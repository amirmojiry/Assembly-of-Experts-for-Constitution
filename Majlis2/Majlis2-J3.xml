Majlis:2 Volume:3 Sessions:29-41 Page:1139
 جلسه بیست و نهم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و ده دقیقه چهارشنبه هفتم تیرماه 1368 هجرى شمسى مطابق با بیست و چهارم ذیقعدة الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید.
2- بیانات آقاى رئیس به مناسبت سالگرد فاجع هفتم تیرماه.
3- ادام بحث پیرامون گزارش شور دوم کمیسیون دوم در خصوص تمرکز مدیریت در قو مجریه.
4- پایان جلسه و تاریخ تشکیل جلس آینده.
Majlis:2 Volume:3 Sessions:29-41 Page:1140
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور هجده نفر جلسه رسمى است. دستور جلسه را اعلام بفرمایید.
منشى (حسن ابراهیم حبیبى)- بسم الله الرحمن الرحیم. دستور بیست و نهمین جلس عمومى شوراى بازنگرى قانون اساسى، بعد از ظهر چهارشنبه هفتم تیرماه 1368 هجرى شمسى مطابق با بیست و چهارم ذیقعده 1409 هجرى قمرى.
1- دنبال رسیدگى به گزارش شور دوم کمیسیون دوم در خصوص تمرکز مدیریت در قو مجریه.
2- گزارش شور دوم کمیسیون اول در خصوص رهبر و خبرگان رهبرى.
3- گزارش شور دوم کمیسیون اول در خصوص مجمع تشخیص مصلحت.
رئیس- قرآن تلاوت بفرمایید.
 (حجت الاسلام عبدالله نورى چند آیه از سوره البقره را به شرح زیر تلاوت کردند.)
 اللهم صل على محمد و آل محمد

 اعوذبالله من الشیطان الرجیم‏

 بِسْمِ اللَّهِ الرَّحْمنِ الرَّحِیمِ‏

 وَ لا تَقُولُوا لِمَنْ یُقْتَلُ فِی سَبِیلِ اللَّهِ أَمْواتٌ بَلْ أَحْیاءٌ وَ لکِنْ لا تَشْعُرُونَ* وَ لَنَبْلُوَنَّکُمْ بِشَیْ‏ءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الَّثمَراتِ وَ بَشِّرِ الصَّابِرِینَ* الَّذِینَ إِذا أَصابَتْهُمْ مُصِیبَةٌ قالُوا إِنَّا لِلَّهِ وَ إِنَّا إِلَیْهِ راجِعُونَ‏

 أُولئِکَ عَلَیْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِکَ هُمُ الْمُهْتَدُونَ‏

 (صدق الله العلى العظیم- حضار صلوات فرستادند)

 «آى 154 تا 157 سور بقره»
2- بیانات آقاى رئیس به مناسبت سالگرد فاجع هفتم تیرماه‏
رئیس- بسم الله الرحمن الرحیم. امروز روز هفتم تیرماه است. روز حادثه‏اى بس بزرگ، فاجعه‏اى بس بزرگ، عده زیادى از بندگان خالص و صالح و نخبگان این کشور را به شهادت رساندند. دل همه را مجروح و داغدار کردند و نعمت‏هایى بس بزرگ در یک چنین روزى ما از دست دادیم به حقیقت آن‏ها مصداق آى شریفه «مِنَ الْمُؤْمِنِینَ رِجالٌ صَدَقُوا ما عاهَدُوا اللَّهَ عَلَیْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ یَنْتَظِرُ» هستند. ببینید در این آى شریفه خداى تبارک و تعالى راجع به سعى و کوشش و مجاهدات کسانى که به مرحل شهادت مى‏رسند هم به عنوان وفا به عهد بیان کرده و هم به عنوان وفا به نذر بیان کرده، گویا این‏ها با خدا بین خود و خدا معاهده کرده‏اند که چنین وظیفه‏اى را انجام دهند و گویا این‏ها با خدا بین خود و خدا معاهده کرده‏اند که چنین وظیفه‏اى را انجام دهند و گویا بین خود و خودشان نذر کرده‏اند و به نذرشان وفا کرده‏اند «صَدَقُوا ما عاهَدُوا اللَّهَ عَلَیْهِ» این وفاى به عهد است «فَمِنْهُمْ مَنْ قَضى نَحْبَهُ» نحب به معناى نذر است. «نحب زیدان یصوم» یعنى نذرکرده و «قَضى نَحْبَهُ» گویا این‏ها نذر کرده بودند که تلاش کنند و خود را و آنچه دارند همه را در راه الله بدهند. «فَمِنْهُمْ مَنْ قَضى نَحْبَهُ» «وَمَا بَدَّلُوا تَبْدِیلًا» و چنین افرادى را که در یک چنین روزى از دست دادیم و همچنین واقعاً این‏ها هستند مصداق آى دیگرى که «إِنَّ اللَّهَ اشْتَرى مِنَ الْمُؤْمِنِینَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّة» این‏ها معامله کردند با خدا، در ذیل این آیه جمل عجیبى در تاریخ دارد که اعرابى‏اى یعنى یک فرد از بادیه نشین‏ها از جلوى مسجد که رد مى‏شد، این آى شریفه را شنید، متأثر شد
Majlis:2 Volume:3 Sessions:29-41 Page:1141
قارى آى شریفه خود ذات اقدس پیامبر بزرگ بود. دقت کرد با آن فکرهاى بسیار رسایى که آن وقت‏ها داشتند دید بایعى هست، مشترى هست در این جا، مبیعى هست و ثمنى. تعجب کرد، مبیع چیست؟ چه مى‏خواهم بفروشم؟ فروشنده من هستم. مطالعه کرد در حال مبیع و ثمن و بایع و مشترى بعد همان جا با صداى بلند خطاب کرد که «بعت یا رب بایعت، عاملت» من این معامله را انجام دادم. من فروختم آنچه که داشتم در راه تو «اشْتَرَى مِنَ الْمُؤْمِنِینَ أَنْفُسَهُمْ وَأَمْوَالَهُمْ» دنبالش مطلبى گفت بسیار عجیب گفت، خدایا اگر چنانچه این معامله را که الان تمام کردم «فوالله لا اقیلها و لا استقیلها» نه حاضرم به اینکه این را قبول اقاله کنم، خدا اگر بخواهى این معامله را اقاله کنى من قبول اقاله نمى‏کنم و خود نیز اقدام بر اقاله نمى‏کنم. این معامله را تثبیت کردم. این‏ها مؤمنینى بودند اینچنین و ما چنین افرادى را که با خدا پیمان بسته بودند از دست دادیم. از همین جا شوراى بازنگرى قانون اساسى خالص‏ترین درود و سلام‏هاى خود را به روح پاک کسانى که در آن قضیه به شهادت رسیده‏اند و به همه شهدا و به ارواح همه شهدا ابلاغ مى‏کند و از خداى توانا خواستاریم که سلام‏هاى ما در آن محیط بسیار عالى که الان آن‏ها هستند و «احیاء عند ربهم یرزقون» هستند سلام‏هاى ما را به آن‏ها برسانند و از خداوند مى‏خواهیم که به ما هم توفیق بدهد آنچه که آن‏ها و امام امت‏مان و اسلام‏مان و انبیاءمان و دین‏مان هدف دارد، دربار زندگى ما به ما توفیق بدهد تمام آن اهداف عالیه را در آن حیط وسیع و قدرت خودمان به نحو احسن انجام بدهیم و خداى تبارک و تعالى اجر جزیل بر آن‏ها عنایت فرماید و این مصیبت را ابتدا به حضرت «بقیه الله الاعظم ارواحنا له الفدا» و به حضور امام امت‏مان، به روح پاک امام امت‏مان و به همه بازماندگان این‏ها که رحلت کرده‏اند و به همه امت تسلیت عرض مى‏کنیم و از خدا شادى روح مطهر آن‏ها را مى‏طلبیم و توفیق زنده‏ها را هم در پیمودن راه آن‏ها مى‏خواهیم. و السلام علیکم و على عبادالله الصالحین.
3- ادام بحث پیرامون گزارش شور دوم کمیسیون دوم در خصوص تمرکز مدیریت در قو مجریه‏
رئیس- آقا لطفاً دستور جلسه را بخوانید.
منشى (محمد یزدى)- بسم الله الرحمن الرحیم. یک بحثى در آخر جلس گذشته فقط به رأى رسید که این اولین اصل جدید بود که قسمت اولش تصویب شد، قسمت دومش که اساسنام سازمان‏ها و شرکت‏ها را به دولت مى‏شود داد. قرار شد عبارت تنظیم بشود، براى رأى گیرى آماده نبود، پنج، شش تا عبارت تنظیم شد، بهترین و جامع ترینش این است که به رأى بگذاریم. این است که اگر اجازه مى‏دهید جمع آن مى‏شود دو قسمت و با هم است، بخوانم. «مجلس شوراى اسلامى مى‏تواند تصویب اساسنام سازمان‏ها، شرکت‏ها، مؤسسات دولتى یا وابسته به دولت را به کمیسیون‏هاى ذیربط مجلس واگذار نماید و یا با رعایت اصول 72 و 96 و 126 این قانون در صورتى که مخالف قوانین و مقررات عمومى کشور نباشد به دولت واگذار نماید.» حالا آن اصول را هم اگر لازم هست این‏جا اشاره بکنیم.
اصل 72- مجلس شوراى ملى نمى‏تواند قوانینى وضع کند که با اصول و احکام مذهب رسمى کشور یا قانون اساسى مغایرت داشته باشد. تشخیص این امر به ترتیبى که در اصل نود و
Majlis:2 Volume:3 Sessions:29-41 Page:1142
ششم آمده بر عهد شوراى نگهبان است.
اصل 96 مى‏گوید: تشخیص عدم مغایرت مصوبات مجلس شوراى ملى با احکام اسلام با اکثریت فقهاى شوراى نگهبان و تشخیص عدم تعارض آن‏ها با قانون اساسى بر عهد اکثریت همه اعضاى شوراى نگهبان است و اصل 126 مى‏گوید: که تصویب نامه‏ها و آیین‏نامه‏هاى دولت پس از تصویب هیأت وزیران به اطلاع رئیس جمهور مى‏رسد و در صورتى که آن‏ها را برخلاف قوانین بیابد با ذکر دلیل براى تجدید نظر به هیأت وزیران مى‏فرستد. این‏جا چون قرار است که این اساسنامه به دولت فرستاده بشود به این اصل هم اشاره کردم این جامع ترین پیشنهادها هست که مذاکرات هم به طور کامل رویش انجام گرفت فقط براى رأى مانده بود.
نایب رئیس (هاشمى رفسنجانى)- آقایانى که با این متن موافقند، رأى بدهند. (اکثر رأى دادند) تصویب شد.
بحث منتهى شد به اصل جدید بعد که رئیس جمهور مى‏تواند نماینده‏هاى ویژه‏اى داشته باشد. در این اصل یعنى اصل پیشنهادى چهار تا مخالف و سه تا موافق صحبت کردند اگر که لازم هست باز بحث ادامه پیدا بکند یک مقدارى صحبت کنند. تقریباً آخر جلسه قبل براى رأى آماده شده بود مخبر توضیح بفرمایند رأى بگیریم.
میرحسین موسوى (مخبر کمیسیون)- بسم الله الرحمن الرحیم. خوب موافقین و مخالفین در این زمینه صحبت فرمودند آن چیزى که مهم است چون من دیدم که حتى برادرهایى که مخالفت کردند، روى مفید بودن این اصل نظرى نداشتند فقط بحث مى‏کردند که این مسأله در هیأت دولت امکان پذیر هست. ما مى‏خواهیم بگوییم که تجربه این قانون اساسى جدید و این هشت ساله گذشته در موارد بسیار نشان داده که نه چنین کارى امکان پذیر نیست من یک نمونه که براى جلسه آن موقع هم اشاره کردم، خوب بحث خیلى مفصلى بود که چند سال پیش در مورد داشتن یک والى و یا یک فرد با اختیار زیاد براى مسأل غرب کشور بود که بتواند مشکلات آن‏جا را هماهنگ کند در زمان جنگ و مشکلاتى که ما آن‏جا داشتیم، راه حل‏هاى گوناگونى و حتى قرار شد که خدمت حضرت امام برویم براى گرفتن چنین اجازه‏اى براى آن فرد، یا نمونه‏هاى دیگرى که این‏جا خدمت آقایان بنده عرض کردم همین الان در رابطه با ستاد بازسازى مشکلى که ما داریم همین مشکل هست یعنى فردى که مسؤول آن هست، معاون نخست وزیر هست، ولى عملا در هر موردى براى اینکه کارى که حتى به طور دسته جمعى، چون مسؤول یک ستادى است به نتیجه برسد، مى‏آید به من رجوع مى‏کند، مجبورم دخالت بکنم تا کارها مشکلى پیدا نکند، ما در این زمینه بهتر است توجه بکنیم که فردى که ما در یک نقطه‏اى نمایندگى دولت را مى‏دهیم چه نوع اختیاراتى را مى‏تواند داشته باشد؟ یکى از اختیاراتى که او مى‏تواند داشته باشد اختیار هماهنگى است و خوب ما در دستگاه‏هاى مختلف فرض بکنیم در یک موردى که مسائل امنیتى خوب اوایل انقلاب بود در بعضى استان‏ها دیدیم که خوب وزارت آموزش و پرورش به یک نوعى مى‏رود یعنى برخوردش با معلم‏ها فرضاً استاندار که مسؤول امنیت آن مناطق بود مى‏گفت که این تصفیه باید آن‏جا صورت بگیرد برخوردها با ضد انقلاب باید صورت بگیرد. خوب یک مشکلى در این رابطه داشتیم. قسمت اقتصادى به یک نوعى، قسمت‏هاى انتظامى به نوع دیگر و هماهنگ کردن تمام این دستگاه‏ها کار بسیار مشکلى‏
Majlis:2 Volume:3 Sessions:29-41 Page:1143
در آن‏جا بود و در حقیقت کار پیش نمى‏رفت. ما وقتى مى‏گوییم هماهنگى در حقیقت اگر فرضاً به یک فرد محلى این نقش را دادیم (نمایندگى را دادیم) آن‏جا اگر تصمیم بگیرند دیگر مدیر کل نمى‏تواند بگوید من وصل هستم به وزیر و مستقیم من از آن‏جا دستور مى‏گیرم و ضرورتى ندارد که من به این هماهنگى تن در بدهم یا این تصمیمى که در این‏جا گرفته شده من آن را انجام بدهم و نظایر این را در مورد مسائل گوناگون ما مى‏توانیم مثال بیاوریم که نشان مى‏دهد که ما این اختیارات را بدهیم به دولت، در موارد گوناگونى که البته محدود خواهد بود ولى مؤثر دولت مى‏تواند از این اصل استفاده بکند و از سوى دیگر اگر دقت بشود همان طور که یکى از برادرها ذکر کرد، در کمیسیون اول قرار بود که این نمایندگى یعنى این اختیار به رئیس جمهور داده بشود بحث شود که نه بیاید در دولت بحث بشود حدود اختیاراتى که داده مى‏شود بحث بشود براى همین همه دولت از دولت و خود رئیس جمهور آن‏جا مشخص بشود که اولا راجع به فردى که نمایندگى داده مى‏شود و حدود اختیاراتى که داده مى‏شود کاملا در مصوبه قید بشود و بعداً این اختیار داده بشود که بعداً مشکلى با دستگاه‏هاى مختلف پیدا نکند و کل دولت هم در این رابطه نظر داده بشود و این کل قضیه است که به نظر مى‏آید که اگر جلسه به این موضوع رأى بدهد کمک خواهد کرد که دولت با قدرت و قوت بیشتر و تمرکز بیشتر بعضى از مسائلى که زیاد هم هست گاهى سیل هست، گاهى زلزله است خداى نکرده، گاهى مسائل گوناگون امنیتى هست، مسائل اقتصادى هست، مسائل بیرون از کشور است، در آن زمینه‏ها با دست باز و قدرت و قوت مى‏تواند وارد فعالیت بشود.
نایب رئیس (هاشمى رفسنجانى)- خیلى خوب، رأى مى‏گیریم متن را بخوانید.
میر حسین موسوى (مخبرکمیسیون)- رئیس جمهور مى‏تواند در موارد خاص و بر حسب ضرورت با تصویب هیأت وزیران نماینده یا نمایندگان ویژه با اختیارات مشخص تعیین نماید در این موارد تصمیمات نماینده یا نمایندگان مذکور در حکم تصمیمات رئیس جمهور و هیأت وزیران خواهد بود.
نایب رئیس (هاشمى رفسنجانى)- آقایانى که موافق این اصل هستند، رأى بدهند.
میر حسین موسوى- موارد خاص روشن بشود.
نایب رئیس (هاشمى رفسنجانى)- موارد را در هیأت دولت تشخیص مى‏دهند یعنى تشخیص به احتیاج تصویب هیأت دولت است.
میرحسین موسوى- ى عنى عموم نیست که بگویند همه اختیارات ریاست جمهورى است مورد به مورد باید بیاید دولت.
منشى (محمد یزدى)- در چهارچوب قوانین عمل مى‏کنند نه اینکه آزادانه.
امامى کاشانى- ابهام دارد اگر رفع شود، ما هم رأى مى‏دهیم.
میرحسین موسوى- حاج آقا امامى من این را توضیح بدهم. در موارد خاص را اگر ما ذکر نکنیم معنایش این نخواهد بود که مورد به مورد بیاید در دولت بحث بشود و نشان مى‏دهد که در همه موارد نیست و به طور خاص باید بیاید و اهمیت مسأله آن‏جا بحث شود، گفت و گو بشود و دولت جوانبش را بسنجد و تصمیم بگیرد.
امامى کاشانى- پس «و» و بر حسب را بردارید. در موارد خاص بر حسب ...
Majlis:2 Volume:3 Sessions:29-41 Page:1144
نایب رئیس (هاشمى رفسنجانى)- خیلى خوب حالا برداشتیم به خاطر رأى، و الا فرقى نمى‏کند.
امامى کاشانى- آخر، این دو مطلب است.
میر حسین موسوى- عیب ندارد. ما (و) را برداشتیم.
نایب رئیس (هاشمى رفسنجانى)- قبول کردیم به هر حال دیگر (و) را بر مى‏داریم، آقایانى که با این متنى که خوانده شد، موافقند رأى بدهند. (اکثر رأى دادند) تصویب شد.
منشى (یزدى)- اصل بعد را بخوانید.
میر حسین موسوى (مخبرکمیسیون)- اصل جدید: ریاست شوراى امنیت کشور با رئیس جمهور است چگونگى تشکیل این شورا و حدود اختیارات آن را قانون معین مى‏کند.
جهت اطلاع برادران ما الان شوراى امنیت ..
رئیس (على مشکینى)- اجازه بفرمایید. خیلى ببخشید. آقا این اصولى که اصول جدید است تقریباً هشت تا اصل این‏جا ذکر شده و چند تا اصل جدید دیگر داریم این‏ها فروع مسأله است و در درج بعد است ما یکى از اصول اولیه که امام امت رضوان الله علیه آن را در درج اول قرار داده بود مسأله رهبرى است و لازم داریم، آن را ناقص گذاشتیم آمدیم سراغ اصولى که در دایر تصرف ما هست یا نیست؟ من پیشنهاد مى‏کنم مسأل رهبرى را که از لوازم است قبلا تمام کنید بعد برویم سراغ اصول جدیده، اصول جدیده بعضى‏هایش مربوط به قو مجریه است، بعضى راجع به قو قضاییه است، بعضى‏هایش هم مربوط به رهبرى است. بعد از تمام شدن آن اصول اولیه که لازم است مى‏رویم سراغ اصول بعدى.
میر حسین موسوى- حاج آقا این امروز تمام مى‏شود سه تا اصل الان بیشتر نیست.
رئیس (على مشکینى)- پنج، شش تا اصل شما این‏جا دارید.
میر حسین موسوى- نه سه تاست.
منشى (یزدى)- بحث زیادى نشود، خلاصه‏تر صبحت بشود.
رئیس (على مشکینى)- پیشنهادى بود که ما کردیم.
نایب رئیس (هاشمى رفسنجانى)- ان شاء الله همین امروز به رهبرى مى‏رسیم.
میرحسین موسوى- حالا اگر هیأت رئیسه اجازه بدهد من مطرح مى‏کنم به نظرم مى‏آید سریع تمام مى‏شود.
نایب رئیس (هاشمى رفسنجانى)- باید آیین‏نامه را تغییر بدهیم تصویب کنیم که ترتیب را به هم نزنیم، اگر آقایان بخواهند ما به ترتیب باید عمل کنیم.
منشى (یزدى)- این گزارش مال کمیسیون دوم است. گزارشات به ترتیب وصول رسیدگى مى‏شود. این را داریم، منتها این اصول جدید را.
رئیس (على مشکینى)- به ترتیب آقا نداریم.
نایب رئیس (هاشمى رفسنجانى)- به ترتیب وصول داریم این جلسه را شما موافقت کنید ادامه بدهیم، اگر تمام نشد رأى بگیریم از جلس فردا برنامه را عوض کنیم. ان شاء الله تمام مى‏شود، ولى حرف آقاى مشکینى باعث مى‏شود که آقایان خیلى زیاد بحث نکنند.
میرحسین موسوى (مخبرکمیسیون)- ریاست شوراى امنیت کشور با رئیس جمهور هست شورا و حدود اختیارات آن را قانون معین مى‏کند.
Majlis:2 Volume:3 Sessions:29-41 Page:1145
شوراى امنیت کشور که به مسائل امنیت داخلى مى‏پردازد و در حقیقت هماهنگ مى‏کند دستگاه‏هاى اطلاعاتى و امنیتى و نظامى انتظامى کشور را از اول انقلاب سابقه داشته و در زمان دولت شهید رجایى به مسؤولیت ایشان تشکیل مى‏شد بعداً در دولت‏هاى بعدى هم همین‏جور و مدتى هم مسؤولیت تشکیل آن را در نخست وزیرى بنده داشتم بعد از آن تفسیرى که از اصل یکصد و سى و چهار به عمل آمد که نخست وزیر مسؤول در مقابل دولت نیست علیرغم اینکه قانون شوراى امنیت را خود نخست وزیرى تهیه کرده بود و به مجلس داده بود، یکى از کارهایى که صورت گرفت در حقیقت حذف نخست وزیر در این زمینه بود و شوراى امنیت داده شد به وزارت کشور نتیجه‏اى که در این زمینه گرفته شد این هست که معمولا به خاطر اینکه در خود شوراى امنیت کشور افرادى در سطوح بسیار بالا شرکت مى‏کنند. فرضاً دادستان کل شرکت مى‏کند، وزراء شرکت مى‏کنند، وزیر اطلاعات، فرماند سپاه، رئیس ستاد و همین‏جور چند نفر از وزراى دیگر و وزراء معمولا وقتى خود را همطراز همدیگر مى‏بینند و از طرف دیگر بر اساس آن تفسیر نتیج نهایى را خود وزیر کشور جمع بندى مى‏کند بدون رجوع به آراء و اعلام مى‏کند به دلیل اینکه افراد احساس بى‏اختیارى هم مى‏کنند معمولا یک جلس قوى الان نیست و از طرف دیگر رابط رئیس دولت را با مسائل امنیت کشور که یکى از مهم‏ترین وظایف رئیس دولت به طور طبیعى مى‏تواند باشد بریده، آن چیزى که این‏جا هم آمده برگرداندن این قضیه به جاى طبیعى خودش است براى اینکه مسائل امنیت کشور اگر دقت بشود، گاهى ممکن است بعد نظامى داشته باشد، بعد اطلاعاتى داشته باشد، ولى در نهان ببیند که مسائل سیاسى به آن مسأله مربوط مى‏شود، مسائل اقتصادى مربوط مى‏شود و آن کسى که به طور جامع مى‏تواند نسبت به این مسائل نظرى داشته باشد و نظرش نتواند مؤثر باشد و بعد از تصمیم گیرى مى‏تواند تمام دستگاه‏ها را بسیج بکند براى برخورد با این قضیه مى‏تواند رئیس دولت باشد. به این دلیل ما به نظرمان آمد که این قضیه را برگردانیم به طور قطعى تثبیتش بکنیم براى رئیس دولت که به نفع کشور هست هم دستگاه‏ها بهتر شرکت مى‏کنند و هم بهتر امکانات را مى‏شود بسیج کرد براى برخورد با مسائلى که باید بشود.
موسوى اردبیلى- من یک سؤالى دارم، یک تذکرى مى‏خواهم بدهم. ما در اصول رهبرى این شوراى امنیت ملى را آوردیم که در اختیارات رهبر باشد، رئیس آن هم رئیس جمهور قرار دادیم، اگر او کافى است، احتیاج به این اصل نیست، اگر کافى نیست، من فکر مى‏کنم یک مقدارى تکرار مى‏شود.
نایب رئیس (هاشمى رفسنجانى)- این همان است یکى خواهد شد.
میرحسین موسوى- من یک کمى توضیح بدهم، به ذهنم مى‏آید که تفاوت مى‏کند ببینید در آن‏جا ترکیب اگر دقت بشود رئیس جمهور هست، وزیر اطلاعات است، وزیر کشور است، وزیر برنامه و بودجه است، وزیر اقتصاد و دارایى است، دو نفر نماینده از رهبرى است، فرماند سپاه هست و رئیس ستاد. مسائلى که آن‏جا به آن پرداخت خواهد شد کاملا جنب استراتژیک و دراز مدت و وسیع خواهد داشت، شوراى امنیت الان مسأله‏اى است که روز به روز رئیس دولت با آن سر و کار دارد، یعنى شما اگر به سطح کشور نگاه بکنید گاه هست که مسائل سرقت‏ها هم مى‏آید در داخل شوراى امنیت مطرح مى‏شود تا برسد به مسائل جرائم عمومى مسائل‏
Majlis:2 Volume:3 Sessions:29-41 Page:1146
ضد انقلاب، مسائل امنیتى گوناگونى که هست به نظر مى‏آید که این دو تا به همدیگر ممکن است از نظر ظاهرى به هم رابطه داشته باشند ولى از درون به هم هیچ نوع ارتباطى ندارند، آن یک جلس بسیار سنگینى خواهد بود که امکانات کشور، وظایف کشور، تهدیدهاى وسیعى که کشور را بالقوه با آن مواجه هست را بررسى مى‏کند و دشمنان را بررسى مى‏کند، طراحى‏هاى وسیع به عمل مى‏آورد و عملا فرضاً ممکن است وزرات برنامه و بودجه و وزارت اقتصاد و دارایى امکانات کشور را براى برخورد با این تهدیدهاى عظیم بالقوه بیایند در سطح رئیس جمهور و آن وزراء مطرح بکنند و یک تصمیم اساسى براى خط مشى‏هاى کلى گرفته بشود براى ارائه به رهبرى ولى این مسأله‏اى است که روز به روز است شما مثلا گزارشات شوراى امنیت کشور را ببینید مى‏بینید که یک موقع هست که مسأل اشرار سیستان و بلوچستان است، یک موقع هست مسأل کردستان است، یک موقع هست مسأل سرقت‏هاست، همین‏جور مسائل گوناگونى است که روزمره بالاخره یک کشور با آن مواجه است.
موسوى اردبیلى- من منظورم این بود که این در داخل شوراى امنیت ملى است نمى‏خواهم بگویم دوتایش یکى است. آن یک کمیته‏اى ممکن است داشته باشد و این کمیته در داخل او باشد یک کار کلى را ما وقتى که آوردیم حالا این یک ذکر خاص بعد از عام یا قبل از عام مى‏شود حالا نمى‏دانم.
نایب رئیس (هاشمى‏رفسنجانى)- پس خوب است شما به عنوان مخالف صحبت کنید.
موسوى اردبیلى- نه من صحبت نمى‏کنم من یک سؤالى است، یک تذکرى است مى‏دهم.
نایب رئیس (هاشمى رفسنجانى)- مانعى ندارد ولى واقعاً اگر نظرتان عین آن‏جا هست، خوب بحث کنید که رویش صبحت کنیم.
موسوى اردبیلى- مى‏خواهید آقاى نورى صحبت کنند آقاى نورى آن پیشنهادى که پیشنهاد شما بود ما گفتیم یک توضیحى در این‏جا بدهید که آقایان هم بدانند چیست.
نایب رئیس (هاشمى رفسنجانى)- آن‏جا هم شده به ریاست رئیس جمهور این‏جا هم به ریاست رئیس جمهور. یعنى فقط آن‏جا اسمش هست شوراى امنیت ملى، این‏جا شوراى امنیت هست.
موسوى اردبیلى- چون پیشنهاد از آقاى نورى است، اگر اجازه مى‏دهید آقاى نورى به جاى من صحبت کنند.
نایب رئیس (هاشمى رفسنجانى)- صبحت کنند، پس جایتان را عوض کنید.
عبدالله نورى- بسم الله الرحمن الرحیم. در کمیسیون هم که بحث شد اتفاقاً در رابطه با همین بحث شوراى امنیت کشور بود که بحث شوراى امنیت ملى مطرح شد منتها چون احساس شد که شوراى امنیت ملى به دلیل جامعیت آن یک جایگاهى مى‏خواهد که هم در ارتباط با رئیس جمهور باشد و هم در ارتباط با مقام رهبرى باشد بنا شد این بحث را ما ببریم در کمیسیون رهبرى و آن‏جا خدمت آقایان مطرح کنیم. چیزى که به نظر مى‏رسد این است که شوراى امنیت ملى به نظر ما در این شوراهاى امنیت کشور و دفاع و سیاسى و اطلاعات است یعنى ما در مجموع همین الان حداقل چهار تا شورا که در کشور داریم که شوراى‏عالى دفاع، شوراى امنیت، شوراى هماهنگى اطلاعات‏
Majlis:2 Volume:3 Sessions:29-41 Page:1147
باشد و یا شوراى سیاسى که گاهى تشکیل مى‏شود، ما اگر شوراى امنیت ملى را با ترکیب جدیدى که در قانون اساسى در قسمت رهبرى پیش بینى کردیم بپذیریم من فکر مى‏کنم اصلى‏ترین مسأله‏اى که الان خلاء آن وجود دارد، برطرف مى‏شود این خلاء و به وجود مى‏آید. این‏ها دیگر مسائل زیر مجموعه‏اى آن است که ما این‏ها را هم بیاوریم یا نیاوریم مثلا بیاییم بگوییم ما یک شوراى عالى سیاسى داریم، ریاستش چه کسى باشد؟ یک شوراى عالى دفاع داریم ریاستش چه کسى باشد؟ یک شوراى هماهنگى اطلاعات داریم ریاستش کى باشد و احیاناً یک شوراى اقتصادى در کنار این داشته باشیم ریاستش کى باشد؟ ما فکر کردیم که در قانون اساسى دیگر این نوع بحث‏ها را بخواهیم بیاوریم شاید خیلى ریز شدن در قضیه باشد. اگر آن را تصویب بکنیم اصلى‏ترین مسأله در این بحث مطرح شده و تصویب شده که در آن‏جا هم مصوبات با تأیید رهبرى است، تشکیل شورا با ریاست رئیس جمهور است، ترکیب هم یک ترکیبى است که کار مفصل و زیادى در مدت گذشته خود ما در رابطه با آن داشتیم ما فکر مى‏کنیم که آن جامعیت داشته باشد و این‏ها را هم شامل بشود. اگر یک وقت یک چنین شبهه‏اى هست که نه ممکن است در آتیه یک کسى بیاید بگوید که بله درست است شوراى امنیت ملى این است ولى یکى از زیر مجموعه‏هایش که شوراى امنیت کشور است، نخیر ممکن است رئیس آن یک کسى دیگر باشد. از نظر ما اولا آن دیگر مهم نیست، براى اینکه آن‏ها مى‏شوند کمیت امنیت کشور در داخل مجموعه شوراى امنیت ملى. حالا رئیسش مى‏تواند وزیر کشور باشد، مى‏تواند کسى دیگر باشد. عمده این بود که ریاست کل این مجموعه را رئیس جمهور به عهده داشته باشد که در آن‏جا آورده شد. بنابراین، این‏ها ذکر فروعات آن بحث است.
نایب رئیس (هاشمى رفسنجانى)- من به عنوان موافق اسم مى‏نویسم که صحبت کنم که باز هم اگر مخالفین مى‏خواهند صحبت کنند. این از آن بحث‏هاى نپخته به نظر مى‏رسد. ما هم تا به حال گزارش کمیسیون رهبرى را که مى‏خواندیم، خیال مى‏کردیم که این شوراى امنیت ملى را به جاى شوراى دفاع شما گذاشته‏اید، یعنى چون همان را برداشتید گذاشتید ما خیال کردیم این به جاى آن است. از حرف‏هاى آقاى نورى الان این جور مى‏فهمیم در کمیسیون بحث این بوده که شوراى عالى دفاع و شوراى امنیت و شوراهاى دیگر همه به جاى خودشان باقى هستند، منتها زیر مجموعه این است. یعنى تصور آقاى نورى این است که یک چیزى داریم به نام شوراى امنیت ملى، در این شوراى امنیت ملى چند تا کمیته تشکیل مى‏شود. یکى شوراى دفاع است، یکى شوراى اطلاعات است، یکى شوراى امنیت است. یعنى کمیته‏هاى تخصصى دارند زیر این. این نه از این بیرون مى‏آید، نه از آن، در آن یکى گزارش هست، آن خودش آمده یک چیزى به نام شوراى امنیت درست کرده که توضیحات آقاى نخست وزیر نشان مى‏داد منظور همین شوراى امنیتى است که الان هم ما داریم و قانون هم گذراندیم که وزیر کشور رئیس آن است. (عبدالله نورى- در رابطه با شوراى امنیت ملى؟) شوراى امنیتى که الان مطرح است. ایشان دارد از آن شوراى امنیت صحبت مى‏کند، شما مى‏گویید این جورى، از شوراى دفاع هم که هیچ اسمى این‏جا نیست. شما اصلا اسمش را از قانون حذف کردید، یعنى کمیسیون رهبرى اصلا شوراى دفاع را به کلى حذف کرده معلوم مى‏شود ما دیگر شوراى دفاعى نداریم. اگر شوراى دفاعى اسمش نمى‏آید، شوراى امنیت هم نیاید، یا همین جا این اصل را اصلاح کنیم‏
Majlis:2 Volume:3 Sessions:29-41 Page:1148
بگوییم که شوراهاى امنیت، اطلاعات یا دفاع و امثال این‏ها مثلا جزو شوراهاى فرعى این مى‏شود (نورى- و معلوم هم هست) هیچ جا از این دو تا چیزى معلوم نیست. اگر منظور این است یعنى آقایان هم برداشتشان همین است، باید یک چنین اصلى تنظیم کنند.
منشى (یزدى)- آقاى خوئینى‏ها بفرمایید.
موسوى خوئینى‏ها- با توجه به اینکه این در گزارش کمیسیون شماره 1 باید به بحث گذاشته بشود، من اصلا نفهمیدم حالا این چه ارتباطى ... یعنى آن میزان ارتباط شوراى امنیت ملى اگر تصویب بشود آیا با این ترتیبى که در این‏جا گفته به رهبرى بیشتر است یا به ریاست جمهورى این‏جا یک احترام خشک و خالى که هیچ خاصیتى در آن نیست براى رهبر قائل شده‏اند. دستور تشکیل شوراى امنیت ملى. اگر معلوم شد که باید یک شوراى امنیت ملى باشد دیگر خوب حالا دستور تشکیلش را او بدهد یا دستور تشکیلش را ندهد، حالا این شوراى امنیت ملى هم که در واقع تفسیرى، یک تعریفى بیانى از آن نشده این‏جا خوب ما در آن چیزى که الان در کمیسیون شماره 2 آورده‏ایم ریاست شوراى امنیت کشور است. این را این‏جا تکلیفش را روشن کنید بعد مى‏رسیم به بحث گزارش کمیسیون شماره یک. اگر در آن‏جا شورا به این نتیجه رسید که آن شوراى امنیت ملى را تصویب بکنیم یک تعریفى دارد که این هم جزو آن است دست را باز بگذاریم که آن موقع آن را حذفش کنیم، یعنى الان براى اینکه بحث‏مان دیگر وارد آن مسائل طولانى نشویم، همین را درباره‏اش تصمیم بگیریم تا برسیم به گزارش کمیسیون شمار یک آن‏جا ببینیم چه باید کرد؟
نایب رئیس (هاشمى)- پس بیایید برعکس کنیم. چون شما که در این‏جا غیر از این که ریاست هست، هیچ چیز دیگر ندارید فقط گفته‏اید ریاستش با رئیس جمهور است. آن‏ها هم این را دارند، بقیه مسائل را بگذاریم آن‏جا، آن‏جا که رفتیم بحث مى‏کنیم. هم ریاستش هست و هم ترکیبش هست و هم مى‏توانیم آن پیشنهادات را بدهیم که یک مجموعه درست کنیم.
منشى (محمد یزدى)- از این اصل بگذریم.
نایب رئیس (هاشمى)- اگر آقایان موافقند، از این اصل عبور کنیم؟
نایب رئیس (آیت الله خامنه اى)- من یک توضیح مختصرى بدهم.
نایب رئیس (هاشمى)- جناب آقاى خامنه‏اى بفرمایید.
آیت الله خامنه‏اى- بسم الله الرحمن الرحیم- بنده هم مثل جناب آقاى مهندس موسوى به نظرم مى‏رسد این دو تا خیلى با هم فاصله دارند و اصلا دو چیز هستند. ملاحظه کنید شوراى امنیت ملى که آقایان در کمیسیون رهبرى رویش بحث کردند، در حقیقت یک مرکزى است براى تبیین استراتژى امنیت ملى کشور، مسائل سیاست خارجى، مسائل جنگ و صلح، مسأله قطع رابطه اقتصادى با یک بلوکى، با یک دستگاهى، اصلا حول و حوش این چیزها مى‏گردد.
Majlis:2 Volume:3 Sessions:29-41 Page:1149
شوراى امنیت کشور، آن طور که الان وجود دارد همین طور که ایشان گفتند از زمان مرحوم رجایى بود، بنده هم مکرر در آن شورا شرکت مى‏کردم تا وقتى در اختیار نخست وزیر بود ما بیشتر هم گاهى شرکت مى‏کردیم. این‏جا مسأله، مسأله این است که مثلا قاچاقچى‏هاى مرزها را ما باید با آن‏ها برخورد کنیم. آن وقت این احتیاج دارد به همکارى دستگاه قضایى و سپاه و ژاندارمرى که همه این‏ها هم آن‏جا جمع هستند. یا مثلا فرض کنید ما به کسانى امان بدهیم، مسأل امان نامه‏ها که یکى از مسائل عمد ما بود، در آن‏جا بود. خلاصه مسائل مربوط به امنیت و غیر مربوط به مسائل سیاسى، غیر از مسائل گروهک‏ها و این‏ها که آن‏ها مربوط به یک دستگاه خاصى است، کلا بیشتر مسائل امنیتى وزارت کشور، علت این هم که اصرار شد در شوراى نگهبان که یک وزیرى باید داشته باشد و مجلس رفت به طرف وزیر کشور این است که اصلا امنیت آن‏جا نوع امنیت اطلاعاتى و سیاسى و این‏ها نیست، همان امنیت نوع وزارت کشورى است که حفظ امنیت عمومى کشور است. اصلا به نظر من به کلى با آن قضیه فرق دارد. حالا مى‏فرمایید مثلا این یکى از کمیته‏هاى آن باشد. من فکر مى‏کنم اگر ما آنچنان مرکزى داشته باشیم که شوراى امنیت ملى اسمش هست، آن اگر کمیته‏هایى داشته باشد، کمیته‏هاى تخصصى است که از وزراء دیگر تشکیل نمى‏شود. کمیته‏هاى کارشناسى است براى اینکه مطالب را آماده کنند براى تصمیم گیرى که حالا آن‏جا گفتند که تصمیم گیرى‏هایش هم به تصویب رهبر برسد. یعنى کلا مسائل بالاى کشور است. نوبت نمى‏رسد به اینکه ژاندارمرى و شهربانى و کمیته و این‏ها بیایند دور هم بنشیند بگویند ما با اشرار منطق بلوچستان مثلا چه بکنیم. من به نظرم مى‏رسد همان طور که فرمودید شما بحث یک قدرى نپخته است (بحث شوراى امنیت ملى)، وضع شوراى امنیت کشور روشن است، ما چند سال این را داشته‏ایم چیز مبهمى الان براى ما نیست. این قضیه براى ما درست روشن نیست. من مى‏گویم اگر این را بگذاریم، آن‏جا بحث کنیم، شاید این اصلا گم بشود. من تصور مى‏کنم به این احتیاج هست، حالا مثال آن‏جا فرضاً رئیس جمهور بنشینند راجع به اشرار بلوچستان بحث کنند، بعد این یک کمیته‏اى باشد که باید برود در رأس آن شورا که متشکل از وزراى اقتصادى و غیره هست، آن‏ها تصمیم گیرى بکنند، خیلى به نظر بعید مى‏رسد.
میر حسین موسوى- کاملا متفاوت است.
نایب رئیس (آیت الله خامنه‏اى)- به نظرم مى‏رسد که این‏ها دو چیز است.
رئیس- دو عبارت در دو اصل شما ذکر کردید، مشابه هم. شوراى امنیت ملى آن‏جا، شوراى امنیت کشور این‏جا. شما در قانون نویسى البته باید کلى بنویسید، ولى تا حدى حدود آن عبارات روشن بشود. کسى غیر از شما این قانون را ملاحظه کند، از این چه استفاده مى‏کند، از آنچه استفاده مى‏کند؟ حداقل شوراى امنیت کشور در فرمایشات بعضى از شما بین این و آن تساوى است. در بعضى از کلمات عامین من وجه است. عموم و خصوص مطلق است. این‏ها خوب است که اگر چنانچه بین آن‏ها عموم و خصوص من وجه است یا مطلق است با یک عبارتى حد این کبراى کلى را روشن کنید. کسى مطالعه کند آن‏جا بفهمد که آن که مربوط به رهبرى است چه عنوانى است که ارتباطى به رهبرى دارد؟ و این‏جا که مربوط به ریاست جمهورى است و زیر نظر ریاست جمهورى است چه عنوان دیگرى است؟ بالاخره کسى که این قانون را مطالعه مى‏کند برایش یک مقدارى تا حدى کلیاتش روشن بشود که بعد نیاز به فروعات داشته باشد و لذا
Majlis:2 Volume:3 Sessions:29-41 Page:1150
ما مى‏گوییم که این عبارت نادرست است.
نایب رئیس (هاشمى)- موافق اگر کسى نمى‏خواهد صحبت کند آقاى موسوى آخرین دفاع را بکنند.
میر حسین موسوى (مخبر کمیسیون)- همان طور که بحث شد، این دو مقوله کاملا از هم جداست که این اصلا جنس مطالبى که در دو شورا مطرح مى‏شود با همدیگر جداست. شوراى امنیت کشور الان یک اصطلاح جا افتاده‏اى در داخل کشور ما هست. یعنى یک سابق ده ساله دارد، تجربه دارد، قانون دارد که فقط این مشکل را داشته که جایگاهش کجاست؟ شوراى امنیت ملى هم در سطح جهان یک اصطلاح شناخته شده است. یعنى از آن چیزهایى است که اصطلاحات مبهم نیست و معمولا اطلاق مى‏شود به جایى که افراد مؤثر یک نظام در آن‏جا جمع مى‏شوند و مسائل استراتژیک و دراز مدت و عمده را با هم بحث مى‏کنند. مسائلى که در آن‏ها مسائل نظامى، مسائل سیاست خارجى، مسائل اقتصادى کاملا در هم آمیخته است. الان در ترکیبى هم که پیشنهاد شده اگر دقت بشود در شوراى امنیت کشور، وزیر کشور، وزیر اطلاعات، فرماندهان نیروهاى انتظامى و نظامى، رئیس ستاد و دادستان کل کشور هست، در آن شوراى امنیت ملى اگر دقت بشود، دستگاه برنامه‏ریزى کشور است، وزیر اقتصاد کشور هست، رئیس ستاد هست، فرمانده سپاه است، وزیر اطلاعات وزیر امور خارجه هست، که در این‏جا وزیر امور خارجه نیست، کاملا این اشارت دارد که ما متوجه دو قلمرو جدا از هم هستیم. براى همین براى راه افتادن امور کشور بنده فکر مى‏کنم که به این رأى بدهیم کار بهتر صورت خواهد گرفت.
نایب رئیس (هاشمى)- این دفاع بود، رأى مى‏گیریم. آقاى بیات مى‏گویند به جاى «امنیت کشور» بگوییم «امنیت داخلى»، الان اسم شورا چیست؟ شوراى امنیت کشور است؟ (میرحسین موسوى- شوراى امنیت کشور است.)
مؤمن- جناب آقاى هاشمى! بدانیم هدف از این شورا را مثلا شوراى امنیت کشور به منظور ... هدفش هم اگر ذکر بشود کاملا معلوم مى‏شود.
نایب رئیس (هاشمى)- آن تعریف شده هست، اصلا ما شوراى امنیت کشور داریم، یک دفترچه بزرگى هم قانون دارد. همه چیزش را داریم. این هیچ این‏جا نمى‏شود غیر از اینکه رئیس آن عوض مى‏شود در آن تشکیلات. آقاى موسوى عبارت را بخوانید رأى بگیریم.
میر حسین موسوى- اصل جدید: «ریاست شوراى امنیت کشور با رئیس جمهور است چگونگى تشکیل این شورا و حدود اختیارات آن را قانون معین مى‏کند.»
نایب رئیس (هاشمى)- آقایانى که با این اصل موافقند، رأى بدهند (اکثر دستشان را بلند کردند) تصویب شد. این تأثیر نفس آقاى خامنه‏اى بود، والا این جلسه به این نمى‏خواست رأى بدهد معلوم شد رهبرى خیلى مؤثر است در این کار.
جنتى- آقاى هاشمى یک رأیى هم اول بگیرید براى اینکه اصلا مطرح بشود یا نه؟ حالا در اصول بعد این را رعایت کنید.
نایب رئیس (هاشمى)- این حالا جدید نیست و البته یک نقطه‏اش جدید است. چون شوراى امنیت کشور هست. فقط تمرکز قبلا در اختیار وزیر کشور بوده. به خاطر تفسیر شوراى نگهبان حالا دادند به رئیس جمهور.
Majlis:2 Volume:3 Sessions:29-41 Page:1151
میرحسین موسوى- اصل جدید: «دولت مى‏تواند با تصویب هیأت وزیران کمیسیون‏ها و شوراهاى خاصى تشکیل دهد. مصوبات این کمیسیون‏ها و شوراها در محدود قوانین لازم الاجراء است» بنده این را توضیح بدهم که مطابق آن چیزى که از قانون اساسى ...
نایب رئیس (هاشمى)- شما توضیحتان را قدرى یواش‏تر بگویید صدایتان ماشاءالله خوب است. فاصله بگیرید درست مى‏شود.
میرحسین موسوى- در وضعیت فعلى با برداشتن که از قانون اساسى فعلى هست دولت کمیسیون‏ها و شوراهایى که تشکیل مى‏دهد، مصوبات آن شوراها لازم الاجراء نیستند و بیشتر کمیسیون‏ها جنب مشورتى براى هیأت دولت دارند. در حالى که خود دولت مجبور است براى کارهاى گوناگونى که دارد کمیسیون‏ها و شوراهاى مختلفى را به تناسب تشکیل بدهد و جلساتى را آن‏ها داشته باشند و تصمیماتى را بگیرند عملا به خاطر عدم اختیار این کمیسیون‏ها و شوراها بسیارى از امور که مى‏تواند در آن شوراها و کمیسیون‏ها تصمیم گیرى بشود و سریع ما پیش برویم، در آن دچار دشوارى مى‏شویم. گاهى هم یک مورد آن قدر ضرورت پیدا مى‏کند که تبدیل به قانون مى‏شود، مثل شوراى عالى صنایع که به دلیل مشکلاتى که باز هم به این اصل اگر باز بکنیم برخواهد گشت، نشان داده خواهد شد که دلیل عدم موفقیت آن شورا چیست؟ عملا ما به نتیج روشنى نمى‏رسیم. در حالى که اگر ما این اختیار را بدهیم به هیأت دولت که اولا کمیسیون‏هایى که تشکیل مى‏دهد گاهى اختیاراتى به این کمیسیون‏ها بدهد و مصوبات آن کمیسیون‏ها لازم الاجراء باشد، کار کشور با سهولت بهترى خواهد گردید و مشکلات بیشتر حل خواهد شد. من یک مثالى خدمت جلسه مى‏زنم، ما در دوران جنگ یک جلسه‏اى داشتیم با عضویت سیزده وزیر (غیر از هیأت دولت) براى پشتیبانى امور جنگ، پشتیبانى صنعتى و فنى مهندسى جنگ، که کارهاى عظیمى هم انجام داد و مجلس هم حدود سه میلیارد تومان، گاهى دو میلیارد تومان رقم‏هاى بسیار زیادى را در اختیار دولت مى‏گذاشت که عملا در خدمت کارهاى صنعتى و مهندسى به کار گرفته بشود. ما از طریق آن کمیسیون این کار را انجام مى‏دادیم. این کمیسیونى که مسؤولیت آن حتى با نخست وزیر و سیزده وزیر بود، از نظر این برداشتى که از قانون اساسى فعلى وجود داشت، بایستى مصوباتش دوباره در هیأت دولت مى‏آمد بحث مى‏شد، دوباره رأى گیرى مى‏شد، بعد ما مى‏توانستیم امضاء بکنیم و ابلاغ بکنیم که این لازم الاجراء بشود، در حالى که خود دولت مى‏گفت این کار کاملا جنب تخصصى دارد، مربوط به جنگ است، مربوط به یک مسائل فنى نظامى است و بهتر است همان جلسه تصمیم گیرى بشود و اجرا بشود. در نتیجه ما فرمولى پیدا کرده بودیم که دولت تصویب مى‏کرد به عنوان یک تصمیم داخل خودش به بیرون هم این را ارائه نمى‏داد که هر چیزى آن‏جا تصویب بکند، به عنوان مصوب دولت، نخست وزیر آن را امضاء بکند یعنى یک نوع در حقیقت کلاه شرعى براى یک مسأله‏اى که دائم عذاب وجدان هم بود. یعنى ما همیشه این را امضاء مى‏کردیم ضمن اینکه براى راه افتادن کارها مفید بود گاهى هم مى‏گفتیم که مبادا یک وزیرى اعتراض بکند که ما جزء هیأت دولت بودیم، با این مسأله مخالف بودیم. براى همین هر چند ماه یکبار ما بهانه گیر مى‏آوردیم که این شورا یک کارهایى کرده ما مصوباتش را داریم امضاء مى‏کنیم. کسى که مخالف نیست و امثال این‏ها. نظیر این‏ها ما زیاد
Majlis:2 Volume:3 Sessions:29-41 Page:1152
داریم. یک نمون دیگرش کمیسیون اقتصادى دولت هست. در کمیسیون اقتصادى دولت شاید حدود دهها مصوبه مى‏رود آن‏جا بعضى از مصوبات جنب کیفى دارد. جنبه‏اى دارد که حتماً در دولت باید مطرح بشود، گاهى مثلا تقسیم یک صد میلیون تومان پول بین بیست دستگاه است و مطابق قانون باید انجام بشود ما بدهیم کمیسیون بررسى بکند عملا ما اگر اختیارات به کمیسیون اقتصادى بدهیم، مى‏تواند طرح‏ها، مصوبات مهم را به دولت بیاورد. بعضى چیزها را در آن حدودى که دولت تعیین مى‏کند، آن‏ها مى‏توانند تصمیم بگیرند. یک نمونه مهم‏تر از همه که جا دارد بنده این‏جا بگویم کمیسیون خود شوراى اقتصادى کشور است. ما عملا قانون بودجه کشور را هیچ موقع به مجلس نیاوردیم که مبادا خود کمیسیون هم با تفسیرى که از قانون اساسى مى‏شد از بین برود، در حالى که نقش بسیار حیاتى براى گرداندن مسائل اقتصادى کشور داشت. یعنى با آن برداشتى که از قانون اساسى فعلى هست، شوراى اقتصاد فعلى اگر بیاید در مجلس، برود شوراى نگهبان یقیناً مشکل پیدا خواهد کرد. یکبار هم به من خدمت برادران شوراى نگهبان بودم، سه، چهار سال پیش به طور مفصل این شورا را بحث کردیم. براى همین این چیزى که الان پیشنهاد مى‏شود در حقیقت اجازه دادن به دولت هست که در مواردى که ضرورت احساس مى‏کند، هم یک اختیاراتى به کمیسیون‏هایى که الان به طور طبیعى در دولت هست به آن‏ها بدهد و همچنین شوراهاى مهمى مثل شوراى عالى صنایع، شوراى اقتصاد و نظایر این‏ها را از این حالت پا در هوایى و تصنعى در بیاورد و یک وجه بهترى براى کار کردن به آن‏ها بدهد.
نایب رئیس (هاشمى)- توضیحات آقاى نخست وزیر را آقایان شنیدند، آقایان اگر ضرورتى مى‏بینند که این براى بحث مطرح بشود، رأى بدهند. آقایانى که موافقند که ما این اصل را در دستور کارمان قرار بدهیم، رأى بدهند (اکثر دستشان را بلند کردند) تصویب شد. اگر کسى مخالف هست صحبت کند.
منشى (محمد یزدى)- آقاى هاشمیان بفرمایید.
حسین هاشمیان- بسم الله الرحمن الرحیم. من عرض مى‏کنم که تصمیماتى که هیأت وزیران مى‏گیرد باز این تصمیمات بما هو هیأت وزیران هست که مسائل در هیأت وزیران مطرح بشود و تصویب مى‏شود و بنابراین اختیاراتى که هیأت وزیران دارد همان طور که دیروز بحث مى‏شد راجع به مجلس ما این جورى دست را باز نگذاریم که مجلس اختیاراتش را به کمیسیون‏ها بدهد. پس خودش چه؟ و به علاوه اگر در مجلس یا در هیأت وزیران مسائل مطرح بشود، هم پخته‏تر است و هم از یک حمایت جمعى برخوردار است. بنابراین صلاح نیست که ما بیاییم اختیارات هیأت وزیران را به کمیسیون‏ها بدهیم. جناب موسوى مى‏فرمایند که ما مشکلاتى داشتیم. خوب به هر حال این مشکلات را شما باید حل مى‏کردید. یعنى کمیسیون‏هاى مشورتى باید این‏ها باشند و صلاح در این است که این‏ها مشورتى باشند و مسائل را پخته کنند. بعد بیاورند هیأت وزیران تصمیم مى‏گیرد. این یک مسأله و شما اگر بخواهید اختیارات هیأت وزیران را مرتب تجزیه بکنید و در کمیسیون‏ها خلاصه بکنید، این به صلاح کشور نخواهد بود. دوم اینکه باز این لزومى ندارد که در قانون اساسى بیاید، حدود اختیارات هیأت وزیران و کمیسیون‏هایش را مجلس مشخص مى‏کند، قانون عادى مشخص مى‏کند.
Majlis:2 Volume:3 Sessions:29-41 Page:1153
بنابراین وقتى که مى‏شود این جایگاه‏ها را، اختیارات کمیسیون‏ها را که مشورتى باشند، کدامش مشورتى و کدامش اجرایى باشد و تصمیم‏گیر باشد، این را هم بگذارید به عهد قانون عادى باز به صلاح کشور است.
اسدالله بیات- بسم الله الرحمن الرحیم. استثنائاً این اصل را خوب تنظیم کرده‏اند. با اصول دیگر ما یک مقدار مخالف بودیم، حالا شاید من بد برداشت مى‏کردم. اما این اصل خوب تنظیم شده. دو تا نگرانى جناب آقاى هاشمیان دارند اتفاقاً هر دو این‏ها برطرف شده. بلکه جهاتى هست که دقت‏هایى در تنظیم عبارات به عمل آمده که کاملا این مسأله تأمین شده. اولا «دولت مى‏تواند» با اینکه در آن مصوبه دیروزى با پیشنهاد شورا «مجس مى‏تواند» شد. در آن‏جا آن دقت به عمل نیامده بود، اما در این‏جا این دقت به عمل آمده و این نشان مى‏دهد که چون جناب آقاى مهندس موسوى و حاج آقا خامنه‏اى در کار اجرایى بوده‏اند، خوب به این گفته شده است که «با تصویب هیأت وزیران» باز این دقت خوبى است. مضافاً بر همه این‏ها در ذیلش آمده است که «در محدود قوانین» باز این مشکل را برطرف کرده به نظر من تجزیه دولت نیست و در مواردى هم هست که یقیناً قبل اصل این که آیا ما کمیسیونى در رابطه با مسائل کشاورزى، اقتصادى، سیاسى، فرهنگى تشکیل بدهیم یا تشکیل ندهیم یقیناً اصل این قضیه به صورت کلى در هیأت دولت بررسى مى‏شود، تصویب مى‏شود وقتى که این‏ها تصویب کردند، دوباره ارجاع مى‏کنند به آن‏جا. به نظر من عبارت خوب تنظیم شده، و من با آن موافقم.
منشى (یزدى)- آقاى عمید بفرمایید.
عمید زنجانى- بسم الله الرحمن الرحیم. آن مقدار از توضیحاتى که جناب آقاى مهندس موسوى دادند به دستمان آمد در حقیقت این اصل و بعضى از اصول مشابه براى حل مشکلات روزمره دولت است، یعنى دولت یک سلسله مشکلاتى دارد که مى‏خواهد این مشکلات را حل کند به صورت یک اصل در قانون اساسى این مشکل حل بشود. مشکلى که از این حل مشکل به وجود مى‏آید این است که درست است ممکن است بعضى از مشکلات روزمره را این اصول حل بکند، ولى در درازمدت خود این اصول و بال مى‏شود روى دست دولت، دولتى که کمیسیونى تشکیل داده، این کمیسیون فعال شده و در موارد ضرورى و در مشکلات، حل مشکلات آنى و روزمره کرده، بعد اگر لازم نشد این کمیسیون‏ها باید برچیده بشود، برچیده شدن این کمیسیون‏ها باز خودش مشکلى بر مشکلات خواهد افزود و بنابراین به نظر مى‏رسد که این اصل در کوتاه مدت مى‏تواند مفید باشد ولى در دراز مدت جز وبال روى دست دولت نخواهد بود.
نکت دوم این است که اگر عنایت بفرمایید تصور اکثر اعضاى محترم شورا این بود که پخش مسؤولیت خلاف تمرکز است. ما الان داریم این‏جا تقسیم مسؤولیت مى‏کنیم.
مسؤولیت را مدام خرده، خردا واگذار مى‏کنیم. خواه ناخواه این خلاف تمرکز است و ایجاد تشکیلات موازى است و این در اساس برخلاف تمرکز بوده است. و اگر گفته بشود که این کلم «مى‏تواند» مشکل را حل مى‏کند در مقابل باید به این نکته توجه بشود که خوب اگر «مى‏تواند» به این معنا هست چه اشکالى دارد که به این‏صورت باشد که هر وقت لازم دید دولت‏
Majlis:2 Volume:3 Sessions:29-41 Page:1154
بعضى از مسائل را به کمیسیون‏ها احاله بکند که این کمیسیون‏ها جنب مشورتى داشته باشند، مسائل را پخته کنند، مسائل را درست تحلیل و بررسى کنند و نتیجه مسائل پخته شده را بیاورند هیأت دولت و تصویب بشود. همان که جناب آقاى موسوى فرمودند به عنوان مشکل به وسیل کمیسیون‏هاى مشورتى قابل حل است لزومى ندارد که کمیسیون‏ها تصمیم گیرنده باشند تا مبتلا بشویم به سازمان‏هاى موازى و کارى بکنیم که درست قبلا برخلاف آن تصور مى‏کردیم و تمرکز را اصولا مطرح کردیم براى برچیدن سازمان‏هاى موازى و در حقیقت آقایان تا آن‏جایى که من یادم هست تصورشان از تمرکز این بود که تقسیم مسؤولیت‏ها محدودتر بشود و مسؤولیت‏ها متمرکز بشود. به این دلیل من معتقدم که این اصل در شأن قانون اساسى نیست.
نایب رئیس- (هاشمى)- به نظر مى‏رسد یک نگرانى در بین مخالفان هست که ناشى از این است که در گذشته مواردى بوده که وزراء شکایت داشتند که تصمیماتى که باید در هیأت دولت گرفته بشود در یک جاى بخصوصى گرفته مى‏شود.
منشى (یزدى)- آقاى خوئینى‏ها! شما به عنوان موافق مرقوم فرموده بودید یا مخالف؟ من چون اسم جناب‏عالى را موافق نوشتم ترتیب را خواستم رعایت کنم. اگر موافق صحبت مى‏کنید نوبت جناب‏عالى مقدم است. (خوئینى‏ها- موافق هستم).
نایب رئیس (هاشمى)- بعد از من صحبت کنند. این نگرانى بوده که دولت بیاید حق وزراء را بگیرد و بدهد به بعضى از بخش‏ها که در گذشته هم چنین شکایتى مى‏شد. حالا من خیال مى‏کنم آقایان این نگرانى را دارند، در این اصلى که آقایان تنظیم کرده‏اند، این عیب برطرف شده، دیگر نیست. ببینید یکى از عوامل بوروکراسى موجود در کشور ما همین مسأله است. این یک کارى است ممکن است خیلى هم مهم نباشد باید بیست و چهار تا وزیر جمع بشوند تا یک مصوبه‏اى داشته باشد. ما باید یک کارى کنیم که وزراء که این همه کار دارند در وزارتخانه‏هایشان، اطراف کشور این قدر دوخته نشوند که جلسات کم مایه در هفته بگذارند. شاید، هیچ جا این جور نباشد که وزراء دائماً در هیأت دولت جمع شده‏اند دارند بحث مى‏کنند سر یک چیزى که به خیلى‏هاشان هم مربوط نیست، چون مصوب هیأت وزیران لازم دارد، 24 تا وزیر را مى‏نشانند مى‏گویند شما بیایید. این یک کار فرهنگى است. خیلى خوب یک کمیسیون فرهنگى هست به آن اختیار مى‏دهند تصویب مى‏کنند مى‏رود عمل مى‏کند. آقاى عمید که مى‏فرمایند کمیسیون مشورتى، خوب بالاخره باید این‏جانب تصویب بشود. اگر بدون بحث بیاید تصویب بشود، یک چیزى لغوى است، اگر بخواهند بحث بکنند دوبار وقت وزراء گرفته شده، یکبار بروند در کمیسیون مشورتى، دوباره بیایند در مجموعه دولت. ما باید یک کارى بکنیم که کارها سریع انجام بشود. خوب این‏جا دیگر خوف آن کار قبلى نیست. هیأت وزیران خودشان هستند که اجازه مى‏دهند در یک محدوده‏اى این کار را این کمیسیون انجام بدهد. دیگر حق کسى ضایع نمى‏شود، در کار تسریع مى‏شود و کار مفیدى است من خیال مى‏کنم. ما از این‏جا براى شکستن بوروکراسى کشورمان شروع کنیم و در بقیه جاها هم بباید همین کار را بکنیم. این کارهایى که عده زیادى دور هم جمع مى‏شوند براى یک کار کوچکى این را ... ضماً تمرکزى هم که آقاى عمید گفتند. ما تمرکز را براى سرعت کار مى‏خواستیم.
Majlis:2 Volume:3 Sessions:29-41 Page:1155
خود هیأت دولت است، کارش را به این واگذار مى‏کند. اگر معناى تمرکز این باشد که هر چه در هیأت دولت و یا به مجلس بیاید باید هیچ کارى را به افراد ندهیم.
منشى (یزدى)- آقاى حبیبى بفرمایید.
نجفقلى حبیبى- علت مخالفت من این است، البته این اصل واقعاً عواید زیادى دارد، راه گشاست، بسیار مسایل و مشکلات را سرعت مى‏بخشد. در این فایده‏هایى که شمرده شده هیچ تردیدى نیست. اما علت مخالفت من این است که چند نفر وزیر جمع مى‏شوند در یک موضوع تخصصى بحث مى‏کنند، تکلیف‏هایى هم براى یک وزیرى مى‏آورند که حالا خودش هم عضو همان جاست اما او احیاناً ممکن هم هست اتفاق بیفتد مخالف باشد. و چون این تصمیمات جمع لازم الاجراست بعد یک امر لازم الاجرایى را مى‏گذاریم گردن یک کسى که باید مجرى باشد که اصلا خودش به این قضیه اعتقاد ندارد و ممکن است مدام هى بگردد براى اینکه یک راه‏هایى پیدا بکند که این را کارشکنى رویش بکند و یا یک جورى خلاصه به تعطیل بکشاند که این خودش یکى از موضوعات نگران کننده است اگر این رفع بشود اصل این مسأله بسیار کارساز است. یکى هم باز مسایلى که ممکن است در همان حوز کار وزارت در استان‏ها، شهرستان‏ها، جاهاى دور به هرحال همین مسأله نگرانى‏ها را به وجود بیاورد و به تبع اینکه یک مقدارى استقلالشان را گرفته و شخصیت وزیرها را تقریباً یک مقدارى یا همان مسأله‏اى که گفتند کل هیأت وزیران وقتى بحث مى‏کند به هر حال براى خودشان یک هویت جمعى قائلند. نگرانى اگر نداشته باشد من بحثى ندارم ولى من فکر مى‏کنم که این نگرانى خواهد داشت، یعنى اگر یک مواردى اینجورى پیش بیاید آن کسى که مخالف است در اجرا مدام سعى مى‏کند یک جورى طفره برود و مشکلات ایجاد بکند.
منشى- آقاى خوئینى‏ها موافق بفرمایید.
سید محمد موسوى خوئینى‏ها- عرض کنم که مطالب در موافقت کافى بود. من تکمیلى عرض کنم که این درست اقتباس از کار مجلس است. قانونگذارى که مهم‏تر از اجراست. براى این که آن دارد به کار شکل مى‏دهد. در آن‏جا قانون اساسى این پیش بینى را کرده، کارى که 270 نماینده باید انجام بدهد گفته مى‏تواند این را به یک کمیسیونى واگذار کند که در آن یازده نفر نشسته (بعضى از کمیسیون‏ها هم 9 نفرند) و گفته است مى‏تواند تصویب بکند یعنى قانون هم مى‏شود. اصل 85 مى‏گوید موقت، ما دیروز یک چیزى تصویب کردیم در بخشى از قضایا مصوبه شان یک مصوبه دائمى هم مى‏شود. خوب در مجلس که براى قانونگذارى است کار 270 نفر را قانون اساسى اجازه داد ما به یک کمیسیون 9 نفره، 7 نفره یا 11 نفره بدهیم در هیأت دولت هم این 24 نفر یک موضوعى را میان خودشان که در در برابر مجلس هم مسؤولند تشخیص مى‏دهند که این را اگر به 5 وزیر در یک کمیسیونى واگذار کنند و آن در آن‏جا تصویب کند، یا 7 نفر حالا خود دولت هر جور تشخیص مى‏دهد تعداد آن وزراء را و اینکه از چه وزرایى هم تشکیل بشود. بعد هم مى‏گوید اگر شما چیزى را به آن رسیدید و تصویب کردید ما هم همان را قبول داریم که عمل بشود به عنوان مصوب دولت این چه اشکالى دارد؟ هم مثبت است و هم ما با تصویب این اصل مانع را از سر راه برداشته ایم. یعنى در این که کار، کار مفیدى است تردیدى نیست فقط مانع از حیث قانونى اساسى داشته که ما با
Majlis:2 Volume:3 Sessions:29-41 Page:1156
تصویب این اصل مانع را برمى‏داریم. بنده از این فرصت استفاده کنم این نکته را بگویم بعد جناب آقاى موسوى در توضیح جواب مى‏دهند. من تا آن‏جایى که یادم هست در کمیسیون این عبارت تصویب نشد. این دو تا اشکال اساسى دارد از نظر عبارت یکى اینکه از کمیسیون‏ها و شوراهاى خاص بر نمى‏آید که اعضایش از وزراء باشد و حال آنکه در کمیسیون، من تا آن‏جایى که یادم هست ما نظرمان این بود که دولت به یک کمیسیونى که متشکل از چند وزیر هست واگذار کند. این عبارت اعم است این را نمى‏رساند. این یک. دوم اینکه «مصوبات این کمیسیون‏ها و شوراها در محدود قوانین» باز مقصود ما این نبود. این کمیسیون که تشکیل شد خودش احیاناً برود یک مسایلى را بررسى و تصویب کند ولو بدون ارجاع از طرف هیأت دولت، بلکه ما درست مثل مجلس نظرمان بود که مجلس همان جورى که یک لایحه‏اى وارد مى‏شود یا یک طرح خود مجلس مى‏گوید این لایحه را فلان کمیسیون تصویب کند و این قانون مى‏شود. ما نظرمان این بود در این‏جا این طورى بشود و اگر هم این طورى که بنده برداشت کردم سایر اعضاى کمیسیون هم نظرشان باشد این اصل نوشته شده این دو تا اشکال اساسى را از نظر عبارت دارد.
منشى (یزدى)- آقاى مهدوى کنى در مخالفت صحبت مى‏فرمایند.
محمدرضا مهدوى کنى- من فکر مى‏کنم که در تجربه‏اى که از دورانى که در دولت بوده‏ام دارم این‏جور مصوبات ناشى از نداشتن یک سیستم است در یک حکومت است. وقتى ما یک سیستم مشخصى براى ادار مملکت نداریم و همیشه با مسایل انفعالى برخورد مى‏کنیم زود تا یک مسأله پیش بیاید مى‏گوییم آقاى شوراى فلان تشخیص بدهد، تصمیم بگیرد، تصمیمش هم لازم الاجراست، براى اینکه اگر این کار نشود دیر مى‏شود و اوضاع به هم مى‏خورد. ولى اگر ما سیستمى واقعاً داشته باشیم چه لزومى دارد براى هر چیزى یک عده‏اى را مأمور بکنیم آقا زود شما با عجله و با سرعت این کار را بکنید و مصوبات شما مصوبات ماست. خوب مجلس آمده به یک عده‏اى رأى داده که آقا شما نمایندگان ما هستید، نمایندگان ملتید، آراى ما حجت است بعد شما مى‏آیید آراى خودتان را یکدفعه به دیگران واگذار مى‏کنید. جناب آقاى موسوى مسأل مجلس را مطرح کردند یک چیزى که خود آن قابل اشکال است به آن هم خیلى بنده رأى موافق نداشتم آن یک چیز جزو مسلمیات خوبى نبود که ایشان استدلال کردند به همان و آن را دلیل قرار دادند. این خودش محل حرف، آن هم باز به خاطر همین است که ما الان یک انقلاب نوپایى داریم، به خاطر مشکلاتى که در مملکت داریم، بعضى قوانین را نداریم به این جهت است که الان هى مجبور مى‏شویم این کارها را بکنیم. والا کشورهایى که سیستمى دارند، این طور مجبور نمى‏شوند که هى تند تند کمیسیون درست بکنند و زود مقدرات مملکت را به دست سه چهار نفر واگذار بکنند. بنده با این کار مخالفم. من دیده‏ام در آن وقتى که ما در دولت بودیم واقعاً مصوباتى گاهى تصویب مى‏شد بعد هم اعلام و اخطار مى‏شد اصلا وزراى دیگر یکدفعه مى‏دیدند اصلًا یک چیز بیخودى تصویب شده و آن‏ها هم مسؤولیت مشترک دارند. به نظر مى‏رسد چنین چیزى خوب نیست. به فکر بیفتیم که مملکت یک سیستمى داشته باشد. به این شکلى که الان ما قانون اساسى دوباره داریم بازنگرى مى‏کنیم به نظر من‏
Majlis:2 Volume:3 Sessions:29-41 Page:1157
به صورت تشکیل یک سیستم نمى‏رویم، به صورت باز انفعالى مى‏رویم. ما فکر مى‏کنیم الان باز روزهاى اول انقلاب است که شوراى انقلاب تشکیل مى‏شد. من یادم است، همیشه یک حوادث جدیدى پیش مى‏آمد براى حوادث جدید یک فکرى مى‏کردیم که بالاخره رفع نگرانى بکنیم. اگر ما واقعاً مى‏خواهیم قانون اساسى بنویسیم، نباید این‏جور بشود. به نظر من این قانون اساسى با این موضوع مفهومش نفى سیستم است و این مشکلات را در بعضى موارد اگر پیش مى‏آید (موارد بحرانى) در اختیار رئیس جمهور بگذارید. رئیس جمهور خودش مى‏داند در یک موقع واقعاً حالت بحرانى است خودش دستور مى‏دهد یک کمیسیونى یک کارى را بکند، یا مقام رهبرى مثلا این کار را بکند والا این به صورت یک قانون و یک اصل قانون اساسى در بیاید و سیستم یک مملکتى این باشد که هى مسایل را ارجاع بدهند به سه چهار نفر. به نظر من این چیز مضرى است و اختیارات را از بین مى‏برد، حس ابتکار را از وزراء مى‏گیرد، مسؤولیت‏ها را کم مى‏کند و لذا من شدیداً با این مخالفم و آثار بدش را هم در این چند ساله خودم مشاهده کرده‏ام به نظرم چیز خوبى نیست.
منشى (یزدى)- آقاى کروبى موافق.
مهدى کروبى- بازنگرى قانون اساسى و یا اصول جدید براى همین است. چون وقتى قانون اساسى نوشته شده با همه خصوصیات و ویژگى‏ها و برجستگى که اعضاء داشتند، اما چون کار اجرایى حکومت کردن نداشتند، تقریباً یک نواقصى در خلال کار اجرایى در ده سال نمایان شده. اصلا بازنگرى براى همین است که عیوب قانون اساسى به آن صورتى که بوده رفع بشود حالا ولو در چهارچوب همان چیزهایى که حضرت امام تعیین فرمودند. نکته‏اى که آقاى عمید فرمودند که قانون اساسى نباید براى کارهاى روزمره باشد این کار روزمره نیست، مشکلات کشور است. در عمل برمى‏خوریم براى این که دست و بال بسته نشود و بتوانند مسؤولین کارهایشان را انجام بدهند. این یک موضوع.
نکت دوم اتفاقاً این کمیسیون‏ها خیلى اوقات جدى‏تر و سریع‏تر به کار رسیدگى و مشکل را حل مى‏کنند. فرض خود دولت با همه این تراکم کارى که دارد، مشکلات فراوانى که دارد خیلى اوقات این سرى کارها که باید سریع تصمیم گیرى درباره‏اش بشود، شورایى، کمیسیونى برسد و چیزى را تنظیم کند و اعلام و عمل کند نمى‏رسد کار همین طور معلق مى‏ماند و خود این عوارض و ضایعاتى براى کشور دارد. کما اینکه باز عرض کردم مى‏بینم خود مجلس این کار را مى‏کند. راجع به مسأل مجلس درست عکس این است که آقاى مهدوى فرمودند. ببینید اتفاقاً بحث این است که خود مجلسى‏ها هم گاهى مى‏گویند بابا این قوانین جزئى و خیلى چیزهایى که معمولى و روزمره و داراى مشکلات است این را اتفاقاً چه بسا اگر راه قانونى داشته باشد خود کابینه، خود کمیسیون‏ها، چهار تا وزیر، دو تا وزیر آن‏جا بنشینند و این مشکلات را حل کنند و سریع هم اجرا کنند بلکه قوانین مجلس و مجلس باید براى کارهایى باشد که راه گشا باشد، بنیادى باشد، مشکلات کلى جامعه را حل کند. لذا خیلى اوقات ماد واحده این جور معمولى به قول آقایان روزمره‏اى که مى‏آید خود مجلس معترض است که این‏ها کار اصولى براى مجلس نیست. بنابراین به نظر مى‏آید براى حل مشکلات جامعه و کارها سریع پیش برود و ضایعات کندى کار نباشد که خیلى خوبى است و نتیجه تجربه ما از این‏
Majlis:2 Volume:3 Sessions:29-41 Page:1158
تجربه‏ها غافل نباشیم که برخورده‏اند در عمل و این مشکلات برایشان بوده و در این بازنگرى که فرصتى است و هر روز هم نمى‏شود تجدید نظر در قانون اساسى بشود باید این مشکلات را حل کنیم که مسؤولین اجرایى بتوانند کارها را به خوبى حل بکنند.
منشى- آقاى حبیبى مخالف.
حسن ابراهیم حبیبى- بسم الله الرحمن الرحیم. عرض مى‏شود که در این بحث‏هاى موافقان به یک نکته باید عنایت بشود و آن اینکه مسائلى که الان مورد پیشنهاد این اصل هست و یا آن طور که جناب آقاى مهندس موسوى فرمودند و در نظرشان هست که ظاهراً طراح این اصل هم هستند حقیقتش این است که موضوعات جزئى نیست. یعنى مسایل روزمره دست و پا گیر و وقت تلف کن در هیأت دولت نیست. بحمدالله الان هیأت دولت گرفتار این مسایل است. یعنى بحث‏هاى هیأت دولت این است که ما بیاییم مثلا 45 متر زمین وزارت پست و تلگراف به یک شخص بفروشد یا حتى وزارتخانه سى متر زمین را به همدیگر واگذار کنند. یعنى قسمت اعظم کارها از این قبیل است در دولت و دلیلش هم این است که کارهاى جدى‏تر در دولت کمتر مطرح مى‏شود و اصلا نظرى هم که در این اصل است این است که کار مهمى که نمى‏توان بحث زیاد در دولت کرد و اختلاف برانگیز است برود در شوراها. اگر قرار است که چیزهاى جزئى باشد در این‏جا نوشته بشود، مسایل دست و پاگیر جزئى از این قبیل که بنده عرض مى‏کنم این‏ها را به کمیسیون‏ها ببرند که وقت 24 وزیر تلف نشود و مسایل کلى در دولت بیاید که مجلس قاعدتاً به دولت رأى مى‏دهد که به این مسایل کلى برسد.
مطلب دیگر بنده مى‏توانم این مطلب را خدمتتان عرض کنم که در این ده دوازده مثال که در خدمت و نوکرى انقلاب هستم بیشترین تجربه را در بین عده‏اى دارم در تشکیل کمیسیون‏ها و ادار جلسات یا عضویت فعال در جلسات. اگر کمیسیون‏ها کارشان پخته و مرتب و آماده باشد اولا در خود کمیسیون کارها سریع پیش مى‏رود و هم وقتى که در هر جلسه‏اى که مى‏آید در آن جلسه مى‏شود که آن کسى که دارد گزارش را مى‏دهد اگر پخته و سخت باشد مطلبش را سریع و صریح بگوید که نکات اصلى این‏هاست و بر اساس آن رأى گیرى بشود و این کار عملى است. یک تجرب دیگرى هست که جناب آقاى مهدوى فرمودند ما اگر بیاییم حتى حالا که سیاست‏هاى کلى را نداریم بیاییم در یک موضوع بسیار مهمى که مى‏خواهد به کمیسیون برود ما ابتدائاً بیاییم در آن جلس عمومى رئوس مسایل را مطرح کنیم و خطوط کلى را از جلسه بگیریم. بنده این کار را چندین بار کرده‏ام جناب آقاى مهندس مى‏توانند شهادت بدهند. در دولت‏ها یک مسأله بسیار مهم در قانون داشتیم یا مسایل فرهنگى که در این دو کمیسیونى که من تجربه دارم آورده‏ایم و گفته‏ایم که آقا این نکات هست یعنى دو راه هست کدام یکى از این دو تا را دولت تصویب مى‏کند؟ دولت یک نظر کلى راجع به یکى از این دو راه داده ما در کمیسیون بحث کردیم وقتى که برگشته دولت از این مسأله راضى بوده. مطلب دیگرى که هست در این‏جا مى‏گوید که تصمیمات این کمیسیون‏ها و شوراهاى خاص لازم الاجراست.
باز همین دولت فعلى جناب آقاى مهندس موسوى خودشان مى‏توانند شهادت بدهند، مواردى بوده است که به کمیسیون‏ها ارجاع شده و گفته شده که تصمیمات این کمیسیون‏ها تصمیم دولت باشد با توافق، وقتى برگشته خود جناب مهندس موسوى نسبت به آن نظر داشته‏اند گفته‏اند
Majlis:2 Volume:3 Sessions:29-41 Page:1159
من قبول ندارم. خوب اگر که واقعاً بعدها هم این بلا پیش آید و گرفتارى درست شد به یک کمیسیونى شما ارجاع کردید به یک شورایى ارجاع کردید برگشت رئیس جمهور موافق نبود، چه کار کند؟ قانون اساسى مى‏گوید لازم الاجراست، بعد دیگر مى‏مانیم، بعد دعوا در مى‏گیرد. یعنى این‏ها مسائلى نیست که ما همین جورى رهایش بکنیم و بعداً خودمان را گرفتار بکنیم. این‏ها مسایلى است که در دولت به راحتى اگر راحت منجسم باشد به راحتى توافق مى‏شود، مطالبى که به کمیسیون رفت برگشت، اگر کمیسیون مورد اعتماد است، اگر مطالبى که آورده درست و پخته است در ظرف چند جمله یا طى یک جلس کوتاهى مى‏شود که مسأله به تصویب برسد.
اشاره مى‏شود به مجلس در مجلس حتى وقتى مطابق اصل 85 به کمیسیون مى‏رود آزمایشى است یعنى اولا قانونى که قرار است دائم باشد، وقتى ما مى‏گوییم دوام یعنى یک مدت طولانى بعد در آن‏جا دو سال، سه سال، پنج سال و تازه دو و سه سال و پنج سالش هم تا این زمان ما از پنج سال بیشتر هم نداشته‏ایم تازه در آن هم مى‏آید و مجلس تصویب مى‏کند آن مقدار وقت را در مورد تصمیماتى که شوراها مى‏گیرند و یکمرتبه کشور را مى‏تواند جا به جا بکند شما دیگر دوره آزمایشى ندارید و این هم یک مسأل دیگرى در این زمینه.
مطلب دیگر این است که این شوراها و کمیسیون‏ها گروه گروه مى‏شوند و اگر که دسته‏هاى مختلفى در دولت تشکیل بشود این هم بعد گرفتارى براى آینده نظام ادارى و اجراى دولت درست مى‏کند. بعد هم شوراها و کمیسیون‏ها ضعیف و قوى خواهند بود، کمیسیون‏هایى که پول دستشان است کمیسیون‏هاى قوى خواهند بود، کمیسیون‏هاى دیگر کمیسیون‏هاى ضعیف خواهند بود. بعد واقعاً چرا این مانع را قانون اساسى ایجاد کرده و تا این زمان شوراى نگهبان ایراد گرفته؟ واقعاً براى این است که شوراى محترم نگهبان مى‏فرموده‏اند که این مسایل، مسایلى است که جمع باید تصمیم بگیرد. خود این مسأله یک موضوعیتى داشته. بله مى‏تواند قانون اساسى بگوید که این موضوعیت ندارد، پس هیأت وزیران مى‏خواهیم چه کار؟ الان مخبر محترم کمیسیون مگر راجع به تمرکز آن مطالب را نمى‏فرمودند که اشکال دارد. بنده خودم به تمرکز رأى دادم، ایشان رأى ندادند. رأى دوم را من به دلیل جا به جا شدن رأى ندادم والا اصل قضیه را بنده قبول داشتم، آقایان قبول نداشتند. ایشان مى‏فرمودند زیر هر تصمیمى باید امضاى وزیر باشد.
حالا یک دسته از وزراء را ما کلا خارج بکنیم این اصلا مصلحت نیست. بالاخره این‏ها نکاتى است و اصلا هیأت دولت یعنى مجموع وزراء و واقعش این است که این وقتى در هیأت دولت مطرح شد بسیارى از وزراء گفتند که ما بیرون مى‏رویم. واقعاً دلیلى ندارد که اینجورى باشد و همه این اختیارات را از گوشه و کنارش بگیرند و حضرات را تبدیلشان بکنند، همین الان هم این گرفتارى هست که ما یک مقدارى به مسایل ریز مى‏پردازیم چرا الان در دولت کارتابل مى‏بینند وزراء؟ و از این به بعد دیگر بدتر از این خواهد شد و این نظر بنده با توجه به همین تجربه‏ها به مصلحت نیست. اگر قرار است مسایل کلى باشد، بله شما بفرمایید که همه مسایل جزئى را بفرستیم در این کمیسیون‏ها و مسایل کلى بیاید دولت این از اتفاق خیلى خوب مى‏شود. آن چیزى است که باید دنبالش بود و ان شاء الله نظام و سیستم به دولت خواهد داد.
منشى- دیگر کسى نام ننوشته منتها آقاى نورى پیشنهادشان این است که جمله «و یا رعایت اصل 126» اضافه بشود و همین طور اصل 137 یک چنین پیشنهادهایى دارند.
Majlis:2 Volume:3 Sessions:29-41 Page:1160
مؤمن- قرار بود اسم مرا هم مخالف بنویسید.
منشى- معذرت مى‏خواهم من ننوشته‏ام اگر صبحت مى‏فرمایید هنوز فرصت هست.
محمد دانش زاده (مؤمن)- من یک جمل کوچکى دارم علاوه بر این مطالبى که آقایان فرمودند که قسمت مهمش مورد اعتنا بود. من نسبت به این کلمه محدوده قوانین که در ذیل آمده یک تذکرى، یک شبهه‏اى هر چه مى‏خواهد اسمش را بگذارید دارم و آن این است که این محدوده قوانین ما در این دورانى که گذشته مى‏دانیم که مقصود خصوصى قوانین مصوب مجلس شوراى اسلامى نیست بلکه این قوانینى را که دست‏پخت زمان طاغوت است قطعاً شامل مى‏شود و در بین این قوانین بسیار ما داریم یک قوانینى که خلاف شرع است و شاید نمى‏دانم به هر حال در مجلس نیامده و روى این حساب من عرض مى‏کنم که این محدوده قوانین اگر هم بناست که تصویب بشود باید مقید بشود به قوانین مصوب مجلس شوراى اسلامى براى اینکه ما از گیر آن شرورى که از طاغوت برایمان مانده نجات پیدا بکنیم. فقط من همین را مى‏خواستم عرض کنم والسلام.
منشى (یزدى)- جناب آقاى موسوى توضیح بفرمایید.
میرحسین موسوى (مخبر کمیسیون)- برادرها دقت بکنند این اصل واقعاً مهم است و من فکر مى‏کنم باعث سرعت کار دستگاه اجرایى خواهد شد و آن تصویرى هم که آقاى حبیبى مى‏دهند من آن تصویر را در ذهن ندارم و دلیلش را این‏جا مطرح مى‏کنم. اولا دولت را ما یک تصویر روشنى باید از آن داشته باشیم. دولت را ما یک دستگاهى مى‏بینیم که ضمن اینکه یک دستگاه سیاست گذار هست، ناظر هست و کارهاى کشور را پیش مى‏برد و محل برخورد سلایق مختلف در امور مهمه هم هست در عین حال یک دستگاهى ما مى‏دانیم که با سرعت باید مسایل مملکت را حل و فصل بکند، با مشکلات برخورد بکند و مشکلات را حل بکند. ضعف دولت در حل مشکلات به معناى این خواهد بود که در دراز مدت انقلاب شکست بخورد. این را برادرها قطعى بدانند بازوى اجرایى نظام دولت هست، این بازو قوى باشد و بتواند سریع در عرصه‏اى که هر روز هزاران مشکل آفریده مى‏شود قوى وارد بشود کشور را به پیش خواهد برد، ضعیف باشد ضربه خواهد خورد ما قوى بودن را به معناى مطلق العنان بودن یا اینکه یک حالت خاصى نمى‏دانیم به همین دلیل قویاً آمدیم بحث کردیم در رابطه با اختیارات دولت و رئیس جمهور را مسؤول کردیم، وزراء را برایشان حق استیضاح گذاشتیم، حق سؤال گذاشتیم و تمام این کنترل‏ها را گذاشتیم. وقتى که از این مطمئن شدید، باید ببینیم که آن روشى که طراحى مى‏کنیم، آن روش کارآ بکند براى برخورد با مسایل گوناگون و مشکلات یا نه؟ و هر تصمیمى که بتواند دولت را کارا بکند براى برخورد سریع‏تر و قاطع‏تر با مشکلات ما آن را به عنوان یک نقطه قوت باید به حساب بیاوریم من اول مى‏پردازم به صحبتى که آقاى دکتر حبیبى کردند براى اینکه آن ذهنیتى را که ایشان ایجاد کردند کاملا از بین ببرم. من اعتقاد دارم آن چیزى که باعث مى‏شود در دولت مسایل حیاتى مطرح نشود همین ریزه کارى‏هاست. الان سه جلسه است در دولت نتایج کمیسیون‏ها را همین جورى طوطى‏وار بنده مى‏خوانم کمیسیون‏ها نظر داده‏اند همه دست‏ها بالا مى‏رود یا مى‏گویند که تصویب شد همین جور رد مى‏کنیم. سه جلسه کامل هست که ما در اوضاعى که شرایط خاصى دارد انتخابات ریاست جمهورى هست، وفات‏
Majlis:2 Volume:3 Sessions:29-41 Page:1161
حضرت امام هست، مسایل گوناگون دارد ما اصلا نمى‏توانیم بپردازیم به مسایل حیاتى به خاطر اینکه مسایل روز به روز و روزمره‏اى که گرفتار کشور هست بالاخره باید بیاید به تصویب دولت برسد در حالى که مى‏توانست تصویب کمیسیون در بسیارى از موارد کافى باشد. من فکر مى‏کنم یک نمونه‏هایى خیلى ملموس و روشن بدهم جلسه بهتر مى‏تواند خودش قضاوت بکند. ما یک طراحى داریم مانند طرح مبارکه، حدود 55 میلیارد تومان هزینه این طرح است. بهره و سودى که این کارخانه مى‏تواند داشته باشد هر سالى که تأخیر بکند حدود 5/ 5 میلیارد تومان به طور معمول ما سود از دست مى‏دهیم من فکر مى‏کنم بیشتر از این باشد یعنى به طور نرخ معمولش سود بین المللى من در نظر مى‏گیرم در حالى‏که براى ما از نظر صنعتى و راه افتادنش بحث ده میلیارد تومان هر سال عقب افتادن هست. ما در طول مدت 8 سال با اینکه بنده یک بار در شوراى اقتصاد نشستیم و به تصویب رساندیم که هر ماه این مسأله در شوراى اقتصاد مطرح بشود سه یا چهار مرتبه موفق شدیم آن را در شوراى اقتصاد مطرح کنیم، حتى یک بار هم در هیأت دولت نتوانستیم مطرح بکنیم به دلیل همین کارها. شما تصور بکنید که در این اوضاع و مشکلات و این‏ها چند تا وزیر و نخست وزیرى که به این کار، کارشان مربوط است دستجمعى بلند مى‏شوند مى‏روند سراغ طرح مبارکه مى‏خواهند یک‏روز کار آن‏جا بکنند، مشکلات آن‏جا را حل بکنند، همان جا تصمیم بگیرند و ببرند. خوب این عده اگر مسایل‏شان را با دولت مطرح بکنند، مسأل سیاسى که نیست، مسأل تخصصى مربوط به یک کار هست و این همان چیزى است ما مى‏گوییم سیستم دادن یعنى این. وزیر صنایع سنگین، وزیر صنایع، وزیر معادن و فلزات، رئیس بانک مرکزى، وزیر برنامه و بودجه، وزیر اقتصاد و دارایى هست همین چیزى که یک سال پیش اتفاق افتاد و دو سه وزیر دیگر ما مى‏گوییم که برویم آن‏جا مسائل را حل بکنیم، مى‏رویم مى‏نشینیم مسایل را مى‏بینیم مى‏گردیم همان جا یک چیزهایى به نظر مى‏آید یادداشت برمى‏داریم. ما عوض اینکه همان جا بنشینیم این‏ها را تبدیل به یک دستور جلسه بکنیم و بعد امضاء بکنیم و لازم الاجرا بشود، براى همه مجبوریم این را قطعه قطعه بکنیم در دولت بیاوریم بفرستیم کمیسیون‏ها، 4 ماه، 6 ماه بعد در حالى‏که اهمیت قضیه فراموش شده جزء به جزء بیاید در دولت تصویب بشود ما مى‏گوییم مملکت این جورى پیش نمى‏رود، ما مى‏گوییم که دولت باید این حق را داشته باشد. این مسأله آن چیزهایى که آقاى دکتر حبیبى مى‏گویند که ممکن است مسایل سیاسى حادى باشد که دولت از آن بى خبر باشد نیست. مسأله حل فولاد کشور است، مسأل اقتصادى کشور است. ما شوراى عالى کشاورزى داشتیم که مقام معظم رهبرى دقیقاً در جریانش هستند، مخالفت با قانون اساسى داشت این‏ها تذکراتى هم دادند اولا کارى که ما مى‏کردیم ببینید اصلا در دولت مى‏تواند مطرح بشود؟ این شورا راجع به پوشش انهار سنتى مثلا بحث مى‏کرد. این نهرهاى سنتى که ما داریم ما فکر مى‏کردیم اگر رویش را بپوشانیم حدود سى چهل درصد از ضایعات آب مى‏تواند جلوگیرى بکند با این کشور کم آبى که ما داریم. حداقل سه یا چهار جلسه این بحث بود، هر کدام دو ساعت سه ساعت بحث برده به نتیجه رساندیم بعداً خوب ما بگوییم نه این جلسه اختیار ندارد، باید حتماً در دولت بیاید تصویب بشود دوباره بحث و گفت و گو بشود. اگر جنب شکلى قضیه را مى‏گیریم عیب ندارد ما مى‏گوییم جلسه بحث بکند باز هم مثل همین الان‏
Majlis:2 Volume:3 Sessions:29-41 Page:1162
که خوانده مى‏شود ما بیاییم اعلام بکنیم بعد از مدتى که از گرمى کار گذشته، دولت هم بدون این‏که متوجه بشود قضیه چیست تکبیرى بگوییم و مسأله را راه بیندازیم. ولى چه اشکالى دارد که دولت در یک محدوده‏اى بیاید به همین شوراى کشاورزى بدهد که در این زمینه کار بکند؟ یک کارى آن‏جا داشتیم که شاید 5- 6 جلسه طول کشیده بنده تعجب مى‏کنم از آقاى دکتر حبیبى که این مسایل را اشاره نمى‏کنند. این مسایل چگونه مى‏تواند در دولت مطرح بشود با 24 وزیر؟ مسأل آب کشور الان مسأله است. وزارت جهاد، وزارت نیرو، وزارت کشاورزى هر کدام بخشى از این آب را خرش را گرفته‏اند وظایفى هم دارند، تداخل وظایف هم دارند. ما مجبوریم که این سه تا دستگاه را با هم هماهنگ بکنیم در کشور بى‏آب خودمان که جزو خشک‏ترین کشورهاى جهان است حل بکنیم. هر کدام این‏ها هم منافعى دارند خوب شما که مى‏خواهید این را سامان بدهید، جلساتى بگذارید، ستادهایى تشکیل بدهند، هماهنگى ایجاد بکنید ما کى مى‏توانیم فرصت بکنیم در میان انبوهى از تصمیمات و مصوباتى که گاهى به 40- 50 تا مصوبه مى‏رسد که این مسایل را بیاوریم بگوییم که وزیر کشاورزى، وزیر جهاد بیا شما ده ساعت بحث بکن راجع به این مسأله ما این‏جا تصمیم گیرى بکنیم. ما که کمیسیون تشکیل نمى‏دهیم که در مورد مسایل عمده جهانى و مسایل استراتژیک خودمان آن‏جا بحث بکنیم. مسایل روزمره است، در مورد صنعت و برق و مسایل اقتصادى کشور هست، در حدودى هم هست که دولت خودش تعیین مى‏کند. نمونه‏اش همان چیزى است که بنده اشاره کردم. همین کمیسیون پشتیبانى صنعتى مهندسى به اصطلاح از جنگ. ما یا بایستى در هفته یک جلسه بر جلسات هیأت دولت اضافه مى‏کردیم 24 وزیر را آن‏جا مى‏نشاندیم دو سه ساعت بحث مى‏کردند، تصمیم مى‏گرفتند یا این که ما برایش یک تشکیلات جداگانه مى‏گذاشتیم که آن‏ها سریع عمل بکنند به خاطر اینکه ما بتوانیم به جنگ برسیم. ما آن چیزى که تقاضا داریم قانونیت بخشیدن به این قضیه است چیزى که اگر رئیس دولت این اختیار هم داده نشود، این را خواهد گذاشت منتها کلاه شرعی خواهد گذاشت، از راه غیر قانونی این را خواهد داد و ضعیف هم برخورد خواهد کرد. در حالى که اگر این قانونمند بشود بیاید در دولت معلوم بشود که باید دولت حد و حدودش را مشخص بکند، همه حساس مى‏شوند و با علاقه شرکت مى‏کنند و من فکر مى‏کنم مشکلات را حل مى‏کند. چیزى که برادر عزیز و بزرگوارمان جناب آقاى مهدوى فرمودند من قبول دارم کار بایستى سیستمى باشد با سیستم عمل کردن یعنى همین، تقسیم وظایف درست و صحیح دولت بنشیند اول کارخودش بیاید بگوید تصمیمات من به جایى نمى‏رود بیاید در هیأت دولت ولى آن‏جاهایى که مى‏داند که نمى‏رسد بنده اشاره کردم طرح مبارکه با این عظمت، فولاد کشور همین جور نفت کشور همین جور، خیلى از مسایل هست که یک بار نه اینکه ما نخواسته باشیم ما به طور مرتب 2 یا 3 جلسه در هفته هیأت دولت داریم گاهی از صبح ساعت 7 می‏گذاریم تا ساعت 12 بیشتر از این که نمی‏توانیم مگر اینکه وزارتخانه‏ها را تعطیل بکنیم. یک لحظه هم ما تعطیلى نداشتیم. ما مى‏خواهیم بگوییم گنجایش جلسات هیأت دولت کافى نیست براى رسیدن به مسایل کشور و سیستم دادن یعنى اینکه کمیسیون‏هاى تخصصى با نظارت‏
Majlis:2 Volume:3 Sessions:29-41 Page:1163
دولت، با اختیاراتى که دولت مى‏دهد با شرکت وزراء من صحبت حاج آقا موسوى خوئینى‏ها را قبول دارم و قصدم همین بود. این‏ها تشویق بشوند که مسایل کشور را پیش ببرند، این به نفع کشور است، همه مى‏گوییم که بوروکراسى را بشکنیم، چرا کار مردم معطل ماند، چرا این مصوب دولت 6 ماه معطل مى‏شود؟ خوب من مى‏گویم که راه حلش این است شما غیر از این هیچ راه حل دیگرى جلو رویتان نیست مگر اینکه تصور بکنیم جلسات دولت با 24 وزیر صبح‏ها همه کارشان را تعطیل بکنند و کار مملکت را و کار مردم را به اعتقاد من رها بکنند. براى همین من به ذهنم مى‏آید که هیچ نوع مشکلى ندارد. یقیناً دولت هم ناظر هست به معناى اختیار گرفتن از دولت براى مسائل مهم هم نیست خود دولت این‏ها را تعیین مى‏کند. من پیشنهادى که دارم اگر برادرها اجازه بدهند با در نظر گرفتن محتواى صبحتى که آقاى موسوى خوئینى‏ها دادند البته جناب آقاى خامنه‏اى اگر اجازه بدهند چون در کمیسیون بر سر این بحث بود که در ذهن همه بود که کمیسیون‏ها از وزرا هستند یعنى از غیر وزراء ما کمیسیونى تشکیل نمى‏دهیم. این قید بشود و «دولت مى‏تواند تصویب برخى از امور در حدود وظایف خود را به کمیسیونى متشکل از چند وزیر واگذار نماید» که این چند وزیر آن‏جا آمده «مصوبات این کمیسیون در محدوده قوانین مصوبه دولت محسوب مى‏شود و لازم الاجراست.»
امامى کاشانى- با توجه به اصل 126.
میرحسین موسوى- عیب ندارد ما آن را هم اضافه مى‏کنیم. اصل 126 را هم اضافه بکنند ما حرفى نداریم.
منشى (یزدى)- معذرت مى‏خواهم بعضى از این قیود در ردى خیلى اثر دارد که تصریح کرده‏اند مثل بودن وزراء ...
نایب رئیس (هاشمى)- خیلى خوب این‏ها که شرط است اصلا نظر کمیسیون این بوده که وزراء باشد.
میر حسین موسوى- در محدود قوانین مصوب هم عیب ندارد.
منشى (یزدى)- این دو تا خیلى مهم است، بعد دیگر مسأل تأیید رئیس جمهور.
نایب رئیس (هاشمى)- حالا قوانین که آقاى مؤمن مى‏فرمایند برعکس است یعنى آن قوانین محدود کننده است اینکه توسعه دهنده نیست. اگر این قید را بزنیم یعنى در آن محدوده نیست اشکال پیدا مى‏کند یعنى آزاد مى‏شوند از آن‏ها بدتر مى‏شود. قوانین همیشه محدود کننده است.
مؤمن- محدود قوانین مجلس، نه قوانین زمان شاه.
نایب رئیس (هاشمى)- اگر این کار را بکنیم دولت از خدا مى‏خواهد اما معنایش این است که آن قوانین دیگر براى دولت محدود کننده نیست. شما نتیجه معکوس مى‏گیرید.
مؤمن- در غیر قوانین مصوبه حق ندارد این کمیسیون‏ها را تشکیل بدهد آن وقت نتیجه این مى‏شود که رعایت قانون اساسى و ...
نایب رئیس (هاشمى)- خوب آن دیگر قانون یعنى هیچ قانونى ندارد، مى‏تواند تشکیل بدهد. یعنى شما نتیجه معکوس مى‏گیرد دست دولت را باز مى‏کنید که در آن مواردى که قانون قدیمى است هر کار مى‏خواهد بکند.
Majlis:2 Volume:3 Sessions:29-41 Page:1164
نورى- اصل 126 اشکالى ندارد.
نایب رئیس (هاشمى)- چرا خلاف شرع باشد خوب شما مى‏توانید جلویش را بگیرید.
نورى- اصل 126 که گفتیم رئیس مجلس کنترل کننده جهت قانونى است.
مؤمن- اگر آن اصل 126 هم بیاید باز وقتى نباشد قوانین و مقررات را ولو رئیس مجلس کنترل کننده است ولى ملاک کنترل قوانین سابق مى‏شود. آن قوانین سابق هم ما داریم مطالبى که برخلاف اصول قانون اساسى است ...
نایب رئیس (هاشمى)- اجازه بدهید قید شما را جداگانه رأى بگیریم.
مؤمن- هم خلاف اصول قانون اساسى است و هم خلاف شرع است.
نایب رئیس (هاشمى)- خوب آن را شما باید جلویش را بگیرید.
مؤمن- به ما اگر گفته بشود ممکن است جلویش را بگیریم بعد به شرط این‏که وقتى نظر داد شوراى نگهبان کسى نظرش را بخواند.
نایب رئیس (هاشمى)- خوب ناچار است بخواند.
مؤمن- والا بنابراین است که نخوانند.
نایب رئیس (هاشمى)- فرض بر این است که باید اجرا بشود.
منشى (یزدى)- قیود متفق علیه را بگویید شما.
نایب رئیس (هاشمى)- شما آن متون متفق علیه را بگویید.
میر حسین موسوى- «دولت مى‏تواند تصویب برخى از امور در حدود وظایف خود را به کمیسیونى متشکل از چند وزیر واگذار نماید. مصوبات این کمیسیون در محدود قوانین مصوبه دولت محسوب مى‏شود و لازم الاجراست».
مى‏خواهید «با رعایت اصل 126» را هم همین جا بگنجانیم که مى‏شود «و با رعایت اصل 126 لازم الاجراست.»
نایب رئیس (هاشمى)- آقاى خامنه‏اى یک پیشنهادى دارد که آقاى حبیبى هم در آن فرض احتمالا رأى بدهند چون آن‏جا بحث این است که بگوییم موارد غیر مهم.
کروبى- غیر مهم یعنى چه آقاى هاشمى؟
میرحسین موسوى- ما بگوییم که دولت اصلا خودش تفویض مى‏کند معلوم است که یک چیزى که مهم است و مى‏خواهد همه نظر بدهند ...
منشى (یزدى)- اگر اب تصویب هیأت وزیران را داشت حل مى‏کند قضیه را.
نایب رئیس (هاشمى)- خیلى خوب حالا فعلا بدون این قید رأى مى‏گیریم بعدا اگر رأى نیاورد این را هم اضافه مى‏کنیم.
امامى کاشانى- جوابى که جنابعالى به آقاى مؤمن دادید این جواب مفهوم نبود.
نایب رئیس (هاشمى)- ببینید آقاى مؤمن مى‏فرمایند این‏جا بگویید در محدود قوانین مصوب مجلس شوراى اسلامى. اگر این را گذاشتیم معنایش این است یعنى دولت فقط در محدود قوانین، اگر قوانین دیگرى بود آن‏ها بازدارنده دولت نیست (امامى- آن‏ها لازم الاجراء نیست)
Majlis:2 Volume:3 Sessions:29-41 Page:1165
نه لازم المراعات نیست. آن وقت دولت مى‏تواند در آن‏جایى که در محدود آن قوانین است بدون قید چیزى را تصویب کند.
امامى- خبر لازم الرعایه اگر بود حق با جناب‏عالى است.
میرحسین موسوى- حاج آقا من یک توضیح بدهم چون ما مى‏خواهیم رأى آقاى امامى و آقاى مؤمن را هم داشته باشیم. مثلا مسأل مس سرچشمه قانونش مال 1353 یا 1354 است نیاز هم داریم که یک گروهى بنشینند، مشکل صادراتى پیدا کرده یک کارى مى‏خواهند در رابطه با آن بکنند. بالاخره در محدود آن قانون باید انجام بدهند آن قانون که قانون جدید نیست. یا بعضى از وزارتخانه‏ها شرح وظایفى دارند که شرح وظایف تصویب شده سال 1350 است ما هم قبول مى‏کنیم که هست تا موقعى که مجلس عوض نکرده ما آن را قید نکنیم خیلى فراتر از وظایف آن وزارتخانه ممکن است برویم، ممکن است مشکل پیدا کنیم اصولا.
منشى (یزدى)- ى عنى خارج از قانون مى‏شوند در حقیقت.
جنتى- این است که مشکل کمیسیون‏ها نیست، بالاخره هیأت دولت هم که مجموعاً تصویب بکند آخرش این اشکال را دارد.
میر حسین موسوى- باز هم که دولت تصویب کند همین است.
جنتى- این کارى به کمیسیون‏ها ندارد مشکل کلى اگر باشد.
نایب رئیس (هاشمى)- بله این مشکل همه موارد است خیلى خوب پس سه قید داشت اینکه وزراء باشند، دوم اینکه خود هیأت وزراء به آن‏ها بدهند موردى، سوم اینکه در نهایت هم به تأیید رئیس جمهور برسد.
آذرى قمى- موردى یعنى چه؟
نایب رئیس (هاشمى)- ى عنى مورد را دولت باید ارجاع بدهد به کمیسیون.
منشى (یزدى)- تصویب هیأت وزیران معنایش این است دیگر.
نایب رئیس (هاشمى)- دولت مثلا مى‏گوید این پنج مورد را این پنج کمیسیون عمل کنند.
آقایانى که موافق هستند با این قیود رأى بدهند (اکثر دست بلند کردند) تصویب شد.
منشى (یزدى)- همین عبارتى که خواندند فقط قید «با رعایت اصل 126 و با تأیید رئیس جمهور» این دو تا کلمه اضافه مى‏شود. شما متن را لطف کنید.
میر حسین موسوى- متن را مى‏دهم خدمت آقاى حبیبى. اصل جدید. این اصل جدید یک اصل بسیار مفیدى است و من فکر مى‏کنم همه آقایان اگر توجه بکنند یکى از گره گشاترین اصولى خواهد بود که در رابطه با مشکلات کشور ما داریم:
 «در موارد اختلاف نظر و یا تداخل در وظایف قانونى دستگاه‏هاى دولتى، تصمیم هیأت وزیران که به پیشنهاد رئیس جمهور اتخاذ مى‏شود لازم الاجراست».
این را یک کمى توضیح بدهم. ما یک مشکلى در دولت داریم و آن این است که در موارد گوناگون دستگاه‏ها وظایف گوناگونى دارند که گاهى این وظایف در هم تداخل مى‏کنند و دود این تداخل به چشم مردم و دستگاه‏هاى کل کشور مى‏رود و گردش کار را سخت‏تر
Majlis:2 Volume:3 Sessions:29-41 Page:1166
مى‏کند، مسائل را لاینحل نگه مى‏دارد. آن چیزى که ما این‏جا مطرح مى‏کنیم و پیشهادى که شده کاملا در محدود قوانین هست منتها گشاینده این گره‏هاست. من یک نمونه‏هایى هم خدمت جلسه خواهم داد. ما مسأله‏مان این است که گاهى مى‏گوییم وزارت صنایع این مسؤولیت‏ها را دارد، صنایع سنگین این مسؤولیت‏ها را دارد، جایى هست که اگر محدوده این‏ها را به صورت دایره‏اى در نظر بگیریم این دایره در هم تداخل کرده معلوم نیست که در یک قسمتى کاملا این وظیفه مربوط به صنایع سنگین است یا صنایع؟ در نتیجه در هر دو تا دستگاه مدعى این قضیه هستند، نتیجه‏اش چه مى‏شود؟ نتیجه یا روى زمین ماندن کار هست یا دوباره انجام دادن یک کار است و مشکلات زیادى که انجام مى‏شود. ما مى‏خواهیم بگوییم که دولت بالاخره در اینگونه موارد تصمیم بگیرد که این قسمت حاشیه‏اى دست صنایع سنگین باشد یا دست صنایع باشد؟ دست وزارت کشور باشد، یا دست وزارت اطلاعات باشد؟ دست این دستگاه باشد، یا دست آن دستگاه؟ گاهى هست که در مورد مسائل گوناگون سه چهار تا دستگاه داخل وظایف دارند. ما تقریباً هفت ماه پیش یک بخشنامه‏اى را در دولت مطرح کردیم که دستگاه‏هاى مختلف بیایند آن‏جاهایى که تداخل وظایف دارد با شرح براى دولت گزارش بکنند. نتیجه این بخشنامه یک گزارش 500- 600 صفحه‏ایست که دست ماست. و یکى از رازهاى عقب ماندگى دستگاه اجرایى ما و عدم برخورد جدى دستگاه‏ها در رابطه با مسائل مردم درست به همین قضیه برمى‏گردد. ما گفتیم که یک خلاصه‏اى را از این مسأله تهیه بکنند چرا که اصلا قدرت برخورد با این قضیه را نداشتیم. یعنى شما تصور بکنید هزاران مورد تداخل، ما چگونه براى این لایحه ببریم، تازه آن لایحه‏اى که مى‏آید آیا به این تداخل‏ها پایان خواهد داد یا پایان نخواهد داد؟ با تفاسیر گوناگونى که هست. براى همین به نظر مى‏آید که بهترین جا براى حل این قضایا در محدود همین قوانین، وظایف دستگاه‏ها خود دولت باشد. به طور مثال در رابطه با وزارتخانه‏هاى مختلف بعضى از وزارتخانه‏ها را خلاصه کردند در آن گزارشى که این‏جا فرستادند که کاش من پرونده‏اش را مى‏آوردم، فکر مى‏کردم به این اصل نمى‏رسیم ولى خلاصه‏اش را مى‏خوانم، فرضا وزارت صنایع. تداخل مسؤولیت وزارتخانه‏هاى صنعتى با وزارت بازرگانى در سیاستگذارى‏هاى صنعتى و قراردادهاى دانش فنى. (این یکى از مشکلات است).
تداخل قانون محاسبات عمومى، برگزارى مناقصات و مسؤولیت کنترل قیمت مراکز تهیه و توزیع وزارت بازرگانى با صنایع.
عدم پرداخت سود سپرده به شرکت‏هاى دولتى توسط بانک‏ها در حالى‏که بعضى از آن‏ها در مقابل پرداخت وجه بهره و کارمزد دریافت مى‏دارند.
سرگردانى متقاضى بین ادارات در رابطه با کسب موافقت اصولى جهت ایجاد واحدهاى صنعتى که به چند تا دستگاه باید رجوع بکنند و عدم تعیین تکلیف پرداخت غرامت واحدهاى بند (الف) قانون توسعه و حفاظت از صنایع که مربوط به چند تا دستگاه مى‏شود، یا وزارت آموزش و پرورش. این البته خیلى خیلى خلاصه است، یعنى گاهى این تداخل‏ها هفت، هشت بند پیدا مى‏کند.
تداخل وظایف و عدم هماهنگى دستگاه‏هایى نظیر وزارت کشاورزى، وزارت ارشاد
Majlis:2 Volume:3 Sessions:29-41 Page:1167
اسلامى، وزارت پست و تلگراف و تلفن، وزارت بهداشت و درمان و آموزش پزشکى به علت تشکیل دبیرستان. این‏ها دبیرستان‏هاى خاص خودشان را دارند، یک وظایف خاص خودشان را دارند، آموزش و پرورش هم وظایفى دارد. گاهى هست که این وظایف روى هم مى‏افتد و تصمیم گیرى نمى‏شود بشود. وزارت فرهنگ و آموزش عالى با آموزش و پرورش تعداد زیادى تداخل دارد. نهضت سواد آموزى حد و حدودش با آموزش و پروش روشن نیست، تداخل دارد. بنیادها و سازمان‏ها و بعضى از وزارتخانه‏ها که اقدام به تربیت نیروى انسانى کرده‏اند و نیاز بعد مسأل شوراى عالى هماهنگى آموزش فنى حرفه‏اى است. ما یک شوراى عالى هماهنگى آموزش فنى حرفه داریم که یکى از مهم‏ترین بنیادهایى است که در داخل دولت هست. مسؤولیت این شورا هماهنگ کردن 14- 15 وزارتخانه در تربیت نیروى انسانى و فنى است. مثلا صنعت براى خودش یک نیرویى مى‏خواهد، وزارت آموزش و پرورش در این‏جا دخیل است، وزارت کار دخیل است و نظایر این‏ها عملا این شورا موفقیت بالایى ندارد به خاطر اینکه مدعیان زیادى راجع به یک مورد واحد وجود دارد. یا مثلا من یک موارد دیگر را بگویم این بیشتر مورد آموزشى شد، فرهنگى شد. وزارت امور اقتصاد و دارایى، شش مورد تداخل وظایف و عدم هماهنگى عمده وجود دارد در خصوص با وزارت خارجه. یک نمونه‏اش یک کمیسیون 14 ما داریم که وزارت اقتصاد و دارایى مى‏گوید تنظیم اقتصادى با کشورهاى خارج بر عهد من است، وزارت خارجه مى‏گوید نه این بر عهد من است، آن یک کمیسیون دارد، این یک کمیسیون دارد. نخست وزیر این وسط دائم هر ماه یکى دو جلسه باید تشکیل بشود براى اینکه دعواهاى این‏ها را حل بکند، اگر کار هم پیش برود وظایف ذیحساب‏ها با مدیران کل امور مالى که با مجوز سازمان امور ادارى و استخدامى در دستگاه ایجاد شده یعنى یک وظیفه‏اى امور استخدامى دارد براى تعیین مدیران مالى، یک قانونى هم دارد وزارت اقتصاد و دارایى براى تعیین ذیحساب‏ها، وظایف این‏ها روى هم افتاده یا با ارگان‏هاى مختلف مراجع قضایى در وصول مالیات‏ها، با ستاد پشتیبانى‏هاى جنگ، با ستاد هماهنگى روابط خارجى و کمیسیون ماد 10 صادرات و واردات. یک کمیسیونى هست آن هم قانون دارد، آن‏ها هم قانون دارند. این هم در مورد صادرات تصمیماتى مى‏گیرد، آن هم در این رابطه تصمیماتى مى‏گیرد. همین جور در مورد تک تک وزارتخانه‏ها گاهى پنج بند، شش بند، ده بند این‏ها را با هم تداخل وظایف دارند. ما مى‏گوییم که عملا دولت اختیار داشته باشد، این موارد را بیاید مطرح بکند همه حرف‏هایشان را بزنند در حدود همان قانون، من یک تصویرى کشیده‏ام ساده شده این قضیه است. یعنى این دو تا دایره را شما در نظر بگیرید این وظایف یک وزارتخانه است این یک قسمتى هست که این‏ها روى هم افتاده. بالاخره دولت تصمیم بگیرد این مال این وزارتخانه است، یا مال آن وزارتخانه است یا نصفش مال این وزارتخانه است، نصفش مال آن وزارتخانه. ولى کار بریده بشود. اگر این کار انجام بشود که من توصیه‏ام براى دولت جدید همین است که (هاشمیان- با ادار حقوقى حل نمى‏شود؟) حل نمى‏شود. بعضى جاها اصلا یکى است، مى‏گوید هم این حق دارد، هم آن حق دارد. الان اگر عملا اداره حقوقى نظر بدهد و قطع بکند ما رجوع مى‏کنیم. اصلا مشکل نداریم و خیلى از چیزها را به آن‏جا رجوع مى‏کنیم. این‏ها آن موارد غیر قابل حل است که در نظام اجرایى ما از
Majlis:2 Volume:3 Sessions:29-41 Page:1168
قدیم مانده، یعنى دلیلش این هست که انبوهى از قوانین، از دوران مشروطیت به بعد گذرانده شده یک مقدار زیادى هم از شوراى انقلاب و مجلس این‏ها وظایفى براى دستگاه‏ها تعیین کرده‏اند. ما فکر مى‏کنیم که اختیار این قضیه را به دولت بدهیم. یک گزارشى ما تهیه کرده‏ایم 500- 600 صفحه اختلافات و تداخل وظایف دستگاه‏هاست، این غیر ممکن است با قانون حل بشود، غیر ممکن است با رجوع به مجلس حل بشود و راهش این هست که دولت خودش اختیار داشته باشد. فرضاً در زمین جهاد و وزارت کشاورزى برادرها شنیده‏اند یک موردى که سر و صداى این قضیه به گوش همه رسیده. از سال اول انقلاب اختلاف وزارت کشاورزى هست با جهاد در مورد وظایفش. و مشکل این قضیه مى‏ماند و سر زارعین مى‏شکند و شما رجوع مى‏کنید او مى‏گوید مرتع مال من است، او مى‏گوید قسمتى از کود مال من است. یک دوره‏اى بود که براى اطلاع جلسه حتماً به مجلس هم روجوع مى‏شد مى‏گفتند: چرخ‏هاى جلو تراکتورها فرضا وزارت کشاورزى وارد مى‏کرد، چرخ‏هاى عقبش را وزارت جهاد وارد مى‏کرد و هر کدام هم ادعا داشتند سر این قضیه یا با سازمان کود الان براى وارد کردن کود همین اختلاف هست، او مى‏گوید من باید وارد کنم، او مى‏گوید من و در صحن بین‏المللى به یک کارهاى زشتى این‏ها دست مى‏زنند براى واردات. ما پیشهاد مى‏کنیم همین طور که در این اصل آمده در موارد اختلاف نظر و یا تداخل در وظایف قانونى دستگاه قانونى دستگاه دولتى تصمیم هیأت وزیران که به پیشنهاد رئیس جمهور اتخاذ مى‏شود لازم الاجراست. علت این‏که ما گفتیم پیشنهاد رئیس جمهور دستگاه‏ها تند تند اختلافاتشان را نکشند به دولت، بعداً این‏ها نقار ایجاد مى‏کند، درگیرى ایجاد مى‏کند بین دستگاه‏ها. جاهایى حساس است، مهم است و باید حل بشود رئیس جمهور مطرح مى‏کند، دولت بررسى مى‏کند حق را مى‏دهد به این یا حق را مى‏دهد به آن یا قسمت مى‏کند مسؤولیت‏ها را تکلیف کار را روشن مى‏کند. من فکر مى‏کنم که قدرت جمهورى اسلامى را ما اگر این مسأله را به دولت بدهیم بیشتر خواهیم کرد براى حل مشکلات و درست منطبق هم هست با مسأل تمرکزى که حضرت امام فرموده‏اند.
نایب رئیس (هاشمى)- رأى بگیریم که این بیاید در دستور یا نه؟ آقایانى که موافقند این اصل وارد دستور کار بشود، رأى بدهند (اکثر رأى دادند) تصویب شد.
 (جلسه ساعت 05/ 18 به عنوان تنفس تعطیل و مجدداً 30/ 18 به ریاست آیت الله مشکینى تشکیل شد)
رئیس (مشکینى)- بسم الله الرحمن الرحیم، جلسه رسمى است دستور را تعقیب بفرمایید.
منشى (یزدى)- براى ورود در این بحث رأى گرفته شده مخالف جناب آقاى عمید صحبت کنند.
عمید زنجانى- بسم الله الرحمن الرحیم، این نکته‏اى که جناب آقاى مهندس موسوى اول ادل توجیهى‏شان بیان فرمودند که مسأله بسیار مهم است و مواردى هم ذکر کردند، من اولین نکته‏اى که مى‏خواهم عرض کنم این است که مهم بودن به تنهایى کافى نیست. مهمى باشد که در خود قانون اساسى باشد. من عذر مى‏خواهم این مثال را مى‏زنم الان اگر این‏جا خاموش بشود، برق این‏جا برود خیلى مهم است چون کار بازنگرى معطل مى‏شود و رفراندوم به تأخیر مى‏افتد و انتخابات به تأخیر مى‏افتد، کلى مملکت به هم مى‏ریزد به خاطر اینکه این‏جا برق نیست. خیلى مهم است‏
Majlis:2 Volume:3 Sessions:29-41 Page:1169
اما این را هم در قانون اساسى ما بیاوریم هر چیزى که مهم باشد یعنى یک چیزى که داراى تبعات زیاد و مضرات زیاد است این به تنهایى کافى نیست، ممکن است یک موضوع بسیار جزیى داراى مضرات بسیار زیادى باشد و این مضرات بسیار داشتن یک موضوع یا منافع بسیارى داشتن یک موضوع به تنهایى کافى نیست. در قانون اساسى اگر بخواهد استدلال بشود که چیزى باید بیاید یا نه، در کنار مهم بودن باید یک توجهى دیگرى هم باشد که این امر مهم در خور قانون اساسى هست به دلیل این و این و این. با این مقدمه من مى‏خواهم عرض کنم که در موارد اختلاف نظر یا تداخل دقیقاً همان جور که به صورت دو دایره متداخل که جناب آقاى موسوى ارائه دادند، من مى‏خواهم عرض کنم این اختلاف نظر یا تداخل در دو مورد قابل تصور است یا در محدود مدیریت‏هاست یا در محدود قوانین است. اگر در محدود مدیریت است، طبق اصل مصوب تمرکز باید محول به رئیس جمهور بشود. رئیس‏جمهور باید تصمیم گیرى نهایى بکند در این موارد اختلاف نظر یا تداخل آیا تقسیم بشود، آیا نه آن یک قسمت از آن محدوده‏اى که دو تا دایره روى هم افتاده بر عهد این وزیر باشد یا برعهد آن وزارتخانه باشد؟ در محدود مدیریت این جزء مسؤولیت‏ها و اختیارات رئیس جمهور است که باید تصمیم گیرى بکند و این نقطه ضعف را از مدیریت حل کند. اما اگر این اختلاف نظر یا تداخل به خاطر مسائل قانونى است چون قانون اختیاراتى به این وزارتخانه، اختیاراتى به آن وزیر محول کرده و قسمتى از این اختیارات روى هم خوابیده و متداخل شده، خوب این‏جا باید قانون مشخص کند قضیه را چون اختلاف نظر در قانون است، تداخل در قانون است باید به صورت قانونى حل بشود. مرجع قانونگذارى کجاست؟ مجلس است. یعنى دولت لایحه‏اى تنظیم مى‏کند براى حل مشکل قانونى قضیه، مى‏آورد مجلس که آن قسمت از دایره که روى هم افتاده آیا با این دایره باشد یا با آن دایره باشد، با این وزیر باشد یا با آن وزیر باشد. بنابراین به مقتضاى آن اصطلاحى که خودمان داریم قضایا قیاساتها معها، این‏جا همان استدلالى که مى‏شود در مورد اختلاف نظر یا تداخل نتیجه را روشن مى‏کند، در محدود مدیریت است باید با رئیس جمهور باشد، در محدود قانون است باید با مجلس باشد و اهمیت مسأله هم همان طور که عرض کردم به تنهایى کافى نیست که یک مسأله‏اى در قانون اساسى بیاید. اگر حل این نوع مشکلات را آن هم با یک اصل مستقل قانون اساسى بخواهید حل کنید، آن وقت مثنوى هفتاد من کاغذ شود باید اصول بسیارى را به تناسب مشکلات بسیارى در قانون اساسى بیاوریم و خود آقایان هم عنایت دارند که قانون اساسى باشد کلى باشد و این جور جزئیات در دل راه حل‏هاى کلى حل بشود. من در نهایت با آوردن این اصل در قانون اساسى به عنوان یک اصل مخالف هستم، چرا که اگر محدود مدیریت است این اختلاف نظریات تداخل باید به نظر رئیس جمهور محول بشود، تصمیم نهایى را رئیس جمهور بگیرد اگر در محدود قانون هست، باید به وسیل لوایحى که دولت تنظیم مى‏کند و ارائه به مجلس مى‏کند، مجلس این اختلاف نظرها و تداخل‏ها را مشخص کند به صورت قانونى.
منشى (یزدى)- جناب آقاى خوئینى‏ها به عنوان موافق بفرمایید.
موسوى خوئینى‏ها- بسم الله الرحمن الرحیم. عرض کنم که این قضیه اختلافى که پیش مى‏آید بین دستگاه‏ها حالا یا در نوع برداشت از قانون که وظایفشان را تعیین مى‏کند که عمدتاً
Majlis:2 Volume:3 Sessions:29-41 Page:1170
هم این‏جاست یا در همان تداخل وظایف آن هم یک قسمتش ناشى مى‏شود از همان نوع برداشت و فهم از قانون، یک نوعش هم ممکن است واقعاً در خود قانون این اشکال پیش آمده. ما در دستگاه قضایى شبیه این را داریم و در آن‏جا هم قانون راه حل برایش گذاشته که من اعتقادم بر این است که اگر آن راه حل را قانون اساسى پیش بینى نکرده بود، آن قدر دستگاه قضایى براى قو مقننه اشکال ایجاد مى‏کرد یعنى مشکل درست مى‏کرد دائم باید یک سلسله لوایح شاید یعنى در هر هفته دو تا سه لایحه بیاوریم مجلس که آیا منظور از این ماده قانونى این معنا یا آن معناست که تازه اگر هم فرض گرفتیم بردیم مجلس آن تفسیر را هم انجام داد بعد این تفاسیر خود با هم همین اختلافات را در برداشت‏هاى قضات ایجاد خواهد کرد و قانون اساسى در آن‏جا از قبل هم این بوده، خوشبختانه قانون اساسى ما هم آمده در خود قانون اساسى ایجاد وحدت رویه را پیش بینى کرده در دستگاه قضایى که توسط عالى‏ترین مرجع قضایى کشور انجام مى‏گیرد این ایجاد وحدت رویه قضایى خوب این یک چیزى نیست بگوییم اختصاص دارد به دستگاه‏هاى قضایى. قو مجریه هم در انجام وظایف قانونى‏شان دچار همان مشکلى خواهند شد که قو قضاییه در انجام وظایف قانونى‏اش با آن مشکل مواجه هست. این مشکل هست در قو مجریه، این را نمى‏شود منکر شد که این اشکال وجود دارد. خوب یک راه حلى مى‏خواهد. قو مجریه با توجه به تجربیاتى که داشته این راه حل را ارائه داده که حالا اسمش را نمى‏گوییم ایجاد وحدت رویه مى‏گوییم حل اختلاف که در واقع آن‏جا هم همان حل اختلاف است. در وحدت رویه دستگاه‏هاى قضایى دو تا قاضى از یک قانون دو جور فهمیده‏اند و این را مى‏آورند در هیأت عمومى دیوان کشور مطرح مى‏کنند، بعد از بحث قضات رأى گیرى مى‏شود هر کدام که رأى آورد از آن دو برداشت آن حکم قانون پیدا مى‏کند براى بقیه قضات و لازم الاتباع هم هست. خوب در قو مجریه هم این مشکل معلوم مى‏شود بوده و یک راه حل هم که بسیار منطقى و معقول است همین راه حل است که عالى‏ترین مرجعى که در قو مجریه هست، همان هیأت دولت است. این هیأت دولت در انجام وظایف قانونى‏شان اگر اختلاف نظرى پیدا کردند، این وزیر گفت از این قانون این برداشت مى‏شود، آن یکى گفت آن برداشت مى‏شود و هیچ‏کدام هم تردید ندارند در فهم خودشان از آن قانون، مى‏گوید این معنایش این است من هم وظیفه‏ام این است باید هم انجام بدهم. آن دستگاه دیگر هم همین طور و این مى‏گوید من باید انجام بدهم آن مى‏گوید من باید انجام بدهم، قهراً تداخل است.
خوب این را چه کسى صالح‏تر و در دسترس‏تر از خود هیأت وزیران که بنشینند حلش بکنند؟ بالاخره یا وظیف این وزیر است یا وظیف آن وزیر است و این را هیأت دولت حلش مى‏کند. ممکن است پیشنهاد بشود که خوب این طور جاها را بیاورید مجلس، در مجلس بیاورید حلش بکنید. عرض کردم این از نظر فراوانى، مواردش به اندازه‏اى زیاد است که اگر این کار بخواهد بشود، همان‏طورى که در قو قضاییه هم هست، مجلس را واقعاً فلج مى‏کند. یعنى هر یک قانونى مى‏نویسند چند تا قانون تفسیریه هم باید برایش به دنبال بیاید. بخصوص که اگر ضعف در خود قانون هم باشد. بنابراین یک مرجعى صالح است، یک تعدادى وزراء
Majlis:2 Volume:3 Sessions:29-41 Page:1171
هستند، رئیس جمهور در جلسه‏شان حضور دارد که نظارت بر کارشان مى‏کند. در حدود قوانین هم هست، یعنى یک چیزى بیرون از وظایف قانونى نیست. نمى‏خواهند کارى که قانون نگفته است بروند بیاورند جزء وظایف خودشان درست کنند. فرض بر این است که قانون وجود دارد و قطعاً هم این دولت باید این کار را انجام بدهد، اختلاف سر این است که این دستگاه انجام بدهد یا آن دستگاه انجام بدهد؟ خوب بهتر از خود این‏ها چه کسى بنشیند حل اختلاف کند؟ اگر مى‏گفتیم خود آن دو تا وزیر، قهراً معقول نبود، 24 تا وزیر مى‏نشینند داورى مى‏کنند بین این دو دستگاه که حق با کدام است و قضیه تمام مى‏شود، اما اگر بخواهد به تفسیر و به مجلس و به لایحه و این طور چیزها بکشد، اولا زمان مى‏گذرد باز من مثال مى‏زنم در دستگاه قضایى ما در هر هفته یکى دو تا جلسه ایجاد وحدت رویه داریم که حدود 50- 60 قاضى مى‏نشینند این کار را انجام مى‏دهند. اگر هر هفته بنا بود ما دو تا لایحه به مجلس بیاوریم، چقدر زمان طول مى‏کشید و دستگاه قضایى باید همین طور مختل بماند تا این تفسیر از مجلس بیاید. این‏جا هم همین طور است، بردنش در مجلس به علت تعدد و فراوانى هم مجلس را دچار مشکل مى‏کند، هم دولت را گرفتار تأخیر در انجام وظایف مى‏کند. یک مرجع خوبى بهتر از هیأت وزیران هم بنده به نظرم نمى‏آید، یک جاى دیگرى ما داشته باشیم که پیشنهاد بکنیم. پس خلاصه عرض بنده این است این مشکل واقعیت خارجى دارد، قابل انکار نیست، باید نظام هم این مشکل را حل کند، نمى‏تواند سرباز بزند از حل و این مشکل، براى حلش چه پیشنهادى در این جلسه ما داریم بهتر از این پیشنهاد؟ اگر واقعاً آقایان راه حل دیگرى ارائه فرمودند که بهتر بود قهراً آن را قبول خواهیم کرد. والسلام.
منشى (یزدى)- آقاى نورى.
عبدالله نورى- بسم الله الرحمن الرحیم، من فکر مى‏کنم که این اصل همان طور که تذکر داده شد، گرفتن اختیارات مجلس است در حیط قانونگذارى مجلس. تعبیرى که در این اصل آمده یکى در موارد اختلاف نظر است. در موارد اختلاف نظر، یعنى اختلاف نظر در چى؟ ذیلش آمده در وظایف قانونى دستگاه‏هاى دولتى خوب در موارد اختلاف نظر در وظایف قانونى دستگاه‏هاى دولتى، الان هم این جریان دارد که تفسیر از خود مجلس سؤال مى‏شد که منظور قانون چه بوده؟ مجلس بیان مى‏کند قانون چه بوده و منظورش چه بوده و کس دیگر هم نمى‏تواند به جاى مجلس بیاید تفسیر قانون بکند، بگوید در وقتى که بین دو دستگاه اختلاف بود در اینکه منظور مجلس چیست؟ ما مى‏نشینیم مى‏گوییم منظور مجلس این است. اینکه فکر مى‏کنم درست نباشد. در مورد تداخل تازه مشکل بیشتر مى‏شود. یعنى فرض مى‏گیریم که مجلس یک قانونى گذرانده 3 سال پیش، یک قانونى هم امسال گذرانده که اتفاقاً این دو تا با هم تداخل دارند. آن کسى باید در آتیه بیان کند که منظورش کدام است و کدام باید اجراء بشود و کدام را وظیفه نهایى مى‏داند؟ باز خود مجلس است، یک دستگاه دیگر نمى‏تواند بیاید بگوید که من به ذهنم مى‏رسد که این قانونى که دیروز تصویب شده، این را بگذارید کنار آن قانون سه سال پیش را عمل کنید. حداقل در آن‏جایى که توازى هست. این خود مجلس است که باید نظر دهد، کدامش را مى‏خواهد اجرا بشود و من فکر مى‏کنم بهترین مطلب در تأیید همین موضوعى که من عرض مى‏کنم مطالبى بود که جناب آقاى موسوى مطرح فرمودند.
Majlis:2 Volume:3 Sessions:29-41 Page:1172
یعنى دقیقاً الان بحث بر این است که در ارتباط با وزارت کشاورزى و وزارت جهاد یک سلسله وظایفى احتمالا تداخل دارد، خوب خود مجلس باید معین بکند، نمى‏شود که گفت از این به بعد تعیین تکلیف براى امورى که فى ما بین وزارت کشاورزى و وزارت جهاد تداخل در وظایف دارد، این را مى‏سپاریم به دست یک تشکلات غیر قو مقننه. اضافه بر اینکه این‏جا اصلا یک کلمه‏اى آمده، کلمه این است «دستگاه‏هاى دولتى» دستگاه‏هاى دولتى اعم از وزارتخانه و سازمان‏ها و شرکت‏ها و تشکیلات‏هاى چه‏دولتى و چه وابسته به دولت است. یعنى اگر این تصویب شد، به راحتى مى‏تواند در مواردى که اختلاف نظر باشد یا تداخل در وظایف بین فلان شرکت و فلان وزارتخانه باشد، هیأت دولت بنشیند بگوید براى اینکه حالا مشکلاتمان هم حل بشود، ما اصل را وظایفى مى‏دانیم که آن شرکت دارد، از وزارتخانه را حذف مى‏کنیم. این‏جا هم که مى‏گوییم این لازم الاجراست دیگر، یعنى در خود این‏جا آوردیم.
مطلبى که جناب آقاى موسوى خوئینى‏ها مطرح مى‏فرمایند، من فکر مى‏کنم که برداشت از قانون چیز دیگرى است. آن‏جایى که گفته شده دیوان عالى کشور به منظور نظارت بر اجراى صحیح قوانین در محاکم و ایجاد وحدت رویه قضایى و انجام مسؤولیت‏هاى چه ... تشکیل مى‏شود و کار مى‏کند. اصلًا بحث این اختلاف نظر و یا تداخل در قوانین مطرح نیست، بحث وحدت رویه در روش اجراست. یعنى در امر قضا یا امور اجرایى روش‏هاى اجرایى گوناگون نباشد و الا اگر اختلاف نظر در برداشت از قانون باشد، آن هیأتى که مى‏فرمایند، نمى‏تواند نظر بدهد، خود مقنن باید بگوید نظرش چیست؟ آن که این‏جا هست بحث روش اجرایى در امر قضاست و الا هیچ کجاى این‏جا نخواسته بگوید که در قانون مى‏تواند بیاید نظر بدهد و بگوید از قانون منظور این بوده. دقیقاً چیزى که در تشکیلات دیوان عالى کشور گفته شده و ایجاد وحدت رویه مى‏کند، اگر ما بخواهیم یک چیز مشابهش را در تشکیلات اجرایى پیدا کنیم، همان چیزى است که در اصل 134 آوردیم راجع به هیأت دولت، که آن‏جا آوردیم، بله، ریاست هیأت وزیران با رئیس جمهور است که بر کار وزیران نظارت دارد و با اتخاذ تدابیر لازم به هماهنگ ساختن تصمیم‏هاى وزیران و هیأت دولت مى‏پردازد که یک وقت این به شرق نرود، آن به غرب نرود هماهنگى باشد، اما اینکه اگر بحث قانون شد و به اصطلاح محدود وظایف قانونى، من فکر مى‏کنم این صحیح نباشد که از مجلس گرفته بشود، حالا اشکالى ندارد چیزى که آخر صحبت جناب آقاى موسوى خوئینى‏ها هم فرمودند، مى‏شود اگر این مشکلى براى دولت دارد، این را هم داخل همان بحث دیروز کرد که فرض کمیسیون‏هایى یا با اجاز مجلس یک تشکیلاتى بیاید این کار را بکند ولى ابتدا به ساکن این‏ها بخواهد از دست مجلس برود بیرون، من فکر مى‏کنم صحیح نباشد.
منشى (یزدى)- موافق کسى دیگر صحبت نمى‏کند؟
احمد جنتى- ى ک جمله عرض کنم که حالا این را شما مى‏تواند اسمش را موافقت بگذارید و آن این است که من دلم مى‏خواهد جناب آقاى مهندس موسوى حدساً بفرمایند که این مقدار قوانین که الان مورد این اصل است و مورد گرفتارى دولت است، در چه حد است و اگر این‏ها بخواهد برود مجلس چند سال طول مى‏کشد و آیا درست است که ما یک نظامى را متوقف کنیم بسیارى از کارهاى مهمش را صرفاً براى اینکه این از اختیارات مجلس است‏
Majlis:2 Volume:3 Sessions:29-41 Page:1173
و باید مجلس رسیدگى بکند آن وقت کار مملکت و کار نظام همین جور گره بخورد و ما اگر مى‏توانیم این‏جا با یک اصل جدید در قانون اساسى این گره را باز کنیم بگوییم نه گره بماند به همین حال و بعد برود مجلس ظرف چند سال این‏ها را نتیجه‏اش را بدهد و مشکلش را حل کند.
منشى- آقاى حبیبى مخالف.
نجفقلى حبیبى- بسم الله الرحمن الرحیم. آقایان مشکلات را فرمودند، من هم فکر مى‏کنم اصلا این زائد است و باید حذف بشود به دلیل اینکه اختلاف نظرها اگر در برداشت از قوانین و این‏ها هست که خوب آن‏جایى که گفته شده هماهنگ مى‏کند یا تفسیر لازم دارد که خوب قطعاً در اصل 73 گفته‏اند ببرد مجلس بپرسد. تداخل وظایف قانونى همان طور که اشاره شد، من دیگر تکرار نکنم به هر حال این حق مجلس است، مجلس قانونى را تصویب کرده، حالا یک دستگاه دیگر همین جورى مى‏آید از این وزارتخانه براى خودش برمى‏دارد مى‏دهد به وزارتخان دیگرى. یعنى در حقیقت قانونى را لغو مى‏کند. کجا اجازه داده مى‏شود به یک کسى که قانون را لغو بکند و اصلا این کاملا خلاف است، مخالف اصل 133 هست، هماهنگى هم که در اصل 134 مشخص شد دقیقاً مى‏شود این مسأله را حل کرد. مشکلى که این‏جا وجود دارد این است که خوب تا حالا اگر چنین مسائلى بوده، براى اینکه انقلاب شده بوده مملکت داشته راه مى‏افتاده، در طول زمان این مسائل حل شده، این‏ها را دولت مى‏تواند با قید و فوریت بردارد بیاورد مجلس، سریع مشخص هم هست یعنى مجلس دیگر روى این‏ها که بحث ندارد. گفته این وظایف این است حالا دولت مى‏گوید آقا این را بردارید بگذارید آن‏جا، آن را هم بردارید بگذارید این‏جا و اصلا هیچ وقت نمى‏برد این‏ها، اگر صد تا هم که باشد، دویست تا هم که باشد چون بحث‏هایش شده، مجلس هم خودش تصویب کرده، فقط این است که این را بگذارد جزو وظایف آن وزارت یا جزء این وزارت و خیلى سریع مى‏شود این مسائل را حل کرد. در حقیقت ما اگر این کارها را بکنیم، باز هم مى‏خواهیم براى اینکه کشور و نظام ما، نظام نداشته باشد یا سیستم نداشته باشد، براى همین مدام دامن مى‏زنیم. اجازه بدهیم یک بار دولت سریع این قضایا جمع بندى بکند ده سال کار کرده، تجربه‏هایش را به دست آورده، نقص‏ها را کشف کرده، ضعف‏ها را به دست آورده، همه را جمع بندى بکند، حالا فرض بکنید یکى دو ماه هم مجلس روى این‏ها کار بکند. حالا ده سال که معطل شده‏اند و مشکلات بوده، تازه آن کمیسیون‏ها و خیلى جاهاى دیگر بود در این قانون، الان دارد تصویب مى‏شود که بسیارى از جاها را آقایان مى‏توانند حل و فصل بکنند. در مورد وحدت رویه هم، حالا حاج آقا فرمودند من فکر مى‏کنم، قیاس مع الفارق است. چون برداشت قضات اگر از قانون هست، این‏جا برداشت نیست، این‏جا وقتى تداخل در وظایف قانونى است یعنى صریحاً گفته شده که این کار مال این وزارت است، آن کار مال آن وزارت است و بحث برداشت نیست، حالا که گفته شده در اصل 73 که تفسیر آن‏ها مى‏توانند بکنند و تفسیر مجلس مانع از تفسیر آن‏ها نیست و یا در اصول دیگر. به هر حال من هم به همین دلیل مى‏گویم این اصلا زائد است و حذف بشود و کار مجلس را واقعاً لغو مى‏کند. باز هم کمک مى‏کند به اینکه ما هرگز سیستمى پیدا نمى‏کنیم که در یک حساب و کتاب مشخص‏ترى حرکت بکنیم، یک مقدار از مثال‏هایى هم که جناب آقاى موسوى نخست وزیر زدند، انصافاً یک مقدار زیاده خواهى‏هایى است که بعضى از دستگاه‏ها دارند. فرض کنید اگر آموزش و پرورش‏
Majlis:2 Volume:3 Sessions:29-41 Page:1174
مسؤول آموزش و پرورش است، حالا چرا مثلا فرض بفرمایید مدارس اسثنایى برورد زیر نظر فلان دستگاه، خوب وقتى یک چنین تداخل‏هاى عمدى اتفاق مى‏افتد، بعد مشکل ایجاد مى‏شود. اصلا کى گفته که باید حتماً چنان بشود؟ اگر مصلحت هم بوده خوب در همان جایى که منتقل کردند به آن دستگاه آن دستگاه خودش قانونش را هم مى‏نویسد مطابق همان قانونى که این را منتقل مى‏کند به آن‏جا، قانونش را هم بر مى‏دارد مى‏برد. این تداخل‏ها یک مقدارش هم از همین به اصطلاح زیاده خواهى‏هاى دستگاه‏هاست، یا بعضى اوقات بر اساس مصالح شاید جزئى بوده یا یک کس دلش مى‏خواسته این‏جورى بشود یک جریان فکرى دیگر مانع بوده و یا در مسأل آموزش عالى و بعضى از مسائل دیگر هم باز همین قضایا کاملا ... به نظر من با اصل 134 که مسأل هماهنگى هست، آن‏جا کاملا رئیس جمهور مى‏تواند این مسائلى را که در این محدوده‏ها هست، حل و فصل بکند.
حسین هاشمیان- سؤال من این است که این‏جا آیا این‏ها اختلافات موضوعى با هم دارند که تداخل مى‏کند چون نمونه‏اش را من در وزارت نفت که در کمیسیون نفت مطرح مى‏شد، یک منطقه‏اى بود که احتمال نفت در آن وجود داشت، وزارت نفت موظف بود که این منطقه را تصاحب کند. از آن طرف سپاه مى‏گفت یک منطق امنیتى است، یا جنگلدارى مى‏گوید این از عهد من است. اگر اختلاف موضوعى باشد این طور به نظر مى‏آید که این اشکالاتى که آقاى نورى مى‏گویند، پیش نمى‏آید. چون برداشت از تفسیر قانون عادى که نیست. یا به حضورتان عرض کنم که مشکل قانونگذارى که وجود ندارد، فقط موضوع را مى‏خواهند تشخیص بدهند، اگر این طور باشد آیا این است؟ منظور کمیسیون این است یا چیز دیگرى است؟
نایب رئیس (هاشمى رفسنجانى)- من به عنوان موافق صحبت مى‏کنم و جواب مى‏دهم. به نظر من بحث را آقایان کشاندند و به یک شکلى مطرح کردند که حتماً نظر آقایان هم به این وضعت نبودند، مى‏شود دایره را ضیق کنیم جواب آقاى هاشمیان هم از این در مى‏آید. عبارتى که این‏جا هست، ببینید مصادیق فراوانى دارد که هیچ گونه ربطى به مجلس ندارد که ما بگوییم حق مجلس را مى‏گیرند. تداخل در وظایف قانونى واقعاً در قوانین وجود دارد. ما براى سپاه قانون نوشتیم، براى ارتش هم نوشتیم، الان ما که خودمان داریم کار مى‏کنیم، هر دو این‏ها مدعى‏اند این مى‏گوید من باید از این‏جا دفاع بکنم، آن مى‏گوید من باید دفاع بکنم. جهاد دارد، کشاورزى هم دارد، این را خوب ما داریم مى‏بینیم دیگر. دو تا تشکیلات هم درست کرده‏اند، دو تا خرج هم دارد مملکت مى‏کند، عملا هم هر دوشان نمى‏کنند، هر دوشان ناقص مى‏کنند و ما در جنگ اصلا یکى از ضررهاى عمده‏اى که کردیم که من شهادت مى‏دهم که مهم‏ترین عامل کم پیشرفت کردن ما در جنگ همین مسائلى بود که وظایف مشخص نبود. آقاى نورى (لااقل در آن بخش مى‏دانند) خوب مجلس قانونش را گذرانده، حالا تداخل هست شما مى‏گویید چه کار بکند دولت؟ این تداخل وظایف قانونى، قانون وجود دارد. یک وقت این که مى‏گویید، بله دولت بیاید لایحه‏اى بنویسد، بگوید آن را بدهید به این، این را بدهید به آن. این هم یک کار یک روزه، دو روزه، یکساله نیست. مخصوصا با این نهادهاى انقلابى که ما درست کرده ایم، ما باید یک مدت طولانى شروع کنیم این‏ها را از هم جدا کنیم. خیلى خوب، همین جا هم اضافه کنید، دولت هم موظف است که اجرا بکند. حالا البته در قانون اساسى این را نمى‏شود آورد.
Majlis:2 Volume:3 Sessions:29-41 Page:1175
پس بنابراین قانون وجود دارد، مجلس هم کار خودش را کرده، خوب دولت لااقل بتواند تصمیم بگیرد، آن‏جا که تداخل هست یکى را بگوید، این عمل بکند. آقاى نورى گفتند این مى‏رود مى‏دهد به شرکت، اگر بین شرکت و دولت بود، خیلى خوب مجلس اگر دید چنین اتفاقى مى‏افتد، مجلس بیاید طرح بدهد جلویش را بگیرد. اگر چنین اتفاقى افتاد، مجلس بیاید بگوید نه، این حق وزارت است، حق شرکت نیست. اگر به نفع مملکت است ما به همان دلیل که شرکت تشکیل دادیم، خیلى کارها را از وزارتخانه‏ها گرفتیم، به همان دلیل مصلحت مملکت است، قانون هم که هست، حالا اینکه به دولت ما این مقدار میدان بدهیم که بتواند بهترش را انتخاب بکند کار مردم را بهتر انجام بدهد یا در مورد اختلاف نظر لازم نیست، اگر اختلاف نظر برگشتش باشد به تفسیر قانون، همین جا بگوییم، باید از مجلس بپرسد. اما اختلاف نظر همیشه تفسیر قانون نیست. همین طور آقاى هاشمیان گفتند مصادیق است. ما چه مقدار مصادیق الان داریم که دولت هم گرفتار این مسائل است که عمده است. این‏جا قید کنیم، بگوییم اگر چنانچه تفسیر قانون خواست، یا تغییر قانون در آن بود این را باید از مجلس بگیرد، اگر مستلزم تغییر قانون و تفسیر قانون نبود، دولت بتواند این تداخل‏ها و چیزها را حل بکند. هم مشکل دولت حل مى‏شود، هم تجاوزى به اختیارات مجلس نمى‏شود. من خیال مى‏کنم اگر کمیسیون هم یک مقدار همکارى بکنند، در پیدا کردن راه حل مفید خواهد بود.
شما این را قبول کنید در شرایطى که ما نهادهاى انقلاب و قانون قدیم و جدید و شیو قانونگذارى جدید ما که همین طور مجلس یکدفعه پا مى‏شود یک طرحى مى‏دهد بدون اینکه این همه قوانین را در کتب دیده باشد، ما موارد زیادى داریم که تداخل قانونى پیدا شده و دولت هم گرفتار است، ما هم آن اصل مورد نظر شما را حتماً مراعات کنیم یعنى جایى که نیاز به تفسیر قانون دارد یا تغییر قانون دارد این را باید از مجلس بخواهند، ما تفاهم مى‏توانیم بکنیم.
سید هادى خامنه‏اى- آن دو تا قید را بیاورید.
هاشمى رفسنجانى- کمیسیون موافق است البته یک مواردى از دستش مى‏رود یک حدى دستش بیاید دیگر، یعنى مواردى که حق دولت هست را ما به او بدهیم. الان آن موارد را هم نمى‏توانند عمل بکنند، مواردى که حقشان است خودشان باید تصمیم بگیرند، این وزارتخانه چسبیده مى‏گوید نه این حق من است ...
هاشمیان- با این دو تا قید خوب است.
هاشمى رفسنجانى- ببینید من فرمانده جنگ بودم، نمى‏شد. همین حالا مثلًا یک کارخانه آن دارد مهمات مى‏سازد آن هم مى‏سازد. این مى‏گوید من این حق را دارم آن هم همین را مى‏گوید. من مى‏خواهم بگویم اگر این را تعطیل کنم نمى‏توانم، با اینکه من فرمانده هم هستم، نظامى هم هستم مى‏توانم عمل بکنم نمى‏شود عملًا دولت هم همین گرفتارى‏ها را دارد. ما آن ابوابى که حق دولت است این‏جا بدهیم که دولت بتواند کارش را بکند، آن قسمت‏هاى شما را هم جدا کنیم.
خزعلى- من سؤالى دارم این اختلاف نظر را شما منطبق کردید بر نظرى جناب آقاى هاشمیان و تعمیم دادید که در موارد برداشت هم هست. اختلاف نظر مال اختلاف فکر است اما مورد ایشان انطباق موضوع است بر دو ارگان. مى‏گوید این‏جا محوط سیاسى است و باید سپاه‏
Majlis:2 Volume:3 Sessions:29-41 Page:1176
این‏جا ناظر باشد. وزارت نفت مى‏گوید نه این مرکز نفت است. این‏ها هیچ کدام اختلاف نظر ندارند، موضوع منطبق شده بر هر دو. هم واقعاً محل سیاسى است، هم موضوع نفت‏خیز است. این‏جا نمى‏شود گفت اختلاف نظر است، انطباق موضوع دو ارگان بر منطق واحد اختلاف نظر نیست، یعنى تداخل موضوعین است، یعنى هر دو صادقند، نظرى نیست، اما اختلاف نظر بیشتر در جایى هست که فکرى باید باشد.
نایب رئیس (هاشمى رفسنجانى)- این دو عنوان همه را شامل مى‏شود.
اسدالله بیات- بسم الله الرحمن الرحیم، اگر این دو قیدى که جناب آقاى هاشمیان فرمودند الان به رأى بگذاریم، این دو قید بشود من مخالف نیستم. اما اگر به قید نباشد من عرض مى‏کنم، تفسیر یا به طور طبیعى وظایفى که در قانون مى‏آید، بعد که مثلا هیأت دولت تصمیم مى‏گیرد از جایى به جاى دیگر برود یا محدودیت در یک وظیفه ایجاد مى‏کند یا توسعه در وظیفه است و فرض این است که قبلا این قانون اگر مصوبه مجلس شوراى اسلامى هم بشود به تأیید شوراى نگهبان هم رسیده. دوباره این‏ها بیایند قانون مصوب مجلس شوراى اسلامى را مضیق کنند یا مسع بکنند، یعنى کار قانونى انجام بدهند این صحیح نیست. این است که اگر آن نظر حضرتعالى باشد من مخالف نیستم.
هاشمى رفسنجانى- الان روى آن دو قید رأى بگیریم.
مهندس موسوى (مخبر کمیسیون)- توضیح دارم، مى‏ترسم که توضیحات را نشنویم و مطلق رأى بگیریم مشکل پیدا کنیم. پس حاج آقا مؤمن صحبت کنند، بعد من توضیح بدهم.
منشى (یزدى)- بعد از آقاى بیات آقاى مؤمن نوبت موافقتشان است. آقاى امینى هم سؤال دارند.
امینى- سؤال من این است که البته در این جهت تردید نیست که در این موارد اختلاف یکى باید باشد که حرف آخر را بزند و مشکل را حل کند. نهایت این است که این سؤال براى من هست که این اختیار را ضرورت دارد قانون اساسى بدهد به این هیأت دولت یا مجلس هم مى‏تواند این را بدهد؟ و اگر مجلس مى‏تواند ما قانون اساسى را پر نکنیم از این چیزهاى اینجورى، عین این مطلب را مجلس هم مى‏تواند بدهد.
نایب رئیس (هاشمى رفسنجانى)- ایشان چون به صورت سؤال گفتند پاسخ آن را بدهیم، سؤال که نبود یک نوع مخالفت بود، یعنى مى‏گفت ما اگر این‏جا تصویب نکنیم، بدهیم به مجلس، خوب معلوم است مجلس هم مى‏تواند بدهد، منتها ما اگر این‏جا پایه‏اش را گذاشتیم، مجلس این را به صورت یک قانون حسابى در مى‏آورد، مجلس مى‏نشیند این را ده پانزده ماده مى‏کند، مى‏گوید این موارد بشود، این موارد نشود. این کار نشده تا به حال مجلس هم معلوم نیست دنبال این کار بیاید.
امینى- تقاضا کند دولت مى‏دهد.
هاشمى- خوب حالا این که ضررى ندارد، ما با یک سطر این‏جا راه مشکلات مملکت را باز مى‏کنیم.
امینى- همه را در قانون اساسى بیاوریم و ...
نورى- بعدش آن وقت مشکل شوراى نگهبان هم هست.
Majlis:2 Volume:3 Sessions:29-41 Page:1177
هاشمى- ما اصلًا بدون قید قبول نمى‏کنیم.
منشى (یزدى)- آقاى مؤمن.
محمد مؤمن- عرض کنم که این اصل جدیدى را که کمیسیون پیشنهاد کرده بنده با مفاد آن مواففم. البته اگر کمیسیون قیدى هم به آن بزند ممکن است با مقید هم موافق باشیم.
در موارد اختلاف نظر و یا تداخل در وظایف قانونى، یعنى اختلاف نظر در وظایف قانونى یا تداخل. اختلاف نظر در وظایف قانونى دستگاه‏هاى دولتى این مى‏شود که مجلس چیزى را تصویب کرده این دستگاه برداشت مى‏کند از قانونى که هست که وظیف این وزارتخانه است و آن برداشت مى‏کند که وظیف آن وزارتخانه است. این درست مسأل اختلاف برداشت است که اگر هر دو یکنواخت برداشت مى‏کردند، قهراً اختلاف نظرى نبود شبیه این در همان اصلى که حق تفسیر را به مجلس داده آمده که دادرس‏ها آنچه را که برداشت مى‏کنند از قانون، ارزش قانونى دارد و این حتى مانع از تفسیر مجلس نیست. مجلس این حق را دارد که مى‏تواند تفسیر کند مواردى را که هست منتها این منافات ندارد با اینکه براى اینکه مشکلى براى کشور نباشد در مقام تصمیم گیرى وقتى اختلاف نظر بین دو وزارتخانه بود، همان طورى که جناب آقاى خوئینى‏ها فرمودند و بعضى از برادرها مثل اینکه چون به آن‏جا وارد نبودند، بعضى از مطالب را در پاسخ گفتند. مسأل وحدت رویه‏اى که هست در دیوان عالى کشور به این صورت است که مواردى که اختلاف برداشت از قانون است، در همان موارد، البته قانون عادى است، صریح قانون عادى هست که در موارد اختلاف برداشت از قانون هم رأى وحدت عمومى براى همه متبع است و این مانع و رافع حق قانونى مجلس نیست که مجلس بیاید در یک چنین موردى تفسیر بکند و احیاناً تفسیرش هم مخالف باشد با آنچه که رأى وحدت رویه است ولى براى اینکه کار دستگاه‏هاى قضایى به توقف برنخورد که همان طور که فرمودند مواردش زیاد است و فرمودند جناب آقاى موسوى هم در این سرى موارد براى کارهاى اجرایى هم زیاد است، براى اینکه به توقف برنخورد و مشکل اینکه به مجلس مراجعه بشود نداشته باشد، از این جهت این اصل پیشنهاد مى‏کند که در این‏جا اگر هیأت وزیران یک برداشتى را به عنوان تصمیم در مورد این قانون گرفت همان برداشت متبع باشد و در تداخل در وظایف قانونى هم که آن خیلى روشن است اصلًا تفسیر نیست. همان طور که فرمودند تداخل در وظایف قانونى معنایش این است که واقعاً تداخل است، نه اینکه تخیل باشد، نه اختلاف برداشت باشد. به نحو عموم آمده مجلس آن قدر دقت‏هاى عصمتى که ندارد آمده به نحو عموم یک وظیفه‏اى را براى یک دستگاه قرار داده، همین طور به نحو عموم دیگرى وظیفه را براى یک دستگاه دیگر قرار داده و یک مورد اجتماعى پیدا مى‏کنند که هم عموم این قانون شامل است براى این و هم آن و قهراً اختلاف مى‏شود، اختلاف که شد، اگر بخواهیم حساب کنیم در واقع مجلس به هر دو بدون اختلاف نظرى و اختلاف برداشتى این وظیفه را محول کرده به خاطر اینکه احاطه نداشته نسبت به همه مصوبات خودش به هر دو این وظیفه را داده. حالا که مجلس مصلحت دانسته هم این وزارتخانه را صالح دانسته، تصمیم گیرنده در این مورد کدام خواهد بود این را به دستگاه دولت به هیأت وزیران واگذار بشود بسیار کار
Majlis:2 Volume:3 Sessions:29-41 Page:1178
خوبى است و به خاطر این‏که زیاد هست و احیاناً مشکل ممکن است ایجاد بکند، بودنش هم در قانون اساسى بجا و به مورد است. والسلام.
مهندس موسوى- اگر اجازه مى‏فرمایید من یک توضیح بدهم بعد هر چه مى‏خواهید اضافه کنید. چرا که این مهم است.
منشى (یزدى)- من فکر مى‏کنم که اگر قبول داشته باشید باید قید را بگوییم.
میرحسین موسوى- حاج آقا من یک توضیح بدهم ممکن است قیدها کم و زیاد بشود، ما مى‏خواهیم که ان شاء الله مشکل کشور حل بشود، جلسه روحیه‏اش همین است ان شاء الله راه پیدا خواهد کرد، اگر لازم باشد، عیب ندارد قید هم بگذاریم. اولا مسأله‏اى که همه است جلسه توجه بکنند، این جواب سؤال جناب آقاى جنتى است. من بدون اغراق وقتى گفتم که بخشنامه کردیم موارد اختلاف و تداخل بیاید چهار صد، پانصد صفحه و دلیل اینکه قطعاً نمى‏گویم چهار صد و شصت صفحه چون نشمردم ولى به همین اندازه هست. یعنى اصلا این مسائل با قانون گذراندن و از این حرف‏ها نیست، یعنى قانونى هست که سه تا قانون امسال مى‏گذرد ده تا از این اختلافات را خود همین قوانین ایجاد مى‏کند. من یک نمونه بگویم، قانون شرح وظایف وزارت خارجه مال همین یکى دو سال است خیلى دور که نیست. قانون مقررات صارات و واردات ماد 9 و ماد 10 آن را برادران توجه کنند، مخصوصاً یک کمیسیونى در ماد 10 آن هست همان وظایفى که به وزارت خارجه داده به یک کمیسیون دیگر هم داده، الان یکى از دعواهاى وزارت اقتصاد و دارایى و وزارت خارجه سر این قضیه است. مواردى را در رابطه با ارتش و سپاه حاج آقا اشاره کردند، من مورد نزدیک‏تر را براى شوراى تشخیص مصلحت بگویم. همین وزارت اطلاعات چقدر اختلاف وظایف دارد با سایر دستگاه‏ها. یک مقدار مسائلى وزارت اطلاعات دارد براى بالا و پایین بردن اختیارات خودش، آن را جدا مى‏کنیم. ولى اگر آقایان دقت مى‏کردند در آن جلسات از 7- 8 تا ارگان مى‏آیند همین جور صف مى‏کشند همه هم تعصب دارند، همه هم صحبت مى‏کنند، همه هم این وظایف را مى‏گویند مال خودمان است و قانون هم مى‏آورند. یعنى یک ماده‏اى مى‏آورد مى‏گوید ببینید در این قانون هم این جورى گفته، آن یکى هم مى‏گوید همین جور. شما تصور بکنید 24 تا وزارتخانه با 100 ها یا نزدیک 1000 تا سازمان در شرح وظایفشان، قوانینى که برایشان گذرانده شده و هر سال هم قوانین زیادى اضافه مى‏شود دائم ما به مواردى برمى‏خوریم که این تداخل وظایف هست. این تجاوز به حق مجلس به اعتقاد من نیست. مجلس حقش این است که قانونگذارى بکند، ممکن است شرح وظایف تازه‏اى هم الان بنشیند براى فلان وزارتخانه، براى فلان سازمان تصویب بکند. ما مى‏خواهیم بگوییم به طور طبیعى قوانینى که در مجلس مى‏گذرد حالا یا به خاطر عدم پختگى ماست، یا به دلائل عادى، مثلا طبیعت همین قانونگذارى این جورى باشد که من بیشتر ذهنم به همین دومى‏مى‏کشد. ما موارد اختلال زیادى را ایجاد مى‏کنیم. دولت اگر راه حلى نداشته باشد که با این اختلافات برخورد بکند کارها راکد مى‏ماند. من باز هم مثال مى‏آورم. یک موردى را، البته این نظامى است آقاى هاشمى اشاره کردند همین الان سازمان صنایع دفاع، خودکفایى نیروى هوایى و خودکفایى سپاه با مقدار نیروى انسانى محدودى که داریم، با مقدار ارز محدودى که داریم، محدودى که داریم سرپروژه‏هاى واحدى دارند این‏ها کار مى‏کنند
Majlis:2 Volume:3 Sessions:29-41 Page:1179
به هر کدام هم که مى‏گویى یک متنى مى‏کشد که این قانون وظایف ماست ما این کار را داریم انجام مى‏دهیم. من براى اطلاع برادران براى اینکه وسعت قضیه چقدر است آیا ببینیم مجلس مى‏تواند این کار را بکند، واقعاً جزو وظایف مجلس هست یا نه؟ نه اینکه مجلس در این زمینه نتواد نظر بدهد ولى اصولا کار به یک نوعى است که دائم ما با این مسائل با وسعت زیاد روبرو هستیم و یک جایى باید این مسأله را حل بکنیم این جورى مطرح مى‏کنم وزارت جهاد گزارشى که داده با 6 دستگاه در 22 مورد تداخل دارد، وزارت کشاورزى هست مى‏گوید 4 مورد با وزارت صنایع، یک مورد با سازمان عمران کیش، دو مورد با سازمان حفاظت محیط زیست، یک مورد با وزارت بهداشت و درمان و آموزش پزشکى سه مورد با وزارت نیرو و 11 دستگاه دیگر هم آن‏ها ادعا بر وزارت جهاد دارند که این‏جا نوشته وزارت کشاورزى 11 وزارت برنامه و بودجه یک مورد و نظایر این‏ها من نمى‏خواهم همه دستگاه‏ها را بخوانم. خود برنامه و بودجه اعلام کرده بین وظایف شوراى اقتصاد و وظایف شوراى عالى کشاورزى با هم تداخل دارد بین این سه تا شورا شوراى اقتصاد، شوراى عالى کشاورزى، و شوراى عالى صنایع و پاره‏اى از وظایف ستاد بسیج تداخل وجود دارد. از سوى وزارت اقتصاد و دارایى و بانک مرکزى و این وزارت در خصوص گزارش اقتصاد سالانه با هم اختلاف دارند. یعنى الان ما سه تا گزارش رسمى اقتصاد سالانه داریم که معلوم نیست کدام آن رسمى است و کدام پایه اظهار نظرهاى رسمى خودمان را باید بگذاریم؟ مال بانک مرکزى، وزارت برنامه و بودجه یا وزارت اقتصادى و دارایى؟ این‏ها براى کشور اهمیت فوق‏العاده‏اى دارد. وجود عدم هماهنگى و نیاز به وجود هماهنگى در دو مورد بین سازمان امور ادارى و استخدامى با وزارت برنامه و بودجه که الان منجر به این شده بود که در کمیسیون برنامه و بودجه بحث این را بکنند که امور استخدامى را حذف بکنند در داخل وزارت برنامه و بودجه آن چیزى که تصویب شد در حقیقت جلوى قضیه را گرفت در قانون اساسى که یک کمیسیون مى‏کشد یک تعصبى هم نسبت به دستگاه پیدا مى‏کند و خداى نکرده تصمیماتى مى‏گیرد که واقعا براى کشور مشکل زاست. من مواردى که این‏جا مى‏بینم موارد آن قدر متنوع است و آن قدر بازدارنده براى کشور هست که من تصور مى‏کنم این مسأله که ما این‏ها را ببریم مجلس اولا امکان پذیر نیست ثانیا به اصطلاح وقتى یک قانون هم مى‏رود مجلس هیچ معلوم نیست که قانون جدیدى که مى‏گذارد 10 تا تداخل جدید به وجود نیاورد. مجلس باید قانون‏هاى خودش را بگذراند در حدود همان قانون همان طور که حاج آقا مؤمن اشاره کردند این‏جا مسأله، مسأل حساس است ما نمى‏گوییم زیادتر از قانون ما مى‏گوییم این وظایفى دارد مجلس تعیین کرده جایى است که در یک مورد واحد به این دو تا یک وظیفه مشابه داده شده دولت باید تصمیم بگیرد این را تقسیم کند، بگوید که این وظیفه‏اى که حالا هر دو تایتان باید انجام بدهید و قانون هم قانون است نه زیادتر از آن آیا جهاد بکند یا کشاورزى؟ وزارت سپاه بکند یا وزات اطلاعات؟ و نظایر این‏ها در این زمینه‏ها اتخاذ تصمیم بکند و کارها را به اصطلاح تقسیم بکند. من در مورد خود وزارت اطلاعات این‏جا نوشته‏ام تداخل وظایف ارگان‏هاى نظامى انتظامى به ویژه سپاه و عدم هماهنگى آن‏ها با وزارت، مشکل عدم روشن بودن حوز عملکرد کارى که دائم با شوراى امنیت برادران مشکل دارند و نظایر این‏ها، براى همین پیشنهادى که بنده دارم‏
Majlis:2 Volume:3 Sessions:29-41 Page:1180
تصویب یک طورى باشد که خداى نکرده جلو این قضیه گرفته نشود. یعنى قید و این‏ها گذاشته بشود حرفى نیست ولى مسأله تداخل قید بردار نیست روشن است. یعنى دو تا دستگاه 3 تا دستگاه بسا 5 تا دستگاه سریک موضوع یک روى هم افتادگى‏هایى دارند در آن زمینه‏ها دولت بتواند قاطعاً تصمیم بگیرد و مشکلات را حل بکند.
منشى (یزدى)- اگر اجازه مى‏دهید جناب آقاى هاشمى با این قید پیشنهادى که 2- 3 نفر آقایان هم پیشنهاد کرده‏اند متن خوانده بشود با توضیحاتى که جناب آقاى موسوى دادند بعد به رأى بگذاریم با آن قید.
نایب رئیس (هاشمى)- با آن قید بخوانید.
منشى (یزدى)- «در موارد اختلاف نظر یا تداخل در وظایف قانونى دستگاه‏هاى دولتى در صورتى که نیاز به تفسیر یا تغییر قانون نداشته باشد تصمیم هیأت وزیران که به پیشنهاد رئیس جمهورى اتخاذ مى‏شود لازم الاجراست».
میرحسین موسوى- تفسیر خوب است ولى تغییر حاج آقا ببینید ...
منشى (یزدى)- اگر با تغییر قانون حل مى‏شود با تغییر قانون باشد.
محمد مؤمن- آقاى هاشمى! همین که پیشنهاد کرده‏اند یکى یکى رأى بگیرید. یکى مسأل تداخل در وظایف است یکى اختلاف نظر. یکى یکى رأى بگیرید.
نایب رئیس (هاشمى)- اجازه بدهید آقایان! بحث بین الاثنینى نکنید، آقاى نخست وزیر الان اصرار دارند که همان متن خودشان را رأى بگیرند، آقاى عمید یک پیشنهادى داده‏اند که مى‏گویند اگر با تفسیر قانون یا ... قابل حل نباشد اینکه نه چون هیچ چیز همه چیز این طورى است.
عمید زنجانى- استثناء دارد.
منشى (یزدى)- نه، دیگر فرق نمى‏کند. مطلب شما هم همین مفاد است مفاد همین است.
نایب رئیس (هاشمى)- آقاى حبیبى پیشنهادى داده‏اند ایشان تغییر قانون هم نیاورده‏اند تفسیر قانون آورده‏اند. آقاى حبیبى که پیشنهاد داده‏اند هر دو را آورده‏اند نیاز به تفسیر یا تغییر قانون اساسى.
میر حسین موسوى- حاج آقا من یک کمى توضیح مختصر بدهم شاید کمک بکند. ببینید ما تفسیر را قبول داریم. به طور جبرى این تغییر است منتها نه بیرون رفتن از آن وظایفى که مجلس مى‏گوید.
نایب رئیس (هاشمى)- شما تغییر قانون که نمى‏دهید. ببینید سپاه مى‏گوید این وظیف من است، ارتش هم مى‏گوید وظیف من است (میرحسین موسوى- هر دو تایشان هم حق دارند) نه، شما در هیأت دولت تفاهم مى‏کنید که ارتش عمل کند یا سپاه عمل کند این تغییر نیست.
میرحسین موسوى- خوب، اگر این تغییر نباشد عیب ندارد.
منشى (یزدى)- تعیین مصداق است.
نایب رئیس (هاشمى)- ى عنى وقتى که در هیأت دولت این تصمیم را گرفتیم وزیرى‏
Majlis:2 Volume:3 Sessions:29-41 Page:1181
که آن‏جا نشسته دیگر باید متابعت کند از حق خویش صرف‏نظر مى‏کند. پس بنابراین تغییر مشکلى نمى‏کند، تفسیر هم هیچ وقت مجلس که نمى‏آید دنبال شما بگوید چرا نیامدید تفسیر کنید؟ شما وقتى که خودتان تفاهم کردید که بدون تفسیر این عمل بشود ... اصلا ما تا به حال هیچ وقت از شما خواسته‏ایم که بیایید تفسیر کنید؟ شما آمده‏اید تفسیر خواسته‏اید از ما. من خیال مى‏کنم نظر شما تأمین مى‏شود.
طاهرى خرم آبادى- تغییر آن وقت کجا مصداقش پیدا مى‏شود؟ کجا احتیاج به تغییر پیدا مى‏کند؟
کروبى- پس این قید تغییر را براى چه این‏جا آوردید؟
نایب رئیس (هاشمى)- این‏ها ممکن است که یک جایى چون در اختلاف هستند هیچ به قانون عمل نکنند یک چیزى سومى را در بیاورند.
محمد مؤمن- آقاى هاشمى وقتى تداخل در وظایف قانونى باشد تغییر نیست که (هاشمى- نه، تغییر نیست تعیین مصداق است) بنابراین تداخل در وظایف قانونى هیچ وقت تغییر نیست (هاشمى- تعیین مصداق است من مى‏گویم) پس آن قید نمى‏خواهد اصلا مسأله اختلاف نظرش است که قید مى‏خواهد.
هاشمى رفسنجانى- حالا چه ضررى دارد؟ شما از این‏که نمى‏ترسید.
مؤمن- شما در قانون اساسى لفظى که لازم نیست بیاورید آن وقت مى‏گویید چه ضررى دارد؟ لفظ زیاد نیاورید اگر عبارت این طور باشد «در موارد تداخل در وظایف قانونى تا آخر ...» هیچ اشکالى ندارد.
هاشمى رفسنجانى- اجازه بدهید ممکن است غیر از این اتفاق بیفتد تداخل هست این‏ها بگویند نه این نه آن. نه جهاد نه کشاورزى این را بدهیم به ...
کروبى- این که نمى‏شود بگوید نه این نه آن.
منشى (یزدى)- پس باید در محوطه قانون باشد.
نایب رئیس (هاشمى)- مى‏شود یعنى مى‏تواند هیأت دولت در مذاکراتش برسد به یک جایى که به این قانون عمل نشود. ما که ضرر نمى‏کنیم از این، ما مى‏گوییم مى‏گذاریم دست دولت باز است وقتى که نشست مصداقى را تعیین کرد قانون را تغییر نداده کارش را هم عمل کرده حالا اجازه بدهید این عبارتى که فعلا اولین پیشنهاد هم بوده ما مى‏خوانیم اگر این رأى نیاورد پیشنهادهاى دیگر. همین عبارت کمیسیون این جمله به آن اضافه مى‏شود: «در صورتى که نیاز به تفسیر یا تغییر قانون نداشته باشد».
منشى (یزدى)- ى عنى اگر با تفسیر حل مى‏شود با تفسیر حل مى‏کنند.
عمید زنجانى- هیچ وقت دولتى احساس نیاز نمى‏کند.
نایب رئیس (هاشمى)- خوب نکند مگر همین حالا مجلس مدعى است که شما احساس نیاز کنید بهتر که نکند ...
امامى کاشانى- من این‏جا پیشنهاد مى‏دهم مگر در موارد اصل 73.
منشى (یزدى)- بلى آقاى امامى نوشته‏اند مگر در موارد اصل 73 که تفسیر به عهد مجلس است.
Majlis:2 Volume:3 Sessions:29-41 Page:1182
اصل 73 مى‏گوید: «شرح و تفسیر قوانین عادى در صلاحیت مجلس شوراى ملى است ...»
نایب رئیس (هاشمى)- تفسیر را ایشان فقط مى‏گوید.
طاهرى خرم آبادى- مى‏خواهم عرض کنم اگر یک جایى قانون عمومش یک ارگانى را مى‏گیرد ارگان دیگرى را هم مى‏گیرد. این‏جا تداخل بر اساس این است که این قانون به عمومه مى‏گوید مثلا جهاد این کار را بکند، به عمومه مثلا مى‏گوید به اینکه وزارت کشاورزى بکند. این‏جا ممکن است گفته بشود این قانون باید تغییر پیدا بکند یعنى دولت نمى‏تواند بگوید این وظیف جهاد یا وظیف وزارت کشاورزى است این‏جا باید تغییر پیدا کند یا مجلس آن عموم را تقیید کند یا دست از آن عموم بردارد.
منشى (یزدى)- به همه اجازه دادید به من هم اجازه بدهید من هم یک سؤال را مطرح کنم، یعنى جوابشان را بدهم قضیه حل مى‏شود. مثالى که آقاى خزعلى زدند خیلى روشن است. زمینى هست جزو مراتع ملى هست، جزو منابع نفت هم هست، واقعاً هم جزو هر دو است، قانون هم شامل هر دو است، بالاخره دولت باید تصمیم بگیرد در اختیار یکى از آن‏ها بگذارد قابل تغییر هم نیست. خوب همین مورد است این موردى است که دولت باید تصمیم بگیرد.
طاهرى خرم آبادى- این موردى که من عرض کردم چطور؟
نایب رئیس (هاشمى)- مورد شما هم همین است، یعنى دو تا عموم و دو تا قانون یک موردى را گرفته دولت مى‏آید این را مى‏دهد به یکى از عموم‏ها.
طاهرى خرم آبادى- این‏جا ممکن است مجلس بگوید به اینکه این‏جا باید تغییر پیدا کند یعنى این تغییر اگر باشد دست دولت را مى‏بندد.
نایب رئیس (هاشمى)- خوب ما می‏خواهیم ببندیم یک کمی که نمی‏خواهیم نبندیم.
طاهرى خرم آبادى- خیلی از جاها می‏بندد.
نایب رئیس (هاشمى)- ما مى‏گوییم اگر دولت مدعى داشت باید شکایت کند و الا مجموع دولت نشسته‏اند رئیس جمهور هم پیشنهاد باید بدهد، رئیس جمهور هم مسؤول همه این‏هاست باید جوابگوى همه این‏ها باشد پیشنهاد مى‏دهد. خیلى خوب، آقایان ببینید حالا فعلا این عبارت را ما به رأى مى‏گذاریم. «در موارد اختلاف نظر و یا تداخل وظایف قانونى دستگاه‏هاى دولتى در صورتى که نیاز به تفسیر یا تغییر قانون نداشته باشد تصمیم هیأت وزیران که به پیشنهاد رئیس جمهور اتخاذ مى‏شود لازم الاجرا است» آقایانى که موافق این متن هستند، رأى بدهند (اکثر رأى دادند) تصویب شد.
منشى (یزدى)- ى ک رأى دیگر بگیرید براى آن عباراتى که بحث شده بود.
نایب رئیس (هاشمى)- آن عبارت قبلى «دولت مى‏تواند تصویب برخى از امور مربوط به وظایف خود را به کمیسیون‏هایى متشکل از چند وزیر واگذار نماید. مصوبات این کمیسیون‏ها در محدود قوانین پس از تأیید رئیس جمهور و با رعایت اصل 126 لازم الاجراست».
آقایانى که با این متن موافقند، رأى بدهند (اکثر رأى دادند) تصویب شد.
منشى (یزدى)- اصل بعدى هم که تصویب شده است اصل آخر مانده است.
میر حسین موسوى- اصل مقابل آخر «رئیس جمهور استعفاى خود را به رهبر تقدیم‏
Majlis:2 Volume:3 Sessions:29-41 Page:1183
مى‏کند و در صورتى که استعفاى او پذیرفته شد، هیأت وزیران تا انتخاب رئیس جمهورى جدید زیر نظر معاون اول ریاست جمهورى به وظایف خود ادامه خواهد داد». من فکر مى‏کنم توضیح آن روشن است. در مورد قبلى مسأله این‏که رئیس جمهور استعفاى خودش را به چه مقامى تقدیم بکند روشن نبود. این مسأله روشن شده و همچنین بعد از استعفا چگونه باید عمل بشود، در این‏جا روشن شده که کشور بدون تکلیف باقى نماند.
نایب رئیس (هاشمى)- اول باید رأى بگیریم که این را بیاوریم در دستور یا نه؟ آقایانی که موافقند این اصل را در دستور کارمان قرار بدهیم، رأی بدهند (اکثر رأی دادند) رأی آورد.
حسن ابراهیم حبیبی- من پیشنهادم این است چون این اصل یک قسمتش واقعاً لازم است و آن اینکه رئیس جمهورى استعفایش را به چه کسى بدهد؟ بقیه این قسمت همه‏اش آمده قبلا. هیأت وزیران را تا انتخاب رئیس جمهور معاون اول اداره‏اش بکند قبلا آمده، در این‏جا فقط این نکته به رأى گذشته بشود بدون بحث «پذیرفتن استعفاى رئیس جمهور» که این هم در این‏جا تصویب بشود برود در اصل 110 که قسمت اختیارات رهبرى است. بحث هم دیگر ندارد (میر حسین موسوى- پیشنهاد بسیار خوبى است). این خلاصه جایش را هم ببریم در یک اصلى مناسبى (اصل رهبرى).
حسین هاشمیان- آقاى هاشمى! این لغو است براى اینکه شما در دو اصل قبلى که معاون رئیس جمهور در صورت عزل و استعفا و بیمارى و این‏ها ...
نایب رئیس (هاشمى)- این‏ها را گفته‏ایم الان این‏ها را نمى‏خواهیم بگوییم. آن را بنا شد حذف کنیم. فعلا مطلبى که این‏جا رأى مى‏گیریم این است که رئیس جمهور استعفایش را به رهبرى باید تقدیم کند.
موسوى خوئینى‏ها- در آن قبلى گفته‏ایم اگر رئیس جمهور استعفا داد یا عزل شد یا هر کارى کرد معاون به جاى او کار او را انجام بدهد. اما اینکه هیأت وزیران هم به کارشان ادامه بدهند باید تصریح بشود در قانون اساسى.
نایب رئیس (هاشمى)- آن هم تصریح شده هیأت وزیران تا عزل نشده‏اند به قوت خودشان باقى هستند. آن را هم تصویب کرده‏ایم. ما دیگر وزیر عزلى نداریم، همین طور خود به خود برود دیگر نداریم. خیلى خوب، آقایانى که همین جمل اول این اصل را موافق هستند، رأى بدهند (اکثر رأى دادند) تصویب شد، بگذارید در آن اصل مربوط به خودش در شور سوم.
میر حسین موسوى (مخبر کمیسیون)- اصل آخر. «رئیس جمهور در هر سال یک بار گزارش فعالیت‏هاى قو مجریه را در زمین اجراى قوانین و تصمیمات مهم اقتصادى، اجتماعى، فرهنگى، سیاسى و مانند این‏ها به اطلاع مجلس شوراى اسلامى‏خواهد رساند» این را یکى از برادران دفاع کند، من دفاع نمى‏کنم. آقاى حبیبى پیشنهاد داده‏اند، ایشان دفاع کنند.
نایب رئیس (هاشمى)- ما به نظرمان هیچ ضرورتى در قانون اساسى ندارد. اولا مجلس همیشه مى‏تواند رئیس جمهور را احضار کند که برود آن‏جا بگوید، خود رئیس جمهور مى‏تواند برود، در بودجه هر سال باید بروند بگویند.
Majlis:2 Volume:3 Sessions:29-41 Page:1184
عمید زنجانى- باید بحث شود.
نایب رئیس (هاشمى)- خیلى خوب، پس اول رأى بگیریم این بیاید در دستور کار یا نه؟ آقایانى که موافقند این در دستور کار ما بیاید رأى بدهند (عده کمى رأى دادند) رأى نیاورد. پیشنهادهاى جدید را الان دیگر امروز مطرح نکنیم بگذاریم براى جلس بعد.
منشى (یزدى)- اجازه بدهید قبل از تعطیل جلسه یک مطلبى را من عرض مى‏کنم که ...
مؤمن- پیشنهادات مربوط به اصل رهبرى را مطرح کنید چون بعضى از پیشنهادات مشترک است.
منشى- صبح یک شنبه ساعت 9 رؤساى کمیسیون‏ها و مخبران کمیسیون‏ها در شوراى نگهبان براى اجراى ماد 27 آئین‏نامه محبت مى‏کنند و تشریف مى‏آورند.
4- پایان جلسه و تاریخ تشکیل جلس آینده‏
نایب رئیس (هاشمى)- جلس بعد ما فردا خواهید بود و بعداً هم صبح و عصر شنبه، عصر یکشنبه و صبح و عصر دوشنبه جلسه خواهیم داشت. جلسه ختم است.
 (جلسه ساعت 30/ 19 پایان یافت)

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1185
 جلسه سى‏ام‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و پانزده دقیقه پنجشنبه هشتم تیرماه 1368 هجرى شمسى برابر با بیست و پنجم ذیقعدة الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
اعلام رسمیت جلسه و تلاوت آیاتى از کلام الله مجید.
دنبال بحث پیرامون گزارش کمیسیون دوم در خصوص تمرکز مدیریت در قو مجریه.
بحث پیرامون گزارش کمیسیون اول در خصوص رهبر و خبرگان رهبرى.
پایان جلسه و تاریخ تشکیل جلس آینده.
Majlis:2 Volume:3 Sessions:29-41 Page:1186
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور نوزده نفر جلسه رسمى است. دستور جلسه را اعلام بفرمایید.
منشى (حسن ابراهیم حبیبى)- بسم الله الرحمن الرحیم. دستور سى‏امین جلس عمومى شوراى بازگرى قانون اساسى بعد از ظهر پنجشنبه هشتم تیرماه 1368 مطابق با بیست و پنجم ذیعقده 1409:
دنبال رسیدگى به گزارش شور دوم کمیسیون در خصوص تمرکز مدیریت در قو مجریه.
گزارش شور دوم کمیسیون اول در خصوص رهبر و خبرگان رهبرى.
گزارش شور دوم کمیسیون اول در خصوص مجمع تشخیص مصلحت.
رئیس- قرآن را تلاوت بفرمایید.
 (حجت الاسلام عبدالله نورى چند آیه از سوره الانفال را به قرار ذیل تلاوت کردند):
 اللهم صل على محمد و آل محمد- اعوذبالله من الشیطان الرجیم‏

 بِسْمِ اللَّهِ الرَّحْمنِ الرَّحِیمِ‏

ى‏
 ا أَیهَا الَّذِینَ آمَنُوا اسْتَجِیبُوا لِلَّهِ وَ لِلرَّسُولِ إِذا دَعاکُمْ لِما یحْییکُمْ وَ اعْلَمُوا أَنَّ اللَّهَ یحُولُ بَینَ الْمَرْءِ وَ قَلْبِهِ وَ أَنَّهُ إِلَیهِ تُحْشَرُونَ* وَ اتَّقُوا فِتْنَةً لا تُصِیبَنَّ الَّذِینَ ظَلَمُوا مِنْکُمْ خَاصَّةً وَ اعْلَمُوا أَنَّ اللَّهَ شَدِیدُ الْعِقابِ* وَ اذْکُرُوا إِذْ أَنْتُمْ قَلِیلٌ مُسْتَضْعَفُونَ فِى الْأَرْضِ تَخافُونَ أَنْ یتَخَطَّفَکُمُ النَّاسُ فَ‏آواکُمْ وَ أَیدَکُمْ بِنَصْرِهِ وَ رَزَقَکُمْ مِنَ الطَّیباتِ لَعَلَّکُمْ تَشْکُرُونَ* یا أَیهَا الَّذِینَ آمَنُوا لا تَخُونُوا اللَّهَ وَ الرَّسُولَ وَ تَخُونُوا أَماناتِکُمْ وَ أَنْتُمْ تَعْلَمُونَ‏

 (حضار صلوات فرستادند)

 «آى 24 تا 27 سور انفال»
2- دنبال بحث پیرامون گزارش کمیسیون دوم در خصوص تمرکز مدیریت در قو مجریه‏
رئیس- دستور جلسه را مطرح بفرمایید.
منشى (یزدى)- بسم الله الرحمن الرحیم. در پایان بحث گزارش کمیسیون دوم، پیشنهادى با امضاى جمعى از آقایان بحث شد که پس از مقدم توجیهى آن، عبارت این است: «سازمان اطلاعات کشور نهادى است مستقل و تحت نظارت و سرپرستى ریاست جمهورى انجام وظیفه مى‏کند».
چون این یک پیشنهاد مستقلى است مثل سایر اصول ابتدایى، اصول جدیدى که قبلا بحث شده باید اول یک رأى بگیریم براى بحث آن، بعد هم مطابق با همان کیفیت بحث شود.
رئیس- آقایانى که حاضرند این مطلب الان مورد بحث قرار بگیرد، رأى بدهند (اکثر دستشان را بلند کردند) تصویب شد.
منشى (یزدى)- حالا اگر کسى در مخالفت و موافقت صحبت مى‏کنند بفرمایند. یکى از آقایانى که امضاء کرده‏اند توضیح بفرمایند: آقاى طاهرى، آقاى امینى، آقاى مشکینى، آقاى امامى. آقاى امینى شما توضیح مى‏فرمایید؟
ابراهیم امینى- بسم الله الرحمن الرحیم. در این پیشهاد همان طورى که آقایان ملاحظه‏
Majlis:2 Volume:3 Sessions:29-41 Page:1187
مى‏فرمایند مطرح شده که اصولا اطلاعات از وزارت بیرون بیاید و به صورت یک سازمان در بیاید. مطلب دوم اینکه این سازمان هم زیر نظر مستقیم ریاست جمهورى اداره بشود. من توضیح کوتاهى عرض کنم، اصل ضرورت یک اطلاعات قوى و نیرومندى که متمرکز و فراگیر باشد براى همه دولت‏ها و مخصوصاً براى تثبیت نظام ما و براى مبارزه با توطئه‏ها یک امر ضرورى است که نیازى به بحث ندارد.
اصولا در دنیاى امروز حکومتى مى‏تواند واقعاً موفق باشد که اطلاعات بسیار قوى در اختیار داشته باشد. در این جهت تردید نیست. مسأله این است که آیا این اطلاعات به صورت سازمان باشد یا وزارتخانه؟ (مثل این که حالا هست) آن مقدارى که به نظر مى‏آید این است که به صورت وزارتخانه اگر باشد نمى تواند یک سازمان نیرومند فعال و متمرکزى باشد جهتش هم تا حدى روشن است براى اینکه در صورتى این سازمان یا این وزارت مى‏تواند یک فعالیت حسابى و تسلط کامل داشته باشد که اولًا از همه این نهادهایى که در داخل نظام هست بتواند استفاده کند، یعنى جورى بشود که آن‏ها با آن هماهنگ باشند و با او همکارى داشته باشند، به علاوه خودش هم ناظر به همه این‏ها باشد که بداند در بین این نهادها چه مى‏گذرد و این مطلب با «وزارتخانه بودن» ظاهراً مناسب نباشد به جهتى اگر وزارتخانه مثلا یک وزارتى است در عرض سایر وزارتخانه‏ها و هر وزارتخانه‏اى معلوم است که با یک قوانین معین و یک ضوابط معینى آنکه در داخل خودش هست اداره مى‏شود و معلوم نیست که سایر وزارتخانه‏ها و نهادها حاضر باشند براى همکارى به سازمان اطلاعات آن ضوابط خودشان را با آن هماهنگ کنند و کارى کنند که آن بتواند از این‏ها استفاده بکند و در صورتى‏که این جور باشد، هر وزارتخانه‏اى براى خودش مستقل است با قوانین خودش و ضوابط خودش، خودش را اداره مى‏کند، وزارت اطلاعات هم یک وزارتى مى‏شود در کنار آن‏ها و آن‏هم مثل سایر آن‏هاست.
اگر بخواهد از آن‏ها نتیجه بگیرد، آن‏ها حاضر نیستند که همکارى حسابى داشته باشند به علاوه خود این نمى‏تواند که نظارت کفایت بر سایر وزارتخانه‏ها داشته باشد، براى اینکه در عرض هم هستند، خوب، مى‏گویید که چرا زیر بار نمى‏روند یک جریان فوقى اگر باشد تسلیم مى‏شوند که همکارى با آن کنند. فلذا این گزارشى که من دیدم فرستاده بودند (لابد آقایان هم دیده‏اند) آقایان این جورى مدعى بودند که ما تا به حال آن توفیقى را که باید پیدا بکنیم پیدا نکرده‏ایم براى اینکه بسیارى از وزارتخانه ها با ما همکارى نمى‏کنند مخصوصاً در مورد نیروهاى مسلح که مى‏گویند ما هیچ نظارتى نداریم، نه در سپاه، نه در ارتش، آن‏ها براى خودشان یک اطلاعاتى دارند و در سایر نهادها هم همین طور، مى‏گویند که ما هنوز نتوانسته‏ایم واقعاً یک تسلط و نظارت کافى بر این‏ها پیدا بکنیم و در صورتى که همکارى نباشد، خوب بدون شک نمى‏تواند یک اطلاعات متمرکز فعالى تحقق پیدا کند.
البته از یک نیروهاى پراکنده‏اى مى‏توانند استفاده کنند اما از آن جاهایى که باید استفاده کنند نمى‏توانند. مگر مى‏شود سازمان اطلاعات یا مثلًا اطلاعات نیرومند باشد اما وزارت خارجه خودش را کاملا با این هماهنگ نکند به طورى که این بتواند از آن استفاده بکند یا مثلا سایر وزارتخانه‏ها (فرض بگیرید وزارت دادگسترى) خوب این باید یک جورى بشود که این بتواند از آن‏ها استفاده بکند، در آن هدف خودش و نظارت داشته باشد. لذا مدعى هستند
Majlis:2 Volume:3 Sessions:29-41 Page:1188
که ما توفیق کافى پیدا نکرده‏ایم و اگر این جور باشد اطلاعات نمى‏تواند یک اطلاعات مفیدى باشد، پراکنده هر وزارتخانه‏اى براى خودش یک اطلاعاتى دارد اما یک اطلاعات متمرکز نیست.
بنابراین مى‏گویند که ضرورت دارد از وزارت بیاید بیرون و به صورت یک سازمان در آید. اما این سازمان زیر نظر چه کسى باشد؟ معمولا اطلاعات (تا آن مقدارى که ما شنیده‏ایم) در اختیار آن عالى‏ترین مقام هر کشورى است یا مثلا تحت نظارت ریاست جمهورى است، بعضى کشورها نخست وزیر است و بعضى از کشورها هم احزاب مثلا در آن دخالت دارند اما در نظام ما روى جریان طبیعى اگر بخواهیم حساب بکنیم واقعا باید زیر نظر مقام رهبرى باشد، براى اینکه عالى‏ترین مقام، مقام رهبرى است و مقام رهبرى اگر زیر نظرش باشد اولا چون بهتر اداره مى‏شود و در امورى که در آن ممکن است انجام بگیرد نظارت بیشترى مى‏شود و اسلامى‏تر خواهد شد. به علاوه از سوء استفاده‏اى که ممکن است افراد دیگر از این استفاده بکنند جلوگیرى خواهد کرد. تردید نیست که اگر اطلاعات در اختیار هر نهادى باشد یک بازوى بسیار نیرومندى را در اختیار خواهد داشت، اگر در اختیار ریاست جمهورى باشد، بالاخره خیلى مهم است روى این حساب روى جریان طبیعى‏اش واقعاً باید در اختیار رهبرى باشد، اما در کمیسیون که صحبت شد آقایان اکثراً موافقت نکردند که زیر نظر رهبرى باشد و علتش هم این بود مى‏گفتند که ماهیت اطلاعات این طورى است که یک کارهاى مخصوصى را دارد که این کارها با آن قداست مقام رهبرى سازگار نیست و طبعاً اگر اطلاعات باشد این کارها را باید داشته باشد، البته کارهاى خلاف شرع هم نیست چون مقیدند با ضوابط اسلامى کار بکنند. اما به هر حال این هست که یک سمعه خوبى ندارد و بعضى از آقایان این طورى مى‏گفتند که اگر این را ما ببریم زیر نظر رهبرى فردا دستگاه‏هاى داخلى و خارجى که بله، در ایران هم دیکتاتورى شروع شد و سازمان اطلاعات هم زیر نظر مقام رهبرى و تبلیغات سوء فراوانى در خارج خواهند کرد، در داخل هم همین طور.
لذا اکثریت آقایانى که در آن کمیسیون رهبرى بودند تقریباً موافق نبودند با اینکه این در اختیار آن مقام قرار بگیرد (جنتى- رأى نیاورد) عرض کردم که در واقع رأى نیاورد اما همه هم متحد و متفق بودند از آنکه گذشت مناسب‏ترین مقام، همان مقام ریاست جمهورى است و با توجه به اینکه حالا ریاست جمهورى زیر نظر مقام رهبرى است، اشکالى هم به وجود نمى‏آید که کسى فکر کند بگوید که اگر زیر نظر ریاست جمهورى نیست، ممکن است که دیکتاتورى یا چیزى واقع بشود، نخیر، اولا که خود نظام ما یک جورى است که آن احتمالات در آن خیلى کم است ریاست جمهورى که او را جلوتر شوراى نگهبان تأیید کرده بعد مقام رهبرى تأییدش کرده بعد همیشه در اختیار مقام رهبرى است هر وقت خواست عزلش کند، نصبش بکند، هر کارى خواست بکند، آن شبهه در آن نیست که این مشکلى به وجود مى‏آورد به هر حال آن کمیسیون نظرش این بود که در کمیسیون قو مجریه مطرح بشود.
سیدهادى خامنه‏اى- در این اخیر هم اتفاق نظر نبود.
منشى (یزدى)- آقاى نورى به عنوان مخالف بفرمایید.
عبدالله نورى- بسم الله الرحمن الرحیم. اگر به بحث جناب آقاى امینى توجه کنیم در
Majlis:2 Volume:3 Sessions:29-41 Page:1189
ارتباط با مقام رهبرى که ایشان فرمودند خود کمیسیون هم رأى لازم را نداده به اینکه زیر نظر رهبرى باشد و استدلال هم عمدتاً همین بود که شاید به دلیل حساسیت‏هایى که این نهاد دارد مصلحت نباشد که با بازتاب‏هایى که به طور طبیعى فعالیت‏هاى یک چنین نهادى دارد، در ارتباط با مقام رهبرى باشد. اگر که ما مقام رهبرى را در رابطه با مسأل اطلاعات کنار بگذاریم، من خیلى روشن نشدم که در رابطه با رئیس جمهور از این بحث چه نتیج خاصى مى‏خواهیم بگیریم؟ مگر الان طبق چیزى که تصویب شده و وضعیتى که در قانون اساسى پیش آمده زیر نظر غیر رئیس جمهور است؟ خوب زیر نظر رئیس جمهور است وزارتخانه‏ها کلا زیر نظر رئیس جمهور است یکى هم وزارت اطلاعات است که زیر نظر رئیس جمهور است، نصب و عزل مى‏کند، تدبیرش به عهد رئیس جمهور است و هماهنگى کلى مسائل خودش و ارتباطش با سایر وزارتخانه‏ها هم به عهد رئیس جمهور است، چیزى که الان در قانون اساسى آمده، تنها مسأله‏اى که در این رابطه دارد این است که ما سازمان مى‏کنیم که رأى مجلس نخواهد اشکال رأى مجلس خواستن را هم من نفهمیدم چیست و چرا رأى مجلس را نخواهد؟ یعنى اگر ما در ارتباط با حسن انجام امور یک وزارتخانه‏اى که به طور طبیعى جاى امتحان و ابتلاى سختى خواهد بود، رأى مجلس را قرار بدهیم چه اشکالى دارد؟ اگر که از ناحى وزارتخانه شدن مشکل خاصى پیش بیاید خوب است برادران موافق آن مشکل را مطرح کنند که ما روشن بشویم و رأى مثبت بدهیم مگر تا الان مثلا از ناحى وزارتخانه بودن (در طول مدتى که بوده) آن مشکل خاصى که پیش آمده چیست؟ از این ناحیه وزارت اطلاعات ممکن است یک سلسله مشکلاتى داشته باشد، یک سلسله ناتوانى‏هایى داشته باشد، یک سلسله مسائلى را داشته باشد مثل همان بحثى که در رابطه با شوراى امنیت کشور در جلس قبل این‏جا مطرح شده تحت عنوان شوراى هماهنگى اطلاعات که ناموفق هم بوده به دلیل اینکه وزیر اطلاعات رئیس آن بوده که آن هم اشکال دارد. یعنى اگر ما بخواهیم شوراى هماهنگى اطلاعات که قانون دارد و رئیس آن وزیر اطلاعات است موفق باشد، بهتر این است که رئیس آن شورا هم کسى باشد که یک درجه از وزراء بالاتر است تا موافق باشد، یعنى رئیس جمهور باشد، عین همان چیزى که در رابطه با شوراى امنیت کشور گفتیم والا اگر بنا باشد که استدلال بشود که اطلاعات در همه جا هست اصلا اطلاعات یک بازوى امنیتى است در کشور و اصلى‏ترین وظایف وزارت کشور تأمین امنیت و مسؤولیت امنیت کشور است، پس خوب است وزارت کشور هم یک سازمان وابسته به ریاست جمهورى باشد، من فکر نمى‏کنم که در این حد ما بخواهیم بحث سازمان‏هاى وابسته به ریاست جمهورى را گسترش بدهیم، اضافه بر اینکه مشکلى در این رابطه مخصوصاً با چیزى که الان نوشته شد به وجود نمى آورد.
اما مسأله‏اى که در رابطه با وزارت اطلاعات و ارتباط با آن با نیروهاى مسلح گفته شد، اگر وزارت اطلاعات وزارتخانه باشد، در امر حفاظت اطلاعات نیروهاى نظامى و انتظامى نمى‏تواند دخالت داشته باشد، این کاملًا یک چیز مجزایى در رابطه با نیروهاى مسلح است، سازمان زیر نظر رئیس جمهورى هم باشد باز نمى‏تواند و البته این را ما نمى‏گوییم، این را شوراى محترم نگهبان در ارتباط با قانون اساسى و بحث وزارت اطلاعات مطرح فرمودند، درست هم هست، یعنى وقتى ما گفتیم فرماندهى کل نیروهاى مسلح با رهبر است، فرماندهى کل نیروهاى مسلح یعنى‏
Majlis:2 Volume:3 Sessions:29-41 Page:1190
اطلاعات نیروهاى مسلح و حفاظت اطلاعات نیروهاى مسلح هم با رهبر است. یعنى نمى‏توانیم ما یک تشکیلات مجزایى را بگوییم در ارتباط با حفاظت اطلاعات نیروهاى مسلح باید دخیل باشد، یک بحثى داریم در هماهنگى‏هاى اطلاعات بیرونى نیروهاى مسلح و حفاظت اطلاعات درونى نیروهاى مسلح که این مى‏تواند در شوراى هماهنگى اطلاعات به ریاست رئیس جمهور یا عالى‏ترین مقامى که در آن بحث شورا مى‏شود مطرح کرد قرار داده بشود. بنابراین هر چه من گوش دادم و دقت کردم هیچ چیز خاصى براى اینکه بعد از اینکه ما گفتیم در اختیار رهبر نباشد، در اختیار رئیس جمهور باشد و لازم باشد سازمان بشود نیافتم. والسلام.
عمید زنجانى- من یک سؤالى دارم، اجازه مى‏فرمایید مطرح کنم؟
منشى (یزدى)- جناب عمید سؤالتان چیست؟
عباسعلى عمید- بسم الله الرحمن الرحیم. من فکر مى‏کنم که براى امثال من حداقل، تصمیم گیرى یا رأى دادن در این مسأله بسیار مشکل است چون با ماهیت قضیه هیچ آشنایى نداریم. من براى این که سؤالم را مطرح بکنم یک مقدم کوتاهى عرض مى‏کنم.
منشى (یزدى)- آقاى عمید! یا به عنوان موافق صحبت کنید یا مخالف، چرا سؤال مى‏کنید؟
عمید زنجانى- نه، اجازه بدهید روشن بشود همین جورى که نمى‏شود مخالف یا موافق باشیم مثل اینکه تعبیرات من یک خرده ...
نایب رئیس (هاشمى)- خلاف آیین‏نامه عمل نکنید یا موافق صحبت کنید یا مخالف.
منشى (یزدى)- مخالف هستید؟
عمید- نه مخالف نیستم، از یک جهت ضرورت نظارت مجلس بر این امر بسیار مهم حیاتى به نظر مى‏رسد و احساس مى‏شود اما از یک طرف دیگر کیفیت تشکیلات اطلاعاتى ما به قدرى جوان است که هنوز زود است زیر پوشش نظارت یک نهاد 27 نفرى برود که هیچ پوشش و مسؤولیت و امنیت ندارد. من مى‏خواهم این را توضیح بدهم و از آقایان خواهش بشود که اگر لازم مى دانند، مفید مى‏دانند یک توضیحى بدهند که حداقل بنده بتوانم رأى بدهم. ملاحظه بفرمایید من آن که خودم اطلاع دارم عرض مى‏کنم.
منشى (یزدى)- آقا! یا موافق یا مخالف صحبت کنید.
عمید- حالا که اصرار مى‏شود من موافق صحبت مى‏کنم. آن مقدارى که من اطلاع دارم (در حد اطلاعات اندکم) من چند دوره در اطلاعات تدریس کرده‏ام مبانى فقهى عملیات اطلاعاتى و ضد اطلاعاتى و یا بعضى از مسائل حاشیه‏اى اطلاعات ارتباط داشتم (حاشیه‏اى نه متن کار) این تشکیلات به قدرى جوان است و آسیب پذیر است (با تشخیص ناقص من) آوردن آن زیر پوشش نظارت یک نهادى که دویست و هفتاد نفر آن‏جا عضویت دارند اگر ملحقات و کسانى که کارکنان مجلس هستند آن‏ها را هم ما ملحق بکنیم که به نحوى با این مدارک و منابع ارتباط دارند، حدود چهارصد نفر شاید هم بیشتر بشود. آن وقت این تشکیلات جوان را ما بیاوریم زیر نظارت چهارصد نفرى که هیچ پوشش، مصونیت و هیچ نحو کنترلى ندارد. این باعث مى‏شود که از همان ابتدا این تشکیلات جوان ضربه بخورد و به نحوى تخلیه یا به نحوى نفوذ در آن بشود یا به انحاى مختلف. برحسب ظاهر (من باز تأکید مى‏کنم به میزان‏
Majlis:2 Volume:3 Sessions:29-41 Page:1191
اطلاعات اندکى که دارم) من فکر مى‏کنم که تا مدتى باید فرصت داد این تشکیلات جوان خودش را بگیرد (به صورت بسته نه باز) خودش را بگیرد تشکیلاتش جا بیفتد، زیر نظر یک نهاد (کاملا صد درصد) مورد اطمینان که عبارت از رئیس جمهور است و بعد از آن که جا افتاد، تشکیلاتش راه افتاد و شروع به یک سلسله عملیات اطلاعاتى و یا ضد اطلاعاتى گسترده و عمیق کرد، آن وقت است که ما مى‏توانیم فکر کنیم که آیا این نظارت مجلس لازم است، نظارت مجلس ضرورى است یا ضرورى نیست؟ اما در شرایط فعلى با این وضع آسیب پذیرى و جوان بودن این تشکیلات که گاه به اندازه‏اى است که دلهره آور و اضطراب آور است، بسته نگه داشتن این تشکیلات به نظر ضرورى مى‏رسد تا اینکه به یک جایى برسد که به ثمر بنشیند و آن وقت است که مى‏شود در دور بعد بازنگرى در قانون اساسى مسأله یا به شکل قانون عادى اگر امکان داشته باشد، یعنى این اصل را بدهد در آینده تجدید نظر در این جهت کرد، من باز در آخر عرض مى‏کنم اگر سؤال گفتم براى اینکه من اطلاعات خودم را براى قضاوت در این مسأله ناقص مى‏دانم.
منشى (یزدى)- آقاى بیات بفرمایید.
اسدالله بیات- بسم الله الرحمن الرحیم. یک‏سرى مطالب را برادرمان جناب آقاى نورى توضیح فرمودند و من در این‏جا مخصوصا از حاج آقا هاشمى این تقاضا را دارم که چون ایشان بیشتر از دیگران در جریان تصویب قانون وزارت اطلاعات بودند و حاج آقا یزدى هم باز در آن موقع در مجلس تشریف داشتند، مى‏دانند که چه مقدماتى طى شد که آن روز خیلى‏ها پیشنهاد سازمان مى‏دادند، بعضى‏ها طرفدار این بودند سازمان زیر نظر دستگاه قضایى بشود، ما خودمان در آن‏جا ابتدا طرفدار این قضیه بودیم، ولى بعد از بحث و بررسى‏هاى طولانى به این نتیجه رسیدیم که با توجه به همه این مسائل وزارت بودن و با این شکل تصویب شدن خواهى نخواهى از استحکامات و ویژگى‏هاى مثبتى دقیقاً برخوردار است که اگر سازمان بشود یقینا آن حالت را نخواهد داشت، منتها در این‏جا من به یکى، دو تا نکته اشاره مى‏کنم که اصلا چرا این عزیزان دنبال این قضیه هستند که این سازمان بشود. البته در تب اول این برادران راضى نیستند زیر نظر رئیس جمهور بشود آن‏ها معتقدند زیر نظر مقام معظم رهبرى بشود از دو جهت، یکى اینکه نوعى از قداست برخوردار باشند با توجه به کیفیت کارهایى که دارند و به طور طبیعى آن قداست را نمى‏تواند داشته باشد انتصاب به رهبرى این قداست را ایجاد بکند این یک دید و انگیزه است.
مسأل دوم عبارت از این است که با توجه به مسائل و مبانى اعتقادى که در نظام ما و ملت ما حاکم است و موقعیتى که مقام رهبرى و ولایت فقیه در کشور حاکم است کسى که زیر نظر رهبرى بشود دیگر (س- ج) در آن‏جا مفهوم ندارد، از نظر مالى سؤال مفهوم ندارد، از نظر کار دیگر مفهوم ندارد. دستگاه قضایى دیگر تیغش کند است در آن‏جا، این عزیزان با دستگاه حاج آقا موسوى اردبیلى و آقاى موسوى خوئینى‏ها صبحت کنند این‏ها دنبال این قضیه بودند که قاضى باشند دنبال این قضیه بودند خودشان هم بگیرند، هم ببندید هم همه چیز ... یعنى دنبال این هستند و فرض قضیه و ذهنیتى که حاکم بود، یک چنین ذهنیتى بوده و در دوران حضرت امام این مسأله را به حضور حضرت امام بردند و حضرت امام موافقت نکردند و
Majlis:2 Volume:3 Sessions:29-41 Page:1192
حضرت امام ارجاع کردند به مجمع تشخیص مصلحت.
در کمیسیون هم عرض کردم، الان هم عرض مى‏کنم واقعاً باید ما قداست رهبرى را در میان مردم حفظ کنیم و این ذهنیت نباید در ما به وجود بیاید که هر چیزى را ما وصل به آن‏جا بکنیم و خداى نکرده و در اثر قصور یا بعضى از کارها ولو براى انگیز الهى کارهایى انجام بگیرد و ما یک ذره خداى نکرده زمینه‏هاى سؤال را در رابطه با مقام مقدس رهبرى ایجاد کنیم از این مسأله که عبور بکنیم، مى‏ماند مسأل ریاست جمهورى، من مى‏گویم لب پیشنهاد سروران به این‏جا برمى‏گردد این آقایان مى‏خواهند این سازمان آزاد باشد، خوب این را خیلى با صراحت بفرمایید این سازمان مسؤول نباشد، خیلى رک، چرا این طورى حرف نمى‏زنید؟ بگوییم آقا ما سازمانى مى‏خواهیم رئیس آن آزاد، وزیر و فلان وزیر بگوید آقا بیا بگوید چشم، معاون بگوید بیا (سمعا و طاعتا) معاون اول رئیس جمهور را بخواهد (چشم) اصلا یعنى ذهنیتى که دقیقا حاکم است این است منتها با این فلسفه که اگر این نباشد خواهى نخواهى امنیت به هم مى‏خورد با این فلسفه، اگر این نباشد نظام چنین و چنان مى‏شود، من مى‏گویم این خوب نیست، این بد است، ما از اول در رابطه با مسأل ریاست جمهورى این همه قید و بند برایش آوردیم براى اینکه جلوى بعضى از خودکامگى‏ها را بگیریم و چرا از این طرف داریم غش مى‏کنیم و آن طرف مى‏افتیم؟ چرا این طور با مسأله برخورد مى‏کنیم؟ من مى‏گویم شما قانون وزارت اطلاعات را ملاحظه بفرمایید. قانون وزارت اطلاعات وزیر را برخلاف بقیه وزراء مجتهد عادل شرط کرده. خود حاج آقا هاشمى بهترین شاهدند در طول این مدت جناب آقاى عمید نگرانى دارند مجلس شوراى اسلامى با وزارت اطلاعات بهترین برخورد را کرده در رابطه با بقیه وزراء اگر سؤالى هم مطرح کردند، در این‏جا وزیر محترم اطلاعات طبق میل خودش گاهى تشریف آورده‏اند، گاهى هم اصلا ... مجلس که این طور نیست این‏ها وضعشان طورى است که خداى نکرده مثل اینکه ذهنیت بعضى‏ها طورى است که در مجلس یک عده هستند قسم خورده‏اند بر نظام ضربه بزنند! این طور نیست، آن‏ها هم از همین مردم‏اند، آن‏ها هم از همین ملت‏اند، آن‏ها هم وضعشان طورى است که وقتى که احساس بکنند این سؤال بر ضرر نظام است نمى‏کنند و عملا هم این کار را هم نکرده‏اند.
در رابطه با بودجه وزارت اطلاعات بنده در جریانم، جناب آقاى هاشمى در جریانند، آقاى کروبى در جریانند، بقیه سروران مجلس در جریانند. با کمال خوشبختى در رابطه با بحث بودجه شما از اعضاى کمیسیون بودجه بپرسید این‏ها بهترین برخورد را کرده‏اند، هر چه گفتند قبول کردند، منتها من مى‏گویم شما نظارت را در این کشور لغو نکنید و این کار را نکنید علاوه بر اینکه الان مگر زیر نظر رئیس جمهور نیست؟ رئیس جمهور امروز رئیس جمهورى دیروز نیست؟ وزیر مجتهد است پس یک پارامتر، کنترل قوى‏اى از آن طرف وجود دارد، در آن‏جا آمده است که وزیر اطلاعات و وزارت اطلاعات و معاونین به هیچ گروه سیاسى، حزب سیاسى نباید وابسته باشند با کمال خوشبختى تاکنون هم همین طور بوده، عملًا هم همین طور بوده با توجه به اینکه وزیر اطلاعات هم فرد عالم و هم متدین است و تقید به این جهت هم دارد در طول این مدت هم موفق بوده.
عمدتاً این بعد قضیه است و این را من خطرناک مى‏دانم نظارت (ولو اسم نظارت، ولو شم نظارت) از دور همین مسأله لازم است باشد مى‏ماند مسأل تمرکز اطلاعات، ببینید شما چه بخواهید یا
Majlis:2 Volume:3 Sessions:29-41 Page:1193
نخواهید سازمان بودن، اطلاعات را از دست ارتش نمى‏تواند بگیرد، مگر مى‏شود ما ارتشى و سپاهى داشته باشیم اما اطلاعاتى در درون سپاه و ارتش نداشته باشیم؟ ضد اطلاعاتى در درونش نداشته باشیم؟ مگر چنین چیزى مى‏شود؟! مگر مى‏شود نیروى مسلحى مثل سپاه و ارتش بیایند اطلاعاتشان را از وزیر و وزارت اطلاعات بگیرند مگر چنین چیزى مى‏شود؟
در گذشته هم اگر سازمان بوده، سازمان هیچ منافاتى نداشته در داخل ارتش آن روز هم باز اطلاعات بوده، ضد اطلاعات هم بوده. پس من معتقدم با آن پیشنهاد عزیزان به آن خواست خودشان نمى‏رسند. اگر در قانون عیبى، نقصى وجود دارد، ما معتقدیم که آن را مى‏شود اصلاحش کرد و الان زیر نظر رئیس جمهورى است و به همین دلیل در کمیسیون هم البته ما این نظر را داشتیم و آن‏جا هم عرض کردیم اعتقاد ما بر این است که همین وضعیت موجود خوب است منتها اگر گیرى و مشکلى دارد، این مشکل را سازمان حل نمى‏کند. مشکلاتى در رابطه با دستگاه قضایى خواهد داشت خواهى نخواهى این مبناى فقهى ما است. اگر بنا باشد طرف مجرم یا متهم بشود (هر بشود) طبیعى است که دستور حکم جلب را باید دستگاه قضایى بدهد و با کمال خوشبختى اخیراً هم این هماهنگى را پیدا کرده‏اند از خود این‏ها فردى را که مورد اعتماد آن‏هاست به عنوان قاضى دستور داده شوراى عالى قضایى از این به بعد هم رئیس دستگاه قضایى مسأله را انجام خواهد داد و این مسأله حل شده. بنابراین من معتقدم عزیزان با این پیشنهاد به آن خواست اصلى خودشان نخواهند رسید.
محمد یزدى- بسم الله الرحمن الرحیم. مسأل اطلاعات در حدى نیست که در ظرف چند دقیقه این‏جا همه جوانبش بحث بشود، این پیشنهاد دو قسمت هست، یکى مسأله سازمان و یکى زیر نظر چه مقامى باشد؟ خیلى روشن هست که مقصود از این اطلاعات اولًا اطلاعات علمى و حکمى و فنى و این‏ها نیست، این اطلاعات، اطلاعات موضوعى است یا به عبارت دیگر اطلاع از آنچه در جهان، در درون کشور، در اطراف کشور مى‏گذرد که به نحوى ارتباط با مدیریت کشور و حفظ منافع کشور دارد و قسمت بندى‏هاى مختلفى هم دارد که در جاى خودش مفصل بحث شده است مى‏باشد. من این‏جا خیلى سربسته اشاره مى‏کنم که حداقل یازده نفر اعضاى شوراى بازنگرى که الان در خدمتشان هستیم، به تفصیل در جریان مسأل تمرکز اطلاعات هستند و اینکه این اواخر مطلب محضر حضرت امام رضوان الله تعالى علیه مطرح شده بود و ایشان فرموده بودند هر جور که در همه جاى دنیا عمل مى‏کنند، عمل کنید در جاهاى دیگر در دنیا چگونه است بررسى کنید ببینید در دنیا انواع و اقسامى که هست بهترینش را انتخاب بکنید و این کار را بکنید، بحث‏هاى بسیار مبسوط و مفصلى انجام شده است هیچ وقت هم کسى ادعا نمى‏کند که در درون ارتش و سپاه اطلاعاتى نباشد و یا سازمان اطلاعات وقتى هست مثلا آگاهى شهربانى اطلاعات نداشته باشد یا ادارات و سازمان‏ها اطلاعات محدود مربوط به خودشان را در دایر کارهاى خودشان نداشته باشند چنین چیزهایى نیست.
این بحث‏ها به تفصیل در جاى خودش گفته شده، هدف از تبدیل وزارت به سازمان ایجاد یک تمرکز در حد اطلاعات متناسب با یک کشورى مثل کشور ما که در دنیا خیلى دشمن دارد و از راه‏هاى مختلف علیه آن حرکت‏هایى به وجود مى آورد است. اینکه آقاى عمید فرمودند خیلى جوان است، من فکر مى‏کنم جوان خیلى قوى و نیرومندى است مثل اساس انقلاب که خیلى جوان است ولى از آن جوان‏هایى است که همه دشمنان خودش را از پا در آورده است و در
Majlis:2 Volume:3 Sessions:29-41 Page:1194
برابر دنیا یک تنه ایستاده است. همین اطلاعات جوان در طول همین مدت کوتاه با همه مشکلاتى که داشته خدماتى که انجام داده براى حفظ و سلامت این کشور واقعا در حد تقدیر است و نمونه‏هاى مختلف و بخصوص همین کارهاى اخیرى که داشته است.
بنابراین، این که ما مى‏گوییم جوان است و چون جوان است هنوز نمى‏شود به یک شکل مستقل برایش فکر کرد و از زیر نظارت یک جمعى درش آورد، این استدلال را من قبول ندارم، جوانى است که تمام نیروهاى فعال و خوب را جذب کرده و اشاره کردم که آقایانى که این‏جا در خدمتشان هستیم حداقل 11 نفر دقیقاً در جریان هستند و هیچ وقت هم ادعا نشده است که مقصود از تمرکز این باشد که دیگران اطلاعات لازم را در محیط داخلى خودشان نداشته باشند، ضمن اینکه اطلاعات مربوط به حدود کار خودشان را داشته باشند، اطلاعات متمرکز در کشور، در مرکز اطلاعات به شکل سازمانى تمرکز بیشتر دارد و صلاح کشور را بیشتر مى‏تواند حفظ کند یا به شکل وزارت؟ این مورد بحث است و روى این یک مقدار زیادى هم بحث شده.
نکت دوم به نظارت و رأى اعتماد مجلس و همکارى مجلس اشاره کردند که لازم هست وزیر مجتهد باشد و همین حرف‏ها درست است و طبیعى است که کسانى که مسؤولیت سازمان اطلاعات یا وزارت اطلاعات را به عهده مى‏گیرند نمى‏شود افراد عادى و ساده‏اى باشند، طبیعى است که باید افرادى باشند که شایستگى‏هاى کامل را از هر جهت متناسب با ضوابط اسلامى و یا مدیریت‏هاى لازم را داشته باشند. این‏ها مورد قبول هست.
پس اولا جوان بودن مانع از این نیست که یک استقلال سازمانى به او داده بشود و از نظارت مثلا جمع مجلس در بیاید.
ثانیاً مقصود از تمرکز این نیست که سازمان‏هاى دیگر اطلاعات نداشته باشند بخصوص نیروهاى مسلح.
ثالثاً رأى اعتماد مجلس را که الان ما با سازمان شدنش مى‏خواهیم از او بگیریم به معناى یک نوع تقویت اوست، درست است که وزیر مى‏آید از مجلس رأى اعتماد مى‏گیرد ولى لازم رأى اعتماد گرفتن این است که مورد سؤال هم قرار بگیرد و طبعاً او را در مجلس بخواهند و از او سؤال بکنند و او بخواهد مطالب را بگوید و مطالبى که بخواهد بگوید بخصوص با این خصوصیت ممتازى که مجلس ما دارد که یک تریبون باز هست و باید همه مذاکرات از تریبون منتشر بشود و همه مردم در جریان قرار بگیرند، وقتى که یک نماینده از وزیر سؤال مى‏کند و طبق آیین‏نامه وزیر موظف است که بیاید پشت همین تریبون و جواب بدهد. جواب را ناچار است که خلاصه مبهم بسته، یک جورى بگوید و گاهى وقت‏ها اصل مسأله را هم نگوید تا جایى که ناچار نمایندگان بگویند ما یک جلسه خصوصى‏ترى مى‏گیریم جمعى از کسانى که اعتماد بیشترى دارند، دعوت بکند آن‏جا بیاید بگوید ما خودمان در طول مدتى که مجلس بودیم از این نمونه‏ها زیاد داشتیم که با همین شرایط وزارتى رسماً گفته مى‏شده که مطالب در حدى است که ما نمى‏توانیم بگوییم در این جمع باز بگوییم در پشت تریبون که هیچ حتى در جمع باز هم نمى‏توانیم بگوییم ولى وقتى یک جمع محدودترى جمع شدند، مى‏آمدند مطالب را مى‏گفتند و مى‏دیدیم که مسایل به چه شکل هست، یعنى براى کسانى که لازم‏
Majlis:2 Volume:3 Sessions:29-41 Page:1195
مى‏دانند. شاید براى جمع‏هاى کوچک‏ترى که حتى ما در آن جمع‏ها نبودیم مطالب را در سطح بالاترى مى‏گفتند حداقل براى سران سه قوه مطالب را دقیق‏تر مى‏گفتند یا براى مقام رهبرى مطالب دقیق‏ترى باز گفته مى‏شده که طبعاً حداقل ما به عنوان نماینده مجلس نمى‏توانستیم در جریان قرار بگیریم.
به این ترتیب من مى‏خواهم عرض کنم که این بحث که سازمان یا وزارتخانه بودن اگر سازمان باشد به نفع کشور است در جاى خودش به تفصیل انجام شده و وقت زیادى هم روش صرف شده حداقل یازده نفر آقایانى که این‏جا خدمتشان هستیم در جریان آن مذاکرات هستند و با این فرصت کوتاه موافق و مخالف شاید نتوانیم به نتیجه برسیم، ولى من شخصاً از همان بحث‏هایى که انجام شده و استفاده کرده‏ام به این نتیجه رسیده‏ام که اگر بخواهد به دستور حضرت امام طبق سایر اطلاعاتى که در دنیا وجود دارد باشد، نمى‏تواند یک وزارت رسمى در ردیف 24 تا وزارتخانه باشد و بیاید با مجلس و دولت ارتباطهاى چنینى داشته باشد، هر چه بیشتر پشت پرده برود، هر چه بیشتر حالت اختفا داشته باشد، قدرتش براى حفاظت از کشور و مصالح کشور بیشتر خواهد بود. البته این به معناى این که یک قدرت استبداد سیاهى به وجود بیاید و در اختیار چند فرد گذاشته بشود بدین معنا قطعاً نیست که تصویرى براى کسانى پیش بیاید که معنایش این مى‏شود. از این جهت من معتقد هستم که سازمانى شدنش کاملا خوب است و موافق هستم.
اما نکت دوم همان طور که جناب آقاى امینى توضیح فرمودند واقعا مسأله این هست که چنین ابزارى یا چنین قدرتى که دارد و هدف بلندى که دارد باید در اختیار رهبرى باشد آن کسى که در رأس هرم نظام کشور قرار دارد و مصالح کشور را از یک دید جمعى بالاترى مى‏بیند باید باشد. حالا در بحث‏هاى قبلى در آن جلسه‏اى که بحث مى‏شده اگر گاهى هم صحبت مى‏شده که در اختیار رئیس جمهور قرار بگیرد آن رئیس جمهورى که در حقیقت از رهبرى یک درجه پایین‏تر بود و از قو مجریه یک درجه بالاتر بود. حالا درست است که رئیس جمهور در این‏جا در حقیقت رئیس قو مجریه است و اصولا رئیس دولت هست و مجموعه قو مجریه در اختیار او هست، از این جهت در قسمت دومش من معتقد هستم که در اختیار رهبرى باشد حالا اگر رهبرى هم رأى نیاورد به حالت وزارتخانه باقى بودنش را ترجیح مى‏دهم که در اختیار رئیس جمهور باشد.
نایب رئیس (هاشمى)- مخالف بعد صحبت کند، جناب آقاى هاشمیان بفرمایید.
کروبى- اگر وقت هست من هم مخالفم.
حسین هاشمیان- جناب آقاى امینى فرمودند که وزارت اطلاعات مشکلاتى دارد که این مشکلات در حالى که وزیر باشد حل نمى‏شود. من نمى‏دانم این مشکلات چیست؟ مشکلات قانونى است یا مشکلات قیودى که قانونگذار صلاح مى‏دانسته براى وزارت اطلاعات وضع بکند؟ اگر مشکل قانونى باشد که فرمودند الان وزارت اطلاعات دست به گریبانش هست این چه در اختیار رئیس جمهور باشد و چه در اختیار وزیر باشد در هر دو وجود دارد، اگر نقص مال قانون باشد، یعنى در قانون عادى حدود مشخص نشده، اختیارات وزارت اطلاعات کم شده، این ربطى به این ندارد که زیر نظر رئیس جمهور باشد یا زیر نظر وزارت باشد پس باید
Majlis:2 Volume:3 Sessions:29-41 Page:1196
دنبال قانون رفت، اگر منظور این است که از قانون آزاد بشود برود زیر نظر رئیس جمهور که این دیگر وااسفا که ما براى اینکه «سازمان اطلاعات» آزادى بیشترى داشته باشد، از قیود آزاد باشد برود زیر نظر رئیس جمهور و وزارت اطلاعات مشکلاتى را براى خودش ذکر مى کند. نامه‏هایى را هم به این ور و آن ور نوشته.
ما نمى‏دانیم مشکل وزارت اطلاعات در چیست و تا آن‏جایى که از قانون وزارت اطلاعات ما اطلاع داریم قانونگذار آنچه که صلاح بوده در اختیار وزارت اطلاعات گذاشته. وزارت اطلاعات چه مشکلى دارد که گروهک‏ها و مسائل گروهکى و سایر مسایلى را که علیه نظام هست در هر جا تعقیب بکند، چه مشکل قانونى دارد که الان گرفتارش شده؟ و آیا صلاح است چون بوى این را مى‏دهد که یک مقدار آزادى در عمل مى‏خواهد وزارت اطلاعات که پیشنهاد سازمان را مى‏کند برود زیر چتر رئیس جمهور؟ آیا قانون را ما براى امروز مى‏نویسیم یا براى امروز و آینده؟ آینده آیا صلاح است این قانونى که شما دائمى مى‏نویسید سازمان اطلاعات را در اختیار رئیس جمهور بگذارد و ما از عواقب و پیامد این هیچ وحشتى نداریم که تشکیلات اطلاعات کشور در اختیار یک شخص باشد و علاوه بر ابزارهاى دیگر این ابزار قدرتمند هم در اختیارش باشد وانگهى اگر این تشکیلات زیر نظر ریاست جمهورى باشد تا به شکل وزارت باشد ببینید تفاوتش چیست.
اگر زیر نظر ریاست جمهورى باشد همین الان وزرایى که در کابینه هستند از او مى ترسند، چون زیر نظر رئیس جمهور است فوق قدرت است. هیچ کس نمى‏تواند از او سؤال بکند در رأیش هم متکى به مجلس نیست و استیضاح هم نمى‏شود و این چه کارى است که ما بیاییم این تشکیلات عظیم را که ممکن است خطرات بسیار بدى را در آینده به دنبال داشته باشد این را بیاوریم آزادش بکنیم که نه کسى از او سؤال بکند نه مجلس بتواند استیضاحش بکند و از طرفى اگر وزیر باشد که خودش یک بیست و چهارم قدرت سیاسى، نظامى، فرهنگى کشور است که در هیأت دولت هست، از همه چیز مطلع است و این خودش باز قدرتى است منتها قدرت کنترل شده و اگر شما بخواهید به دلیل اهمیت‏ها بیایید یک تشکیلاتى را از شکل وزارت در بیاورید خوب وزارت خارجه اهمیتش کمتر از وزارت اطلاعات که نیست، پس آن را هم سازمان کنید، چون آن با دنیا سر و کار دارد، پس سازمانش کنید ببرید زیر نظر رئیس جمهور و بعضى از وزارتخانه‏هاى دیگر به علاوه ما با این کار حیثیت ریاست جمهورى را هم ممکن است لکه‏دار بکنیم.
وزارت اطلاعات وقتى که تقریباً مطلق العنان شد، به حیثیت رئیس جمهور لطمه مى‏زند. وقتى وزیر شد، خودش در مقابل مجلس مسؤول است، اما وقتى که در اختیار ریاست جمهورى بود، هر روز با این آزادى که دارد هر کارى مى‏خواهد بکند رئیس جمهور را بکشد به مجلس و مجلس رئیس جمهور را استیضاح بکند به خاطر کارى که سازمان اطلاعات، تشکیلات اطلاعات ممکن است بکند. از طرفى فاصل بین رئیس جمهور و مجلس را هم این زیاد مى‏کند، مجلس مى‏بیند یک تشکیلاتى است در کشور کارهایى را ممکن است انجام بدهد هیچ سؤالى هم نمى‏تواند از او بکند. بنابراین براى ارتباط بیشتر و تنگاتنگ رئیس جمهور با مجلس بگذاریم که این ارتباط گرم و صمیمانه برقرار باشد. بنابراین بنده به شدت با سازمان شدن تشکیلات اطلاعات مخالفم.
Majlis:2 Volume:3 Sessions:29-41 Page:1197
منشى (یزدى)- جناب آقاى مؤمن به عنوان موافق بفرمایید.
محمد دانش‏زاده (مؤمن)- بسم الله الرحمن الرحیم. من ان شاء الله مطالبى را که برادران موافق فرمودند تکرار نمى‏کنم بلکه با توجه مطالبى که جناب آقاى نورى یا اخیراً جناب آقاى هاشمیان و جناب آقاى بیات فرمودند آنچه را که به ذهنم آمده عرض مى کنم.
آنچه که باعث شد که برادرها به فکر بیفتند که مسأل وزارت اطلاعات از وزارت بیرون بیاید دو چیز یا شاید سه چیز باشد. یکى اینکه وزارت بودن وزارت اطلاعات معنایش این است که مسؤول اطلاعات در عرض وزراى دیگر باشد با اینکه کارهاى اطلاعاتى مسلماً لازم است که حتى در داخل وزارتخانه‏ها هم انجام بشود وقتى وزیر اطلاعات با وزیر دیگر همطراز بودند، این طبیعى است که آن‏ها آمادگى اینکه کاملا از خواسته‏هاى قانونى وزارت اطلاعات تمکین کنند را ندارند. به هر حال انسان مهذبى که صد درصد جهات نفسانى‏اش ولو من حیث لایشعر درش تأثیر نکند خیلى کم است، این طبیعى است که وزارت اطلاعات مى‏خواهد در هر جا یک باج اطلاعاتى داشته باشد یا یک فرد نفوذى یا واضح‏تر از او داشته باشد، این طبیعى است که وقتى در یک دستگاهى غیر از دستگاه خودش باشد در دستگاه وزارتى باشد یا حتى در دستگاه مؤسسه و سازمانى باشد که تحت یک وزارتخانه دیگر هست این طبیعى است که آن‏ها آن طورى که باید و شاید تمکین ندارند. بنابراین لازمه‏اش این است که ما از صورت وزارت بیرون بیاوریمش که در یک مؤسسه و سازمانى باشد که بالاتر از وزارت باشد و آن‏ها طورى باشد که به خاطر همین بالاتر بودنش اشرافش را بپذیرند.
من حالا کلى قضیه را عرض کنم و جهت دیگر اینکه اگر زیر نظر مجلس باز به صورت وزارت باشد مى‏دانیم که مسأل گروه‏بندى در مجلس هست و این گروه بندى باعث مى‏شود که بالاخره همان وزیر اطلاعات هم براى حفظ خودش هم که شده ولو به منظور این‏که بتواند بهتر وظیفه‏اش را پیش ببرد (نمى‏خواهیم بگوییم که همه‏اش هواى نفس باشد) براى حفظ خودش هم که شده نسبت به آن گروه حاکمى که در مجلس هست یک مقدار با اغماض برخورد بکند و حال آنکه با اغماض برخورد کردن نسبت به آن‏ها شأن اطلاعات صحیح نیست. اطلاعات صحیح باید آن طورى که باید و شاید در همه موارد و مراحل انجام وظیفه کند ولى اگر زیر نظر مجلس باشد ناچار یک نحو تأثرى از گروه غالبى که در مجلس هست دارد این هم یک جهت.
جهت سوم اینکه ما در مورد وزرا گفتیم که حتى یک نفر مى‏تواند سؤال بکند و ده نفر مى‏توانند یک وزیر را استیضاح بکنند که اگر آن دستگاه اطلاعاتى «وزارت» باشد، وزیر اطلاعات یکى از آن‏هاست آن وقت این جهت که وزیر اطلاعات به مجلس خوانده بشود و مطالب را آن‏جا بخواهد بیان کند، این با مسأل مخفى بودن اطلاعات تناسب ندارد.
در بین فرمایشات برادرها بود که در این دوره‏اى که اطلاعات وزارت بوده این مسایل پیش نیامده ما بیننا و بین الله حساب این جهت را بکنیم که آیا وجود حضرت امام رضوان الله علیه و نظارت و اشراف ایشان و ولایت الهى و تکوینى ایشان که نه فقط جنب تشریعى که خدا به او اجازه داده رهبر انقلاب بود و هیچ کس نمى‏توانست ... یک تشرش همه کارها را اصلاح مى‏کرد آیا این مسأله اشراف حضرت امام و پشتیبان بودن و مراقبت ایشان باعث نبوده است که مجلس این طور برخورد کند؟ من فکر مى‏کنم که نه هم در این‏جا و هم در بعضى از موارد دیگر برادرها
Majlis:2 Volume:3 Sessions:29-41 Page:1198
این ویژگى حقیقى و خارجى را که امام رضوان الله علیه داشت، از این غفلت مى‏کنند. نه تنها اینکه چون خدا فرموده است که ولایت ولى فقیه مطلق است نه، بر فرض هم خدا نفرموده بود، ایشان از باب اینکه رهبر انقلاب بود و انقلاب دست پخت خود ایشان بود و مولود زحمات ایشان بود و همه مردم هم قبول داشتند کسى و ارگانى و مقامى جرأت این را نداشت که خلاف خواست ایشان در مقام عمل کارى بکند ولى این جهت را حساب کنیم که الان هم ممکن است این یک جهت و مضافاً اینکه الان هم بفرمایید که تا این زمان که گذشته مجلس طورى بوده است که این مسایل در آن نبوده، بسیار خوب، ولى ما که مى‏خواهیم یک قانونى را همان طور که آقایان فرمودند، براى همیشه تدوین بکنیم آیا مناسب است که بدهیم دست مجلسى که به فرمایش بعضى از آقایان باز است و ممکن است که جمعى در آن بیایند که آن طور که باید و شاید رعایت مصالح نظام را نکنند؟ آیا مناسب است که بدهیم به دست مجلسى که احیاناً این خطرات را براى وزارت اطلاعات یعنى براى نظام ما قهراً داشته باشد؟
بنابراین بنده این طور فکر مى‏کنم در کمیسیون هم مطرح شد و ما خیال نمى‏کردیم که جناب آقاى بیات به عنوان مخالف صحبت بکنند، چون آن‏جا برداشت ما همان طور که جناب آقاى امینى فرمودند، این بود که آقایان موافقند. در هر حال حالا ممکن است نظرات تغییر کرده باشد یا ما در برداشت اشتباه کرده باشیم. به هر حال عرض کنم که ما گفتیم پیش خودمان در کمیسیون این طور مطرح کردیم که بنابراین جهاتى که عرض کردیم، باید اطلاعات زیر نظر یک مقامى از حد وزارت بالاتر باشد.
در آن‏جا راجع به رهبرى صحبت شد، بنده خودم معتقدم که رهبرى باشد، مانعى ندارد ولى آقایان فرمودند به خاطر سابق بدى که کلم سازمان اطلاعات و عملیات سازمان اطلاعات در ذهن اشخاص دارد و ممکن است کارهاى خلافى انجام بدهد، این از نزاهت و قدس رهبرى که باید حفظ بشود، منافات دارد، البته من این حرف را زیاد قبول ندارم، ولى به هر حال چون مسأله به این صورت است که من مطمئنم على الظاهر رأى هم در شورا نمى آورد، لااقل از جهت این‏که ما به آن مفسده بدتر مبتلا نشویم، بهترش این است که زیر نظر مقام ریاست جمهورى باشد که بعد از مقام رهبرى بالاترین مقام است و هم تمکین وزراى دیگر را به دنبال دارد و هم آن خطراتى را که احتمالا ممکن است از جهت مجلس متوجه این سازمان بشود از بین مى‏برد، بنابراین من با این پیشنهادى که شده موافق هستم و السلام علیکم.
منشى (محمد یزدى)- آقاى نجفقلى حبیبى بفرمایید.
نجفقلى حبیبى- بسم الله الرحمن الرحیم. من تقریبا اخطار آیین‏نامه این گونه مى‏خواستم داشته باشم که حالا که مطلبى به این مهمى تصویب شد که بحث بشود، طبق قرار قبلى قاعده‏اش این بود که به کمیسیون مربوط برمى‏گشت و در آن‏جا بیشتر بحث مى‏شد، اما حالا که سروران بحث کردند و از این قضیه گذشته من مى‏خواهم عرض بکنم که بسیارى از صحبت‏ها این‏جا شد اما استدلال سرورانى که مى‏خواهند این‏جا (وزارت اطلاعات) به سازمان تبدیل بشود هیچ قانع کننده نبوده، یعنى یک مقدار فرضیاتى دارند که اصلا در جریان عمل هفت هشت ده ساله اطلاعات اصلا اتفاق نیفتاده و از یک حالت تقریباً بدبینى شدید به مجلس بیشتر مایه مى‏گیرد مثلا هماهنگى وزیر اطلاعات با وزراى دیگر مثلا کدام یک از وزراء تا حالا این هماهنگى را با
Majlis:2 Volume:3 Sessions:29-41 Page:1199
وزارت اطلاعات نداشته‏اند؟ همه این کار را کرده‏اند همه واحدها، نهادها، تشکیلات، حراست‏ها هر چه که بوده وزارت اطلاعات خواسته این را به او داده‏اند و تازه در قانون عادى شما هر اختیار دیگرى هم بخواهید منظور بکنید مى‏توانید، یعنى به تناسب اوضاع و احوال کشور که پیش مى‏آید مى‏توانید این تغییرات را حاصل و ایجاد بکنید و لازم نیست الان دست کشور و دست خودتان را ببندید بر یک امرى که شاید فردا خطرات فوق العاده زیادى داشت و آن وقت به عنوان سازمان به خاطر قانون اساسى تعیین کرده، بسته است شما اگر فردا خواستید این‏جا را سازمان هم بکنید، دستتان بسته نیست، قانون عادى مى‏توانید بیاورید وزارتش را منحل کنید تبدیل کنید به سازمان اما الان اگر این‏جا قید کنید سازمان دست خودتان را مى‏بندید در مقابل یک کارى که همین حالا هم مى‏شود خطراتش را احتمال داد که بیشتر از این است که الان هست و به هر حال باز دست براى این کار باز است، در زمان خود حضرت امام هم این وزارت شده و امام پذیرفته بعداً هم آن مقدار اختیارات باز و آزاد بى در و پیکر را هم که ایشان نپذیرفتند به هر حال موکول کردند به یک جایى که آن‏جا بررسى بشود که هنوز آن مسأله هم حل نشده، استدلال‏هاى دیگرى هم که وجود دارد، در مورد مسأله اینکه رهبرى به هر حال آقایان که نپذیرفتند براى رهبرى و لابد دلائل قانع کننده‏اى داشتند که رهبرى نرود.
اما آن نکته‏اى که جناب آقاى هاشمیان اشاره کردند مسأل رئیس جنگ زیر نظر رئیس جمهور باشد مستقیم یعنى بدون اینکه تحت یک وزارتخانه‏اى باشد خواهش مى‏کنم آقایان آن خطر را جدى بگیرند، شما این‏جا بعد از بحث و گفت و گوهاى بسیار استیضاح یا حق سؤال را آمده‏اید براى مجلس نسبت به رئیس جمهور گذاشته‏اید، اگر این تشکیلات بعداً آن قدر خطر آفرین بشود که فرصت را حتى از نمایندگان مجلس هم بگیرد آن وقت چه کار خواهید کرد؟ یعنى خطراتى که این‏جا ایجاد مى‏کند واقعاً قابل توجه است، عرض کردم من مى‏خواهم بگویم الان شما یک دفعه نیایید همه آزادى کامل را بپسندید، بگذارید دستتان باز باشد، در فرصت مناسب مى‏توانید این کار را بکنید تجربه هفت هشت ده ساله هم واقعاً خوب بوده اگر اشکالاتى آقایان داشتند اشکالاتش به خاطر اینکه وزارت بوده، هیچ جا نمى‏توانند استدلال کنند که چون وزارت بوده این اشکالات را داشتند اشکالات براى بعضى از چیزهاى دیگر بوده که حالا هم آن تشکیلات هماهنگى که ان شاء الله بوجود مى‏آید اطلاعات آن‏جا را مى‏توانند هماهنگ بکنند.
در مورد جوان بودن تشکیلاتش هم که جناب آقاى عمید فرمودند، من واقعاً قانع نشدم به دلیل اینکه خود انقلاب ما که کل انقلاب بود، خیلى جوان بود و همان موقع هم یک دیدى که آقا این را بگذارید به صورت شوراى انقلاب اداره بشود و حالا زود است که تبدیل بشود به نهادهاى رسمى اما امروز همه مى‏دانند تصمیمى که آن روز حضرت امام رضوان الله تعالى علیه گرفتند چه قدر مفید بوده و این نظام را تثبیت کرده تشکیلاتش را شکل داده و الحمد لله به فرمایش جناب آقاى یزدى که یک جوان قوى و نیرومند بوده و باز هم ان شاء الله همین طور قوى و سالم خواهد ماند استدعاى بنده این است که به این مطلب هم رأى ندهند اجازه بدهید دستتان باز باشد، شما هر وقت هم بخواهید باز مى توانید به هم بزنید آن اصلى که گفته تعداد و اختیارات وزراء را قانون تعیین مى‏کند (اصل 133) همچنان دست شما هست هر وقت خواستید مى‏توانید عوض کنید ولى الان اگر دست را بستید و خطرات بوجود آمد، قطعاً مجبور مى‏شوید قانون اساسى را دوباره تغییر بدهید خیلى متشکرم.
Majlis:2 Volume:3 Sessions:29-41 Page:1200
منشى (یزدى)- در موافقت دیگر کسى اسم ننوشته در مخالفت جناب آقاى موسوى نخست وزیر.
میر حسین موسوى- بسم الله الرحمن الرحیم- من یک چند تا نکته هست که خدمت برادرها مطرح مى‏کنم البته این‏که «وزارت اطلاعات» سازمان باشد، بهتر است یا نه وزارتخانه باشد همیشه مطرح بوده و از اول بحث وزارت اطلاعات این قضیه بوده و این چیزى که بنده الان خدمت جلسه عرض مى‏کنم با توجه به اختیاراتى است که امروز به قو مجریه داده شده، به دولت داده شده این بحث را این‏جا مطرح مى‏کنم اول خود استدلالى که شده در مورد وزارت اطلاعات که برادرها مطرح کردند ما چرا مى‏خواهیم تبدیل به سازمان بشویم من مى‏خواهم صحبت بکنم بعداً دلائلى که براى رد این قضیه هست مطرح کردند که وزارتخانه‏ها همکارى نمى‏کنند من این را تکذیب مى‏کنم وزارتخانه‏ها کاملا همکارى مى‏کنند منتها وزارت اطلاعات مثل همه اطلاعات دیگر ... ببینید بعضى چیزها هست که طبیعتى دارند که آن طبیعت غیر از طبیعت افراد تشکیل دهنده جمع هست. اطلاعات همیشه طبیعت برترى طلبى، برترى جویى دارد، در سراسر جهان هیچ فرقى نمى‏کند این‏جا باشد، حکومت اسلامى باشد یا حکومت غیر اسلامى باشد، حکومت اسلامى شاید به خاطر تقواى شخصى افرادى که آن‏جا کار مى‏کنند، تقواى موجود در نظام حساسیت مردم روى این مسأله این خطر کمتر باشد، در جایى دیگر بیشتر باشد ولى این هست یعنى به وزارت اطلاعات ما بگوییم که همه وزارتخانه در اختیار شما حتى وزیر را شما انتخاب بکنید آن وقت راضى مى‏شوید؟ مى‏گوید نه، یک کمى بیشتر! مثلا ما تصمیم سیاست‏ها را بگیریم بگوییم آن هم بگویید کافى است؟ مى‏گوید نه، آن چیزى که وزیر را کنترل مى‏کند، یعنى اختیارات ریاست جمهورى را به ما بدهید، من فکر مى‏کنم که بد نباشد همین جور تا به رهبرى مى‏تواند بکشد و این را من به عنوان اغراق نمى‏گویم، این طبیعت دستگاه اطلاعاتى است که راضى به یک نقطه نمى‏شود، شما در سراسر جهان در پشت هر حرکت ناگهانى بر علیه حکومت یا خزنده بر علیه حکومت‏ها دست اطلاعات را مى‏یابید.
براى همین چهار چشمى باید مواظب باشیم ما که از این مواظبت تا حالا ضرر نکرده‏ایم مگر اینکه بر ضد آن چیزى که تا حالا عمل کرده‏ایم دلائل قوى داشته باشیم، من مى‏گویم که ظن قوى ما این است که اگر ما به نوعى تقویت بکنیم که خارج از کنترل باشد چون ممکن است بعد ما فلان برادر مؤمنى را که الان هست، نداشته باشیم، فردا یک آدمى باشد که تقواى کمترى داشته باشد. افرادى در بافت و ساختار وزارت اطلاعات رسوخ بکنند که گرایش دیگر داشته باشند بخواهند که در خان مراجع ما هم نفوذ بکنند، در همه جا این ها حضور داشته باشند، بخواهند کارهایى بکنند، چرا ما کنترل نکنیم و چشم نداشته باشیم در داخل اطلاعات؟
مسأل نهادهاى نظامى را جناب آقاى نورى درست مطرح کردند، اصلا ربطى به وزارت اطلاعات ندارد، خوب برادرها باز هم این جزو زیادى طلبى‏شان هست، یعنى مى‏گویند که دستگاه نظامى هم اطلاعاتش دست ما باشد خوب برادرهایى که در کار امر فرماندهى نیروهاى نظامى دست بالا را دارند، این‏جا مطرح کنند که آیا این حرف درست است یا درست نیست؟ بنده اعتقاد دارم که آن‏ها با نیت خوب این کار را
Majlis:2 Volume:3 Sessions:29-41 Page:1201
مى‏خواهند ولى باز هم این مسأله برمى‏گردد به برترى طلبى آن آقایان که مى‏خواهند چیز باشد پس این هم چیزى هست تازه سازمان شدن این مسائل را حل نمى‏کند مگر اینکه فکر کنیم که این سازمان شده، مخفى شده جلو سؤال نماینده‏ها هم گرفته، زورش زیاد شده، با زور خودش را تحمیل کرده، همان چیزى که برادرمان مى‏گویند که وزراء تمکین نمى‏کنند خوب وزراء چرا تمکین بکنند؟ یعنى وزراء ما مگر افراد بى‏اختیار بى‏جهت غیر مؤمن مى‏گذاریم؟ وزراء تمکین از قانون مى‏کنند، تمکین از وزیر اطلاعات هیچ موقعى نمى‏کنند، ما هم نمى‏خواهیم بکنند، ما مى‏خواهیم وزیران آزادى داشته باشیم، مسلمان داشته باشیم، متدین داشته باشیم. آیا خصوصیت خوب وزیر این است که از وزیر اطلاعات تمکین بکند؟ ما مى‏گوییم به هیچ وجه این جورى نیست. وزیر اطلاعات فقط از امکانات تعیین شده به وسیل نظام و قانون و رؤسایش باید استفاده بکند، اگر جایى کم هست باید این را بیشتر کرد، اگر جایى زیادتر هست باید کمتر کرد، ولى اینکه اصولا اطلاعات بخواهد که همه از او تمکین بکنند این باز هم برمى‏گردد به همان زیاده طلبى و باید این را تعدیل بکنیم.
الان وضعیتى که هست واقعاً وضعیت خوبى هست، یعنى مخصوصاً بعد از این اختیاراتى که به ریاست جمهورى داده شد، به دولت داده شد، وزیر اطلاعات مى‏آید با وزراء مى‏نشینند با او بحث مى‏کنند، او با آن‏ها صحبت مى‏کند، اطلاعات خودش را منتقل مى‏کند، دولت را ارشاد مى‏کند، دولت اطلاعات حساس خودش را به او منتقل مى‏کند.
از طرف دیگر وزارت اطلاعات ما وزارت خوبى است، آقاى رى شهرى مى‏آید در تلویزیون یک کمى بحث اخلاق مى‏کند که در آینده هم باید این کار را ادامه بدهیم، این نشان مى‏دهد که وزارت اطلاعات ما تبدیل به یک دستگاه مخوف نشده شما چهر این اطلاعات را بپوشانید، یعنى آقاى رى شهرى ظاهر نشوند، بعداً به عنوان وزیر هم مورد سؤال قرار نگیرند، در دولت هم حضور نداشته باشند، غیر از اینکه خودش تبدیل به یک سازمان مخوف مى‏شود، به خاطر همین برترى طلبى ما هر چه قدر هم بگوییم سازمان اطلاعات ما سازمان بسیار خوبى استف در ذهنیت جامعه تبدیل خواهد شد به یک سازمان مخفى که همه چیز را زیر نظر دارد و ما نمى‏خواهیم مردم خودمان را بترسانیم، ما مى‏خواهیم به مردم این را القا بکنیم: مردم این سازمان اطلاعات در کنار قو قضاییه و دولت دنبال تبهکاران مى‏روند، دنبال کسانى که ضد انقلاب هستند، ضد اسلام هستند مى‏روند، در رأس آن یک مجتهد هست، در دولت شرکت مى‏کند آزاد هست، ما این را سرماى کمى براى خودمان نگیریم.
شما تصور کنید که این تبدیل به سازمان شده و طبیعتاً نه در دولت شرکت مى‏کند نه در مجلس ظاهر مى‏شود و آن برترى طلبى هم هست بعد از یک مدتى ضد انقلاب هم کار مى‏کند، تبلیغ مى‏کند به عنوان این که یک دستگاه سرکوبى هست و این‏ها خوب در جامعه تبدیل مى‏کنند که یک سازمانى هست که همه جا گوش ایستاده در تلفن‏ها، نامه‏ها، خانه‏ها، محلات، دانشگاه‏ها و در میان همه جمع ها این از کارآیى دستگاه اطلاعاتى ما هم مى‏کاهد و از آن یک چهر مخوفى مى‏سازد.
بحث شده که ممکن است تحت تأثیر گروه بندى و این‏ها قرار بگیرد ما همیشه در معرض این تأثیر گروه بندى قرار داریم، اگر رئیس جمهور قرار است که رئیس سازمان اطلاعات را انتخاب‏
Majlis:2 Volume:3 Sessions:29-41 Page:1202
بکند اگر متعلق به یک گروهى باشد، این‏ها از آن گروه انتخاب مى‏کنند، اگر نباشد بالعکس و من فکر مى‏کنم که به شدت بستگى به ریاست جمهورى پیدا مى‏کند الان اتفاقاً این خطر کمتر هست تا آن موقع که یک چنین چیزى باشد در دراز مدت، البته یکى از برادرها اشاره کرد که از حد وزارت بالاتر باشد، ما واقعاً یک ولى امر داریم، چند تا ولى امر براى خودمان مى‏خواهیم درست کنیم؟ وزارت اطلاعات هم یک ولى امر دیگرى باشد که هر کس در خانه‏اش نشسته احساس خوف بکند؟ خوب ما که نمى‏خواهیم این کار را بکنیم ما مى‏خواهیم وزارت اطلاعات در خدمت ولى امر، در خدمت رئیس جمهور، در خدمت دولت، در خدمت مردم و در خدمت همه وزراء باشد، ما وزارت اطلاعات را خدمتگزار مى‏شناسیم الان هم محبتى که به وزارت اطلاعات هم هست که دنبال یک چنین قضیه هست ما بگوییم که نه ما مى‏خواهیم که این همه تمکین بکنند بگوییم بالاتر از وزارتخانه‏هاى دیگر باشد، خوب بعداً ما مشکلات روانى داریم روحى داریم و تعارضات زیادى در جامعه داریم که مصلحت نیست.
من به ذهنم مى‏آید که فقط و فقط ترس وزارت اطلاعات از سؤال نماینده‏هاست که منجر شده که این بحث‏ها را بکنند، ما یک نمونه‏اى داشتیم که تقاضاى بازرسى پرونده‏اى شد که وزارت اطلاعات اعتقاد داشت که صلاح نیست رسیدگى به این پرونده بشود (پرونده بقایى و دار و دست کذایى آن‏ها بود) که آن موقع حضرت امام دخالت فرمودند و گفتند این صلاح نیست همیشه دست رهبر در این زمینه باز است و ما مجلس خودمان را یک مجلس معتقد مى‏شناسیم، مى‏شود دخالت‏هایى را در این سطح در نظام خودمان پیش بینى کنیم، یعنى وقتى که ما ولى فقیه داریم، ولى امر داریم چه خوفى از این قضیه داریم که اگر مصلحت کشور ایجاب مى‏کند یک جایى هم بیاید بگوید جلوى یک بازرسى خاص را بگیرد؟ اگر این بازرسى بى‏ضرر است، به کشور لطمه نمى‏زند، خوب حق نماینده مجلس است باید بیاید بازرسى بکند، چه اشکالى دارد بیاید ببیند و وزارت اطلاعات هم از این مسأله باید بترسد که بالاخره سر یک پرونده‏اى، ممکن است مجلس بیاید انگشت بگذارد و بگوید که من حتماً مى‏خواهم از این پرونده سر در بیاورم که شما ظلمى نکرده باشید، حق کمى را ضایع نکرده باشید، حق ملت را ضایع نکرده باشید، ولى ممکن است پرونده‏اى هم باشد که مسائل امنیتى کشور را به خطر مى‏اندازد خوب رهبر دخالت مى کند.
در نظام بالاخره ما یک سلسله مراتبى داریم که مى‏توانند قانع کننده باشند که در این جور موارد که خیلى نادرست پیش مى‏آید جلوى این قضیه را بگیرند. به هر حال من به ذهنم مى‏آید که الان وزارت اطلاعات واقعاً وضعیت و موقعیت خیلى خوبى دارد، هم عضو هیأت دولت است، هم جلوى مردم هست، هم از نمایندگان ...، هم طبیعى است که ارتباط خوب با رهبرى دارد، هم ارتباط قوى با رئیس جمهور دارد، رئیس جمهور هم آن چیزى که برادرها دنبالش هستند الان حاصل است، رئیس جمهور مى‏تواند عزل بکند، نصب بکند، قدرت فائقه‏اى هست در دولت مثل قدیم که نیست حالت چیز داشته باشد.
من فکر مى‏کنم که همه چیزها در این بافتى که تازگى پیشنهاد شده براى قو مجریه حاصل شده باشد و این اختیارات دادن و پنهان کردن وزارت اطلاعات پشت سر رهبرى با رئیس‏
Majlis:2 Volume:3 Sessions:29-41 Page:1203
جمهور به نفع کشور نباشد و این خواست وزارت اطلاعات را على‏رغم کارهاى خویشان و سربازهاى گمنامشان که جا دارد تشکر بکنیمف ولى من مى‏گویم که این مسأله را نباید تن در بدهیم.
منشى (یزدى)- متشکر. وقت مخالفین تمام شده جناب آقاى کروبى در ستون مخالفین نام نوشته‏اند ولى از موافقین هنوز ده دقیقه دیگر وقت هست (جنتى- من موافقم) بفرمایید.
احمد جنتى- بسم الله الرحمن الرحیم. من معتقد بودم که اول این در بحث رهبرى بیاید مطرح بشود و اگر آن‏جا به نتیجه نرسید آن وقت درج دوم در قو مجریه و ما معتقدیم که حتماً باید که زیر نظر رهبر باشد و هیچ مقامى براى ...
نایب رئیس (هاشمى)- این که حالا پیشنهاد ندارد.
جنتى- بله، حالا فعلا در کمیسیون رهبرى بوده دیگر قضیه بحث شده و آن‏جا هم یک تعداد آرایى داشته، ولى حالا در این‏جا بالاخره ما یک حربه به این تند و تیزى که در این مملکت باید داشته باشیم و نمى‏تواند مملکت مستغنى باشد و هر چه هم قدرتش و قوتش بیشتر باشد، مسلم بهتر است این را باید به یک جایى بسپاریم و زیر نظر یک مقامى باشد که نسبت به آن همه مردم هم اعتماد داشته باشند، هم شرایط در آن موجود باشد و بتواند کنترلش بکند.
مجلس خاصیتش چیست که زیر نظر مجلس باشد؟ یکى رأى اعتماد یا عدم اعتماد؟ خوب رأى اعتماد و عدم رأى اعتماد که موضوعیت ندارد، این باید قهراً مقدمه‏اى باشد، وسیله‏اى باشد براى یک مسأل دیگر. عمد خاصیتى که آن‏جا مى‏تواند داشته باشد، سؤال و استیضاح است که آقایان به عنوان کنترل کردن مجلس باید کنترل بکنند و نمى‏شود بدون کنترل باشد و چنین و چنان مطرح مى‏کنند. خوب آیا واقعاً مى‏شود ملتزم شد که یک نماینده که حق سؤال از هر وزیرى دارد بیاید مسائل اطلاعاتى مجلس را به عنوان سؤال از وزیر مطرح بکند یا ده نفر امضاء بکنند به عنوان استیضاح و وزیر اطلاعات را بکشند به مجلس و مسائل سرى مملکت را از او بازخواست بکنند و این‏که تا حالا مسأله هر چه بوده، مشکلاتى نداشته‏ایم همین جور که اشاره شد، عمدتاً از مهابت مقام رهبرى بوده و الا در آینده اگر چهار تا، پنج تا، ده تا نماینده ناجور پیدا شد، در مجلس به هر دلیل، بالاخره ما که مطمئن نیستیم هیچ وقت نماینده‏اى نداشته باشیم که ارتباط با جایى نداشته باشد، مشکلى نداشته باشد آن‏ها بخواهند با آوردن وزیر اطلاعات به مجلس مسائل محرمانه را مطرح بکنند، مشکلاتى ایجاد بکنند به عنوان اینکه من حق دارم در هر مسأله‏اى دخالت بکنم، اظهار نظر بکنم بیاید بگوید که آن‏جا چرا چنین شده، این‏جا چرا چنین شده و افشاگرى بکند راجع به اسرار مملکت، این اطمینانى نیست و اگر بناست سؤال بشود، سؤال این خطرها را دارد اگر بناست سؤال نشود چه فایده اى دارد که زیر نظر مجلس باشد و اینکه در ردیف سایر وزراء باشد.
به نظر من از بعضى از دوستان تعجب است که قبلا اعتراف مى‏کردند که ما معتقد نیستیم که وزارتخانه باشد، براى همان عواقبى که دارد وزارتخانه و بعد، از وزارتخانه بودن آن دفاع مى‏کنند! وزارتخانه بودن وزیر در کنار وزراى دیگر، وزرا با هم بده بستون دارند، اگر بخواهد بده بستون همکارى بکنند، باید بده بستون بکنند، اگر بخواهند همکارى نکنند، خوب کنار بکشد کمکش نمى‏کنند، این باید یک جورى باشد که واقعاً بر وزارتخانه‏ها مسلط باشد، یعنى در وزارتخانه‏ها هزار فساد ممکن است پیدا بشود در آینده خوب چه کسى است که‏
Majlis:2 Volume:3 Sessions:29-41 Page:1204
این فسادها را کشف بکند؟ اگر یک دستگاه قوى نباشد براى کشف یک مسائلى، یک انحرافاتى خوب این‏ها همین جور ادامه پیدا مى‏کند و رسیدگى هم نمى‏شود و مشکل ایجاد مى‏کند خوب این اطلاعات باید بتواند این‏ها را کشف بکند اگر خواست کشف بکند در حد یک وزیر دیگر اگر باشد مسلم نمى‏تواند این کار را بکند.
الان به نظر من اگر آقاى رى شهرى خودشان حضور داشتند و مى‏توانستند از مسائلشان دفاع بکنند، روشن‏تر مى‏توانستند موارد را بیان بکنند و خوب او به عنوان خبیر قولش بیشتر حجت بود این است که اگر بخواهند به مقام ریاست جمهورى منتسب بکنیم، تعبیر مى‏شد که رئیس جمهور لکه‏دار مى‏شود این را من نمى‏دانم تا چه مقدار صحت دارد، بالاخره ما این خربزه‏اى را که خورده‏ایم باید پاى لرزش هم بایستیم، یعنى مسلم مملکت باید اطلاعات داشته باشد، اطلاعاتش هم باید قوى باشد. باید کار خودش را هم بکند، این نظام هم این را پذیرفته و اگر هم به مقام رهبرى متصل بشود، هیچ عیبى ندارد باید تهذیبش کرد، باید اصلاحش کرد، ما نمى‏توانیم رها بکنیم، آزاد بگذاریم. اگر به مقام ریاست جمهورى هم متصل شد، حتماً دستگاه باید روى آن کنترل داشته باشد، یعنى بتواند یک ابزارى داشته باشد براى اینکه این‏ها را کنترل بکند که از حدود خودشان و از قوانین تجاوز نکنند و آمدنش بیرون از زیر نظارت مجلس معنى‏اش این نیست که از حدود قانون هم خارج بشود حتماً باید طبق قانون عمل بکند، محکوم به قانون است. آن دستگاهى که از طرف ریاست جمهورى مى‏خواهد بر آن نظارت بکند قهراً وقتى مسؤولیتش با آن شد یک چنین دستگاهى باید بودجود بیاید و آن بتواند کنترل بکند من به نظرم مى‏آید که اگر به ریاست جمهورى متصل باشد در درج اول معتقدیم که باید به مقام رهبرى وصل باشد اگر نشد دیگر کمتر از آن مانع از انجام وظایف است، این دستگاه مى‏شود.
آذرى- آقا پیشنهاد من این است که کلى رأى بگیرید که وزارت نباشد آن وقت بعد روى رهبرى و ...
نایب رئیس (هاشمى)- رهبرى که الان پیشنهاد ندارد (آذرى- خوب، نداشته باشد) خیلى خوب، پس اول رأى بگیریم که وزارت نباشد، سازمان باشد. مال کجا باشد بحث جداگانه‏اى است که اگر تصویب شد، مطرح مى‏کنیم.
آقایانى که موافقند «اطلاعات» به صورت «وزارت» نباشد، رأى بدهند (عده کمى رأى دادند) رأى نیاورد.
3- بحث پیرامون گزارش کمیسیون اول در خصوص رهبر و خبرگان رهبرى‏
منشى (یزدى)- دستور بعد راجع به گزارش شور دوم کمیسیون اول هست ...
نایب رئیس (هاشمى)- ى ک پیشنهادى داشتم که پنج امضاء هم دارد، ولى از آقایان که استمزاج کردم، دیدم رأى نمى‏آورد، پس مطرح نمى‏کنم محتواى آن این است که دور مجلس و ریاست جمهورى به خاطر ثبات پنج سال باشد، پس از این پیشنهاد صرف نظر کردیم.
کروبى- از این پیشنهادها زیاد مى‏شود بدهیم.
منشى (یزدى)- حالا گزارش شور دوم کمیسیون اول مطرح است، مخبر کمیسیون اصول مصوب را قرائت کنند.
 (به شرح زیر خوانده شد)

Majlis:2 Volume:3 Sessions:29-41 Page:1205
اصل یکصد و هفتم- تعیین رهبر به عهد خبرگان منتخب مردم است، جز در مورد مرجع عالى قدر تقلید و رهبرى انقلاب اسلامى حضرت آیت الله العظمى امام خمینى «قدس سره الشریف» که از طرف اکثریت قاطع مردم به مرجعیت و رهبرى شناخته و پذیرفته شدند، در غیر این مورد خبرگان رهبرى دربار همه فقهاى واجد شرایط مذکور در اصل پنجم و یکصد و نهم بررسى و مشورت مى‏کنند هر گاه یکى از آنان را اعلم به احکام و موضوعات فقهى یا مسائل سیاسى و اجتماعى یا داراى مقبولیت عامه یا واحد برجست خاص در یکى از صفات مذکور در اصل یکصد و نهم تشخیص دهند، او را به رهبرى انتخاب مى‏کنند و در غیر این صورت یکى از آنان را به عنوان رهبر انتخاب و معرفى مى‏نمایند. رهبر منتخب خبرگان ولایت امر و همه مسؤولیت‏هاى ناشى از آن را بر عهده خواهد داشت.
هر گاه رهبر مرجع تقلید عام نباشد، با رأى خبرگان به مدت ده سال به رهبرى انتخاب مى‏گردد.
محمد دانش‏زاده (مؤمن) (مخبر کمیسیون اول)- بسم الله الرحمن الرحیم. این اصل با اصل یکصد و هفتم قانون اساسى قبلى عمدتاً دو جهت تفاوت دارد و تفاوت سومى هم هست که به تفاوت ماهوى برنمى‏گردد تقریباً اختلاف لفظى است.
یکى در اصل یکصد و هفتم سابق به رهبرى شورایى تصریح داشتیم و این‏جا رهبرى شورایى حذف شده است.
دوم آن‏جا که مسأل مرجعیت مطرح بود، مراد مرجعیت بالفعل است یا همان مجتهد مطلق بودن و صلاحیت براى مرجعیت، ولى به هر حال مرجعیت برداشته شده که ممکن است این را جزو تغییرات لفظى بشماریم ولى به هر حال این کار هم شده است.
جهت دیگر که تغییر ماهوى است، مسلماً در آن اصل سابق رهبرى مادام الصفه است، یعنى کسى که شرایط و صفات مذکور در اصل یکصد و نهم را داشت و به عنوان رهبر تعیین شد، اگر صفات را تا آخر عمر داشت رهبر بود، مقید به ده سال نبود.
در این‏جا کمیسیون نظر داده است که اگر رهبر مرجع تقلید عام باشد همین طور است ولى اگر مرجع تقلید عام نباشد ده ساله انتخاب مى‏شود. تغییرات دیگر هم بیشتر لفظى است. اینکه اصل یکصد و هفتم سابق شروع مى‏شد که هر گاه یکى از فقها از طرف مردم به رهبرى و مرجعیت شناخته بشود (کما اینکه در مورد حضرت امام رضوان الله علیه این طور است) این رهبر ولایت امر را به عهده خواهد داشت که براى انتخاب مردم به طور صریح آن اصل نقش تعیین کننده قائل شده این‏جا کمیسیون این جهت را نفى نکرده، فقط عرض کردم شبیه تغییر لفظى است فقط از نظر تصریح به آن این را در اصل نیاورده به این بیان که مسلم است بالاخره تعیین رهبر با خبرگان است حتى اگر اکثریت قاطع مردم هم کسى را به رهبرى انتخاب بکنند بالاخره مرجع تشخیصى باید باشد، همین طور که رها نیست و على القاعده وقتى خبرگان در قانون اساسى باشد مرجع تشخیص اینکه کسى را به رهبرى اکثر مردم انتخاب کردند، خبرگان هستند و لذا در مواردى که در اجلاسیه‏هاى خبرگان تصویب شده این مسأله آن‏جا آمده که مرجع تشخیص اینکه فقیهى از طرف اکثریت قاطع مردم انتخاب شده خبرگانند. این را بعید نیست که از اصل استفاده بکنیم.
Majlis:2 Volume:3 Sessions:29-41 Page:1206
کمیسیون از صراحتى که بالخصوص اصل نسبت به این جهت داشته دست برداشته و مثلا به عنوان داراى مقبولیت عامه (که اگر کسى را داراى مقبولیت عامه یافتند) آن وقت مقبولیت عامه حداقل دو تا مصداق دارد که یکى از آن ممکن است مرجعیت عام باشد و یکى هم این که مردم کسى را به رهبرى انتخاب کرده باشند که اگر خبرگان این جهت را بیابند او را به عنوان رهبر انتخاب مى‏کنند. بنابراین عرض کردم که این مسأله، مسأل تغییر لفظى اشبه است تا اینکه به طور کلى نفى کرده باشند منتها سر این که این تغییرات لفظى یا معنوى داده شد اما گفته شد که ما از ابتدا تصریح کنیم که تعیین رهبرى به عهد خبرگان مردم است و در اصل تصریح نکنیم که اگر کسى از طرف اکثریت قاطع مردم به رهبرى انتخاب شد ... براى اینکه همین بودنش در قانون اساسى چه بسا موجب شود که کسانى مثلا در صدد جوسازى و رهبرى تراشى برآیند و اسباب زحمت براى نظام درست بکنند.
براى اینکه این معنا نباشد ولو اینکه حقیقتش که همان مقبولیت عامه است آمده، تصریح به آن نشود اولى است. از این جهت عبارت به این صورتى که ملاحظه مى‏فرمایید تغییر پیدا کرده است.
در مورد حضرت امام رضوان الله علیه شور دوم این اصل با این که بعد از رحلت ایشان بود، شاید دیگر نیازى نبود که مسأل رهبرى ایشان مطرح بشود ولى آقایان به جهت حقشناسى و اداى فى الجمله حقى از حقوق امام بزرگوار رضوان الله علیه مصلحت دانستند اسم ایشان را در اصل یکصد و هفتم همان طورى که بوده برده بشود و به این جهت هم تصریح بشود که در رهبرى ایشان، خبرگان هیچ نقشى نداشتند و مردم واقعاً ایشان را به عنوان رهبرى و مرجع خود انتخاب کرده‏اند. به این علت این طورى که ملاحظه مى‏فرمایید اصل شروع شد که تعیین رهبر به عهد خبرگان مردم است، منتها امام استثناء هستند که خبرگان برایشان حقى ندارند. مردم ایشان را به عنوان رهبر انقلاب و مرجع تقلید انتخاب کردند و پذیرفتند. آن وقت در پى ...
نایب رئیس (هاشمى رفسنجانى)- شما کلا یک ربع وقت داشتید که از آن خیلى نمانده بقیه توضیحاتتان را بگذارید براى بعد از ...
مؤمن- هر اصل یک ربع وقت دارد؟
هاشمى رفسنجانى- هر گزارش کمیسیون در شور دوم یک ربع ساعت وقت دارد.
مؤمن- آخر اصل به این اصل دیگر.
منشى (یزدى)- شور دوم هست توضیح زیادى هم لازم نیست.
نایب رئیس (هاشمى رفسنجانى)- شور دوم است، یک ربع وقت مال مخبر است، شما آخرش هم شاید بخواهید دفاع کلى بکنید، زیاد حالا ...
مؤمن- بله، بنابراین عرض کنم که آن جهتى هم که مرجعیت را بالخصوص تصریح به آن نشود به خاطر این بود که حضرت امام رضوان الله علیه در آن نامه تصریح فرمودند و مسأل شورایى را هم جلوتر در بحث کلیات عرض کردیم که رهبرى شورایى در کارهاى اجرایى چون تصمیم گیرى‏هایى در مرحل بالاتر را دارد، احیاناً مصیبت بار خواهد بود مضافاً اینکه بعضى از برادران که خدمت حضرت امام رضوان الله علیه مشرف شدند و این مسأله را که در
Majlis:2 Volume:3 Sessions:29-41 Page:1207
کلیات هم بود، خدمت حضرت امام مطرح کردند، ایشان هم این جهت را پذیرفتند. در مورد رهبرى که مرجع نباشد، ده سال را که آقایان گفتند، گفتند براى اینکه دست خبرگان باز باشد که اگر در ظرف این ده سال باز هم شرایط و اولویت‏ها را داشت که خود این رهبر را انتخاب مى‏کنند اگر نداشت مثلا الزام به استعفا و این‏ها احیاناً اگر شخصى بهتر از آن پیدا شد، الزام به استعفا نشود، بعد از گذشتن ده سال خودش کنار مى‏رود و آن شخص اصلح جانشینش مى‏شود. والسلام.
منشى (یزدى)- عنایت مى‏فرمایید که باید اول پیشنهادهاى مکتوب در همین اصلى که خوانده شد به ترتیب مطرح شود حالا مى‏خواهید متن را بخوانید و بعد پیشنهادها را بررسى کنیم. به ترتیب پیشنهادهایى که رسیده است اول یکى از پیشنهادهاى جناب آقاى طاهرى هست که:
اصل یکصد و هفتم- عبارتى که اصل با آن شروع مى‏شود ...
طاهرى خرم آبادى- نظر من در مصوب کمیسیون تأمین شده است.
نایب رئیس (هاشمى)- آقایانى که پیشنهادهایشان تأمین نشده و مى‏خواهند مطرح کنند، خودشان مطرح کنند.
منشى (یزدى)- بسیار خوب، پس نوبت خود شماست نوشته‏اید در جمله «... خبرگان رهبرى دربار همه فقهاى واجد شرایط مذکور در اصل پنجم و یکصد و نهم بررسى و مشورت مى‏کنند ...» کلم «همه» زیادى است.
هاشمى رفسنجانى- فقهاى واجد شرایط باید بحث و بررسى بکنند. ما گفتیم این «همه» را که شما مى‏گویید، آن روز چه طور مى‏شود؟ یعنى همین الان اگر ما مى‏خواستیم این کار را انجام بدهیم نقض قانون اساسى مى‏شد. اگر یک چنین تکلیفى به عهد خبرگان گذاشته شده بود که همه را باید ببینیم آن نقض قانون اساسى مى‏شد. «همه» را که نمى‏شود دید که بگویید «خبرگان رهبرى دربار همه فقها بررسى و مشورت مى‏کنند» حالا اگر چند نفر هم از قلم افتاد ما نقض قانون اساسى نکرده باشیم، مطلق عمل کرده باشیم و تحقیقاً هم هیچ وقت نمى‏شود همه فقها را خبرگان بررسى کنند و حتى در شرایط عادى هم حالا اگر شما بگویید قبلا این کار را بکنند، ممکن است آقایانى که این کلمه را گذاشته‏اند دلیلشان این بوده که این‏ها وقت دارند، هشت سال، ده سال وقت دارند روزها بروند بگردند این کار را بکنند پرونده درست کنند، پروند همه را آماده کنند بیاورند آن‏جا، بله مى‏شود، باز هم «همه» نمى‏شود. کلم همه را برداریم فقهاء را بگوییم کافى است، این نظر را مى‏رساند.
منشى (یزدى)- آقاى بیات مخالفند، نظرشان را مى‏فرمایند.
اسدالله بیات- بسم الله الرحمن الرحیم. پیشنهاد جناب آقاى هاشمى در کمیسیون مطرح شد (نه یک بار بلکه دو سه بار) منتها اولا ایشان تشریف نیاوردند. طبق آیین‏نامه از ایشان بنده خودم دعوت کردم البته گرفتارى داشتند، از این جهت هم تشریف نیاوردنشان موجه هست، اما در عین حال مسأل «همه» که حاج آقا هاشمى گله و نگرانى دارند، اگر به معناى منفصله حقیقى و کلى بشود به طورى که حتى یک فرد از زیر پوشش این بیرون نماند، نظر ما این نیست، منظور از «همه» همه عرفى است و ما عمدتاً بحثى که در کمیسیون داشتیم، گفتیم این‏
Majlis:2 Volume:3 Sessions:29-41 Page:1208
کلمه را حذف نکنید که در آینده ما بهانه به دست دیگران بدهیم. مخصوصاً این اصل مخاطبش و مورد توجهش علمایند. علما معمولا بیش از دیگران ان قلت و قلت مى‏کنند. اگر کلم همه را ما در این‏جا بیاوریم، خواهى نخواهى این ذهنیت را از دست خیلى‏ها گرفتیم و و چون همه به معناى واقعاً، به معناى دقت عقلى، عقلى نیست و به معناى عرفى و این طورى است به نظر ما بودنش مفید است، علاوه بر این فرض بفرمایید اگر کلم همه بیفتد، بالاخره کلم فقها مى‏ماند یا نه؟ این است که ما اعتقادمان بر این است که بودن همه در این‏جا ضرر نمى‏زند و این دقیقاً بهانه را هم از دست خیلى‏ها مى‏گیرد و لذا با حذفش ما مخالفیم.
منشى (یزدى)- آقاى نورى موافقند، بفرمایید.
عبدالله نورى- بسم الله الرحمن و الرحیم. من فکر مى‏کنم آن «همه» اى که در اصل یکصد و هفتم قانون اساسى فعلى هست با این «همه» فرق مى‏کند، «همه» اى که در قانون اساسى فعلى هست، دربار همه کسانى است که صلاحیت مرجعیت و رهبرى دارند، آن محدود است و مشخص است. غیر از این «همه» اى است که این‏جا هست فقهاى واجد شرایطى که شما فقیه عادل مطرح کرده اید. بنابراین دو تا «همه» با هم فرق مى کند. آن همه اى که در اصل یکصد و هفتم هست، تقریباً محدوده‏اش مربوط مى‏شود به یک ده نفر، پانزده نفر، بیست نفر آدم، این «همه» اى که این‏جا هست ما فقیه عادل گفتیم. این مطلبى هم که جناب آقاى بیات مى‏فرمایند از نظر علمى که آیا «همه» باشد یا نباشد فقها شامل «همه» مى‏شود یا نمى‏شود؟ خوب، ما بگذاریم که هر چه از فقها مى‏فهمیم، بفهمیم، حالا چرا تأکید اضافى برایش مى‏کنیم؟ کلم فقها سر جاى خودش بماند «همه» به عنوان یک تأکید اضافه‏اى که خودش یک بار حقوقى داشته باشد و از آن بخواهند یک استغراق عامى را بفهمند این را دیگر نیاوریم. بنابراین آن‏جا اگر در اصل یکصد و هفتم موجود باشد، هیچ اشکالى نداشت «همه» باشد، ولى با تغییرى که دارد پیدا مى‏کند، همه نباشد، اولى است.
مؤمن- من به عنوان مخبر عرض کنم که در مقابل این پیشنهاد جناب آقاى هاشمى، این پیشنهاد هم بود که حتماً کلم «همه» باشد و بحث شد مفصل و من به عکس آنچه که جناب آقاى نورى مى‏فرمایند، این عبارت ما با عبارت اصل اول شبیه هم است، آن‏جا هم همه کسانى که صلاحیت مرجعیت و رهبرى دارند هست، تعداد خاصى هستند، این‏هایى هم که ما گفتیم واجد شرایط مذکور در اصل پنجم و یکصد و نهم، شرایط مذکور در اصل یکصد و نهم تنها فقاهت و عدالت نیست، در اصل یکصد و نهم صلاحیت علمى لازم براى افتاء در همه ابواب، تقواى لازم. (اینکه فرمودید) بینش صحیح سیاسى و اجتماعى و مدیریت و ... قهراً مى‏شود همان کسانى که صلاحیت مرجعیت را دارند و صلاحیت رهبرى را هم دارند. تعداد خیلى زیادى نمى‏شود، تعداد کمى مى‏شود ما همان لفظ که در اصل بود پسندیدیم و روى این حساب ما هم فقهاى واجد شرایط مذکور گفتیم، آن همه کسانى که صلاحیت مرجعیت و رهبرى دارند، یعنى شرایط مرجعیت و شرایط رهبرى.
نایب رئیس (هاشمى رفسنجانى)- آقایانى که موافقند کلم همه از این اصل حذف بشود، رأى بدهند (عد کمى رأى دادند) تصویب نشد.
منشى (یزدى)- خوب دو پیشنهاد بعدى تا حدودى تأمین شده است، مطلب بعد و
Majlis:2 Volume:3 Sessions:29-41 Page:1209
سؤالتان این است که در مرجع چرا قید ده سال نباشد؟
طاهرى خرم آبادى- اول راجع به ده سال بحث بشود.
هاشمى رفسنجانى- بله، پیشنهاد من در مورد مرجع هم همین بود که این ده سال باشد چه فرقى مى‏کند ما وقتى که رهبر را انتخاب مى‏کنیم، فقیه عادل را، مرجع باشد یا نباشد؟ فرض آقایان بر این است که مثلا ممکن است براى فقیه عادل اشکالاتى پیش بیاید اما براى مرجع قاعدتاً اشکالى پیش نمى‏آید مثلا این باید باشد. اتفاقاً احتمال اینکه براى مرجع مشکلات پیش بیاید بیشتر از فقیه عادل است، چون فقیه عادل مى‏تواند جوان‏تر باشد، بیست سال، سى‏سال مى‏تواند کار بکند، مراجع نوعاً در سنى هستند که دیگر افتاده‏اند، آن‏ها را هم دیگر عزل نمى‏شود کرد، اگر همین جورى بخواهیم عزلشان کنیم، هزار مسأله دارد. پیرمردى که حالا ده سال کار کرده در مقام رهبرى لابد هفتاد ساله هم بوده، شصت و پنج ساله، هفتاد ساله هم بوده که متصدى شده، آن موقع دیگر خود به خود مثلًا آدم بگوید دوره‏اش تمام شده، خودش هم بگوید من را نصب نکنید، براى ده سال دیگر نمى‏توانم کار بکنم ما این ده سال را بگذاریم اگر صلاحیت ادام کار هم داشت که خوب معلوم است، مرجع هست، رهبر هم هست، خبرگان هم که با او دشمنى که ندارند، دوباره انتخاب مى‏کنند به طور طبیعى، این ده سال را براى همه بگذاریم.
منشى (یزدى)- آقاى آذرى بفرمایید.
احمد آذرى قمى- بنده با قید «ده سال» مطلقاً مخالفم چه مرجع باشد و چه غیر مرجع باشد، چون مسأل رهبرى را مقایسه کردن با رئیس جمهور و با مجلس و با امثال این‏ها، خیلى قیاس مع الفارق است. این حقى در حدى است که بعضى اصلا مسأل انتخاب را در او صحیح نمى‏دانند چه برسد به اینکه یعنى وجوهى که گفته مى‏شود براى تعیین مدت که دفع بهتر از رفع است، خوب این اشکال در این‏جا هست. حالا من اگر جوان باشم، مثلا همین فرضى که آقاى هاشمى مى‏گویند، اگر جوان باشد، اتفاقا این مطلب احتمال زیاد مى آید که یک رهبرى بعد از پنج سال، بعد از دو سال یک چنین مسأله‏اى برایش پیش بیاید، یعنى شرایط را او بهتر داشته باشد، اعلم از او باشد یا مثلا مقبولیت بیشترى پیدا بکند، بنابراین این مشکل در آن‏جا هم هست. روى این زمینه من مخالفم با اینکه مدتى به اصطلاح براى این معین بشود، چه مرجع عام باشد، چه نباشد.
منشى (یزدى)- بسیار خوب، آقاى امینى مخالف حذف کلم ده سال هستند، توضیح مى‏فرمایند.
ابراهیم امینى- بسم الله الرحمن الرحیم. پیشنهاد این قید مدت تقریباً به دو جهت بود: یکى اینکه اگر یک رهبرى انتخاب شد و ممکن است جوان هم باشد، سى سال، چهل سال ممکن است عمر بکند، در این بین افرادى پیدا بشوند به مراتب از لحاظ سیاست و مدیریت و شجاعت و ... از این بالاتر. آیا درست است که ما بگوییم چهل سال این بماند و یک کسى که بسیار بهتر از این است فرض مى‏گیریم اگر یک کسى انتخاب شد، ده سال مثل حضرت امام رضوان الله علیه پیدا شد ما بگوییم که نه چون این‏جا الان این آقا هست، این باشد تا بعد از
Majlis:2 Volume:3 Sessions:29-41 Page:1210
آن، این درست نیست و مسأل دوم اینکه چون این کس که به رهبرى انتخاب مى‏شود هنوز کار نکرده، ابتداى کارش است، وقتى که انتخاب مى‏شود درست است که این واجد شرایط هست، اما ممکن است قدرى ضعف داشته باشد، در تجربه ضعف‏هایى نشان بدهد نه به حدى که از شرایط اصلى بیفتد. ضعف‏هایى داشته باشد و یک فردى در ضمن پیدا بشود به مراتب بهتر از این که این ضعف‏ها را نداشته باشد، ما چه کار کنیم؟ باز صبر کنیم؟ روى این حساب صبحت شد که نه بهتر است مصلحت این است که مدت بگذاریم البته این را عرض کنم که گر چه در این‏جا تمدید ذکر نشده ولى تمدید هم جزء پیشنهاد است که بعداً خواهد آمد که قابل تمدید باشد. بنابراین، این که انتخاب مى‏شود اگر مناسب بود تمدید مى‏شود، سه دوره، چهار دوره اگر فرد بهترى پیدا شد، انتخاب مى‏شود، این یک جهت.
یک مسأل دیگرى که بین آقایان مطرح بود، این بود که آیا این نوع رهبرى اصولا مشروعیت دارد یا نه؟ چون رهبرى قاعدتاً باید دائم باشد دیگر. بعد در این قسمت صحبت شد، گفته شد که این فقهایى که داراى ولایت هستند، از روایات استفاده مى‏شود. این جور نیست که ولایت فعلى داشته باشند، یعنى الان همه این فقها ولایت داشته باشند از جانب شرع، مطلقاً و آن احتمالات مختلفى که در این قسمت هست این جور نیست بلکه صلاحیت به این معنا که شارع مقدس اسلام گفته که افرادى را که داراى این شرایط باشند، به رهبرى انتخاب بکنید، این‏ها متصدى رهبرى بشوند. خوب مردم وظیفه دارند این فرد را انتخاب بکنند. مردمى که وظیفه دارند اگر فرد را انتخاب کردند به عنوان دائم، دائم مى‏شود اگر به عنوان موقت شد، موقت مى‏شود در آن فرمایشى که حضرت امام نوشته بودند، نوشته بودند که فقیهى را، مجتهد عادلى را که خبرگان منتخب مردم انتخاب بکنند، حکمش نافذ مى‏شود. خود حضرت امام عنایت داشتند در این که علت نفوذ این حکم همین است که خبرگانمان انتخاب کردند. از این جهت من مخالف با حذف این هستم و فرمایش آقاى هاشمى را هم قبول دارم که حتى در مورد مرجعیت هم حد باید باشد.
منشى (یزدى)- آقاى طاهرى بفرمایید.
سید حسن طاهرى خرم آبادى- بسم الله الرحمن الرحیم. عرض کنم که مقام ولایت و رهبرى یک مقام الهى و خلاصه یک مقام دولتى اسلامى است قضاوت مردم در مورد رهبر این است که این به جاى ولى عصر نشسته است، نایب امام زمان است و مردم با یک عشق و علاقه و محبتى به رهبر نظر مى‏کنند و یکى از امتیازات مسأل رهبرى ما هم همین است که اطاعتشان از رهبر بر اساس همین عشق و علاقه است و آنچه که او مى‏گوید به عنوان اینکه نایب ولى عصر است مى‏گوید (حالا کار به جنب شرعى آن ندارم) البته با این مطلبى هم که جناب آقاى امینى فرمودند شاید من قبول نداشته باشم، ولى حالا به آن جهت بحث من کار ندارم، فرض کن از نظر شرعى هم درست است، ولى همین قدر که در مردم الان منعکس و گفته شود که این آقا را براى ده سال به رهبرى انتخاب کرده‏اند ده سال نایب امام زمان است، بعد از ده سال هم از این نیابت مى‏افتد این ولو از نظر قانون خشکى که ما داریم روى آن بحث مى‏کنیم و بحث‏هاى طلبگى هیچ اشکالى هم نداشته باشد اما با آن وجهه‏اى که رهبر میان مردم دارد و نفوذى که رهبرى مى‏خواهد از لحاظ جنبه‏هاى معنوى در مردم داشته باشد خلاصه این تحدید و توقیت مى‏سازد و در بین مردم نسبت به مقام‏
Majlis:2 Volume:3 Sessions:29-41 Page:1211
رهبرى یک نوع تزلزل ایجاد مى‏شود حتى اگر یک فردى واجد شرایط نباشد، خوب از اول انتخابش نمى‏کنند. ولى اگر واجد شرایط است، وقتى که انتخابش کردند، تا وقتى که هست براى همیشه انتخاب بشود و تا حالا سابقه‏اى نداریم نه در بحث‏هاى علمى و نه در مسائل مرجعیتى که مرجعیت موقت داشته باشیم و علاوه بر این، این مطلبى که جناب آقاى امینى فرمودند ... خواهش مى‏کنم به عرایضم توجه بفرمایید، مثل این که همه‏اش صحبت مى‏کنید؟
سید هادى خامنه‏اى- آخر عامیانه صحبت مى‏کنید!
طاهرى خرم آبادى- حالا عامیانه یا هر چه، بالاخره به حرف باید احترام گذاشت. به نظرم مى‏آید که این کار درستى نیست وقتى که کسى دارد صحبت مى‏کند، همه در حال صحبت باشند ...
نایب رئیس (هاشمى رفسنجانى)- حق با آقاى طاهرى است، آقایان توجه کنند.
طاهرى خرم آبادى- و اما این مطلبى که جناب آقاى امینى فرمودند که ممکن است افرادى بیش بیاید، این خودش باز یک مشکله‏اى در نظام بوجود مى‏آورد که سر ده سال که شد، هر روز یک دسته‏اى بلند مى‏شوند مى‏گویند آقا آن من مى‏گویم افضل است، آن اعلم است، آن فلان است ممکن است یک سر و صداهایى هم راه بیاندازد و خود این یک مشکله براى نظام بوجود بیاید که باز خبرگان بنشینند با توجه به یک سلسله مسائلى هم که ما نمى‏دانیم در آینده چه طور مى‏شود بنابراین هیچ داعى نیست ما براى این مسأله مشکله براى نظام بوجود بیاوریم. اگر خداى نخواسته این رهبر از آن شرایطى که دارد، شرایطش را فاقد شود خوب مسأله عزل است اگر واقعاً یک فردى که آن جور که مثال زدند که من فکر نمى‏کنم در این عمرهاى ما پیش بیاید که مثل امام به وجود بیاید که اگر هم شد و این قدر فاصله داشته باشد، خوب باز در قانون اساسى شما قید کردید که اعلم و چه و چه این مسأله جنب حدوثى ندارد، جنب بقایى هم دارد. اگر واقعاً با چنان فاصله‏اى بود خوب خود خبرگان مسأله را با استفاده از همان بند اول مى‏توانند حل بکنند. بنابراین من با این مسأله توقیت موافق نیستم و در این مدت در برخورد با مردمى که از مسأل توقیت اطلاع پیدا کردند و شنیدند که چنین مسأله‏اى هست دیدم که با این توافق نیستند و مخالفند.
منشى (یزدى)- جناب آقاى مؤمن به عنوان مخبر کمیسیون فرمایشى دارید، بفرمایید.
مؤمن- عرض کنم که تقریباً در کمیسیون هم همین مطالبى که آقایان این‏جا مطرح کردند بحث شد. تنها مسأله‏اى که من مى‏خواهم عرض کنم این است که این را البته هیأت رئیسه باید تصمیم بگیرد که این‏جا از مواردى است که باید رأى بر حذف گرفته بشود چون یک مسأله‏اى است که به قانون اساسى اضافه شده، یعنى قانون اساسى رهبرى دائم را گفته بوده، همیشه مادام الصفه به تعبیر من و حالا رهبرى را در این‏جا ده سال کرده‏اند یک مسأل جدیدى هست که پیشنهاد کمیسیون هست، پیشنهاد کمیسیون براى اثبات باید رأى گیرى بشود یا براى حذف تصمیم گیرى با هیأت رئیسه است.
نایب رئیس (هاشمى رفسنجانى)- اگر حذف رأى نیاورد بعداً براى اثباتش باید رأى بگیریم دیگر. الان که ما به اثبات رأى نمى‏گیریم بعد در ضمن اصل، اثبات را رأى مى‏گیریم.
امامى کاشانى- ى ک سؤالى داشتم.
نایب رئیس (هاشمى رفسنجانى)- مثل سؤال آقاى عمید نباشد، سؤال مخالف،
Majlis:2 Volume:3 Sessions:29-41 Page:1212
موافقى نباشد.
امامى کاشانى- مى‏خواستم ببینم در صورتى که براى مرجع ده سال معین بشود، رأى مى‏آورد یا نمى‏آورد؟
نایب رئیس (هاشمى رفسنجانى)- چه مى‏دانیم! (خند حضار)
امامى کاشانى- خیلى خوب، اگر براى مرجع رأى بیاورد، بنده رأى به حذف نمى‏دهم ولى اگر رأى نیاورد، رأى به حذف مى‏دهم.
نایب رئیس (هاشمى رفسنجانى)- خوب حالا رأى به حذف مطرح است، شما به هر دو آن رأى بدهید، درست مى‏شود، رأیتان را بدهید، رأى واقعى را یعنى واقعاً آنچه که عقیده دارید همان را بدهید.
امامى کاشانى- به هر حال اگر رأى دادیم ما به حذف رأى نداده‏ایم و این را ما به خاطر این رأى نمى‏گیریم که مرجع تقلیدى که پیر شده و الان صد و ده سالش است و اصلا هیچى هم نمى‏تواند بشنود، این نمى‏تواند رهبر باشد به این دلیل مى گوییم آن وقت آن باشد الى الابد این که جوان است این ده سالش تمام شود، ما در این مشکل هستیم.
منشى (حسن حبیبى)- ایشان استدلالشان را کردند.
نایب رئیس (هاشمى رفسنجانى)- نه آن را که رأى مى‏گیریم، دومیش پیشنهاد من بود که باید رأى بگیریم بعدش.
منشى (یزدى)- فعلا حذفش را شما رأى بگیرید.
نایب رئیس (هاشمى رفسنجانى)- فعلا آنچه که الان خواستند این است که ما حذف کنیم قید ده سال را هر کس انتخاب شد چه مرجع چه غیر مرجع الى الابد باشد، شما به هر حال مى‏باید به این هم رأى ندهید دیگر چون شما مخالفید با مرجع.
منشى (یزدى)- نخیر، این ده سالى که این‏جا هست، حذف مى‏شود گزارش کمیسیون ده سال است.
نایب رئیس (هاشمى رفسنجانى)- بله یعنى این پیشنهاد اگر تصویب بشود، معنایش این است که هر کس انتخاب شد تا آخر عمرش هست، چه مرجع باشد چه غیر مرجع باشد.
منشى (یزدى)- بله مگر خبرگان.
منشى (حبیبى)- بدتر مى‏شود به نظر آقاى امامى.
نایب رئیس (هاشمى رفسنجانى)- به هر حال اگر آن باشد شما به حذف این نباید رأى بدهید، آقایانى که موافق با حذف قید ده سال هستند، رأى بدهند (هفت نفر رأى دادند) تصویب نشد. آقاى خامنه‏اى هم تشریف بردند بیرون که ما حیا نکنیم در رأى دادن. (خنده حضار).
منشى (حبیبى)- حالا حاج آقا پیشنهاد خودتان را مطرح کنید.
نایب رئیس (هاشمى رفسنجانى)- پیشنهاد من چیز جدیدى نیست، آن بحث شده، من توضیحى را داده‏ام. مخالف صحبت کرد، موافق هم حالا صحبت کرد.
امامى کاشانى- موافق صحبت نکرده است.
نایب رئیس- موافق صحبت کند.
Majlis:2 Volume:3 Sessions:29-41 Page:1213
منشى (یزدى)- روى اصل پیشنهادى جناب‏عالى که این ده سال براى مرجع هم باشد، بحثى نشده و آقاى امینى موافق هستند (هاشمى- پس پیشنهاد را مشخص کنید) پیشنهاد این است: «هر گاه رهبر، مرجع تقلید عام نباشد، با رأى خبرگان به مدت ده سال به رهبرى انتخاب مى‏گردد».
هاشمى رفسنجانى- «هرگاه مرجع نباشد» این حذف بشود یعنى همه کسانى که انتخاب مى‏شوند چه مرجع باشند و چه نباشند براى مدت ده سال انتخاب مى‏شوند، خوب چون از وقت من باز هم باقى مانده استدلال کنم (چند نفر از آقایان- بعد از تنفس استدلال کنید) آن وقت آقاى خامنه‏اى تشریف مى‏آورند در حضور ایشان نمى‏شود! (خند آقایان).
رئیس- جلسه را به عنوان تنفس تعطیل مى‏کنیم.
 (جلسه ساعت 15/ 18 به عنوان تنفس تعطیل و مجدداً ساعت 35/ 18 به ریاست آیت الله مشکینى تشکیل شد).
رئیس- بسم الله الرحمن الرحیم. جلسه رسمى است، دستور را ادامه بدهید.
نایب رئیس (هاشمى)- من اول توضیح مختصرى مى‏دهم بعد مخالف و موافق صحبت کنند، پیشنهاد ما این بود که این قید کمیسیون که اگر مرجع بود، ده سال نمى‏خواهد و دائمى باشد ولى اگر غیر مرجع بود، رهبرى ده سال باشد، پیشنهاد حذف این جمله بود که «هر گاه مرجع نباشد» چه مرجع و چه غیر مرجع ده سال باشند و استدلال من هم این است که این نظرى که کمیسیون دارند که معمولًا در مراجع احتمال از بین رفتن شرایط ضعیف است و مراجع سر شرایط خودشان مى‏مانند و در غیر مراجع این جورى نیست، اگر معکوس نباشد، در اصلش درست نیست، معکوس ممکن است باشد، چون شرایط فقط علمیت با تقوا و عدالت و این‏ها که نیست، خوب مدیریت، مدیریت، آن چیزهایى که جزء شرایط مهم کار ما هست، احتمال اینکه در اواخر سنین عمر که معمولا مراجع این‏جورى هستند، این‏ها از دست برود، احتمالش اگر بیشتر نباشد کمتر نیست، عملا وضع ما این طورى است تا آینده دورى هم ممکن است همین جورى باشد که ما معمولا مراجعمان، بعد از سنین مثلا 60- 70 سالگى و این‏ها به مرجعیت مى‏رسند خوب آیا در آن زمان ما آن‏ها را رهبر انتخاب کنیم، ده سال هم بگذرد مى‏شوند هشتاد سال، هفتاد و پنج سال، احتمال زوال شرایط در آن‏ها جدى است.
بنابراین ما این قید را برداریم عملا هم عزل رهبر حتى بعد از ده سال اگر واقعاً یک حادث حادى نباشد، اتفاقش خیلى کم است. چون رهبر با نفوذى که دارد مخصوصاً در خبرگان و ائمه، خبرگان نوعى روحانى هستند، رابطه با رهبرى دارند، دشمنى که نمى‏توانند با رهبر و رهبرى داشته باشند، اغراض آن‏ها خیلى کم مى‏تواند آن‏جا مؤثر باشد. بنابراین اگر واقعا کسى صلاحیت رهبرى را داشته باشد باز هم انتخاب خواهد شد، اگر هم نداشته باشد، باید وضع خیلى خراب باشد که دیگر خبرگان بیاید رأى بدهد که رهبر را عوض بکنیم، یعنى واقعاً به یک شرایطى رسیده که دیگر حاضرند افراد به هر قیمتى شده این تعویض را انجام بدهند، بنابراین منطقى است که ما مرجع را به غیر مرجع این‏جا مساوى بگذاریم.
منشى (یزدى)- خوب مخالف کسى صحبت مى‏کند؟
Majlis:2 Volume:3 Sessions:29-41 Page:1214
رئیس (مشکینى)- من مخالفم (یزدى- بفرمایید)- بسم الله الرحمن الرحیم. مقام رهبرى و مرجعیت از آن مقام‏هاى والا و بس مقدس است و نیابت انبیا و ائمه علیهم السلام است و عرض کردم به اینکه لم نر نبیاً به این‏که عزل عن مقامه یا ولیاً عزل عن مقامه، در پیش مردم هم این انعکاس عجیبى پیدا مى‏کند، حالا همین قانون را که تصویب کردید، فردا انعکاسش را شما جواب بدهید. علاوه بر این عمده این است که این‏جا در اصل یکصد و یازدهم یک جمله دارد، شما خوب است که این مسأله را واگذار کنید به عهد این اصل. هرگاه رهبر با یکى از اعضاى شوراى رهبرى از انجام وظایف قانونى رهبرى ناتوان شود یا فاقد یکى از شرایط مذکور در اصل یکصد و نهم از مقام خود برکنار خواهد شد من معتقدم این‏جا هیچ حرفى نزنید، به قداست آن مقام با این قیدتان به این قانونتان خدشه وارد نکنید، محول کنید به همین قانون که همین قانون حکومت پیدا کند والسلام.
منشى (یزدى)- آقاى امینى.
ابراهیم امینى- بسم الله الرحمن الرحیم. عرض کنم عین دو تا دلیلى که ما داشتیم براى اینکه براى غیر مرجع مدت گذاشتیم، عین این دلیل‏ها در این‏جا هم هست براى اینکه آن‏جا صحبت بود که اگر یک جوانى انتخاب شد و بعد از یک مدتى، مثلا خواست 30 سال زنده بماند و افراد بسیار بهتر و یا بالاتر پیدا شد ما بگوییم صبر بکنیم براى او؟ عین این معنا در مرجع هم هست مثلا اگر یک مرجعى 45 ساله، 50 ساله، 60 ساله و بعد از یک مدتى ممکن است فرد بهتر از او هم پیدا شود بگوییم صبر بکنیم براى او؟
مسأل دیگر اینکه در مورد مرجعیت ...
رئیس (مشکینى)- آن اولى، شرطش از بین مى‏رود.
ابراهیم امینى- اجازه بدهید حاج آقا، من به تأیید فرمایش جناب آقاى هاشمى عرض بکنم خود این مرجعى که انتخاب شد خوب یک چیزهاى دیگر هم هست در این مدت ممکن است بیت مثلا داشته باشد، یک جورى باشد که واقعاً مشکل باشد از آن طرف شرایط را دارد، فاقد شرایط نیست که جناب آقاى مشکینى اصل 111 مى‏آید عزلش مى‏کنند نه، فاقد شرایط نیست، شرایط را دارد. اما به تجربه ثابت شد که این خوب نیست فرد بهترى از این هست. من علاوه بر این یک مسأله‏اى عرض بکنم که ما آن روزى که با آقاى موسوى خدمت امام مشرف شدیم، صحبت شد که ما کلم مرجعیت را در قانون اساسى بیاوریم یا اصلا نیاوریم؟ حضرت امام ابتدائاً یک تأملى فرمودند و بعد فرمودند که نه اصلا کلم مرجعیت را نیاورید بعد هم فرمودند بر این جهتى که این مرجعیت یک مزیتى است که اگر در قانون اساسى آمد، ممکن است سایر شرایط را تحت الشعاع قرار بدهد و جورى بشود به عنوان مرجعیت (چیز!) بشود. روى این حساب من عرض مى‏کنم که ما این لفظ مرجعیت را که حضرت امام فرمودند اصلا نیاورید، چرا بیاوریم؟ ما فکر مى‏کردیم که اگر مثلا رهبرى از مرجعیت جدا شد، اصلا فکر نمى‏کردیم که مشکلى پیش نیاید دیدیم که عملا الحمدالله هیچ مشکلى هم به وجود نیامد. این امتیاز را داده‏اند به مرجع، چون مرجع است بنابراین این دائمى بشود و آن مشکلات احتمالى ظاهراً بى وجه باشد. والسلام.
نایب رئیس- کمیسیون توضیح بدهند.
Majlis:2 Volume:3 Sessions:29-41 Page:1215
منشى (یزدى)- ى ک مخالف و یک موافق صحبت کردند آقاى مؤمن! پیشنهاد جناب آقاى هاشمى مطرح است بفرمایید.
محمد دانش‏زاده (مؤمن) (مخبرکمیسیون)- بسم الله الرحمن الرحیم. ملاحظه مى‏فرمایید آنچه که کمیسیون دارد، این است که: «هرگاه رهبر مرجع تقلید عام نباشد» مقابلش «مرجع تقلید عام» است، یعنى یک کسى است که تقریباً همه کشور از او تقلید مى‏کنند و او را مرجع خودشان مى‏دانند و همان طورى که از نظر مرجعیت براى حضرت امام رضوان الله علیه بود که مردم او را به این عنوان مرجع عام پذیرفتند و خبرگان هم تشخیص دادند که این از نظر تدبیر و جهات دیگر هم مى‏تواند، او را به عنوان رهبرى انتخاب کردیم.
در مورد آن چیزى که نظر کمیسیون بود، همین است که در بیان بعضى از بزرگواران بود که مسأل رهبرى خصوصاً براى این مرجع، همان تنزل وجود امام معصوم سلام الله علیه است که همان طور که در مورد حضرت امام رضوان الله علیه این طور بود و ما اگر دقت بکنیم این قطعى است که اگر ما توانستیم تا این حد موفق به صدور انقلاب و جا انداختن انقلابمان در بین مسلمین مخصوصاً بشویم، عمده این بود که رهبرى است ما نه فقط حکومت ما اسلامى بود بلکه رهبرى به دست کسى بود که مرجع عام بود. مردم همان طور که نسبت به امیرالمومنین و ائمه معصومین سلام الله علیهم او را ولى مى‏دانند، مرجع را هم همان طورى که فتواى حضرت امام و فقهایى که قابل به ولایت فقیه هم هست، او را هم آن طورى مى‏دانند یعنى مسأله را، یک مسأل الهى و آسمانى مى‏دانند، نه مسأل انتخابى و مردمى.
من تعجب مى‏کنم این استحسانات گفته مى‏شود و برگشتش به این مى‏شود که ما حکومتمان را مالا یک حکومتى بکنیم که عین حکومت‏هایى که در جهان است. اصلا رهبرى 10 ساله و 5 ساله و 2 ساله و این‏ها به درد غیر اسلام مى‏خورد. اگر ریاست جمهورى بود، یک مقام مردمى بود که به اشخاص داده مى‏شد، این خوب بود، ولى فرض این است از باب اینکه این‏ها امناء الله هستند، مقامى به آن‏ها داده شد، داده نشد، خبرگان هم این‏ها را شناسایى کردند و به مردم معرفى کردند. و از نظر موازین شرعى در کمیسیون در این مورد صحبت شد که ما دلیلى نداریم براى اینکه بیعت حتى فعلیت رهبرى را به اشخاص بدهد براى اینک عرض مى‏کنم اجمالًا الحمدلله آقایان علما هستند براى اینکه ادل بیعت اتفاقاً در مورد معصومین سلام الله علیهم وارد شده و این معصومین بزرگوار ما شکى نداریم که امامت و ولایتشان منوط به بیعت نبوده، بیعت آن ارزشى که فقط داشته «قیام الحجه بوجود ناصر» بوده. حجت را براى آن‏ها تمام مى‏کرد که آن ولایت واقعى را که داشت بتواند اعمال بکند از باب داشتن یار و یاور. ولى فقیهى که خصوصاً مرجع عام هست، اگر این عام متصدى امر شد، کنار گذاشتن او دلیل مى‏خواهد و صحیح نیست به حسب موازین شرعى، روشن نیست و به نظر بنده اگر باشد، کنار گذاشتن او جایز نیست.
نایب رئیس (هاشمى رفسنجانى)- شما در دفاعتان به تفاوت این دو تا بپردازید چه تفاوتى بین این و آن هست؟
محمد دانش‏زاده (مؤمن) (مخبرکمیسیون)- اجازه بفرمایید من مرجع عام را عرض مى‏کنم. وقتى مرجع عام شد به خاطر اینکه مردم براى او مرجعیت قائلند ما نمى‏توانیم او را کنار بگذاریم. آن چه هست از نظر مباحثى که هست مادام الصفت، صفاتى که دارد در اصل‏
Majlis:2 Volume:3 Sessions:29-41 Page:1216
یکصد و یازدهم گفته شده اگر صفاتش را از دست داد، بسیار خوب او را کنار بگذارند. اما وقتى صفاتش را دارد که همه مردم فرض بر این است که مرجعشان است، همه مردم به او متوجه هستند. کنار گذاشتن او را حساب بکنید، خودش کنار رفتن است مگر خودش متمایل نباشد و الا کنار رفتن او، شما حساب این جهت را بکنید براى نظام چه قدر لطمه دارد. بنابراین آن جهاتى را هم که آقایان مى‏فرمودند که 10 ساله بودن، خوب باعث مى‏شود بتواند کنار برود خوب این جورى حساب بکنید اصلا کنار رفتن او را با رضایت و یا بدون رضایت. اگر با رضایت باشد که به خاطر آن مسأل عدالت و تقوایى را که دارد، هر وقت خودش ببیند مصلحت نیست و دیگر از او بر نمى‏آید او خودش کنار مى‏رود، محظورى ندارد و اگر بدون رضایت برود، کنار رفتن یک مرجع عام که همه دارند از او تقلید مى‏کنند کنار رفتن دین است از نظام حکومتى و روى این حساب فرق بین مرجعى که تقلید عام باشد و غیر او، کمیسیون گذاشت، والسلام.
نایب رئیس (هاشمى رفسنجانى)- پیشنهاد مشخص این است که این عبارت خذف بشود: «هرگاه رهبر مرجع تقلید عام نباشد» حذف بشود البته باید یک حرف «و» این‏جا اضافه بکنیم یعنى این طور بشود: «خواهد داشت و با رأى خبرگان به مدت 10 سال به رهبرى انتخاب مى‏شود» چون آن «10 سال» که حذف بشود، آن رأى نیاورد خیلى خوب آقایانى که موافقند این جمله: «هرگاه رهبرى مرجع تقلید عام نباشد» حذف بشود، دستشان را بلند کنند (یازده نفر دستشان را بلند کردند) تصویب نشد.
منشى (یزدى)- خوب اگر اجازه بفرمایید 3- 4 تا پیشنهادهاى آقایان به عنوان اصلاح عبارتى است که یکى از این‏ها اصلاح عبارتى جامع است اگر این را بخوانیم آن 3- 4 تا اصلاحات برداشته مى‏شود آن وقت بعد پیشنهادهاى بعدى که معناى ماهوى دارد، مطرح بکنند.
ابراهیم امینى- من یک پیشنهاد در مورد جمل آخرى که گفته شده دارم.
منشى- اشکال ندارد بفرمایید در همین پیشنهادهاى چاپ شده است؟
ابراهیم امینى- نه مال کمیسیون است.
منشى (یزدى)- بفرمایید.
ابراهیم امینى- در کمیسیون پیشنهاد شد که بعد از این قید «به مدت 10 سال» نوشته بشود که این قابل تمدید است آقایان مى‏گفتند که نیازى به این نیست معلوم است که قابل تمدید است ولى من عرض مى‏کنم که خود انشاى این مطلب در این‏جا مناسب است که بعد از آن هم قابل تمدید است حالا یک دوره دوره هر چه ... این یک مقدار تلخى و تندى او را کم مى‏کند.
منشى (یزدى)- خوب این پیشنهاد چون در کمیسیون مطرح بوده مخالف و موافق اگر مى‏خواهند صحبتى بکنند یا آقاى مؤمن به عنوان کمیسیون توضیح بدهند.
جنتى- نه، دیگر نیاز به صحبت نیست به رأى گذاشته بشود.
منشى- پس خوب است که همین جورى به رأى بگذاریم. پیشنهاد این است که در آخر عبارت، جمله‏اى بیاید که باز براى یک دوره دیگر هم بتواند انتخاب بشود.
ابراهیم امینى- نه، نوشته بشود، بعد از آن هم قابل تمدید است.
منشى- نه، تمدید یک مسأل دیگر است ...
Majlis:2 Volume:3 Sessions:29-41 Page:1217
نایب رئیس- ببینید! باید نوشته بشود «انتخاب مجدد بلامانع است».
منشى- چون فرض این است که این 10 ساله است آن وقت براى دور دوم انتخاب وى بلامانع است.
هاشمى- آن فقط براى تصریح است.
منشى- پیشنهاد کمیسیون براى تصریح بوده و این تصریح در بعضى جاها هم هست خوب اگر مخالفید، بفرمایید.
مؤمن- عرض کنم همان طورى که عرض کردم این جهت در کمیسیون بحث شد، ولى آن چیزى که باعث شد که این عبارت در این ذیل آورده نشود، این بود که گفتیم در مثل فقها و حقوقدان‏هاى شوراى نگهبان، آن‏جا هم همین طور عبارت است. عبارت این است که فقها براى 6 سال و همچنین حقوقدان‏ها براى 6 سال انتخاب مى‏شوند و هیچ تصریحى بعد از این که مدت آن‏ها تمام شد ... یا در مورد نمایندگان هم دارد که دوره‏اش 4 سال است. تصریح بر اینکه بعد مى‏تواند انتخاب بشوند یا نه؟ این را ندارد و تصریح کردن و در ذیل آوردن ولو آن جهت را تصریح کرده با توجه به اینکه شبیه آن هم هست و نیازى از نظر واقع ندارد این‏ها از قبیل آیین‏نامه به حساب آمد و یا مثل قانون عادى که قانون اساسى هر چه کوتاه‏تر و موجزتر باشد، بهتر است از این جهت کمیسیون رأى نداد.
نایب رئیس (هاشمى رفسنجانى)- ایشان بگویند این عبارت نشان مى‏دهد که بلامانع است و نیازى نیست. اگر رأى بگیریم و رأى نیاورد، بعداً خودش یک سابقه مى‏شود خوب الان که آقایان رأى نمى‏دهند دلیل بر عدم نیاز رأى نمى‏دهند، یعنى اگر رأى ندهند، ممکن است بعضى‏ها به دلیل عدم نیاز رأى ندهند و این را تصریح مى‏کنیم که بلامانع است، یعنى نظر کمیسیون و نظر ما هم این است که بلامانع است.
محمد مؤمن (مخبر کمیسیون)- از نظر کمیسیون بلامانع ولى همان طورى که در بحث مجلس هست و همان طورى که در شوراى نگهبان هست، اصلا نیازى به این نیست.
نایب رئیس- بلى، نگوییم بهتر است.
امامى کاشانى- من یک جمله عرض مى‏کنم این تصمیمى که کمیسیون گرفته چیز قطعى نیست ولو اینکه در شوراى نگهبان بحث کرده‏اند و این جور تفسیر نکرده‏اند اما بعضى‏ها الان هم معتقدند به اینکه شوراى نگهبان این طور و شوراى عالى قضایى این طور ... معناى این، این است که یک عده‏اى بیایند و یک عده‏اى بروند مخصوصاً بعضى این عقیده را دارند ولو در شوراى نگهبان این طور تفسیر نشده.
نایب رئیس- خیلى خوب اگر موضوع این است آقایان پس رأى بدهند که دیگر مشکل نشود.
منشى (یزدى)- دیگر هیچ کس در هیچ جا نگفته که دلیل بر منع است حالا اگر براى تصریح است، خوب آن چیز دیگرى است.
نایب رئیس (هاشمى رفسنجانى)- پس بگذارید ما به گون دیگرى رأى گیرى بکنیم. آقایانى که نظرشان بر این است که این عبارت منعى ندارد و همین عبارت کافى است براى‏
Majlis:2 Volume:3 Sessions:29-41 Page:1218
عدم منع، رأى بدهید (همه دستشان را بلند کردند) همه به اتفاق آراء رأى دادید خوب این سابقه در مذاکرات مثبت مى‏شود که دیگر بحثى ندارد. پیشنهاد بعدى را مطرح کنید.
منشى (یزدى)- 3- 4 تا پیشنهاد اصلاح عبارتى هست که این پیشنهاد اصلاح عبارتى که جناب آقاى موسوى خوئینى‏ها مرقوم فرموده‏اند بخوانیم، آن 3- 4 تا پیشنهاد ظاهراً قبول است بعد اصلاحات ماهوى بقیه را ... پیشنهاد ماهوى را مى‏خوانیم.
نایب رئیس (هاشمى رفسنجانى)- پیشنهاد اصلاحى آقایان را بخوانید ببینیم چه مى‏خواهند بگویند بعد این را بخوانید.
منشى- مثلا در اصل 107، صدر عبارت مصوب به این صورت اصلاح شود: «تعیین رهبر به عهد خبرگان منتخب مردم است، مگر در مواردى که یکى از فقهاى واجد شرایط ..» (مؤمن- آقاى یزدى! اینکه تأمین شده است) بلى مى‏دانم که این تأمین شده مى‏خواهم عرض بکنم که این‏ها را به عنوان اصلاح عبارتى ذکر کرده‏اند. باز جناب‏عالى نوشته‏اید که عبارت سلیس نیست (هاشمى- این مال قبل است) من مى‏گویم 3- 4 تا اصلاح عبارتى که هست این اصلاح همه آن‏ها را تمام مى‏کند و بقیه پیشنهادها را بعداً مطرح مى‏کنیم.
محمد دانش‏زاده (مؤمن) (مخبرکمیسیون)- حاج آقا! اجازه بدهید من یک توضیحى بدهم (هاشمى- بفرمایید) توجه بفرمایید. عبارتى که قبلا براى این اصل تنظیم شده بود، این طور بود «اصل یکصد و هفتم بجز در مورد رهبرى مرجع عالیقدر تقلید و رهبر انقلاب اسلامى حضرت آیت الله العظمى امام خمینى که از طرف اکثریت قاطع مردم به مرجعیت و رهبرى شناخته و پذیرفته شده است، تعیین رهبر به عهد خبرگان منتخب مردم است».
عبارت این بود با توجه به پیشنهادهایى که شده کمیسیون عبارت را تغییر داده و شاید به نظر خود کمیسیون عدم سلامتى را که جناب آقاى هاشمى فرمودند تبدیل به سلاست کرده که تعیین رهبرى به عهد خبرگان منتخب مردم است، جز در مورد حضرت امام و تا آخر ...
نایب رئیس- پیشنهاد ایشان سلیس است اما آقاى آذرى قمى پیشنهاد حذف دارند ما ناچاریم ... ببنید آقاى خوئینى‏ها یک پیشنهادى دارند ما فقط مى‏خوانیم به بحث نمى‏گذاریم اگر دیدید نظرتان تأمین مى‏شود دیگر پیشنهادهایتان را ... ببینید! پیشنهاد این است: پس از مرجع عالیقدر تقلید و رهبر انقلاب اسلامى حضرت آیت الله العظمى امام خمینى قدس سره الشریف که از طرف اکثریت قاطع مردم به مرجعیت و رهبرى پذیرفته شدند (از این به بعد) تعیین رهبر به عهد خبرگان منتخب مردم ... پس از یعنى یک قطع تاریخى را ایشان مطرح مى‏کنند که فقط به عنوان تاریخ این‏جا مانده. اگر این نظر آقایان را تأمین مى‏کند دیگر ما ... آقاى دکتر حبیبى پیشنهادى شبیه این دارند منتها تعیین رهبرى جز در مورد مرجع عالیقدر ... این هم مثل همان پیشنهاد کمیسیون مى‏شود یعنى این بهتر است. این قطع تاریخى است.
هاشمیان- عبارت این را من دادم.
نایب رئیس- لابد عبارتتان اتونوقى است (خند آقایان) عبارت ایشان را بخوانید.
منشى- شما عبارتتان را مرقوم فرموده‏اید؟
هاشمیان- بلى، نوشته‏ام و داده‏ام.
نایب رئیس- خوب ما که ندیدیم، آقاى یزدى را هم با این پیشنهاد دادنشان گیج کرده‏اند.
Majlis:2 Volume:3 Sessions:29-41 Page:1219
منشى- پیشنهاد شما در بند (ج) خط آخر حذف شود.
نایب رئیس (هاشمى)- نه ایشان عبارتى را پیشنهاد کرده‏اند که حالا خودشان مى‏خوانند و قضاوتش را به عهد ما مى‏گذارند.
هاشمیان- ... هر گاه یکى از فقهاى واجد شرایط مذکور در اصل پنجم این قانون از طرف اکثریت قاطع مردم به مرجعیت و رهبرى شناخته و پذیرفته شده باشد همان گونه که در مورد مرجع عالیقدر تقلید و رهبر انقلاب اسلامى آیت الله العظمى امام خمینى تحقق یافته این رهبر، ولایت امر و همه مسؤولیت‏هاى ناشى از آن را بر عهده دارد در این صورت ...
نایب رئیس- این را با 5 تا امضاء مى‏توانید مطرح بکنید.
هاشمیان- حاج آقا اجازه بفرمایید تا آخر بخوانم ...
نایب رئیس- خوب یعنى تغییر ماهوى داده‏اید، قبلا این را به کمیسیون داده‏اید؟
 (هاشمیان- بلى به کمیسیون داده‏ام) خیلى خوب بفرمایید ...
محمد مؤمن (مخبر کمیسیون)- آقاى هاشمى! ببینید! شما آن پیشنهادهاى چاپ شده را مطرح بفرمایید.
منشى- این پیشنهاد چاپ شده است.
محمد مؤمن- نیست، اصلا به دست ما نرسیده است.
منشى- این‏هاست ببینید!
محمد مؤمن (مخبر کمیسیون)- نه، این را عرض نمى‏کنم پیشنهادى دیگر را عرض مى‏کنم بعضى از آن‏ها که مطرح شد در چاپى‏ها نبود.
نایب رئیس- آقاى یزدى! پس چرا شما آن پیشنهاد را مطرح نکردید؟
منشى (یزدى)- آقاى هاشمى! این پیشنهاد است.
نایب رئیس (هاشمى رفسنجانى)- نه، چرا شما سراغ لفظى آمدید این معنوى است.
جنتى- پیشنهاد ایشان در وقت خودش نرسید و در کمیسیون اصلا مطرح نشد.
حسین هاشمیان- من آمدم در کمیسیون گفتید مطرح کن! (یکى از آقایان- تعجب مى‏کنم).
نایب رئیس- تعجب جزو کارهاى مرسوم این جلسه است و همه تعجب مى‏کنند، خوب تعجب هم جزو کارهایى است که باید بکنند!
حسین هاشمیان- آقایان دیگر که شاهدند.
نایب رئیس- خیلى خوب آقاى آذرى قمى پیشنهاد حذفشان را مطرح بکنند چون حوصل ایشان سر رفته و ظاهراً مى‏خواهند جایى بروند.
حسین هاشمیان- خوب من که عبارتم را تمام نخواندم.
نایب رئیس- حالا آقاى آذرى بفرمایید.
آذرى قمى- «تعیین رهبر به عهد خبرگان منتخب مردم است جز در مورد مرجع عالیقدر تقلید و رهبر انقلاب اسلامى حضرت آیت الله العظمى امام خمینى قدس سره الشریف که از طرف اکثریت قاطع مردم به مرجعیت و رهبرى شناخته و پذیرفته شده‏اند ...» البته من پیشنهاد
Majlis:2 Volume:3 Sessions:29-41 Page:1220
حذف صدر را بالکل داده‏ام، این غیر از آن است تغییر کرده ولى این‏جا یا پیشنهاد آقاى خوئینى‏ها را من مى‏گویم این مسأله جز در مورد مرجع عالیقدر تقلید و رهبر انقلاب اسلامى این جنب تاریخى است خودتان دارید یک تاریخچه‏اى ذکر مى‏کنید. چه مناسبت دارد با قانون اساسى که شما بیایید در یک قسمتى یک تاریخى را ذکر بکنید؟ این یک اشکال.
اشکال دیگر من این است که آنچه را که این‏جا استثناء کرده‏اید، این آن چهر مردمى که خود امام هم به این مسأله خیلى توجه داشت حتى در مسأل رهبرى که رهبرى مورد تأیید و انتخاب مردم است همان نامه‏اى را که به آقاى مشکینى نوشته‏اند، نوشته‏اند «خبرگان منتخب مردم» وقتى یک کسى را انتخاب بکنند، در حقیقت مردم انتخاب کرده‏اند. آن وقت شما این‏جا مى‏آیید و مى‏گویید که مرجعیت و رهبرى. یعنى رأى مردم فقط در مورد امام خمینى مفید و مؤثر بوده و در جاى دیگر مؤثر نیست. این خیلى چماقى مى‏شود که چه خصوصیتى دارد مگر بنا شد ملاک و اصل انتخاب مردم باشد، خوب آن عبارتى که قبلا در قانون اساسى بوده، به نظر من آن را باقى بگذارند خیلى بهتر است.
یک جمله‏اى هم که آقاى مؤمن اشاره کردند که این مسأله جوسازى و فلان و این حرف‏هاست خوب در آن مسأله مقبولیت عامه را هم که یکى از مرجحات قرار دادند خوب در آن هم یک اشکال مى‏آید.
نکت دیگرى که آقاى مؤمن گفتند این است که انتخاب مردم، این بالاخره باید یک تشخیص دهنده‏اى باشد، تشخیص دهنده چه کسى است؟ باز باید خبرگان باشند. خوب این‏جا دو حرف است: یا خبرگان مى‏آیند تشخیص مى‏دهند که این شخص مورد تأیید مردم قرار گرفته یک وقت خودشان مى‏آیند صلاحیت این شخص را تأیید مى‏کنند که در قسم اول این‏ها نسبت به صلاحیت او نظرى نمى‏دهند وقتى که در قانون اساسى این مسأله مورد تصویب قرار گرفت، همین مقدار خبرگان مى‏آیند مى‏گویند که بلى، مردم او را قبول کرده‏اند یا نکرده‏اند. اما حالا صلاحیت دارد یا ندارد، به این کارها کار ندارد و این خیلى به آن جهت فرق دارد.
بنابراین بنده با این چند دلیل مى‏گویم که این خوب است که این قسمت حذف بشود فقط ذکر اینکه آقاى خمینى حضرت امام قدس سره الشریف این را در اول قانون اساسى یا در هر جاى دیگر ذکرى از ایشان شده و این کفایت مى‏کند این را ما بیاییم این‏جا در قانونى که معنایش این است که مى‏خواهد عمل باشد و محور کار باشد بیاییم این‏جا گذراندن جهت تاریخى که مضر هم هست. به این بگذرانیم والسلام.
منشى- آقاى بیات بفرمایید.
اسدالله بیات- بسم الله الرحمن الرحیم. من اگر ذیل فرمایش جناب آقاى آذرى نبود کم کم از مخالفتم منصرف مى‏شدم. چون نتیجه توضیح قبلى ایشان این بود ما همان عبارت اولیه را نقل بکنیم و بیاوریم و من با آن موافقم، یعنى اگر آن بشود عیبى ندارد.
اما ذیل فرمایش ایشان این شد که این را حذف بکنیم، براى اینکه این ارزش تاریخى دارد. در کمیسیون مفصل صحبت شد. (آذرى قمى- پیشنهاد اولى من آن بود) اگر آن بشود، من با آن موافقم اما این ذیل را من فقط یک جمله عرض مى‏کنم. ببینید! این بازنگرى طبق فرمان حضرت امام شروع شده، مصلحت و خوب نیست ما بیاوریم در جایى که اسم ایشان را خبرگان‏
Majlis:2 Volume:3 Sessions:29-41 Page:1221
گذشته آورده‏اند، اسم کسى که معمار انقلاب است و همه چیز ما از اوست این را من درست نمى‏دانم این گونه ما مطرح بکنیم و این‏جا نیاوریم، این باید باشد و اما اینکه ما عبارت را این گونه آوردیم سر قضیه این بود ما مى‏خواهیم خبرگان از این به بعد تشخیص دهنده باشند، خبرگان بیایند بگویند فلانى صلاحیت دارد یا ندارد، اما در رابطه با حضرت امام، خبرگان نقشى نداشتند، در این جریانات اخیرى هم که مسأل قائم مقامى مطرح بود، حضرت امام بدون اینکه با خبرگان مسأله را در میان بگذارند ابتدا آن‏جا مطرح شد بعد خودشان تصمیم گرفتند اصلا خبرگانى وجود نداشت. بنابراین به خاطر قداست قضیه و به خاطر اینکه این مسأله در بیرون هم اثر سوء مى‏گذارد، بنده معتقدم این قضیه ولو ارزش تاریخى هم داشته باشد اصل قضیه باید روشن این‏جا ذکر بشود و باید آورده بشود علاوه بر این‏که بیینا و بین الله در رهبرى و در مرجعیت ایشان، خبرگان نقشى نداشتند، مشروعیت خبرگان با امضاى ایشان بود و حقانیت و درست بودن خبرگان با امضاى ایشان بود. بنابراین من معتقدم اگر آن پیشنهاد اولیه حاج آقا آذرى باشد، من هم کاملا با آن موافقم. اما این ذیل را به من درست نمى‏دانم و صلاح هم نیست.
آذرى- عین مطلب قبلى که در قانون اساسى فعلى هست.
نایب رئیس- حالا اگر موافق نمى‏خواهد صحبت بکند کمیسیون صحبت کند آقاى مؤمن بفرمایید.
محمد دانش‏زاده (مؤمن) مخبرکمیسیون رهبرى- ببینید حاج آقا آذرى که به کمیسیون تشریف آوردند با توجه به عبارتى که کمیسیون تنظیم کرده بود، پیشنهادشان حذف بود و همین جهت آن‏جا بحث شد و الان هم اگر ملاحظه بفرمایید پیشنهاد مکتوبشان حذف است و در مورد حذف هم همان مطالبى که جناب آقاى بیات فرمودند به نظر ما کافى است و کمیسیون با حذف این جهت مخالف است.
اما این که بیاید به نحو دیگرى مسأله مطرح بشود که جناب آقاى هاشمیان پیشنهاد کردند و جناب آقاى عمید هم پیشنهاد کتبى دارند حالا پیشنهاد کتبى ایشان در موقع خودش مطرح بشود این یک بحث دیگرى است فعلًا مسأله‏اى که مطرح است اگر حذف این سطر باشد، کمیسیون مخالف است، علتش هم همان فرمایشى است که آقاى بیات فرمودند.
آذرى قمى- من مى‏توانم پیشنهادم را اصلاح کنم و بدهم؟
نایب رئیس (هاشمى)- همان عبارت قبلى‏تان را بگویید رأى بگیریم. اصلاح نمى‏خواهد.
مؤمن- پیشنهادهاى زیادى شده که بالاخره نظر شما را تأمین مى‏کند.
آذرى- من مى‏گویم همان عبارت قبلى باشد.
نایب رئیس (هاشمى رفسنجانى)- همان عبارت قبلى‏تان را بفرمایید مشخص بکنید رأى بگیریم.
آذرى قمى- پیشنهاد من این است: «هرگاه یکى از فقهاى واجد شرایط مذکور در اصل پنجم این قانون، از طرف اکثریت قاطع مردم به مرجعیت و رهبرى شناخته و پذیرفته شده باشد همان گونه که در مورد مرجع عالیقدر تقلید و رهبر انقلاب آیت الله العظمى امام خمینى چنین شده است، این رهبر، ولایت امر و همه مسؤولیت‏هاى ناشى از آن را برعهده دارد.» این دیگر جنب تاریخى هم ندارد.
Majlis:2 Volume:3 Sessions:29-41 Page:1222
نایب رئیس- اتفاقاً پیشنهاد آقاى هاشمیان هم همین است.
آذرى قمى- آخر من با ذیلش هم ...
نایب رئیس- خیلى خوب تا این‏جا رأى گیرى مى‏کنیم. آقایانى که با این پیشنهاد آقاى آذرى موافقند، رأى بدهند (عد کمى دست بلند کردند) رأى نیاورد. پیشنهاد دیگرى اگر هست بفرمایید.
امامى کاشانى- ى ک پیشنهاد هم من دارم ولى چاپ نشده است همین امروز داده‏ام.
نایب رئیس- حالا بگذارید ببینیم آن چاپ شده‏ها چه جورى از آب در مى‏آیند تا به چاپ نشده‏ها برسیم، این قدر که پیشنهاد چاپ شده داریم در آن‏ها چاپ نشده‏ها گم است. اول بگذارید پیشنهاد آقاى هاشمیان مطرح بشود مثل اینکه حوصله‏شان سر رفته است ما از این هم راحت بشویم بفرمایید.
حسین هاشمیان- بلى من این مقبولیت عامه را که آقایان یکى از مرجحات ذکر کردند، این مقبولیت عامه یک مقوله به تشکیکى است، منظورتان از این چیست؟ یعنى در سراسر کشور مقبولیت داشته باشد؟ در یک استان مقبولیت داشته باشد، در یک شهرستان مقبولیت داشته باشد؟ ممکن است یک نفر در یک شهرى مقبولیت داشته باشد، یک آقاى دیگرى که در قم است و هنوز به هیچ شهرى نرفته مشغول تدریس و تدریس هست او را کسى نشناسد، مقبولیت آن جورى نداشته باشد. بنابراین، این حق را چرا به خاطر آن چیز از او مى‏گیرید؟ در عبارتى که من آورده‏ام این را حذف کرده‏ام. بنابراین، این مرجح حذف مى‏شود.
نایب رئیس (هاشمى رفسنجانى)- اگر چیز دیگرى دارید همه را با هم بگویید که دوبار مطرح نشود.
حسین هاشمیان- نه دیگر، فقط همین عبارت بوده که ...
منشى (یزدى)- آقاى امینى بفرمایید.
ابراهیم امینى- بسم الله الرحمن الرحیم. عرض کنم که این مقبولیت عامه یک چیزى نیست که در روایتى، آیه‏اى، چیزى دلیل به آن خصوصیت داشته باشد. اما به اعتبار این است که وقتى خواستند افرادى را انتخاب بکنند که مساوى هستند اگر در بین این‏ها فردى هست که در بین مردم از یک جهتى مقبولیت دارد، مثلا بفرمایید که ما الان مرجعیت را جزو مرجحات ذکر نکردیم اما اگر چند نفر داریم که این‏ها همه واجد شرایط هستند، در بین این‏ها یک نفر مرجع هم هست، خوب معلوم است که این مرجعیت چه مرجعیت مطلق باشد، چه مرجعیت محدود باشد، خوب این که مرجحى است که این رهبر بهتر مى‏تواند کار بکند. بهتر مى‏تواند در مردم نفوذ داشته باشد. خوب ما چرا این را هیچ چیز حساب نکنیم؟ یا مثلًا چند نفرى هستند که همه شرایط را دارند. مرجع هم نیستند، اما یک کلام این‏ها داراى استنباط و رساله و رسال عملیه کامل و بفرمایید مسائل حکومتى را کاملا بررسى کرده و این مزیت را دارد، ما بگوییم که نه. این مزیت نیست، این درست نیست. خوب این معلوم است که یک مزیتى است یا یکى است که در بین مردم شناخته شده است (این مطلب را دقت بفرمایید!) اگر ما 5 نفر را داریم که همه شرایط را دارند اما یک نفر این‏ها در بین مردم، داخل، خارج‏
Majlis:2 Volume:3 Sessions:29-41 Page:1223
شناخته شده است به حسن سابقه ... خوب اگر خبرگان بیایند این مزیت را ندیده بگیرند، یکى دیگر را که گمنام است انتخاب بکنند با آن کسى که شناخته شده است مسلماً آن کسى که شناخته شده و جا افتاده است خیلى بهتر است و امثال این‏ها ...
و این‏که جناب آقاى هاشمیان فرمودند که این یک چیز روشنى نیست، نیست. خوب خود خبرگان مى‏فهمند دیگر! خود خبرگان را براى چه گذاشته‏اند؟ خبرگان مى‏فهمند که این مقبولیت هست یا نیست، مصداقش هست یا نیست؟ اگر هست این امتیاز را از دست ندهند.
نایب رئیس (هاشمى رفسنجانى)- موافق صحبت کند.
منشى (یزدى)- آقاى آذرى بفرمایید.
آذرى قمى- این مقبولیت عامه معنایش این است که مورد پذیرش عموم باشد، از چه جهت، یعنى از هر جهت؟ از هر جهتى که مردم او را قبول داشته باشند مثلا این ورزشکار خوبى است و همه او را به عنوان یک پهلوانى قبول دارند یا به عنوان مرجعیت، به عنوان علم به عنوان اینکه مقبولیت عامه دارد، به دلیل اینکه یک مبلغ مذهبى خوبى است؟ خوب در این عبارت نمى‏شود همه این‏ها را شامل کرد. حتى مسأل تناسب حکم موضوع را هم اگر بخواهیم رعایت بکنیم و به من اشکال بکنید، مى‏گویم همین طور، حتى آن مسائل را هم که الان ذکر مى‏کنید و مى‏خندید همانا هم چرا، مؤثر است. یک پهلوان فرض بفرمایید بیاید که علم به موضوعات و همه چیز هم داشته باشد مثلا فرض کنید علم به ادبیات، یک کسى ادبیات خیلى جالبى داشته باشد، مثل امام فرض کنید غزلسراى خیلى خوبى باشد. خوب این پیداست که خیلى جاها مؤثر است. پس این مقبولیت به معنا و مفهوم عام خودش نمى‏تواند مؤثر واقع بشود. اگر بخواهید که در همان مرجعیت منحصرش کنید که خوب همان کر على ما فر است. بنابراین، این را ... و بعد هم مسأله هست که «مقبولیت» را کسى با جوسازى براى خودش درست بکند. این مسأله هم در آن‏جا وجود دارد، بنابراین من با ذکر این که از مرجحات باشد مخالفم.
نایب رئیس (هاشمى رفسنجانى)- آقاى مؤمن بفرمایید.
محمد دانش‏زاده (مومن)- بسم الله الرحمن الرحیم. عرض کنم که مفاد مقبولیت عامه که براى جناب آقاى هاشمیان یک مقدار ابهام داشت نه، مقبولیت عامه این است که فقط در یک شهر (مثل قم) آن‏جا شناخته شده باشد، یا در یک شهر دیگرى (هاشمیان- بگوئید که در چه باشد؟) عرض مى‏کنم، این نیست.
مقبولیت عامه، مقبولیت بین عموم مردم است، نه مردم یک شهر و معلوم است که اینکه حاج آقا آذرى فرمودند که پهلوان باشد و این‏ها ... این‏ها نیست. مقبولیت عامه، یعنى مقبولیت داشته باشد در مقام رهبرى. اگر رهبرى ایشان با دیگران مقایسه بشود، این بهتر حامى افتد و پذیرفته مى‏شود و همان طور که جناب آقاى امینى فرمودند، معناى مقبولیت عامه مثلا در بنایى که منظور نیست یا در شعر و شاعرى هرگز منظور نیست! مقصود این است که یک صفتى یک جهتى در مورد ایشان هست که شناخته شده است. به خاطر اینکه در جبهه‏هاى رزم مثلا شرکت کرده، همه مردم او را با این صفت مى‏شناسند که این قدر از خود گذشته است که براى اسلام حاضر است در عین اینکه در مقام علمیت فقهى و مجتهد جامع الشرایط هست، در
Majlis:2 Volume:3 Sessions:29-41 Page:1224
عین حال از همه چیز خودش مى‏گذرد و در آن‏جا شرکت کرده، یا مثلا از نظر تدبیر از نظر این‏که در جهاتى که پیش آمده، مشکلات کشور را توانسته حل بکند، این آدمى است که شناخته شده است همچنین مثل مرجعیت! وقتى یک چنین آدمى باشد قهراً وقتى این انتخاب بشود از دیگرى که هست بهتر رهبرى‏اش جا مى‏افتد و بهتر مى‏تواند کار بکند روى این جهت خیلى روشن است که این باید از مرجحات ذکر بشود.
نایب رئیس (هاشمى رفسنجانى)- معلوم شد پیشنهاد آقاى هاشمیان پیشنهاد آقاى آذرى هم هست، یعنى از این عبارت گزارش کمیسیون «یا داراى مقبولیت عامه یا واجد برجستگى» این «مقبولیت عامه» حذف بشود. آقایانى که با حذف این جمله موافق هستند رأى بدهند (سه نفر موافق بودند) رأى نیاورد. آقایان اگر پیشنهاد مکتوبى دارند مطرح کنند، اگر ندارند ما برویم روى پیشنهادهاى چاپ نشده.
منشى (یزدى)- آقاى عمید در «اصل» پیشنهاد مکتوب دارند.
نایب رئیس (هاشمى)- بفرمایید.
عباسعلى عمید زنجانى- بسم الله الرحمن الرحیم. پیشنهادى که من دارم از نظر محتوا همان پیشنهادى است که جناب آقاى آذرى اول مطرح کردند، با این تفاوت که من آن اصلى را که کمیسیون به این شکل تأسیس کرده که: «خبرگان تعیین رهبر بکنند.» این اصل را من پذیرفته‏ام. اصل این است که خبرگان تعیین رهبر کنند اما «مگر در مواردى که یکى از فقهاى واجد شرایط از طرف اکثریت قاطع مردم به آن گونه که مرجع عالیقدر تقلید و رهبر انقلاب اسلامى حضرت آیت الله العظمى امام خمینى قدس الله سره انتخاب شد به مرجعیت و رهبرى پذیرفته شده باشد.» محتوا همان است که در پیشنهاد کمیسیون آمده که تعیین رهبر به عهد خبرگان منتخب مردم است. این حفظ مى‏شود منتها فقط فرد حضرت امام استثناء نمى‏شود. هم حضرت امام استثنا مى‏شود به خاطر عظمت تاریخى و آن خصوصیات شرایط اگر اتفاق بیفتد در آن مورد در آن‏جا هم ملاک واحد باشد، به همان ترتیبى که حضرت امام بدون دخالت خبرگان به رهبرى انتخاب شدند آن شخص و شخصیت هم به رهبرى انتخاب بشود. در کمیسیون که من مطرح کردم عمد دلیل کمیسیون (و مطلبى که مخبر محترم بیان کردند) این بود که این زمینه سازى براى مرجع تراشى و رهبر تراشى مى‏شود ممکن است این نوع رهبرى که مقبولیت عامه به این صورت مشابه جریان حضرت امام بخواهد اتفاق بیفتد، این در قانون اساسى پیش بینى بشود ممکن است زمینه سازى‏هاى غیر طبیعى بشود که به نظر من قانع کننده نیستغ چون اگر ما این جور بدبینانه نگاه کنیم از آن طرف هم بدبینى هست که خداى نکرده، خداى نکرده خبرگان هم بخواهند این کار را بکنند. یعنى کسى که مثل حضرت امام در نگهدارى و تداوم انقلاب نقش داشته باشد این را کنار بگذارند.
پس بدبینى را باید کنار گذاشت. هر دو طرف احتمال بدبینى وجود دارد و این حقى است که مرجع عامى اگر در آینده مشابه حضرت امام در صفات و خصوصیات به وجود آمد صد سال دیگر، صد و پنجاه سال دیگر ما حق او را ضایع نکنیم. اگر چنین مرجعیتى شکل گرفت و چنین‏
Majlis:2 Volume:3 Sessions:29-41 Page:1225
رهبرى، خواه ناخواه خبرگان نقششان مثل سایر مردم هست وقتى اکثریت قاطع مردم یعنى 99% مردم رهبرى او را پذیرفته‏اند خبرگان این‏جا هیچ نقشى نمى‏توانند داشته باشند. نه بله گفتنشان اثر دارد، نه، نه گفتنشان اثر دارد.
من در تأیید عرضم مى‏خواهم یک نکته‏اى را عرض کنم: (با عرض معذرت) در تاریخ روحانیت شیعه همیشه شخصیت‏هاى بزرگ چشمگیرى که ظاهر شده‏اند، متجلى شده‏اند حداقل یک قرن شعاع وجودى آن‏ها باعث شده که شخصیت‏ها کم نور بشوند. مثل مرحوم شیخ الطائفه در فقه یا موارد دیگر که گاه حدود مثلا یک قرن فقهاى بعدى مقهور عظمت و مقهور آن شخصیت والاى آن شخص مبرز بودند ملى به مرور شخصیت‏هایى (حالا بعد از پنجاه سال، صد سال، بیشتر) به وجود آمدند که ما آن‏ها را مجدد مى‏دانیم و گاه مى‏شود که شخصیت بعد عدل شخصیت قبلى بوده است. ما این حق را در قانون اساسى از میان نبریم. البته اعتقاد اکثر ما این است که به این زودى‏ها در تاریخ یک چنین شخصیتى نمى‏تواند بروز و تجلى داشته باشد اما اگر احیاناً چنین اتفاقى بیفتد، حق او ضایع نشود. آقایان مى‏گفتند وقتى چنین مرجعى به وجود بیاید خبرگان به او نظر خواهند داد و رأى خواهند داد. من عرض مى کنم در چنین شرایطى خبرگان نه بله گفتنشان اثر دارد نه، نه گفتنشان. وقتى سیل خروشان 5/ 99 مردم به رهبرى و مرجعیت کسى را شناخته باشد دیگر 60 نفر، 70 نفر بله گفتنشان چه تأثیرى و نقشى مى‏تواند داشته باشد؟ پیشنهاد دقیق من این است که با حفظ اصلى که کمیسیون پیشنهاد کرده که تعیین رهبرى به عهد خبرگان منتخب مردم باشد، این «مگر والا» یک استثناء عامى باشد نه استثناء به صورت فرد.
نایب رئیس (هاشمى رفسنجانى)- این همان پیشنهاد آقاى آذرى و آقاى هاشمیان بود که رد شد، مضمونش همان است.
عمید زنجانى- خیر، آن با حفظ این اصل نبود.
هاشمى رفسنجانى- با حفظ اصل بلى، ولى مضمون همان است.
عمید زنجانى- با حفظ اصل است استثناء داریم قائل مى‏شویم.
نایب رئیس (هاشمى رفسنجانى)- من راجع به اصل بحث ندارم، همان است حالا اگر ایشان اصرار دارند ما رأى مى‏گیریم. ولى انصافاً همان مضمون است.
منشى (حسن حبیبى)- فرقش این است که در آن‏جا جلو بود ...
هاشمى رفسنجانى- بلى، ما مضمون را رد کردیم حالا ...
آذرى قمى- مثل اینکه منعى وجود ندارد براى رأى دادن ...
نایب رئیس- بلى، حالا مى‏خواهید رأى مى‏گیریم. آقایانى که با این توضیحاتى که جناب آقاى عمید دادند با این پیشنهادشان موافق هستند، رأى بدهند (عد کمى موافق بودند) رأى نیاورد. پیشنهاد مکتوب باز اگر آقایان دارند در صورتى که تکرارى نباشد مطرح کنند.
عمید- من باز پیشنهاد دارم ولى نمى‏دانم رأى بیاورد یا نه، در مورد جمل «هرگاه یکى از آنان اعلم به احکام و موضوعات فقهى باشند»، این عبارت را نامفهوم و ناقص مى‏دانم.
نایب رئیس (هاشمى رفسنجانى)- پیشنهاد مشخصى اگر دارید بدهید.
عمید- پیشنهادم دقیقاً به این صورت است که به جاى این عبارت «یکى از آنان را اعلم‏
Majlis:2 Volume:3 Sessions:29-41 Page:1226
به احکام و اعرف به موضوعات فقهى یا مسائل و موضوعات سیاسى»، این عبارت را بیاوریم: «یکى از آنان اعلم به احکام و اعرف به تشخیص آن قسمت از موضوعات باشد که بدون شناخت دقیق آن‏ها استنباط احکام مربوط به آن ممکن نیست». یعنى همه موضوعات و موارد سیاسى لزومى ندارد آن موضوعاتى معرفت و شناختش لازم است که در استنباط احکام دخالت کند.
ى زدى- موضوعات فقهى گفته نه سیاسى!
نایب رئیس (هاشمى رفسنجانى)- بلى، یکى در مى‏آید. زیاد تفاوت نمى‏کند این‏ها هم که وجود دارد.
منشى (یزدى)- مقصود کمیسیون این است، حالا توضیح بدهند، منتها عبارت ایشان روشن‏تر است. کمیسیون مى‏گوید این نیست.
مؤمن- نه کمیسیون مى‏گوید این نیست.
منشى (یزدى)- حالا توضیح مى‏دهند، موضوعات غیر مربوط به استنباط که در تصمیمات تأثیر ندارد. مخالف و موافق اگر صحبت نمى کنند آقاى مؤمن توضیح بدهند.
هاشمى رفسنجانى- آقاى مؤمن! اگر منظور شما همین است؟
مؤمن- مختصر بحثى دارم که با فرمایش ایشان تفاوت دارد.
نایب رئیس- آقاى عمید، توضیحتان کافى است؟ مخالف و موافق صحبت کند.
عمید زنجانى- حالا آقاى مومن توضیح بدهند.
هاشمى- بسیار خوب اگر نمى‏خواهید صحبت کنید، آقاى مؤمن توضیح بدهند.
محمد دانش‏زاده (مؤمن)- عرض کنم که ما این مسأله‏اى را که در عبارت آوردیم: «یکى از آنان را اعلم به احکام و موضوعات فقهى یا مسائل سیاسى و اجتماعى» ... منظور از احکام و موضوعات فقهى همان است که در فقه صحبت مى‏شود که مربوط به فقه هست و تقلید در مورد آن‏ها انجام مى‏شود. تقلیدى که اشخاص از یک مجتهد مى‏کنند که به اصطلاح قانوندانى مجتهد به تعبیر من یا فقه بودن او را ملاک قرار مى‏دهیم. یکى عبارت از این است که حکم وجوب و حرمت و یکى اینکه خیلى از موضوعات روشن است اما بعضى از موضوعات ابهام دارد مثلًا غناء (آن روز هم عرض کردم) چیست؟ «الغناء ماهو». این غناء را هم باید در موارد ابهام حدودش را فقیه مشخص کند. روى این جهت ما که این‏جا گفتیم یکى از آن‏ها اعلم به احکام و موضوعات فقهى باشد با توجه به اینکه فقه عبارت از یک قوانین کلیه‏اى است که روى موضوعات کلى است، منظور این است که از نظر فقهى خلاصه اعلم باشد. منتها فقه دو جنبه دارد یکى جنب شناخت احکام است و یکى جنب شناخت موضوعات کلى هست و هر دو جهت را مى‏شود چاره کرد مسائل سیاسى و اجتماعى است که این مطالبى که هست همه را شامل مى‏شود چه موضوعات باشد، چه احکام باشد، آنچه که مربوط به سیاست و شناخت اجتماع هست، چه موضوعات و چه مسائل دیگر ...
بنابراین، خلاصه این عبارت ما این مى‏شود: «هرگاه یکى از آن‏ها هم در جنب فقهى و هم در جنب بینش سیاسى و اجتماعى اقوى باشد» معناى عبارت این مى‏شود و به نظر مى‏آید که عبارت بسیار جامعى است. برعکس اینکه عبارت جناب آقاى عمید آورده بشود، من دیگر به همین اکتفا مى‏کنم.
Majlis:2 Volume:3 Sessions:29-41 Page:1227
نایب رئیس (هاشمى رفسنجانى)- آقاى عمید پیشنهادتان را خودتان بخوانید و مشخص کنید عبارتى که باید عوض کنیم جاى آن چه بگذاریم.
عمید زنجانى- عبارتى که در پیشنهاد کمیسیون هست این است که یکى از آنان را اعلم به احکام و موضوعات فقهى یا مسائل و موضوعات سیاسى ...
مؤمن- نه، یا مسائل سیاسى، اجتماعى «موضوعات» ندارد.
هاشمى رفسنجانى- موضوعات ندارد.
عمید زنجانى- پس اجازه بدهید من از روى خود متن بخوانم: «هر گاه یکى از آنان را اعلم به احکام و موضوعات فقهى یا مسائل سیاسى و اجتماعى یا داراى مقبولیت عامه». درست است؟ (هاشمى رفسنجانى- بله) بسیار خوب به جاى این من پیشنهاد کرده‏ام که این عبارت آورده بشود: «یکى از آنان را اعلم به احکام و اعرف به تشخیص آن قسمت از موضوعات باشد که بدون شناخت دقیق آن‏ها استنباط احکام مربوط به آن ممکن نیست» اشاره به آن مطلبى است که حضرت امام فرمودند و این موضوعاتى هم که آقاى ... توضیح دادند همان جزو احکام است.
نایب رئیس (هاشمى رفسنجانى)- بسیار خوب. آقایانى که با این عبارت جناب آقاى عمید به عبارتى که در کمیسیون آمده موافق هستند، رأى بدهند (فقط یک نفر رأى داد) تصویب نشد. ما دیگر برنمى‏گردیم و حالا مى‏رویم سر پیشنهادهاى چاپ نشده. 6
منشى (یزدى)- آقاى عمید یک پیشنهاد دارند.
عمید زنجانى- بلى دارم.
هاشمى رفسنجانى- از شما پرسیدیم گفتید که نداریم حالا توضیح بدهید.
عمید زنجانى- در اصل یکصد و هفت شیو رهبرى شورایى در مواردى که برترى چند نفر از فقها در برخى از صفات به طورى برجسته باشد که هیچ کدام قابل اغماض نباشد، در این صورت این شورا در متن اصل یکصد و هفت حفظ بشود. دلیل من هم این است که در بعضى از موارد مى‏شود افرادى در یک صفت برجستگى دارند، برجستگى به نحوى است که به خاطر برجستگى یک صفت دیگر دیگرى قابل اغماض نیست. یکى فرض کنید که برجستگى در قدرت استنباط دارد و دیگرى برجستگى از نظر احاطه فقهى دارد، بعضى‏ها برجستگى از نظر آگاهى سیاسى دارند، بعضى‏ها ... و این برترى‏ها به نحوى است که قابل اغماض نیست. گاه هم مى‏شود که قابل اغماض است، آن کسى که در من حیث المجموع برترى‏اش بیشتر هست ملحوظ مى‏شود، اما اگر چنین برترى امکان پذیر نباشد، یا قابل اغماض نباشد، ما شیو رهبرى شورایى را به عنوان شیو آخر حفظ بکنیم. پیشنهاد من در اصل یکصد و هفت این است چون رهبرى شورایى به کلى حذف شده است.
نایب رئیس (هاشمى رفسنجانى)- مخالف و موافق صحبت کنند.
منشى (یزدى)- جناب آقاى امینى بفرمایید.
ابراهیم امینى- بسم الله الرحمن الرحیم. عرض کنم جهتى که این رهبرى شورایى حذف شده چند جهت است:
یکى اینکه ما در ... (آذرى قمى- ضمناً از ساعت هفت و نیم هم گذشته است).
Majlis:2 Volume:3 Sessions:29-41 Page:1228
نایب رئیس (هاشمى رفسنجانى)- خوب این پیشنهاد را عمل مى‏کنیم بعد ...
آذرى- پس بقیه پیشنهادهاى غیر چاپى براى شنبه بماند.
هاشمى رفسنجانى- بلى، براى شنبه مى‏ماند. بفرمایید.
ابراهیمى امینى- ى ک جهتش این است که ما اصولا گر چه شورا را در اسلام داریم، اما شورا در اسلام داریم، اما شورا براى زمامدارى و حکومت سابقه ندارد و علاوه بر اینکه بنا به تجربه‏اى که داریم از شورا خیلى هم راضى نیستیم، از این جهت بعضى جاها هم که شورایى بوده حضرت امام دستور دادند که تغییر بکند. حالا گرچه این شورایى امتحان نشده، اما این هم شاید اگر آزمایش شده بود همان نتیجه را مى‏داد. به علاوه ما بعضى روایات هم داریم که با شورایى بودن مخالفت مى‏کند مثلا یک روایت را من یادداشت کرده‏ام که از حضرت على علیه السلام است.
قال على «الشرکة فى الملک تعدى الى الاضطراب» شرکت در ملک سبب اضطراب مى‏شود و روایات دیگر نظیر این هست.
به واسط این جهت بود که ما عقیده پیدا کردیم که ضرورت ندارد که ما رهبرى را در شورا قرار بدهیم و اصولا درست هم نیست و براى این جهتى هم که مشکلى پیش نیاید در یک ماده‏اى از یک جایى این جهت را پیش بینى کردیم که اگر خبرگان نتوانستند کسى را انتخاب بکنند موقتاً یک شورایى براى مدتى فکر کردیم، البته نقض نشود که در آن‏جا قبول کردیم! آن‏جا رهبرى نیست، در وقتى که رهبر نداشته باشیم یک مدتى شوراى رهبرى کار مى‏کند اما رهبر نیست مثل شوراى ریاست جمهورى که ریاست جمهورى نیست. از این جهت آن هم پیش بینى شده و ظاهراً مذاق اسلام مناسب نباشد با اینکه ما زمامدار شورایى را اثبات کنیم. از این جهت آقایان فرمودند که اگر چند فرد هستند که هیچ کدام امتیازى ندارند خوب چه کار کنیم این‏جا اختیار با خبرگان است. اگر توانستند یک مزیتى پیدا کنند که ... اگر نشد یک نفر را انتخاب مى‏کنند. بعضى آقایان هم پیشنهاد قرعه کرده بودند که آن هم تصویب نشد، بنابراین خبرگان مخیر هستند که یک فردى را انتخاب مى‏کنند.
هاشمى رفسنجانى- آقاى مشکینى موافق هستند، بفرمایید.
على مشکینى- بسم الله الرحمن الرحیم. بر فرض اینکه واجدین شرایط متساوى باشند، آقایان این‏جا انتخاب مى‏کنند که خبرگان احدالافراد را انتخاب مى‏کنند. گاهى اتفاق مى‏افتد به اینکه واجدین شرایط (مثلا سه نفر) هر یکى در یک صفتى یک برجستگى دارند، و در این یکى و در آن دیگرى، معذلک با هم تقریباً تساوى پیدا مى‏کنند بعد خبرگان یک وقت به ذهنشان مى آید که ما این‏جا احدالافراد را انتخاب کنیم یک برجستگى را حفظ کرده‏ایم (البته فرض این است که همه واجد شرایط هستند) خوب است که در این‏جا شورایى قرار بدهیم که سه تا برجستگى را حفظ کنیم که به نفع جامعه باشد. حالا اگر این مثال را هم نپذیرفتید، من مى‏گویم اگر یک وقتى اتفاق افتاد هشتاد نفر از خبرگان یک جا نشسته‏اند مى‏بینند صلاح در این است که در این برهه از زمان با اینکه این‏ها مساوى هستند این‏ها شورایى باشد بهتر است. شما با 14 رأى جلو 80 رأى را مى‏خواهید بگیرید؟ شاید آن خبرگانى که در آن‏جا باشند همه بهتر از ما و مثل ما بالاتر از ما فکر کنند. هشتاد نفر نشسته‏اند صلاح دیدند در اینکه در این مورد خاص یک مدتى‏
Majlis:2 Volume:3 Sessions:29-41 Page:1229
شورایى باشد بهتر است. شما با این قانون چرا جلوى آن‏ها را مى‏گیرید؟ آن‏ها هم افرادى هستند که شاید بیشتر از ماها باشند و بهتر مى‏دانند. مى‏گویند با این قانون جلوى آن‏ها را نگیرید، این قید را بکنید که مگر اینکه ... ما یک جلمه‏اى این‏جا اضافه کرده بودیم. ما گفتیم که این جمله این‏جا اضافه بشود: «مگر آنکه رهبر انتخاب و معرفى مى‏نمایند مگر آنکه شورایى بودن رهبرى به تصویب اکثریت آن خبرگان راجح باشد و صلاح جامعه باشد.» ما مى‏گوییم این قید را اضافه بکنید.
نایب رئیس (هاشمى رفسنجانى)- آقاى مؤمن بفرمایید.
محمد دانش‏زاده (مؤمن)- بسم الله الرحمن الرحیم. من دو جهت را کوتاه عرض مى‏کنم: یکى این‏که همان طورى که اول عرض کردم ما در شور اول هم که مسأل شورایى را نیاورده بودیم جناب آقاى اردبیلى و جناب آقاى امینى خدمت امام مشرف شدند یکى از مطالبى که خدمتشان عرض کردند همین بود که ما در این پیش نویس شورایى را دیگر کنار گذاشته‏ایم و ایشان این جهت را به حسب آنچه که آقایان مى‏فرمایند تحسین کردند. این اولا.
و ثانیاً اینکه این چیزى را که آقایان مى‏فرمایند مثلا الان در عبارت جناب آقاى عمید هست ایشان فرموده‏اند در مواردى که برترى چند نفر از فقها در برخى از صفات به طورى برجسته باشد که هیچ کدام قابل اغماض نباشد و حاج آقاى مشکینى هم فرمودند خوب یکى از جهت فقه، یکى از جهت تقوا و یکى هم از جهت تدبیر. این جهت را ما در کمیسیون بحث کردیم که اگر سه نفر این طورى را گذاشتیم آیا آن کسى که فقه او بیشتر است در اثر اینکه با آن دو نفر بیاید تدبیرش بیشتر مى‏شود یا او تدبیرش همان چیزى که بوده هست؟ و آن کسى که از نظر فقهى ضعیف‏تر است آیا فقه او به خاطر اینکه با او هست زیاد مى‏شود و آن کسى که تقوایش زیادتر است و فقه و تدبیرش زیاد مى‏شود؟ این جور نیست و فرض این است که همان طور که مى فرمایید همه واجد شرط هستند و این شخصى که تدبیرش کم است خودش را فقیه مى داند و او را در مقام بحث تخطئه مى‏کند (آن افقه را) و همین طور ... بنابراین این طور نیست این یک مسأله‏اى است که ظاهراً اشتباه مى‏شود که ما خیال مى‏کنیم که اگر سه نفر کنار هم گذاشته شدند، این سه نفر یک نفر مى‏شود. بنابراین هم فقاهت بیشتر هست، هم تدبیر بیشتر هست، این جور نیست اکثریت تصمیم بگیرند، اکثریت هم دو نفر هستند یا جمعاً اگر اتفاق نظر باشد. آن کس که تدبیرش بیشتر است چه بسا باز در اقلیت قرار بگیرد. بنابراین، این خیال که اگر به هم ضمیمه شدن کانه این جمع هر سه مزیت را واجد خواهد بود درست نیست. بلکه چه بسا به خاطر این جهت اختلاف بیشتر در بین آن‏ها بوجود خواهد آمد. روى این حساب با توضیحاتى هم که جناب آقاى امینى دادند ما به شورایى و به این پیشنهادى که جناب آقاى عمید دادند نرسیدیم.
امینى- من یک تذکرى عرض کنم بعد رأى بگیرید. چون جناب آقاى مؤمن یک چیزى را از حضرت امام نقل کردند براى حفظ امانت واقع آن این جورى است که وقتى مطلب شورایى نبودن خدمت امام عرضه شد. امام حسن قبول داشتند یعنى رضایت این جورى، تحسین نبود که واقعاً این خلاف امانت باشد. حسن قبول بود و بر این مطلب رضایت بود.
نایب رئیس- آقاى عمید عبارت را مشخص کیند رأى بگیریم.
Majlis:2 Volume:3 Sessions:29-41 Page:1230
عمید زنجانى- در اصل یکصد و هفت شیو رهبرى شورایى در مواردى که برترى چند نفر از فقها در برخى از صفات به طورى باشد، یا به طورى برجسته باشد که هیچ کدام از آن صفات برجسته قابل اغماض نباشد.
در این‏جا شیو شورایى به متن قانون اساسى اضافه بشود.
نایب رئیس- آقاى مشکینى عبارت مشخصى دارند.
عمید زنجانى- اشکالى ندارد- عبارت ایشان را بفرمایید.
مشکینى- «و در غیر این صورت» یعنى آن‏جا که برجستگى خاصى و اعلمیت و مقبولیت نباشد، یکى از آنان را به عنوان رهبر انتخاب و معرفى مى‏نماید. مگر آنکه شورایى بودن رهبرى به تصویب اکثریت مطلق یا اکثریت دو سوم اعضاء راجح‏تر باشد.
عمید زنجانى- البته پیشنهاد ایشان مطلق است. من قید گذاشتم در جایى که برخى از صفات به طورى برجسته باشد که قابل اغماض نباشد پیشنهاد ایشان را هم من قبول دارم.
نایب رئیس- پیشنهاد آقاى عمید جلوتر بوده آن را به رأى مى‏گذاریم.
عمید زنجانى- پیشنهاد آقاى مشکینى را مطرح کنید.
نایب رئیس- آقایانى که با مضمون پیشنهاد آقاى عمید و متنى که آقاى مشکینى قرائت فرمودند موافقند، رأى بدهند (پنج نفر دست بلند کردند) رأى نیاورد.
4- پایان جلسه و تاریخ تشکیل جلس آینده‏
رئیس- جلس امروز را ختم مى‏کنیم. جلس بعد ان شاء الله پس فردا شنبه ساعت 9 صبح خواهد بود.
 (جلسه ساعت 48/ 19 پایان یافت)

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1231
 جلسه سى و یکم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت نه و بیست دقیقه شنبه دهم تیرماه 1368 هجرى شمسى برابر با بیست و هفتم ذیقعده الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید.
2- دنبال بحث پیرامون گزارش شور دوم کمیسیون اول در خصوص رهبر و خبرگان رهبرى.
3- پایان جلسه و تاریخ تشکیل جلس آینده.
Majlis:2 Volume:3 Sessions:29-41 Page:1232
1 اعلام رسمیت جلسه و تلاوت آیاتى از کلام الله مجید
رئیس (على مشکینى)- بسم الله الرحمن الرحیم. با حضور 18 نفر جلسه رسمى است دستور جلسه را اعلام بفرمایید.
منشى- بسم الله الرحمن الرحیم. دستور سى و یکمین جلسه عمومى شوراى بازنگرى قانون اساسى صبح روز شنبه دهم تیرماه 1368 هجرى شمسى مطابق با بیست و هفتم ذیقعده 1409 هجرى قمرى.
1- دنبال رسیدگى به گزارش شور دوم کمیسیون اول در خصوص رهبر و خبرگان رهبرى.
1- گزارش شور دوم کمیسیون اول در خصوص مجمع تشخیص مصلحت.
رئیس- قرآن تلاوت بشود.
 (حجت الاسلام عبدالله نورى چند آیه از سورة النحل را به قرار ذیل تلاوت نمودند)
 اللهم صل على محمد و آل محمد

 اعوذ بالله من الشیطان الرجیم‏

 إِنَّ اللَّهَ یأْمُرُ بِالْعَدْلِ وَ الْإِحْسانِ وَ إِیتاءِ ذِى الْقُرْبى وَ ینْهى عَنِ الْفَحْشاءِ وَ الْمُنْکَرِ وَ الْبَغْى یعِظُکُمْ لَعَلَّکُمْ تَذَکَّرُونَ* وَ أَوْفُوا بِعَهْدِ اللَّهِ إِذا عاهَدْتُمْ وَ لا تَنْقُضُوا الْأَیمانَ بَعْدَ تَوْکِیدِها وَ قَدْ جَعَلْتُمُ اللَّهَ عَلَیکُمْ کَفِیلًا إِنَّ اللَّهَ یعْلَمُ ما تَفْعَلُونَ* وَ لا تَکُونُوا کَالَّتِى نَقَضَتْ غَزْلَها مِنْ بَعْدِ قُوَّةٍ أَنْکاثاً تَتَّخِذُونَ أَیمانَکُمْ دَخَلًا بَینَکُمْ أَنْ تَکُونَ أُمَّةٌ هِى أَرْبى مِنْ أُمَّةٍ إِنَّما یبْلُوکُمُ اللَّهُ بِهِ وَ لَیبَینَنَّ لَکُمْ یوْمَ الْقِیامَةِ ما کُنْتُمْ فِیهِ تَخْتَلِفُونَ* وَ لَوْ شاءَ اللَّهُ لَجَعَلَکُمْ أُمَّةً واحِدَةً وَ لکِنْ یضِلُّ مَنْ یشاءُ وَ یهْدِى مَنْ یشاءُ وَ لَتُسْئَلُنَّ عَمَّا کُنْتُمْ تَعْمَلُونَ‏

 صدق الله العلى العظیم‏

 «آى 90 تا 93 سور نحل»
2- دنبال بحث پیرامون گزارش شور دوم کمیسیون اول در خصوص رهبر و خبرگان رهبرى‏
رئیس- دستور جلسه را شروع کنید.
منشى (یزدى)- دنبال بحث اصل یکصد و هفتم بود و پیشنهادهاى مکتوب، چون مشخص نیست که پیشنهاد دهندگان چه مقدارى منظورشان تأمین شده یا نه؟ خود آقایان اگر مانده است پیشنهادها بفرمایند و اگر نه که پیشنهادهاى خطى را که بعد رسیده مطرح کنیم. در پیشنهادهاى کتبى آقایانى که پیشنهاد دارند بفرمایند.
نایب رئیس (هاشمى)- اگر کسى نبود پیشنهادهاى خطى را مطرح مى‏کنیم. آقاى آذرى بفرمایید.
آذرى قمى- بعد از این کلم خبرگان من گفته‏ام که کلمه «رهبرى» اضافه بشود.
نایب رئیس (هاشمى)- آقایان توضیح بدهند که اصلا اسم این مجلس چیست؟
مؤمن- «خبرگان رهبرى» است.
آذرى قمى- مطلب بعد من این است که بعد از کلم «تشخیص دهند او را به رهبرى انتخاب مى‏کنند» خوب این هم درست شده است. او را به عنوان رهبرى یک اصلاح لفظى‏
Majlis:2 Volume:3 Sessions:29-41 Page:1233
بود که مراعات شده است. «و در غیر این صورت یکى از آنان را به عنوان رهبر انتخاب و معرفى مى‏کنند» این‏جا من پیشنهاد کرده‏ام که «و در صورت تساوى به قید قرعه رهبر را انتخاب نمایند». چون فرض این است که ترجیح بلا مرجح است و فرض کردیم که این‏ها با همدیگر مساوى هستند خوب این را گفته با قرعه بشود که دیگر اعمال نظرى، غرضى، چیزى، توهمش نشود. آن‏وقت یک موردى هم در خود کمیسیون صحبت شد که آن را بنا بود رعایت بکنند نکرده‏اند، آن هم در صورتى که آن رأى لازم و نصاب را هر دو نیاوردند و فرض هم این است که منحصر به این دو تاست در این‏جا تکلیف چیست؟ یعنى همین جور کشور بدون رهبر بماند یا این‏جا یکى از این دو را که رأى لازم را نیاورده‏اند این را با قرعه انتخاب بکنند. پیشنهاد من فعلا در صورت تساوى بوده است.
نایب رئیس (هاشمى)- تساوى را گفتید قرعه اما اگر رأى نیاوردند، پیشنهاد مشخصى ندارید مى‏گویید چه کار کنیم؟
آذرى قمى- آن‏جا هم مى گوییم با قرعه.
نایب رئیس (هاشمى)- خیلى خوب آن‏جا هم مى‏گویید با قرعه. آقاى یزدى مخالفند بفرمایید.
محمد یزدى- بسم الله الرحمن الرحیم. صورتى که جناب آقاى آذرى قمى تصور فرمودند امکان دارد پیش بیاید ولى خیلى این صورت کم مى‏شود که از هر جهت در بین تعداد فقهایى که حضور دارند این جهاتى که این‏جا ذکر شده است که اعلم به احکام و موضوعات فقهى یا مسایل سیاسى اجتماعى، مقبولیت عامه واجد برجستگى خاص و امثال چیزهایى که مى‏تواند مرجح باشد نمى‏گویم چنین صورتى محال است پیش بیاید ولى این واقعاً نادر است در حدى که مى‏شود گفت: النادر کالمعدوم چون این جور است ذکر این صورت در قانون اساسى تصور این‏که مسأل تعیین رهبر با قرعه تعیین مى‏شود در اذهان کسانى که مى‏خوانند یا مى‏شنوند به وجود مى‏آورد بدون توجه به این‏که این مورد، مورد خیلى نادر و خاص هست، این موجب یک مقدار ضعف قانون اساسى خواهد بود. اگر واقعاً یک چنین حالتى پیش آمد که من خیلى بعید مى‏دانم واقعاً چنین حالتى پیش بیاید آن موقع در عمل از اختیار آن‏ها خارج نشده که راه حلى را مطرح مى‏کنند، با همین راه حل هم عمل مى‏کنند بدون این‏که در قانون اساسى ذکر بشود. یعنى فرض بفرمایید خبرگان همه شان برسند به جایى که مجموع این‏ها طرفین بحث را در مجموع صفات على السویه بدانند و هیچ نوع رجحانى در ذهن هیچ کدامشان نیاید، یعنى در اکثریت افراد به هیچ وجه نشود این حالت را پیش آورد خوب در آن‏جا به هر حال راه حلى را خودشان مطرح مى‏کنند و حل مى‏کنند اما آوردنش در قانون اساسى من به ذهنم مى‏آید کار درستى نباشد، فقط به دلیل نادر بودن فرض. خیلى نادر است، نادر در حقیقت کالمعدوم از این جهت من مخالفم.
نایب رئیس (هاشمى)- موافق کیست؟ خوب کسى موافق نیست. من یک نکته‏اى را خدمتتان بگویم که این نگرانى که شما دارید من هم داشتم که ما نرسیم به جایى پس چه بکنیم؟ بعد توجه کردم چون در جاى دیگرى پیش بینى شده که از مجمع تشخیص مصلحت یک گروهى به صورت شورا وظایف رهبرى را اداره مى‏کنند. خوب تا این مدتى که نرسیده‏اند به کسى آن‏ها هستند، یعنى حداکثر این است که ما شورایى مى‏خواستیم بگوییم یک شورایى وجود
Majlis:2 Volume:3 Sessions:29-41 Page:1234
دارد، مملکت بى‏صاحب نیست، بالاخره هم این‏ها مى‏نشینند در ظرف 6 ماه، یکسال 5 سال هر چه، تا نشده حالا فرض کنیم شورایى شده. شما آن مشکل قرعه را ندارید، خوب است اصلا رأى نگیریم سر این مسأله.
منشى (یزدى)- در این اصل 107 پیشنهاد دیگرى نیست چون بعدش اصل یکصد و هشتم است.
نایب رئیس (هاشمى)- آقاى خوئینى‏ها یک پیشنهادى براى صدر اصل دارند که ممکن است خیلى از پیشنهادهاى جزئى خطى که داشتیم در این گنجانده باشند و اگر این تصویب شد خیلى پیشنهادهاى دیگر حذف مى‏شود. آقایان اصل خدمتشان هست عبارت را مى‏خوانیم ببینید ایشان مى‏گویند صدر اصل این جورى بشود: «پس از مرجع عالیقدر تقلید و رهبر انقلاب اسلامى حضرت آیت الله العظمى امام خمینى قدس سره الشریف که از طرف اکثریت قاطع مردم به مرجعیت و رهبرى پذیرفته شدند، تعیین رهبر به عهد خبرگان منتخب مردم است و خبرگان رهبرى درباره تا آخر ...»
منشى (محمد یزدى)- پیشنهاد خوبى است.
محمد امامى کاشانى- ى ک اشکالى بعضى از آقایان کردند به پیشنهاد جناب آقاى خوئینى‏ها، اشکالشان این بود که این جنب تاریخى دارد. من یک پیشنهاد دارم که جنب تاریخى نداشته باشد که خلاصه‏اش این بود که رهبرى ...
منشى- اجازه بدهید. بخوانیم،
 «در صورتى که اکثریت قاطع مردم او را به رهبرى شناخته باشند و مصداق واقعى آن فقط رهبر کبیر انقلاب اسلامى آیت الله العظمى امام خمینى قدس سره الشریف است تا آخر ...»
نایب رئیس- هر دو مضمونتان یکى است اتفاقاً نقط قوت پیشنهاد آقاى خوئینى‏ها این است که این قضیه را برده‏اند در تاریخ یعنى ما یک قطع تاریخى را آورده‏ایم. براى ما حالا که عملى نیست دیگر، مصداق هم نمى‏خواهیم داشته باشد. بنابراین نقط قوت همین بود و نظر شما را هم از لحاظ محتوى کاملا تأمین کرده.
موسوى خوئینى‏ها- معذرت مى‏خواهم در همین پیشنهاد چیز دیگرى هم فرستادیم و اضافه شد که رهبر کبیر و بینانگذار انقلاب اسلامى.
نایب رئیس (هاشمى)- خیلى خوب آن‏ها را اضافه مى‏کنیم.
منشى (محمد یزدى)- اجازه بدهید عبارتى که آورده‏اند و امضاء کرده‏اند این است: «رهبر انقلاب اسلامى» به عبارت «رهبر کبیر و بنیانگذار انقلاب جهانى اسلام».
مهدى کروبى- ده، پانزده نفر هم این را امضاء کرده‏اند.
حسن ابراهیم حبیبى- من خودم این را امضاء کرده‏ام منتها به نظر مى‏رسد که اگر به این ترتیب باشد ما یک حقى را که مردم ما و جمهورى اسلامى داشتند این را یک مقدارى ضایع مى‏کنیم. اگر که به این ترتیب باشد، رهبر کبیر انقلاب اسلام یا رهبر کبیر انقلاب اسلامى در جهان و بنیانگذار جمهورى اسلامى ایران این عنوانى که در بین مردم جا افتاده، دیروز هم جناب آقاى هاشمى در خطب نماز جمعه فرمودند و به هر حال مردم ایران هم یک حقى دارند دیگر که این حق را کلا یک مرتبه در این‏جا در این عنوان نیاوریم، هم آن نظر تأمین است هم این‏که این دو عنوان آمده است.
Majlis:2 Volume:3 Sessions:29-41 Page:1235
منشى (محمد یزدى)- ى عنى بنیانگذار جمهورى اسلامى ایران در این عبارت مغفول عنه واقع شده.
نایب رئیس (هاشمى)- بنیانگذار را در مورد جمهورى اسلامى بگوییم، «رهبر کبیر» را در مورد انقلاب جهانى بگوییم.
موسوى خوئینى‏ها- آن جامع‏تر است.
عبدالله نورى- آن که بحث ماست رابطه با انقلاب اسلامى در سراسر جهان مى‏خواهیم بگوییم امام بنیانگذار آن است. نه این‏که فقط یک رهبر تاریخى، در یک مقطعى بوده، آن‏که جناب حبیبى مى‏فرمایند دیگر این را شامل نمى‏شود.
نایب رئیس- نه نمى‏شود ما مى‏خواهیم بگوییم بنیانگذار جمهورى اسلامى امام هستند، رهبرى انقلاب جهانى حالا قبلا هم افرادى در تاریخ بوده‏اند و مى‏گفتند و در بعد جهانى هم هیچ وقت تحقق پیدا نکرده ولى ما مى‏گوییم رهبر انقلاب جهانى ایشان هستند اما بنیانگذار بگوییم ممکن است از لحاظ تاریخى هم قطعى نباشد. این تعبیر ایشان مناسب‏تر است. آن‏که قطعى است ایشان بنیانگذار جمهورى اسلامى هستند این هم که قطعى است ایشان رهبر انقلاب اسلامى جهانى هم هستند، این‏ها روشن است، دیگر کسى هم به ما اعتراضى نمى‏کند.
مهدى کروبى- هر دو هم واقعیت دارد.
نایب رئیس- عبارت آقاى حبیبى را بخوانید.
منشى (محمد یزدى)- این وصف را عوض مى‏کنیم یعنى بشود «رهبر انقلاب جهانى اسلام و بعد بنیانگذار جمهورى اسلامى ایران».
نایب رئیس (هاشمى)- همین طور است «رهبر کبیر».
منشى (یزدى)- رهبر کبیر انقلاب جهانى اسلام و بنیانگذار جمهورى اسلامى ایران.
محمد مؤمن- آقاى هاشمى این عبارت «رهبر کبیر انقلاب جهانى اسلام» آخر این‏که خلاف واقع است.
نایب رئیس (هاشمى)- چرا؟
محمد دانش زاده مؤمن- براى این‏که ما هنوز انقلاب جهانى براى اسلام نداریم.
نایب رئیس (هاشمى)- انقلاب که داریم.
محمد مؤمن- انقلاب در ایران داریم.
هاشمى- انقلاب پیروز شده نداریم.
محمد مؤمن- انقلاب آن نیست، آن نهضت است، آن‏ها هنوز واقعیت پیدا نکرده یعنى ما یک عبارتى را بگوییم که تأویل احتیاج داشته باشد درست است که ما هم ممکن است تأویلش بکنیم اما واقعیت این است که جز در ایران انقلاب نشده.
نایب رئیس (هاشمى)- انقلاب، انقلاب پیروز را نمى‏گویند.
محمد مؤمن- نه آخر این‏ها نیست، واقعیت این است که ما انقلاب جهانى الان نداریم ما الان غیر از ایران کجا داریم؟ ما دلمان مى‏خواهد بشود اما نداریم.
پیشنهاد این 7 نفرى که امضاء شده شما گفته‏اید بنیانگذار انقلاب جهانى، این را مى‏خواهید دفاع بکنید؟
Majlis:2 Volume:3 Sessions:29-41 Page:1236
موسوى خوئینى‏ها- نه جناب آقاى مؤمن سر همان رهبر انقلاب جهانى ایراد گرفتند.
نایب رئیس (هاشمى)- ما قبلا روشن بکنیم که پیشنهاد شما چیست بعد ایشان مخالفت کند. ما پیشنهاد آقاى حبیبى را که ایشان مى‏گویند «رهبر کبیر انقلاب جهانى و بنیانگذار جمهورى اسلامى» این را قرار بدهیم یا آن را که شما مى‏گویید قرار بدهیم؟
موسوى خوئینى‏ها- من با آن موافقم.
حسین هاشمیان- این پیشنهاد آقاى حبیبى آن‏که منظور ماست را تأمین نمى‏کند. این شبهه‏اى که شما فرمودید که قبل از امام هم کسانى بودند که انقلاب اسلامى را بنیانگذارى کردند، من منکر این هستم که به وسعت امام، شما شخصیتى را داشته باشید در تاریخ که در جهان اسلام در یک میلیارد مسلمان انقلابى را بنیانگذارى کرده باشد.
نایب رئیس (هاشمى)- پیروز نشده‏اند اما کرده‏اند.
حسین هاشمیان- طرح کرده‏اند ولى جهان اسلام نپذیرفته. امروز جهان اسلام همه امام را پذیرفته‏اند توجه مى‏کنید هیچ کسى به انداز امام پذیرش نداشته.
نایب رئیس (هاشمى)- خیلى خوب دو تا پیشنهاد است، آقایانى که مخالفت مى‏خواهند بکنند به هر دو موضوع بگویند آقاى خوئینى‏ها توضیح بدهند.
سید محمد موسوى خوئینى‏ها- عرض کنم آن دو تا قسمت قرار شد داشته باشد رهبر کبیر انقلاب جهانى اسلام، این یک جمله این‏که فرمودند ممکن است با تأویل باشد یا این چیزها، ببینید امروز ما شاهد هستیم که در کشورهاى مختلف اسلامى چه آن‏جاهایى که حکومت‏هایى مثل اسراییل حکومت خیلى جبار دیکتاتور سختگیرى هست آن‏جا مى‏بینیم بعد از سى و چند سال آن حرکتى که در آن‏جا بود در ظرف این چند سال بعد از پیروزى این حرکت دقیقاً ماهیت اسلامى پیدا کرد، به صورت یک انقلاب اسلامى در آمد، حتى آن رهبرى‏هاى ملى‏گرا را کنار زدند و علناً در حرکتشان محتواى اسلام و رهبرى امام و آن چیزهایى را که امام مطرح مى‏کنند در انقلابشان وارد کردند در ماهیتش و در داخلش. در کشورهاى اسلامى دیگر که قبلا در آن‏جا جنبش‏هایى هم بوده بعد از پیروزى انقلاب آن‏ها تحت تأثیر شدید انقلاب ایران قرار گرفتند و تصریح کردند که تحت تأثیرند و رهبرى امام را پذیرفته‏اند. بعد از رحلت حضرت امام این قضیه به شکل چشمگیرى در دنیا مشاهده شد که در اکثر کشورهاى اسلامى مسلمان‏ها احساس مى‏کنند یک حیات جدیدى اسلام پیدا کرده به علت حرکت‏هایى که حضرت امام داشتند، حتى در انگلیس آن جایى که کشور هم اسلامى نیست، مسلمان‏هاى پراکنده یک انسجام و وحدتى پیدا کردند به دنبال همان فتواى بسیار مهم حضرت امام، بنابراین اگر گفته شود رهبر کبیر انقلاب جهانى اسلام یک مطلبى است که احتیاج به تأویل هم ندارد یک واقعیتى است همین حالا ما آن را مشاهده مى‏کنیم، به قول جناب آقاى هاشمى در نماز جمعه امروز مسلمان‏ها بعد از حضرت امام نگران این هستند که ما مثلا یک حرکتى انجام ندهیم که نکند آن‏ها را بى سرپرست در این حرکت اسلامى‏شان بگذاریم بعد از آن‏که سرپرست این حرکت اسلامى در دنیا پیدا کرده، بنابراین بنده گمان مى‏کنم یک واقعیتى است این کلمه که گفته شود رهبر کبیر انقلاب جهانى اسلام، بنده هم بنیانگذار را یک مقدار بعداً درش تفکر کردم بخصوص که بالاخره بنیانگذار انقلاب رسول اکرم صلى الله علیه و آله و سلم هستند و این بنیانگذار اصل این حرکت الهى هستند.
Majlis:2 Volume:3 Sessions:29-41 Page:1237
بعداً در تاریخ بعد از این‏که چندین قرن یک مقدار رکودى پیدا شده بود، امام آمدند همان حرکت را رهبرى فرمودند. من به این جهت موافقم حالا غیر از این نکته‏اى که ایشان اشاره کردند، به همین جهت هم این احترام را براى رسول اکرم صلى الله و علیه و آله و سلم ما حفظ بکنیم و روح امام هم ان شاء الله همین راضى‏تر به این معنا هست آن بنیانگذار را در مورد جمهورى اسلامى بیاوریم آن هم که دیگر احتیاج به توضیح ندارد جمل دوم.
نایب رئیس (هاشمى)- آقاى مؤمن بفرمایید.
محمد دانش زاده (مؤمن)- بسم الله الرحمن الرحیم. البته مطالبى که من عرض مى‏کنم این هیچ در کمیسیون مطرح نشده و قهراً به عنوان کمیسیون من چیزى نمى‏توانم بگویم.
نایب رئیس (هاشمى)- شخصى است.
محمد مؤمن- با این جهت که حاج آقا فرمودند این منهاى تغییرى که فرمودند مطالب همه درست است، دیگر من تکرار نمى‏کنم. ما شکى نداریم که تمام این حرکت‏ها و حیاتى که به حرکت‏ها داده شده و جهت و سمت گیرى حرکت‏ها به سمت اسلام نبوده، تمام به برکت انقلاب اسلامى ایران است که به رهبرى حضرت امام بوده هیچ کس شبه ندارد، منتها صحبت این است که انقلاب در ایران شد، انقلاب این‏که در خود ایرانى حکومت یک حکومت طاغوتى بود به حکومت اسلامى تغییر پیدا کرد، دگرگون شد و ما در موقعى که هنوز پیروز نشده بودیم، نهضت بود، حرکت بود، مبارزه بود و این‏ها بود، اما هنوز به انقلاب نرسیده بودیم. انقلاب وقتى شد که ما توانستیم حکومت شاه را ساقط بکنیم و به جایش حکومت اسلامى بگذاریم. این حرکت‏هایى که مى‏فرمایید، این نهضت‏هایى که مى‏فرمایید، در جهان اسلام هست، اما حضرت امام رضوان الله تعالى علیه رهبر انقلاب اسلامى است و بفرمایید که نسبت به این حرکت‏ها و نهضت‏هاى جهانى رهبرى دارند که در راستاى اسلام و این‏ها هست این‏ها همه درست و الا این‏که ما بخواهیم بگوییم رهبرى انقلاب جهانى اسلام این باشد انقلاب جهانى کرده باشد الان اسلام هنوز که نکرده انقلابى که توانسته اسلام بکند در خود ایران است که توانسته حکومت را سرنگون بکند، خودش جانشینش بشود، من خلاص عرضم این است که درست است شما ممکن هست شما لفظ انقلاب را به معناى مطلق دگرگونى بگیرید و بگویید که این دگرگونى ولو این‏که من تا به حال در مورد شخص هم مطرح مى‏شود تا به حال به طرف خداوند نمى‏رفتم برگردم این هم یک انقلاب است، توجه به اسلام هم دارد، انقلاب اسلامى است این‏ها درست یعنى اطلاق لفظ انقلاب اسلامى در این حرکت‏ها هم همین طور حرکت‏هایى به سمت ملت و قومیت و این‏ها بوده و مبدأ اش او بوده حالا که این حرکت که منشأ اش اسلامى شده، خوب معلوم است که انقلاب در این حرکت به وجود آمده، اما این انقلاب اسلامى، انقلاب اسلامى که ما مى‏فهمیم از لفظ انقلاب اسلامى عبارت است از این‏که در یک جمعى در یک کشورى حکومتى و وضعى که حاکم بر آن کشور بود، تغییر پیدا کند و منقلب بشود و اسلام به جاى آن بشود. بنابراین روى این حساب والا مطالبى که مى‏فرمایید کسى شبه در آن ندارد.
مهدى کروبى- من معذرت مى‏خواهم احساس مى‏کنم آقاى مؤمن انقلاب را با حکومت یک خرده اشتباه کرده‏اند این‏جا حکومت تشکیل شده.
نایب رئیس (هاشمى)- حالا به عنوان موافق من هم ثبت نام کرده‏ام بگویم شاید آقاى‏
Majlis:2 Volume:3 Sessions:29-41 Page:1238
مؤمن صرف نظر بکنند. آقاى مؤمن توجه بفرمایید، انقلاب در ذهن جناب‏عالى هست، یعنى بعد از مرحل پیروزى یک نهضت انقلاب مى‏گویند که اصطلاحاً این الان نیست. الان به انقلاب فلسطین کسى نهضت فلسطین نمى‏گوید، همه مى‏گویند انقلاب فلسطین در صورتى که پیروز نیست اریتره، مراکش (صحرا) همین طور در خود ایران، ما سال‏هاى آخر دیگر مى‏گفتیم انقلاب. اواخر مى‏گفتیم نهضت ولى از سال 56 به بعد دیگر مى‏گفتیم انقلاب. اصطلاحاً در فرهنگ سیاسى انقلاب را به چیزى مى‏گویند که محتواى انقلابى داشته باشد.
بنابراین آقاى مؤمن اگر این را قبول دارید، یعنى شما فقط به دلیل این‏که چون پیروز نشده مى‏فرمایید؟ اگر پیروز نشده بخواهیم بگوییم، بله انقلاب جهانى پیروز نشده ولى انقلاب در حد تحرک انقلابى شروع شده.
منشى (یزدى)- آقاى مؤمن به عنوان مخالف صحبت کردند.
نایب رئیس (هاشمى)- آخر 2 نفر به عنوان مخالف مى‏توانند صحبت کنند.
منشى- 2 نفر در صورتى که بیش از 5 دقیقه وقت مانده باشد در پیشنهادها 5 دقیقه وقت هست. مثلا جناب‏عالى اگر یک دقیقه دیگر صحبت بفرمایید 5 دقیقه موافق هم تمام شده دیگر به رأى بگذاریم.
نایب رئیس (هاشمى)- 10 دقیقه است.
منشى (یزدى)- نه 5 دقیقه است، در پیشنهادهاى شور دوم 5 دقیقه است.
نایب رئیس (هاشمى)- همه پیشنهادهاى شور دوم 10 دقیقه است، کجا 5 دقیقه است؟ آقاى امامى مى‏توانند صحبت کنند.
محمد امامى کاشانى- من مى‏خواهم عرض کنم که هیچ کدام از آقایان در این جهات تردیدى ندارند در این‏که این حرکت همه دنیا را متوجه کرده ولى ما قانون اساسى مى‏نویسیم روى کلمه کلمه‏اش هم باید دقت کنیم که معناى خودش را الان بدهد، یعنى به قول معروف مشتق حقیقت در «من تلبس‏اش باشد» نه این‏که در آینده خواهد بود. الان باید انقلاب صدق کند تا ما بگوییم انقلاب. این موضوعى که مى‏فرمایید سال 56، دیگر سال 56 عوض شده، کل کشور راه افتاده بود یک راهپیمایى مى‏شد تمام مملکت راه مى‏افتاد آیا واقعاً در کشورهاى اسلامى تمام مملکت راه افتاده، یعنى واقعاً یک همچون حرکت وسیعى شده؟ یک وقتى نشود که در قانون اساسى یک تعبیرى بیاوریم که این تعبیر احتیاج به تأویل داشته باشد، ولى من عرض مى‏کنم فکر کنیم از نظر ادبیات و انشاء یک لغتى که بتوانیم که مقصود خودمان را بفهمانیم ولى به این تعبیر نباشد این مثلا تا آخر وقت فکر کنیم یک چیزى بیاوریم که این را برسانیم اما انشائش را به ما نگویید غلط است.
منشى (محمد یزدى)- آقاى عمید به عنوان موافق بفرمایید.
عمید زنجانى- بسم الله الرحمن الرحیم. من فقط از نظر اصطلاحى مى‏خواستم تذکر بدهم که آقایانى که مخالفت کردند توجه داشته باشند انقلاب یک کلمه‏اى نیست که ما داشته باشیم، ما جعل کرده باشیم و مفهوم خودمان در قالب انقلاب بدهیم، انقلاب یک کلمه‏اى است که در تمامى زبان‏ها وجود دارد و در علوم سیاسى به یک مفهوم خاصى به کار برده مى‏شود، انقلاب به معناى تغییر بنیادین در ساختار سیاسى و فکرى جامعه است منتها در یک معنایى‏
Majlis:2 Volume:3 Sessions:29-41 Page:1239
که برایش توسعه قائل مى‏شوند به صورت برون مرزى مطرح مى‏شود، یعنى از چهار چوب ناسیونالیستى و ملیت خارج مى‏شود، هر جایى که در دنیا به تعبیر بنیادهاى فکرى بینجامد و به تغییر و تحول ساختارهاى سیاسى بینجامد اصطلاحاً به آن انقلاب مى‏گویند، مثلا انقلاب کبیر فرانسه. انقلاب کبیر فرانسه را یک انقلاب جهانى تلقى مى‏کنند، چرا؟ براى این‏که من تحول باعث شد که در بسیارى از بنیادهاى فکرى دنیا ولو در خارج از فرانسه اثر بگذارد و به دنبال آن تحول در ساختار سیاسى هم به وجود آمد که انقلاب خود فرانسه است یا انقلاب مارکسیستى در جهان یک سلسله تغییرات بنیادین را در جهان از نظر فکرى به وجود آورده و به دنبالش هم یک تغییر در ساختار سیاسى روسیه و به دنبال آن کشورهاى اروپاى شرقى یا انقلاب کارگرى یا انقلاب فلسطین بعضى از موارد دیگرى که هنوز به صورت تحول در ساختار سیاسى در نیامده در انقلاب تنها تحول در بنیادهاى فکرى کافى نیست این مرحل اول است و مرحل دومش تحول در ساختار سیاسى است. پس نتیجه مى‏گیریم که از نظر اصطلاح سیاسى انقلاب عبارت از یک جریانى است که به صورت برون مرزى خارج از چهار چوب ناسیونالیستى در جهان در درج اول یک تحول در بنیادهاى فکرى و اعتقادى ایجاد بکند و در مرحل دوم به تغییر ساختار سیاسى ولى در یک کشور بینجامد، اگر این تعریف را به عنوان یک تعریف استاندارد ما قبول داشته باشیم، در مورد رهبرى حضرت امام رضوان الله تعالى علیه کاملا صادق است، چرا؟ براى این‏که تفکرى را که امام آغاز کردند درست است که ارتباطى با کلم نهضت‏هاى جهانى گذشت اسلام داشته ولى همه مى‏دانند که داراى یک سلسله امتیازاتى است، این نهضت به تدریج از مرزهاى کشور خارج شد و تغییرى در بنیادهاى فکرى سیاسى اسلام به وجود آورد و توده‏هاى وسیعى و ملت‏هاى وسیعى را در جهان به دنبال کشید و مرحل دوم آن هم تحقق پیدا کرد که تغییر در سیستم نظام سیاسى و تغییر در ساختار سیاسى کشور بود به نحو غیر مستقیم در بسیارى از سیاست‏هاى موجود در کشورهاى اسلامى هم اثر گذاشت. بنابراین از نظر اصطلاحى کاملا مسأل انقلاب در مورد رهبرى حضرت امام صادق هست و مى‏توان با حفظ تمامى مفاهیمى که در کلم انقلاب و در کلم رهبرى نهفته است، امام را به عنوان رهبر انقلاب جهانى اسلام معرفى کرد و در قانون اساسى که باید اصطلاحات کاملا ملحوظ بشود، مراعات این دقت هم شده است.
نایب رئیس (هاشمى)- مخالف و موافق صحبت کردند، رأى مى‏گیریم. اول روى تعبیر رأى مى‏گیریم، بعد روى متنى که ایشان داده‏اند.
طاهرى- پیشنهاد هم دارم.
نایب رئیس (هاشمى)- پیشنهادتان چیست؟
طاهرى خرم آبادى- پیشنهادم این است که کلم جهانى‏اش را بر داریم و بگوییم رهبر کبیر انقلاب اسلامى.
نایب رئیس (هاشمى)- همه بحث‏ها روى همین کلم جهانى بود.
امامى کاشانى- پیشنهادى که ما کردیم آن را هم بفرمایید.
نایب رئیس (هاشمى)- پیشنهاد آقاى امامى این است که جهانى را بیاوریم جلو بگوییم رهبر جهانى انقلاب اسلامى یعنى رهبریت جهانى است حرفى نداریم فعلا پیشنهاد آقاى خوئینى‏ها
Majlis:2 Volume:3 Sessions:29-41 Page:1240
مطرح است، با این تعبیر جناب آقاى خامنه‏اى شما هم توجه کنید. عبارتى آقاى خوئینى‏ها داده بودند که دیروز خواندیم بعد یک اصلاحیه‏اى بر آن عبارت دادند که وقتى القاب امام را مى‏خواهیم بگوییم اینجورى بگوییم.
پس از مرجع تقلید عالیقدر و رهبر کبیر انقلاب جهانى اسلام و بنیانگذار جمهورى اسلامى ایران حضرت آیت الله العظمى ...
نورى- اگر این رأى آورد، بنیانگدار انقلاب اسلامى قابل بحث باشد. قسمت اولش را رأى بگیرید.
نایب رئیس (هاشمى)- اشکال آقایان این بود که این انقلاب اسلامى هنوز چون تحقق پیدا نکرده ما چیزى به نام انقلاب جهانى اسلامى در دنیا نداریم.
امامى کاشانى- پیشنهاد بنده این است «جهانى» بیفتد پشت رهبر، «رهبر جهانى انقلاب اسلامى» این واقعیت است.
نایب رئیس (هاشمى)- حالا قدم به قدم پیش مى‏رویم. آقایانى که موافقند تعبیر رهبر کبیر انقلاب جهانى اسلام را این‏جا بیاوریم رأى بدهند (اکثر رأى دادند) تصویب شد. حالا «بنیانگذار جمهورى اسلامى ایران» باشد یا «بنیانگذار انقلاب»؟
نورى- اجازه مى‏فرمایید آقاى هاشمى یک توضیح کوتاهى بدهم؟
نایب رئیس (هاشمى)- بفرمایید.
نورى- پیشنهادى که دیروز مطرح شد این بود که باشد «رهبر کبیر و بنیانگذار انقلاب جهانى اسلام».
الان یک قسمتش رأى آورده «رهبر کبیر انقلاب جهانى اسلام» بحثى که در رابطه با بنیانگذارى مطرح است، به نظر من اصلا ارتباطى با چیزى که جناب آقاى موسوى خوئینى‏ها مى‏فرماید ندارد. بحث بنیانگذارى اسلام نیست که ما بگوییم حضرت رسول صلى الله علیه و آله و سلم بنیانگذاریش بودند و ما آن بحث را داریم. ما مى‏گوییم در تاریخى که جریان اسلام داشت به صورت مسخ شده یا محو شده مى‏آمد یک مجددى داشتیم که اسلام را در جهان احیاء کرده این را مى‏گوییم بنیانگذار. لذا تعبیر ما هم این است: «بنیانگذار انقلاب جهانى اسلام» اصلا بحث ما بنیانگذارى اسلام نیست که آقاى موسوى بفرمایند و بحث حضرت رسول را مطرح کنند (این یک) دوم این‏که ما مى‏گوییم جنب تاریخى این قضیه را توجه به آن بکنیم. شما وقتى آوردید این‏جا رهبر کبیر انقلاب جهانى اسلام و فرض که در تاریخ، در آتیه تاریخ فرد دیگرى هم یافت شد رهبر کبیر انقلاب جهانى اسلام بود آن چیزى که امام محیى آن بوده آن را از دست داده‏ایم، یعنى آن را نیاورده‏ایم کسى که بنیانگذارى کرده حرکت انقلاب اسلامى را در سطح جهان یعنى چیزى را که نبوده یا رو به افول بوده این را بوجود آورده و احیاء کرده، این را ما نظرمان است، کلم بنیانگذارى را به این دلیل مى‏گوییم. چیزى که جناب آقاى مؤمن مطرح مى‏فرمایند راجع به انقلاب که من اصلا یک سؤال دیگر برایم مطرح است. اگر برداشتشان از انقلاب این است.
نایب رئیس (هاشمى)- حالا از آن که گذشتیم.
نورى- نه در همین رابط آخر مؤثر است، اگر این است منظور پس ما کلم رهبر
Majlis:2 Volume:3 Sessions:29-41 Page:1241
انقلاب را هم دیگر بعد از این نگوییم. همین که مى‏گوییم رهبر جمهورى اسلامى ایران معنى‏اش این است که رهبر انقلاب در ایران و حال این‏که ما کلم رهبر انقلاب که مى‏گوییم منظورمان این است که انقلاب خارج از ایران را هم مى‏خواهیم شامل بشود و رهبرى بکند. خوب رهبرى انقلاب خارج از ایران منظور چیست؟ در رابطه با انقلاب‏هاى خارج از ایران وقتى جنب اسلامى به خودش گرفت بنیانگذارش امام بود. لذا ما مصریم روى این‏که حتماً تعبیر بنیانگذار انقلاب جهانى اسلام بیاید حالا با هم ادغام بشود و همان تعبیر بشود یا جداگانه بیاید.
سیدعلى خامنه‏اى- کلم بنیانگذار اضافه شده را چرا رأى نمى‏گیرید؟ «رهبر کبیر و بنیانگذار انقلاب جهانى اسلام»
هاشمى رفسنجانى- بحث سر همین است.
نایب رئیس (خامنه اى)- خوب حالا روى کلم «بنیانگذار» رأى بگیرید.
هاشمى رفسنجانى- خوب مى‏خوایم رأى بگیریم ببینیم کسى مى‏خواهد مخالف صحبت کند؟
امامى کاشانى- من مخالفتم یک کلمه است، عرض مى‏کنم احتیاج ...
نایب رئیس (هاشمى)- نه آقاى حبیبى مخالف هستند با این ...
منشى (محمد یزدى)- اجازه بدهید مخالف و موافق به ترتیب صحبت کنند و در موقع صحبت کردن هم میکروفون جلوتان را باز کنید. آقاى حبیبى بفرمایید.
حسن ابراهیم حبیبى- من در آن زمینه بنیانگذار، همان استدلالى در ذهنم بود که بیان نکردم که جناب آقاى خوئینى‏ها بیان کردند و آنچه را که بیشتر مصر بودم و هستم آن بنیانگذار جمهورى اسلامى ایران است. یعنى اگر که آقایان رأى بدهند به بنیانگذارى انقلاب جهانى اسلام آن به جاى خودش، خود من هم رأى مى‏دهم اما آنچه را که من فکر مى‏کنم در این وسط حق مردم ما بهتر است ضایع نشود این است، یعنى در واقع پیشنهاد اضافه است.
منشى (محمد یزدى)- آقاى امامى به عنوان مخالف بفرمایید.
امامى کاشانى- من عرض مى‏کنم که این فرمایش جناب آقاى نورى که ما هم قبول داریم ولى خود ایشان کلم احیا را مى‏آورند بعد به جاى احیا بنیان را مى‏گذارند. بنیان با احیا فرق دارد. ما در اصطلاحات اگر بگوییم مجدد درست است بگوییم محیى درست است، چیزهایى از قبیل این‏ها بگوییم درست است، ولى مؤسس اگر بگوییم شما این را در کلم مؤسس بیاورید مؤسس حرکت اسلامى پیغمبر اکرم بوده و بعد هم ائمه علیهم السلام دنبال هم بودند ما همه آن‏ها را نادیده مى‏گیریم ولى اگر احیا مى‏فرمایید درست است، محیى، مجدد یک تعبیرهاى اینجورى مانعى ندارد.
نایب رئیس (هاشمى)- ى کى از آقایان موافق صحبت کنند.
حسین هاشمیان- عرض مى‏کنم که ببینید این بنیانگذار به معنى آورنده اسلام که نیست، طبیعى است یک اسلامى را پیغمبر اسلام ایجاد کرده بعد در طول تاریخ این اسلام به هر حال دگرگونى‏هایى پیدا کرده، در جاهایى مسخ شده و به همین اعتبار امام روى اسلام ناب محمدى تکیه مى‏کردند و این اسلام ناب محمدى یک دگرگونى در ایجاد روحى اساسى در مفاهیم اسلامى است که ایشان بنیانگذارش بودند و این بنیانگذارى هم به این معناست که این‏
Majlis:2 Volume:3 Sessions:29-41 Page:1242
مفاهیم را ایشان زنده کردند در جهان اسلام، با آن پذیرشى که از ایشان در جهان اسلام بود همان طورى که قبلا عرض کردم، شما هیچ رهبر انقلاب اسلامى را سراغ ندارید در طول تاریخ که در دنیاى اسلام، در جهان اسلام مثل امام پذیرش داشته باشد و ضمن این‏که حرکتى از ایشان ایجاد کردند تحقق هم پیدا کرده، الان در فلسطین، در لبنان، در افغانستان در جاى مختلف دنیا تحقق پیدا کرده. بنابراین این جور بى‏تحقق هم نیست، بنابراین تحولى که ایشان ایجاد کردند ناب محمدى را، و این چگونه فهمیدن مفاهیم اسلامى را ایشان بنیانگذارى کردند که جامعه اسلامى یک حرکت نویى را شروع کرده که اسلام ناب محمدى را درست بفهمد و اجرا بکند. بنابراین بنیانگذار این کیست؟ بنیانگذار این حضرت امام است و از طرفى اصولا ما نظام‏هاى حکومتى را از انقلاب‏ها جدا مى‏دانیم دیگر، انقلاب ریش نظام‏هاست که اگر نظام‏ها خودشان را با انقلاب تطبیق دادند مطلوبند، اگر تطبیق ندادند باید کارى کرد که تطبیق بدهند. بنابراین انقلاب یک چیزى ریشه‏اى هست که ما نمى‏توانیم بگوییم که بنیانگذار، مى‏توانیم بگوییم بنیانگذار نظام جمهورى اسلامى هم ایشان هستند اما این کفایت نمى‏کند از بنیانگذارى انقلاب اسلامى و چگونه فهمیدن اسلام و مفاهیم اسلامى در دنیاست.
منشى (محمدى یزدى)- آقاى عمید مخالف.
عمید- بسم الله الرحمن الرحیم. من قبل از این‏که دلیل مخالفتم را عرض کنم یک نکته‏اى را مى‏خواستم یادآورى بکنم. اگر هیأت رئیسه صلاح مى‏دانند در بعضى از موارد حساس کلیدى بحث را باز بگذارند درست است که فرصت ...
نایب رئیس (هاشمى)- حالا که باز گذاشته‏ایم.
عمید- بله من عرض مى‏کنم که در مورد خبرگان قانون اساسى تمامى مشروح مذاکرات کمیسیون‏ها هیچ یک کلمه هم از آن باقى نمانده و این ابهامات زیادى در قانون اساسى فعلى بوجود آورده بنابراین اگر اجازه داده بشود در بعضى از موارد با حفظ سرعت کار.
مطلب من این است که مخالفت من در مورد رهبرى جهانى انقلاب اسلامى نیست من همان طور که عرض کردم من موافق هستم و صد در صد این را صحیح مى‏دانم و واقعیتى است که حتى دشمنان انقلاب اسلامى هم مجبور شدند آن را اعتراف بکنند و دشمنان انقلاب هم آن را انکار نکردند موافقى است که حتى وحشت دشمن هم به خاطر همین است که اعتراف کرده این مسأله را باور کرده به عنوان یک واقعیت، منتها من حرف‏هاى موافقین محترم را در مورد بنیانگذار رهبرى جهانى اسلام را شنیدم من احساسم این است که آقایان منظورشان همان مفهوم امامت است وقتى ما مى‏گوییم که رهبرى انقلاب جهانى اسلام دقیقاً منطبق مى‏شود با معناى امامت به اعتقاد ما معناى امامت همین است رهبرى انقلاب اسلام مساوى است با مفهوم امامت، امامت در اعتقاد ما استمرار دارد با توقف و مرحله‏اى نمى‏سازد وقتى ما امامت را یک امر مستمر مى‏دانیم دیگر در یک مقطعى نمى‏توانیم بگوییم بنیانگذار تداوم انقلاب جهانى اسلام هست و به همین دلیل چون معناى امامت همین هست، بنیانگذار در مسأل امامت خیلى نمى‏تواند مفهوم صحیح و دقیقى پیدا بکند از این جهت اگر ما همان ترجمه تفسیرى امامت را بیاوریم که عبارت است از رهبرى انقلاب جهانى اسلام هست کفایت مى‏کند بالاخص که آن جنب استمرار هم در
Majlis:2 Volume:3 Sessions:29-41 Page:1243
آن نهفته است.
منشى (یزدى)- آقاى آذرى به عنوان موافق مى‏توانند صحبت کنند.
آذرى قمى- من این جهت را که آقاى خوئینى‏ها فرمودند که بنیانگذار انقلاب اسلامى پیغمبر صلى الله علیه و آله و سلم است این را مى‏خواهم عرض کنم که درست نیست. براى این‏که فرض کنید راجع به مذهب جعفرى مى‏گوییم حضرت صادق علیه السلام مؤسس مذهب جعفرى است و این مختلف است، یعنى کیفیت و نحو انقلاب که پیغمبر بنیانگذارى کرده و امام صادق بنیانگذارى کرده و امام خمینى بنیانگذارى کرده هر کدام در یک جهت است، یعنى آن راجعه به اصل اسلام بوده است و بت پرستى و مبارزه با شرکت فرض بفرمایید انقلابى ایجاد کرد. حضرت صادق علیه السلام مذاهب اسلام را آن جورى که بود و مغلوب شده بود ایشان آن را معرفى کرد و آن یک انقلابى بود در حقیقت که ایجاد کرد. همچنین امام هم این مبارزه‏اى که ایشان کرد، انقلابى که ایجاد کرد، انقلاب در حتى مفاهیم اسلامى که توسط امام صادق و امام باقر علیهما السلام این‏ها عرض کرده بودند، در این‏ها یک قلب و انقلابى ایجاد کرد که ما قبل از ایشان همین مفاهیم اجتهاد و این مسائل مختلفى که ایشان آمد، تبیین کرد و این‏ها را عوض کرد. یعنى در حقیقت انقلابى ایجاد کرد این انقلاب غیر از انقلاب پیغمبر است، غیر از انقلاب امام صادق است و غیر از انقلابى که شاید مثلا بعضى دیگر در تاریخ ایجاد کرده باشند. مثل سید جمال اگر بگوییم و امثال این‏ها ... بنابراین این اشکالى ندارد که حتماً مى‏شود گفت بنیانگذار.
نایب رئیس (هاشمى)- الان پیشنهاد این است که ما بنیانگذار را هم باز به انقلاب اسلامى جهانى بدهیم، یعنى این جور مى‏شود.
 «رهبر کبیر و بنیانگذار انقلاب اسلامى ایران» بعد «جمهورى اسلامى» را هم اضافه مى‏کنیم.
حالا اول سر این صحبت کنیم که ببنیم بنیانگذار رأى مى‏آورد؟ اگر رأى آورد، عبارت نهایى را هم مى‏گوییم فعلا این عبارت را رأى مى‏گیریم:
 «رهبر کبیر و بنیانگذار انقلاب جهانى اسلام و جمهورى اسلامى ایران»
اگر بنیانگذارى فعلا براى انقلاب رأى آورد، آن‏وقت عبارت نهایى را درست مى‏کنیم. آقایانى که موافقند با این پیشنهاد رأى بدهند (عد کمى رأى دادند) 12 نفر رأى دادند تصویب نشد.
خوب حالا پس بنیانگذارى مى‏ماند مال جمهورى اسلامى ایران و عبارت این مى‏شود. «پس از مرجع عالیقدر تقلید و رهبر کبیر انقلاب اسلام و بنیانگذار جمهورى اسلامى ایران حضرت آیت الله العظمى تا آخر ...»
آقایانى که با این عبارت موافقند رأى بدهند (اکثر رأى دادند) این رأى آورد.
حالا بقى عبارت را هم مى‏خوانیم که اصلاح اصل است. تا این‏جا خواندیم ... «حضرت آیت الله العظمى امام خمینى قدس سره الشریف که از طرف اکثریت قاطع مردم به مرجعیت و رهبرى پذیرفته شدند تعیین رهبر به عهد خبرگان رهبرى ... (ایشان نوشته‏اند «خبرگان منتخب مردم است» باید بنویسیم «خبرگان رهبرى است».) ... و خبرگان رهبرى درباره تا آخر عبارت ...» آقایانى که با این متن موافقند براى صدر اصل رأى بدهند، (اکثر رأى دادند) تصویب شد.
حالا اگر پیشنهاد دیگرى براى بعد از این دارید مطرح کنید.
Majlis:2 Volume:3 Sessions:29-41 Page:1244
منشى (یزدى)- پیشنهادى از جناب آقاى مشکینى هست که نوشته‏اند اعلم به احکام که ...
نایب رئیس (هاشمى)- این‏ها پیشنهاد جدید است، قابل طرح نیست. باید پنج تا امضاء داشته باشد پنج تا امضایى‏ها را مطرح کنید.
موسوى خوئینى‏ها- پیشنهاد کمیسیون را یکدفعه گذاشتید کنار؟
منشى (محمد یزدى)- خیر، کمیسیون را یک دفعه گذاشتید کنار؟
نایب رئیس (هاشمى)- ما آن را گفتیم خبرگان منتخب رهبرى.
موسوى خوئینى‏ها- منتخب مردم باید باشد.
منشى (یزدى)- منتخب مردم این‏جا هست.
موسوى خوئینى‏ها- بعد دنبالش دارد.
منشى (یزدى)- این‏جا هم دارد به عهد خبرگان منتخب مردم است.
نایب رئیس (هاشمى)- ما به جاى منتخب مردم گفتیم رهبرى.
حالا اگر مى‏خواهید همان باقى باشد، در نهایت همان است. عبارت نهایى که نیامده، در آخر مى‏خوانیم.
محمد مؤمن- خبرگان منتخب مردم است.
نایب رئیس- از شما درست است اولش خبرگان منتخب مردم و بعد خبرگان رهبرى.
منشى (یزدى)- این پیشنهاد پنج امضاء دارد.
 «هر گاه یکى از فقهاى واجد شرایط مذکور در اصل پنجم و یکصد و نهم این قانون از طرف اکثریت قاطع مردم ...
نایب رئیس (هاشمى)- این همان است که رد شده. پیشنهادى آقاى مشکینى داده‏اند اگر جدید تلقى مى‏شود پنج تا امضاء مى‏خواهد. حالا خودتان بفرمایید ببینیم پیشنهاد جدید است.
رئیس (على مشکینى)- ببینید آقا این‏جا یک مطلب گفته شده و ظاهراً سه بار هم این یک مطلب تکرار شده براى این‏که نوشته در صورتى که یک عد متساوى باشند (مثلا در این فرض) همه لایق و صلاحیت داشته باشند «اعلم به احکام» هر گاه یکى از آنان را اعلم به احکام و موضوعات فقهى با مسائل سیاسى مثلا پیدا کردند، این معنایش این است که اگر در میان این‏ها این ترجیح را کسى داشته باشد که در فقاهت اعلم باشد یا در سیاست اعلم باشد، او را مقدم مى‏دارند، یعنى این برجستگى در این دو مورد را سبب تقدیم شمرده‏اند این مطلب را در سه جا ذکر کرده‏اند در دو جا به نحو خاص و در یک جا در تحت عام آن‏که دو جا به نحو خاص ذکر شده، یکى همین عبارت است هر گاه یکى از آنان را اعلم به احکام و موضوعات فقهى یا مسائل سیاسى دیدند او راترجیح مى‏دهند (این یکى). دومى هم در آخر اصل نهم همین مطلب را ذکر کرده است در صفح 3، سطر 3، در صورتى که تعدد واجدین شرایط فوق شخصى که داراى بینش فقهى و سیاسى قوى‏تر باشد، مقدم است.
این هم تقریباً همین معناست که این‏جا ذکر شده (این دو مورد). سوم این‏که در همین. عبارت اول که خواندیم در سطر دوم اینجورى است.
یا واجد برجستگى خاص در یکى از صفات مذکور در اصل یکصد و نهم این هم مطلب‏
Majlis:2 Volume:3 Sessions:29-41 Page:1245
عام است واجد برجستگى خاص در یکى از صفات مذکور همان صفات مذکور یکى هم همان اعلمیت در فقاهت است یا سیاست است این هم یک کلى است که همه آن‏ها را شامل مى‏شود که واجد برجستگى خاصى در یکى از صفات باشد. پس یک مطلب تقریباً در دو اصل سه جا تکرار شده، فلذا ما مى‏خواستیم بگوییم این تکرار واقع نشود یا حالا به آن سطر اول که اعلم به احکام و موضوعات است، آن هم حذف بشود آن‏که بالخصوص ذکر شده هم دراین‏جا و هم در آن‏جا حذف بشود قناعت بشود به همین کبراى کلى که اقتضاى قانون همین است یا واجد برجستگى خاص، یعنى داراى مقبولیت عامه یکى یا واجد برجستگى خاص در یکى از صفات مذکور باشد که شامل برجستگى از نظر فقاهت و از نظر سیاست هم مى‏شود پس این عبارت کافى است در این‏که آن دو تا عبارت بالخصوص ذکر بشود، والسلام.
نایب رئیس (هاشمى)- آن را پیشنهاد اصلاح لفظى تلقى مى‏کنند حالا آقایان مخالف و موافق صحبت کنند.
محمد مؤمن- بسم الله الرحمن الرحیم. البته عنوان واجد برجستگى خاص یک عنوان عامى است که همان طور که فرمودید ممکن است شامل بشود اما نظر کمیسیون‏ها ظاهراً در این قسمت این بود که مسأل اعلمیت را کاملًا و بالصراحه مورد توجه قرار بدهد خبرگان که اعلمیت به فقه و یا اعلمیت به مسائل سیاسى و اجتماعى این را همان طورى که در روایات هم بالخصوص مورد عنایت قرار گرفته، قانون اساسى هم بالخصوص این را مورد عنایت قرار بدهد و اگر مى‏شد که در صفات دیگر هم ما این‏جا ذکر بکنیم، ممکن بود ذکر کنیم اما بعد از این‏که دیدیم که یک عبارتى که خالى از اغراق و تکرار باشد پیدا نکردیم با کلم واجد برجستگى خاص این‏جا ... و این تکرار که حاج آقا مى‏فرمایند ظاهراً تکرار نباشد با اصل بعد با اصل شرایط براى این‏که در مسأله اصل شرایط عنایت کنید ان شاء الله برسیم. آن‏جا عرض مى‏کنم عنایتى که ما داشتیم که آن‏جا در ضمن اصل شرایط این را بیاوریم اشاره به این بود که این غیر از مسأل مقبولیت عامه است مقبولیت عامه که این‏جا ذکر شده یک جنب استحسانى دارد که خبرگان خوب است که در مقام تعیین رهبر آن را توجه بکنند که کسى که مقبولیت عامه دارد تا هست نروند سراغ دیگرى با آن‏که هر دو از جهات دیگر مساوى هستند اما در آن‏جا خواستیم به یک نکت شرعى و فقهى اشاره کرده باشیم که از نظر روایات صریح و متعددى که ما داریم اگر دو نفر باشند که یکى از آن‏ها اعلم باشد همان و فیهم من هو اعلم منه که در روایات خیلى زیاد روى این تأکید شده. براى این‏که دانسته بشود که مسأله، مسأل ذکر شرط هست در واقع آن‏جا منتها شرایط على قسمین یک قسم شرط است که على اطلاق باید در اشخاص باشد و یکى این‏که در زمین خاص که دو نفر هستند یکى اعلم و دیگرى غیر اعلم از نظر شرعى اصلا نمى‏تواند در این زمینه شخصى که غیر اعلم است ولو در مرجعیت تقلید مسأله‏اى نباشد اما در رهبرى نظام امت اگر کسى اعلم باشد و غیر اعلم هم داشته باشیم غیر اعلام اصلا حق شرعى ندارد که متصدى امر بشود. این‏که در آن‏جا ذکر کرده‏ایم براى این‏که به این جهت اشاره‏اى بشود و در این‏جا هم که آورده‏ایم به خاطر اهمیتش است.
نایب رئیس- خیلى خوب پس رأى مى‏گیریم مخالف و موافق این پیشنهاد حرفى ندارند. پیشنهاد ایشان مشخصاً این است که این دو سه کلمه در سطر اول حذف بشود. «اعلم‏
Majlis:2 Volume:3 Sessions:29-41 Page:1246
به احکام و موضوعات فقهى یا مسائل سیاسى و اجتماعى» این را مى گوید حذف بشود؟
رئیس (مشکینى)- در آخرین اصل هم هست.
نایب رئیس (هاشمى رفسنجانى)- حالا آن‏جا که نرسیده‏ایم فعلا این‏جا را باید بگوییم. توجه بفرمایید، آقایانى که با حذف این جمله با پیشنهاد جناب آقاى مشکینى موافقند، رأى بدهند (2 نفر رأى دادند)- قبول نشد. خوب حالا متن نهایى را بخوانید که اصل را رأى بگیریم. با این عبارتى که از آقاى موسوى داریم.
منشى (یزدى)- اصل به این صورت مى‏شود که پس از مرجع عالیقدر تقلید و رهبر کبیر انقلاب جهانى اسلام و بنیانگذار جمهورى اسلامى ایران، حضرت آیت الله العظمى امام خمینى قدس سره الشریف که از طرف اکثریت قاطع مردم به مرجعیت و رهبرى پذیرفته شدند ...
محمد مؤمن- کلم «شناخته» هم در قانون اساسى قبلى بود.
نایب رئیس (هاشمى رفسنجانى)- خوب شناخته و پذیرفته شدند.
منشى (یزدى)- بسیار خوب ... شناخته و پذیرفته شدند، تعیین رهبر به عهد خبرگان منتخب مردم است. خبرگان رهبرى دربار همه فقهاى واجد شرایط مذکور در اصل پنجم و یکصد و نهم بررسى و مشورت مى‏کنند. هر گاه یکى از آنان را اعلم به احکام و موضوعات فقهى یا مسائل سیاسى و اجتماعى یا داراى مقبولیت عام یا واجد برجستگى خاص در یکى از صفات مذکور در اصل یکصد و نهم تشخیص دهند، او را به رهبرى انتخاب مى‏کنند و در غیر این صورت یکى از آنان را به عنوان رهبر انتخاب و معرفى مى‏نمایند. رهبر منتخب خبرگان ولایت امر و همه مسوؤلیت‏هاى ناشى از آن را بر عهده خواهد داشت، هر گاه رهبر، مرجع تقلید عام نباشد، با رأى خبرگان به مدت ده سال به رهبرى ...
طاهرى خرم آبادى- دو قسمت کنید، ممکن است بعضى‏ها به ذیل آن رأى ندهند.
نایب رئیس (هاشمى رفسنجانى)- نه دیگر ما مجموعه را رأى مى‏گیریم، اگر نیاورد ...
منشى (یزدى)- خلاصه اگر پیشنهاد حذف هست ...
نایب رئیس (هاشمى رفسنجانى)- حذف بود رأى نیاورد.
منشى (یزدى)- این قسمت آخر بحث شد، درست است.
نایب رئیس (هاشمى رفسنجانى)- خیلى خوب اگر نیاورد آن وقت ما، بر مى‏گردیم دوباره رأى مى‏گیریم ...
آذرى قمى- آقاى مشکینى! آن نامه را الان باید بخوانید.
نایب رئیس- بگذارید رأى بگیریم بعد بخوانیم.
رئیس (مشکینى)- مربوط به همین است، آقاى یزدى شما نامه را بخوانید.
منشى (یزدى)- بخوانید من ندیده‏ام اصلا نامه را. نام خدمت شماست بخوانید دیگر.
رئیس (مشکینى)- من این نامه را از حق ریاست استفاده کنم و بخوانم. آقایان جامع مدرسین نامه‏اى خدمت رفقا نوشته‏اند براى اعضاى محترم شوراى بازنگرى. این یک مقدارش را خدمت آقایان مى‏خوانم.
 «بعد از سلام و تحیت، اکنون که بررسى مسائل رهبرى در آن شوراى محترم مطرح است، انتظار مى‏رود بر اساس موازین فقه اسلامى و به پیروى از رهنمودهاى حضرت امام‏
Majlis:2 Volume:3 Sessions:29-41 Page:1247
قدس سره الشریف، خصوصا در نامه‏اى که به حضرت آیت الله خامنه‏اى مرقوم داشته و تصریح به ولایت مطلقه فقیه کرده‏اند، آن شوراى محترم در باب اختیارات مقام رهبرى ولایت مطلقه فقیه را مدنظر داشته و این نقیصه را از قانون اساسى بزدایند. همچنین امید است که اعضاى محترم شورا مسأل ولایت فقیه را که منصبى است الهى و ادامه ولایت ائم معصومین علیهم السلام است، محدود به زمان نکنند که بدون تردید محدودیت، موجب تضعیف مقام ولایت فقیه خواهد بود. والسلام علیکم و رحمة الله. جامع مدرسین حوز علمیه، امضاى آقاى فاضل.
نایب رئیس (هاشمى رفسنجانى)- خیلى خوب، ما حالا این متن را داریم که باید رأى بگیریم. اگر این متن رأى نیاورد، بدون آن ذیل رأى مى‏گیریم که بعضى از آقایان مى‏گویند.
جنتى- شما اگر از اول رأى بگیرید، این رأى مى‏آورد مسلم، بعد آن خود به خود قابل بحث است.
نایب رئیس (هاشمى رفسنجانى)- صبر کنید براى آن قسمت پیشنهاد حذف شده و رأى نیاورده، دو تا پیشنهاد داشت یکى از من بود که من گفتم آن قسمت مرجعیتش را حذف بکنید، یک پیشنهاد هم از آقاى آذرى بود که اصلا زمان «توقیت» را حذف بکنید، هیچ کدامش رأى نیاورد. دیگر حالا ما بحث جدیدى نمى‏توانیم بکنیم، فقط این است که اگر این اصل کلى‏اش رأى نیاورد ما بدون ذیل رأى مى‏گیریم، آن وقت رأى مى‏آورد.
جنتى- شما مى‏فرمایید که رأى نیاورده، چه طور دوباره بحث مى‏کنید؟
نایب رئیس (هاشمى رفسنجانى)- خوب بحث نمى‏کنیم.
جنتى- نه شما مى‏فرمایید اگر رأى نیاورد آن وقت بدون ذیل بحث مى‏کنیم.
نایب رئیس (هاشمى رفسنجانى)- بحث نمى کنیم رأى مى‏گیریم. یعنى یک عده معلوم مى‏شود بدون ذیل رأى مى‏دهند، آن وقت روى آن رأى مى‏گیریم.
رئیس (مشکینى)- پس یک رأى بگیرید آقا، مجموع اگر رأى نیاورد، بدون ذیل ...
نایب رئیس (هاشمى رفسنجانى)- ما همین کار را مى‏خواهیم بکنیم، داریم عین همین کار را رفتار مى‏کنیم.
موسوى خوئینى‏ها- با مشکل مواجه مى‏شویم، ممکن است که یک عده هم بدون ذیل رأى ندهند.
نایب رئیس (هاشمى رفسنجانى)- بله ممکن هم هست.
رئیس (مشکینى)- خوب رأى ندهند.
نایب رئیس (هاشمى رفسنجانى)- خوب آن‏وقت رأى نیاورده است، باید پیشنهاد جدید این قدر بدهیم تا رأى بیاورد.
آذرى قمى و امامى کاشانى- اول بدون ذیل رأى بگیرید.
نایب رئیس (هاشمى رفسنجانى)- آخر آن برخلاف رویه است، چون آن بدون ذیل را ما رأى گرفتیم رأى نیاورده.
منشى (یزدى)- نه آن بحث روى قسمت ذیل بوده است که اثبات و نفى‏اش رأى نیاورده.
Majlis:2 Volume:3 Sessions:29-41 Page:1248
نایب رئیس (هاشمى رفسنجانى)- خوب حالا این چه فرقى مى‏کند، آقایانى که نمى‏خواهد به ذیل رأى بدهند ... من مى‏گویم واقعا تعجب است، عواملى دارد مى‏شود آن‏هایى که نمى‏خواهند به ذیل رأى بدهند، خوب رأى ندهند به این، بعدا هم آن‏هایى که نمى‏خواهند بدون ذیل رأى بدهند، بدون ذیل رأى ندهند، آن وقت تا ببینیم باید چه کار بکنیم.
جنتى- عواملى که مکرر این‏جا عمل شده است.
سید هادى خامنه اى- آقاى هاشمى من تذکر آیین‏نامه‏اى دارم.
نایب رئیس (هاشمى رفسنجانى)- بفرمایید.
سید هادى خامنه اى- چون شیوه در رأى‏گیرى اگر این‏جورى باشد که در یک جایى یک قطعه‏اى از یک مجموعه را ...
نایب رئیس (هاشمى رفسنجانى)- ما حالا که مى‏خواهیم کلش را رأى بگیریم.
سید هادى خامنه‏اى- حالا من یک جمله عرض بکنم که یک چیزى گفته شده باشد اقلًا قطعه‏اى را اگر عده‏اى پیشنهاد حذف بدهند و این رأى نیاورد، بعد شیو دیگرى براى حذف آن از این طریق باشد که آن قطعه را از آن مجموعه جدا کنند، بگویند ما به همه‏اش رأى مى‏دهیم الا این، این خلاف آیین‏نامه است. در آئین نامه یک همچو چیزى پیش بینى نشده است.
نایب رئیس (هاشمى رفسنجانى)- ما که حالا این کار را نمى‏کنیم، این اخطار شما وارد نیست.
امامى کاشانى- من یک جمله‏اى عرض کنم.
نایب رئیس (هاشمى رفسنجانى)- هیچ نفرمایید دیگر، ما الان داریم رأى مى‏گیریم.
امامى کاشانى- من مى‏خواهم روى آن رأى گیرى قبلى تردید ایجاد کنم. یک مطلبى دارم که تردید ایجاد مى‏کند.
نایب رئیس (هاشمى رفسنجانى)- نه دیگر تردید درست نکنید، آقاى یزدى ذیل اصل را هم بخوانید.
منشى (یزدى)- هر گاه رهبر، مرجع تقلید عام نباشد، با رأى خبرگان به مدت ده سال به رهبرى انتخاب مى‏گردد.
نایب رئیس (هاشمى رفسنجانى)- خیلى خوب، آقایانى که با این عبارت قرائت شده موافق هستند، رأى بدهند. (12 نفر رأى دادند) دوازده نفرند. این رأى نیاورد. حالا بدون ذیل رأى مى‏گیریم، یعنى کل ذیل را نداشته باشد. عبارت ذیل را بخوانید.
منشى (یزدى)- آن ذیلى که در حقیقت مورد رأى نیست: «هرگاه رهبر مرجع تقلید عام نباشد، با رأى خبرگان به مدت ده سال به رهبرى انتخاب مى‏گردد» این را از این اصل برداریم.
نایب رئیس (هاشمى رفسنجانى)- بقیه‏اش را رأى بگیریم. آقایانى که با متن منهاى این ذیل موافق هستند، رأى بدهند. (13 نفر رأى دادند) این هم رأى نیاورد.
عمید زنجانى- صرف نظر از قسمت ذیل به معناى نفى ذیل نیست!
نایب رئیس (هاشمى رفسنجانى)- چرا به معناى نفى ذیل است.
Majlis:2 Volume:3 Sessions:29-41 Page:1249
عمید زنجانى- مى شود این ده سال را تبدیل به هشت سال کنیم، دوازده سال کنیم شاید رأى بیاورد.
نایب رئیس (هاشمى رفسنجانى)- این پیشنهاد جدید است مى‏توانید بدهید.
منشى (یزدى)- نه اصولا بحث در توقیت و عدم توقیت است.
امینى- من یک پیشنهاد دارم که این ذیل الان گفته شده که حتما ده ساله باشد، پیشنهاد بشود که خبرگان مى‏توانند به مدت ده سال به یا طور دائم انتخاب کنند.
نایب رئیس (هاشمى رفسنجانى)- خیلى خوب این یک پیشنهاد جدید است.
آذرى قمى- ى عنى چه؟
نایب رئیس (هاشمى رفسنجانى)- ى عنى خبرگان مى‏توانند، ده سال یا دائم.
مؤمن- «با رأى خبرگان» را بکنید «خبرگان مى‏توانند».
نایب رئیس (هاشمى رفسنجانى)- آن وقت هر گاه مرجع هم نباشد در آن هست؟
منشى (یزدى)- بله بحث در صورتى است که مرجع نباشد.
نایب رئیس (هاشمى رفسنجانى)- مطلق باشد. دیگر هر گاه مرجع نباشد.
منشى (یزدى)- نظر شما را هم رعایت مى‏کند، یعنى حتى در مرجع عام هم مى‏توانند موقت انتخاب بکنند.
نایب رئیس (هاشمى رفسنجانى)- خیلى خوب این پیشنهاد، مخالف و موافق صحبت کنند تا ببینیم.
منشى (یزدى)- ما مخالف هستیم.
نایب رئیس (هاشمى رفسنجانى)- ما موافقیم.
منشى (یزدى)- پیشنهاد جناب آقاى امینى این است که خبرگان مى‏توانند هم به شکل دائم و هم به شکل موقت تعیین کنند و اطلاق این جمله شامل مى‏شود حتى صورت مرجع تقلید عام را معنایش این است طبق توضیحى که مخبر محترم کمیسیون دادند که یک کسى هست مرجع تقلید عام است، بخصوص روى کلم عام توضیح مفصلى داده شد، یعنى مسلمان‏هاى کشور از او تقلید مى‏کنند و او را واجد شرایط رهبرى هم مى‏دانند. یعنى مدیریت دارد، مدیریت دارد، همه این شرایط را دارد. هم شرایط مرجع تقلید را دارد، هم شرایط رهبرى را دارد و بالفعل هم مرجع تقلید هست. بعد چنین کسانى را خبرگان مى‏بینند که او شاستگى دارد براى رهبرى و مرجع هم هست بالفعل، در عین حال مى‏گویند ما مثلا براى ده سال شما را انتخاب مى‏کنیم، براى پنج سال شما را انتخاب مى‏کنیم. این با مبانى اصلى مسأل ولایت فقیه اصلا قابل تطبیق نیست. چرا؟ براى این‏که انتخاب خبرگان به معنى تطبیق در مصداق هست نه به معنى دادن حکم ولایت، شرعاً. کسى که فقیه جامع الشرایط است، مرجع تقلید عامه مسلمین هست، از طرف خداوند عالم، از طرف ائمه معصومین صلوات الله علیهم اجمعین، با ادله‏اى که در باب ولایت مطلقه بحث شده است، او ولایت دارد، منتها آقایان تطبیق مصداق مى‏کنند که در بین سایر مصادیق، او را مشخص مى‏کنند که این داراى اولویت لازم هست و توقیت به هیچ وجه نمى‏تواند، یعنى هیچ دلیلى نمى‏تواند بگوید که خبرگان مى‏توانند موقتاً او را انتخاب بکنند. بله در آن‏جایى که مرجع تقلید عامه نباشد، اگر فقیهى بود که مرجع‏
Majlis:2 Volume:3 Sessions:29-41 Page:1250
تقلید عام نبود و داراى شریط مدیریت و مدیریت بود، آن جا شما بگویید احیاناً به دلیل مسائلى که بحث شد دربار همین جمل اخیر، بتوانند موقت بکنند، خوب تا حدى قابل تصور یا قابل قبول است باشد، اما اطلاقش به صورتى که شامل مرجع تقلید عام هم بشود، قطعاً این اصلًا خلاف مبانى مسلم بحث ولایت فقیه است. از این جهت من مخالف هستم با این پیشنهاد.
نایب رئیس- آقاى امامى کاشانى موافق.
امامى کاشانى- عرض کنم که بعضى دوستان دیگر هم دو روز قبل اشکال فقهى داشتند، من خواهش مى‏کنم عنایت بفرمایید، این به نظرم اشکال فقهى ندارد، چرا؟ براى این‏که در تمام کتب فقهى شما در ولایت فقیه بگردید، شرط اعلمیت را یک شرط محکمى نخواهید دید، یعنى کل کتاب‏هایى که در باب ولایت فقیه هست. چند تا روایت جناب‏عالى آورید. حالا من عرض مى‏کنم. این کتاب‏هایى را که راجع به ولایت فقیه دارد، کلًا روى مجتهد دارد، مجتهد جامع الشرایط و اما اگر اعلم او باشد، مرحوم آقاى نائینى بحث دارد، مرحوم آشیخ محمد حسین اصفهانى دارد، دیگران هم دارند. این‏ها حتى اگر یکى اعلم باشد، مى‏گویند براى این‏که اختلال نظام لازم نیاید، حکم مقدم نافذ است. مثلًا اگر این آقایى که فقیه است، آمد رئیس قو قضاییه را نصب کرد، دیگرى بعد از او نمى‏تواند بیاید رئیس قو قضاییه نصب کند، چرا براى این‏که اختلال نظام لازم مى‏آید. آقایان، روى مسأل اختلال نظام صحبت مى‏کنند، مرحوم شیخ روى همین صحبت مى‏کنند و مى‏گویند به خاطر اختلال نظام است، رفع اختلال نظام را به این صورت مى‏کنند که فقیه سابق نظرش نافذ است، این، این جور رفع مى‏کند.
بعضى‏ها اختلال نظام را این جورى رفعش مى‏کنند از جمله حضرت امام قدس سره الشریف ایشان مى‏آیند با بیعت حلش مى‏کنند. شاهد این که مبناى حضرت امام این است، نامه‏اى که به حضرت آقاى مشکینى مرقوم فرمودند این است که مى‏فرمایند خبرگان ملت، این روى همان مسأل بیعت است، چون خبرگان منتخب مردم است. پس بنابراین وقتى که ما مرجعیت را و اعلمیت را به عنوان ... البته من این را هم عرض کنم، ولو از ده دقیقه هم مى‏گذرد دربار ائمه علیهم الصلوة و السلام، این را ما قبول داریم، ولایت ائمه سلام الله علیهم، ولایتى است قطعى گرچه در آن جا هم مى‏گویند که پیغمبر اکرم (ص): «إِنَّ الَّذِینَ یُبَایِعُونَکَ إِنَّمَا یُبَایِعُونَ اللَّهَ» «تَحْتَ الشَّجَرَةِ» مى‏گویند آن جا بیعت بر نبوت نبود، بیعت بر ولایت بود، براى این که مى‏خواست کار خودش را محکم تر بکند. اما در عصر غیبت کبرى ما مى‏توانیم فرق بگذاریم، بگوییم آن جا بیعت محکم مى‏کرد ولایت را ولى در عصر غیبت کبرى با تعدد فقیه، سراغ سابق و لاحق نرویم، سراغ بیعت و عدم بیعت برویم. اما سراغ بیعت و عدم بیعت رفتند، بعضى‏ها سراغ سابق و لاحق رفتند، ما مبنایمان را این جا درست کنیم که از نظر فقهى ببینیم واقعاً مبنا چیست؟ اولًا براى مجتهد مانند عصر ائمه علیهم السلام، این‏جا من خواهش مى‏کنم اگر هر چه هم وقت صرف مى‏کنیم، این مبنا را از نظر متون فقهى تمامش کنیم. یک مطلب این است که آیا براى پیامبر و امام صلوات الله علیه و سلامه علیهم اجمعین بیعت، محقق ولایت است یا نه مظهر ولایت است؟ این را اثباتش کنیم که محقق ولایت نیست و مظهر است. در عصر غیبت کبرى ببینیم در تعدد فقها
Majlis:2 Volume:3 Sessions:29-41 Page:1251
اگر ما گفتیم، فقیه همان طور که جناب آقاى یزدى مى‏فرمایند، فقیه خودش ولایت دارد و ما چیزى به او ندادیم و تطبیق کردیم بر این مصداق، بله ولایت را دارد ولى ولایت که نافذ باشد، سرپرستى بالقوه دارد، نه سرپرستى نافذ، ما ادعایمان این است که با بیعت انجام مى‏گیرد. اگر شما غیر بیعت را بیاورید، راهى از آن ندارید که بیایید بگویید، سابق و لاحق و اما این‏که مى‏گویند اعلمیت شرط است براى ولایت که اگر این اعلمیت نباشد، ولایت نیست، این حرفى که مى‏زنند اثبات بکنند از نظر فقهى ولى نه از نظر این که همین جور دو تا روایت بخوانیم بگوییم که اعلم باشد، کسى افقه باشد، نه واقعاً ببینیم فقها با این روایات چه جور معامله کردند، چه جور بحث کردند؟ یک بحث فقهى ولو معطل بشویم بکنیم، بعد بیاییم این مطلب را تمامش بکنیم.
منشى (یزدى)- پیشنهاد مشخص باشد، پیشنهاد آقاى امینى این است که خبرگان به طور موقت بتوانند معین بکنند. مطلقاً چه در مرجع تقلید، چه در غیر توضیح داده شد، من در مخالفت صحبت کردم، ایشان در موافقت صحبت کردند، یک مخالف دیگر هم مى‏توانند صحبت کنند، آقاى آذرى بفرمایید.
آذرى قمى- بسم الله الرحمن الرحیم. آش را نمى‏خورند ولى دهن سوزه را دارد. بالاخره وقى این کار را در اختیار آن‏ها گذاشتید و آمدند انجام دادند، ما از این جهت به اصطلاح فرار کردیم، حالا بعد در اختیار آن‏ها بگذاریم که این کار را انجام بدهند.
و اما صحبتى که جناب آقاى امامى فرمودند، من خیلى تعجب مى‏کنم که ایشان بحث ولایت فقیه را کجاها بررسى کردند که این مطالب را ... اصلًا ولایت فقیه، معنایش حکومت فقیه است، آن وقت رد حکومت فقیه مى‏شود چند نفر باشند به طور مساوى همشان حق حاکمیت داشته باشند؟ در آن جا در مسأل روایت عیسى بن قاسم و روایات دیگرى زیاد مفصل هست که در روایت عیسى بن قاسم دارد که اگر یک کسى یک صاحب گوسفند و رمه‏اى چوپانى داشته باشد، بعد به یک چوپان اعلمى برخورد بکند، اعلم بغنمه مى‏گوید که او را بیرونش مى‏کند و این را مى‏آورد سر کار و روى این زمینه اعلم هم هست که هم جهت به اصطلاح کبریات و تئورى‏ها و احکام فقهى را مى‏گیرد و هم جنب مدیریت، مجموعاً از این کلمه اعلمیت در مى‏آید.
بنابراین این خبرگان حق ندارند که به غیر اعلم را اصلًا رأى بدهند و انتخاب بکنند. آن‏ها کسانى را مى‏توانند انتخاب بکنند و رأى بدهند که صلاحیت و شایستگى از نظر شرع را داشته باشند و شرع وقتى اعلم را مقدم داشت، دیگر آن‏ها حق ندارند بیایند غیر اعلم را ترجیح بدهند. بله در بعضى از موارد ممکن است که مساوى باشند، صلاحیت‏هایشان یکسان باشد، چاره‏اى نداریم بیاییم مسأله مثلًا تصدى را بگوییم مرجع است، بیعت را بگوییم مرجع است والا نباشد که این‏ها یکیشان، امتیازى بر دیگرى دارد بلا اشکال از روایت استفاده مى‏شود، حکم عقل این هست، ولایت فقیه یعنى حکومت فقیه، اگر این جور است که ایشان مى‏گویند، لازمه‏اش این است که همان تزى که الان بعضى‏ها دارند در مخالفت با حکومت اسلامى دارند، لا ولایت لفقیه على فقیه را مطرح مى‏کنند و مجوزى براى مخالفت‏ها با احکام ولى فقیه و ولى مسلمین دارند مى‏کنند، این حرف درست در مى‏آید.
نایب رئیس (هاشمى رفسنجانى)- من به عنوان موافق صحبت مى‏کنم، ببینید، اشکال‏
Majlis:2 Volume:3 Sessions:29-41 Page:1252
جناب آقاى آذرى به آقاى امامى اصلًا وارد نیست، ایشان یک جهات دیگرى هم در در اظهاراتشان بود، نقطه‏اى هم که نبود من الان روى آن تکیه مى‏کنم، آقایان الان مخالفتشان در این است که مى‏گویند اگر مرجع بود، در آن قسمتش که اختلاف ندارند، صحبت سر مرجعش است مى‏گویند اگر مرجع آن جا بود، توقیت حق نداشته باشیم ...
آذرى قمى- من غیر مرجع مى‏گویم، مطلقاً مى‏گویم.
نایب رئیس (هاشمى رفسنجانى)- حرفى نداریم، خیلى خوب حالا بحثى نداریم. آقاى امامى روى این تکیه داشتند و حق هم این است، ما بیعت را شرط مى‏دانیم، این بیعت هم از طریق خبرگان دارد تحقق پیدا مى‏کند، ما این بیعت را ده ساله مى‏کنیم. کى گفته که ما نمى‏توانیم بیعت ده ساله بکنیم؟ این معنایش نفى بعد از ده سال نیست، بعد از ده سال اگر صلاحیت او باقى بود، باز هم این بیعت را ادامه مى‏دهیم و این‏که در بین عد زیادى که صالحند این‏که یک نفر مى‏تواند ولى امر بشود و حکمش نافذ بر دیگران باشد، دلیلش این بیعت است، چیز دیگرى که ندارد، مرجع این آن بیعت است. والا ما مثلًا صد نفر مجتهد داریم از بین این صد نفر آمدیم یکى را انتخاب کردیم، این بیعت ده ساله را فعلًا قید مى‏کنیم، بعد از ده سال هم دو مرتبه آن را تجدید مى‏کنیم. ما معنى براى این از کجا داریم کى گفته که ولى امر تا آخر عمرش ولى امر باشد، در بین صد نفر که مى‏توانند همه‏شان ولى امر باشند؟ الان آن عامل نهایى و آن مرجع نهایى که این مجتهد را به ولایت رسانده، بیعت است و این بیعت چه اشکال دارد که موقت باشد؟ مانعش را اگر آقایان دارند بگویند.
عمید زنجانى- تقلید عام به معناى بیعت است دیگر.
نایب رئیس (هاشمى رفسنجانى)- تقلید عام براى رهبرى نبوده، آن باشد که اصلًا دیگر بیعت ما را نمى‏خواهد.
عمید زنجانى- مرجع عام باشد احتیاج به بیعت ندارد.
نایب رئیس- آقاى امینى پیشنهاد را مطرح کردند ولى توضیح ندادند حالا مى‏توانند دفاع کنند.
مهدى کروبى- آقاى هاشمى! البته این کار باید بشود، ولى طریقى که انتخاب شده چرا نقض شود؟ پیشنهاد آقاى امینى را پنج نفر امضاء کنند، رأى بگیرند، بعد صحبت بشود.
نایب رئیس (هاشمى رفسنجانى)- نه در پیشنهادهاى جدید بعد از رأى نیاوردن دیگر این نیست، آن مال پیشنهادهاى جدید در شرایط قبلى بود.
امینى- بسم الله الرحمن الرحیم. متأسفانه ما این مسائلى را که در این‏جا مطرح مى‏کنیم در این اصل، این‏ها نیاز دارد به یک سلسله مباحث فقهى و بررسى احادیث و مدارک و مآخذ و ما در این جا این کار را نمى‏کنیم، هر کسى یک چیزى بر طبق سلیق خودش مى‏گوید. در این جهت که ولایت فقیه، یک حقیقتى است در فقه اسلامى ما، فقه تشیع، مسأله‏اى نیست، اما این مسأله است که آیا این مجتهدین و فقهایى که واجد همین شرایطى که در روایات هست این‏ها بالفعل همه شان، الان ولایت دارند؟ یعنى اگر ما صد نفر داشته باشیم که واجد شرایط باشند الان صد تا رهبر و ولى فقیه داریم بالفعل و هر کدامشان هر گوشه‏اى براى خودشان بر طبق‏
Majlis:2 Volume:3 Sessions:29-41 Page:1253
میل خودشان حکومت مى‏کنند و احکامشان هم نافذ است؟ ظاهراً این اگر باشد در اسلام یعنى یک حرج و مرجى، این‏که نمى‏تواند به این صورت باشد و احتمالات دیگرى هم که این جا هست که گفتن آن‏ها باز وقت مى‏گیرد پس این احتمال نیست به نظر من، چیزى که هست این است که این فقهایى که واجد این شرایط هستند، این‏ها مى‏توانند تصدى این مقام را به عهده بگیرند. حالا اگر تصدى به هر صورتى شد، اگر خبرگان انتخاب کردند و به اصلاح بیعت شد، کما این‏که در سابقاً هم این‏جورى بوده، خوب به این وسیله فعلیت پیدا مى‏کند یک کدام و دیگران حق ندارند. یعنى دیگرى نمى‏تواند انتخاب کند و لذا روایات هم دارد که وقتى که مردم بیعت کردند با یک نفر اگر با نفر دوم بیعت کردند، حتى دارد که: فاقتلوه، آن دومى را به قتل برساند. به هر حال اگر به وسیل بیعت یا به وسیل تصدى مقام، حالا من بیعت هم قطعاً نمى‏گویم، تصدى مقام، یک کسى متصدى شد، دیگرى نمى‏تواند رد این قسمت دخالت کند، فعلیت مشروط به تصدى یا انتخاب است (بیعت با مردم) بنابراین ما اگر گفتیم در فقیه آن شرایط است نه معنایش این است که همه این‏ها هستند حتماً بیعت را مى‏خواهیم، روى این حساب اگر بیعت شد، بیعت مخالف است. یک وقتى براى همیشه بیعت مى‏کنند، یک وقت بیعت مى‏کنند براى ده سال، بیست سال، و پنجاه سال و هر چه ... خبرگان مى‏توانند این کار را بکنند اما قیاس این به معصوم واقعاً قیاس درستى نیست. این‏که کسى بگوید چون معصومین هیچ وقتى محدود نبوده و ذاتى بوده، این را فقیه قیاس بکنیم و بگوییم فقیه هم این جورى است، این را به چه دلیل مى‏گوییم؟ معصوم ولى، آن یک لیاقت ذاتى است در غیر آن هم نمى‏تواند باشد احتیاجى به هیچ چیزى هم ندارد. بلى، آن هم در تصدى این مقام که بتواند کار بکند احتیاج دارد که مردم کمکش بکند و بیعت بکنند. قیاس کردن این یک مقدار درست نیست.
البته این مطلبى را هم که جناب آقاى یزدى فرمودند که ما مرجع را از این قسمت جدا بکنیم اگر مردم یک مرجع را انتخاب کردند، چه فرقى مى‏کند؟ مرجع و غیر مرجع در این جهت فرقى نمى‏کند. اگر قرار شد که بیعت باشد و لیاقت ذاتى، بیعت حالا در مرجع و در غیر مرجع هم این جورى است.
اما این که فرمودند آخر ما بیاییم یک مرجع را این جور محدودش بکنیم، خوب خبرگان هم عاقلند خودشان مى‏دانند اگر یک مرجعى است و خیلى خوب امتحانش را پس داده و از هر جهتى هست این‏ها داعى ندارند که بیایند به طور موقت انتخابش بکنند، یا غیر مرجع هم، غیر مرجع هم اگر فردى بود که لایق بوده و امید داشتند و مى‏دانستند که این فرد از هر جهت لایق است و داعى ندارند که موقتش بکنند.
اما ما چرا این موقت بودن را از خبرگان بگیریم البته من این را اعتراف مى‏کنم که این موضوع یک امر غیر مأنوسى است ما تا حالا آنچه شنیده بودیم البته فکر مى‏کردیم که هر کسى رهبر شد، این دیگر براى همیشه باید باشد، این غیر مأنوس است. ولى من خیال مى‏کنم این غیر مأنوس، مأنوس مى‏شود. همین طورى که ما تا حالا فکر مى‏کردیم که باید حتماً رهبر مرجع باشد و حضرت امام این توصیه را فرمودند و جا افتاد این هم به نظر من جا مى‏افتد، ما این حق را نگیریم.
مطلبى را یکى از یکى از آقایان فرمودند و آن این‏که در مرجع عام دیگرى بیعت نمى‏خواهیم، یعنى‏
Majlis:2 Volume:3 Sessions:29-41 Page:1254
چه؟ مرجع عام یعنى مرجع مسأله، مردم مى‏خواهند مسائلشان را از او بگیرند. اگر مردم یک مرجعى را انتخاب کردند، این معنایش بیعت براى رهبرى که نیست، این‏ها با هم فرق مى‏کند.
محمد یزدى- فرض این است که در مرجع عام بیعت شده از ناحیه مردم است، نه از ناحى خبرگان.
آقاى مؤمن توضیح مى‏دهند؟
نایب رئیس- بلى توضیح مى‏دهند ولى در حد کمیسیون.
محمد مؤمن- در حد حرف‏هایى که زده شده.
نائب رئیس- ى عنى آن قسمتى که کمیسیون قبول دارد. هر چه مى‏خواهید بگویید ولى باید دفاع از کمیسیون بکنید، بفرمایید.
محمد دانش زاده (مؤمن) (مخبر کمیسیون)- کمیسیون به طور کلى با این حرف مخالف است، استناد شد در اثبات این مطلب به این‏که در ولایت فقیه اعلمیت شرط نیست، من چه کنم استناد کردند براى این‏که همین فرمایشى را که آقایان فرمودند، تثبیت کنند این معنا خلاف نظر قطعى کمیسیون است کما این‏که عرض کردیم در ذیل آن اصل هم تصریح شده و دلیلش هم همین است که حاج آقا آذرى فرمودند و به نظر من مى‏آید که براى حاج آقا امامى، یک مقدار مسأله اشتباه شده بین این‏که ولایت ما براى فقیه باشد یا ولایت به معناى رهبرى است باشد آنچه که مرحوم شیخ رضوان الله علیه در مکاسب دارد و به دنبال او علما متعرض شده‏اند ولایت ماست و به فرمایش حضرت امام رضوان الله علیه که وقتى در مقام بیان ولایت فقیه که الان دنبالش هستیم، بوده‏اند ایشان فرموده‏اند راهش این‏هایى نیست که این‏ها رفته‏اند و راست است براى این‏که آن‏ها فقط براى این‏که نصب قیم بر قصر و غیب بکند و موقوفه بدون متولى را بخواهند متولى بشوند، این مسائل را بحث کرده‏اند و ما هم ...
محمد امامى کاشانى- من باید این‏ها را جواب بدهم.
منشى (محمد یزدى)- آقاى امامى! این جا که بحث مدرسه‏اى نیست خواهش مى‏کنم اجازه بدهید ایشان صحبتشان را بکنند.
محمد دانش زاده (مؤمن) (مخبر کمیسیون)- عرض کنم در آن مسأله شاید از نظر موازین فقهى بخواهد صحبت بشود، بنده هم مثلًا موافق باشم، درست است. ادله‏اى که حقى در باب قاضى ممکن است بگوییم که فرمودند منهاى نصب در حکومت اسلامى. در باب قاضى، در باب متصدى امور صغار و امثال ذلک، اعلمیت شرط نیست ولى به تعبیر آقایان امامت است و رهبرى جامعه اسلامى و به بعضى تعبیرات ولایت عظمى این ولایت، روایات صریح است در آن و این را متأسفانه معمولًا فقها معترض نشده‏اند، آن‏ها که فقها معترض شده‏اند، آن مواردى است که اطلاقات ادله هم هست، راست هم مى‏گویند.
اما در این جا من در موقعى که نظر کمیسیون را در شور اول تبیین مى‏کردم، عرض کردم ممکن است ما در مرجعیت تقلید بگوییم دلیلى بر این‏که مرجعیت تقلید باید اعلم باشد، نداریم. جز همان مسأل بناى عقلاء ولیکن در مسأل امامت است و رهبرى جامعه اسلامى از طریق شیعه و سنى، یک روایتى است که مستفیض است، هم از طریق ما و هم از طریق سنى‏ها و همان روایت که هر امتى که امرش را به کسى واگذار کند «وفیهم من هو اعلم منه لایزال‏
Majlis:2 Volume:3 Sessions:29-41 Page:1255
یذهب امرهم فى سفال» این تعبیرى است که شاید عبارت لفظى‏اش هم نزدیک متواتر باشد. در روایات خودمان هم، هم صحیحه عبدالکریم ابن عتبه هاشمى داریم که حاج آقا اشاره نفرمودند، در ذیلش عبارتى قریب به این حضرت صادق (ع) از حضرت رسول صلى الله علیه و آله نقل مى‏کند و هم صحیحه عیسى ابن قاسم که ایشان توضیح فرمودند. در مسأله ولایت به معناى امامت است این حرف‏ها نباید گفته بشود.
توسلى- امام گفته‏اند «مجتهد عادل»
محمد دانش زاده (مؤمن)- بله اما باید شرایط دیگر را هم داشته باشد. نه مجتهد عادل غیر مدبر ...
ى کى از اعضاء- در روایات این‏جور است.
محمد مؤمن- در روایات معصومین نیست.
من یک جمله‏اى را خدمت آقایان عرض بکنم و آن این است که الان یک مسأله‏اى است که بنده مدعى هستم و اثبات هم مى‏کنم که همین طور است که مى‏گویم و روایات هم اختصاص به ائمه سلام الله علیهم قطعاً ندارد. همیشه پیغمبر فرموده قضیه همین طور است نه در زمان حضرت صادق (ع) من هو اعلم منه صحیحه عبدالکریم ابن عتبه، آقاى عزیز من! این است و این را توجه داشته باشید که اگر حکم الله این باشد، شما الان بخواهید یک دستى مقابل این بالا بکنید، بى مسؤولیت نیستید. این مطلب راجع به این.
اعلمیتى که ما مى‏گوییم بنده از قدیم هم این را در خبرگان گفته‏ام و به حسب ادله مسلم است همان طورى که حاج آقا فرمودند «من هو اعلم بغنمه» (در صحیح عیسى ابن قاسم است «اعلم بغنمه» یعنى هم تئورى ...
نایب رئیس- شما سه دقیقه دیگر وقت دارید، سعى کنید از بقیه وقتتان استفاده بکنید.
محمد دانش زاده (مؤمن)- چشم، ادار تئورى آن را خوب بداند و هم بتواند خوب اداره بکند. هم اعلم بامرالله فیه باشد و هم بغنمه باشد، هر دو جهت معتبر است. از نظر شرعى، شبهه در آن نیست. ما نمى‏گوییم اعلمیت فقط اگر کسى باشد نتواند اداره بکند اصلًا او ولایت ندارد به حسب روایات ما کسى که فقط اعلم به فقه باشد، ولایت نداردغ ولایت مال کسى است هم فقیه باشد، هم مدیریت داشته باشد، اگر ما ولایت فقیه را پذیرفتیم. یک وقت نمى‏پذیریم مى‏گوییم که از قبیل امور حسبیه است که آن آقایانى که ولایت فقیه را قبول ندارند، این حرف را یعنى در حد امور حسبیه مى‏پذیرند. اگر این را گفتیم خوب حسابمان جدا مى‏شود. اما اگر ولایت فقیه را پذیرفتیم یکى از ادله‏اش شما خودتان قرار مى‏دهید «من کان منکم کذا فانى قد جعلت علیکم حاکماً» هر کسى که این عنوان برایش منطبق است حضرت فرمود حاکم است، منتها در مورد این مسلم است مال وقتى است که همان طور که در باب قضایش هم مى‏گوییم اگر رفت پیش یک قاضى، نمى‏تواند قاضى دیگر دخالت کند چرا؟ چون ادله مال جایى است که هنوز شخص متصدى پیدا نکرده. فاذا همان طور که در فرمایشات جناب آقاى امینى هم بود، دلیلى براى این‏که در فعلیت ولایت به معناى این‏که شروع بکند جز تصدى لازم باشد، نداریم در زمان ما بیعت ارزش شرعى ندارد، به حسب ادل ما بیعت با «من له الولایه» است نه بیعت محقق ولایت باشد. خواهش مى‏کنم به این مطلب دقت کنید. بیعت با من له الولایه شرعاً است نه‏
Majlis:2 Volume:3 Sessions:29-41 Page:1256
بیعت محقق ولایت باشد.
روى این اساس به شما عرض بکنم بیعت از نظر ادل ما نمى‏تواند محقق ولایت باشد، تصدى درست است. مثل باب قضا که اگر شخصى متصدى شد، دیگر نوبت براى دیگرى نمانده از نظر ادله مسأله این طورى است. نام حضرت امام را من عرض بکنم خیلى کوتاه، آنچه که حضرت امام فرموده‏اند همین مسأله‏اى است که ما عرض مى‏کنیم. حضرت امام رضوان الله علیه که فرموده‏اند اگر مردم خبرگان را انتخاب کردند و خبرگان هم کسى را معلوم کرد ...
توسلى- اعلم ندارد.
محمد مؤمن- مى‏دانم، خبرگان هم با رعایت ضوابط شرعى نه بدون روایت، پس بگو غیر مدبر ...
توسلى- خیر، مى‏گوید مجتهد عادل.
آذرى قمى- نام امام مدیر و مدبر ندارد.
محمد مؤمن- اگر کسى را انتخاب کردند وقتى آن‏ها هم فردى را تعیین کردند قهراً مورد قبول مردم است، یعنى مى‏توانند متصدى باشد. آقا مسأل شرعى نیست و حکمش هم نافذ است. نه معناى شرعى را مى‏خواهند بفرمایند مسأله عادى است، یعنى وقتى مردم او را قبول کردند دیگر قضیه تمام است.
توسلى- امام در رهبرى معتقدند به این‏که مجتهد عادل را اگر خبرگان انتخاب کردند، او ولى امر است.
محمد مؤمن- «ولو لم یکن مدیراً و لا مدبراً؟»
توسلى- مدبر باشد اما مجتهد اعلم ما نداریم این عین عبارت است ببینید! «من از ابتدا معتقد بودم و اصرار داشتم که شرط مرجعیت لازم نیست. مجتهد عادل مورد تأیید خبرگان محترم سراسر کشور کفایت مى‏کند. اگر مردم به خبرگان رأى دادند تا مجتهد عادلى را براى رهبرى حکومتشان تعیین بکنند وقتى آن‏ها هم فردى را تعیین کردند تا رهبرى را به عهده بگیرد قهرى او مورد قبول مردم است.» در این اعلمیت نیست.
آذرى قمى- عبارت امام مدیر و مدبر ندارد.
توسلى- «در این صورت او ولى منتخب مردم مى‏شود و حکمش نافذ است.»
آذرى قمى- چرا توجه به عبارت امام نمى‏کنید؟
توسلى- همین امامى که قائل به ولایت رهبرى است این را امام مى‏گوید «مجتهد عادل»
محمد دانش زاده (مؤمن)- اگر مسأله این باشد در عبارت حضرت امام رضوان الله علیه مدیر و مدبر هم ندارد باید باشد.
توسلى- باشد، این منافات با آن ندارد. مجتهد عادل ندارد که اعلم ...
محمد دانش زاده (مؤمن)- پس حضرت امام در این عبارت فقط نظر به مسأل مرجعیت دارد.
منشى (یزدى)- جناب آقاى مؤمن! وقت تمام شده خلاصه‏تر بفرمایید.
محمد دانش زاده (مؤمن) (مخبر کمیسیون)- به هر حال در توجیه فرمایشات آقایان در کمیسیون بنده آن موقع عرض کردم. مرجعیت اگر به قول مطلق بخواهد شرط بشود، خلاف شرع است چرا؟ براى این‏که لازم است هم اعلمیت داشته باشد بالفقه و هم اعلمیت داشته باشد به تدبیر الامر.
Majlis:2 Volume:3 Sessions:29-41 Page:1257
بنابراین حضرت امام چیزى را که فرموده‏اند، عین فقه است ولى نه معنایش این است که شرایط دیگر لازم نیست. ایشان در مقام بیان این بوده‏اند که جز اجتهاد و عدالت در برابر مرجعیت، چیز دیگرى نمى‏خواهد.
نایب رئیس- کافیست، آقاى امینى پیشنهادشان را جهت رأى گیرى مشخص بکنند.
ابراهیم امینى- پیشنهاد من این است. اجازه بدهید یک جمله هم بگویم.
نایب رئیس- پیشنهادتان را براى رأى گیرى مشخص بکنید، در همان جمله بگویید.
محمد امامى کاشانى- نمى‏خواهم بحث بکنم مى‏خواهم بگویم که اگر آقایان صلاح بدانند این اصل را اگر چند تا کتاب هم بیاوریم این‏جا ...
منشى (یزدى)- نه، آقاى امامى! الان فرصت این بحث‏ها نیست این بحث‏ها را ما مى‏رویم در مدرسه مى‏کنیم.
نایب رئیس- آقاى امامى! شما که شیو بحث‏هاى مدرسه‏اى را که دیده‏اید هیچ وقت ما در بحث‏هاى طلبگى، به یک نتیجه مشخص نمى‏رسیم. هیچ یک از آقایان از رأى خودشان بر نمى‏گردند این نوع روایات عیسى ابن قاسم و فلان را ...
امامى کاشانى- این روایات را فقها گفته‏اند، علتش چه بوده است؟
منشى (یزدى)- آقاى امامى! قرار شد که بحث نکنیم. پیشنهاد شده بحث هم شده ولى این بحث جایش این‏جا نیست.
نایب رئیس- ما پیشنهاد آقاى امینى را به رأى مى‏گذاریم آقایان هم رأى‏هاى خودشان را قبلا داده‏اند یعنى هیچ کس الان رأیش را عوض نمى‏کند. آقاى امینى! پیشنهادتان را بگویید. همین که شما مى‏فرمایید اگر دو نفر دیگر الان در جلسه بودند تمام مى‏شد. حالا دیگر ما بیاییم کتاب‏هاى جواهر و این‏ها را بیاوریم این‏جا بخوانیم، همین دو نفر بیایند حل مى‏کنند.
ابراهیم امینى- من یک جمله‏اى را عرض بکنم که شاید جمع بین اقوال آقایان باشد. البته حضرت امام فرموده‏اند که مجتهد عادل کافیست. یعنى ایشان خواسته‏اند اقل آن چیزهایى که لازم است که از آن پایین‏تر نیست، خواسته‏اند این را بفرمایند. اما شرایط دیگر را نفى نکرده‏اند. بنابراین اینجورى است با آن اعلمیت، اینجورى در مى‏آید کسى که واجد همه شرایط رهبرى باشد، اگر یک فرد بود، همان انتخاب مى‏شود، اگر متعدد بود، اعلم در بین آن‏ها مى‏سازد با این‏که خیلى از اعلم در فقه و این‏ها پایین‏تر باشد در واقع اعلم در بین آن‏هاست. آن روایاتى هم که هست، خدشه نیست.
نایب رئیس- آقاى امینى! سه بار صحبت نفرمایید. این حرف‏ها و این استدلال‏ها را هم که مى‏فرمایید آن‏ها که مخالف هستند از شما قبول نمى‏کنند معمولا این طورى است.
ابراهیم امینى- چشم، قبول نکنند، اما پیشنهاد من این است که در ذیل این عبارت اینجور بشود: «خبرگان مى‏توانند رهبر را به مدت 10 سال یا به طور مطلق تعیین کنند».
نایب رئیس- خیلى خوب یعنى به طور دائم.
ابراهیم امینى- بلى، یا به طور دائم.
منشى (یزدى)- اعم از این‏که مرجع عام باشد یا نباشد؟
Majlis:2 Volume:3 Sessions:29-41 Page:1258
ابراهیم امینى- بلى مطلق است اجازه بدهید عبارت را بخوانم: «خبرگان مى‏توانند رهبر را به مدت 10 سال یا به طور دائم تعیین کنند» ...
نایب رئیس- دیگر کمتر از 10 سال نمى‏شود یا 10 سال، یا دائمى.
عمید زنجانى- یعنى نقص هر دو نظریه.
نایب رئیس- خوب باشد راه حل است.
حسین هاشمیان- جمع بین نظرین نیست، نقص هر دو نظر است.
نایب رئیس (هاشمى رفسنجانى)- آقایانى که موافق این پیشنهاد هستند، رأى بدهند (عد کمى رأى دادند) خوب اگر این عوام‏ها رأى ندهند ...
عمید زنجانى- جناب آقاى هاشمى! این قابل بحث نبود براى این‏که نقض هر دو نظر بود.
منشى (محمد یزدى)- آن‏ها که قبول نداشتند، اصل توقیت را قبول نداشتند.
امامى کاشانى- پیشنهاد آقاى امینى حق را به حقدار داده بود. این حق خبرگان است آن‏ها هستند که انتخاب مى‏کنند نه ما.
نایب رئیس- خوب این آقایانى که رأى نمى‏دهند منتظر یار هستند که آن‏ها بیایند، دوباره رأى بگیریم. خوب این بار ممکن است براى آن ها اتفاق بیفتد.
منشى- آقاى هاشمى! تنفس مى‏دهید یا نه؟
نایب رئیس (هاشمى)- نه، تنفس نمى‏دهیم. خوب از این اصل عبور مى‏کنیم به اصل بعدى مى‏رویم.
آذرى قمى- اگر بناى لشکر کشى باشد باید معین بکنید که چه ساعتى رأى مى‏گیرید؟
نایب رئیس- در جلس عصر رأى مى‏گیریم. هر چه یار دارید بیاورید آقاى مؤمن! این براى عصر مى‏ماند جناب‏عالى اصل بعدى را بخوانید.
حسین هاشمیان- آقاى هاشمى تنفس نمى‏دهید.
نایب رئیس- نه، چون دو ساعت و نیم بیشتر نمى‏توانیم کار بکنیم ما جلسه را نه و نیم شروع کردیم، آقاى مؤمن بفرمایید.
آذرى قمى- آقاى هاشمى! آن پیشنهاد من را نخواندید.
نایب رئیس- حالا که فعلًا این بحث نیست. شما هم به هر حال توقیت را پذیرفته‏اید، این آقایان به توقیت رأى نمى‏دهند و این آقایان هم به غیر توقیت رأى نمى‏دهند.
محمد یزدى- اجازه بدهید آقاى هاشمى! ایشان نمى‏گویند که خبرگان موقتاً انتخاب بکنند. عنایت بفرمایید ایشان مى‏گویند خبرگان حق داشته باشند پس از 10 سال ببینند اگر شرایط تغییر کرده است، جابجایى بکنند.
نایب رئیس- این را که همیشه دارند.
محمد یزدى- نه، آن همیشه در صورت تحقق این است. مى‏گویند در ظرف 10 سال بتوانند این کار را بکنند.
نایب رئیس- نه، این پیشنهاد رأى نمى‏آورد. ایشان مى‏گویند چون رعایت ترجیح‏هایى که پیش مى‏آید در هر زمان ممکن نیست حداقل زمانى که تجدید نظر براى خبرگان جایز
Majlis:2 Volume:3 Sessions:29-41 Page:1259
است، 10 سال باشد. تجدید نظر را که ما در شرایط عامه داده‏ایم به علاوه این باشد عصر که افراد هم هستند این را مطرح کنید. اصل بعد را بفرمایید.
محمد مؤمن (مخبر کمیسیون)- بسم الله الرحمن الرحیم.
اصل یکصد و هشتم- به منظور نظارت بر حسن انجام وظایف رهبرى و اجراى اصل یکصد و هفتم و یکصد و یازدهم و انجام سایر وظایف مذکور در این قانون تعدادى از مجتهدین عادل و آگاه به زمان که داراى قدرت تشخیص و احراز شرایط و صفات رهبرى باشند با رأى مستقیم و مخفى مردم به عنوان خبرگان انتخاب مى‏شوند. تشخیص صلاحیت داوطلبان مجلس خبرگان به عهد فقهاى شوراى نگهبان است. دور نمایندگى مجلس خبرگان 8 سال است، انتخابات هر دوره باید پیش از پایان دور قبل برگزار شود، به طورى که کشور در هیچ زمانى بدون مجلس خبرگان نباشد.
در مورد این اصل با آنچه که جلوتر در مرحل اول کمیسیون پیشنهاد کرده بود، تنها یک مختصر تغییرى داده شده و آن این‏که تعدادى از علماى عادل بود جلوتر این عبارت را آقایان کردند «تعدادى از مجتهدین» یعنى شرط خبرگان را یک مقدارى بالا بردند و الا سایر جهاتش همان‏هایى است که در شور اول کمیسیون پیشنهاد کرده بود. من خیلى مختصر عرض مى‏کنم که به وظایف خبرگان اول در این اصل اشاره شده که یکى نظارت بر حسن انجام وظایف رهبر است که آن دفعه هم عرض کردم، نظارت بر حسن انجام وظایف رهبرى این لازمه اصل یکصد و یازدهم هست چون در آن‏جا دارد که «اگر خبرگان ببینند رهبر یا شرایط را از دست داده یا نمى‏تواند درست رهبرى بکند، رهبر را عزل مى‏کنند» خوب لازمه‏اش این است که یک نظارتى داشته باشند براى این‏که ببینند که حسن انجام وظایف هست یا نیست؟ یک مقدار صحبتى بود که عرض کردم در خود اجلاسیه‏هاى خبرگان از این جهت ما این را این جا آوردیم که به آن تصریحى شده باشد.
اجراى اصل یکصد و هفتم هم که مسأل تعیین رهبر است که به عهد خبرگان گذاشته شده. اجراى اصل یکصد و یازدهم مسأل عزل رهبر است، در صورتى که فاقد شرایط بشود، این هم باز آورده شده و انجام سایر وظایف مذکور در این قانون، این را هم اضافه کردیم به خاطر این‏که در اصل یکصد و یازدهم مکرر آن‏جا باز گفتیم که با تأیید خبرگان مثلا اگر معاونى باشد، عهده‏دار مى‏شود تأیید خبرگان را در بعضى از اصول دیگر، چون آوردیم از این جهت «انجام سایر وظایف مذکور در این قانون» «تعدادى از مجتهدین عادل». این‏که تعبیر کردند «علما» را به «مجتهدین» تغییر داده‏اند. آقایان گفتند که فقها بعضى گفته‏اند «علما» را گفتند یک لفظى است که خیلى‏ها اشکال داشتند به تعبیر حاج آقا آذرى کشدار است، ممکن است یک شخص شرح لمعه خوان هم اگر یک جایى چند سال خصوصاً بماند و امام جماعت بشود بر او «علماء» اطلاق بکنند. ولى براى این‏که ما این ابهام را از بین ببریم، صحبت شد بعضى تعبیر کردند به فقهاء کمیسیون گفت لفظ فقها یک تعبیر بالایى است، یعنى به کسى که واقعاً در اولین مرحله‏اى از اجتهاد باشد، فقیه گفته نمى‏شود و روى این حساب مجتهد گفتیم که هم از نظر فضلى در مرحل بالایى باشد و هم این‏که خیلى مراحل بالا لازم نباشد و مراحل پایین را شامل نشود. و کمیسیون معتقد بود که «مجتهد» که یک اصطلاح فقهى دارد و اجتهاد
Majlis:2 Volume:3 Sessions:29-41 Page:1260
را در مباحث اجتهاد و تقلید تقسیم کرده‏اند به اجتهاد مطلق و اجتهادى که همراه با تجزى است. کمیسیون معتقد بود که این کلم «مجتهد» هر دو را شامل مى‏شود. کسى که فى الجمله مجتهد باشد ولو به «اجتهاد تجزى». لذا حداقلى که براى این شخص از نظر اطلاعات اسلامى لازم دانسته شد، این شد که «اجتهاد» داشته باشد. سایر شرایط دیگرش هم مسأله‏اى ندارد، با رأى مستقیم و مخفى مردم. تشخیص صلاحیت داوطلبان که به عهد فقها شوراى نگهبان گذاشته شد، به خاطر این‏که مسأل فقه مطرح است و این‏که مى‏توانند تشخیص شرایط بدهند یا نه؟ غیر فقها گفتند نمى‏تواند. این قسمت آخر هم دور نمایندگى مجلس خبرگان 8 سال است. این صحبت شد که یک نفر بخواهد بالاخره پختگى پیدا کند، قاعده‏اش این است که یک زمان نسبتاً طولانى باشد و این‏که 8 سال گذشته شد به خاطر این است که در همان قانون سابق هم که از طرف فقهاى شوراى نگهبان به تصویب مقام معظم رهبرى رضوان الله علیه رسیده بود، 8 سال بود. دیگر کمیسیمون داعى بر این‏که این را تغییر بدهد، ندید، و لذا همان 8 سال را ذکر کرد.
ذیل هم تأکید بر این است که ما باید همیشه خبرگان داشته باشیم، چون این‏ها نگهبان و مؤید مقام رهبرى هستند. حالا بعداً اگر توضیحى لازم شد، خدمتتان عرض مى‏کنم والسلام.
منشى (یزدى)- پیشنهادها را که من نگاه کردم تأمین شده است، اگر نظر کسى تأمین نشده است، غیر از آن قسمت مطرح کنند.
مهدى کروبى- این جدید است. امام در رهبرى تنها مرجعیت را خواسته بودند حذف شود لفظ مرجعیت حذف بشود، این را که همه مى‏دانیم. حالا این اختیاراتى را که به خبرگان داده‏اند اصلًا به کلى قانون اساسى تغییر کرده. خود اصل قانون اساسى قبلى باید باشد همان رأى را باید بگیریم. مگر این‏که بخواهید وارد بشوید اول باید رأى گیرى بکنیم ببینیم باید وارد این بحث‏ها بشویم یا نه؟ امام صریح یک نامه نوشته و این نامه موجود است که من این را از اول مى‏دانستم که لفظ مرجعیت ... «مجتهد عادل» باشد. اصلًا هیچ بحثى نداشته که خبرگان بگویند علما باشند یا مجتهد یا مجتهد باشند و این چیز هاى جدید است و این نام حضرت امام است شما این نامه را بخوانید.
توسلى- اینجورى نیست، واقعاً اینجورى نیست، امام آن چیزى که نظرش بود، واقعاً این بود که فقط بحث مرجعیت بیفتد نمى‏خواست قانون اساسى ...
نائب رئیس (هاشمى رفسنجانى)- من خیال مى‏کنم این خیلى بحث ندارد. طرفداران این به انداز کافى هستند آقایانى که ...
مهدى کروبى- آقا مطلب روشن است آخر.
محمد مؤمن- محدوده مسائل مورد بحث:
1- رهبرى یعنى ببینیم که مرجع باشد یا نه!؟ «خواسته بودید نظرم را مورد متمم قانون اساسى بیان کنم هر گونه آقایان صلاح دانستند عمل کنند، من دخالت نمى‏کنم. فقط در مورد «رهبرى» من مى‏گویم لازم نیست «مرجع» باشد همین. اما در مورد مسائل دیگر بحث نکنیم؟
توسلى- خیر، نباید بحث بشود.
Majlis:2 Volume:3 Sessions:29-41 Page:1261
محمد دانش زاده (مؤمن)- ى عنى فقط همین را بحث بکنیم؟
مهدى کروبى- غیر از این چیز دیگرى نبوده.
محمد دانش زاده (مؤمن)- اجازه بدهید معناى این عبارت این است که یعنى حضرت امام مى‏فرمایند در مورد رهبرى فقط کارى را که مى‏توانید بکنید «مرجع» را بردارید و بگذارید «مجتهد عادل»؟
مهدى کروبى- آقا جان اشکال ما تنها این‏جا بوده مشکلى بوده قضى آقاى منتظرى پیش آمده قبلش ...
محمد دانش زاده (مؤمن)- پس این اصل قبلى را هم شما قبول ندارید، براى این‏که شورایى را برداشتید.
مهدى کروبى- شورایى را هم که باز از این جهت فرمودند.
نائب رئیس (هاشمى)- آقاى مؤمن من مى‏گویم ما که راه حل ساده داریم چرا بحث بکنیم؟ آقایان چرا جر و بحث مى‏کنند. آقایانى که موافقند این اصل در کار بحث ما بیاید رأى بدهند. (اکثر رأى دادند) خوب بیشتر آقایان موافقت خودشان را اعلام کردند تصویب شد و تمام شد دیگر.
موسوى خوئینى‏ها- من مخالف هستم.
عمید زنجانى- اشکال ایشان وارد است.
نائب رئیس (هاشمى رفسنجانى)- هیچ وارد نیست.
آذرى قمى- اشکالش این است که این یک سنتى براى بعدى مى‏شود.
نائب رئیس- مى‏گویم اشکال ایشان هیچ وارد نیست آقاى آذرى! این سنت مضرى نیست، چون واقعاً اگر اصلى رأى نداشته باشد دیگر حالا ... آقاى خوئینى‏ها! شما در آن‏جاها که مخالف هستید، پیشنهاد حذف بدهید رویش بحث بکنیم.
موسوى خوئینى‏ها- آخر اصلًا کلش اشکال دارد.
نایب رئیس- خیلى‏هایش که همان‏هاست.
موسوى خوئینى‏ها- کاملًا اصل عوض شده است.
منشى (محمد یزدى)- اجازه بدهید اصل یکصد و هشت قبلى را بخوانیم.
موسوى خوئینى‏ها- اجازه بدهید ما مخالفتمان را بگوییم، (هاشمى- بفرمایید) عرض کنم در آن چیزى که رأى آورد به بحث گذاشته بشود که اشکال ندارد، بعد از این‏که رأى آورد بحث مى‏کنیم، اما این‏که به وجدان انسان مى‏تواند، حضرت عباسى ادعا کند که اصلًا مشکلى که در مسأل رهبرى پیش آمد و حضرت امام به خاطر همان حاضر شدند در قانون اساسى تجدید نظر بشود آن اشکالات دیگر را مدت‏ها قبل خدمت ایشان عرض مى‏شد و ایشان آمادگى نداشتند و این مشکل مسأل رهبرى که پیش آمد قبول کردند که تجدید نظر بشود و مشکلش هم همین بود و نه این‏که حالا خبرگان آیا تعدادشان چند نفر از مجتهدین چنین و چنان باشد، نباشد، حق نظارت بر رهبر داشته باشد یا نه؟ اصلًا این‏ها نبود. مشکله‏اى بود که در امر رهبرى پیش آمده بود.
اما البته چون حالا رأى آورد به نظر من همین روش خوبى است، مشروع هم مى‏شود و
Majlis:2 Volume:3 Sessions:29-41 Page:1262
دیگر جاى ابهامى باقى نمى‏ماند. اما نکته‏اى که بنده به آن جهت مخالفم و با حذف هم درست نمى‏شود این است که آقایان آمده‏اند براى خبرگان که در اصل یکصد و هشتم نحو انتخابشان، کیفیت انتخابش، تعدادش و همه این چیزها را که قانون اساسى گفته چه کار باید بشود، همه این‏ها را گفته طبق یک آیین‏نامه‏اى است که به وسیل فقهاى اولین شوراى نگهبان تهیه و با اکثریت آراى آنان تصویب مى‏شود و به تصویب نهایى رهبر انقلاب هم رسیده، بعد از آن هم تجدید نظر در آن با خود خبرگان است.
در آن اصل دیگر هم که اصل یکصد و یازدهم هست که مى‏گوید اگر رهبر از انجام وظایف رهبرى ناتوان شد، خبرگان باید بیایند یک فرد دیگرى ر انتخاب بکنند.
نظر مبارک آقایان کمیسیون این بوده که ما در واقع جمع کرده‏ایم همه مسائل را آورده‏ایم یک جا گفته‏ایم. به نظر بنده اصولًا این‏که ما بیاییم در نظام، در رأس این مخروط یک فردى را برگزینیم و منصوبش کنیم و بگوییم همه زیر نظر او هستند، بعد یک رهبرى مخفى هم درست کنیم، یک جمعى را ناظر بر کار او، مراقب او یک نوع حقى پیدا کنند هر روز و هر شب که چرا این کار را کردى بیا توضیح بده، آن کار را چرا مى‏خواهى انجام بدهى؟! این در واقع یک رهبرى مخفى درست کردن است که آن رهبر علنى رسمى مورد رأى خبرگان را اسمش را رهبر بگذاریم، اما در پشت صحنه یک تعداد، آن هم آقایان یک تعداد کسانى آورده‏اند که خود آن‏ها واجد شرایط رهبرى باشند، یعنى اطراف شبهه. خوب ما بیاییم یک جمعى درست کنیم به نام خبرگان که خودشان اطراف شبهه، این‏ها ناظر بر آن کسى هستند که براى رهبرى انتخابش کرده‏ایم. خوب این یعنى قدرت اصلى دست آن‏ها. (بنده که مى‏گویم تفاوت جوهرى و اساسى دارد این است). حالا این‏که بالاخره همه باید تحت مراقبت باشند بحثى نیست، اما این را ما بیاییم رسمى، علنى در قانون اساسى بنویسیم رهبر را تا این حد پایین بیاوریم که این رهبرى که ما انتخاب کرده‏ایم تحت مراقبت یک جمعى هم او را گذاشته‏ایم و آن جمع هم شما آمده‏اید براى این‏که خبرگان را از وضعیت فعلى بیرون بیاورید تعبیر کرده‏اید تعدادى از مجتهدین عادل و آگاه به زمان، داراى قدرت تشخیص و احراز شرایط و صفات رهبرى یعنى کسانى که خودشان در همان اطراف شبه هستند، این‏ها را شما بیاورید حق نظارت بر رهبرى بدهید، یعنى رهبرى مخفى! خوب بعد هم در این اصل یکصد و هشتم که مى‏گوید: شرایط خبرگان، نحو انتخابشان و همه این‏ها ... آن چه اشکالى داشته که شما آمده‏اید همه این‏ها را از اختیار قانونگذاران بعدى خارج کرده‏اید؟ مجتهد عادل آگاه به زمان، خودش هم واجد شرایط و صفات رهبرى چه نیازى دارد که ما براى تعیین رهبرى حتماً و جزماً بگوییم چنین افرادى لازم است؟ ممکن است آقایان بفرمایند (که این‏که مرتب در بعضى از کلمات طیبه پیدا مى‏شود) این‏که تعیین رهبر و ولى امر مسلمین که ولایت فقیه بر عهد او هست باید کسانى باشند که خبرویت در تشخیص این معنا داشته باشند. و بنده سؤال مى‏کنم واقعاً مگر آقایان که مى‏خواهند رهبر تعیین بکنند مى‏نشینند با او (یا نشسته‏اند) سالیان دراز مباحث فقهى در همه ابواب و در اثر این همه بحث‏ها و سوابق مذاکرات علمى به این‏جا رسیده اند که او از نظر فقاهت در حدى است که مى‏تواند ولایت را بر عهده بگیرد. خوب یا او اینقدر درخشنده است که همه مى‏دانند که از علماى بزرگ، از فقهاى بزرگ بلکه افقه موجودین است یا این طورى است، یا
Majlis:2 Volume:3 Sessions:29-41 Page:1263
از کسانى که در حوزه‏ها سابقه دارند از آن‏ها شنیده مى‏شود که این فرد با استعدادى بوده است، فاضل بوده است، سالیان دراز در محضر درس فقهاى بزرگ نشسته است، با آن استعدادى که داشته حتماً یک مجتهد آگاه به زمان و آشنا به مسائل فقهى است. یعنى واقعیت خارجى تعیین رهبر این طور نیست که آقایان یک جمعى باید باشند، مجتهد شناسى که بر مبناى مباحث فقهى خودشان و مذاکرات علمى تشخیص داده باشند که او یک فرد فقیه چنین و چنانى است. عملا که این طورى نیست، حالا در تئورى و حرف اگر این طور باشد عملا این طور نبوده. آن کسانى که واجد صلاحیت رهبرى هستند از قبل، از سال‏هاى قبل در جامعه شناخته مى‏شوند. این طور نیست یک مرتبه در یک نشست کشف کنیم که یک فردى واجد شرایط رهبرى است. معمولا این طورى است، یک فردى است که از سالیان قبل خودش را نشان داده، در تجربه، در عمل استعداد خودش را، صلاحیت خودش را، لیاقت خودش را نشان داده، در یک نشست خبرگان در میان چند نفر که از قبل هم این‏ها در ذهنشان هست یک کسانى مجهول نیستند که یک مرتبه در آن جلسه او را کشف بکنند. پس واقعاً تشخیص فردى به عنوان رهبر فقط آن مسأل علمى و فقهى‏اش نیست که آقایان تصور فرمودند خبرگان باید مجتهدین عادلى باشند که خودشان در مظان رهبرى باشند. نه، در این حد نیاز نیست ...
محمدى گیلانى- عبارت این طور نیست آقاى خوئینى‏ها.
سید محمد موسوى خوئینى ها- عبارت دقیقاً این است. «به منظور نظارت بر حسن انجام وظایف رهبرى و اجراى اصل یکصد و هفتم و یکصد و یازدهم و انجام سایر وظایف مذکور در این قانون (اولًا یک حق نظارت را آورده‏اند گذاشته‏اند، این را هم رسمى اعلام کرده اند.» تعدادى از مجتهدین عادل و آگاه به زمان که داراى قدرت تشخیص و احراز شرایط و صفات رهبرى باشند با رأى ...»
منشى (محمد یزدى)- قدرت تشخیص و احراز داشتن شرایط را داشته باشند، نه خودشان این شرایط را داشته باشند.
موسوى خوئینى ها- بنده اصلًا در حق نظارت حرف دارم. من مى‏گویم اساساً ما بیاییم صریحاً (آن اصل 111 نمى‏گوید نظارت، من اول اشکالم را در آن‏جا عرض کردم) و رسماً در قانون اساسى اعلام کنیم این رهبرى که تعیین کرده‏ایم یک گروه ناظر هم برایش تعیین کرده‏ایم که از او مراقبت مى‏کنند، مواظب کارهایش هستند که مبادا خطا کند. شما در هیچ یک از مسؤولین دیگر، در رییس قو قضاییه، در رییس جمهور این طور به این عبارت صریح نیامده‏اید بیان کنید، یک گروه ناظر برایش گذاشته‏اید. در حالى که دیگران غیر از رهبر بیشتر در معرض لغزش ممکن است قرار بگیرند تا کسى که به عنوان رهبرى تعیین شده. اما اشکال دوم این است که در اصل یکصد و هشتم گفته شرایط خبرگان را قانون تعیین مى‏کند، لزومى ندارد که ما بیاییم در قانون اساسى آیین‏نامه‏هایش را هم ذکر بکنیم. مدتش 8 سال باشد که در قانون اساسى قبلى نبوده. بنابراین اصل یکصد و هشتم قبلى به قوت خودش اصل خوبى است این‏که در اصل یکصد و یازدهم گفته است اگر ناتوان شد خبرگان چنین مى‏کنند، معلوم است این نظارت دم به دم و لحظه این‏که لازم ندارد که ما هر هفته، هر ماه برویم بگوییم بیا صورت کارهایت را بده که نکند ناتوان شده باشى؟ معلوم است یک کسى که ناتوان از انجام‏
Majlis:2 Volume:3 Sessions:29-41 Page:1264
وظایف رهبرى مى‏شود نه تنها خبرگان مى‏فهمند، همه مردم مى‏فهمند. دیگر به خاطر این یک گروه ناظر تعیین کردن من دون شأن رهبرى مى‏دانم که در این قانون اساسى او را در بالاترین حد قرار داده‏ایم که نه در رابطه با سایر رؤساى کشور.
منشى (محمد یزدى)- آقاى امینى به عنوان موافق بفرمایید.
ابراهیم امینى- بسم الله الرحمن الرحیم. یک مسأله این‏که آیا اصل این کار جزء اختیارات این مجلس هست یا نه؟ این‏که ظاهراً تردید نیست که جزءاختیارات باشد و نوشت امام هم گر چه شأن نزول همان «مرجعیت بوده» اما به هر حال نوشته اطلاق دارد و مخصوصاً آن مرتبه‏اى هم که ما خدمت امام رسیدیم، دو موضوع را مطرح کردیم که غیر مرجعیت بود و حضرت امام در آن نظر دادند و اگر فقط مرجعیت منظورشان بود، مى‏فرمودند شما به آقایان بگویید در این کارها دخالت نکنند! ظاهراً نظر امام مطلق است. و اما این فرمایشى که برادر عزیزمان جناب آقاى خوئینى‏ها فرمودند، ما نظارت را یک فکرى برایش مى‏کنیم مثل نظارتى که جورى بدبینى باشد و امثال این‏ها، این درست نیست. ما در اصل صد و یازدهم به هر حال به خبرگان اجازه داده‏ایم که در مواقع ضرورى رهبر را عزل کنند و این درست نیست که ما بگوییم خبرگان هیچ اختیارى ندارند، باید همین طور بنشینند تا یک وقت اگر از باب اتفاق برایشان ثابت شد! خوب اگر این‏ها حق دارند این کار را بکنند یک مراقبتى، نه نظارت که بگویند فردا چند نفر را انتخاب مى‏کنند و مى‏گویند این کار را باید این نظارت داشته باشد! نه، واقعاً مى‏شود که خبرگان اصلًا نظارت نداشته باشند و یک دفعه همین طورى بخواهند عزل کنند؟ این‏که نمى‏شود به هر حال باید دورادور، نزدیک به هر صورت به عنوان مشاوره هم که هست این‏ها اطلاع از وضع داشته باشند تا بتوانند در موقع مقتضى اقدام بکنند. و اما این مطلبى را که فرمودند در این‏جا شما مجتهد را شرط قرار داده‏اید براى خبرگان، این مجتهد را که شرط قرار داده‏اند شرطى است که واقعاً خداوند متعال قرار داده، یعنى در فقه ما هست. اصلًا خبره را به همین جهت خبره مى‏گویند خبره یعنى رهبرشناس، رهبر یعنى فقیه مجتهد عادل (به قول شما) و سایر شرایط. خوب به هر حال این‏ها خبره این هستند باید بتوانند تشخیص بدهند. اگر بگوییم که نه لازم نیست خبره باشند، از دیگران سؤال مى‏کنند. این درست است که ما یک مجلس خبرگان داشته باشیم، اما خبره نیستند و شرط خبرویت هم در آن‏ها نیست و از دیگران سؤال مى‏کنند، اصلًا چه ضرورتى داشت؟ همان مجلس شوراى اسلامى را مى‏گذاشتند و مى‏گفتند این‏ها انتخاب مى‏کنند. این‏که گفته‏اند خبرگان براى این جهت است که واقعاً باید خبرگان باشند. اما این نکته را من تذکر بدهم که شما فکر نکنید که مجتهد که گفته‏اند یعنى مجتهد مطلق، به طورى که مصداق کم پیدا کند، بلکه مجتهد است. مجتهد متجزى را هم شامل مى شود. یعنى یک کسى که سه، چهار سال درس خارج خوانده باشد همین اندازه‏اى که پاى درس دو استاد مى‏نشیند مى‏فهمد که این بهتر از آن است. این مقدار که اصل مجتهد است، ما مجتهد مطلق ذکر نکرده‏ایم. به هر حال مجتهد مراتبى دارد. اقل مراتبش را هم شامل مى‏شود. مجتهد، مجتهد مطلق در ابواب فقه نیست مثل آن چیزى که ما در رهبرى شرط کرده ایم، آن یک مسأل دیگرى است. این مجتهد است، یعنى عرض کردم که یک آقایى‏
Majlis:2 Volume:3 Sessions:29-41 Page:1265
که دو، سه سال درس خارج خوانده باشد مى‏تواند قضاوت کند که این بهتر است یا آن؟ (تا یک حدى). البته هر چه کامل‏تر باشند، بهتر است بنابراین آن هم مشکلى نیست.
و اما مطلبى فرمودند که این قانون اساسى چه اشکالى داشته است که اصلًا شما این مسائل را در این‏جا مطرح کردید؟ اشکال نداشت، چیزى نیست، اما صحبت این شد همان طور که در مجلس شوراى اسلامى و در وکلا یک شرایطى ذکر شده، در رئیس جمهور یک شرایطى ذکر شده، خوب این چه اشکالى دارد که ما براى خبرگان هم یک شرایطى ذکر کنیم براى این جهت (آن چیزى که واقع مطلب بوده) که فردا یک عده‏اى نیایند بنشینند و بگویند اصلًا شرط این مطلب یعنى مجتهد بودن و فقه و این حرف‏ها در آن شرط نیست. همان افراد عادى را اگر مردم انتخاب کردند کافى است. خوب اگر این جور شد آن‏وقت به اصل آن هدف این ولایت فقیه ضربه نمى‏خورد؟ ولایت فقیه باید محکم باشد، حتى این قسمت اجتهاد را عرض کردیم که حتى یک اجتهادهاى فرمایشى هم نیاید. واقعاً مجتهد باشد، اما مجتهد در مرحل پایین هم شامل مى‏شود و روى این حساب به نظر ما در واقع یک ضرورتى داشت که این کار بشود براى آینده و در مجلس شوراى اسلامى و امثال این‏ها هم این کار شده.
شما در این وصیت نامه‏اى که حضرت امام رضوان الله علیه فرموده‏اند مى‏بینید که ایشان یک سفارشى به مردم مى‏کند (حالا عبارتش پیش من نیست که عرض کنم) مى‏فرماید که به شما توصیه مى‏کنم که در انتخاب افراد خبرگان دقت کنید براى این‏که افرادى را انتخاب بکنید که بتوانند رهبرى را انتخاب کنند که بتوانند ... به هر حال امام به مردم توصیه مى‏کند که در انتخاب خبرگان دقت بفرمایید. (وصیت ایشان است!) روى این حساب کمیسیون منظورش این بود که براى این جهت یک شرایطى را قرار بدهد که در واقع شرایطش را هم شوراى نگهبان تأیید مى‏کند. براى این‏که وقتى به مردم عرضه شد، مردم هم این شرایط را رعایت کنند و من قطع نظر از همه این مطالب عرضم این است که براى خدا ما نیاییم خبرگان را جورى بکنیم که احتمال این باشد که در آینده سطح خبرگان پایین بشود و آن‏وقت مشکلاتى براى رهبر پیش بیاید. روى این حساب این که آقایان در این‏جا دارند که در این‏جا نوشته‏اند از مجتهد عادل (مجتهد عرض کردم) عادل هم که شک ندارید که باید عادل باشد والا تحت تأثیر جو قرار مى‏گیرد، امیال و ممکن است رهبر را خوب انتخاب نکند. آگاه به زمان را هم که منکر نیستند باید باشد و قدرت تشخیص را هم داشته باشد. قدرت تشخیص در همه ابعادى که در رهبرى شرط است، یعنى هم بتواند فقهش را تشخیص بدهد، هم بتواند مدیریتش را، هم بینش سیاسى را، هم بینش اجتماعى را در واقع درست است خبرگان را یک مقدارى محدود مى‏کند ولى کارشان سنگین‏تر و مهم‏تر و بهتر خواهد بود.
و اما سایر شرایط هم که 8 سال و این‏ها درست است که شما فرمودید که چه اشکالى دارد؟ اشکالى به آن صورت نمى‏تواند داشته باشد. ولى آیا بهتر نیست که ما این‏جا این مطلب را روشن کنیم که در آینده مورد سوء استفاده قرار نگیرد؟ منظور کمیسیون این‏جور بوده، هر جور صلاح مى‏دانید.
منشى (محمد یزدى)- آقاى مشکینى به عنوان مخالف بفرمایید.
على مشکینى- اشکالى که راجع به اول این اصل گفته شد من این اشکال را وارد
Majlis:2 Volume:3 Sessions:29-41 Page:1266
مى‏بینم براى این‏که شما قانوناً براى یک عده‏اى این وظیفه را تعیین کنید که مرتب دور رهبر بچرخد و کارهاى او را کنترل کند و من معتقدم این اشکال با یک حذف غایى رفع مى‏شود و آن حذف این است که یک سطر و نیم از این اصل یکصد و هشتم را ترک کنیم و اول اصل این باشد!
 «تعدادى از مجتهدین عادل و آگاه به زمان که داراى قدرت تشخیص و احراز شرایط و صفات رهبرى باشد با رأى مستقیم و مخفى مردم به عنوان خبرگان انتخاب مى‏شوند تا آخر ...»
بنابراین، من با این جمله با این طرزى که اول آن بیان شده بود مخالفم.
نایب رئیس (هاشمى رفسنجانى)- ایشان با صدر اصل مخالفند و با ذیل آن موافقند.
منشى (محمد یزدى)- آقاى طاهرى به عنوان موافق بفرمایید، سه دقیقه بیشتر وقت نیست.
طاهرى خرم آبادى- بسم الله الرحمن الرحیم. خواهش مى‏کنم این را توجه بفرمایید، در مسأل نظارت این طور نیست که معنایش این باشد که خداى نخواسته خود رهبر یک نقص و عیبى دارد و بر کار او از جهت خودش نظارت مى‏شود. خیلى مسائل هست در رابطه با اطرافیانش، در رابطه با بیتش، در رابطه با نفوذهایى که ممکن است از اطراف بشود و خودش هم توجه نداشته باشد. بنابراین یک نظارتى از بیرون بر بیت رهبر، بر روابط رهبر، عملکرد او بشود این چیزى نیست که واقعاً عیب داشته باشد و آن چیزى هم که مى‏فرمایید کنترل بشود، این جور نیست که حالا مثلا خبرگان مأمورینى در اطراف رهبر نگذارند و از همه طرف او را کنترل کنند! این نیست. یعنى اگر فرض کنید خبرگان دیدند که در بیت رهبر، در اطرافیانش اشکالى هست این حق را دارند بروند به او تذکر بدهند، اما اگر این نباشد ممکن است رهبر بگوید به شما چه ربطى دارد، چرا باید تذکر بدهید؟ حق ندارید به من تذکر بدهید. اما اگر این حق نظارت این‏جا ذکر شد این‏ها مى‏توانند بروند تذکر بدهند که این کار این اشکال و آن اشکال را دارد. این راجع به این جهت.
اما در قسمت مسأل مجتهد، این مطلبى که پیش آمده تا حالا، خوب این مسأل استثنایى بود. همیشه این طور نیست یعنى واقعاً خبرگان اگر بخواهند خوب عمل بکنند باید در زمان حیات رهبر به فکر باشند، تحقیق کنند، کتاب، نوشته، درس، مباحثه افراد را ببینند و یک افرادى را آماده براى بعد داشته باشند و این طور نباشد که همین جور بنشینند و یک وقت که با یک مسأله‏اى که مواجه شدند با یک قیام و قعود مسأله را تمام کنند! نه، تحقیق کنند، تفحص کنند، راجع به اجتهادش، راجع به مدیریتش، راجع به بینش سیاسى‏اش، راجع به همه این مسائل تفحص کنند و واقعاً بهترین را آماده داشته باشند و در موقع خودش انتخاب، یک انتخاب سهل و آسانى باشد. این اولا.
و ثانیاً اصلا به نظر مى‏آید باید در آینده خبرگان ... (این شاید یک چیزى خارج از بحث باشد) خبرگان اصلا به فکر باشد تربیت کند براى رهبرى مجتهد مدبر یا بینش سیاسى را یعنى یک کارى بکند، یک تشکیلاتى به وجود بیاورد و یک افراد این جورى را براى آینده تربیت کند. (یکى از اعضاء- این وظیفه خبرگان است) یعنى اگر شما گفتید خبرگان افرادى مجتهد باشند یعنى مى‏توانند این کار را بکنند. وظیفه‏شان نیست، عرض کردم که خارج از وظیفه‏شان است من اول هم عرض کردم که این خارج از وظیفه‏شان است. اما اگر یک عده‏اى مجتهد
Majlis:2 Volume:3 Sessions:29-41 Page:1267
آگاه به زمان یک مسؤولیتى داشتند، این‏ها براى حل این مسؤولیت ... فرض کنید مى‏بینند الان براى آینده‏مان کسى را نداریم خوب، همین حالا به فکر مى‏افتند و افرادى را در مسیر قرار مى‏دهند، افرادى را تربیت مى‏کنند مثل همه جاهاى دنیا که براى یک چنین انتخاب‏هایى از پیش فکر مى‏کنند، تربیت مى‏کنند و آماده مى‏کنند. اما اگر یک افراد مجتهدى نباشند، آگاه نباشند، این شرایط را نداشته باشند قهراً نمى‏توانند این کارها را بکنند، یعنى به خودشان این اجازه را نمى‏دهند که بیایند یک تشکیلاتى را بیندازند براى تربیت یک چنین افرادى.
منشى (محمد یزدى)- آقاى عمید به عنوان مخالف بفرمایید. چون مسأله به شکل جدید بحث مى‏شود وقت هست منتها هر ناطقى 10 دقیقه مى‏تواند صحبت کند.
عباسعلى عمید زنجانى- بسم الله الرحمن الرحیم. من با نظارت به این نحوى که در اصل یکصد و هشتم آمده مخالف هستم. با اصل نظارت به یک شیوه‏اى غیر از این اگر متصور باشد. آن را معقول مى‏دانم که بالاخره به نحوى اعمال و عملکرد مقام رهبرى نظارتى باشد. اما به این شکلى که در اصل یکصد و هشتم آمده به دو دلیل مخالف هستم.
یکى بر این اساس است که اگر این نظارت بر این اساس است که یعنى احتمال دارد رهبرى از صلاحیت‏هایش و مسؤولیت‏هایش منحرف بشود، اگر با فرض این احتمال است این نظارت آن احتمال را برطرف نمى‏کند. چون صلاحیت خبرگان را فقهاى شوراى نگهبان تعیین مى‏کنند که خود آن‏ها را رهبر تعیین مى‏کند. پس به طور غیر مستقیم رهبر مى‏تواند در انتخابات خبرگان تأثیرى بگذارد که خبرگانى منتخب بشوند که این‏ها موافق با عملکرد رهبر باشند. پس این شیو نظارت چون مبتنى بر کیفیت انتخابات خبرگان هست، مفید فایده نیست، یعنى آن احتمال را از بین نمى‏برد.
دلیل دوم: شرایطى که در این‏جا براى خبرگان ذکر شده، این شرایط ادل و دلیل است بر این‏که این‏ها نمى‏توانند نظارت کنند. همان طور که بعضى از آقایان توضیح دادند، اجتهاد را به حداقلش رساندند، مجتهد متجزى را در خبره کافى دانستند یک مجتهد متجزى با آن توضیحاتى که آقاى امینى دادند چه طور مى‏تواند بر کار رهبر نظارت داشته باشد؟ فردى که (به تعبیر ایشان البته، من آن جورى تعبیر قائل نیستم) دو سال، سه سال درس خارج دیده، چه طور مى‏تواند نظارت بر کار رهبر داشته باشد؟ آن کسى که 10 سال، 15 سال بوده لنگ است تا چه رسد به ... اگر شما خبرگان را مى‏گفتید مجتهد مطلق باشند و به آگاه به زمان هم اکتفا نمى‏کردید و یک شرایط سنگین‏ترى براى خبرگان مى‏گذاشتند باز یک چیز محتملى بود. اما شما شرایط را پایین آورده‏اید بعد این افراد را با این شرایط خفیف مسلط کرده‏اید ناظر بر مقام رهبرى که هیچ سازگار نیست. نظارت نحو شرایطى لازم دارد که در این‏جا منظور نشده، پس بنابراین با توجه به کیفیفت انتخاب خبرگان و با توجه به شرایط خبرگان این نظارتى که در این‏جا منظور شده، آن توهمى که در ذهن است آن را برطرف نمى‏کند که احیاناً اگر رهبر تخلفى داشته باشد منحرف باشد بشود جلویش را گرفت. اما اصل این‏که به یک نحو دیگرى بشود نظارت کرد با اصل نظارت به یک نحو بهتر از این‏که خالى از اشکال باشد من هم موافق هستم.
منشى (محمد یزدى)- موافق بعد جناب آقاى آذرى قمى هستند. بفرمایید.
احمد آذرى قمى- اولًا ما هم نفهمیدیم این نظارت بر حسن انجام وظایف رهبرى‏
Majlis:2 Volume:3 Sessions:29-41 Page:1268
کجاى این سنگین و کجاى این سبک است؟ بعد هم از عبارت آقاى عمید این جور استفاده مى‏شد که این مقدارى که این‏جا گذاشته‏اند کم است، «مجتهد عادل آگاه به زمان» این براى نظارت کفایت نمى‏کند و لازم هم هست که نظارت بشود. براى این‏که اگر رهبر یک تخلف‏هایى داشت (فرض را این جور گذاشتند) این‏ها قدرت تشخیص را ندارند، پس بنابراین باید شرایط سنگین‏تر از این‏ها را گذاشت. ما با این جهت مخالفتى نداریم. اگر یک جایى این مورد پیش بیاید این‏ها واقعاً این قدرت را ندارند.
بعد مسأله که هست راجع به مجتهد، یک قدرى این‏جا خلط شد بین مجتهد متجزى و مجتهد. یک وقتى مقصود از مجتهد این است که کسى است که داراى قو استنباط هم ندارد اگر این جور باشد این به نظر من شاید خیلى کم باشند که فرض بفرمایید یک کسى در بعضى از مسائل ممکن است یک مسأله را خوب برسد، قو استنباط را فرض کنید در این‏جا داشته باشد یا به علت این‏که مثلًا مدارکش روشن است و خیلى حرف ندارد، یک مسأل پیچیده‏اى نیست این قوه را داشته باشد. اگر این باشد که راست است، این خیلى به درد نمى‏خورد (یک چنین مجتهد اینجورى) اما مجتهد متجزى و مطلق را در تقسیم، به اصطلاح مقسمش را قوه قرار ندهیم، یعنى مجتهد مطلق آن کسى است که در مسائل فقهى استنباط فعلى داشته باشد. استنباط فعلى نه معنایش این است که همه مسائل یادش باشد یا این‏که با اندک مراجعه‏اى بتواند بفهمد. اگر این جور باشد آن وقت متجزى معنایش در مقابل این، عیب ندارد. این چیز خوبى است و شاید هم منظور همین جهت باشد از این جمله‏اى که آقاى امینى فرمودند که مجتهد متجزى، خوب، این راجع به این مسأله. این بحث‏هایى که دارد این‏جا مى‏شود بحث‏هایى است که مربوط به اصل یازدهم است، آن به اصل یکصد و یازدهم که تشخیص این امر، یعنى ناتوانى رهبر از انجام وظایف رهبرى این‏ها را به عهد خبرگان مذکور در اصل یکصد و هشتم گذاشته. پس این نظارت را که اتفاقاً در خبرگان هم براى این اصل یازدهم یک هیأت تحقیقى قرار داده‏اند (مواد 18 و 19) که افرادى باشند که در کنار رهبر مشاوره باشند حتى به حضرت امام قدس سره الشریف این پیشنهاد شد و ایشان استقبال کردند، پذیرفتند که به عنوان این که چشم و گوش رهبر باشند. این‏ها یک نقاط ضعفى را اگر در جامعه برخورد مى‏کنند آن‏ها را به اطلاع رهبر برسانند. این نظارت که در این‏جا هست، شما این منکر هستید، یعنى اصل صد و یازده رامنکر هستید؟ و این‏جا بیش از آن هم که نگفته است. «به منظور نظارت بر حسن انجام وظایف رهبرى و اجراى اصل یکصد و هفت و یکصد و یازده» و این‏که جناب آقاى خوئینى‏ها فرمودند یک بازرسى و یک رهبرى مخفى لابد مثل کا. گ. ب و امثال این حرف‏ها، اگر منظورتان باشد. از شما خیلى تعجب است از یک طرف مى‏گویید نه، ما رهبر را باید ده ساله بگذاریم، حتى اگر مرجع عام باشد، براى این‏که گرفتار شر و شورش نشویم، اگر خواستیم او را کنار بزنیم دیگر زحمتى نداشته باشد. از این طرف مى‏آیید مى‏گویید، نه، براى او یک نفر گذاشتن که ناظر بر کار او باشد محظور دارد. به نظر من واقعاً این دو با همدیگر قابل جمع نیست. بنابراین به نظر من این اصل بسیار خوب تنظیم شده و هیچ اشکالى نیست، فقط شاید نکته‏اى که بشود گفت این جهت که بعضى‏ها گفتند که این همان شرایط رهبرى است در این‏جا گذاشته‏اند این هم جواب داده‏
Majlis:2 Volume:3 Sessions:29-41 Page:1269
شد. ممکن است یک فردى بینش این جهت را داشته باشد که رهبر را تشخیص بدهد که مدیر و مدبر است اما خودش هیچ عرضه‏اى نداشته باشد. چون مسأل مدیریت با بینش خیلى از زمین تا آسمان فرق دارد. ممکن است بتواند صفات رهبرى و شرایط رهبرى و اجتهادش را تشخیص بدهد، اما خودش در معرض نباشد و داوطلب هم نباشد، بنابراین بسیار خوب تنظیم شده و به نظر من هیچ اشکالى ندارد.
منشى (یزدى)- آقاى نورى بفرمایید.
عبدالله نورى- بسم الله الرحمن الرحیم. در اصل یکصد و هشتم سه مطلب هست: یک بحث نظارت است، یکى بحث مجتهد بودن افراد خبرگان است، یکى تشخیص صلاحیت به عهد فقهاى شوراى نگهبان است که من با هر سه مطلب مخالفم.
اساسى‏ترین مطالبش این سه تاست. بحثى که در رابطه با نظارت است من فکر مى‏کنم از همین جمل آخرى که جناب آقاى آذرى مطرح فرمودند، شروع کنیم. اگر بحث همان است که در اصل یکصد و یازده است خوب همان جاست. دیگر تکرارش براى چیست؟ یعنى اگر واقعاً همان چیزى است که در اصل یکصد و یازده است، همان جا کافى است، کسى هم با آن مخالفتى ندارد. ولى من خودم شخصاً فکر مى‏کنم بیش از آن است که در اصل یکصد و یازده مطرح است. چیزى که در اول بحث و اول اصل به عنوان سر فصل اصل مطرح شده اصلًا نظارت است و به منظور نظارت بر حسن انجام وظایف رهبرى ما یک گروه مى‏خواهیم تشکیل بدهیم و من خودم نمى‏فهمم یعنى خیلى روشن نیستم که با آن بحثى که در رابطه با ولایت مطلقه فقیه از یک طرح شد و حساسیتى که برخى از آقایان داشتند در آن رابطه و این‏که کأنه مقام رهبرى جانشین ولایت امر و حتى امام معصوم است، منتهى خوب، عصمتش را ندارد ولى ولایت و حکومتش را دارد، بعد ما بگوییم به منظور حسن انجام وظایف رهبرى یک گروه ناظر مى‏خواهیم بگذاریم که مواظب باشند این آقا چه کار مى‏کند و نظارت کامل کأنه داشته باشد. آن‏که در اصل یکصد و یازده آمده اتفاقى است، این تشکیل یک نهاد است. آن جا بله، متوجه مى‏شوند که این ناتوان است، چیزى هم هست که کأنه مشهود و روشن است، حالا براى همه روشن نباشد براى آن‏ها روشن است. اما این‏که بخواهیم از روز اول یک نهادى را درست کنیم براى این‏که پا به پاى او جلو برود به نظر من هیچ صحیح نیست و این دقیقاً تضعیف مقام رهبرى است که مى‏خواهیم درست کنیم.
در رابطه با مطلب دوم که بحث مجتهدین عادل را مطرح فرمودند به نظر من مى‏رسد این تعبیر این‏جا تعبیر صحیحى نمى‏تواند باشد و من فکر مى‏کنم اگر تعبیر به خبرگان بشود شاید مناسب‏تر باشد که خبرگان عادل و آگاه به زمان که داراى قدرت تشخیص و احراز و شرایط صفات رهبرى باشند این‏ها این کار را دنبال بکنند اما تعبیرى که شده تعبیر مجتهدین عادل، اولًا دقیقاً تعبیرى است که حضرت امام راجع به رهبر فرمودند. مجتهد عادل تعبیر امام است راجع به رهبر، حالا اگر مجتهد یعنى سه سال درس خوانده پس چیزى هم که حضرت امام فرمودند منظور سه سال درس خواندن را هم مى‏گیرد اگر در تعبیر حضرت امام که فرمودند مجتهد عادل یعنى کسى که مجتهد مطلق است از این تعبیر هم همان استنباط مى‏شود. ما که نمى‏توانیم این جا بیاییم معنا کنیم آن‏که حضرت امام در آن‏جا فرمودند، یعنى کسى که قدرت افتاء دارد در همه مسایل ولى چیزى که این جا مى‏آوریم منظورمان کسى است که در آن حد نیست، در حد خبرویت‏
Majlis:2 Volume:3 Sessions:29-41 Page:1270
است. اگر در حد خبرویت است، همان را بنویسیم. تعبیر به مجتهد عادل آوردن چیست؟ حضرت امام فرمودند لازم نیست مجتهد عادل، یعنى آن تعبیر شرط مرجعیت لازم نیست، مجتهد عادل مورد تأیید خبرگان کفایت مى‏کند، حالا با بقى شرایط و صفات، من روى کلم مجتهد عادلش بحث دارم و الا شرایط و صفات دیگرى که مدیریت و تدبیر و چه و چه و فرقى که رهبر با اعضاى خبرگان دارد، آن را من بحث ندارم. بنابر این من فکر مى‏کنم اگر کلمه تصحیح بشود، شما یک نهادى را که ناچارید حالا نهاد شوراى نگهبان باشد یا هر نهاد دیگرى هم بگذارید براى این‏که صلاحیتش را تأیید کند اشکال ندارد تصمیم گیرنده باشد راجع به این‏که چه کسى صلاحیت دارد چه کسى صلاحیت ندارد؟ ولى آوردن کلم مجتهد به نظر من اشکال دارد.
با قسمت سوم هم که این کار به عهد فقهاى شوراى نگهبان گذاشته شده، من مخالفم. علتش هم این است که من فکر مى‏کنم که اگر بحث این باشد که همه خوبیم و همه عادلیم و همه با تقواییم اصلا این‏ها را نیازى نیست. شما قانون مى‏نویسید براى آن جایى که ممکن است خداى ناخواسته کسانى که مى‏گذارد که منتخبین آن‏ها او را انتخاب بکنند. این اشکال است (آذرى قمى- قبلا انتخاب شده) اشکال ندارد. حالا چیزى که ما در اصل یکصد و ده آورده‏ایم در ادامه‏اش همین است، بنابر این شما آمده‏اید در این جا یک چیزى را پیش بینى کرده‏اید که تأیید صلاحیت خبرگان بیشتر علماى شهرها و استان‏ها و جامع مدرسین این‏ها نظر مى‏دادند و الا کسانى که خودشان از طرف رهبر انتخاب شده‏اند بخواهند این موضوع را دنبال بکنند و بعدا بگویند بله ... همان موضوعى که خود آقایان اشاره فرمودند در رابطه با نظارت، خوب کسانى را انتخاب مى‏کند اگر خداى ناخواسته بحث بى‏تقوایى باشد که بگویند بله، این آقا آدم خوبى است، بعد از ده سال هم انتخابش بکنند، هیچ گونه ناتوانى هم برایش نبینند. من از نظر منطقى عرض مى‏کنم که این به نظر من اشکال دارد. والسلام.
3- پایان جلسه و تاریخ تشکیل جلس آینده‏
نایب رئیس (هاشمى)- جلسه ختم مى‏شود. جلسه بعدمان عصر ساعت 4 خواهد بود.
 (جلسه ساعت-/ 12 پایان یافت)

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1271
 جلسه سى دوم‏

 صورت مشروح مذاکرات شوراى بازنگرى قانون اساسى جمهورى اسلام ایران‏

جلسه ساعت شانزده و ده دقیقه شنبه دهم تیرماه 1368 هجرى شمسى برابر با بیست و هفتم ذیقعده الحرام 1409 هجرى قمرى به ریاست آیت الله مشکینى تشکیل شد.
فهرست مطالب:
اعلام رسمیت جلسه و تلاوت آیاتى از کلام الله مجید
دنبال بحث پیرامون گزارش کمیسیون مربوط به رهبر و خبرگان رهبرى و تصویب چند اصل پیشنهادى‏
پایان جلسه و تاریخ جلس آینده‏
Majlis:2 Volume:3 Sessions:29-41 Page:1272
1 اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور بیست نفر جلسه رسمى است دستور جلسه را اعلام بفرمایید.
منشى (حسن حبیبى)- بسم الله الرحمن الرحیم، دستور سى و دومین جلسه عمومى شوراى بازنگرى قانون اساسى، بعد از ظهر شنبه دهم تیرماه 1368 شمسى مطابق با بیست و هفتم ذیقعده 1409 قمرى.
1- دنبال رسیدگى به گزارش شور دوم کمیسیون اول در خصوص رهبر و خبرگان رهبرى.
2- گزارش شور دوم کمیسیون اول در خصوص مجمع تشخیص مصلحت.
رئیس- قرآن تلاوت بفرمایید.
 (حجت السلام عبدالله نورى چند آیه از سورة النحل را به قرار ذیل تلاوت کردند)
 اللهم صلى على محمد و آل محمد.

 اعوذ بالله من الشیطان الرجیم‏

 وَ لَوْ شاءَ اللَّهُ لَجَعَلَکُمْ أُمَّةً واحِدَةً وَ لکِنْ یضِلُّ مَنْ یشاءُ وَ یهْدِى مَنْ یشاءُ وَ لَتُسْئَلُنَّ عَمَّا کُنْتُمْ تَعْمَلُونَ* وَ لا تَتَّخِذُوا أَیمانَکُمْ دَخَلًا بَینَکُمْ فَتَزِلَّ قَدَمٌ بَعْدَ ثُبُوتِها وَ تَذُوقُوا السُّوءَ بِما صَدَدْتُمْ عَنْ سَبِیلِ اللَّهِ وَ لَکُمْ عَذابٌ عَظِیمٌ* وَ لا تَشْتَرُوا بِعَهْدِ اللَّهِ ثَمَناً قَلِیلًا إِنَّما عِنْدَ اللَّهِ هُوَ خَیرٌ لَکُمْ إِنْ کُنْتُمْ تَعْلَمُونَ* ما عِنْدَکُمْ ینْفَدُ وَ ما عِنْدَ اللَّهِ باقٍ وَ لَنَجْزِینَّ الَّذِینَ صَبَرُوا أَجْرَهُمْ بِأَحْسَنِ ما کانُوا یعْمَلُونَ* مَنْ عَمِلَ صالِحاً مِنْ ذَکَرٍ أَوْ أُنْثى وَ هُوَ مُؤْمِنٌ فَلَنُحْیینَّهُ حَیاةً طَیبَةً وَ لَنَجْزِینَّهُمْ أَجْرَهُمْ بِأَحْسَنِ ما کانُوا یعْمَلُونَ‏

 (صدق الله العلى العظیم- حضار صلوات فرستاد)

 «آى 93 تا 97 سور نحل»
2- دنبال بحث پیرامون گزارش کمیسیون مربوط به رهبر و خبرگان رهبرى و تصویب چند اصل پیشنهادى‏
منشى (یزدى)- بحث در اصل یکصد و هشتم بود، بعد از توضیح مخبر، موافقین و مخالفین صحبت کردند. در مخالفت آقاى بیات اسم نوشتند که الان تشریف ندارد. بعد از ایشان هم کسى اسم ننوشته است.
نایب رئیس (هاشمى)- آقاى مؤمن در دفاع صحبت بکنند.
مؤمن- بسم الله الرحمن الرحیم. براداران در مورد اصل یکصد و هشتم مطالبى را اظهار داشتند که لابد به منظور مخالفت با کلیات اصل بود و من به عنوان دفاع عرض مى‏کنم. بعضى از اشکالات آقایان روى این حساب بود که در صدر اصل آمده: «به منظور نظارت بر حسن انجام وظایف رهبرى» و به تعبیر بعضى از آقایان این یا عظمت مقام رهبر و والا بودن مقامش جور در نمى‏آید.
در این مورد آنچه که به عنوان دفاع از گزارش کمیسیون عرض مى‏کنم دو مطلب‏
Majlis:2 Volume:3 Sessions:29-41 Page:1273
است: یکى این‏که واقعا این مسأله با والا بودن مقام رهبرى منافات که ندارد هیچ، بلکه تحکیم رهبرى است که ما رهبرى را انتخاب کرده‏ایم و مى‏توانیم اعلام کنیم که این رهبر در مقام رهبرى‏اش و سع اختیاراتى که دارد، از یک جهت تضمین شده است به خاطر صفات والایى که خودش دارد، از طرف دیگر تضمینش به این است که یک عده خبرگان که آن‏ها هم داراى شرایط بالایى هستند، این‏ها نظارت بر عملش دارند. بنابر این مسأله فکر نمى‏کنیم که همان طورى که مثلا در مورد رهبر گفته شده است که دیوان عالى کشور باید اموال رهبر و بستگان رهبر را بررسى کند که در زمان رهبرى نکند به غیر حق اضافه شده باشد، خوب، معنایش این نیست که بخواهند به مقام رهبر داراى آن صفات عالى هست در عین حال بالاترین مقام نظام ما طورى است که با این‏که رهبر داراى آن صفات عالى هست، در عین حال بالاترین مقام قضایى کشور را موظف قرار مى‏دهیم که توجه بکند که نکند خلافى انجام شده باشد اولا این تحکیم مسأله.
ثانیاً من مى‏خواستم عرض کنم که مقصود ما از این نظارت بیش از آنچه که مقتصاى اجراى اصل 111 است نیست، یعنى همان طور که بعضى از برادران پیش از ظهر فرمودند بالاخره اصل 111 که اگر خبرگان بیابند که رهبر یا ناتوان است یا فاقد بعضى از شرایط شده به هر حال نمى‏شود که در خانه‏شان بنشینند همین طور یک دفعه ببینند که این جور شده، على القاعد باید یک نحو و لو مرتبه ضعیفه از نظارت و مراقبت داشته باشند. نظر کمیسیون هم از نظارتى که این‏جا مى‏گوید بیشتر از این مراقبت نیست حالا اگر آقایان در عین حال عبارت نظارت را نمى‏پسندند مانعى ندارد، عوضش مى‏کند، خلاصه اختلافى نداریم ما غرضمان این بود همان طور که بنده مقدمتاً عرض کردم، چون در اجلاسیه خبرگان راجع به این‏که آیا مى‏تواند خبرگان یک نحو نظارتى داشته باشد تا این‏که بتواند به وظیفه‏اش عمل کند، مقدمتاً اصل 111 براى عمل به وظیفه است یا نمى‏تواند، این صحبت بود ما عبارت را که این جا آوردیم براى این بوده است که آن مسأله روشن بشود که بابا حق دارد اما شما عبارت را حالا خیلى رقیق کنید. عبارت ظریف، زیبایى که این توهم از آن نشود هیچ مسأله‏اى نیست، کمیسیون با این جهت مخالفت ندارد.
نسبت به مسأل دومى که مورد بحث آقایان بود، شرط اجتهاد بود در خبرگان، خبرگان باید خبره باشند یعنى طورى باشند که بتوانند تشخیص بدهند فلان شخص شرایط و صفات رهبرى را دارد یا ندارد. پس نیاز دارد که از نظر علمى این‏ها در یک مرتبه‏اى باشند که بتوانند خودشان تشخیص بدهند. این‏که بعضى از بزرگان فرمودند که در مسأل مرجعیت تقلید، ثبوت این که فلان شخص اعلم یا جایز التقلید هست یا نه، لازم نیست خود طرف خبره باشد ممکن است نقل بکند از یک خبره‏اى مثلا نقل بکند که فلان مجتهد دربار ایشان چنین فرمود. خوب این البته درست است راه ثبوت یک مسأله است، تحقیق عنوان خبره مسأل دیگر است. نقل بکند از یک خبره‏اى مثلا نقل بکند که فلان مجتهد دربار ایشان چنین فرمود. خوب این البته درست است راه ثبوت یک مسأله است، تحقیق عنوان خبره مسأل دیگر است، خبره یعنى خودش طورى باشد که بتواند تشخیص بدهد و قهرا همان طور که صبح عرض کردم براى این‏که نکند کسى که صرفا یک سابقه‏اى دارد ولو این‏که از نظر علمى ضعیف است به عنوان خبره انتخاب بشود آقایان حداقلى را که لازم دانستند اجتهاد بود (اجتهاد هم به معناى وسیعش که مجتهد متجزى را هم شامل مى‏شود) تا کسانى که در مرتب‏
Majlis:2 Volume:3 Sessions:29-41 Page:1274
پایین‏تر از فضل هستند آن‏ها انتخاب نشوند.
باز این جزئیات مسأله است اگر باز هم نظر آقایان این است که اجتهاد به صورت تجزى لازم نیست یا آن طور که بعضى از آقایان مى‏فرمودند اجتهاد منصرف است به اجتهاد مطلق و چون منصرف به اجتهاد مطلق است این لفظ نباشد بسیار خوب باز کمیسیون خیلى ابایى از این جهت ندارد، غرض این است که ما یک حدى و مرزى براى علمیت اشخاص و شناخت اسلامى‏شان تعیین بکنیم که آدم‏هاى بیسواد خودشان را جا زنى نکنند باز اگر آقایان نظرشان عبارت بهترى است، به جایش بگذارند.
در مورد مسأل سوم که ظاهراً جناب آقاى نورى فرمودند، شاید بعضى دیگر از بزرگواران هم فرمودند که مسأل تشخیص را به عهد فقهاى شوراى نگهبان بگذارند ما به نظرمان آمد که اگر بخواهد در داخل یک جمعى باشند (یک نفر نباشد) که آن جمع صلاحیت داشته باشد تشخیص بدهد که فلان داراى شرایط خبره بودن هست یا نیست جمعى را منسجم‏تر از این‏جا نیافتیم حالا باز آقایان نظرشان این است که نه (به قول آقاى نورى که مى‏فرمودند) چون این‏ها از طرف رهبر انتخاب شده‏اند پس جاى توهم این هست (خیلى توهم‏هاى ضعیفى است ولى به هر حال جاى توهم این هست) که رهبر یک اشخاصى را که خودش مى‏خواهد در فقهاى شوراى نگهبان گذاشته باشد و بعد آن‏ها هم بروند خبرگان را با ساخت و پاخت یک عده افرادى که باندى هستند انتخاب بکنند!
این درست نیست، باز هم اگر نظر شوراى بازنگرى این است که این جمع نباشد، بسیار خوب یک فردى خارج از نظام ... چون اگر بخواهیم بگوییم مثلًا رئیس قو قضاییه لابد مى‏گویند او هم منصوب رهبرى است، اگر رئیس دیوان عالى کشور و قو قضاییه و دادستان کل کشور آن هم بعضى مع الواسطه باز منصوب رهبرند پس خارج از نظام بالاخره آقایان (کروبى- شیوه‏اى که قبل بوده) اجازه بفرمایید آقایان فرض کنید بعضى از مدرسین (دو نفر) خارج از حوزه صلاحتیشان را تأیید بکنند، عیب ندارد باز نظر شورا هر چه باشد به نظرم آمد اگر قانون بخواهد یک وظیفه‏اى را به عهد کسى بگذارد مناسب این است که به عهد کسانى بگذارد که خودشان داخل نظام هستند و مسؤولیتى از نظام آن‏ها واگذار شده، منظور این است که ما بر این اساس به نتیجه که ملاحظه مى‏فرمایید رسیدیم حالا اگر آقایان نظرشان غیر این هست، بعد از این‏که اصلش قبول شد جزئیات را هر چه شورا گفت ظاهراً کمیسیون حرفى ندارد، منتها نظر کمیسیون آنکه ابتدائاً به آن رسیده در هر یک از این‏ها مثلًا بیایند قسمت اول را حذف کنند کما این‏که حاج آقا مشکینى پیشنهاد دادند به طور کلى «به منظور نظارت» را برداریم یا بگوییم «به منظور انجام وظایفى که مقرر شده در این قانون براى خبرگان تعدادى از این آقایان انتخاب ...» بسیار خوب این چیزى نیست، این‏ها به نظر من جزئیات به حساب مى‏آید که قهراً بحث مى‏شود و هر کدام که آقایان رأى دادند همان جزو اصل به حساب مى‏آید دیگر من نیازى نمى‏بینم بیشتر از این این‏جا صحبتى بکنم، و السلام.
نایب رئیس (هاشمى)- خیلى خوب ما الان باید کلیات اصل یکصد و هشتم را رأى بگیریم.
کروبى- من حرف دارم.
Majlis:2 Volume:3 Sessions:29-41 Page:1275
نایب رئیس- بفرمایید.
مهدى کروبى- حاج آقا این سه تا مطلب اصولى دارد که هر سه یک مجموعه مخالفند. یک بحث نظارت بر رهبرى، یک بحث مجتهد بودن، یک بحث هم که شوراى نگهبان. این سه تا را از آن بگیرید چیزى نمى‏ماند و هر سه این‏ها ...
نایب رئیس (هاشمى)- خیلى خوب حالا شیو کار ما این است آقایانى که مخالفند اگر رأى ندهند، رأى نمى‏آورند و خوب، ساقط مى‏شود به کلى مى‏رود کنار دیگر، بر مى‏گردیم به همان چیزى که در قانون اساسى قبل بوده.
الان ما اصل یکصد و هشتم را رأى مى‏گیریم و اگر رأى آورد آن وقت مواردى را که آقایان دارند به صورت پیشنهاد مطرح مى‏کنیم اگر رأى نیاورد خوب دیگر تمام شده است. آقایانى که با کلیات اصل یکصد و هشتم موافق هستند، رأى بدهند (سیزده نفر رأى دادند) رأى نیاورد. به کلى از این اصل عبور مى‏کنیم، مى‏رویم سراغ اصل بعد، البته فقط یک نقطه ضعف مشترک این‏جا بین این دو است و آن این‏که آقایان این‏جا و قبل آورده‏اند که اولین دوره را امام باید تأیید کنند شوراى نگهبان ... آن دیگر گذشته است، نیست در تاریخ، ما آن را باید عبور کنیم فقط بگوییم قانون تغییرش به عهد این‏هاست، دست نزنیم، همان قدیمى بماند.
عمید- تغییرى که کرده، رأى گیرى لازم دارد.
نایب رئیس (هاشمى)- تغییر دیگر نکرده.
عمید- ... رأى نیاورد.
نایب رئیس (هاشمى)- آقاى مؤمن اگر مى‏خواهید آن اصل بعدى را توضیح بدهید والا برمى‏گردیم به همان که در قانون اساسى هست دیگر، اصلًا نرویم دنبال آن.
مؤمن (مخبر کمیسیون)- همان اصل قانون اساسى باشد.
نایب رئیس (هاشمى)- بله برگشتم به همان. خیلى خوب، پس اصل بعد را بخوانید حالا به اصل قبلى‏مان برگردیم.
نایب رئیس (سید على خامنه‏اى)- این‏جا در آخر اصل بعد از عبارت «از آن پس هر گونه تغییر و تجدید نظر» آورده‏اند: (و سایر مقررات مربوط به وظایف خبرگان در صلاحیت خود آنان است) در آن‏جا بحث بود که وظایف آن‏ها را باید مجلس شوراى اسلامى تصویب کند.
نایب رئیس (هاشمى)- درست است، این چیزى که آقایان آورده‏اند یک نقطه‏اى دارد که در قانون اساسى نبوده، ما در خبرگان هم براى آن سایر وظایف مشکل داشتیم آن وقت قانون یا چیزى که مى‏ماند مى‏گفتیم این حق ما نیست حق مجلس است، حق کجاست، گیر مى‏کردیم مى‏گفتیم این حکم قانون دارد یادتان هست که مواردى پیش مى‏آمد که مى‏گفتیم چه اعتبارى دارد؟ خیلى خوب اصل را بخوانید و بعد آقاى مؤمن راجع به این اصلاحیه که در عمل براى ما اهمیت دارد توضیح بدهند.
 (به شرح زیر خوانده شد)

 «اصل- قانون مربوط به تعداد و سایر شرایط خبرگان، کیفیت انتخابات و آیین‏نامه داخلى جلسات آنان براى نخستین دوره باید به وسیل فقهاى شوراى نگهبان تهیه و با اکثریت‏
Majlis:2 Volume:3 Sessions:29-41 Page:1276
آراى آنان تصویب شود و به تصویب نهایى رهبر انقلاب برسد. از آن پس هر گونه تغییر و تجدید نظر در این قانون و تصویب سایر مقررات مربوط به وظایف خبرگان در صلاحیت خود آنان است.
محمد مؤمن (مخبر کمیسیون بررسى مسائل رهبرى)- این جمل اول این اصل که قانون مربوط به تعداد و سایر شرایط خبرگان آورده شده، نه این‏که در اصل یکصد و هشتمى که ارائه شد و رأى نیاورد بعضى از شرایط پایه را ما ذکر کرده بودیم که مثلًا از نظر علمیت باید مجتهد باشد و قدرت تشخیص شرایط صفات رهبرى را داشته باشد و همچنین بعضى جهات انتخابات را ذکر کرده بودیم با رأى مستقیم مردم مخفى انجام بشود این‏جا جمله «سایر شرایط خبرگان» را آوردایم براى این‏که ممکن است خبرگان بگویند غیر از این شرایط پایه احیاناً لازم باشد که از نظر سنى هم فلان مقدار سن داشته باشد و یا شرایط دیگرى که در ریز بیان شرایط ذکر مى‏شود لذا «قانون مربوط به تعداد و سایر شرایط خبرگان» را اول آوردیم بقیه هم تقریباً همان است که در قانون اساسى هست: کیفیت انتخابات، آیین‏نام داخلى جلسات براى نخستین دوره باید به وسیل فقهاى اولین شوراى نگهبان تهیه و با اکثریت آراى آنان تصویب شود و به تصویب نهایى رهبر انقلاب برسد.
بعضى از آقایان پیشنهاد حذف این را داده بودند منتها کمیسیون باز به همان جهتى که یک جنب تاریخى در این هست اولًا و ثانیاً این‏که الان آنچه که ملاک عمل هست براى خبرگان قسمتى از همان مصوبات شوراى نگهبان است که به تصویب نهایى حضرت امام رضوان الله علیه رسیده براى این جهت، آقایان این عبارت را فرمودند که حذف نشود والا پیشنهاد حذف نیست به این عبارت به کمیسیون رسیده بود روى این جهت که بفهماند کیفیت انتخابات، آیین‏نام داخلى جلسات در نخستین دوره به تصویب نهایى رهبر انقلاب رسیده و الان ملاک عمل است این حذف نشد آن وقت در ذیل این اصل که حالا آمده است: «از آن پس هرگونه تغییر و تجدید نظر در این قانون و تصویب سایر مقررات مربوط به وظایف خبرگان در صلاحیت خود آنان است» قبلًا این طور بوده است: «از آن پس هرگونه در این قانون در صلاحیت مجلس خبرگان است» این‏جا اضافه کرده‏اند تجدید نظر در این قانون و تصویب سایر مقررات مربوط به وظایف خبرگان سر این هم که اضافه کرده‏اند این است که بعضى‏ها در جلسات خبرگان مى‏گفتند که احیاناً منظور از این قانونى که این‏جا هست همین قانون مربوط به تعداد و شرایط خبرگان است و تمام آنچه را که مربوط به خبرگان و مقررات کارشان هست، شامل نمى‏شود براى این‏که از این جهت هم شبهه‏اى نباشد عبارت اضافه شد و تصویب سایر مقررات مربوط به وظایف خبرگان در صلاحیت خود آنان است.
نایب رئیس- مى‏گویند این «سایر» را نمى‏خواهد.
نجفقلى حبیبى- در سطر اول «سایر» باشد ولى «سایر» آخر اصل حذف شود.
نایب رئیس- «از آن پس» هم معنا ندارد فقط باید بگوییم عبارت نهایى را که مى‏شود این‏جا تصویب کرد اضافه کنیم به همان اصل نه این‏که اصل مستقلى باشد.
موسوى خوئینى‏ها- «تصویب سایر مقررات مربوط به وظایف خبرگان در صلاحیت خود آنان است».
نایب رئیس (هاشمى)- بله، همین را مى‏خواهیم بگوییم یعنى بقى مقرراتى که این‏جا
Majlis:2 Volume:3 Sessions:29-41 Page:1277
نیامده به عهد خود آن‏ها است.
آقایانى که موافقند این جمله به آن اصل اضافه شود، رأى بدهند (اکثر رأى دادند) تصویب شد.
برگردیم به اصل یکصد و هفتم چون یادتان هست که پیش از ظهر ما به خاطر ذیل این اصل به مشکلى برخوردیم. ذیل آن این است: «هرگاه در رهبر مرجع تقلید عام نباشد با رأى خبرگان به مدت ده سال به رهبرى انتخاب مى‏شود» این جا یک گروه از حضار مخالف اصل توقیت بودند و به این رأى ندادند، یک گروه از حضار هم به خاطر این‏که توقیت را نسبت به مرجعیت نیاورده بودند، رأى ندادند، عملًا یک حالت این جورى که پیدا شد، نه حذفش رأى آورده و نه اصلش تا این‏جا هم هیچ اشکالى نداشت ما تا این‏جا توافق داشتیم آقاى امینى پیشنهاد اصلاحى دادند که جمع کردند گفتند که بتوانیم ده سال را تعیین کنیم در عین حال خبرگان هم بتوانند دائم انتخاب بکنند این‏جا هم باز به همان دلیل قبلى رأى نیاورد بعضى از آقایان به خاطر توقیت بعضى‏ها به خاطر این‏که توقیت را ضعیف دیدند، باز رأى ندادند، حالا آقاى آذرى پیشنهاد جدیدى داده‏اند که عبارت روشنى ندارد. آقاى آذرى خودتان توضیح بدهید.
منشى (یزدى)- اجازه بفرمایید آقاى آذرى و آقاى مؤمن دو پیشنهاد داده‏اند که محتواى آن‏ها یکى است، شاید عبارت آقاى مؤمن بهتر باشد حالا توضیح مى‏دهند. عبارت آقاى آذرى این هست که چون رعایت ترجیح‏هایى که پیش مى‏آید در هر زمان ممکن نیست حداقل زمانى که تجدید نظر براى خبرگان جایز است، ده سال است.
ظاهراً مقصودشان را با این عبارت بیان کرده‏اند آقاى مؤمن به این صورت شکل قانونى به آن داده‏اند: (ذیل اصل 107) خبرگان موظفند هر ده سال یک مرتبه تشکیل جلسه داده و در صورتى که رهبر تمام شرایط رهبرى را داشته باشد، مجدداً وى را تأیید نمایند. یعنى توقیت نیست به نحوى هم وقت را آورده‏اند.
نایب رئیس (هاشمى)- ى ک مضمون است عبارت را درست مى‏کنیم. یکى از آقایان توضیح بدهند.
احمد آذرى قمى- در اصل 107 (چه قبلى و چه این که فعلا شورا تصویب کرده) مرجحاتى که ذکر شده در حدوث است، یعنى موقعى که مى‏خواهند انتخاب بکنند این مرجحاتى که ذکر شده پس از این‏که انتخاب شد بعد فرد دیگرى آمد (بعد از یک سال، دو سال، ده سال، بیست سال) و برگشت وضع منقلب شد فرد دیگرى این مرجحات را داشت در این‏جا مشخص نشده ولى از نظر شرعى و از نظر عقلى مى‏شود گفت که اگر واقعاً وضع تغییر پیدا کرد، مثلًا بعد از پنج سال یک کسى دیگر اعلم شد، مدیر و مدبرتر شد، این قاعده‏اش این است او را انتخاب کنند، خوب از آن طرف هم مى‏خواهیم گرفتار عزل و این‏ها نشویم مى‏گوییم و از این طرف هم بخواهیم بى‏نظام نباشد هر روز بگوییم نه امروز کى اعلم شده باید رفت او را انتخاب کرد، فردا چه شده این مثل همان نمایندگان مجلس که ممکن است مردم واقعاً بعد از یک سال این نماینده را قبول نداشته باشند ولى مى‏گوید نه باید بسوزى و بسازى تا چهار سال باید این نماینده‏ات باشد، روى این زمینه من پیشنهادم این است که تا ده سال اگر هر بر فرض ترجیحى پیش آمد آن مورد توجه نباشد و ثابت باشد همان رهبرى که انتخاب شده بعد از ده سال‏
Majlis:2 Volume:3 Sessions:29-41 Page:1278
آن وقت خبرگان حق تجدید نظر داشته باشند، یعنى رسیدگى به این معنا.
رسیدگى به وضع موجودى و افرادى که صلاحیت‏هاى احیاناً بیشترى پیدا کردند و ارجحیتى پیدا کردند اگر یک چنین وضعى پیش آمده بعد از ده سال بتوانند تجدید نظرى بکنند و جلسه‏اى تشکیل بدهند و اگر فردى بهتر شده خوب او را ترجیح بدهند و انتخاب بکنند.
منشى (یزدى)- (مخالف) آقاى موسوى اردبیلى.
سیدعبدالکریم موسوى اردبیلى- من فکر مى‏کنم این فرمایش آقاى آذرى چیزى را اضافه نمى‏کند بلکه چیزى را هم از بین مى‏برد، براى این‏که آن‏که در اصل بعد آمده هر وقت خبرگان این حق را دارند اگر رهبر در نتیج حوادثى، شرایط را فاقد شد یا چه شد فلان، این‏ها مى‏توانند ده سال بعد را هم مى‏گیرد، حتى یک سال بعد را هم مى‏گیرد، دو سال بعد را هم مى‏گیرد، ده سال بعد را هم مى‏گیرد. خود آقاى آذرى مى‏فرماید، اگر در طول مدت، افراد واجد شرایطتر دیگرى پیدا شدند، شاید اصلًا شرعى نباشد، ما بگوییم بسوز و بسازد در غیر ارجح براى این‏که انتخاب کرده، تمام شده، این فرمایش ایشان اگر نیاید، خبرگان مى‏توانند حتى بعد از چهار سال هم یک تجدید نظر کنند. آن آقایى که واجد شرایطتر است به او رأى بدهند اما اگر این را بیاوریم، معنایش این است تا ده سال نمى‏توانیم. حالا در این اثنا اگر یک کسى واجد شرایطتر شد، بهتر هم بود شما نمى‏توانید تا ده سال باید صبر کنید، این نهایتش این است فقط آن اصل را از بین مى‏برد، یعنى آن اختیار اطلاقى که در آن‏جا هست، اطلاق را مقید مى‏کند به ده سال این چیزى اضافه نمى‏کند این نبودش بهتر از بودن است.
ى زدى- من موافقم، آقاى مؤمن هم موافق هستند، دیگر فرق نمى‏کند آقاى مؤمن صحبت کنند.
دانش زاده (مؤمن)- بسم الله الرحمن الرحیم- عرض کنم که این جهاتى را که حاج آقا فرمودند، حرف‏هاى درستى است و عبارتى که داده شده، این جهات اصلًا منظور نبوده، بلکه آنچه که در کمیسیون صحبت بود که بر اساس او گفتند ده ساله انتخاب بشود، این بود که گفتند اگر بنا بشود دائم باشد، این رهبر و یا دستگاه و بیت رهبرى، خودشان را جا افتاده مى‏بینند که هیچ کس نمى‏تواند متعرضشان بشود و احیاناً ممکن است که از اطرافیان رهبر به نظام لطمه‏اى وارد بشود و روى این اصل آقایان فرمودند که ده سال را در مورد البته همان‏جایى که ملاحظه مى‏فرمایید ... البته این جهت در آن‏جا محل اختلاف بود و اکثریت این نظر را دادند و الا اگر که کسى واحد شرایط باشد، بعد از این‏که خبرگان او را انتخاب کردند، نظر اقلیت این بود که مشروع نیست که او را کنار بگذارند، مگر این‏که صفتى از صفات لازمه را از دست بدهد. اما این عبارتى که الان تقدیم شده، خبرگان موظفند هر ده سال یک مرتبه این کار را بکنند. نه منظور این است که قبل از ده سال نمى‏توانند، بلکه توظیف مى‏کند که حتماً باید در ظرف هر ده سال، تأیید خودتان را اگر واجد شرایط هست و قهراً عزل را منتها محترمانه است عزل که هر ده سال راجع به این اظهار نظر کنند. نمى‏خواهیم بگوییم که اگر قبل از او یافتند که شرایط را ندارد، این کار را نکنند. هر ده سال یک مرتبه لازم است تشکیل جلسه بدهند و در صورتى که رهبر را واجد شرایط بیابند، او را تأیید کنند (موسوى اردبیلى- با این‏که من مخالف هستم) این‏که بله.
Majlis:2 Volume:3 Sessions:29-41 Page:1279
این‏که حاج آقا مهدوى فرمودند که اگر شرایط را داشته باشد نمى‏شود اصلًا کنارش گذاشت بعد از این‏که متصدى امر شد، همین طور است، حالا این یک بحث‏هایى است که صبح مفصل صحبت شد و من عرض کردم، بنده امروز این فرصتى که داشتم فرمایشات حضرت امام را مطالعه کردم، ایشان هم نظرشان اتفاقاً همین است که اگر کسى متصدى امر شد، کسى بخواهد برود او را کنارش بگذارد و دیگرى حق ندارد کار را متصدى بشود، روى این حساب ما این را پیشنهاد کردیم، خبرگان هر ده سال یک بار این کار را بکنند و این آن خاصیت را دارد خوب آن طور نیست که یله و رها باشد بلکه تحت نظر است، حالا نه نظارتى که آقایان فرمودند که اگر یک کارى بکنید که خبرگان تشخیص بدهند که آن صلاحیت‏هاى لازم را ندارد کنارش مى‏گذارد، هر ده سال یک بار هم این کار را مى‏کند.
بنابراین به نظر مى‏رسد این عبارتى که آورده شده، فایده همان عبارت توقیت را در همه جا دارد و ضرر توقیت را که گفته مى‏شود مثلًا این‏که یک مقام معنوى هست منافات دارد، این ضرر ندارد. در عین حال نفى این جهت را هم نمى‏خواهیم بکنیم که قبل از ده سال نمى‏توانند این کار را بکنند. به آن جهت این عبارت عرضه شده. اگر عبارت را هم آقایان قاصر بدانند، ممکن است بعضى از کلماتش را عوض کنند خلاصه این است.
منشى (یزدى)- آقاى مهدوى در مخالفت اگر مى‏خواهید صحبت کنید، وقت هست.
محمدرضا مهدوى کنى- بنده چون صبح نبودم که جریان چه بوده، براى همین حالا اگر یک حرفى مى‏زنم که گفته شده، مى‏بخشید. من با توقیت مخالفم به هر نحوى باشد، در صورتى که کسى صلاحیت رهبرى را دارد و ایشان را انتخاب کردند، در حقیقت با او بیعت کرده‏اند ما حق عزل کردنش را نداریم، اصلا به هیچ وجه، ممکن است بفرمایید یک کسى پیدا شده که حالا صلاحیت‏هاى بیشترى دارد، باز هم چرا او را عزل کنیم؟ وقتى که این مى‏تواند مملکت را اداره کند، صلاحیت‏هاى عام لازم را دارد، دارد دیگر. شما حالا با هر عبارتى بیایید یک جورى بکنید که بالاخره مى‏خواهید یک توقیتى درست کنید محترمانه. این عین همان است اگر مقصود این است که خبرگان باید مواظب باشند، اگر رهبر فاقد صلاحیت‏هاى لازم شدکه این هست در قانون اساسى این هست و خبرگان موظفند نه سر ده سال، نه سر دو سال، بالاخره باید همیشه مواظب باشندببینند صلاحیت‏هاى لازمى که هست، هست یا نیست؟ اگر نیست که وظیفه‏شان است سر دو ماه هم شده عزل کنند. اگر بنا بر صلاحیت‏هاى موجود است، ده سال و پنج سال و شش سال براى چى؟ ما خلاصه مى‏خواهیم یک توقیت محترمانه درست کنیم و من اعتقادم این است، اصلًا توقیت خلاف شرع است (توسلى- چرا؟) به خاطر این‏که ما با کسى که بیعت کردیم و صلاحیت داشت (توسلى- تبعیت ده سال مى‏کنیم) همان، خبرگان هم حق ندارند، چون بحث این است که ما مسائلى که داریم حرف مى‏زنیم روى مبانى شرعى است، با کسى که به عنوان رهبر بیعت مى‏کنیم مدت معنى ندارد. وقتى یک کسى صلاحیت دارد با او بیعت کردیم تا مادامى که صلاحیت دارد، او ولى الامر مسلمین است.
موسوى خوئینى‏ها- این منافات ندارد با آن.
نایب رئیس (هاشمى رفسنجانى)- خیلى خوب آقاى یزدى در موافقت صحبت مى‏کنند، بفرمایید.
Majlis:2 Volume:3 Sessions:29-41 Page:1280
محمد یزدى- عنایت مى‏فرمایید که موضوع بحث کاملًا مشخص بشود مخصوصاً بعضى آقایانى که صبح حضور نداشتند، بحث این است که آیا کسى که به عنوان رهبر انتخاب مى‏شود موقت باشد یا نه؟ یک نظر این بود که مى‏شود موقت باشد مطلقاً، چه آن منتخب مجتهد مطلق و مرجع عام باشد، چه مرجع عام نباشد فقط به دلیل واجدیت شرایط رهبرى انتخاب شده باشد، در مقابل یک نظر این بود که اگر کسى انتخاب شد، دیگر آن نمى‏تواند موقت باشد، به خاطر این‏که انتخاب حالا یا به عنوان بیعت یا به هر شکل دیگرى، ولى واقعى را مشخص مى‏کند، نه ولایت به آن مى‏دهد. چون ولى واقعى را مشخص مى‏کند از این جهت توقیت به هیج وجه نمى‏تواند باشد، این دو نظر این‏جا وجود داشت هیچ طرف هم رأى کافى را نداشت، اگر ما بخواهیم توقیت را به نحوى در مسأل ولایت بیاوریم، همان مشکل قبلى را داشتیم و داریم، این‏جا هم آقایان با این پیشنهاد توقیت را در مسأل ولایت نیاوردند.
این نکته‏اى که جناب آقاى موسوى اردبیلى فرمودند شاید جناب‏عالى هم در فرمایشتان اشاره فرمودید، در وضع فعلى هیچ‏گاه خبرگان حق ندارند چه شش ماه بعدش، چه یک سال بعدش، چه ده سال بعدش بیایند بررسى کنند و به رهبر بگویند شما صلاحیت دارى یا ندارى و او را کنار بزنند. بله اگر شرایط رهبرى را از دست داد به نحوى آن موقع مى‏توانند دربار او رسیدگى بکنند و بگویند که مثلًا بله شرایط را از دست داده است یا نه ولى خودشان مستقیماً، ابتدائاً، سراغش بروند و مراقبت بکنند و ببینند که آیا دارد یا ندارد بعد اظهار نظر بکنند چنین حقى را ندارند، این حق از ایشان نفى شده است، بنابراین مسأله به این شکل است در چنین حالتى (هاشمیان- کجا نفى شده است؟) یعنى این حق را ندارند خبرگان، به خبرگان گفته نشده است، در اختیارات خبرگان قانون اساسى فعلى مى‏گوید اگر شرایط را از دست داد، آن موقع مى‏توانند او را عزل بکنند و تشخیص دهند خبرگان هستند. نمى‏گوید خبرگان مى‏توانند نسبت به این‏که آیا واجدیش را حفظ کرده است یا نه، یک نظارت دائم روزمره رویش داشته باشند یا شش ماه یک دفعه بروند ببینند آقا شما چشمتان درست کار مى‏کند یا نه، گوشتان درست کار مى کند یا نه، مشاعرتان درست کار مى کند یا نه؟ این بحث‏ها اصلا نیست، اصلًا حق این مسائل را ندارند، اگر شنیدید که وضعیت جسمانى‏اش یا وضیعت روحى‏اش به حالتى رسیده است که ممکن است نتواند اگر شنیدید که وظایفش را انجام بدهد، این وضع فعلى قانون اساسى است حالا چون صبح این بحث‏ها مفصل انجام شده که توقیت در ولایت بعضى معتقدند اشکالى ندارد، بعضى معتقدند اشکال دارد، این دو نظر هم بوده، این پیشنهاد حل مى‏کند قضیه را به این معنا که نیامده است در جعل ولایت توقیت بکند، نیامده است بگوید ولى موقت است، مى‏گوید خبرگان (همین چیزى که آقایان الان دنبالش هستند) مى‏گوید خبرگان حق داشته باشند حداقل ده سال یک بار، بررسى مجدد بکنند، اگر شرایط قبلى‏اش را دارد که چه بهتر ادامه مى‏دهد، اگر شرایط قبلى را ندارد و یا بهترى را پیدا کرده‏اند، بتوانند آن بهتر را جایگزین بکنند. ولایت را توقیت نکرده‏اند، این توقیت را روى بررسى کردن خبرگان آوردند در حقیقت مسأله را از این راه خواستند حل بکنند.
من به نظرم این راه حل خوبى هست که هم نظر کسانى که معتقد هستند در نفس ولایت‏
Majlis:2 Volume:3 Sessions:29-41 Page:1281
هم توقیت مى‏تواند راه پیدا بکند، تأمین مى‏کند، هم نظر آن‏ها را که مى‏گویند براى ولایت نمى‏شود توقیت قائل شد، از این جهت تأمین مى‏شود.
نایب رئیس (هاشمى رفسنجانى)- جناب آقاى مؤمن عبارت را مشخص کنید که براى آن عبارت رأى بگیریم.
منشى (یزدى)- قبل از ده سال نمى‏توانند، الان به هیچ وجه نمى‏توانند، هیچ وقت نمى‏توانند مگر نه، شرایطش عوض بشود.
کروبى- این را رأى گرفتید تصویب نشد.
نایب رئیس (هاشمى رفسنجانى)- فرق دارد، دو موضوع است، یک بار جلسه مى‏گیرند بحث بکنند ببینند گزارش رسیده، شرایط عوض شده، یا نه، یک بار نه جلسه مى‏گیرند اصلًا، ابتدائاً ببینند که آیا شرایطش باقى است یا نه و آیا کسى بهتر از او پیدا مى شده یا نه؟
میرحسین موسوى- نمى‏شود تصریح بشود؟
نایب رئیس (هاشمى رفسنجانى)- بله، همین تصریح مى‏شود.
آذرى قمى- اجازه بدهید در ضمن صحبت‏هایى که ایشان کرد، من یک قدرى با ایشان اختلاف دارم و آن این است که ایشان مى‏گویند که قبلًا یعنى قبل از ده سال هم یعنى دو سال بعد هم که گذشت یعنى همین طور که آقاى اردبیلى اشاره کردند از اصل یکصد و یازده استفاده مى‏شود که مى‏توانند، یک چنین حقى دارند.
نایب رئیس (هاشمى رفسنجانى)- این در این پیشنهاد نیست.
آذرى قمى- اجازه بدهید، نه ایشان الان چنین گفتند، حالا هم مى‏خواهند این جهت را حفظ کنند ... من مى‏گویم از اصل صد و یازده این معنا استفاده نمى‏شود. براى این‏که اصل یکصد و هفت مال حدوث است، اصل یکصد و یازدهم مال از بین رفتن شرایط و صلاحیت‏هاست نه این‏که دیگرى ترجیح پیدا بکند، این را ما جزو شرایط نمى‏گیریم، یعنى بگوییم شرط منتفى شده، چرا؟ براى این‏که یکى از او اعلم شده. این نمى‏گوید، انتفاى شرایط نیست. اصل یکصد و یازده من مى‏گویم چنین حقى ندارد.
نایب رئیس (هاشمى رفسنجانى)- خیلى خوب آقاى آذرى ما حرفى نداریم، شما هم عبارت خودتان را بدهید عبارت شما را هم به رأى مى‏گذاریم.
دو تا عبارت است، فعلًا عبارت آقاى مؤمن را به رأى مى‏گذاریم، عبارتتان را بخوانید.
محمد مؤمن- هر ده سال یک بار، وظیفه‏اى را به عهد خبرگان گذاشتند که این کار را بکنند و به دنبالش هم تأیید وظیفه شان است نه این‏که قبلًا اگر مصلحت پیش آمد، سر دو سال یا سه سال یا پنج سال خواستند، احتمال دادند، مصداق اصل 111 باشد نتوانند این کار را بکنند، بنده این را عرض نمى‏کنم و لذا ملاحظه کنید و باز عرض نمى‏کنم که اگر واجد شرط هم باشد به داراى شرط بودن رهبر لطمه نمى‏زند، باز هم دست به ترکیبش بزنند. ببینید، عبارت بنده این است: «خبرگان موظفند هر ده سال یک مرتبه تشکیل جلسه داده، در صورتى که رهبر را واجد جمیع شرایط بیابند، مجدداً او را تأیید کنند.» دیگر حرفى ندارم.
نایب رئیس (هاشمى رفسنجانى)- خیلى خوب پس یک تکلیف است در رأس ده سال.
آقایانى که (حالا اصلاح لفظى جزیى مهم نیست، مطلب همین است) آقایانى که با این‏
Majlis:2 Volume:3 Sessions:29-41 Page:1282
مضمونى که ایشان گفتند با این عبارت ... (نورى- اگر واجد شرایط نبود، چه مى‏شود؟) اگر واجد نبود تأیید نمى‏کنند، طبعاً رهبر جدیدى انتخاب مى‏کند، از این در مى‏آید دیگر در این رابطه ....
مؤمن- نه این لازمه‏اش این است که عزل مى‏کنند، اگر دیدند ندارد شرایط را.
منتها نخواستیم لفظ عزل را که به قول شما غیر محترمانه است را بیاوریم.
منشى (یزدى)- مى‏گوید اگر نداشت چه کار مى‏کنید.
نایب رئیس (هاشمى رفسنجانى)- اگر نداشت رهبر جدیدى انتخاب مى‏کنند دیگر.
مؤمن- عزل است دیگر، پیداست، اگر نداشت پیداست عزل است.
نایب رئیس (هاشمى رفسنجانى)- بله، پیداست آقایانى که موافق با این پیشنهاد آقاى مؤمن هستند، رأى بدهند (عد کمى رأى دادند) خوب این که رأى نیاورد، دیگر از این بهتر نمى‏شد دیگر نمى‏دانم شماها چرا رأى نمى‏دهید؟!
موسوى خوئینى‏ها- مرجعیت را از اصلى که قانون اساسى هست بردارید درست مى‏شود.
ى کى از آقایان- هنوز اشکال مرجعیت از اصلى که در قانون اساسى هست، بردارید درست مى‏شود.
موسوى خوئینى‏ها- نمى‏شود که این قدر رأى بگیرید تا تصویب بشود.
نایب رئیس (هاشمى رفسنجانى)- بقیه‏اش رأى مى‏آورد، خوب بدون ذیل رأى ندادند آقایان، بدون ذیل رأى مى‏دهید دیگر، مطرح کنید.
خیلى خوب امروز صبح رأى گرفتیم، رأى نیاورد حالا اگر رأى بیاورد هم همان مى‏شود که شما رأى ندادید صبح.
امامى کاشانى- تا این‏جا را قبول دارم ...
نایب رئیس (هاشمى رفسنجانى)- خیلى خوب پس بدون ذیل است دیگر. مى‏شود بدون ذیل، همان عبارتى که صبح بحث مى‏کردیم ...
منشى (یزدى)- نه پیشنهاد آقاى خوئینى‏ها فرق مى‏کند، پیشنهاد آقاى خوئینى‏ها این است که فقط قانون اساسى قبلى باشد، صرفاً کلم مرجعیت برداشته شود ... (هاشمى رفسنجانى- حالا ما چى اضافه کردیم) آن‏که الان داریم مبسوطتر هست بله خیلى چیزهایش تغییر کرده است، منتهایش مى‏گویند بدون ذیل بنابراین دو کار باید کرد: یکى این‏که بدون ذیل رأى بگیریم، یکى این‏که قانون اساسى قبلى باشد کلم مرجعیت را بر داریم.
نایب رئیس (هاشمى رفسنجانى)- قانون اساسى قبلى شورا داشت (یزدى- بله) خیلى خوب بخوانید به عنوان شورا.
ى زدى- نه بدون جمله ذیل، همین گزارش کمیسیون را بدون جمله ذیل، غیر از پیشنهادى ...
هاشمى رفسنجانى- باشد، بخوانید.
ى زدى- پس عنایت فرمایید، یک بار براى این نوبت مى‏خوانیم ...
هاشمى رفسنجانى- آخر یک صدرى برایش تصویب کردیم گذشته، آن پیشنهاد آقاى موسوى خوئینى‏ها که صبح یک قسمتش را ما رأى گرفتیم، اصلاح کردیم دیگر آن متن قبلى نمانده، حالا بخوانید.
Majlis:2 Volume:3 Sessions:29-41 Page:1283
ى زدى- بله با آن اصلاح شده.
هاشمى رفسنجانى- حالا بخوانید با آن صدر اصلاح شده، بدون ذیل.
ى زدى- بله بدون ذیل، اصل جمعاً این جور هست: «پس از مرجع عالى قدر تقلید و رهبر کبیر انقلاب جهانى اسلام و بنیانگذار جمهورى اسلامى ایران حضرت آیت الله العظمى امام خمینى، قدس سره الشریف که از طرف اکثریت قاطع مردم به مرجعیت و رهبرى شناخته و پذیرفته شدند، تعیین رهبر به عهد خبرگان منتخب مردم است، خبرگان رهبرى دربار فقهاى واجد شرایط مذکور در اصل پنجم و یکصد و نهم بررسى و مشورت مى‏کند، هر گاه یکى از آنان را اعلم به احکام و موضوعات فقهى یا مسائل سیاسى و اجتماعى یا داراى مقبولیت عامه واجد برجستگى خاص یکى از صفات مذکور در اصل یکصد و نهم تشخیص دهند، او را به رهبرى انتخاب مى‏کنند در غیر این صورت یکى از آنان را به عنوان رهبر انتخاب و معرفى مى‏نمایند. رهبر منتخب خبرگان ولایت امر و همه مسؤولیت‏هاى ناشى از آن را بر عهده داشت.»
نایب رئیس (هاشمى)- دیگر تمام شد. حالا آن ذیل دیگر نیست.
ى کى از آقایان- این رأى نیاورد.
هاشمى- خوب، شما هم همین را دارید مى‏گویید که، بله این رأى نیاورد (بیات) اصل توقیت را مجدداً مطرح کنید) آخر توقیت به آن خوبى را آقاى مؤمن پیشنهاد و مطرح کرد شما الان به آن رأى ندادید.
ى زدى- واقعاً آن پیشنهاد قضیه را حل مى‏کرد.
هاشمى- آن عین خواست شماست، یعنى ده سال بعد دوباره مى‏نشینند برسى مى‏کنند و رأى مى‏دهند، نمى‏دانم چرا به آن رأى ندادید!
موسوى خوئینى‏ها- خود کمیسیون توقیت را تصویب کرده است ولى مخبر کمیسیون ...
هاشمى رفسنجانى- من از شما مى‏پرسم، شما که صبح به توقیت رأى دادید، عنوان همان را آقاى مؤمن عوض کرده بود (خوئینى‏ها- فرق دارد) خیلى خوب فرق دارد ما بر مى‏گردیم رأى قبلى را مى‏گیریم چون بالاخره باید به یک چیزى رأى بگیریم، قبلًا هم این را داشتیم که دوباره به چیزى رأى مى‏گرفتیم، یادتان نیست؟ حالا از مجموع جلسه مى‏پرسیم: آقایان اجازه بدهند مثل گذشته از چیزى که رد شده دوباره بتوانیم رأى بگیریم.
امامى کاشانى- اجازه بدهید نکته‏اى را عرض کنم شاید به رأى گیرى کمک کند.
نایب رئیس (هاشمى)- نه این کار تسلسل نکات مى‏شود، بگذارید تمام کنیم، خوشبختانه این سابقه را داریم. آقایانى که موافقند این‏که یک بار رد شده، دوباره به آن رأى بگیریم، دستشان را بلند کنند (اکثر دستشان را بلند کردند) تصویب شد. خیلى خوب، حالا به عبارتى که خوانده شد یعنى توقیت در آن نیست (یزدى- بدون سطر آخر) رأى مى‏گیریم.
کروبى- حاج آقا پیشنهاد کمیسیون مقدم است.
بیات- پیشنهاد کمیسیون را به رأى بگذارید.
نایب رئیس- خیلى خوب از اول با ذیل رأى مى‏گیریم. آقایانى که با همین متن با ذیل که در آن توقیت هم هست، موافقند رأى بدهند (دوازده نفر رأى دادند) این‏که رأى‏
Majlis:2 Volume:3 Sessions:29-41 Page:1284
نیاورد. حالا آقایانى که با این متن بدون ذیل موافقنند رأى بدهند (آذرى- توقیت دیگر ندارد) (چهارده نفر رأى دادند) تصویب شد. از «هرگاه» دیگر حذف شد. آقاى مؤمن اصل یکصد و نهم را بخوانید.
 (به شرح زیر خوانده شود)

اصل یکصد و نهم شرایط و صفات رهبر:
الف- صلاحیت علمى لازم براى افتاء در ابواب مختلف فقه.
ب- تقواى لازم براى امامت امت اسلام.
ج- بینش صحیح سیاسى و اجتماعى، مدیریت، تدبیر، شجاعت و قدرت کافى براى رهبرى.
در صورت تعدد واجدین شرایط فوق، شخصى که داراى بینش فقهى و سیاسى قوى‏تر باشد، مقدم است.
محمد دانش زاده (مؤمن) (مخبر کمیسیون رهبرى)- اصل یکصد و نهم قبلًا به این صورت بوده است:
شرایط و صفات رهبر یا اعضاى شوراى رهبرى:
1- صلاحیت علمى و تقوایى لازم براى افتاء و مرجعیت.
2- بینش سیاسى و اجتماعى و شجاعت و قدرت مدیریت کافى براى رهبرى. کمیسیون آن بند اول را که صلاحیت علمى و تقوایى بود، همان طور که ملاحظه مى‏فرمایید در دو بند آورده، صلاحیت علمى را با توجه به نظر مبارک حضرت امام رضوان الله علیه و اقتضاى موازین فقهى براى مرجعیت لازم است که احیاناً از آن استفاده بشود آن را ذکر نکرده، بلکه «صلاحیت علمى لازم براى افتاء در ابواب مختلف فقه» عبارت الاخراى از اجتهاد مطلق است که مجتهد مطلق باشد، این از نظر علمى که مطابق همانى است که حضرت امام مرقوم فرمودند.
ب- تقواى لازم براى امامت امت اسلام. اگر آن‏جا ما یک بند مى‏آوریم (همان طور که در اصل فعلى هست) مى‏گفتیم: «صلاحیت علمى و تقوایى لازم» ناچار بودیم مرجعیت را هم اضافه کنیم. براى این‏که در افتاء اصل فتوا دادن تقوا نمى‏خواهد، صلاحیت علمى مى‏خواهد، یعنى شرط افتاء عادل بودن نیست و چون آن‏جا کلم «مرجعیت» صحیح بود که عنوان تقوایى هم به صلاحیت علمى عطف بشود. چون ما دیدیم اگر مرجعیت ذکر نشود اولى است لذا بند دوم را جداگانه آوردیم: «تقواى لازم براى امامت امت است» که عدالتى که براى امامت امت اسلام لازم است بیشتر است از عدالت‏هاى معمولى در اشخاص.
تقوا تهذیب اخلاق و عدالتى که امام جماعت مى‏خواهد براى این‏که یک نماز جماعتى بخواند در کوران‏هایى قرار نمى‏گیرد لازم نیست در یک حد بالایى باشد ولى تقواى کسى که تمام امور مسلمین را به دست او سپرده شده لازم است در مرتب بالاترى از تقوا باشد. روى این جهت تقواى لازم تأکید شده است.
این را هم توضیح بدهم که بعضى از برادرها که در کمیسیون تشریف آوردند، فرمودند که این تقوا تعریفى ندارد، تعریف تقوا روشن است، یعنى جانب خدا را رعایت کردن و عمل‏
Majlis:2 Volume:3 Sessions:29-41 Page:1285
به دستورات حلال و حرام خداوند چیزى را که فرموده حرام است خوب مرتکب شدنش جایز نیست و ترک واجب هم جایز نیست، وضع و جواز مستحبات و مکروهات همه قهراً روشن است. بنابراین تقوا عبارت روشنى است و براى امامت هم گفتیم که مرحل عالى آن را مى‏رساند.
در بند سوم «بینش صحیح سیاسى و اجتماعى» که کلم صحیح را ما اضافه کرده‏ایم. واقعیت قضیه این است که کسى که بینش سیاسى دارد یک بینش درستى داشته باشد نه بینش نادرست! مضافاً این‏که حضرت امام رضوان الله علیه در یکى از نامه‏هایى که مرقوم فرموده بودند، در آن‏جا فرموده بوند باید داراى بینش صحیح سیاسى باشد، این اقتباس از آن نامه است که کلم «صحیح» را در این بند اضافه کرده‏ایم.
 «مدیریت، تدبیر، شجاعت، قدرت کافى براى رهبرى» این‏ها همان شرایطى است که باید داشته باشد، چیز تازه‏اى نیست. تنها در ذیل یک مسأله اضافه شده و همان طور که صبح هم اجمالًا عرض کردم این را ما در فصل شرایط فوق، شرایط را اگر هم هر دو نفر باشند یا بیشتر، هر دو داشته باشند، تقواى لازم را دارد، صلاحیت علمى لازم را اجمالًا دارد، بینش صحیح دارد، که خودش اگر تک باشد، مى‏تواند رهبر باشد منتها اگر دو نفر شدند چه کار کنیم؟ شخصى که داراى بینش فقهى و سیاسى قوى‏تر باشد، مقدم است که این همان مسأل اعلم است که حاج آقاى آذرى توضیح دادند، بنده هم عرض کردم خدمت آقایان اگر دو نفر باشند که یکى‏شان اعلم باشد از دیگرى، منتها این اعلمیت نه به معناى تنها قانوندان بودن و فقه دانستن است، بلکه هم به این معنا که فقه را بهتر بداند که گفتیم داراى بینش فقهیش قوى‏تر باشد و هم بینش سیاسى‏اش، هم به عبارت الاخرى صلاحیت علمى که بند (الف) است و هم بینشى که بند (ج) هست، از هر دو جهت تقوا باشد این مقدم است چون این اعلم مى‏شود این اعلمهم بالامر و اقواهم علیه مى‏شود و این مسأله‏اى است که هم در روایات متعددى که راجع به رهبرى وارده شده به خوبى دلالت دارد و حاج آقا هم صبح اشاره فرمودند به صحیحه عیسى بن قاسم که آنجا دارد حضرت فرمودند که اگر کسى گوسفندانش را به یک چوپانى سپرده باشد، بعداً کسى را بیابد که اعلم بغنمه هست ممن هو فیها، اعلم بغنمه هست، یعنى بهتر مى‏تواند اداره کند قهراً بهتر توانستن اداره کردن همین است که قوانین ادار گوسفند را بداند و هم در مقام عمل، کیفیت پیاده کردنش را خوب بلد باشد هم بینش او خوب باشد هم فتوا و قانونش را خوب بداند همین روایت دارد، روایات زیاد دیگرى که صبح هم عرض کردیم هست این‏که صبح براى بعضى از برادرها یک مقدارى مورد ابهام بود، من فرمایش حضرت امام را در کتاب فقهشان خواندم در صفح 464 و 465 در جلد دوم کتاب بیعشان مى‏فرماید: «لا بد فى الوالى من صفتین هما اساس الحکومه القانونیه و لا یعقل تحققها الا بهما اهدیهما العلم بالقانون و ثانیتهما العدالة».
بعد مى‏فرماید: «و مسألة الکفایه» که بتواند اداره کند «داخله فى العلم بنطاقها الاوسع و لا شبهة فى لزومها فى الحاکم ایضاً و ان شئت قلت هذه شرط ثالث من اسس الشروط» که ایشان سه تا شرط را ذکر مى‏فرمایند بعد از چند خطى مى‏فرمایید: «و قد ورد فى الاخبار اعتبار العلم و العدل للامام و کان من‏
Majlis:2 Volume:3 Sessions:29-41 Page:1286
المسلمات بین المسلمین منذ الصدر الاول لزوم علم الامام بالاحکام بل لزوم کونه افضل من غیره (که این از مسلمات بین مسلمین است که باید اعلم باشد) و انما الخلاف فى الموضوع» که آن‏ها مى‏گفتند این را.
بعد مى‏فرماید: «و لا زلال طعن علمائنا على من تصده للخلافة بانه جهل حکماً کذائیاً».
به هر حال خیلى روشن بود که حضرت امام در نامه‏اى که به جناب آقاى مشکینى مرقوم فرمودند، نمى‏خواهند بفرمایند فقط مجتهد عادل باشد، هیچ شرط دیگر نمى‏خواهیم، بلکه اعلمیت که اگر یک نفر اعلم باشد نوبت به غیر اعلم نمى‏رسد. روى این اساس و این نکته‏ها در بحث «شرایط و صفات رهبر» این را ذکر کردیم که «در صورت تعدد واجدین شرایط فوق» شخصى که بالفقه و التدبیر اعلم باشد مقدم است. این خلاصه توضیحى بود که من فعلًا لازم مى‏دانم عرض کنم، اگر اشکالى بود در خدمت آقایان هستم، ان شاء الله.
مهدوى کنى- شرط ابتدایى است یا استمرارى است؟
مؤمن- این‏که ما نوشته‏ایم همان است که در روایات آمده.
منشى (یزدى)- بعد از این گزارش، جناب آقاى هاشمى و آقاى هاشمیان و آقاى عمید پیشنهاد داشتند هر کدام نظرشان تأمین نشده است، بفرمایند.
حسین هاشمیان- بسم الله الرحمن الرحیم. بنده عبارت را این جور پیشنهاد کرده بودم «اجتهاد مطلق، به طورى که بتواند در ابواب مختلف فقه احکام را استنباط کند.»
البته قسمت اول گزارش کمیسیون این را تأمین مى‏کند و روى این اصرارى ندارم (یزدى- این ظاهراً تأمین است) اما آن‏که من پیشنهاد کردم علتش این است که ما یکى ملکه اجتهاد را داریم بى آن‏که استنباطى کرده باشد این تقریباً مورد نظر معمول فقهاست که اطلاق ناظر به حلال و حرام و عارف احکام و این‏ها منصرف نیست به چیز یعنى اطلاق نمى‏شود به این طور چیزها و اجتهاد مطلق باشد و در بسیارى از این مسائل (حالا این را بسیار یا مقدار معتنابهى بگوییم در اجتهاد مطلق را مى‏فهماند که بتواند در ابواب فقه آن ملکه را داشته باشد آیا این‏که بالفعل چه قدر استنباط کرده باشد این وجود ندارد و این طور است که انسان به نظر فقها نگاه مى‏کند مى‏بیند که آن‏ها حداقل در مقدار معتنابهى که استنباط کرده باشد، این شرط را دارند، بنابراین روى این مسأله من پیشنهادم این است که در بسیارى حالا یا در مقدارى معتنابهى نیز استنباط کرده باشد.
منشى (یزدى)- بفرمایید آقاى طاهرى.
طاهرى خرم آبادى- بسم الله الرحمن الرحیم. آنچه که از ادله استنباط مى‏شود غیر از این‏که این قدر اجتهاد داشته باشد و نظر فى حلالنا و حرامنا باشد که بتواند استنباط کند این بیش از این استفاده نمى‏شود منتها حالا این توانستن و قدرت مطلق باشد و در همه ابواب فقه این قدرت را داشته باشد اما شما یک دلیلى بیاور که در آن دلیل ذکر شده باشد که ولى- امر یکى از شرایطش این است که یک مقدارى از ابواب فقه را هم استنباط کرده باشد ما یک همچو دلیلى نداریم که این شرط را در این‏جا ذکر کنیم نه فقها گفته‏اند همه فقها وقتى که ذکر کردند مسأل مجتهد را ذکر کرده‏اند عرفه هم همین است دیگر (موسوى اردبیلى- عرف شیاً) خوب‏
Majlis:2 Volume:3 Sessions:29-41 Page:1287
عرف شیئا که در مورد قاضى است مسأل مجتهد عادل را ذکر کردند و به عنوان این‏که استنباط کرده باشد و حاشیه فرض کنید که بر یک رساله‏اى داده باشد یا یک رسال مستقلى داشته باشد و این‏ها را هیچ‏کدام از فقها ذکر نکرده‏اند دلیلى بر آن هم نداریم.
منشى (یزدى)- آقاى آذرى به عنوان موافق صحبت مى‏فرمایند.
احمد آذرى قمى- اتفاقاً همین جمله‏اى که آقاى طاهرى الان فرمودند ذیلش را نخواندند نظر فى حلالنا و فى حرامنا و عرف احکامنا یعنى بشناسد احکام ما را این اصلًا معرفت از آن استفاده نمى‏شود ایشان این مقدار هم شرط نمى‏کند مى‏گوید همین که استنباط کرده باشد کافى است ولى الان یادش رفته باشد ولى عند المراجعه مى‏تواند حکم این را به دست بیاورد این معنا کافى است، پس بنابراین همان نظر فى حلالنا هم این جور از آن استفاده مى‏شود آن‏که ما مى‏گوییم ملکه استنباط داشته باشد، ظاهراً یعنى قواعد اصولى را در دست داشته باشد و مسلط باشد اما در مسائل فروع احکام هیچ چیز ممکن است یک دانه فرع هم روایاتش را نرسیده باشد، اقوالش را نرسیده باشد، این ملکه صدق مى‏کند که دارد الفقها، العلما به همچو کسى عالم نمى‏گویند صرف این‏که مى‏تواند مثل این است که بگویم من مى‏توانم الان بروم یک میلیون ثروت به دست بیاورم آن وقت به من بگویند میلیونر نه، من مى‏توانم بروم به دست بیاورم این غیر از این است که الان به دست آورده‏ام.
عالم فقیه این عناوینى که هست این‏ها صدق نمى‏کند مگر به این‏که به فروع احکام دسترسى پیدا کرد. اما البته چون احاط فعلى و علم فعلى غالبا ممکن نیست براى اشخاص مخصوصاً در زیادى از مسائل فقه لذا این‏ها این را شرط نکرده‏اند و الا اگر ما بخواهیم به ظواهر الفاظ نگاه کنیم نه باید الان هم یادش باشد دیگر برود بنشیند دو دفعه فکر کند، نه.
منشى (یزدى)- بسیار خوب، جناب آقاى مهدوى فرصت هست که شما به عنوان موافق یا مخالف صحبت بفرمایید، آقاى مهدوى بفرمایید.
محمدرضا مهدوى کنى- بنده حرفم این است که صلاحیت افتاء عملا بدون فتوا دادن اصلا امکان ندارد، یعنى مگر ما مى‏توانیم کسى را پیدا کنیم که بگوییم رسیده به مرز اجتهاد ولى امکان ندارد و یعنى مگر ما مى‏توانیم کسى را پیدا کنیم که بگوییم رسیده به مرز اجتهاد ولى هیچ جا فتوا نداده اصلا چنین چیزى امکان ندارد واقعاً اگر یک کسى به مرز اجتهاد رسیده باشد مسلماً این در ابواب مختلف اظهار نظر کرده (توسلى- لااقل براى خودش) براى خودش هم همین طور اصلًا بدون این امکان ندارد.
بنابراین این شرط لازم نیست، همین قدر که ما گفتیم مجتهد حالا اصلا صلاحیت افتاء که آقایان نوشته‏اند، بیخودى اصلاحاتى را که ما در فقه داریم همه این‏ها را عوض کردند! خوب امام هم فرمودند: «مجتهد» خوب، ما هم مجتهد بودیم، مجتهد یعنى کسى که مجتهد است دیگر! دیگر حالا این حرف‏ها چیست که ما عوضش کنیم جاى عدل، تقوا گذاشتن خودش بیخود است هر دو همان است که است در تمام کتب فقهى ما اجتهاد هست، عدالت هست، عدالت البته معلوم است براى قاضى یک طور است، براى حاکم یک مقدار وسیع‏تر است، معلوم است این‏ها اصلا این عبارت‏ها را عوض کردن و اصطلاحاتى که در تاریخ و فرهنگ فقه ما موجود است، عوض کردن به نظر من اصلا خراب‏تر مى‏کند، همین‏ها هست و بنابراین همین که ما
Majlis:2 Volume:3 Sessions:29-41 Page:1288
مجتهد گفتیم مسلماً افتاى فعلى هم دارد در بسیارى از مسائل و ممکن هم نیست کسى مجتهد باشد و صلاحیت افتاء داشته باشد هیچ فتوا نداده باشد اصلا بنابراین من معقدم جاى همه این الفاظ همان مجتهد عادل را بگذاریم و این حرف‏ها اصلا زیادى است.
منشى (یزدى)- بسیار خوب، آقاى بیات به عنوان موافق بفرمایید.
ى کى از آقایان- آقاى مهدوى هم در موافقت صحبت کردند.
نایب رئیس (هاشمى)- نه ایشان با اضافه کردن مخالف بودند.
اسد الله بیات- بسم الله الرحمن الرحیم. لسان لسان مخالف بود، ولى معناً جناب آقاى مهدوى کنى موافق بودند و من تعجبم از جناب آقاى طاهرى است، چون مى‏فرمایند که اگر کسى همین اندازه ملکه را داشته باشد ولو این‏که یک مسأله هم به درج فعلیت نرسد، ما بگوییم که نه عرف حلالنا و حرامناست خیلى متباعد از عرف حلالنا و حرامناست خیلى متباعد از عرف ادبیت است، حاج آقا آذرى قمى توضیح فرمودند که همه هم دارند این‏ها نوع کسانى هستند که رسال بحثى در رابطه با اجتهاد، تقلید بحث کردن تصریح دارند به این عبارت که کلم عرف حلالنا و حرامنا زور دارد، فعلیت دارد، طبیعى است آن فردى که الان ملکه را دارد اما در یک فرعى به فعلیت نرسد آیا این مقلد است یا مجتهد؟ این آدم چه کار باید بکند؟ اگر این آدم مجتهد است کسى که رأى ندارد، مجتهد به چیست؟ من این روح استدلال جناب حاج آقا مهدوى را قبول دارم، یعنى اگر مجتهد بشود، خواهى نخواهى در مقدار زیادى از مسائل باید به رأى خودش عمل بکند. پس این را تصریح بکنید. البته از کلم صلاحیت بر افتاء دقیقاً این معنا استفاده مى‏شود اما تصریح بشود که مراد همه آقایان هم هست. به نظر من هیچ مسأله‏اى از این جهت ندارد، یعنى ابهامى در این جهت نباید وجود داشته است.
مضافاً بر این یک مسأل ولایت است، قدر متقین در ولایت براى کسانى است که بالفعل عرف حلالنا و حرامنا اما آن کسى که سابق این را دارد که یقیناً نمى‏تواند ولى امر مسلمین بشود شما بیایید یه کسى که شبهه مصداقى ولى و غیر ولى است بگویید نه همین اندازه داراى ملکه بودن این هم خلاف احتیاط است و هم درست نیست، بنابراین من اعتقادم این است که یقیناً ولایت شرعى مال کسانى است که اجتهد بالفعل و انبساط بالفعل و عرف بالفعل و نظر همه این‏ها کلم ماضى هم دقیقاً این معنا را نشان مى‏دهد این است که من با این عبارت موافقم.
توسلى- سؤالى دارم (نایب رئیس- بفرمایید) در صورت تعدد واجدین شرایط فوق شخصى که داراى بینش ...
نایب رئیس (هاشمى)- به آن‏جا نرسیده‏ایم هنوز. الان فعلا در همان بند اول هستم، آقاى مؤمن دفاع کنند.
محمد مؤمن- بسم الله الرحمن الرحیم. این فرمایشاتى که صحبت شد به نظر من مى‏آید که دو جنب مخالف خواهد داشت، یکى فرمایش جناب آقاى مهدوى بود که ایشان مى‏فرمایند که چرا گفتید صلاحیت علمى لازم؟ باید بگویید مجتهد. حالا فوقش بگویید مجتهد مطلق و بعد هم بگویید عدالت، تمام کنید بروید چرا الفاظ خوبمان را عوض مى‏کنیم؟ این یک فرمایش است که حالا این خودش به نظر مى‏آید که باید جدا بحث بشود و این معنا همان است که حضرت امام رضوان الله علیه هم در نامه‏شان تعبیر فرمودند که مجتهد عادل دیگر قید
Majlis:2 Volume:3 Sessions:29-41 Page:1289
به آن نزدند «مجتهد عادل که استنباط هم کرده باشد، رساله هم داشته باشد» قید به آن نزده‏اند. یک صحبت این است که حالا وقتى که این جهت تأمین شد، اضافه لازم است یا لازم نیست؟ قبلا در آن گزارش اولى که شور اول داده شد، خدمت آقایان عبارتى را کمیسیون پیشنهاد کرده بود این بود:
الف- اجتهاد مطلق.
بعد بود به طورى که به آسانى بتواند در ابواب مختلف فقه استنباط کند. این همان لفظ معهود به کار گرفته بود منتها بعد آقایان آمدند در این‏جا بحث کردند ممکن است البته به اتفاق آراء نرسد ولى اکثریت گفتند این عبارت صلاحیت علمى لازم براى افتاء در ابواب مختلف فقه اجتهاد مطلق را خیلى خوب مى‏رساند و عبارت زیباترى است و این سر عدول از لفظ اجتهاد آقاى هاشمیان به این کلمه شد اما آن جهتى را که جناب آقاى هاشمیان که اضافه بکنیم، این جوابش همین بود، در کمیسیون هم همین بیانى که حاج آقا مهدوى فرمودند تکیه شد، یعنى گفتیم کسى که مجتهد مطلق باشد که در تمام ابواب بتواند الان به طور معهود استنباط بکند این قهراً و قطعاً همراه با استنباط نکند خصوصاً خصوصاً حالا یک وقت مجتهد متجزى است ممکن است بگویید اولین مرحل استنباطش همان مسأل اول آسانى است که به آن رسیده ولى اگر مجتهد مطلق شد که در تمام ابواب فقه صلاحیت افتاء دارد، این توأم است با آن‏که قهراً مقدارى از احکام را استنباط کرده است و کلى عالم هم که در روایات هست که عمد مدرک ولایت فقیه که حضرت امام ملاحظه فرمودید در این کتابشان همان عناوین علما استناد فرمودند، این‏ها هم همین اشخاص را که مجتهد مطلق باشند، شامل مى‏شود، فتواى فقها هم این است، فتواى خود حضرت امام هم این است و در نامه هم همان مجتهد مطلق گفتند، خلاص حرف این است که آن خواست آقاى هاشمیان با مسأل مجتهد مطلق تأمین است و این عبارت «صلاحیت علمى لازم براى افتاء در ابواب مختلف فقه» همان مسأل مجتهد مطلق است منتها حالا یک بحث دیگرى هم هست که بیاییم لفظ را عوض کنیم یا نکنیم این یک جهت دیگرى است، اگر آقایان پیشنهاد داشته باشند شاید لفظ را برگردانیم، عرض کردم ما خودمان پیشنهادمان این بود که همان لفظ مجتهد مطلق باشد. بنابراین به خاطر این‏که خواسته آقاى هاشمیان حاصل بود کمیسیون این طور گفت و نیازى چون نبوده نیاورده والسلام.
نایب رئیس (هاشمى)- آقاى هاشمیان عبارتشان را بخوانند همان عبارت را به رأى مى‏گذاریم. البته من عرض کردم چون صدر عبارت همان اجتهاد مطلق را مى‏فهماند من رویش اصرارندارم، منصرفم فقط این عبارت «و در بسیارى از مسائل استنباط نیز کرده باشد» اضافه بشود.
نایب رئیس (هاشمى)- آقایانى که موافقند این جمله اضافه بشود به این بند رأى بدهند (5- 6 نفر رأى دادند)- تصویب نشد.
منشى (یزدى)- باز در این‏جا پیشنهادهاى بعد رسیدگى مى‏شود.
نایب رئیس (هاشمى)- پیشنهاد دیگرى نداریم کسى نمى‏خواهد مطرح کند؟
حسین هاشمیان- در 109 من پیشنهاد دارم.
Majlis:2 Volume:3 Sessions:29-41 Page:1290
نایب رئیس (هاشمى)- بگویید پیشنهادتان را.
هاشمیان- در بند «ج» آن‏جا که صفات گفته مى‏شود بنده تا آن‏جا که به روایات مراجعه کرده‏ام معمولًا روایات روى «آگاه به زمان عالم به زمان» زیاد تکیه کرده‏اند روایات در شرایط رهبر لذا پیشنهاد بنده این‏جا این است که آگاهى به مقتضیات زمان اضافه بشود. حالا یکى هم راجع به کلم مستقل هست.
نایب رئیس (هاشمى)- بینش اجتماعى هم آگاهى به مقتضیات زمان است، بینش اجتماعى هم عین همان است، یعنى نظر شما را تأمین مى‏کنند.
بینش اجتماعى چیزى غیر از آن نیست، مى‏خواهید آن تعبیر را بیاورید و تعریف کنید.
منشى (یزدى)- بینش صحیح سیاسى و اجتماعى.
موسوى خوئینى‏ها- چون در روایات هم هست آگاه به زمان همان است که در قانون اساسى آمده.
میرحسین موسوى- مقتضیات زمان یک کمى فراتر است مسائل اجتماعى و فرهنگى و نظایر این‏ها را در بر مى‏گیرد.
نایب رئیس (هاشمى)- اگر نظرتان تأمین است، رویش بحث نکنید، واقعاً هم هست یعنى بینش صحیح اجتماعى سیاسى است.
منشى (یزدى)- چون آخر یک جمله هم دارید عنایت کنید آگاهى به مقتضیات زمان و مستقل و قائم به قسط اضافه شود، یعنى این‏ها را هم پیشنهاد کرده‏اند. حالا عبارتى را که آقایان آورده‏اند بینش صحیح سیاسى و اجتماعى بعد مدیریت، .....
نایب رئیس (هاشمى)- حالا بقیه را توضیح بدهید این را هم خواستید رأى مى‏گیریم.
هاشمیان- بقیه راهم ببینید! یکى از پیشنهادهایى که من دارم مستقل در فکر و عمل است که این را هم من از روایات استفاده کردم که رویش روایات تکیه دارند.
همین طورى که در گذشته اینچنین بوده که همیشه ما آسیبى که دیده‏ایم از بیوت و مراجع و این‏ها این بوده که عده‏اى دور و بر مرجعى بودند که این مرجع را هدایت مى‏کردند مرجع را مى‏کشاندند به طرف نظرات خودشان، لذا مسقل در فکر و عمل نبوده و روایات تعبیر غیر مضارع دارد، یعنى رهبر در فکر و عمل استقلال داشته باشد، این طور نباشد که دیگران او را بکشانند لذا بنده پیشنهادم این است که معناى غیر مضارع که روایات روى آن تکیه زیادى دارد که عبارت از استقلال در فکر و عمل است این این‏جا آورده بشود.
منشى (یزدى)- قائم بالقسط را هم توضیح بفرمایید.
نایب رئیس (هاشمى)- دوباره ممکن است ایشان به عنوان یک پیشنهاد مستقل بخواهند قائم به قسط هم مطرح شود. پس همین جا توضیح بدهند.
هاشمیان- بلى، بنده به این اعتبار قائم به قسط را عرض کردم که ضمن این‏که در روایات تکیه زیاد شده ببینید! عادل بودن غیر از عدالتخواهى است. عدالتخواهى یعنى کسى که عدالت اجتماعى را اجرا بکند، یعنى این تسلط را داشته باشد که عدالت اجتماعى را در جامعه پیاده بکند به صرف این‏که ما بگوییم عادل یا تقواى لازم را داشته باشد کافى نیست، روى همین جهت هم هست به نظر من که روایات با این‏که کافى نیست، روى همین جهت هم هست به نظر من که روایات با این‏که مى‏گویند عادل است، قائم به قسط هم‏
Majlis:2 Volume:3 Sessions:29-41 Page:1291
باشد. بنابراین، این جمله قائم به قسط هم اضافه بشود.
نایب رئیس (هاشمى)- مخالف و موافق صحبت کنند.
منشى (یزدى)- آقاى امینى بفرمایید.
ابراهیم امینى- بسم الله الرحمن الرحیم. این استقلالى که مى‏فرمایند همان بیش صحیح سیاسى است. مگر مى‏شود یک کسى بینش صحیح سیاسى داشته باشد، استقلال نداشته باشد؟ اگر استقلال نداشته باشد که بینش ندارد. بنابراین، این عین همان است و چیز جدیدى نیست مخصوصاً بینش سیاسى، اجتماعى یعنى همان شرایطى که ذکر شده این را هم شامل مى‏شود و اما قائم به قسط هم این خوب همان یک قسم تقواست دیگر و لذا اصلًا تقوا را ذکر کردن که فوق عدالت است و این‏که رهبر باید یک مقدارى تقواى خاصى داشته باشد و آن تقوا عبارت از این است که یک قدرتى داشته باشد که این مقام را بتواند خوب اداره کند، بتواند دفاع از اسلام بکند، همه مشکلات را تحمل بکند و در واقع این همان است و همان قدرت و شجاعت و امثال این‏ها همه این‏ها را شامل مى‏شود چیز جدیدى به نظر من نیست.
نایب رئیس (هاشمى)- موافق و اگر کسى موافق صحبت نمى‏کند آقاى مؤمن توضیح بدهد.
مؤمن (مخبر کمیسیون مربوط به رهبرى)- ى ک جمل کوتاه همان طور که جناب آقاى امینى فرمودند خوب وقتى ما فرض کردیم این عادل است و تقواى لازم براى امامت دارد یعنى در مقام عمل مراقب است خلاف وظیفه نکند پس قائم بالقسط خودش هست قهراً در مقام عمل اگر آنچه را تشخیص مى‏دهد نکند که عادل نیست خوب بنابراین این تأمین شد. وقتى هم فرض کردیم بینش اجتماعى و سیاسى دارد، تدبیر دارد خوب تشخیص مى‏دهد شجاعت هم دارد که آنچه را که تشخیص داد به کار مى‏گیرد، تقوا هم دارد که خلاف تشخیص نکند، بنابراین همین مسائل حاصل است چیز جدیدى نیست و عبارت خوبى را که قانون اساسى داشت و ما هم استفاده کردیم وجهى ندارد تقریباً.
نایب رئیس (هاشمى)- خیلى خوب، همان تعبیرى را که خودتان مى‏خواهید بگویید که به آن رأى بگیریم.
هاشمیان- این آگاهى به مقتضیات زمان و مستقل و قائم به قسط اضافه شود.
نایب رئیس (هاشمى)- خیلى خوب، آقایانى که با اضافه شدن این چند صفت به بند «ج» موافق هستند، رأى بدهند (3 نفر رأى دادند) تصویب نشد. آقاى مهدوى هم اضافه شدند 4 نفر رأى دادند، آقاى مهدوى اگر رأى نمى‏دادید و نمى‏خندیدید بهتر بود. هم خندیدید هم رأى دادید!
مهدوى- تصریح این‏ها خوب است ولى ...
نایب رئیس (هاشمى)- خوب خیلى از چیزها ما 30 صفت هم مى‏توانیم جور کنیم از این‏ها که درست مى‏کنیم.
منشى (یزدى)- حالا آقاى عمید بفرمایید.
میرحسین موسوى- این‏ها خوب است اگر اضافه بشود.
عمید- بسم الله الرحمن الرحیم. من یک پیشنهادى در اصل 109 داشتم که در تعریف اجتهاد که تأمین شده و لذا از آن پیشنهاد صرف‏نظر مى‏کنم و پیشنهاد دیگرى در مورد بند
Majlis:2 Volume:3 Sessions:29-41 Page:1292
 «ب» جناب آقاى مؤمن توضیح دادند که بعضى از آقایان آمدند گفتند که تقوا ... (آذرى- من هم چند پیشنهاد دارم) حالا دو مرتبه وقت هست (هاشمى- خیلى خوب، آقاى آذرى بگذارید آقاى عمید صحبتشان را بکنند) در مورد بند «ب» من عرضم این است که تقوا یک تعریف فقهى مشخص ندارد. آقاى مؤمن این را نقل کردند ولى جواب قانع کننده‏اى ندادند که تقوا کجا تعریف شده، چون تقوا مقول به تشکیک است حداقل و حداکثر دارد و بین حداقل و حداکثر بودن بعید هست، بنابراین یک کلمه‏اى که تعریف مشخصى ندارد جز آن‏هایى که علماى اخلاق هستند به معنى الاخص این سلسله مراتب تقوا را مى‏توانند بدانند و تشخیص بدهند این را در قانون اساسى آوردن درست نیست و لکن عدالت دائر بین نفى و اثبات است عدالت (هست- نیست) بنابراین اضافه کردن کلم عدالت در بند «ب» از این جهت ضرورى است که ذکر خاص بعد العام مى‏شود اول مى‏گوییم عدالت و تازه عدالت را که دارد تقواى لازم را هم داشته باشد. عدالت نفى و اثبات است وقتى اثبات شد، مازاد بر عدالت که در والى امر شرط است، در ولى امر شرط است، این در تقواى لازم گنجانده مى‏شود، بنابراین از قبیل ذکر خاص بعد از عام مى‏شود.
و مسأل دیگر این است که اگر آقایان کافى مى‏دانند ذکر اخص را که بگوییم تقواى لازم اخص است، وقتى ما اخص را آوردیم عام را در دلش دارد، خوب چرا همان عبارتى را که در روایات آمده و حضرت امام هم در تحریر الوسیله بر آن تأکید کرده، آن عبارت را نیاوریم؟ ان لا یکون مکباً على الدنیا. که حضرت امام در تحریر الوسیله جزو شرایط مرجع تقلید مى‏دانند من یجوز تقلید از جمله شرایطى که باید داشته باشد غیر از عدالت و تقوا ان الا یکون مکباً على الدنیا. یک متن اصطلاح جا افتاده روایى است و در فتوا هم آمده در تحریر الوسیله تصریح شده. بنابراین تقواى لازم را جداى از عدالت جداى آن صفات مشخصى که جا افتاده در روایات آورده‏اند یک عبارت نا مشخص و نامحدودى که هیچ تعریفى، هیچ مشخصاتى برایش ندارد. البته این را ما توجه کردیم که تشخیص این صفات با خبرگان است، این مشکل را یک مقدار حل مى‏کند اما چرا در متن قانون اساسى با ابهام بحث بشود، با ابهام عبارت آورده بشود که تفسیر آن به عهد خبرگان باشد؟ بهتر آن است که متن هم کاملًا صریح باشد که خبرگان هم درباره‏اش بحث نکنند که حالا این تقواى لازم با سلسله مراتبى که دارد کدام مقطع و کدام مرتبه‏اش منظور هست؟ در نهایت پیشنهاد من دقیقاً این است که در بند «ب» اصل 109 به این صورت آورده بشود: عدالت و تقواى لازم براى امامت است و یا این‏که آن عبارت اگر عدالت آورده نمى‏شود آن عبارت «لایکون مکباً على الدنیا» به تعبیرى فارسى و روشن آورده شود.
منشى (یزدى)- آقاى امینى بفرمایید.
ابراهیم امینى- بسم الله الرحمن الرحیم. جهتى که کمیسیون لفظ عدالت را نیاورد و تقوا را آورد علتش این بود: گفته شد که عدالت یک مفهومى است گر چه روشن است و به فرمایش ایشان تعریف دارد اما در مورد امامت و رهبرى یک مقدار بالاتر از عدالت لازم است. براى این‏که عدالت در امام جماعت همان حسن ظاهرى است مى‏گویند آقایان حسن ظاهرى کافى است و امثال این‏ها. اما در مورد رهبرى نمى‏شود به این مقدار اکتفا کرد که این این طورى است.
Majlis:2 Volume:3 Sessions:29-41 Page:1293
همین مقدار که در امام جمعه و جماعت و این‏ها لازم است به این مقدار بگوییم بلکه یک کسى که در رأس یک نظام اسلامى است باید به حدى باشد از جهت قدرت نفس و ایمان که در برابر همه حوادث بایستد و از اسلام دفاع کند و یک مقام عالى را دارد باید این قدر قدرت داشته باشد، تقوایى داشته باشد که این قدرت را نتواند منحرف کند به هر حال بتواند نگه دارد، عرضم این است جهتى که عدالت نیامده، تقوا آمده، این بود. بعد پیشنهاد جناب آقاى عمید مطرح شد در کمیسیون. ایشان پیشنهاد مى‏کردند که عدالت هم ذکر بشود، البته جهتى که کمیسیون این مطلب را نپذیرفت نه این بود که با عدالت مخالف بود، بلکه براى این جهت بود که چون تقوا مخصوصاً تقواى براى امامت ذکر بشود این یک تکرارى است بنده در آن جلسه حتى طرفدار آن بودم که حالا چه اشکالى دارد تا حالا این قدر ما یک لفظ عدالت هم ذکر بکنیم الان هم مخالف به آن صورت نیستم اما جهتى که کمیسیون این مطلب را ذکر کرده براى این جهت بود که تقریباً یک تکرار است اما این‏که «مکباً على الدنیا» و امثال این‏ها را ذکر کنیم ما در روایات خیلى چیزها داریم در مورد رهبر اگر بخواهیم همه آن‏ها را ذکر کنیم روایات زیاد است، بنده هم دیده‏ام، آقایان هم دیده‏اند که روایات زیاد است اگر بخواهیم مضامین همه آن‏ها را ذکر کنیم که قانون اساسى نمى‏شود تقوا جامع همه آن‏هاست کسى که تقوا داشته باشد، سائلا لنفسه هست مخالفاً لهوى هست مکب بر دنیا نیست، تقوا جامع همه این‏هاست.
منشى (یزدى)- جناب مشکینى فرمایشى دارید بفرمایید.
مشکینى- بسم الله الرحمن الرحیم. مسأل تقوا و عدالت هر دو در فقه مطرح شده، معنا شده، در باب عدالت امام جماعت و موارد دیگر، عدالت شهود، مسأل شهود از حیث معنا و بیان رسم تام و حد تام ذکر شده و اگر بگوییم که یک واژه‏اى جا افتاده باشد، همان عنوان تقوا و عنوان عدالت است که ایشان مى‏فرمایند که تقوا مفهومى است که روشن نیست اما مکباً على الدنیا یک مطلبى جا افتاده است، این خیلى عجیب است، مکباً على الدنیا یعنى حریصاً و کسى از فقها هم او را از شرط عدالت قرار نداده است منتها امام امت رضوان الله علیه در باب مرجعیت زیادتر و بالاتر از مسأل عدالت و تقوا که فقها مى‏فرمایند ذکر مى‏کند. به هر حال مسأل تقوا روشن است.
تقوا در فقه تعریف شده به معناى فعل واجبات و ترک محرمات، چنان‏که معناى عدالت همین است. از قضا در تعریف تقوا از امام صادق سلام الله علیه روایت شده است که از آن حضرت پرسیدند تقوا چیست؟ (ماهى التقوى؟) حضرت مى‏فرمایند که:
 «عند ایجدک حیث نهاک و لایفقدک حیث امرک» آن‏جا که گفته است «واجب» همیشه آن‏جا باشید و آن‏جا که گفته است «حرام» آن‏جا پیدا نشوید. این معنایش این است که فعل الواجبات، ترک المحرمات! بنابراین مطلبى روشن است. عدالت و تقوا هر دو به معناى فعل واجبات و ترک محرمات است، یعنى این عبارت تقوا این‏جا کافى است اما من هم تصدیق دارم که عدالت اولى بوده براى ذکر از تقوا، فلذا هر دو را ذکر بکنند بهتر است. «عدالت و تقواى لازم»، چون هر دو یک عنوان خاص است والسلام.
نایب رئیس (هاشمى رفسنجانى)- آقاى مؤمن اگر موافق هستند، بفرمایند صحبت کنند.
Majlis:2 Volume:3 Sessions:29-41 Page:1294
منشى (یزدى)- آقاى مؤمن! شما به عنوان کمیسیون دفاع مى‏کنید یا موافق؟
محمد دانش زاده (مؤمن)- عرض کنم چون یک قسمت از فرمایشات جناب آقاى عمید این بود که مفهوم تقوا روشن نیست که حاج آقا مشکینى و حاج آقا امینى فرمودند و من تکرار نمى‏کنم. «تقواى لازم» هم روشن است، مرحل اعلى منظور است، من این را هم تکرار نمى‏کنم فقط به این جهت که باز ظاهراً جناب آقاى امینى هم فرمودند من توجه شورا را به این جهت جلب مى‏کنم که در قانون نویسى بنا بر این نیست که الفاظ مراد ذکر بشود و چون کلم تقوا را یک کلم خوب وافى دانسته‏اند که مطلب را ادا مى‏کند و مفهومش هم روشن است از این جهت کلم تقوا نوشته شده و این‏که تقوا و عدالت لازم که عطف بشود که به منزل ذکر دو لفظ مرادف است، این را کمیسیون به خاطر این‏که با قانون نویسى مطلقاً و خصوصاً با قانون اساسى تناسب ندارد، کاملًا مخالف است.
نایب رئیس (هاشمى رفسنجانى)- پیشنهاد آقاى عمید مشخصاً این است که عدالت قبل از تقوى بیاید.
عمید- عدالت و تقواى لازم.
نایب رئیس (هاشمى رفسنجانى)- آقایانى که موافقند که کلم «عدالت» را قبل از «تقوا» در این بند بیاوریم، رأى بدهند (اکثر موفق بودند) تصویب شد.
آذرى قمى- من یک پیشنهاد دارم.
نایب رئیس (هاشمى رفسنجانى)- آقاى آذرى بفرمایید.
احمد آذرى قمى- من هم در این‏جا مى‏خواستم به عنوان موافق با آقاى عمید صحبت بکنم، این مسأله «تقواى لازم براى امامت امت اسلام» مخصوصاً با کلم امامت هم که اشاره شد، خوب این درجه خیلى بالایى را شرط مى‏کند در حالتى که ممکن است که این امکان عملى نداشته باشد، یعنى ما یک فردى را که عصمت داشته باشد یا تالى تلو عصمت عصمت باشد، چون تقواى لازم براى امامت امت اسلام این‏جا مشخص نشده که براى رهبرى است یا همان امامت به معنى لازم براى امامت به معنى الاخص است؟ على اى حال اگر اشاره به آن روایت که حافظاً لدینه باشد و امثال این‏ها ... این خیلى درجه بالایى را شرط بکنیم در آینده نه چندان دور گرفتار بى‏رهبرى مى‏شویم. بنابراین ما چرا یک چیزى را بیاییم اعتبار کنیم در زمان و در زمان‏هاى ما و در زمان‏هاى کمتر ممکن است یک چیز فردى را پیدا بکنیم که او درج بالاى تقوا را براى امامت امت داشته باشد تا بعد بیاییم خلاف قانون مجبور شویم مرتکب بشویم و برویم سراغ ...
بنابراین پیشنهاد من این است که این مسأله عدالت و تقواى لازم براى امامت امت اسلام را همان عدالت بگوییم، منتها در مسأله عدالت آن‏که صحبت مى شود عدالت در امام جماعت یا چیز فرق دارد، فرق ندارد. عدالت یک معنا دارد.
منشى (یزدى)- آقاى آذرى! شما که در پیشنهاد مکتوبتان در بحث عدالت چیزى ندارید، این‏که من این‏جا مى‏بینم فقط در اصل 109 جمله ...
آذرى قمى- دارم، (اجازه بدهید، این قدر عجله نکنید!) و از حسن ظاهر بسیار فراتر است ... اجازه بدهید، حالا لازم نیست که من عیناً به آن پیشنهادى که کرده‏ام و تمام‏
Majlis:2 Volume:3 Sessions:29-41 Page:1295
جزئیاتش باقى باشم. الان دارم تصحیح مى‏کنم اگر هم بر فرض در این پیشنهادم چیزى نباشد. من مى‏گویم تقواى لازم براى امامت امت اسلام همان طور که آقاى عمید اشاره کردند، اولًا احاطه به مجهول است. یعنى چه؟ مقصودتان چیست؟ مقصودتان همان عصمت است، تالى تلو عصمت است؟ این را مى‏گویند محظور دارد. اگر بگویید نه، همان عدالت است که امام مى‏فرمایند: «مجتهد عادل». اگر ما بخواهیم از امام تبعیت بکنیم ایشان مى‏گویند عادل. دیگر مجتهد عادل نمى‏دانم تقواى لازم براى امامت امت اسلام را داشته باشد، این حرف‏ها شرط نیست و شاید نکت این‏که امام این تعبیر را فرمودند براى همین است که تحقق آن ممکن است مشکل باشد.
پس پیشنهاد من این است همان «عدالت» را شرط بکنیم، منتها اگر ببینید عدالت با عدالت امام جماعت قاطى بشود بگوییم مثلًا «که از حسن ظاهر بسیار فراتر است» یک همچو چیزى و الا خیلى هم روى این مسأله اصرار ندارم.
نایب رئیس (هاشمى رفسنجانى)- به هر حال پیشنهادتان این است که بگوییم «عدالت» و تقوا دیگر نگوییم، فقط بگوییم «عدالت»؟
احمد آذرى قمى- بلى، همین عدالت کافى است.
نایب رئیس (هاشمى رفسنجانى)- ایشان مى‏گویند «و تقواى لازم براى ...» دیگرحذف بشود. حالا نظر آقایان این نبوده که تقواى عصمت، امامتى که گفته‏اند منظور رهبرى است، پس مخالف صحبت کند.
منشى (محمد یزدى)- پیشنهاد مشخصاً چیست آقاى آذرى؟
آذرى قمى- حذف تقواى لازم جهت امامت امت و عدالت به جاى خودش باقى بماند.
منشى (محمد یزدى)- و تبدیل کرده‏اید و عبارتى دارید که این جمله اضافه بشود حالا به چه چیز اصلاح مى‏کنید؟
احمد آذرى قمى- ببینید عدالت و تقوا ...
میر حسین موسوى- ى عنى عدالت و تقوا برداشته شود.
منشى (محمد یزدى)- پیشنهاد مکتوب ایشان این است که بعد از کلم امامت امت اسلام این جمله اضافه بشود: «که از حسن ظاهر بسیار فراتر است». حالا اصلاح مى‏کنند (مشکینى- که تقوا حذف بشود) به یک چیز دیگرى که اصلا آن چیز دیگر را حالا من نمى‏دانم اگر واقعاً مربوط به این است ...
نایب رئیس (هاشمى رفسنجانى)- حالا من فهمیدم چرا آن موقع آقاى آذرى مى‏ترسید ما پیشنهادشان را مطرح کنیم!
آذرى قمى- پیشنهاد حذف است دیگر.
منشى (محمد یزدى)- پیشنهاد حذف را جداگانه باید بنویسید طبق آیین‏نامه باید این‏جا بحث بکنیم، ولى پیشنهاد مکوبتان این‏جا این است، البته یک جمله قبل از آن دارید که آن جداست و آن جمله قبل را جداگانه مطرح مى‏کنیم.
هاشمى رفسنجانى- آن را دیگر یادشان نیاورید!
مکتوب و غیر مکتوب فرقى نمى‏کند، این الان بحث خیلى ندارد و مى‏توانید
Majlis:2 Volume:3 Sessions:29-41 Page:1296
بدون مخالف و موافق این را رأى بگیرید و منظور روشن است.
منشى (محمد یزدى)- پیشنهادشان چیست که رأى بگیرند؟ آقاى آذرى پیشنهادتان چیست؟
آذرى قمى- حذف تقوا.
نایب رئیس (هاشمى رفسنجانى)- و اضافه بشود: حسن ظاهرى براى این کار کافى است ...
منشى (محمد یزدى)- نه، مى‏گویند عدالتى که از حسن ظاهر بسیار فراتر است. ایشان مى‏گویند بعد از این کلم اسلام این جور بشود: تقواى لازم براى امامت امت اسلام که از حسن ظاهر فراتر است ...
آذرى قمى- نه بابا، این را من نگفته‏ام، من این‏جا زنده‏ام و شما دارید به دهان من مى‏گذارید؟
منشى (محمدیزدى)- آقاى آذرى! شما خودتان لطف کنید و بخوانید، من به دهان شما حرف نمى‏گذارم، من دارم مى‏خوانم، اصلاح شده‏اش را خودتان بخوانید.
احمد آذرى قمى- اصلاح این است: عدالت و تقوا کافى است.
منشى (محمد یزدى)- این‏که بحث شد و رأى نیاورد.
آذرى قمى- خوب نیاورد من چه کنم؟
نایب رئیس (هاشمى رفسنجانى)- نه، رأى نگرفتیم (یزدى- قبل از آقاى عمید رأى نگرفتیم) نه، آقاى عمید فقط همین «عدالت» را اضافه کرد که رأى آورد. پس حذف دنبال تقوا، یعنى تقواى لازم براى امامت امت، آن «لازم براى امامت ....» آن حذف مى‏شود. آقایانى که موافق حذف آن ذیل هستند، رأى بدهند. (دو نفر رأى دادند) تصویب نشد.
منشى (محمد یزدى)- حالا آن پیشنهاد بعدتان را هم مطرح مى‏فرمایید؟
احمد آذرى قمى- اجازه بدهید. در اول این‏جا صلاحیت این جور بود که اجتهاد به طورى که در ابواب مختلف فقه به آسانى بتواند استنباط کند.
آن‏جا این را عوض کردند: صلاحیت علمى لازم براى افتاء در ابواب مختلف فقه. من مى‏گویم این مسأله این مقدار صلاحیت علمى لازم براى افتاء در ابواب مختلف فقه، این همان معناى ملکه است و این‏که بتواند به آسانى و به زودى مسائلى که مورد ابتلاء حکومت مى‏شود فتوا را به دست بیاورد، در این نیست. بلى این همین که مجتهد شد و قوه استنباط داشت و لو این‏که حال این را نداشته باشد که برود این مسأله را برسد و استنباط بکند، حلال و حرام را به دست بیاورد. این بنا مسلماً بیشتر باید لازم باشد. کسى که مى‏خواهد رهبرى بکند، جهات فقهى را مى‏خواهد تأمین بکند باید این قدرت را داشته باشد که به زودى بتواند این مسأله را در آورد. یک مسأله که مورد نیاز مى‏شود، یک وزیرى مى‏پرسد، مجلس فرضاً سؤال مى‏کند این یک چیزى داشته باشد ولو براى یک روز، دو روز ... منتهاى مراتب من در آن‏جا گفته‏ام که این لازم نیست، حالا مباشرتاً و مستقیماً. همین قوه استنباط را که داشته باشد ولو این‏که به توسط یک لجنه فتوایى که کارهاى تتبعى بکنند ...
منشى (محمد یزدى)- نه این نیست که استنباطش را دیگران بکنند.
Majlis:2 Volume:3 Sessions:29-41 Page:1297
آذرى قمى- حالا بنده هنوز که توضیح نداده‏ام چه طور شما ...
منشى (محمد یزدى)- بلى حالا اجازه بدهید توضیح بدهند ولو لجنه فتوایى ...
آذرى قمى- من مى‏گویم لجنه فتوایى معنایش این است که تتبعى باشد، این‏ها بروند روایت را پیدا بکنند بعد بررسى بکنند این را خودش در آن جلسه ممکن است که نتیج بحث را در اختیار او بگذارند بعد بتواند رأى بدهد و نظر بدهد. نه این‏که فتوا را دیگران بدهند ...
موسوى اردبیلى- (باخنده) استنباط هم کرده باشد؟!
آذرى قمى- این که خنده ندارد، این اشکال است، شما بى‏خودى مى‏خندید.
ى زدى- بسیار خوب اجازه بدهید توضیح ...
هاشمى رفسنجانى- چرا نمى‏گذارید حرف ایشان تمام بشود؟ خوب بگذارید تمام کنند!
آذرى قمى- ببینید الان بنده خودم همین جورى هستم، نمى‏توانم تتبع بکنم، روایات را در ابواب مختلف پیدا بکنم. به یک کسى مى‏گویم که روایتى که مثلًا مناسب با این است را بکن، یا اقوال را در فلان جا ببین! این هم این‏ها را در اختیار من مى‏گذارد بعد من روى این‏ها نظر بدهم. یک همچو افرادى که کارهاى تتبع و گشتن و روایت و حرف‏ها را بتوانند در اختیار او بگذارند آن وقت او خودش مى‏تواند استنباط بکند على اىّ حال این معنا را من مى‏گویم مضر است. به صرف این‏که صلاحیت لازم را داشته باشد، این کافى نیست و باید آن جمله‏اى که قبلًا کمیسیون گذاشته بود که «به آسانى بتواند مسائل را استنباط کند» آن باید حتماً باشد.
نایب رئیس (هاشمى رفسنجانى)- پیشنهاد مشخص شما این است که آن جمل قبلى کمیسیون برگردد. مخالف و موافق صحبت کنند.
ى زدى- نخیر، پیشنهاد مشخصشان این است: ولو توسط لجنه فتوایى، این را اصلاح مى‏کنید یا نه؟
آذرى قمى- بلى با آن عبارت قبلى کمیسیون.
منشى (محمدیزدى)- آقاى آذرى! پیشنهادتان مشخصاً غیر از این است یا همین است؟
هاشمى رفسنجانى- همان برگردد.
محمد مؤمن- اجازه بفرمایید، پیشنهاد ایشان این است: «اجتهاد مطلق به طورى که به آسانى ولو توسط لجنه فتوایى بتواند در همه ابواب احکام را استنباط کند.»
ى زدى- آقاى امینى به عنوان مخالف بفرمایید.
ابراهیم امینى- بسم الله الرحمن الرحیم. عرض کنم که یکى این مسأله است که آیا لازم است که این واقعاً فعلًا هم استنباط کرده باشد یا نه؟ ما دلیلى نداریم که در این‏که باید فعلًا استنباط کرده باشد. براى این‏که آن تعبیرى که در روایات هست فقهاء است. اما فقهاء باید استنباط کرده باشند. معلوم نیست براى این‏که اگر یک کسى آن مبانى که در استنباط لازم است، این مبانى را دارد اصول خوانده، البته این هست که (من هم موافقم) این کمتر اتفاق مى‏افتد که یک کسى واقعاً آمادگى لازم را داشته باشد و هیچ جا استنباط نکرده باشد. این واقعاً کم است. اما به هر حال ما دلیلى برایش نداریم. کلمه‏اى هم که حضرت امام فرمودند، «مجتهد» فرموده‏اند. یعنى آن کسى که قدرت استنباط دارد ...
Majlis:2 Volume:3 Sessions:29-41 Page:1298
نایب رئیس (هاشمى رفسنجانى)- ایشان که نمى‏گویند که رده باشد، ایشان مى‏گوید که بتواند به آسانى استنباط کند. روى این بحث کنید.
ابراهیم امینى- منتها ایشان (جناب آقاى آذرى) براى این جهت که این مطلب را اصلاح کنند فرمودند که این لازم است که استنباط بالفعل باشد و آسان هم باشد و به سادگى باشد اما نه خودش بلکه یک لجنه‏اى و این براى آن‏ها آسان باشد. یعنى براى ایشان آسان باشد یعنى بتواند یک عده‏اى را دعوت کند براى این‏که استنباط بکنند این چه ضرورتى دارد؟
محمد یزدى- نه، آقاى امینى. ایشان نمى‏گویند دیگران استنباط کنند مى‏گویند دیگران زمینه‏ها را فراهم کنند، خود ایشان استنباط کنند.
جنتى- دیگر خود کفایى لازم نیست ...
ابراهیم امینى- نه، این تشکیل لجنه در واقع مطلبى را چیز نمى‏آورد، براى چه لجنه؟
ى زدى- فراهم کردن مقدمات. توضیح دادند، یعنى اسناد و مدارک را بیاورند کمکشان بکنند.
هاشمى رفسنجانى- و لو با تشکیل لجنه.
ابراهیم امینى- ى عنى مثلًا این برایش آسان است به این‏که یک لجنه اى را بیاورد. من نمى‏فهمم که مطلب چیست؟
منشى- آقاى بیات موافق هستند، بفرمایید.
اسدالله بیات- بسم الله الرحمن الرحیم. در شور اول عبارت، عبارت مجتهد مطلق بود، این پیشنهاد خود من بود و آن موقع هم رأى آورده بود. بعد شور دوم آقاى طاهرى که از کمیسیون چهارم تشریف آورده بودند که ما نبودیم ما آمدیم دیدیم که آن کلمه تبدیل به صلاحیت افتاء شده و من تعجب مى‏کنم که آقایان اول جلسه یک نوع استدلال دارند که شدیداً با آن نوع برخورد مخالف است که در آن‏جا کلم اعلم منه، اعلم بغنمه، این تعبیرات آورده مى‏شود، حاج آقا مهدوى کنى یا بعضى از سروران عباراتى دارند که که مى‏گویند اصلًا معناى این عبارت یعنى کسى که مستنبط بالفعل است. الان ما داریم از آقاى امینى مى‏شنویم که نخیر کدام روایت گفته که استنباط بالفعل؟ مثلًا فرض کنید که یک کسى «وسایل» را خوب بلد است «کفایه» را هم بلد است، مبانى نظرى اصولى نایینى و آغازى و دیگران و دیگران را هم بلد است، اما چه طور بلد است؟ معنایش این است که مثلًا فرض کنید که الان بناست در رابطه با یکى از مناطق مثلًا جبهه یا جاى دیگر یک نظرى ابراز بشود بعد مى‏آییم مى‏گوییم جناب رهبر! ما یک نظرى لازم داریم، بگوید خوب آقاى زید بن ارقم یا مثلًا آقاى چه، شما بروید روایات را ببینید بعد نظر صاحب جواهر را هم بیاورید در این‏جا، اگر نظر این است یعنى واقعاً این منظور است مسلماً خوب این آدم عوامى است. چنین آدمى چه طور مى‏تواند ولایت امت اسلامى را که با حرف او خونى حلال مى‏شود، با حرف او به افراد کشته شده شهید اطلاق مى‏شود و شهید به حساب مى‏آید، ما بیاییم بگوییم این مقدار کافى است. پس اگر ملکه هیچ به فعلیت نرسیده این آدم مقلد است، مجتهد نیست. مگر بگویید که این ممکن است اگر مراجعه بکند دو ساعت دیگر، سه ساعت دیگر ...
هاشمى رفسنجانى- شما در موافقت آقاى آذرى دارید صحبت مى‏کنید؟ (بیات- بله)
Majlis:2 Volume:3 Sessions:29-41 Page:1299
خوب ایشان مى‏گویند که ولو بالجنه ...
بیات- عرض مى‏کنم راجع به لجنه نظر ایشان این نیست که نتواند بیاید. (هاشمى رفسنجانى- خودشان مى‏گویند این طور نیست) نه حالا عرض مى‏کنم، خود ایشان اگر من مخالف صحبت کردم مى‏گویند که معنایش این نیست. بحث این است که حاج آقا آذرى مثال هم زدند که من این‏جورى هستم. من این‏جورى هستم یعنى چه؟ خود ایشان الان داراى فتوا هستند، ایشان رأى دارد. ایشان خودشان را مثال زدند، این بهترین شاهد قضیه است. منتها حرف ایشان عبارت از این است که آقا من مى‏گویم فلان طلبه، این روایت در فلان باب وسائل است، در فلان جلد است، برو آن‏ها را جمع کن بیاور مجموعاً بنشین، آقاى خوانسارى هم همین کار را کرد. حرف ایشان این است و حرف درستى هم این‏جا است و عیبى هم که ندارد. من در مشهد درس آقاى میلانى که رفته بودم در بعضى از جلسات، ایشان هم در بعضى از مواقع همین کار را مى‏کردند. حرف ایشان از لجنه این است، نه این‏که افراد بیایند کمک استنباط ایشان باشند. این معنا را بنده قبول دارم و ما قبلًا گفته بودیم و بحثمان اصلًا این است. کسى مى‏تواند داراى ولایت باشد که بالفعل صاحب رأى باشد.
بنابراین بنده هم در شور اول پیشنهادم این بود و اعتقادم این است که حرف، کاملًا حرف درستى است و نظر ایشان از لجنه آن معنا نیست که در ذهن بعضى از برادرها هست، این چیزى است که در بین علما متداول بوده. آن‏ها مى‏روند تتبع مى‏کنند، احادیث را مى‏آورند اقوال فقها را جمع مى‏کنند بعد ایشان که هم رأى دارد و هم نظر استنباطى دارد جمع بندى مى‏کند و نظر مى‏دهد.
نایب رئیس (هاشمى رفسنجانى)- آقاى اردبیلى بفرمایید.
سید عبدالکریم موسوى اردبیلى- جناب آقاى آذرى دو چیز را فرمودند یکى این‏که به آسانى استنباط کند فلان ... حالا من با آن جهتش مخالف نیستم که اگر قرار باشد آن اضافه بشود. من توضیحى مى‏خواستم عرض کنم در لجنه فتوایى. آقایان همه اهل فضل هستند و مى‏دانند. لجنه که این آقایان تشکیل مى‏دهند چند رقم است.
یک وقت آن توضیحى که ایشان دادند آن اصلًا نوشتن ندارد. یک آقایى مى‏خواهد استنباط کند به یکى مى‏گوید ببین فلان کس از فلان کس نقل کرده یا نه؟ او مى‏رود مثلًا رجالش را مى‏بیند، مى‏آید مى‏گوید من نگاه کردم، نه او هیچ وقت از او نقل نکرده. یا مثلًا در فلان لغت شما آن نهایه را بنویسید بیاورد. اگر منظورشان از لجنه فتوایى این است، این حرف درستى است.
اولا این لجنه را اصطلاحاً فتوایى نمى‏گوید (امینى- پس چه مى‏گویند؟) حلا من عرض مى‏کنم. یک کمکى است از شاگردانش، از رفقایش گرفته و ثانیاً این گفتن ندارد، همه این کارها را مى‏کنند.
لجنه فتوایى که مى‏گویند در مراجع یعنى حداقل استنباط من از لجنه فتوایى این است، فهمیده‏ام چون گاهى مجتهدین خودشان نمى‏توانند به مسائل ... اما مبناى این‏ها را، مبناى اصولى این را، مبناى فقهى این شاگردانش مى‏دانند، افضل شاگردانش را جمع مى‏کند مى‏گویند شما یک جلسه (استفتاء گاهى مى‏گفتند) استفتاء تشکیل بدهید یا مثلًا لجنه فتوایى.
Majlis:2 Volume:3 Sessions:29-41 Page:1300
آن‏ها مى‏نشینند بر طبق مبانى این شخص، خودشان هم اهل نظر هستند مى‏آیند جمع مى‏شوند در آن‏جا کارهاى استنباط را اکثراً آن‏ها مى‏کنند، منتها مى‏آیند گاهى به عرض آقا مى‏رسانند. لجنه فتوایى آقاى اصفهانى، آقاى آشیخ کاظم شیرازى جزء لجنه فتوایى بوده. آدم‏هاى این‏جورى! منظورشان از لجنه فتوایى این است؟ این دومى است؟
گاهى هم مباحثه کمپانى است. این‏ها هیچ کدامشان قدرتش را ندارند، منتها جمع مى‏شوند یک کلمه این مى‏گوید، یک کلمه او مى‏گوید او آخرش یک چیز مى‏گوید. من فکر مى‏کنم این آخرى را قطعاً این نظرشان نیست.
دومى را هم با تصریحى که کرد آن هم نظرش نیست. آن در آن مراجع بزرگ و امثال این‏هاست، آن اولى را ایشان مى‏خواهد بگوید. آن اولى هم لجنه فتوایى نیست، نوشتن هم نمى‏خواهد. بگوییم این آقا مى‏تواند استنباط کند، اما گاهى مراجعه به لغتش یا پیدا کردن روایت را به کسى مى‏گوید انجام بدهد. این‏که لجنه فتوایى نیست. آن وقت اگر ما کلم لجنه فتوایى را در این جا بیاوریم این اشتباه مى‏شود. بنابراین با آوردن این جمله «لجنه فتوایى» من مخالفم، این درست نیست. اما آن جمل اول را اگر آقایان رأى مى‏دهند برگردد ما خیلى مصر به این نیستیم.
آذرى قمى- حالا لجنه فتوایى باشد مگر اشکالى دارد؟
منشى (یزدى)- دیگر بحث نمى‏کنیم، کمیسیون دفاع کند که مسأله روشن بشود.
نایب رئیس (هاشمى رفسنجانى)- آقاى مؤمن بفرمایید.
محمد دانش زاده (مؤمن) (مخبرکمیسیون)- عرض کنم همان طورى که جناب آقاى موسوى توضیح دادند در کمیسیون مسائل مطرح شد (مخصوصاً این!) و ما برداشتمان همین بود که آن قسمى که حاج آقا فرمودند مراد حاج آقا آذرى هم هست که تعبیر معروف شاید فیش بردارى‏ها را واگذار کند و پیدا کردن اقوال و احیاناً ذکر لفظى را که رجالیین در مورد روایت نوشته‏اند، منظورشان این هست. علاوه بر این جهت که حاج آقا فرمودند که به این لجه فتوایى نمى‏گویند، علاوه بر این در قانون اساسى لزومى ندارد به این در کمیسیون توجه شد یعنى وقتى ما گفتیم که شخص طورى باشد که بتواند در تمام ابواب مختلف فقه فتوا بدهد، خوب توانستن اعم است از این‏که یک وقت خودش بدون این‏که معاون و کمک بگیرد مى‏رود همه اقوال و روایتش را خودش پیدا مى‏کند، یا این‏که اقوال فقها ببیند، اقوال رجالین را ببیند و گاهى هم هست که نه، از یک اشخاصى کمک مى‏گیرد، هر دو قسمتش جزوء افتاء است. بنابراین، این ذکر کردن این ولو توسط لجنه فتوایى صرف‏نظر از این‏که عبارت وافى نیست، این از قبیل ذکر آیین‏نامه کار در قانون اساسى است و از این جهت لازم ندید کمیسیون که ذکر بشود.
نایب رئیس (هاشمى رفسنجانى)- پیشنهاد جناب آقاى آذرى مشخص بشود رأى بگیریم. شما عبارتشان را بخوانید.
آذرى قمى- من الان روى این‏که اشکال دارم همان عبارت اول خود کمیسیون است: به آسانى بتواند در مسائل مختلف استنباط بکند.
مؤمن- اجازه دهید عبارت قبل این بوده است: اجتهاد مطلق به طورى که به آسانى‏
Majlis:2 Volume:3 Sessions:29-41 Page:1301
بتواند در ابواب مختلف فقه احکام را استنباط کند، که حاج آقا اضافه کرده‏اند که اجتهاد مطلق به طورى که ولو توسط لجنه فتوایى ...
آذرى- روى آن اصرارى ندارم، آن را حذف کنید.
منشى- پس پیشنهاد مکتوبتان را پس گرفتید؟ بنابراین مى‏ماند همان قسمتى که حاج آقا خواندند.
نایب رئیس (هاشمى)- آقایانى که با پیشنهاد آقاى آذرى موافق هستند، رأى بدهند (عد کمى رأى دادند) تصویب نشد. پیشنهاد دیگرى نداریم؟
منشى (یزدى)- آقاى آذرى دیگر پیشنهادى ندارند ولى آقاى هاشمیان پیشنهادى دارند که لابد بعد از تنفس مطرح مى‏فرمایید.
نایب رئیس (هاشمى)- بله، یک ربع ساعت تنفسى مى‏دهیم.
 (جلسه ساعت 06/ 18 به عنوان تنفس تعطیل و مجدداً ساعت 30/ 18 به ریاست آیت الله مشکینى تشکیل شد.)
رئیس- بسم الله الرحمن الرحیم. جلسه رسمى است، مطالب را تعقیب بفرمایید.
منشى (یزدى)- در پیشنهادهاى مکتوب یکى هم از جناب آقاى هاشمیان است که چون در اصل 107 قسمت آخرش حذف مى‏شود این‏جا هم ... آقاى هاشمیان خودتان توضیح بفرمایید.
حسین هاشمیان- بسم الله الرحمن الرحیم. عرض بکنم من پیشنهاد حذف این ذیل را دارم:
 «در صورت تعدد واجدین شرایط فوق، شخصى را داراى بینش سیاسى قوى‏تر باشد مقدم است». حالا یا من این را نفهمیدم، ولى از ظاهر این، استنباط من این است که صدر اصل 107 کافى است، یعنى این‏جا منظورشان از «بینش فقهى یا بینش سیاسى داشته باشد» چیست؟ اگر این‏جا اعلم به استنباط باشد، اعلم به احکام فقهى باشد از جهت جودت استنباط و یا موضوعات فقهى، موضوعاتى که شناخت آن‏ها یعنى تبیین احکام بستگى به شناخت آن موضوعات دارد چون هر موضوعى که نیست. بنابراین، این همان اعلم مى‏شود. «در مسائل سیاسى هم قوى‏تر باشد»، آن‏هم در اصل 107 آمده که این در موضوعات سیاسى، در مسائل سیاسى اعلم باشد. بنابراین وقتى شما این را در اصل 107 دارید دیگر دلیلى ندارد این‏جا ذکر بکنید. آن این این‏جا زیادى است، بنابراین بنده پیشنهاد حذف دارم.
منشى (محمد یزدى)- مخالف و موافق مى‏توانند صحبت کنند (اظهارى نشد) آقاى مؤمن توضیح بدهید.
محمد دانش زاده (مؤمن) (مخبر کمیسیون)- بسم الله الرحمن الرحیم. من در همه فرمایشات جناب آقاى هاشمیان نبودم ولى این قسمت آخرى که مى‏فرمودند، عرض کنم که اصل 107 اصلى است که در واقع مرحل اجراى کار توسط خبرگان است. آن‏جا مستقیماً شرایط را معترض نشده. اما این اصل 109 براى این است که بخواهد شرایطش را معترض بشود.
شرایط على قسمین: یک شرط که على اى حال (یک قسم سرى شرایط) باید باشد، همان چیزى است که به عنوان الف و ب و ج که اعلمیت است و تقواست و تدبیر و بینش که ذکر کردیم.
Majlis:2 Volume:3 Sessions:29-41 Page:1302
یک شرط دیگر هم هست که واقعاً عرض کردم با توجه به روایاتى که داریم اعلمیت در امام امت و رهبرى شرط است. این را هم ما این‏جا ذکر کردیم که اگر دو نفر باشند که یکى از آن‏ها اقوى از دیگرى است، اصل 107 مقام اجراى آن هست تنها اگر بود صلاحیت داشت که رهبر باشد ولى فعلًا دو نفر هستند که یکى از آن‏ها اقوى از دیگرى است اصل 107 مى‏سازد با این‏که مثل مقبولیت عامه باشد. مقبولیت عامه از نظر فقهى شرط نیست، ولى مسأل اعلمیت از نظر فقهى شرط است و اگر لطف بفرمایید این بماند بسیار جالب است براى این‏که ما مى‏خواهیم بگوییم در رهبر اگر دو نفر باشند اعلمیت شرط است و تالى هم شرط است.
حدوث استمرار و بقا فرقى نمى‏کند اگر که فرض کنید که ما آلان یک رهبرى داشته باشیم که از نظر تدبیر خوب است، بعد یک نفر دیگرى پیدا کنیم که به مراتب از این قوى‏تر است معتقدیم که در این صورت آن کسى که قوى‏تر هست رهبرى مال او است. درست است قبلًا واحد شرط بود به خاطر این‏که کسى نبود اما بعداً به خاطر پیدا شدن یک نفر اعلم این فاقد شرط مى‏شود و خیلى خوب است که دست خبرگان ...، مسأله شرعى است، شرط شرعى است و یک چیزى در ذهن‏ها مى‏آید که روى این حساب ممکن است پس متزلزل باشد که امسال و سال دیگر و چند ماه دیگر و این حرف‏ها ... این ظاهراً این طور نیست چون مسأل این‏که یک نفر از نظر تدبیر قوى‏تر از دیگرى باشد این احتیاج دارد به این‏که سال‏هاى متمادى بگذرد و ممارستى در تدبیر داشته باشد.
از نظر فقهى بخواهد قوى‏تر باشد احتیاج دارد به این‏که سال‏ها بگذرد تا این‏که قدرت علمى بیشترى پیدا بکند لذا به تزلزل منتهى نمى‏شود فقط این دست خبرگان را هم باز مى‏گذارد، به قول آقایان این فایده اعتبارى آن است از نظر شرعى هم چون شارع مسأل اعلمیت را معتبر دانسته و همان طورى که مفصلًا صحبت کردیم از این جهت ما این‏جا ذکرش کردیم.
نایب رئیس- پیشنهاد آقاى هاشمیان را مشخص کنید تا رأى بگیریم (هاشمیان- من منصرف شدم)
مهدوى- بنده با بودنش مخالفم.
طاهرى خرم آبادى- آقاى مهدوى استدلال کنند، شاید ما هم رأى بدهیم.
نایب رئیس (هاشمى)- به خاطر آقاى مهدوى به رأى مى‏گذاریم، استدلالش همین است.
منشى- باید قبلًا بحث مى‏شد و مخالف و موافق صحبت مى‏کردند.
نایب رئیس- حرفى نداریم، بعد از بحث مخبر که دیگر بحث نمى‏کنیم. آقاى مشکینى هم قبلًا پیشنهاد حذف داده بودند که گفتیم این‏جا رسیدگى مى‏کنیم، آقاى مشکینى گفتند سه جا تکرار شده است که یک جا همین‏جاست که پیشنهاد حذفش را داده‏اند، آقاى هاشمیان هم پیشنهاد حذف داده‏اند.
منشى (یزدى)- به هر حال تصمیم بگیرید اگر قرار است مخالف و موافق صحبت کنند با این‏که خود پیشنهاد دهنده صرف‏نظر کرده بحث بشود.
نایب رئیس (هاشمى)- بحث این است که ایشان مطرح کرده کسى به عنوان مخالف و موافق صحبت نکرده. مخبر هم دفاعش را کرده ما باید رأى بگیریم. آقایانى که مى‏خواهند رأى بدهند، رأى بدهند.
Majlis:2 Volume:3 Sessions:29-41 Page:1303
منشى (یزدى)- آقاى توسلى سؤالى داشتند (هاشمى- مطرح کنند).
توسلى- «در صورت تعدد واجدین شرایط فوق شخصى که داراى بینش فقهى و سیاسى قوى‏تر باشد، مقدم است». در مورد تعارضش اگر یک کسى در بینش فقهى‏اش بیشتر و بهتر است و یکى در بینش سیاسى، در مورد تعارض این‏جا باید چه کار کرد؟
نایب رئیس (هاشمى)- این هم نیامده، این نقص جدیدى است. شما این‏که آمده مى‏خواهید حذف کنید تا برسد به آن.
توسلى- من به عنوان سؤال گفتم.
هاشمیان- من وقتى صحبت کردم بعضى از آقایان نبودند و اول جلسه بود و کسى نبود.
نایب رئیس- جلسه رسمى بوده. نه این‏که کسى نبوده. این نظم را به هم زدن است. یعنى همیشه بعد از این‏که مخبر صحبت کرد دوباره مى‏گویند بگذارید ما مى‏خواهیم صحبت کنیم. این فقط به این مورد ختم نمى‏شود. پیشنهاد حذف هم یکى و دو تا نیست.
مؤمن- راجع به سؤال حاج آقا توسلى مى‏خواهید من یک توضیحى بدهم؟
نایب رئیس- بفرمایید جواب بدهید.
محمد مؤمن (مخبر کمیسیون)- اجازه بدهید سؤال آقاى توسلى را من توضیح بدهم. عرض کنم که این مسأله تزاحم خیلى فروع زیادى دارد، ممکن است یک نفر بینش سیاسى‏اش زیادتر باشد، یکى شجاعتش زیادتر باشد. یکى قدرت و توان جسمى‏اش براى تصمیم‏گیرى بهتر بتواند کار بکند. یکى شجاعت این‏ها یک چیزهایى است که اگر ما بخواهیم متعرض بشویم، مثنوى هفتاد من کاغذ شود. این‏که ما گفتیم یک مسأل شرعى است که همان اعلمهم که در روایات هست خواستیم ذکر بکنیم. این یکى را متعرض شدیم البته فروع بیشتر و زیادى پیدا مى‏شود که تصمیم گیریش با خبرگان است و در اجلاسیه‏هاى خبرگان آقایانى که هستند توجه دارند که آن‏جا این مسأله مورد توجه قرار گرفته است و هنوز هم بحثش ادامه دارد.
نایب رئیس (هاشمى)- خیلى خوب، آقایان سؤال و جواب را فهمیدند. فعلًا پیشنهاد حذف است که از طرف آقاى مشکینى و آقاى هاشمیان هر دو پیشنهاد شده است. آقاى مهدوى هم پیشنهاد مى‏کنند که قبلًا به ما نداده بودند. پیشنهاد را بخوانید.
منشى (یزدى)- پیشنهاد این است که از همین اصل صد و نهم آن سطر آخر «در صورت تعدد واجدین شرایط فوق شخصى که داراى بینش فقهى و سیاسى قوى‏تر باشد مقدم است». پیشنهاد آقایان حذف این عبارت است.
موسوى اردبیلى- حذف نشود.
نایب رئیس (هاشمى)- چون آقاى موسوى بعد از همه استدلال‏ها گفتند ما حق داریم بگوییم نه این جاى بدى است، هم تکرارى است و هم فقط یک جهت را گفته‏اند. ما مى‏خواستیم رأى بگیریم. آقایانى که موافقند با حذف این بند که پیشنهاد شده رأى بدهند. (عد کمى دست بلند کردند) تصویب نشد.
مهدوى- شما اعلمیت را مى‏گذارید کنار و مى‏گویید مجتهد ....
نایب رئیس (هاشمى)- آقاى مهدوى این را قبلًا گفتیم، ما که موافق حذف بودیم به خاطر این بود که تکرارى است والا آن بالا گفته‏ایم. این مضمون آمده ... (مهدوى- من‏
Majlis:2 Volume:3 Sessions:29-41 Page:1304
مخالف حذف هستم) خوب، آن‏که تصویب شده. ما به خاطر تکرارش مى‏خواستیم حذف کنیم. آقاى مهدوى در جلسات نمى‏آیند وقتى هم مى‏آیند نسبت به گذشته اوقاتشان تلخ مى‏شود!
منشى- پیشنهاد حذف کلمات «تدبیر و قدرت» از بند (ج) اصل یکصد و نهم «بینش صحیح سیاسى و اجتماعى، مدیریت، تدبیر، شجاعت و قدرت کافى» از جناب آقاى مشکینى است که توضیح مى‏فرمایند:
على مشکینى- بسم الله الرحمن الرحیم. اولًا تدبیر داخل در مدیریت است، تدبیر یعنى دنبال کردن، دبر شیئى، دبر آن قرار دادن است و عاقبت اندیشى است.
 «مدیریت کافى» کافى است براى تدبیر و لذا کلم تدبیر هم در آن اصل نوشته نشده است در اصل یکصد و نهم که بیان کرده بینش سیاسى و اجتماعى و شجاعت و قدرت و مدیریت کافى آن‏جا هم تدبیر نیامده مدیریت را آورده است. این راجع به تدبیر.
و اما راجع به «قدرت»، قدرت یک عنوان عامى است که در تمام افعال عباد شرط است از این شرایط کلیه است ولى در این‏جا مصداق قدرت همین است که ذکر شد. قدرت کافى یعنى چه؟ یعنى اجتهاد داشته باشد، عدالت داشته باشد، بینش صحیح سیاسى داشته باشد، مدیریت داشته باشد، قدرت را مستقلًا ذکر کردن صحیح نیست. قدرت یک عنوان عامى است که تحقق خارجى‏اش عبارت است از همین‏هایى که ذکر شده، بنابراین ما گفتیم به این‏که این جور ذکر بشود پنج تا شرط بشود «بینش صحیح سیاسى و اجتماعى، شجاعت و مدیریت کافى براى رهبرى.» چنانچه در اصل هم همین جور ذکر شده و مدیریت کافى براى رهبرى. پس کلم «شجاعت» مقدم مى‏شود بعد مدیریت کافى براى رهبرى آن وقت قهراً تدبیر و قدرت حذف شده است که اصل بهتر مى‏شود و مطابق با اصول دیگر مى‏شود، و السلام.
جنتى- اصل 105 هم هست.
مشکینى- مدبر هست دنبال مدیر، عرض کردم آن‏جا هم اگر ملاحظه کنید عطف تفسیر ذکر شده است. نه این‏که مستقلًا.
منشى- آقاى هاشمیان به عنوان مخالف صحبت مى‏فرمایند:
حسین هاشمیان- بنده مخالفم به این دلیل که مدیریت با تدبیر با هم تفاوت دارند. تدبیر دنباله‏نگرى و عاقبت‏نگرى است یعنى رهبرى که پایان کار و نتیج کار و عاقبت کار را هم بیندیشد نه موضع را و بالفعل را نگاه بکند لذا از ماد دبر است. یعنى دنبال قضیه را بداند و تشخیص بدهد مدیر عبارت از این است که وضع فعلى را، یعنى گردش کار را در وضع فعلى خوب بتواند انجام بدهد، یعنى از مدیران لایق و آگاه استفاده کند به گونه‏اى که از کمترین نیرو، بیشترین نتیجه را بگیرد و بنابراین، این دو تا با هم از نظر مفهوم تفاوت دارند.
در مسأل قدرت هم که ایشان فرمودند اولًا قدرت در روایات هم ذکر شده که رهبر قدرت داشته باشد. این قدرت حالا یا قدرت جسمى است یا قدرت فکرى است، به هر حال کسى باشد که توان حکومت کردن را داشته باشد و در روایات هم ذکر شده بنابراین ضررى ندارد که این تدبیر و قدرت باشد.
منشى (یزدى)- آقاى مهدوى موافقند، بفرمایید.
مهدوى- بنده هم اعتقادم این است که اولًا قدرت شامل قدرت جسمى هم مى‏شود.
Majlis:2 Volume:3 Sessions:29-41 Page:1305
ممکن است یک کسى شجاعت داشته باشد، تدبیر داشته باشد ولى مریض الاحوال باشد. خوب قدرت این از دست رفته است.
نایب رئیس (هاشمى)- پس شما مخالف هستید؟
مهدوى- من مخالف حذف هستم.
نایب رئیس (هاشمى)- آقاى مؤمن مى‏توانند دفاع بکنند.
مؤمن (مخبر کمیسیون)- عرض کنم که کمیسیون با هر دو مخالف است. مسأل قدرت غیر از مسأل شجاعت است. قدرت یعنى توانایى داشته باشد همان طورى که حاج آقا فرمودند، نیابتاً حالا من عرض مى‏کنم که مریض الاحوال باشد، وضعش طورى باشد که به همان مقدار نیروى لازم که مثلًا 8 ساعت کار مى‏خواهد رهبرى نتواند 8 ساعت وقتش را صرف بکند، یک ساعت بیشتر نمى‏تواند و یک ساعت کافى نیست، قدرت کافى ندارد قدرت که باید باشد هیچ، قدرت کافى براى رهبرى هم باید باشد اگر قدرت نداشته باشد، مدیر هم هست اما به شرط این‏که قدرت داشته باشد. بیچاره مى‏تواند اداره بکند به معناى مدیریت خوب مى‏تواند اداره بکند اما به قول حاج آقا فعلًا مریض الاحوال است به خاطر مریض الاحوال بودنش مانده است. این است که معناى مدیریت این است که بتواند الان وضعیت را خوب بچرخاند اما به شرطى که توانایى جسمى داشته باشد براى این‏که وقت صرف بکند چون قدرت و مدیریت دو مسأله بود از این جهت ذکر شده و اتفاقاً حاج آقا! در اصل سابق هم بوده. مسأل «قدرت و مدیریت کافى براى رهبرى» هم قدرت بوده و هم مدیریت. چیزى که کمیسیون این‏جا اضافه کرده تدبیر است. تدبیر هم همان طور که فرمودند عاقبت اندیشى است و اگر دقت هم بکنید به نظرم تدبیر برنامه‏ریزى است و مدیریت اجراى برنامه است. کسى که مى‏تواند برنامه ریخته شده را قشنگ پیاده بکند، مدیر خوبى است و برنامه را هم خوب بریزد، ممکن است مجلس برنامه را براى ادار کارخانه‏اى بریزد، برنامه خوب را مجلس بدهد دست یک مدیرى خوب. مدیر خوب آن است که آن برنامه‏اى که مجلس به او داده خوب بتواند پیاده کند. رهبر باید هم خودش بتواند عاقبت اندیشى کند و تصمیم‏گیرى‏هایى که لازم است داشته باشد و در مقام عمل هم بتواند پیاده کند و ما که این کار را کردیم دیدیم که قدرت حتماً باید باشد همان طور که در این اصل بود. مسأل تدبیر هم در اصل پنجم، مدیر و مدبر، البته آن‏جا قدرت ندارد ولى مدیر و مدبر هم تدبیر و هم ادار آن‏جا آمده بود. این‏جا هم قدرت بود گفتیم که تدبیر هم با مدیریت چون دو جهت هست تدبیر هم اضافه بشود روى این جهت هر دو جهت ذکر شده، والسلام.
نایب رئیس (هاشمى)- پیشنهاد جناب آقاى مشکینى را به رأى مى‏گذاریم. ایشان مى‏فرمایند که در این اصل کلم «تدبیر و قدرت» حذف بشود. شجاعت جلو بیاید و این جور بشود «بینش صحیح سیاسى و اجتماعى، شجاعت و مدیریت کافى براى رهبرى.» آقایانى که با این پیشنهاد موافق هستند، رأى بدهند. (عد کمى دست بلند کردند) رأى نیاورد.
منشى (یزدى)- یکى دو تا پیشنهاد دیگر هست که چون قاعدتاً حذف نیست و جنب اثباتى دارد طبق آیین‏نامه با یک امضاء نمى‏توانیم مطرح کنیم.
یک پیشنهاد جناب آقاى خوئینى‏ها دارند که اصلاح عبارتى به نظر مى‏رسد. اگر اصلاح عبارتى است مى‏شود مطرح کرد و آن این که در بند «ب» که دنباله دارد: تقواى لازم براى‏
Majlis:2 Volume:3 Sessions:29-41 Page:1306
امامت امت اسلام، ایشان پیشنهاد مى‏کنند به جاى کلم «امامت» بگوییم «رهبرى».
نایب رئیس (هاشمى)- منظور هم همین است، منظور آقایان از امامت، رهبرى است. این پیشنهاد اصلاح لفظى است، اگر آقایان کمیسیون روى محتوا اهمیتى نمى‏دهند ما رأى بگیریم (مخبر کمیسیون- اشکالى ندارد) آقایانى که موافقند به جاى «امامت» این‏جا «رهبرى» بنویسیم، رأى بدهند (اکثر رأى دادند) تصویب شد.
هاشمیان- در اصل 109 باز من پیشنهاد دارم.
منشى- آن پیشنهاد چاپى نیست و آقاى توسلى هم آن پیشنهاد را داده‏اند آن پیشنهاد در اصل 109 نیست و در اختیارات مى‏آید که مربوط به اصل 110 است اصل 109 دیگر پیشنهادى ندارد و باید به خود اصل رأى بگیریم. آقاى امینى بفرمایید.
ابراهیم امینى- پیشنهاد من این است که در بند «ج» این مدیریتى که ذکر شده بعد از شجاعت ذکر بشود، براى آن جهت است که بعد مى‏شود «بینش صحیح سیاسى و اجتماعى، تدبیر و شجاعت، مدیریت و قدرت کافى» و جهتش هم این است که این «کافى» هم به مدیریت مى‏خورد و هم به قدرت.
کما این‏که در سابق هم (در قانون اساسى سابق) همین جورى بوده یعنى قید به مدیریت باید بخورد.
نایب رئیس (هاشمى)- من فکر مى‏کنم پیشنهاد خوبى است، عبارت هم سلیس‏تر مى‏شود و هم به هر دو مى‏خورد، عبارت را بخوانید.
 (به شرح زیر خوانده شد)

ج- بینش صحیح سیاسى و اجتماعى، تدبیر، شجاعت، مدیریت و قدرت کافى براى رهبرى.
نایب رئیس (هاشمى)- یعنى مدیریت بعد از شجاعت مى‏رود. فرقش این است که مدیریت و قدرت کافى با هم از کلم کافى استفاده مى‏کنند.
امینى- هر دو از کلم «کافى» استفاده مى‏شود کما این‏که قبلًا هم همین جور بوده است.
نایب رئیس- کسى مخالف نیست، آقایان موافق رأى بدهند (اکثر رأى دادند) تصویب شد. اصل را براى رأى‏گیرى بخوانید.
 (به شرح زیر خوانده شد)

اصل یکصد و نهم- شرایط و صفات رهبر:
الف- صلاحیت علمى لازم براى افتاء در ابواب مختلف فقه.
ب- عدالت و تقواى لازم براى رهبرى امت اسلام.
ج- بینش صحیح سیاسى و اجتماعى، تدبیر، شجاعت، مدیریت و قدرت کافى براى رهبرى. در صورت تعدد واجدین شرایط فوق، شخصى که داراى بینش فقهى و سیاسى قوى‏تر باشد، مقدم است.
موسوى خوئینى‏ها- پیشنهاد من که در بند ب تصویب شد، این بود که «امت اسلام» هم از آخر آن حذف شود.
نایب رئیس (هاشمى)- اگر پیشنهاد آقاى خوئینى‏ها این جورى بوده ما باید مجدداً
Majlis:2 Volume:3 Sessions:29-41 Page:1307
رأى بگیریم. یعنى بند (ب) این طور مى‏شود: «عدالت و تقواى لازم براى رهبرى». البته از یک جهت هم حرف درستى است چون رهبرى امت اسلام که این جورى نیست که ما در قانون اساسى‏مان بیاوریم که مى‏خواهیم رهبر آن‏ها باشیم! انقلاب یک معنایى دارد ولى رهبرى ....
میرحسین موسوى- من مخالفم.
منشى- پیشنهاد فقط به عنوان اصلاح عبارتى قبول شده است، بحث ندارد.
موسوى- رأى گرفته شود، مخالف دیگر صحبت نمى‏کند.
منشى (یزدى)- عبارت این شد: ب- عدالت و تقواى لازم براى رهبرى امت اسلام.
ج- بینش صحیح سیاسى و اجتماعى، تدبیر، شجاعت، مدیریت و قدرت کافى براى رهبرى.
در صورت تعدد واجدین شرایط فوق، شخصى که داراى بینش فقهى و سیاسى قوى‏تر باشد مقدم است.
نایب رئیس- آقایانى که با این متن قرائت شده موافق هستند، رأى بدهند. (اکثر رأى دادند) با اکثریت قوى تصویب شد. اصل بعدى را بخوانید.
 (به شرح زیر قرائت شد)

اصل یکصد و دهم- وظایف و اختیارات رهبر:
1- سیاستگذارى کلى نظام جمهورى اسلامى پس از مشورت با مجمع تشخیص مصلحت.
2- نظارت بر حسن اجراى سیاست‏هاى کلى نظام.
مؤمن (مخبر کمیسیون)- من اگر بخواهم همه اصل را بخوانم و توضیح بدهم یک مقدارى طول مى‏کشد و لابد مى‏فرمایند از وقت گذشت. عرض کنم که در این اصل با توجه به آن اصل سابق و مقایسه با اصل سابق که حساب بکنیم یک تغییراتى در اصل سابق داده شده که شاید.
عمید زنجانى- تذکر آیین‏نامه‏اى دارم.
نایب رئیس (هاشمى)- آقاى عمید تذکر آیین‏نامه‏اى دارند بفرمایید.
عمید زنجانى- بسم الله الرحمن الرحیم. تصرف در اختیارات رهبر یعنى اصل یکصد و ده از محورهاى تعیین شده خارج است. براى خاطر این‏که در نامه حضرت امام ...
نایب رئیس (هاشمى)- این‏که اخطار نیست، باید به وقتش رأى بگیریم. ایشان که توضیح دادند، رأى مى‏گیریم. اگر جدید است، باید رأى بگیریم.
عمید زنجانى- در هر حال این خارج از محورهاى تعیین شده ...
نایب رئیس- خیلى خوب، بحث سر همین بود بگویید که باید رأى بگیریم. آقاى مؤمن بفرمایید.
مؤمن- این مسایلى که در این اصل مورد نظر کمیسیون بوده شاید بتوانیم بگوییم که دو بخش است. حالا من عرض مى‏کنم ببینید ممکن است بیشتر هم باشد. یکى این‏که با عنایت به این‏که مسأل ولایت فقیه مطلق است و همان طورى که حضرت امام چه در نوشته‏هاى فقهى‏شان و چه در صحبت‏هایشان و خصوصاً در این نام اخیرى که به جناب آقاى خامنه‏اى نوشته‏اند، مرقوم فرموده‏اند که ولایت فقیه مطلق است و در فرمایشاتشان تصریح کرده‏اند که تمام آنچه را که‏
Majlis:2 Volume:3 Sessions:29-41 Page:1308
از نظر حکومت و ادار دولت براى ائمه معصومین سلام الله علیهم و پیامبر گرامى اسلام هست در مقام حکومت براى ولى فقیه هم هست. بر این اساس که یک میزان فقهى هست و میزان شرعى هست. کمیسیون در این اصل یک سرى اختیارات ولى فقیه را اضافه بر آنچه که در اصل صد و ده سابق بوده، آورده است. ممکن است گفته بشود خوب بود به طور کلى گفته بشود که ولى فقیه در تمام موارد هر طورى بخواهد مى‏تواند تصمیم‏گیرى بکند. اما همان طورى که صحبت شد، اگر در قانون اساسى به این صورت بیاید که ولى فقیه به طور کلى مطلق همان طورى که واقعاً و شرعاً هست مى‏تواند تصمیم‏گیرى بکند کمیسیون تشخیص داد که ممکن است که نظام جمهورى اسلامى متهم به بى‏قانونى و بى‏ضابطگى بشود. براى این‏که این مسأله نباشد، یک‏سرى از اختیاراتى را که اختیارات کلیدى بود، این‏جا اضافه کرد و به این بسنده کرد براى این‏که جمع بین حقین شده باشد.
در عین حال البته بزرگوارانى بودند که نظرشان این بود که تمام اختیاراتى که از نظر فقهى براى ولى فقیه هست این‏جا به یک صورتى اضافه بشود یا در یک بندى آورده بشود این صحبت شد ولى حرفى و نظرى را که کمیسیون در این رابطه ابراز کرد همین بود که عرض کردم که چون ممکن است قانون اساسى ما و نظام را به بى‏ضابطگى متهم بکنند، از این جهت به آن صورت آورده نشد. یک‏سرى اختیاراتى که اختیارات کلیدى بود این‏جا آورده شد. این یک مطلب.
مطلب دیگرى که خواهش مى‏کنم توجه بفرمایید اضافه شد و آورده شد این بود که در قانون اساسى سابق جزو اختیارات مقام فقیه مسأل تشکیل شوراى عالى دفاع بود مخصوصاً بعد از آن‏که جناب آقاى نورى آن‏جا تشریف آوردند و یک مقدار توضیح براى کمیسیون دادند، کمیسیون تصمیم گرفت که شوراى عالى دفاع را از این اصل حذف بکند و بجاى آن چیزى که جایش در قانون اساسى خالى است و فوق شوراى عالى دفاع است «شوراى امنیت ملى» این را بگذارد و در صحبت‏هاى زیادى که آن‏جا شد راجع به اعضایى که لازم هست در این شوراى امنیت ملى شرکت کنند بحث زیاد شد و همان طورى که ملاحظه مى‏فرمایید این افرادى که این‏جا ذکر شده، رئیس جمهور، رئیس قو قضاییه، رئیس ستاد مشترک، فرماند کل سپاه، مسؤول اطلاعات کشور، وزیر امور خارجه، وزیر کشور، مسؤول امور برنامه و بودجه، وزیر اقتصاد و دارایى، دو مشاور به تعیین رهبر. یک جمع یازده نفرى این شوراى امنیت ملى را تشکیل مى‏دهند که دستور تشکیل‏شان با مقام رهبرى است که به ریاست رئیس جمهور تشکیل مى‏شود و حدود اختیارات و وظایف شورا هم به عهد قانون که مجلس است گذاشته شد و مصوبات شورا را هم شرط کردند که باید به تأیید مقام رهبرى برسد تا لازم الاجرا باشد.
این هم یک تغییر نسبتاً اساسى و کلى است که خودش چشمگیر است که در این اصل انجام شده. البته بحث‏هاى فراوانى شد که آیا کمیسیون حق دارد شوراى عالى دفاع را حذف کند که در قانون اساسى بالخصوص ذکر شده و افراد و اعضایش را به عنوان قانون اساسى معین شده یا نه؟ بحث‏هاى فراوانى شد در هر حال کمیسیون به این نتیجه رسید که آنچه که وظیف کمیسیون هست بحث در مسایل مربوط به رهبرى است و چیزى که لازم آن تصمیم‏گیرى کمیسیون باشد، حق کمیسیون است کمیسیون مصلحت تشخیص مى‏دهد آنچه که براى مقام رهبرى باشد، مسأل تشکیل شوراى امنیت ملى باشد و آن مسأل شوراى عالى دفاع با توجه‏
Majlis:2 Volume:3 Sessions:29-41 Page:1309
به آن متن قانون اساسى سابق روشن است که منظور از تشکیل شوراى عالى دفاع ملى آن امورى است که آن شورا در رابطه با مسأل دفاع نظامى از کشور به عهده دارد. از ترکیب افراد آن‏جا که تقریباً همه نظامى هستند این جهت روشن است. گفتند که این یکى از کمیته‏هایى خواهد بود که در خدمت این شوراى امنیت ملى است. در هر حال در عین این‏که مسأله، مسأله‏اى نبود که در کمیسیون اتفاقى باشد اما اکثریت کمیسیون که ملاک تصمیم‏گیرى است به این نتیجه رسید و به این رأى داد. این هم یک مسأله است.
یک مسأل دیگرى هم که این‏جا هست آن قصه ذیل است که رهبر مى‏تواند بعضى از اختیارات خود را به شخص دیگرى تفویض کند که این هم باز یک چیز تازه‏اى است که کمیسیون تقدیم شورا کرده است. این رئوس مسایلى است که این‏جا توسع اختیارات (یک) مخصوصاً آوردن شوراى امنیت ملى با این ترکیب پیشنهادى و حذف شوراى عالى دفاع (دوم). و آن قسمت سومش هم که مسأله چیز ... و الا البته اختیارات رهبر اضافه شده در مواردى که ملاحظه مى‏فرمایید مثلًا سیاستگذارى کلى، نظارت بر حسن اجرا، تعیین نماینده، انحلال مجلس حتى عزل رئیس جمهور بدون این‏که نظر مجلس باشد این چیزها هست که حالا یواش یواش وقتى ان شاء الله وارد شدیم، جزئیاتش را بیشتر خدمت آقایان عرض مى‏کنم، والسلام.
نایب رئیس (هاشمى رفسنجانى)- خیلى خوب، حالا تذکرى که آقاى عمید دادند که این اصل جدیدى است یعنى واقعاً موارد زیادى در آن آمده که نبوده ما باید اول اجازه از جلسه بگیریم که وارد چیزهاى جدید بشویم یا نه، البته یک قسمتش را آقاى خامنه‏اى به ما نامه نوشته‏اند آن قسمتى که انحلال مجلس است ایشان نوشته‏اند این را موافق نیستند مطرح بشود و عملًا بیرون مى‏رود منهاى آن. توى بحث گذاشته مى‏شود. آقایانى که موافقند که این به عنوان مسائل جدیدى که این‏جا هست.
مشکینى- آقا رهبرى عمومیت دارد در امر امام. این را اصلًا هر جور صحبت کنید در محدوده ...
نایب رئیس (هاشمى رفسنجانى)- خیلى خوب حالا شما رأى بدهید که بیاید به هرحال یک چیزهاى جدیدى در آن است آقاى خامنه‏اى هم که موافقت کرده‏اند مشکلى نداریم آقایان موافقت کنند که دیگر شبهه نباشد.
آقایانى که موافقند این اصل در بحث ما بیاید رأى بدهند (اکثر رأى دادند) تصویب شد خیلى خوب، چون این اصل جدید است، آقایانى که مخالفند مى‏توانند صحبت کنند. (یزدى- با پیشنهادها مخالفند یا با اصل؟) ما در اصل جدید یک بحث کلى اول مى‏کنیم مثل همه بحث‏هاى دیگر. (یکى از آقایان- بند بند مطرح کنید) خیلى خوب، اگر آقایان قبول مى‏کنند ما هم حرفى نداریم، بند بند بحث مى‏کنیم.
امامى کاشانى- من پیشنهاد حذف دارم.
نایب رئیس- اگر بند بند مطرح شود، شما هر بندى را خواستید پیشنهاد حذف بدهید. این‏که راحت‏تر است، اولین بند «سیاستگذارى کلى نظام جمهورى اسلامى پس از مشورت با مجمع تشخیص مصلحت» است. آقایان اگر مخالفند دربار این عبارت بحث کنند.
Majlis:2 Volume:3 Sessions:29-41 Page:1310
نورى- یک‏سرى از این بندها اختیارات است و یک‏سرى وظایف، اگر اختیارات از این‏جا بخواهد حذف شود این اصل کلًا باید عوض بشود ...
نایب رئیس- حرف آقاى نورى حرف خوبى است مى‏فرمایند اگر در این بندهایى که اختیارات است یک چیزى را تصویب بکنیم طبعاً این عنوان هم مى‏ماند. بنابراین حق آقاى نورى محفوظ است تا همه بندها را بحث کنیم آن وقت ببینیم عنوان را «اختیارات و وظایف» بگذاریم یا فقط «وظایف». آقاى آذرى بفرمایید.
احمد آذرى قمى- مفهوم عنوان این اصل «وظایف و اختیارات رهبر» این است که غیر از مواردى که زیر آن ذکر شده رهبر اختیار دیگرى ندارد چون ظاهراً همه وظایف و اختیارات رهبر در زیر آن تیتر ذکر شده است و غیر از آن‏ها اختیار دیگرى ندارد و این با ولایت مطلقه منافات دارد. همان طورى که آقاى مؤمن اشاره کردند.
حضرت امام در نامه‏اى که به رئیس جمهورى نوشته بودند روى این مسأله تأکید داشتند و مؤید این معنا که خود کمیسیون هم این مفهوم را براى این اصل قائل است همان دلیل توجیهى است که در آن‏جا ذکر کرده است دلیل توجیهى‏شان این است که ما ولایت مطلقه را قبول داریم ولى چون دنیا ما را به بى‏ضابطگى متهم مى‏کند بنابراین ما از او رفع ید کردیم. این هم دلیلى است بر این‏که کمیسیون این مفهوم را براى این اصل قائل است و چون این جور است من مى‏گویم در حدود وظیفه‏اى که حضرت امام قدس سره الشریف به ما واگذار کرده، هنوز آب غسلش خشک نشده ما بیاییم زیر آب آن مسأله را این‏جا بزنیم؟ این کار درستى نیست، بنابراین پیشنهاد من این است که یا این عبارت را این جور بکنیم «وظایف رهبر» و منظورم از وظایف رهبر این باشد که کارهایى که به عهد رهبر گذاشته شده و او انجام مى‏دهد مباشرتاً این کارهایى است که در ذیل واقع شده اما اختیاراتش که حالا باید الا و لابد در این موارد بخواهد اعمال ولایت بکند ولى جاى دیگر حق ندارد این را دیگر از آن استفاده نمى‏شود بنابراین پیشنهاد من این است که یا آن‏جایى که (من آن عبارت را قبلًا داشتم) اعمال ولایت مربوطه از راه‏هاى زیر قابل تحقق است یعنى در حقیقت این وظیفه را به عهد او بگذاریم که اگر مى‏خواهد در کار جنگ شرکت داشته باشد از این راه که شوراى عالى دفاعى تشکیل بدهد و این افراد را معین بکند و دخالتش، ولایتش در جنگ از این راه‏ها انجام بگیرد اما در موارد دیگر نه، آزاد است حالا اگر در کارهاى دیگر مى‏خواهد دخالت بکند مباشرت داشته باشد یا به وسیل تعیین نماینده آن کارها را انجام بدهد اشکال ندارد.
بنابراین این کلمه وظایف را اگر باقى بگذاریم یا به آن شکل این اشکالى ندارد و بنابراین پیشنهاد من این است که یک عبارتى حالا اصلى یا عبارت به ذیل آن اصل یکصد و هفت اضافه کنیم یا همین جا تصریح بکنیم ابتدائاً که دایر ولایت فقیه عین همان محدود همان اختیاراتى است که پیغمبر صلى الله علیه و آله و ائمه معصومین علیهم السلام داشتند این عموم دارد و تعمیم دارد و بعداً آن وقت این کلمه وظایف را بنویسیم ولو وظایف و اختیارات رهبر هم دیگر باشد آن اشکالى ندارد.
منشى (یزدى)- آقاى نورى (به عنوان مخالف) بفرمایید.
Majlis:2 Volume:3 Sessions:29-41 Page:1311
عبدالله نورى- بسم الله الرحمن الرحیم. در ارتباط با این‏که کلم اختیارات از این‏جا بخواهد حذف بشود من فکر مى‏کنم که همان مطلبى را که الان خدمت جناب آقاى هاشمى گفتم دوباره تکرار کنم و آن این است که این اصل کلًا باید عوض بشود و یک اصل جدیدى نوشته بشود بر مبناى وظایف خاصى که مى‏خواهیم به رهبر داده بشود و بقى آن هم برود تحت عنوان همان اعمال ولایت فقیهى که نظرشان است. در این اصل بند 3 جزو اختیارات رهبر است، بند 4 جزو اختیارت رهبر است، عزل در تمام موارد جزو اختیارات رهبر است، عفو جزو اختیارات رهبر است. یعنى بحثى که الان مطرح مى‏شود این است که ما یک اصل جدید بنویسیم حتى تأیید در رابطه با مصوبات شوراى امنیت ملى جزو اختیارات رهبر است.
اگر ما بخواهیم که کلًا وظایف را یک دسته کنیم آن‏هایى که به عهد کس دیگرى نیست و به عهد رهبر است باید این‏ها را جدا کنیم مثلًا نصب را بیاوریم در رابطه با بعضى از موارد که خیلى هم کم مى‏ماند یک‏سرى موارد خاص را بیاوریم مثل سیاستگذارى و نظارت بقیه را حذف کنیم ببریم جزو همان اختیارات عامه‏اى که مى‏خواهد داشته باشد و از طرف دیگر اگر آن بحثى که جناب آقاى آذرى مطرح مى‏فرمایند باشد من فکر مى‏کنم خیلى دیگر از قسمت‏هاى قانون اساسى را لزومى ندارد بیاوریم همه را مى‏گذاریم جزو اختیارات رهبر و اعمال ولایت فقیه، ولایت مطلقه را هم به رهبر مى‏دهیم آن در شرایط خاصى مصالحى را که تشخیص مى‏دهد عمل بکند چرا از الان ما بیاییم این‏جا یک‏سرى ضوابط و قوانینى را درست کنیم که احیاناً ممکن است دست و پاگیر هم باشد؟
اگر بناست که خیر، ما این را این‏جا بگذاریم ولو این‏که اعمال ولایت هم باشد به طریقى که اشاره مى‏کنند خیلى خوب در همین جا هم در رابطه با اختیارات مصرح در قانون اساسى یک سلسله مواردى هست که آن‏ها را باید ذکر بکنیم چه در وظایفش، چه در اختیاراتش و من فکر مى‏کنم مناسبت‏ترین شکل همین باشد که وظایف و اختیارات رهبر این‏جا بیاید و در زمان حضرت امام هم قانون اساسى ما چیزى اضافه بر این‏ها نداشته، کمتر از این‏ها بوده چیزى که در قانون اساسى مصرح به آن بوده و این‏که الان اشاره بشود که هنوز به چهلم حضرت امام نرسیده‏ایم با این نمى‏شود این را درست کرد که این‏جا براى اعمال ولایت مطلقه فقیه باید یک تعبیرى بیاید که کل قانون اساسى را شامل بشود.
احمد جنتى- ... به معنى این‏که این اصول در رابطه با رهبرى هم هست مخصوصاً این اصلش از مهم‏ترین مسائلى است که در این شورا مطرح مى‏شود و ما اگر مطلب جناب آقاى آذرى را از اول این جور حل نکنیم بعد گیر مى‏کنیم و آن این است که اصلًا بحث روى این بیاید که آیا شوراى بازنگرى حق دارد اختیارات رهبر را محدود بکند یا حق ندارد؟ اگر گفتیم حق ندارد اصلًا کلیه این مسائل را باید حذف بکنیم یا مگر به یک صورتى آن را در بیاوریم که معناى محدودیت ندهد. اگر گفتیم مى‏تواند محدود بکند آن وقت این مسائل زمینه پیدا مى‏کند بعد یک بحث دیگر باز مى‏آید که اگر حق داریم محدود بکنیم تا چه حد مى‏توانیم محدود بکنیم اگر این کلیات را به بحث بگذاریم خیال مى‏کنم براى رأى‏هایى که بعد مى‏خواهیم بدهیم خیلى مفید است و زیربناى مسائل آینده‏مان است.
میرحسین موسوى- آقاى هاشمى یک تذکر دارم.
نایب رئیس (هاشمى رفسنجانى)- تذکرتان را بفرمایید.
Majlis:2 Volume:3 Sessions:29-41 Page:1312
میر حسین موسوى- ببینید موقعى که مسأل رهبرى را حضرت امام به این‏جا ارجاع کردند خودشان وقوف داشتند که ما در این زمینه مى‏خواهیم بحث بکنیم و اگر ایشان قصد این را داشتند که وظایف گسترده‏تر بشود همان طور که در مورد حذف مرجعیت با صراحت صحبت کردند مى‏فرمودند که این چیز کم است و این زیاد بشود یا دگرگون بشود ما قانون اساسى قبلى را داریم که به امضاى حضرت امام رسیده، تردید در این جور چیزها عواقب خاصى مى‏تواند داشته باشد خوب ما مجلس را منحل بکنیم بگوییم جزو اختیارات رهبرى مى‏توند باشد ولایت مطلقه مگر نمى‏تواند مجلس را منحل بکند، نمى‏تواند خودش قانونگذارى بکند، نمى‏تواند جاى دولت کار بکند؟ تمام این‏ها جزو ولایت مطلقه است ولى بر اساس شرایط زمان، مصلحت روز آن شیو پیاده شدن ولایت مطلقه بر اساس این قانون اساسى بوده که تا الان بوده الان هم در زمین این قانون اگر حضرت امام اشکالى در این تیترها آورده یعنى اختیارات داشتند همان طور که در مورد مرجعیت با این صراحت فرمودند یک چیزى مى‏فرمودند، اشاره مى‏کردند تمام جلسه را راهنمایى مى‏کردند وقتى ایشان در آن نامه فقط بحث این را کردند که من مخالف بودن مرجعیت هستم پس نشان مى‏دهد که راجع به کل مسائل دیگر ایشان ایرادى نداشتند. اختیار را به این‏جا داده‏اند، با بیست و پنج رأیى که در این‏جا هست.
نایب رئیس (هاشمى رفسنجانى)- ما دنبال آن نیستیم که محدود بکنیم که این‏جا نتوانیم چیزى بگوییم، آقاى جنتى هم فرمودند. مورد به مورد آقایانى که عقیده‏شان این است که ما حق نداریم، رأى ندهند. آقایانى که عقیده‏شان این است دیگر ما بیاییم یکدفعه کلى آن جور بحث کنیم دوباره، این جور، چرا باید آن کار را بکنیم؟ ما بى شک باید یک چیزهایى به نام رهبرى این‏جا بنویسیم اگر کل آن را حذف کنیم یعنى ننویسیم شوراى دفاع، ننویسیم فرماند کل قوا ننویسیم صدا و سیما معنایش این است که دوباره باید براى همه این‏ها مسؤول تعیین کنیم مگر مى‏شود فرماندهى کل قوا را ما بدون مسؤول این‏جا بگذاریم؟ مگر مى‏شود ما صدا و سیما را بدون مسؤول بگذاریم؟ یک کسى را باید بگوییم بنابراین شما همه‏تان بالبداهه مى‏دانید که یک چیزهایى را ما باید این‏جا به نام رهبرى بنویسیم. هر چه بنویسیم همان محدود بوده است پس ما اصلًا وارد این بحث نشویم تیترها هست، هر یک از آقایان روى بند مخالف هستند مخالفتشان را بگویند عمل کنیم. هیچ کس از آقایان این‏جا الان موافق نیست که مثلًا بگوییم فرماند کل قوا را از رهبرى بگیریم، من فکر مى‏کنم یک رأى هم نداشته باشد و اگر همان یکى را قبول کنیم یعنى محدودیت ... حالا ما الان واقعاً بحث‏مان این نیست، صحبت چیزى بود که آقاى آذرى گفتند مخالف و موافق هم صحبت شد حالا مى‏خواهیم حرف ایشان را رأى بگیریم.
مهدوى کنى- آقاى هاشمى من یک سؤالى دارم.
هاشمى- به شرطى که مقدمه بحث موافق و مخالف نباشد بفرمایید.
محمدرضا مهدوى- من در حدود سه چهار ماه قبل که خدمت امام شرفیاب شده بودم گفتم براى من یک سؤال فقهى مطرح است و آن این است که اگر بین رهبر و ملتش یک قراردادى منعقد شد آیا هر دو طرف این قرارداد را مى‏توانند به هم بزنند؟
ایشان فرمودند مى‏خواهى چه بگویى؟ گفتم عرض بنده این است که «اوفوا بالعقود»- «المؤمنین من شروطهم» این مسائل را مى‏گیرد که اگر ما قانون اساسى را آوردیم و به مردم عرضه کردیم و
Majlis:2 Volume:3 Sessions:29-41 Page:1313
گفتیم ما طبق این قانون اساسى بر شما حکومت مى‏کنیم، مردم هم طبق همین شرط با ما بیعت کردند آیا مى‏توانیم، همین طورى یکطرفه این شرط و قرارداد را به هم بزنیم؟ ایشان فرمودند خوب، اگر یک جایى انقلاب دارد از بین مى‏رود چه کار کنیم؟ من گفتم آن حالا یک مسأل دیگر است ولى در موارد عادى واقعاً این سؤال براى بنده مطرح است.
حالا شما فقها در این‏جا تشریف دارید و دارید قانون اساسى را مى‏نویسید و به مردم عرضه مى‏کنید و مردم هم با این بیعت مى‏کنند و به این رأى مى‏دهند و به رهبر با این شرایط رأى مى‏دهند آن وقت چگونه بعد مى‏گویید رهبر دلش هر کارى مى‏خواهد بکند؟
نایب رئیس (هاشمى)- ما چنین چیزى نمى‏گوییم، کجا این طور گفته‏ایم؟ شما خارج از موضوع دارید بحث مى‏کنید.
میر حسین موسوى- صحبت حاج آقا مهدوى کاملًا اساسى است این سؤال براى ما هم مطرح است.
منشى (یزدى)- در حقیقت مخالفت بود، حرفشان را صریحاً گفتند.
کروبى- آقاى هاشمى، خوب بحث آقایان همین است که آقاى مهدوى فرمود، مگر در شوراى نگهبان رهبر را محدود مى‏کنند؟ (معذرت مى‏خواهم) این‏جا که مى‏شود مى‏گویند خلاف شرع است خوب شما آن‏جا نشسته‏اید که خلاف شرع نشود.
ى زدى- ایشان هم در حقیقت مخالفت کردند.
نایب رئیس (هاشمى)- ما مى‏گوییم حرف آقاى مهدوى موقعى به درد مى‏خورد که این‏جا بنویسیم رهبر مى‏تواند در هر موضوع دیگرى قانون را به هم بزند. اگر این را هم بگوییم مردم با همین بیعت کرده‏اند، حالا که این را نیاورده‏ایم، اگر آوردیم یعنى در این مورد هم بیعت مردم را گرفته‏ایم.
موافق کسى نیست، سه چهار نفر به عنوان مخالف ثبت نام کرده‏اند آقاى مؤمن اگر مى‏خواهند بیایند از گزارش کمیسیون دفاع کنند.
محمد مؤمن (مخبر کمیسیون مربوط به رهبرى)- کمیسیون جز همان مطالبى که عرض کردم نظر دیگرى ندارد. کمیسیون معتقد به ولایت مطلق فقیه است و ما مسأل بیعت را هم شرط ولایت نمى‏دانیم و همان طورى که مى‏خواهید من حالا براى این‏که ... (عمید- از نظر کمیسیون دفاع بکنید) بسیار خوب، ما توجه به ولایت مطلقه فقیه داشتیم، این در کمیسیون بوده ولو همه اعضاى کمیسیون این را نگفته باشند ولى مبناى کار ولایت مطلقه فقیه بوده که این ولایت مطلقه فقیه را حضرت امام هم در فرمایشاتشان آورده‏اند و با وجود این‏که این مسأله، مسأل قانون اساسى بوده در عین حال ایشان فرموده‏اند حکومت را که به معناى ولایت مطلقه‏اى که از جانب خدا به نبى اکرم صلى الله علیه و آله و سلم واگذار شده و اهم احکام الهى است و بر جمیع احکام فرعیه الهیه تقدم دارد (به آقاى خامنه‏اى خطاب است که شما این را صحیح نمى‏دانید) و تعبیر به آن‏که اینجانب گفتم حکومت در چهارچوب احکام الهى داراى اختیارات است به کلى برخلاف گفته‏هاى اینجانب است و ولایت مطلقه مفوض به نبى اسلام صلى الله علیه و آله روى حرف شما یک پدیده‏اى بى‏محتوا مى‏شود. ما این مسائلى را که در این‏جا هست توجه به آن داشته و این مطالبى که حاج آقاى مهدوى فرمودند خود حضرت امام هم رضوان الله علیه‏
Majlis:2 Volume:3 Sessions:29-41 Page:1314
اگر فرمایش حضرت امام باشد خود حضرت امام هم در بعضى از مواردش که من یادم است که ایشان فرمودند من چیزى که وظیف شرعى‏ام باشد چه در قانون اساسى باشد، چه نباشد، من به وظیف شرعى خودم عمل مى‏کنم و این همان مسأل ولایت مطلقه است، ولایت مطلقه را حالا ممکن است بعضى از برادران کمیسیون نظرشان غیر از این باشد یا برگشته باشد کمیسیون به عنوان اکثریت به نظر من ...
نایب رئیس- شما با این مخالفید؟
مؤمن- الان عرض مى‏کنم اجازه بفرمایید. کمیسیون بر اساس نظر اکثریت بلکه به نظر من بدون اختلاف بود ولایت مطلقه را پذیرفته الا این‏که حرف کمیسیون این است که درست است ولایت مطلقه براى فقیه هست الا این‏که بخواهیم ما منضبط ذکر نکنیم این لازمه‏اش این است که متهم بشود نظام ما به این‏که قانونى ندارد هر نفرى که در صدر هست هر کارى دلش بخواهد بکند مى‏کند این مسأله مورد توجه کمیسیون بوده و بر اساس آن، این طور که ملاحظه مى‏فرمایید تنظیم کرده حاج آقا هم تشریف آوردند آن‏جا یک مقدار توضیح دادند با توجه به این مسأله عرض کنم که فرمایش حاج آقا پذیرفته نشد، این خلاصه مطلبى است که عرض کردم.
نایب رئیس (هاشمى)- به هر حال الان پیشنهاد مشخص آقاى آذرى این است که کلم اختیارات را حذف کنیم و بگوییم «وظایف رهبر».
آقایانى که با پیشنهاد آقاى آذرى موافقند، رأى بدهند (یک نفر رأى داد) تصویب نشد.
حالا یکى یکى بندها را مطرح کنید اگر پیشنهادى ندارد، عبور کنیم.
کروبى- من مخالفم، آقاى هاشمى این را توضیح بدهید «سیاستگذارى کلى» مثلًا چه کار مى‏خواهد بکند من که مى‏خواهم به این رأى بدهم، نمى‏دانم این چیست.
هاشمى- مثل این‏که آقاى نورى هم پیشنهاد حذف این بند را داده‏اند؟
نورى- نه، نه! پیشنهاد من اصلاحى است.
نایب رئیس- پیشنهاد اصلاحى باید پنج تا امضاء داشته باشد.
منشى- پیشنهاد حذف مقدم است.
نایب رئیس (هاشمى)- اول آقاى هاشمیان دربار پیشنهاد حذف این بند توضیح بدهند بعد آقاى مؤمن اگر دفاعى دارند مى‏کنند.
حسین هاشمیان- بسم الله الرحمن الرحیم. بنده معتقدم که ما نیازى به این بند اول نداریم، به این دلیل نیاز نداریم که فکر مى‏کنیم سیاست کلى در دو بخش است:
یکى دستگاه اجرایى به طور کلى و دیگر دستگاه قضایى که این دستگاه اجرایى و قضایى دو گونه کار انجام مى‏دهند.
یکى این‏که در دستگاه اجرایى مى‏آید سیاست کلى اقتصادى‏اش را (مثلًا برنامه پنج ساله) مطرح مى‏کند و در دولت بحث مى‏کند و بعد به صورت لایحه به مرکز قانونگذارى مى‏فرستد این یک عمل است. کار دیگرى که دارند این است که پس از این‏که قانونشان را گرفتند سیاستگذارى را از جهت قانونى گرفتند یک شیو اجرایى دارند که براى اج- راى آن ق- انون توسط آیین‏نامه‏ها شیوه‏اى را انتخاب مى‏کنند و اجرا مى‏کنند در دستگاه قضایى هم این طورى است،
Majlis:2 Volume:3 Sessions:29-41 Page:1315
یعنى آن‏ها یک سیاستگذارى دارند که نیاز به قانون دارد مثل دستگاه اجرایى که مى‏نشینند بر اساس خطوط کلى سیاستگذارى خودشان را به صورت لایحه به مجلس مى‏آورند بعد در اجرا آن‏ها هم شیوه‏اى خواهند داشت. رویه‏اى خواهند داشت بعد این‏ها به مجلس مى‏آید مجلس هم بر اساس گزارشى که به صورت لایحه از دولت آمده، از قو قضاییه آمده این سیاستگذارى را با اصلاحاتى تصویب مى‏کند یا رد مى‏کند این‏ها موظفند دو مرتبه آن سیاست‏هاى کلى‏شان را بیاورند.
بنده معتقد هستم که این سیاستگذارى در بخش‏هاى اقتصادى، فرهنگى، قضایى و سیاست خارجى در دولت و سیاست‏هاى قضایى در قو قضاییه بعد توسط وزیر در هیأت دولت مى‏آید و بعد به مجلس مى‏آید. این‏ها دارد انجام مى‏گیرد (سیاست‏گذارى‏هاى کلى) در برنام پنج ساله دولت مى‏آید سیاستگذارى را به صورت لایحه به مجلس مى‏دهد که این سیاستگذارى کلى عبارت از این است که با توجه به رشد جمعیت، میزان سرمایه‏گذارى، منابع درآمد همه این‏ها را بررسى مى‏کند و به مجلس مى‏فرستد. در سیاست خارجى‏اش به این شکل به مجلس مى‏آورد. بنابراین مجلس هم با این رویه عمل مى‏کند یا تصویب مى‏کند. با اصلاحات یا رد مى‏کند او موظف است دو مرتبه بیاورد. بنابراین سیاستگذارى در قوایى که منبعث از ولایت فقیه است، عملًا دارد انجام مى‏گیرد سیاستگذارى منظور من این است که جایش خالى نیست شما بیایید یک تشکیلات وسیعى را براى رهبر درست کنید به انداز دولت، به انداز قو قضاییه، به انداز مجلس که بخواهد سیاستگذارى را اعلام بکند، سیاستگذارى را مدون بکند. آخر پس این قوا را حذف کنید.
سیاستگذارى را رهبرى بکند. نیروهاى متخصص کارآ را استخدام بکند و همه ابزار را به کار بگیرد در جهت سیاستگذارى کلى اقتصادى، قضایى، چه و چه و بعد به دستگاه‏هایى بدهیم اجرا کنند. آن‏ها فقط اجرا کنند. شما از یک طرف سیاستگذارى را به این سه قوه در بخش‏ها داده‏اید از آن طرف هم مى‏آیید مى‏گویید که رهبرى این کار را بکند. این تکرار است یکى از این دو تا باید باشد پس با بودن قواى سه گانه‏اى که وجود دارد و در قانون اساسى ما موجود است نیازى به این‏که رهبرى سیاستگذارى کلى را انجام بدهد و مدون بکند وجود ندارد. بنابراین بنده معتقدم با همان نظارتى که شما در بند 2 گذاشته‏اید نظارت یک چیز طبیعى و حقى است یعنى سیاستگذارى‏هاى کلى اقتصادى، فرهنگى، سیاسى و قضایى که این سه قوه دارد انجام مى‏دهد این را نظارت بکند این بسیار حرف درستى است اما این‏که خودش مدون کند تکرار است، دو دستگاه است. بنابراین وقتى که ما با تورم کارمند داریم مبارزه مى‏کنیم با تورم پرسنل، شما آن همه پرسنلى که دستگاه دولتى‏تان دارد، (2 میلیون پرسنل دارد) دوباره بیاییم براى رهبرى هم یک پرسنل عظیمى را بگیریم چون اگر بخواهد رهبرى، سیاستگذارى کلى را بگوید بدون این‏که کار کارشناسى رویش بشود، بدون این‏که دقت کافى روى آن به عمل بیاید چون این پخته نیست و خام است و به مقام رهبرى اصلًا نمى‏خورد بیاید یک سیاستگذارى‏هاى ناپخته‏اى را بکند. اگر هم بناست نه کار کارشناسى و پخته و اساسى بکند. بنابراین این دستگاه‏هایى را که شما گمارده‏اید دارند انجام مى‏دهند چرا ما دوباره بیاییم پرسنل را اضافه بکنیم و یک تشکیلات عریض و طویلى را براى رهبرى درست بکنیم که سیاستگذارى بکند. ضمن این‏که بر این‏
Majlis:2 Volume:3 Sessions:29-41 Page:1316
سیاستگذارى‏ها هم رهبر کنترل گذاشته اگر مجلس شوراى اسلامى بخواهد چیزى را تصویب بکند شوراى نگهبان هست که مسائل خلاف قانون و یا خلاف شرعش را تشخیص مى‏دهد.
براى قو مجریه شما کنترل وجود دارد، بازرسى وجود دارد، براى قو قضاییه شما باز کنترل وجود دارد. بنابراین با این کنترل‏هایى که وجود دارد با این اختیاراتى که این سه قوه از سوى ولى فقیه دارند و هم در کار سیاستگذارى کلى و هم در کار اجرا نقش اساسى دارند بنابراین بنده بند اول را زیادى مى‏دانم و پیشنهاد حذف آن را دارم.
نایب رئیس- مخالف و موافق کسى ثبت نام کرده است؟
منشى (یزدى)- مخالف جناب آقاى اردبیلى هستند و موافق هم کسى اسم ننوشته است.
ى کى از آقایان- موافق هم دارد.
نایب رئیس (هاشمى)- خیلى خوب، پس بقیه بحث را به جلس بعد موکول مى‏کنیم ضمناً صبح دوشنبه که ما این‏جا قرار گذاشته بودیم قرار است سمینار ائم جمعه برگزار گردد و ما نمى‏توانیم جلسه داشته باشیم مخصوصاً که آقایان مشکینى و خامنه‏اى هم در آن سمینار شرکت دارند.
موسوى اردبیلى- آقاى هاشمى! پس مخالفت من چه مى‏شود؟
هاشمى- مخالفت شما براى جلس بعد مى‏ماند.
3- پایان جلسه و تاریخ تشکیل جلس آینده‏
رئیس- جلسه امروز ختم مى‏شود. جلسه بعد ساعت چهار بعد از ظهر یکشنبه خواهد بود.
 (جلسه ساعت 40/ 19 پایان یافت)

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1317
 جلسه سى و سوم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و پانزده دقیقه یکشنبه یازدهم تیرماه 1368 هجرى شمسى برابر با بیست و هشتم ذیقعده الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید.
2- ادام بحث پیرامون گزارش شور دوم کمیسیون اول در مورد رهبر و خبرگان رهبرى.
پایان جلسه و تاریخ تشکیل جلس آینده.
Majlis:2 Volume:3 Sessions:29-41 Page:1318
1- اعلام رسمیت جلسه و تلاوت آیاتى از کلام الله مجید
رئیس (مشکینى)- بسم الله الرحمن الرحیم. با حضور هجده نفر جلسه رسمى است، دستور جلسه را اعلام بفرمایید.
منشى (حبیبى)- بسم الله الرحمن الرحیم. دستور سى و سومین جلس عمومى شوراى بازنگرى قانون اساسى، بعد از ظهر روز یکشنبه یازدهم تیرماه 1368 هجرى شمسى مطابق با بیست و هشتم ذیقعده 1409 هجرى قمرى.
1- دنبال رسیدگى به گزارش شور دوم کمیسیون اول در خصوص رهبر و خبرگان رهبرى.
2- گزارش شور دوم کمیسیون اول در خصوص مجمع تشخیص مصلحت.
رئیس (مشکینى)- قرآن تلاوت بفرمایید.
 (حجت الاسلام عبدالله نورى آیات 41 تا 50 سورة الحجر را به قرار زیر تلاوت کردند)
 اللهم صل على محمد و آل محمد- اعوذ بالله من الشیطان الرجیم‏

 إِنَّ عِبادِى لَیسَ لَکَ عَلَیهِمْ سُلْطانٌ إِلَّا مَنِ اتَّبَعَکَ مِنَ الْغاوِینَ* وَ إِنَّ جَهَنَّمَ لَمَوْعِدُهُمْ أَجْمَعِینَ* لَها سَبْعَةُ أَبْوابٍ لِکُلِّ بابٍ مِنْهُمْ جُزْءٌ مَقْسُومٌ* إِنَّ الْمُتَّقِینَ فِى جَنَّاتٍ وَ عُیونٍ* ادْخُلُوها بِسَلامٍ آمِنِینَ* وَ نَزَعْنا ما فِى صُدُورِهِمْ مِنْ غِلٍّ إِخْواناً عَلى سُرُرٍ مُتَقابِلِینَ* لا یمَسُّهُمْ فِیها نَصَبٌ وَ ما هُمْ مِنْها بِمُخْرَجِینَ* نَبِّئْ عِبادِى أَنِّى أَنَا الْغَفُورُ الرَّحِیمُ* وَ أَنَّ عَذابِى هُوَ الْعَذابُ الْأَلِیمُ‏

 (صدق الله العلى العظیم)

2- ادام بحث پیرامون گزارش شور دوم کمیسیون اول در مورد رهبر و خبرگان رهبرى‏
رئیس (مشکینى)- طیب الله انفاسکم، آقا دستور جلسه را تعقیب بفرمایید.
منشى (یزدى)- بسم الله الرحمن الرحیم. بحث در اصل یکصد و دهم بود، آقایانى که پیشنهادهایى داشتند، قسمتى از آن‏ها در بند اول بحث شد در بندهاى بعدى آقایان پیشنهادها را یکى یکى مطرح کنند.
نایب رئیس (هاشمى رفسنجانى)- آقاى هاشمیان پیشنهادشان را مطرح کردند، مخالف و موافق صحبت نکردند، ایشان پیشنهاد حذف بند 1 را داشتند حالا مخالف و موافق حذف صحبت کند.
منشى (یزدى)- این‏جا اسم آقاى موسوى اردبیلى را نوشته‏ام.
موسوى اردبیلى- منصرف شدم.
نایب رئیس (هاشمى)- خوب من مخالفت مى‏کنم براى این‏که روان بشود قضیه. در بند اول سیاستگذارى کلى را داده‏اند به رهبرى. البته قبلًا نوشته بودند سیاستگذارى، ما هم نظرمان این بود که با این اطلاق درست نیست، در شور دوم اصلاح کرده‏اند و سیاستگذارى کلى گفته‏اند. حالا عبارت ممکن است اصلاح بشود، تعیین سیاست کلى و چیزى از این قبیل در بیاید، آن مهم نیست، ولى این‏که سیاست‏هاى کلى را در نظام کجا باید تعیین بکنند؟ ما اگر این بند را حذف بکنیم باز جایش خالى است. ممکن است آقایان بگویند مثلًا مجلس تعیین مى‏کند، یا دولت تعیین مى‏کند ولى به نظر مى‏رسد که در دنیا هیچ جا سیاست‏هاى کلى را
Majlis:2 Volume:3 Sessions:29-41 Page:1319
نمى‏دهند به دولت یا مجلس، مقول رهبرى است به نظر مى‏رسد که، سیاست‏هاى کلى هر نظامى را رهبرى باید تعیین بکند. مثلًا فرض کنید حالا آقایان ممکن است سؤال کنند، کلى یعنى چه؟ در همین برنامه‏هاى پنج ساله ما یک بخشى داریم، سیاست‏هاى کلى یا اهداف کلى وقتى تعیین مى‏کنیم، مثلًا این نه شرقى نه غربى، این یک سیاست کلى است. آیا این را مجلس باید بگوید، یا دولت یا رهبر باید بگوید؟ یا مثلًا در مسائل اقتصادى وقتى که بحث مى‏شود، ما چه قدر باید به مردم میدان بدهیم؟ یک حدى تعیین بشود، جهت سیاست آن‏جا یک مسأل اساسى است که باید رهبرى بدهد، اما وارد مقوله‏هاى جزئى و فصل‏ها نمى‏شود رهبرى، کلى صحبت مى‏کند راه را مشخص مى‏کند که راه این است، قطعاً هم این‏ها از مسائل اساسى اسلامى خواهد بود، یعنى متخذ از ایده‏هاى دینى است یک چنین سیاست‏هایى. ما در همین دوره‏هاى گذشته همیشه اگر امام چیزى مى‏فرمودند، در این مورد هیچ وقت مجلس یا دولت مخالفت نمى‏کرد، فکر مخالفت هم اصلًا به مغز کسى خطور نمى‏کرد، اگر هم چیزى گفته بودیم اصلاح مى‏کردیم. حالا امام که جاى خود داشتند به عنوان بنیانگذار نظام و پدر انقلاب ولى باز آن نقط اصلى قضیه خود رهبرى است. پس ما فکر مى‏کنیم این باید باشد، حالا عبارت اگر اصلاح بشود این را قبول داریم، یعنى آقایان اگر پیشنهاد اصلاحى عبارتى دادند، (یکى از آقایان دادند من هم امضاء کردم همان را) آن را ما قبول داریم ولى حذفش را ما مخالفیم. در هر بخشى یک سیاست‏هاى کلى هست الان این چیزى که به عنوان شوراى عالى سیاستگذارى که امام ما را مأمور کرده بودند، ما اعلام کردیم یک چیزهایى آن‏جا تعیین کردیم، مثلًا در بخش فرهنگى کشور چه کار مى‏خواهد بکند؟ یک کلیتى را تعیین مى‏کنند. در بخش اخلاقى به چه جهت این کشور باید برود؟ یا در مسائل نظامى ما مى‏خواهیم سیاست دفاعى به خودمان بگیریم یا تهاجمى مى‏خواهیم بگیریم؟ در سیاست خارجى‏مان ما مى‏خواهیم مثلًا در غیر متعهدها باشیم، یا مى‏خواهیم در بلوک باشیم؟ با همسایگانمان بنا داریم حسن همجوارى داشته باشیم یا نه آن‏جا حالت تعرض باید داشته باشیم؟ در تجارت خارجى در کل مى‏خواهیم چه کار کنیم؟ خیلى زیاد دارد، مثال‏هاى فراوانى دارد که کلیت قضیه جهت به نظر مى‏رسد مخصوص مقام رهبرى باشد. بعد هر یک از آن‏ها خودش مسائل فراوانى دارد در پیاده شدنش که این‏ها را طبعاً دولت باید طراحى کند در پیاده شدن و بیاید مجلس و از مجلس بگذرد ولى آن جوهر کار را باید از رهبرى بگیرد، حالا اگر یک وقتى وارد این بحث شدیم در یک جایى مى‏شود ریز، مسائل فراوانى است.
منشى (یزدى)- آقاى موسوى.
موسوى اردبیلى- بنده یک مشکلى در فهم این مسائل دارم، یک مشکل فکرى است. با اکثر این چیزهایى که در این‏جا نوشته شده من موافقم. با خود این هم با این سیاست کلى با این بیانى که آقاى هاشمى فرمودند موافقم. منتها یک مشکل فکرى دارم، من نمى‏دانم، اسمش را موافق بگذارم، مخالف؟ اگر اجازه مى‏دهید من آن را در عرض یک پنج دقیقه‏اى بگویم، بگویم.
نایب رئیس (هاشمى رفسنجانى)- ببینید حالا، پیشنهاد حذف مطرح است، شما اگر با حذف موافقید بفرمایید چیز دیگرى این‏جا مطرح نیست.
Majlis:2 Volume:3 Sessions:29-41 Page:1320
موسوى اردبیلى- همین، مشکل من اگر حل نشود، من نمى‏توانم تصمیم بگیرم.
نایب رئیس (هاشمى رفسنجانى)- خوب، پس بحث نکنید. پیشنهاد حذف مطرح است، آقایان اگر موافق نمى‏خواهند صحبت کنند، رأى بگیریم دیگر.
منشى (یزدى)- بله، کسى صحبت نمى‏کند، چون اسم ننوشته‏اند.
نایب رئیس (هاشمى رفسنجانى)- خیلى خوب آقاى مؤمن اگر مى‏خواهند دفاع کنند.
محمد مؤمن (مخبر کمیسیون)- مسأل تازه‏اى کمیسیون نداشت جز همین مطالب، با تعیین سیاست‏ها، عبارت هم عوض بشود، فکر نمى‏کنم که کمیسیون مخالف باشد. فقط همین بود که سمت و هدف نظام در هر قسمت کلى باید از ناحى رهبرى تعیین بشود.
نایب رئیس (هاشمى رفسنجانى)- خیلى خوب آقایانى که با حذف بند 1 موافق هستند، رأى بدهند (یک نفر دست بلند کرد) یک نفر، رأى داده پیشنهاد بعدى را مطرح کنید.
منشى- آقاى دکتر حبیبى.
حسن ابراهیم حبیبى- عرض مى‏شود، بسم الله الرحمن الرحیم. این همان مطلبى است که جناب آقاى هاشمى فرمودند، یعنى اصول و مبانى سیاست‏هاى کلى نظام اگر بگوییم، دیگر بحث زیادى هم نباید بکنیم.
نایب رئیس (هاشمى رفسنجانى)- خوب یک مقدار پیشنهادتان را توضیح بدهید.
حسن ابراهیم حبیبى- عرض مى‏شود که به هر حال سیاستگذارى اشکال کارش این است که یک مقدارى جنب جزئى دارد، یعنى جزئى نگرى در آن هست. با برنامه‏ریزى، به هر حال پهلو مى‏زند، در صورتى که آنچه که مورد نظر است این است که مبانى و اساس آن جهت‏گیرى‏هاى نظام چه باشد؟ ما مى‏خواهیم در سیاست همین نه شرقى و نه غربى‏مان، ارتباط را با کشورهاى مختلف داشته باشیم؟ یا این‏که اصلًا ارتباط داشتن را هم جزو ... یعنى مخالفیم با آن؟ یعنى دو جور مى‏شود سیاست نه شرقى و نه غربى را تعبیر و تفسیر کرد. یکى این‏که سیاست نه شرقى و نه غربى یعنى قطع ارتباط با کلى کشورهایى که در بلوک شرق هستند و در بلوک غرب، این یک نوع سیاست هست، کلى قضیه. یکى این‏که در عین این‏که ما سیاست نه شرقى و نه غربى را داریم، یک مبناى دیگرى را انتخاب بکنیم که در آن مبنا بتوانیم ارتباطاتى هم داشته باشیم. در زمین مسائل فرهنگى همین طور. ما مى‏خواهیم که از آن دستاوردهاى دیگران به چه نحو استفاده بکنیم؟ این جهت‏گیرى‏هاى اصلى و اساسى باید در نظام تکلیفش معلوم بشود تا حتى جایى، مرکزى نظیر شوراى عالى انقلاب فرهنگى هم بداند که در برنامه‏ریزى‏هایى که مى‏خواهد راهنمایى بکند فرض کنید شوراى عالى برنامه‏ریزى وزارت فرهنگ و آموزش عالى مى‏خواهد برنامه تنظیم بکند براى دانشکده‏هاى مختلف این باید بداند که در پایان برنامه‏ریزى‏هایى که مى‏کند، مى‏خواهد از این دستاوردها استفاده بکند یا نکند؟ اصول و مبانى این سیاست‏ها را باید رهبرى تعیین بکند. بنابراین اگر ما بگوییم تعیین یا تأیید اصول و مبانى سیاست‏هاى کلى نظام، این مطلب را در بر مى‏گیرد، بعد هر قدر که جزیى شد، مراکز مختلفى که مأمور هستند که آن سیاست‏ها را تنظیم بکنند و یا جهت‏گیرى‏ها را بر اساس آن اصول تنظیم بکنند، مى‏توانند که تکلیفش را روشن بکنند.
نایب رئیس (هاشمى رفسنجانى)- خیلى خوب حالا آقایان، مخالف و موافق صحبت کنند.
Majlis:2 Volume:3 Sessions:29-41 Page:1321
منشى (یزدى)- آقاى بیات مخالف.
اسدالله بیات- بسم الله الرحمن الرحیم. حالا قبل از آن‏که من مخالفتم را عرض بکنم، یک خواهشى از هیأت رئیسه دارم که مجموع این پیشنهادات را اگر خوب بخوانند بعد با توجه به مجموعه‏ها به یک پیشنهاد جمع‏بندى شده برسیم بهتر است.
منشى (یزدى)- در بند یک فقط همین است دیگر آقایان هیچ پیشنهادى ندارند.
بیات- چرا چون یک پیشنهادى داریم که پنج، شش نفر امضاء کرده‏اند.
نایب رئیس (هاشمى رفسنجانى)- آقاى عمید دارند، اعلام مواضع سیاسى، اقتصادى، نظامى و فرهنگى جمهورى اسلامى در چهارچوب قوانین کشور که رهبر بیاید اعلام بکند، آنچه که مجلس و آن‏ها گذرانده‏اند. پیشنهاد دیگرى هست که پنج تا امضاء دارد، این جورى است تعیین سیاست‏هاى کلى نظام جمهورى اسلام پس از مشورت با دولت نوشته‏اند رئیس جمهور و دولت پس از مشورت با مجمع تشخیص مصلحت که این پیشنهاد دارد با دولت. دیگر من پیشنهاد دیگرى ندارم، حالا جنابعالى مى‏خواهیم مخالفت کنید بفرمایید.
اسدالله بیات- ببینید حاج آقا نظام، نظام اسلامى است، مبانى سیاسى اسلام در دست رهبرى نیست. تبیینش ممکن است در دست رهبرى باشد، مبانى سیاست اسلامى و فرهنگ اسلامى در اصول کلى اسلام در کتاب و سنت است، منتها کار رهبرى به عنوان فقیه و مجتهد استخراج آن‏هاست، استنباط آن‏هاست، اما ما بیاییم بگوییم که نه او بیاید مبانى سیاست را بگوید، مبانى سیاست از زبان رهبر گفته مى‏شود، استخراج مى‏شود. این عبارت معمولًا یعنى مبانى یا در قانون اساسى است یا در لابه‏لاى کتاب و سنت است، در آن‏جاهاست و به همین جهت من معتقدم که این با مکتوب و به صورت مقاله نوشتن بیشتر مى‏خواند تا ما بیاییم در این‏جا مطرح بکنیم. آنچه که در طول این ده سال تجربه هم نشان داده آن‏که جایش خالى بود، مخصوصاً در این دو سه سال اخیر، حضرت امام هم رضوان الله تعالى علیه اقدام کردند تعیین سیاست‏هاى کلى بود که خود حضرتعالى و دقیقاً همه سروران در نماز جمعه، در بعضى از جاها اعلام کردند که جایش خالى بود و سیاست نه شرقى، نه غربى هم این باز مسأل رهبرى نیست، این در قانون اساسى نوشته شده، این چیزى است که از خود قرآن و سنت استنباط شده است. پس مبانى سیاست را ما نباید بیان بکنیم، آنچه که بیان باید بکنیم این است: عبارتى که خود حضرتعالى نوشتید، عبارت جالبى است، سمت‏گیرى، این مبانى سیاست نیست، جهت‏گیرى کلى در سیاست خارجى، درست است، جهت‏گیرى در رابطه با بخش خصوصى درست است، جهت‏گیرى در رابطه با مدارس غیرانتفاعى، این جهت‏گیرى درست و کلى است، این مبانى سیاست نیست مبنا چیزى است که در کتاب و سنت است، در قانون اساسى است، یک چیز کلى است که مستنبط و نظر فقهى رهبرى است که در ذهن خودش است، این مبناى سیاست آن‏جاست، اما آن که الان لازم است ما در این‏جا بیان بکنیم، تعیین سیاست کلى نظام است، حالا یا پسوندش مشورت با مجمع تشخیص مصلحت است، ما با این مخالف نیستیم یا این‏که نه عمدتاً گرفتار این قضیه دستگاه اجرایى و بدن اجرایى است، اگر با هیأت دولت و رئیس جمهور هم بشود ما با آن موافقیم. بنابراین، این‏که من عرض کردم تعیین سیاست کلى این هم مناسب‏تر است و هم اجرایى‏تر است و هم در عین حال ریزریز هم نیست، یک چیز بسیار کلى و عام هم هست.
Majlis:2 Volume:3 Sessions:29-41 Page:1322
نایب رئیس (هاشمى رفسنجانى)- موافق پیشنهاد آقاى حبیبى، صحبت کند. (اظهارى نشد) کسى نمى‏خواهد صحبت کند، آقاى مؤمن مى‏توانند صحبت کنند.
محمد مؤمن (مخبر کمیسیون)- بسم الله الرحمن الرحیم. جناب آقاى دکتر حبیبى تشریف آوردند در کمیسیون و همین عبارت را مکتوب هم هست پیشنهاد فرمودند و همان‏طورى که آقاى بیات توضیح دادند، گفته شد که مبانى سیاست‏هاى کلى نظام، حالا غیر از این‏که در روایات و این‏ها هست در اصل دوم به تفصیل تقریباً همه مبانى سیاست‏هاى نظام را ذکر کرده که باید تأمین آزادى سیاسى باشد، مشارکت عامه مردم باشد، رفع تبعیضات تا آخر این‏ها مبانى سیاست‏هاى کلى نظام هست و روى این حساب پیشنهاد را ایشان آن‏جا مطرح فرمودند و برادرها نپسندیدند و باز گمان نمى‏کنم اصرارى روى مسأله لفظ سیاستگذارى کلى داشته باشند، پس اجازه بدهیم من دیگر تا آخر نظر کمیسیون را بگویم و شاهدش هم همین است که در بند دوم ملاحظه مى‏فرمایید، نظارت بر حسن اجراى سیاست‏هاى کلى، یعنى همین که الان آقایان مى‏فرمایند: «تعیین سیاست‏هاى کلى» تعبیر کردند آقایان به سیاستگذارى کلى. عبارت مناسب‏تر و زیباترش، آقایان مى‏گویند تعیین سیاست‏هاى کلى نظام فکر مى‏کنم که با این پیشنهاد تعیین سیاست‏هاى کلى نظام، کمیسیون هم مخالف نباشد و مسأله محل مشورت را هم پس از مشورت با مجمع تشخیص مصلحت خصوصاً با آنچه که حضرت امام رضوان الله تعالى علیه داشتند که مجمع تشخیص مصلحت به عنوان بازوى مشاوره رهبرى تعیین بشود، این جهت در نظر گرفته شده و قهراً کمیسیون با تعیین مبانى سیاست‏هاى کلى نظام موافق نیست و با تعیین سیاست‏هاى کلى نظام پس از مشورت با مجمع موافق است و چیزى غیر از همین سیاستگذارى کلى نمى‏بیند.
منشى (یزدى)- جناب آقاى هاشمى، اگر آقاى حبیبى موافقت کنند که این مبانى اصلاح بشود و روى کلمه مبانى اصرار نداشته باشند ...
حسن حبیبى- من حرفى ندارم یعنى اگر اصول سیاست‏هاى کلى بگوییم یا حتى سیاست‏هاى کلى حالا مبانى را مى‏فرمایند که در کتاب و سنت است ولى اصول در کتاب و سنت نیست. حالا اگر اصول و یا سیاست‏هاى کلى من حرفى ندارم در این زمینه.
منشى (یزدى)- مطلب این است که اگر ایشان موافقت بکنند این پیشنهاد با این پیشنهاد قابل ترکیب است (حسن حبیبى- خیر اصلًا آن را رأى نگیرید). یعنى بشود تعیین سیاست‏هاى کلى آن‏وقت این مبانى که برداشته بشود، این اهداف را هم ایشان موافقت کنند، بعد این آخر را یک جورى توافق کنیم، آقایان هم دولت و مجمع تشخیص را یکى بکنید رأى بگیریم.
نایب رئیس (هاشمى رفسنجانى)- همین آخر هم در پیشنهاد آن‏ها اهمیت دارد، چون دولت کارش همین است، سر و کارش با سیاست‏هاست دائماً. رهبر مجبور نیست که نظر آن‏ها را مراعات بکند، نظرات آن‏ها را مى‏گیرد، بعد نظر خودش را اعلام مى‏کند.
منشى (حبیبى)- جناب آقاى هاشمى! اگر سیاست‏هاى کلى باشد، حتماً دولت را باید بگذاریم، چون خیلى ریز است گرفتار مى‏کند.
نایب رئیس (هاشمى رفسنجانى)- خیلى خوب، پس به نظر مى‏رسد آقاى دکتر حبیبى هم با این تعبیراتى که آن‏جا آمده مخالفتى ندارند، حالا اگر نمى‏خواهید رأى نگیریم.
حسن حبیبى- خیر رأى نگیرید.
Majlis:2 Volume:3 Sessions:29-41 Page:1323
نایب رئیس (هاشمى رفسنجانى)- رأى نمى‏گیریم از آقایانى که امضاء کرده‏اند یکى صحبت کنند. پیشنهاد دیگر این است تعیین سیاست‏هاى کلى نظام جمهورى اسلامى پس از مشورت با دولت، یا هیأت وزیران.
منشى (یزدى)- مشورت با مجمع تشخیص مصلحت و دولت با هر دو باشد فکر مى‏کنم نقصى نداشته باشد و رأى بگیریم.
نایب رئیس (هاشمى رفسنجانى)- نمى‏خواهند دیگر بحث بکنند؟
منشى (یزدى)- کمیسیون با این جهت که مخالفتى ندارد؟
محمد مؤمن- همان‏طور که اجمالًا عرض کردم، (یزدى- چون کمیسیون دارد مجمع تشخیص آقایان مى‏گویند، دولت).
عمید زنجانى- تعیین سیاست‏ها به معناى قانونگذارى است؟
نایب رئیس (هاشمى رفسنجانى)- نه قانون نیست، سیاست‏ها را رهبر اعلام مى‏کند، این‏ها در قالب قوانین از طریق مجلس ...
عمید زنجانى- اگر در هیچ کدام از قوانین نیامده باشد، نه قانون اساسى، نه قوانین ...
نایب رئیس (هاشمى رفسنجانى)- مثلًا رهبرى اعلام مى‏کند، همان که امام فرمودند، «شما به مردم میدان بدهید، بیایند، مدارس بسازند» این معنایش این است که ما به بخش خصوصى سهمى در آموزش بدهیم، آن وقت این دولت و مجلس هستند که لایحه تنظیم مى‏کنند، بر اساس این مى‏آورند. یا مى‏گوید، مثلًا شما در سیاست خارجى‏تان کشورهاى اسلامى را مقدم بدارید، یا در سیاست اقتصادى (معاملات) این جور بکنید، ما موظفیم در مجلس و دولت این را تنظیم کنیم به صورت قانون در بیاوریم. منظورى که ما مى‏فهمیم در گذشته این است، حالا آن عبارت را ما به رأى مى‏گذاریم.
منشى (یزدى)- اجازه بدهیم قبل از رأى همین آقایانى که امضاء کرده‏اند، یک کمى باز تغییر داده‏اند ولى گویا فرق مى‏کند «تأیید سیاست‏هاى کلى نظام» آن‏جا تعیین است این تأیید است، کاملًا ماهیتاً فرق مى‏کند.
نایب رئیس (هاشمى رفسنجانى)- فعلًا تعیین است، اما اگر رأى نیاورد آن وقت تأیید را رأى مى‏گیریم. تأیید هم باز یعنى دولت و مجلس بگویند رهبر تأیید بکند. آن را ما قبول نداریم.
منشى (یزدى)- آن وقت کمیسیون قبول کرده هر دو را؟
محمد مؤمن (مخبر کمیسیون)- عرض کردم نسبت به سیاستگذارى کلى، این تبدیل بشود به تعیین سیاست‏هاى کلى ظاهراً هیچ مخالفتى نداشته باشد ولى راجع به مسأله پس از مشورت با مجمع تشخیص مصلحت این مأخوذ از رهنمود حضرت امام رضوان الله علیه است که ایشان فرمودند مجمع تشخیص مصلحت براى حل معضلات نظام و مشورت رهبرى که یک مرکزى براى مشاور رهبرى خودشان فرمودند، این جور باشد. آن وقت در مورد اعضاى مجمع تشخیص مصلحت، سران 3 قوه و بعضى از اعضاى دولت را الان پیشنهاد کرده که حداقل سران 3 قوه که رئیس جمهور در نظام رئیس هیأت دولت است در واقع او هم هست بنابراین نظرات دولت هم توسط رئیس جمهور و بعضى از وزراء، وزیر مربوط هم عضو ثابت است در هر
Majlis:2 Volume:3 Sessions:29-41 Page:1324
قسمتى که تصمیم‏گیرى مى‏خواهد بشود. بنابراین نظرات دولت هم به وسیل این‏ها در مجمع تشخیص مصلحت به مقام رهبرى ارائه مى‏شود. البته سران سه قوه که بود مجلس هم هست، رئیس قوه قضاییه هم هست. روى این حساب اصلًا ما مطرح نکردیم که با هیأت دولت هم بالخصوص، به خاطر همین جهت فکر مى‏کنم ولو خصوصاً این جهت که بجاى مجمع تشخیص مصلحت، هیأت دولت باشد، بحث خصوصى نشد، آن‏جا، الا این‏که با این ترتیب که عرض مى‏کنم که هم رهنمود از، ارشاد حضرت امام رضوان الله علیه گرفته شده و هم این‏که، آن خواسته پیشنهاد دهندگان که به اصطلاح نظر دولت هم خدمت مقام رهبرى ارائه بشود با جمعى که براى مجمع تشخیص مصلحت هست حاصل است، روى این حساب نظر کمیسیون، متعیناً همین است که مشورت با مجمع تشخیص مصلحت باشد.
نایب رئیس (هاشمى رفسنجانى)- خوب حالا پس سه احتمال هست: یکى مشورت با دولت، یکى مشورت با مجمع تشخیص، یکى با هر دو فعلًا پیشنهادى که آقایان داده‏اند، نظر آقایان دولت است.
ى زدى- اگر با هر دو باشد، ظاهراً همه موافقند. مجمع تشخیص و دولت.
نایب رئیس (هاشمى)- آخر مشورت است اگر نظرخواهى بشود قوى‏تر مى‏شود. آقایانى که موافقند این عبارت «تعیین سیاست‏هاى کلى نظام جمهورى اسلامى پس از مشورت با دولت و مجمع تشخیص مصلحت» باشد، رأى بدهند. (عد کمى رأى دادند) این رأى نیاورد حالا با دولت را رأى مى‏گیریم. خیلى خوب حالا مى‏خواهیم از دو تا را مى‏گیریم.
عمید زنجانى- جناب آقاى هاشمى یک سؤال دارم.
نایب رئیس (هاشمى رفسنجانى)- بفرمایید.
عمید زنجانى- با جوابى که قبلًا دادید روشن شد که سیاست‏ها به معناى آن است که مراکز قانونگذارى و دولت موظفند که طبق آن ... حال سؤال دوم این است که قبل از آن‏که مراکز قانونگذارى بر اساس آن قانون تقنین بکنند، قبل از آن‏که دولت مصوبه داشته باشد، این چه حالتى پیدا مى‏کند، این تعیین سیاست‏ها؟
نایب رئیس (هاشمى رفسنجانى)- اگر نظرى اعلام کرد رهبر در یک موردى بر اساس آن مى‏کنند، نکرد خوب امور جریان خودش را دارد.
عمید زنجانى- فرض کنید که سیاست‏هاى خاصى را اعلان کرده، ولى هنوز در قالب قانون نیامده، در قانون مصوب دولت، اگر نیامده باشد، چه حالتى دارد؟
منشى (یزدى)- معلوم است که بعد از آن مى‏آید.
نایب رئیس (هاشمى رفسنجانى)- قانون را که رهبر نقض نمى‏کند که بگوید این سیاست را من گفتم، همه قوانین باطل است، بسیار خوب عبارت مشورت با هر دو رأى نیاورد حالا ...
بیات- صدر را اول رأى بگذارید بعد ذیلش را.
نایب رئیس (هاشمى رفسنجانى)- خیلى خوب آن قسمت اول را رأى مى‏گذارم همان طور که گفتند «تعیین سیاست‏هاى کلى نظام جمهورى اسلامى» آقایانى که با این موافقند، رأى بدهند (اکثر رأى دادند) این تصویب شد. حالا پس از مشورت با دو تا که رأى نیاورد.
Majlis:2 Volume:3 Sessions:29-41 Page:1325
آقایانى که موافقند پس از مشورت با دولت که پیشنهاد این جمع بوده باشد، رأى بدهند (ده نفر رأى دادند) رأى نیاورد. حالا مشورت با مجمع تشخیص مصلحت آقایانى که موافقند پس از مشورت با مجمع تشخیص باشد رأى بدهند (اکثر رأى دادند) تصویب شد، خوب این تمام شد، دیگر حالا بند دو را اگر پیشنهاد دارد مطرح کنید.
منشى (یزدى)- خوب در بند 2 آقایان خودشان اگر پیشنهاد دارند بفرمایند.
نایب رئیس (هاشمى رفسنجانى)- ما پیشنهاد حذف نظارت را داشتیم، خیلى از آقایان هم داشتند یکى از آقایانى که داشتند بگویند.
نجفقلى حبیبى- بسم الله الرحمن الرحیم. این نظارت براى مقام معظم رهبرى اگر بخواهد که روى روال تشکیلاتى باشد، خیلى برایش دردسر است، یعنى باید یک اداره‏اى را خیلى وسیع، مثل سازمان بازرسى کل کشور یا یک چنین چیزهایى را باید در اختیارش گذاشت تا بتواند بهترین راه این است که نیاوریم، ولى مسلم است که رهبرى توسط دستگاه‏هاى مختلفى که در کشور وجود دارد در حقیقت اطلاعات به او مى‏رسد و نظارت را دارد یا افکار عمومى که به او منتقل مى‏کند این است که اگر بخواهیم این را این‏جا ذکر بکنیم، قطعاً مستلزم تأسیس یک تشکیلات منظم و وسیع است بخصوص که در سراسر کشور باید کنترل بکند به این جهت من مخالفم. ایجاد یک چنین تشکیلاتى اصلًا مقدور نیست براى کشور موازى مى‏شود با بقیه تشکیلات کشورى که در دستگاه دولت وجود دارد و بوجود آوردن دو تا تشکیلات موازى قطعاً مشکلات ایجاد خواهد کرد.
منشى (محمد یزدى)- آقاى امینى بفرمایید.
امینى- بسم الله الرحمن الرحیم. نظارت بر حسن اجراى سیاست‏هاى کلى معنایش نیست که یک تشکیلات وسیعى درست کند در برابر تشکیلات دولت، بلکه منظور این بوده که ما اگر یک اختیارى را به رهبر دادیم باید این اختیار را هم به او بدهیم که ببیند آیا این پیشنهادش عملى شده یا نه، به هر حال در همان سطح رهبرى که تشکیلاتى در برابر تشکیلات نباشد اگر نیاز پیدا کرد رهبر مثلًا به یک پرونده‏اى که در وزارت خارجه است، یک کسى را خواست بفرستد آن‏جا که این پرونده را بررسى کند ببیند که در سیاست خارجى مثلًا چه جورى است. اگر قانوناً حق داشته باشد خوب مى‏رود و به او مى‏دهند پرونده را، اگر نداشته باشد در قانون حساب حضرت امام را نکنید که هیچ کسى تخلف نمى‏کرد، مى‏گویند این پرونده به هر حال چیزى است و خیلى استقبال نمى‏کنند. بنابراین براى این موارد رهبر گاهى نیاز پیدا مى‏کند یک هیأت ویژه‏اى 2 نفرى 3 نفرى را بفرستد یک موضوعى را مطالعه کنند بررسى کنند از اطلاعات مطلب بگیرد از وزارت خارجه بگیرد از جاى دیگر هر جایى که نیاز دارد به عنوان یک بازرسى ویژه به اصطلاح در وقتى که نیاز پیدا بکند قاعدتاً باید به او یک همچو چیزى را داد و الا اگر ما بگوییم که تو سیاست‏هاى کلى را تعیین کن اما خداحافظ، دیگر کارى با این‏که حالا منظور تو عملى شده یا نه نداشته باش. البته خیلى از آن‏ها را خودش همین‏طور به دست مى‏آورد اما اگر یک وقتى نیاز باشد به مراجعه باید در قانون یک جایگاهى داشته باشد و به علاوه اصلًا این نظارت را آقایان قطع نظر از همین جریان سیاست‏هاى کلى این جورى این نظارت را ضرورى مى‏دانستند براى رهبر اگر خواست یک وقتى یک چیزهایى را به دست بیاورد، باید جایگاه قانونى داشته باشد.
Majlis:2 Volume:3 Sessions:29-41 Page:1326
منشى (یزدى)- آقاى هاشمى به عنوان موافق بفرمایید.
نایب رئیس (هاشمى)- به نظر من هم این باید حذف بشود منظور این است که این به صورت وظیفه براى رهبر باشد یا به صورت اختیار. آقایانى که پرسیدند اگر وظیفه باشد که حتماً یک تشکیلاتى درست بکنند و همه جاها را زیر نظر بگیرند. حالا اگر منظور اختیار است که اختیار داشته باشد من خیال مى‏کنم هیچ کس به ذهنش هم نمى‏آید که رهبر در یک نظامى، در نظامى مثل ما که پیش‏بینى اصلًا آن فرضى که آقاى امینى فرمودند احتمالش نیم درصد هم نیست، یک در هزار هم نیست که روزى بشود که رهبر یک مسأله‏اى را بخواهد بداند از یک ارگانى و آن‏جا ندهند گزارش به او، حاضر نباشند بگویند. اگر چنین چیزى باشد معلوم مى‏شود نظام سقوط کرده یعنى دیگر رهبرى به آن معنایى که ما دنبالش هستیم که رئیس جمهور را تنفیذ مى‏کند و شوراى نگهبان را تعیین مى‏کند، رئیس قو قضاییه را تعیین مى‏کند، سیاست‏هاى کلى مال اوست وضع به گونه‏اى است که اگر مایل باشد نظارت بکند کسى میدان ندهد اصلًا تصور یک چنین فرضى خیلى بعید است این هم که شما این‏جا گفتید درست است مى‏گویید اختیار، اما معلوم نیست چرا بعداً تلقى تکلیف نشود؟ آن وقت خصوصاً اگر خواستید باید بگویید از اختیارات، یعنى اختیار نظارت، حق نظارت، این هم واقعاً یک چیز بى‏مزه‏اى است که ما بگوییم که رهبر حق داشته باشد که نظارت بکند که هیچ کس نمى‏تواند تردید بکند.
منشى (یزدى)- بلى در مخالفت با حذف یک نفر دیگر آقاى نورى مى‏توانند صحبت کنند.
عبدالله نورى- بسم الله الرحمن الرحیم، اصولًا من فکر مى‏کنم که نظارت جزو اصول تشکیلاتى هر مدیریتى است. دیگر الان که بحث رهبرى است، نمى‏توانیم ما بگوییم که نظارت نمى‏خواهد داشته باشد حالا حتى من آن‏که جناب آقاى هاشمى فرمودند که اگر وظیفه باشد من حتى وظیفه‏اش را هم عرض مى‏کنم، یعنى اگر ما این‏جا را تقسیم کنیم به دو قسمت «وظایف و اختیارات» حتى مى‏توانیم جزو وظایف هم بگوییم نظارت هم لازم دارد و وظیفه‏اش هم نظارت است من حتى به نظر خودم مى‏رسد بالاتر از این حتى ما نظارتى که این‏جا مى‏آوریم نه تنها نظارت بر حسن اجراى سیاست‏هاى کلى نظام است اگر که برادران بزرگوار نفرمایند که از این گذشتیم من حتى اعتقاد خودم این بود که نظارت بر حسن جریان امور را که در رابطه با قو قضاییه بردیم، آن هم در رابطه با رهبرى است براى این‏که حسن جریان امور یکى هم خود قو قضاییه است. یعنى چیزى که در رابطه با حسن جریان امور سه قوه باید نظارت و بازرسى بشود باید در اختیار کسى باشد که این 3 قوه زیر نظر او قرار دارد. حداقل این‏که نظارت بر حسن اجراى سیاست‏هاى کلى نظام در ارتباط با آن باشد. بنابراین چه به عنوان وظیفه گفته بشود باید ناظر باشد، چه به عنوان اختیار باشد، چه اشکالى دارد آمدنش که ما این‏جا در کنار این بحث بیاوریم که وقتى تعیین سیاست‏ها با اوست دنبال کننده به عنوان اختیار یا وظیفه هم خودش باشد براى این‏که ببیند سیاست‏ها به همان شکل که نظر خودش است اعمال شده یا نه جور دیگر اعمال شده و من فکر نمى‏کنم در بعد از رهبرى ما هیچ تشکیلاتى را مطرح بکنیم که نظارت نخواهد، یعنى در تشکیلات مدیریتى ما شما به قو مجریه برسید نوعى نظارت و بازرسى در آن مطرح است به قو قضاییه برسید نوعى نظارت و بازرسى در آن مطرح است به نیروهاى مسلح برسید نوعى نظارت و بازرسى در آن مطرح است خوب پس به چه دلیل رهبرى این نوع نظارت و
Majlis:2 Volume:3 Sessions:29-41 Page:1327
بازرسى را در رابطه با آنچه که در حیط اختیار و اقتدارش است نداشته باشد، بنابراین به نظر من حتماً لازم است که باشد و حتى گسترده‏تر از این‏که قرار داده شده.
منشى (یزدى)- آقاى کروبى بفرمایید.
مهدى کروبى- عرایض بنده همان فرمایشاتى است که آقاى هاشمى فرمودند که رهبرى این اندازه که مسلم است که در هر دوره‏اى باشد این قدر هست که رهبرى بتواند مثلًا بفرستد به یک وزارتخانه‏اى و یک خبرى و یک پرونده‏اى را بخواهد. این در طول رهبرى امام که مخصوصاً به صورت خیلى فوق‏العاده‏اى بوده و حتى آن شرایط اول هم که بسیار دشوار بود سخت بود، سمپاشى‏ها وجود داشت، مکرر در رابطه با زندان‏ها غیر زندان‏ها امام تا نظرى خواستند پرونده‏اى خواستند افرادى را فرستادند که بروند برایشان گزارش بیاورند آوردند و مسلم همه وقت این قضیه هست، تنها ضرر این قضیه یک نکته‏اى که آقاى هاشمى نفرمودند و من عرض مى‏کنم یعنى به ذهن من است شاید هم درست نباشد این است که ما نگرانیم که این طور چیزها یک تداخلى بوجود بیاورد و بعد ضایعاتى داشته باشد، یعنى یک تشکیلاتى هم به وجود مى‏آید مى‏رود آن‏جا هر روز مشکلاتى ممکن است به وجود بیاید این غیر از آن نظارت است، نظارت به معناى اشراف و رهبرى و حاکم بر جامعه مسلم در همه جا هست این‏که به عنوان این‏که نظارت به این صورت داشته باشد این یک تشکیلاتى به وجود مى‏آورد هر روز یک گزارشى مى‏آورند با مسؤولین اجرایى درگیر مى‏شوند و من براى حالا نمى‏گویم من براى آینده مى‏ترسم ما در این قانون نویسى‏مان مشکلات ریاست جمهورى و نخست‏وزیرى را حل کرده‏ایم یک جورى بنویسیم که آینده مشکلات رهبرى و ریاست جمهورى را به وجود بیاوریم، یعنى یک مسائل این طورى به وجود بیاید که در آینده دردسر هم داشته باشد.
منشى (یزدى)- آقاى مؤمن بفرمایید.
محمد مؤمن- بسم الله الرحمن الرحیم. عرض کنم که من فکر مى‏کنم که برادرانى که به عنوان مخالف صحبت کردند به این قید کلى که در عبارت آورده لطف نکردند نظارت بر حسن اجراى سیاست‏هاى کلى، در آن‏جا در کمیسیون صحبت شد بعضى برادران پیشنهاد مى‏کردند مثلًا بازرسى را در اختیار مقام رهبرى قرار دهیم. ما گفتیم که این اصلًا معنا ندارد، وارد کردن رهبرى را در کارهاى ریز همان‏طور که خود جناب آقاى هاشمى فرمودند فرض کنید که منظور کمیسیون این است که اگر رهبرى سیاست کلى را دستور داد که این باشد که با غیرمتعهدها فرض بفرمایید که رابطه برقرار کنند و با غیرشان برقرار نکنند این سیاست کلى نظارت بر این فقط همین است که مى‏بینند که این کار را کرده‏اند یا نه یا گفت که در مقام قو قضاییه قوانین را که مى‏خواهند براى آیین دادرسى تنظیم کنند، قوانینى باشد که حتى‏الامکان فاصله‏ها را این پیچ و خم‏هاى زیاد را از بین ببرد کم بکند این سیاست کلى باشد. نظارت بر این، این نیست که بروند دادگاه‏ها را ببینند ربطى به آن ندارد نظارت بر این است که ببینند که این تنظیم قانون که کرده مثلًا قو قضاییه و از طریق دولت مى‏خواهد به مجلس داده بشود آیا این کار رعایت شده مجلس هم به دنبالش این کار را کرده یا نکرده این سیاست کلى است اصلًا هیچ درگیر شدن با ادارات و ارگان‏هاى اجرایى که آقایان مى‏فرمایند در آن نیست و یا اگر یک چیزى بود که ابتدائاً فرض کنید به مجلس گفته مى‏شود چون مسأله، مسأل سیاست‏هاى کلى است‏
Majlis:2 Volume:3 Sessions:29-41 Page:1328
نظارت مى‏شود که این کلى انجام شده یا نشده بعد که ریز مى‏شود مجلس این سیاست کلى را که او گفت که تنظیم قانون بر این اساس باشد کرده اما این‏که آیا اجرا مى‏شود یا اجرا نمى‏شود این در آن اجراییات آن طورى داخل نمى‏خواهد بکند کمیسیون رهبرى را تا این‏که گفته بشود که احتیاج است به این‏که لازمه‏اش تداخل وظایف مثلًا هست و درگیر شدن و یا احتیاج است به این‏که یک تشکیلات مفصلى براى رهبرى باشد این بررسى کردن این‏که این تصمیمات کلى که دارد گرفته مى‏شود در مقام اجراییات یا در قانونگذارى و روابط آیا این بر اساس آنچه که رهبرى تنظیم کرده به عنوان سیاست همان را که دستش دادید که فرمودید که سیاست کلى باید دست رهبرى باشد فقط همان را ببیند که خوب آن طور که گفت شد یا نشد که اگر نشده یک تذکرى بدهد به آن کسى که مسؤول هست که چرا این کار را نکردى همان طور که آقاى نورى هم توضیح دادند، وقتى که شما وظیف رهبرى قرار بدهید، تعیین سیاست‏هاى کلى را قهراً باید این حق نظارت برایش باشد که بررسى بکند این‏که مى‏فرمایید خوب درست است که به حساب این‏که براى رهبرى احترام قائل مى‏شوند، کسى حرفى نمى‏زند الا این‏که وقتى بنا شد که اگر بخواهد رهبرى کارى بکند نفى لااقل در کار هست که آقا به شما ارتباط ندارد فقط شما باید یا حتى به آن نماینده چنین حرفى گفته بشود نماینده‏اى که از طرف مقام رهبر بنابراین، این ممکن است گفته بشود بنابراین براى این‏که این محظور پیش نیاید و با توجه به این‏که نظارت بر اجراى سیاست‏هاى کلى است، این قید کلى را باز بنده رویش تأکید مى‏کنم که آن شبهه‏اى که جناب آقاى دکتر حبیبى فرمودند که مسأله یک تشکیلات مفصلى هست به دنبالش نیست دخالت کردن در یک کارهاى ادارى ادارات جزیى و این‏ها به دنبالش نیست اصلًا آن‏ها کار بازرسى کل کشور است وقتى این طور شد، بنابراین این محظورى ندارد و لازم حق دادن تعیین سیاست‏ها این است که حق نظارت هم برایش ذکر بشود این خلاص مطلبى است که در کمیسیون مطرح بود.
نایب رئیس (هاشمى)- پیشنهاد حذف را مطرح مى‏کنیم اگر رأى نیاورد آن وقت باید پیشنهاد دیگرى داشته باشیم. آقایانى که با حذف بند 2 یعنى «بند نظارت» موافق هستند، رأى بدهند. (عد کمى رأى دادند) این رأى نیاورد خوب حالا آقاى آذرى پیشنهادى دارید بفرمایید.
آذرى قمى- پیشنهاد بنده این است که نظارت بر حسن اجراى سیاست‏هاى نظام یعنى «کلى» حذف بشود.
با تعیین نماینده در نهادها و ارگان‏هایى که لازم بداند این‏ها تلفیق بشود به این شکل اما این‏که عرض مى‏کنم «کلى» حذف بشود براى این‏که اجراى سیاست کلى نظام این طورى که جناب آقاى مؤمن الان توضیح دادند این اصلًا به اجرا مربوط نمى‏شود سیاست‏ها یعنى منظورشان این است که آیا قانونگذار لایحه دهنده‏رعایت کرده نظرات رهبر را یا رعایت نکرده، این به اجرا مربوط نمى‏شود مگر اجرا را در آن توسعه بدهیم بگوییم این جور است، مقصود این است که آیا در قانونگذارى رعایت شده این سیاست‏هاى کلى که رهبر اعلام کرده و اما این‏که لازم است که این باشد براى این‏که معنا ندارد رهبر یک کشورى خبر نداشته باشد به این‏که در کشور چه مى‏گذرد و قواى سه گانه از رده‏هاى بالا و پایین با مردم چه مى‏کنند با قوانین چه مى‏کنند،
Majlis:2 Volume:3 Sessions:29-41 Page:1329
با سیاست‏ها چه مى‏کنند، این لازم است که نظارت کامل داشته باشد، یعنى علاوه بر این‏که حالا فرض کنید گزارشاتى از افراد، از آن رؤسا مثلًا به ایشان داده مى‏شود علاوه بر این خودش در جزئیات قضایا ناظرى داشته باشد از طرف خودش و مراقبت داشته باشد که نگویند سر شما به سلامت باشد و بخوابید راحت بخوابید مملکت آرام است و همه چیز دارد بر روى چرخ خودش مى‏چرخد، بنابراین این راجع به سیاست‏هاى تصویب شده و مصوب همان مراکز سیاستگذارى است این‏ها را نظارت بکند که درست اجرا مى‏شود. بعد آن وقت این را به چه وسیله حالا به قول آقاى حبیبى مثلًا فرض بفرمایید باید یک دستگاهى درست بکنند نه، همان یک نماینده‏هایى آن هم در صورتى که لازم بداند در یک مواضع حساسى مثل ارتش یا فرض بفرمایید که سپاه یا از ادارات و این‏ها آن قسمت‏هایى که بیشتر اهمیت دارد و باید بیشتر مواظب آن‏جا باشد که تخلف نکنند آن‏جا نماینده‏هایى بخواهد لازم بداند در آن‏جاها تعیین بکند که آن‏ها از طرف او نظارت بر حسن اجراى سیاست‏هاى کشور داشته باشند و تعیین اختیارات آن‏ها پس از مشورت با مجمع تشخیص مصلحت من فقط مى‏گویم کلم «کلى» حذف بشود و یک «با» یى اضافه بشود بین این دو تا که کیفیت نظارت را هم به این جهت تعیین مى‏کند نظارت بر حسن اجراى سیاست‏هاى نظام با تعیین نماینده در نهادها و ارگان‏هایى که لازم بداند که الزامى هم نیست هر کجا لازم بداند و تعیین اختیارات آن‏ها پس از مشورت با مجمع تشخیص مصلحت.
نایب رئیس (هاشمى)- پس منظورتان حق نظارت است؟ (آذرى- بلى) خیلى خوب مخالف و موافق با پیشنهاد آقاى آذرى صحبت کنند. کسى به عنوان مخالف نمى‏خواهد صحبت کند، موافق هم صحبت نمى‏کند، آقاى مؤمن بگویند و عمدتاً روى این تلفیق است دیگر.
مؤمن- عمده مطلبى که حاج آقا دارند این است که این کلمه کلى برداشته بشود. خوب نظارت بر حسن اجراى سیاست‏هاى نظام کلى و جزئى‏اش را مى‏گیرد و وقتى کلى و جزیى را گرفت آن محظورى را که آقایان فرمودند به شقیه، همین که احتیاج به یک تشکیلات وسیعى براى رهبرى مى‏شود که نیازى نیست و هم این‏که لازمه‏اش این است که در هر ریزه کارى دخالت بکند. احیاناً نمایندگانى که قرار مى‏دهند و چون بر حسن اجراى سیاست‏هاى نظام هست و این محظور پیش مى‏آید از این جهت باز حاج آقا تشریف آوردند در کمیسیون مطرح هم فرمودند و تقریباً با همین تعابیرى که عرض مى‏کنم کمیسیون نپذیرفت.
نایب رئیس (هاشمى)- عبارتى که آقاى آذرى پیشنهاد مى‏کنند این مى‏شود.
بند 2- حق نظارت بر اجراى سیاست‏هاى نظام با تعیین نماینده در نهادها و ارگان‏هایى که لازم بداند و تعیین اختیارات نمایندگان‏شان پس از مشورت (این جا هم مى‏گویید براى نظاترش باید مشورت کند با تشخیص مصلحت؟)
آذرى قمى- با نماینده‏هایى که تعیین مى‏کند.
نایب رئیس (هاشمى)- آقایانى که با این پیشنهاد آقاى آذرى موافق هستند، رأى بدهند (یک نفر رأى داد) تنها خودشان هستند رأى نیاورد.
بند 2 را رأى باید بگیریم. آقاى مؤمن اگر منظورتان حق است بگویید حق نظارت بر حسن اجراى ...
منشى (محمد یزدى)- کلم اختیارات چون آن بالا هست دیگر نباید بگوییم حق. «وظایف و اختیارات» بعد شمرده‏اند، همان قدر که گفتیم نظارت آن‏جا که وظیفه است، معلوم است وظیفه است، آن‏جا که اختیار است معلوم است اختیار است.
Majlis:2 Volume:3 Sessions:29-41 Page:1330
نایب رئیس (هاشمى)- پس منظور احتمال تکلیف را قبول مى‏کنید.
امینى- هر دو باشد، هر دو احتمال.
منشى (یزدى)- چون عنوان هر دو را دارد دیگر لازم نیست.
نایب رئیس (هاشمى)- آقایان توجه بفرمایند. داریم رأى مى‏گیریم آقایانى که موافق با بند 2 هستند با همین عبارتى که نوشته شده رأى بدهند (اکثر موافق بودند) تصویب شد.
منشى (یزدى)- بند سوم را 5- 6 نفر آقایان پیشنهاد حذف دارند. جنابعالى، آقاى حبیبى، آقاى آذرى، آقاى هاشمیان و آقاى نورى پیشنهاد حذف دارند.
نایب رئیس (هاشمى)- من دیگر با آن چیزى که بالا تصویب شد و این قیدى که آقایان اضافه کردند که لازم بداند پیشنهادم را مطرح نمى‏کنم.
منشى (یزدى)- بسیار خوب، پس حالا بقیه آقایان که پیشنهاد دارند هر کدام مى‏خواهند یکى از آقایان توضیح بدهند، آقاى نورى.
عبدالله نورى- بسم الله الرحمن الرحیم. چیزى که در بند 3 آمده تعیین نماینده در نهادها و ارگان‏هایى که لازم بداند و تعیین اختیارات آن‏ها من فکر مى‏کنم یک تداخل جدى را در امور کشور به وجود مى‏آورد، یعنى چیزى که الان حداقل خود ما با آن مواجه هستیم و مى‏بینیم و البته مشکلى نداشتیم ولى آنچه که لمس مى‏کنیم را مى‏توانیم خدمت سروران معظم عرض کنیم. واقعاً یکى از مسائلى که وجود دارد این است که مسؤولین نهادها وقتى نمایند رهبرى مى‏آید نمى‏دانند چه باید بکنند، یعنى نمى‏دانند که آیا نماینده رهبرى در چهارچوب قانون است که در چهارچوب قانون مسؤولیت خاصى ندارد در چهارچوب قانون نیست و یک مسؤولیت مازادى را دارد آن‏ها در مقابل چه مسؤولند؟ وضعیت خودشان برایشان مبهم است. احساسى که خود نماینده رهبرى دارد باز همین است، نمى داند که آیا در قبال مسائلى که تشخیص مى‏دهد این‏جا خلاف شرع است این‏جا اسراف در امر بیت‏المال دارد مى‏شود، این‏جا چه بسا انحراف است. در همان حالت وزیر مربوطه و مسؤول تشخیصش صاف عکس است. مى‏گوید خیر اتفاقاً براى اعلاى کلمه الله باید این‏جا بیت‏المال مصرف بشود. از یک طرف وزیر مى‏ماند که خوب حالا چه کار کند تشخیصش این است که باید مصرف بشود در مقابل مجلس و دولت و این‏ها ما خودمان آوردیم او مسؤول است از یک طرف این آقا به عنوان نماینده رهبر مى‏خواهد محکم بایستد و بگوید نه خیر این طور باید عمل بشود من فکر مى‏کنم این یکى از مواردى است که جز در رابطه با تق و لق کردن مدیریت خاصیت دیگرى نمى‏تواند داشته باشد، یعنى ما یک مدیر را یک جا مى‏گذاریم به عنوان وزیر مورد اعتماد نظام، بعد مى‏گوییم یکى دیگر را هم مى‏آوریم بغل دست تو که هر کارى خواستى بکنى یا بعضى از کارهایى که خواستى بکنى آن بگوید به نظر من مى‏رسد این اشکال دارد و جز اعصاب خرد کردن براى وزیر مربوطه به عنوان مسؤول و براى نماینده رهبرى به عنوان مسؤولى که از طرف رهبر احساس مى‏کند وظیف شرعى دارد که حرف بزند چیز دیگرى به نظر من ندارد در رابطه با مجلس ما الان در همین جا آورده‏ایم «و تعیین اختیارات آن‏ها» خوب، مجلس مى‏گوید که پس من چه کاره‏ام؟ من در رابطه با فلان وزارتخانه آمده‏ام تشخیص داده‏ام که اختیارات به این شکل به شخصى به نام وزیر داده بشود بعداً رهبر بنا به تشخیص خودش مى‏گوید خیر من نظرم این است که 20 از این اختیارات را بدهم به‏
Majlis:2 Volume:3 Sessions:29-41 Page:1331
نمایند خودم، چون این‏جا آورده‏ایم و تعیین اختیارات آن‏ها را هم به رهبر مى‏دهیم، دیگر قانون معین نمى‏کند در گذشته هم همین‏طور بود، شوراى محترم نگهبان وقتى مى‏رسیدند به بحث نماینده رهبرى مى‏فرمودند در صورت وجوب بعد در رابطه با وظایفش هم تقریباً آن بود که رهبر تعیین مى‏کند جز در موارد خاصى مثل بحث سپاه که من حالا اشاره مى‏کنم که آن فرق مى‏کند به نظر من با تشکیلات‏هاى اجرایى. تنها در یک مورد بحث نمایندگان رهبرى به نظر من مى‏تواند مطرح باشد و آن در جایى که جزء حیط وظایف خاص رهبر گذاشته شده، یعنى دقیقاً همان چیزى که ما در قانون اساسى راجع به رئیس جمهور آوردیم، یعنى رئیس جمهور یک تعداد وزراء دارد در یک مورد خاص اگر تشخیص دادند رئیس جمهور به اضافه هیأت وزیران که نماینده ویژه لازم است مى‏توانند بگذارند براى این‏که در حیط کارشان است تداخل هم به وجود نمى‏آورد همه کأنه اختیارات را تفویض مى‏کند. در ارتباط با مسأل فرماندهى نیروهاى مسلح یک عزل و نصب است مى‏آوریم فرمانده مى‏گذاریم اگر رهبر احساس کرد که در این مقول اجرایى که مسؤولیتش به عهد خودش است یک نفر ناظر لازم است داشته باشد مى‏گذرد اشکال ندارد و در بحث نیروهاى مسلح حالا چه در کشور ما چه در کشورهاى دیگر هم اصلًا این باب هست به دلیل لزوم اطمینان بیشتر مثلًا مقوله‏هایى مثل سیاسى ایدئولوژى یا ما سیاسى عقیدتى مى‏گوییم یک چیزى است که بیشتر بازگشتش به رهبران مکتبى و فکرى کشور است نه نیروهاى نظامى و فرماندهان نظامى از آن‏جا افراد نصب و عزل مى‏کنند یا تشکیلات حفاظت اطلاعات بسیارى از جاها بازگشتش به رهبرى است و این تنافى هم با وحدت فرماندهى ندارد ممکن است در این مقوله رهبر تشخیص بدهد در کنار فرماندهى که مى‏گذارد یک نفر را هم به عنوان ناظر مى‏خواهد بگذارد، بنابراین در چهارچوب چیزهایى که در ارتباط با آن است لزومى ندارد گفتن براى این‏که فرماندهى نیروهاى مسلح را که برادران جداگانه در بند 7 آوردند شامل است یعنى آن با اعمال فرماندهى خودش مى‏تواند نماینده بگذارد و هر چه نیاز ببیند انجام بدهد. در ارتباط با غیر مواردى که مربوط به اعمال قو مجریه و اعمال اجرایى مربوط به رهبرى است به نظر من هم تداخل امر در وظایف مربوط به مجلس لازم مى‏آید هم تداخل در رابطه با وظایف قو مجریه به وجود مى‏آید و هم یک نوع اعصاب خرد کردن است براى نماینده رهبر از یک طرف وزیر از یک طرف و احساس سلب مسؤولیت از طرف وزیر و به طور طبیعى براى نماینده رهبر بنابراین من پیشنهادم حذف بند 3 است.
منشى (یزدى)- مخالف جناب آقاى امینى بفرمایند.
امینى- بسم الله الرحمن الرحیم. مى‏گویند یک مطلبى که بهترین دلیل براى نیاز به شئى خود تحقق و وجودش است. ما مى‏بینیم که در طول این مدت از اول حضرت امام نمایندگانى در نهادهاى مختلف داشتند، اگر این نماینده‏ها لازم نبودند امام تعیین نمى‏کردند و ما نمى‏توانیم خدماتى را که نمایندگان امام در نهادهاى مختلف در طول این مدت انجام دادند، نادیده بگیریم یک واقعیتى است که اگر خیلى جاها نبودند، خیلى اوضاع به هم مى‏ریخت و غیر این طور مى‏شد نمایندگان امام آن طورى که ما فکر مى‏کنیم در آن و شاید حضرت امام یا رهبر هم همین طور نظرشان است این است که کارى که دارند در نهادها این است.
اولًا یک نظارتى دارند بر امور اخلاقى و عقیدتى و امور این طورى که الان هم همین‏طور
Majlis:2 Volume:3 Sessions:29-41 Page:1332
است در جهاد مى‏بینیم مسائل مربوط به تبلیغات اسلام و امثال این‏ها را آن‏ها انجام مى‏دهند و کلاس‏ها ترتیب مى‏دهند برنامه‏ها ترتیب مى‏دهند یک همچو کارهاى این طورى که جایش هم خالى است و رهبر هم به اعتبارى که یک فرد روحانى است در رأس این نظام خوب این قبیل کارها را او انجام مى‏دهند و این کارها بد کارهایى نبوده، غیر از این کارها اگر گاهى یک انحرافاتى حاصل مى‏شده در بعضى جاها مى‏رود به مسؤولین خبر مى‏دهد، به بالاها خبر مى‏دهد، به خود رهبر خبر مى‏دهد که یک همچو جورى هست که انحراف اخلاقى انحراف این طورى این هم که کارى نیست تداخل در کار آن‏ها هم نیست و علاوه بر این‏ها به مشکلات آن‏ها مى‏رسد مثل رهبر که به مشکلات همه کشور مى‏رسد این نماینده هم به مشکلات این نهاد مى‏رسد. مثلًا جهاد مشکلاتى دارد، اختلافاتى در بین افراد حاصل مى‏شود او مى‏آید آن‏ها را صلح مى‏دهد و بین آن‏ها اصلاح مى‏کند و اگر مشکلى دارند در امکانات مى‏رود به آن مراتب بالاتر توصیه مى‏کند بیایید بدهید. خلاصه، یک حالت کدخدا منشى و یک حالت پدرى که رهبر نسبت به همه این نظام دارد، این نماینده هم یک چنین حالى را دارد. یعنى آن جورى که ما فکر مى‏کنیم یک چیزهاى این جورى براى نمایند امام مناسب است و لازم این کارها هیچ تداخل نیست، مزاحم با مدیریت دیگران هم نیست، فقط همین یک نظارت این جورى است و مخصوصاً این اطلاعاتى که به دست مى‏آورند به رهبر مى‏دهند، گاهى حتى خود مسؤولین همین که فکر مى‏کنند که یک فرد این‏جورى هست، بهتر با مردم رفتار مى‏کنند، بهتر مطابق قانون عمل مى‏کنند، بهتر موازین اخلاقى و اسلامى را رعایت مى‏کنند. یک وجود این‏جورى هیچ مزاحمتى ندارد و از این جهت من عرض مى‏کنم که ... البته من مى‏دانم که در مدیریت‏ها دخالت‏ها مى‏کنند، مزاحمت‏ها مى‏شود این مشکلات را من خودم هم مى‏دانم و این مزاحمت‏ها براى این است که این‏ها از حق خودشان تجاوز کرده‏اند و به عبارت دیگر حقشان معلوم نبوده، معلوم نبوده این‏ها در این نمایندگى چه کاره‏اند؟ این‏ها فکر مى‏کردند که چون رهبر یک قدرتى فوق همه قدرت‏هاى این نظام دارد، این هم حالا یک رهبر کوچکى در این نهاد است. در صورتى که این اشتباه است و این جورى نیست هر جا این جور دخالت کردن خطا بوده، اما آن وظایف معمولى‏شان اشکال ندارد. آن‏وقت اگر این جور شد (که البته بعضى وقت‏ها حقاً این‏جورى است که در مدیریت‏ها دخالت مى‏کنند) ما یک همچو افراد ضرورى که در این نظام هست حذف بکنیم براى آن دخالت‏ها؟ نه. ما باید فکر کنیم که جلو آن دخالت‏ها را بگیریم. و لذا در این‏جا پیشنهاد شده که اختیارات این‏ها را خود رهبر با مشورتى که با شوراى مصلحت مى‏کند، شوراى مصلحت هم مى‏دانید همان‏هایى هستند که در این نظام هستند، یعنى رئیس جمهور و همه این‏هایى که در این نظام هستند! آن‏ها مى‏آیند و یک اختیاراتى قرار مى‏دهند مى‏گویند همان سیاسى- عقیدتى، همان ترویج اسلام، همان نظارت بر رعایت موازین اخلاقى، همان چیزهاى این‏جورى که مناسب هم هست و هیچ دخالتى نیست. خوب اگر این کارها را بکنند اولًا این سرگردانى که جناب آقاى نورى فرمودند که مسؤولین نمى‏دانند چه کار کنند، او هم نمى‏داند چه کار بکند حق است، ولى براى این‏که محدود اختیاراتشان معلوم نبوده. اگر معلوم شد این‏جا همان نهادها هم این آقا را مى‏پذیرند و آن آقا هم مى‏داند که کارش همین است و تجاوز از این حد نمى‏کند و این کاملًا امکان دارد که براى این یک حد و حدودى قرار داده بشود. خود مسؤولین مى‏دانند آن‏جایى که مزاحم مدیریت است و به او اختیار نمى‏دهند رهبر هم رهبر این اجتماع است نمى‏خواهد که‏
Majlis:2 Volume:3 Sessions:29-41 Page:1333
تداخل و مزاحمت بشود، رهبر هم خودش این را محدود مى‏کند و این مشکل حل مى‏شود.
و این‏که جناب آقاى نورى فرمودند که بلى در بعضى جاها حالا استثنائاً، آن‏جایى که مربوط به خود رهبرى است مثل سپاه و نیروى ارتش و امثال این‏ها ... خوب آن‏جا هم اگر این آقاى نماینده اگر واقعاً بخواهد در مدیریت‏ها دخالت کند در آن‏جا هم همین مزاحمت هست سپاهیان از همین نمایندگان گاهى مى‏نالند، ارتشیان همین جور، چون در مدیریت‏ها دخالت مى‏کنند. اما اگر در مدیریت‏ها دخالت نکنند، همان سیاسى عقیدتى که جنابعالى فرمودید این در همه جا این‏جور مى‏شود. حیف است یک بازوى براى رهبرى و یک نماینده براى رهبرى و کمکى براى اسلام و ترویج اسلام نهادها دلخوش هستند که یک کسى به عنوان نمایند رهبر نزدشان هست، این را ما به واسط این‏که قانون نداشته حذفش بکنیم، قانون تنظیم کنیم درست مى‏شود.
منشى (محمد یزدى)- آقاى بیات به عنوان موافق حذف بفرمایید.
اسدالله بیات- بسم الله الرحمن الرحیم. در کمیسیون هم ما پیشنهاد حذفش را داشتیم و براى این بند هم بنده رأى ندادم و آن‏جا هم عرض کردم که در شورا مخالف مى‏کنم.
این بند دو سه تا محظور دارد، نه یک محظور غیر از محظور تداخلى که جناب آقاى نورى مطرح کردند، این را سروران بدانند یک دفعه بحث، بحث امکان ذاتى است که جناب آقاى امینى دارند. خیلى چیزها در عالم ذات و امکان، امکان دارد. بلى، انصافاً امکان دارد این‏ها دخالت نکنند. اما وقوعاً خلافش است و واقعاً تخصیص اکثر هم هست. مواردى که این‏ها دخالت کرده‏اند. یکى نیست، دو تا نیست، سه تا نیست. حتى من یادم هست در یکى از موارد حضرت امام رضوان الله تعالى علیه آن قدر از دست این‏ها به ذله درآمد فرمود که بابا آن مقدار ولایتى را که این‏ها براى خودشان قائل هستند من براى خودم قائل نیستم! این‏ها در نوع جاها طورى اعمال ولایت مى‏کردند که آخر امام برگشت این جمله را فرمود. شما مواردى را در نظر مى‏گیرید، واقعاً بپذیرید که این‏ها در نوع جاها دارند اعمال ولایت مى‏کنند. اگر با این قیود و ضوابط که شما مى‏فرمایید من هم قبول دارم. این طور بنویسید: این‏ها فقط مى‏توانند به مسائل اخلاقى برسند. ولى این نیست این‏ها مى‏توانند به مسائل فکرى برسند، ولى بند این نیست! قانون هم نداشتید. بدى قضیه همین است. من مى‏گویم امام از یک طرف مى‏گوید مجمع تشخیص مصلحت را در عرض قواى دیگر نکنید، این نص صحبت و فرمان حضرت امام است، شما مى‏آورید مجمع تشخیص مصلحت را طورى بزرگ مى‏کنید که آینده مى‏تواند ادعاى قانونگذارى هم بکند. من مى‏گویم اگر حضرت امام در اصل یکصد و ده قانون اساسى نبود، در این‏جا نماینده معین بکند، مگر نداشت؟ داشت! و فرض هم این است که از این به بعد جامعه به سوى صلاح دارد مى‏رود.
اوائلى که ما نیاز به نمایندگان امام داشتیم، ارتش نظام شرعى اسلامى نداشت، به حق هم بود و سیاسى- عقیدتى که کار بسیار خوبى هم کرد. در بعضى از جاها جهاد مصر بر نمایندگى امام بود به خاطر قداست و به خاطر بعضى از کارها، و اگر جهاد مصر نبود حضرت امام اصرار نداشت در نوع موارد خود این‏ها، در رابطه با دانشگاه‏ها حضرت امام این جمله را فرمودند و به شوراى عالى انقلاب فرهنگى هم فرمودند. فرمودند در جاهایى که دانشجویان و دانشگاهیان بخواهند و توافق داشته باشند، اصلًا مسأله این طور بود. اما شما مى‏آیید در این‏جا طورى مسأله را مطرح مى‏کنید ... من مى‏گویم دست ولى فقیه باز است. اگر شما به ولایت مطلق فقیه‏
Majlis:2 Volume:3 Sessions:29-41 Page:1334
معتقدید که معتقدید، همه‏مان هم اعتقاد داریم اگر این اعتقاد درست است (و درست هم هست) همه این‏ها خلاف مبناى فقهى ماست شما و ما به چه حقى مى‏آییم به طور کلى مدام مى‏گوییم این کار را بکنید، این نوعى محدودیت ایجاد کردن است. پس اگر شما به مطلقه بودن معتقدید و ما هم اعتقاد داریم، شما این را بگذارید یا نگذارید ولى فقیه هر جا لازم بداند مى‏تواند نماینده معین بکند. نه گفتن شما براى او حق ایجاد مى‏کند، نه گفتن شما حقى را از او سلب مى‏کند. روى این حساب من معتقدم گفتن این قضیه و آوردن این قضیه جز این‏که ... (واقعاً هم همین طور است) ما بگوییم آقاى وزیر! این پول مثلًا فرض کنید که از این فصل به فصل دیگر منتقل شد، از این پروژه به پروژه دیگر منتقل شد باید پاسخ بدهید اما در واقع دخالت را نمایندگى رهبرى کرده. لوث مسؤولیت است، تداخل در کارهاست، مضافاً بر این‏که امام در رابطه با دستگاه اجرایى و قضایى اصرار روى تمرکز داشته‏اند، جعل نماینده با این مسؤولیت خلاف آن دستورى بود که امام داشتند و خلاف تمرکز است. روى این حساب من معتقدم که این نباشد و حذف بشود.
منشى (یزدى)- آقاى خزعلى به عنوان مخالف بفرمایید، یک نفر دیگر هم به عنوان موافق مى‏تواند صحبت کند که آقاى کروبى نام نوشته‏اند.
ابوالقاسم خزعلى- بسم الله الرحمن الرحیم. با این‏که آقایان در بند دوم، از بعضى اصرارى دیده مى‏شد بر ابقاى بند دوم، موجب شگفتى است که چه طور در بند سوم توجهى به بند دوم نفرمودند و اصرار بر حذف دارند. البته چیزهایى قبلًا بوده، دخالت‏هایى بوده و اختلال‏هایى، ولى گاه از نظر نداشتن چارچوب گاهى هم اوائل انقلاب است هول زده و نکند خطرى واقع بشود دخالت‏هایى مى‏کردند براى خاطر این معنا گفته شده «تعیین اختیارات». آقایى که نماینده است با اختیارات مضبوط داخل مى‏شود، این توهم زده مى‏شود.
دوم قید آمده که اگر لازم بداند! آقایان مى‏گفتند چرا شما براى رهبرى وظیفه معین مى‏کنید؟ نگفتیم باید این کار را بکند، «جاهایى که لازم بداند». اگر دید الان یک موضع، موضع خطر است و اگر نماینده یکى، دو تا آن‏جا نصب بکند خطر مرتفع است. اگر ما این را ذکر نکنیم ولو از راه ولایت فقیه، ولایتى که دارد مى‏تواند. اما ممکن است براى کسى اشکال ایجاد بکند. حالا مقام امام طورى بود که مطلبى را مى‏فرمودند روى این‏که پدر انقلاب بود همه سمعاً و طاعه بودند. اما فردا مى‏آیند مى‏گویند که کجاى قانون گفته و ممکن است یک کسى یک نقى بزند. مى‏خواهیم آن نق نباشد. اختیارات ولى فقیه بیاید جایى که لازم بداند. الان مى‏بیند خطرى در فلان موضع است، خوب نماینده معین مى‏کند، اختیاراتى هم به او مى‏دهد و ما از همه این‏ها هم صرف‏نظر بکنیم. رهبر مى‏خواهد در کارهایى که مربوط به او هست نظارت بکند. طبع این مطلب، (زواید را کنار بگذاریم) این خوب است یا بد است؟ این حسن است یا قبیح است؟ مى‏بینیم حسن است، نماینده معین کند براى اجراى مطالبى که مربوط به او است. ببینیم قبح آن از کجا مى‏آید؟ یا وظایف معین نشده، یا خداى نکرده این یک مقدارى دوست دارد اظهار سلیقه بکند. خوب این را عوض مى‏کنند، تذکر به او مى‏دهند و یک فرد صالحى را روى کار مى‏آورند. خود مطلب حسن و زیباست براى اجراى منویات ولى فقیه. چیزهایى که بوده مربوط به اوائل انقلاب بوده که اوائل انقلاب در همه جا یک بلبشویى بوده، اما الان‏
Majlis:2 Volume:3 Sessions:29-41 Page:1335
که رو به نظم مى‏رود بایستى با اختیارات مصوبى که در اختیارش قرار مى‏دهند و تذکرات لازم بخصوص ولى فقیه هم مى‏گوید اگر این‏جا لازم دانستند، اگر لازم نبود نه، من نماینده‏ام را برمى‏دارم. این به نظر من بسیار خوب است و آقایان هم عنایت بفرمایند آن دلزدگى که از قبل دارند به این‏جا ضمیمه نکنند.
منشى (یزدى)- آقاى جنتى! شما به عنوان موافق حذف صحبت مى‏کنید؟
احمد جنتى- نه، من مخالف حذف هستم.
منشى- جناب آقاى موسوى به عنوان موافق حذف بفرمایید.
میرحسین موسوى- بسم الله الرحمن الرحیم. بنده اعتقاد دارم که مهم‏ترین نمایند رهبرى در کل نظام اجرایى رئیس جمهور است و بعد تمام دستگاه‏ها ادام طبیعى رهبرى و بازوى طبیعى رهبرى در نظام اجرایى است. اضافه کردن یک نماینده در یک نظام ادارى با همه بدیهیات مدیریت من فکر مى‏کنم مخالفت دارد و خلاف عقل هم هست. من مى‏گویم صد سال گذشته شما هیچ تزى را در زمین مدیریت پیدا نمى‏کنید که از دو مرجع در یک دستگاه نماینده باشند که بخواهند که وظایف بر یک نقاطى مشابه همدیگر انجام بدهند. وقتى نماینده‏اى در یک جا مى‏آید که نماینده رهبرى است که بالاترین مقام نظام جمهورى اسلامى است و بسط ید هم دارد و قدرت بالایى هم دارد هر چه قدر شما به او شرح وظایف بنویسید و حدود بگذارید بالاخره او خودش را متصل به یک منبع انرژى، نیرو، قانونگذارى و قدرتى مى‏یابد که فراتر از این قوانین و شرایط حاضر هست. خودش را برتر از همه مى‏داند. این فرد یا تابع مدیریت آن اداره است، یا خودش را مستقل مى‏داند، وابسته به رهبر مى‏داند. اگر تابع آن اداره باشد طبیعى است که شبیه کارمندان دیگر خواهد شد، اگر تابع رهبرى در آن‏جا باشد یعنى از دو کانال دستگاه اجرایى ما به رهبرى وصل است و حتى در راه رفتن در راهروى آن‏جا، رفتنش در اطاق‏هاى آن‏جا، رسیدگى به اسناد و نظایر این‏ها ... مشکل پیدا خواهد کرد. همیشه در ادارات یک افراد شیطانى هم وجود دارند که از این زمینه‏ها استفاده کنند، دور یکى جمع بشوند، دور یک عد دیگر جمع بشوند، اختلاف بیندازند و دوگانگى در خود سیستم اجرایى ایجاد بکنند.
و از طرف دیگر مدیریت همیشه احساس کوچکى خواهد کرد یعنى احساس مى‏کند که هر قدسى که مى‏خواهد بگذارد و هر کارى که مى‏خواهد بکند زیر ذره بین کسى است، در حالى که ما نظام‏هاى نظارتى بسیار زیادى را در خود قانون اساسى‏مان پیش‏بینى کرده‏ایم. مگر سازمان بازرسى کل کشور بازوى رهبرى نمى‏تواند به حساب بیاید؟ مگر قو قضاییه براى نظارت بر امور مجریه یک چنین وظیفه‏اى ندارد؟ مگر مجلس چنین وظیفه‏اى را ایجاد نمى‏کند؟ ما مشکلى را که اول سال 60 در دستگاه‏هاى اجرایى داشتیم، همیشه آقایان وزراء مى‏آمدند شکایت مى‏کردند مى‏گفتند که ما به چند کانال پاسخگو باشیم؟ به چند تا نامه پاسخ بدهیم؟ یک نامه‏اى مى‏رفت از چهارده، پانزده کانال نخست‏وزیرى مى‏فرستاد که بعد از این رئیس جمهورى خواهد فرستاد، سازمان بازرسى مى‏فرستد، کانال‏هاى دیگر مى‏فرستند. گاهى قدیم بیوت هم مى‏فرستادند که کم شد. یکى از بزرگ‏ترین کارهایى که حضرت امام انجام دادند و جا دارد که در این‏جا در این زمینه یاد بشود، ضمن این‏که ایشان از همه مسائل اطلاع داشتند هیچ گاه در زمینه‏هاى مدیریت ایشان فردى را نفرستادند که در کنار وزیر یا فلان مدیر کل باشد و در کارهاى او دخالت بکند. اگر نمونه‏اى‏
Majlis:2 Volume:3 Sessions:29-41 Page:1336
هست بگویند! غیر از مسائل نظامى و بعضى مسائل خاص که نمونه‏هایش حتماً این‏جا شمرده شده و ایشان به این مسأله اهمیت خاصى قائل بودند. این یک چیز بدیهى هم هست. در زمینه مدیریت ما چند نفر بگذاریم در یک اداره، جز این‏که در آن‏جا آشفتگى ایجاد بکنیم اثر دیگرى نخواهد داشت.
از طرف دیگر لوث مسؤولیت هم هست، یعنى فردا ما یک موقع هست که رئیسى مى‏گذاریم، اختیارات مشخصى دارد و معلوم است که اولًا به چه کسى ریاست مى‏کند و در مقابل چه کسى مسؤول است؟ در یک اداره اگر دو تا رئیس باشند، دو نفر باشند که مربوط به دو حوز مختلف، افراد اصلًا مسؤولیت خودشان را گم مى‏کنند و در شرایط مختلف از زیر مسؤولیت‏ها در مى‏روند به عنوان این‏که پاسخگوى این فرد هستند یا آن فرد هستند. هر چه قدر هم ما وظایف این فرد را محدود به نظارت بکنیم فکر مى‏کنم که اثرى نخواهد داشت. مثلًا اگر رهبرى در یک جایى اشکالى دید، یک چشم پنهانى آن‏جا بگذارد، نمایند پنهانى را بفرستد. نمایند آشکار براى خودش قطب قدرت مى‏شود. همین که یک اطاقى هست و یک تابلویى مى‏زند: «نمایند امام» این مراجعینى که مى‏آیند مى‏دانند که این‏جا یک جاى خاصى است غیر از جاى رئیس آن اداره، کارمندها هم مى‏دانند این‏جا یک جاى دیگر است غیر از آن رئیس اداره و من فکر مى‏کنم که کلًا مشکلات عظیمى را ما خواهیم داشت، مشکلات وسیعى را خواهیم داشت و این را من واقعاً یک نوع اهانت به دستگاه اجرایى مى‏دانم به خاطر این‏که اصلًا یک مدیرى که شما این‏جا مى‏گذارید بالاخره یک چند کلمه‏اى خوانده، چند تا کتابى ورق زده و به طور ابتدایى به مسائل مدیریتى وارد هست مى‏داند که یک چنین چیزى اصلًا جنبه پیشبرد کارها ندارد جز این‏که کارها در آن‏جا نکث ایجاد بکند، کندى ایجاد بکند و احتمالًا اختلاف ایجاد بکند.
من مخالف گذاشتن این موضوع هستم، البته رهبرى بسط ید دارد، یک موقعى در یک شرایط اضطرار و ضرورت که یک جا گذاشت کسى که یقیناً جلوى او را نمى‏گیرد، همه هم استدلال مى‏کنند. اگر مأمورین مخفى داشت که بیایند به او گزارش بدهند باز هم کسى جلو او را نمى‏گیرد و از همه مهم‏تر اگر مدیران کشور احساس بکنند که رهبرى چشم و گوش و بازوى خودش را در ادارات آن‏ها مى‏داند و از آن‏ها بازخواست مى‏کند و گزارش مى‏خواهد، من فکر مى‏کنم که کارهاى ادارى در کشور بهتر مى‏تواند بچرخد.
و مسأل نمونه‏هاى ناموفق این قضیه هم در طول 10 سال گذشته آن قدر زیاد هست که من فکر مى‏کنم که از آن ما باید استفاده بکنیم و در این‏جا چیزى نگذاریم که بعدها موجب پشیمانى بشود. ما بعضى جاها گذاشته‏ایم که حالا دچار پشیمانى هستیم و مشکل پیدا کرده‏ایم. در شوراى انقلاب فرهنگى بحث‏هایى بود در مورد بعضى از برادران نماینده‏اى که در دانشگاه‏ها بودند و این لطمه زد ... من فکر نمى‏کنم که خیلى ... البته از طرف حضرت امام نبودند، ولى با این همه مشکلاتى را ایجاد مى‏کردند. الان در سطح ادارات این مسأله حادتر و سخت‏تر است.
نایب رئیس (هاشمى رفسنجانى)- آقاى مؤمن به عنوان مخالف بفرمایید.
محمد دانش زاده (مؤمن)- بسم الله الرحمن الرحیم. عرض کنم که به نظر من جناب آقاى امینى مسأله را توضیح خوبى دادند و با توجه به اظهاراتى که برادران بعداً فرمودند جناب‏
Majlis:2 Volume:3 Sessions:29-41 Page:1337
آقاى خزعلى هم شبهاتى که در ذهن آقایان بود تذکر دادند که جوابش داده شد ولى در عین حال (ممکن است بعضى‏هایش هم تکرار بشود) عرض مى‏کنم که اصل این‏که تعیین نماینده این‏جا صحبتش شد و بالخصوص آورده شد یک جهت عمده‏اش این بود که حضرت امام رضوان الله علیه این کار را داشتند و من درست یادم است (به عکس آنچه که جناب آقاى بیات فرمودند) بعد از این‏که شوراى نگهبان قانونى که مربوط به جهاد بود، نمى‏دانم اساسنامه بود چون من تفسیر آن حدش را یادم نیست، از مجلس گذشته بود که نماینده‏اى از طرف مقام رهبرى در جهاد باشد. شوراى نگهبان هم بر اساس آنچه که از این اصل یکصد و دهم استظهار مى‏کرد که از آن استفاد انحصار مى‏شود این طور نوشته شد که این برخلاف قانون اساسى است، البته ذیل آن هم نوشتیم که البته اگر مقام رهبرى با ولایت مطلقه بخواهد کارى بکند، طبق موازین شرع اشکالى ندارد، همین که از طرف شوراى نگهبان این به مجلس رفت و شاید هم در اصلاح حذف شد یا نه، من نمى‏دانم یادم نیست من خاطرم هست امام رضوان الله علیه در یکى از سخنرانى‏هایشان فرمودند، نمایند من در جهاد باقى خواهد ماند. (حضرت امام فرمودند) حالا شما مى‏فرمایید که خود جهادى‏ها اصرار داشتند، امام اصرار نداشت، بالاخره آن چیزى که در خاجر ما دیدیم این مسأله بود. آن‏وقت من این شبهاتى را که آقایان مى‏فرمایند توجه آقایان را عطف مى‏کنم به این‏که ببینید خود شما بزرگواران که به عنوان مخالف مطالبى ایراد مى‏فرمایید، مى‏فرمایید البته اگر مقام رهبرى در یک جا ضرورت بداند این کار را خواهد کرد و کسى جلوگیر او نیست. اما لطف کنید، عبارت کمیسیون این است:
 «تعیین نماینده در نهادها و ارگان‏هایى که لازم بداند»، یعنى ضرورى تشخیص داده. آن‏وقت شما مى‏فرمایید که: (یعنى مخالفت با این مى‏شود) مقام رهبرى یک نهاد و ارگانى را بررسى کرده خصوصیاتى مى‏بیند در آن‏جا هست که این خصوصیات حلش با این است که نماینده‏اى در آن‏جا بگذارد، لازم دیده. شما مى‏فرمایید، نه ننویسید. آن‏وقت آیا مقام رهبرى این جهت را توجه ندارد؟ آن‏که پدر نظام است و بالاخره در سطح پدرى نسبت به همه ارگان‏ها و نهادها دارد کار مى‏کند، او توجه ندارد که تداخل نباید باشد؟ تداخل با اصول مدیریت منافات دارد؟ یا مى‏گویید که شما تشخیص داده‏اید لازم است این‏جا باشد اما ما مى‏گوییم نه، نباید و بیخود تشخیص داده‏اید. برگشتش به این مى‏شود! چون فرض این است که ما قید کرده‏ایم، نگفته‏ایم در همه جا و الزام، این‏که جناب آقاى بیات در فرمایشاتشان بود که آقایان از طرفى ولایت مطلقه قائلند، از طرفى این حرف را مى‏گویند منافات دارد، این باز به قید «که لازم بداند» مثل این‏که توجه نفرموده‏اند. براى این‏که وقتى گفتیم «لازم بداند» یعنى اگر لازم نمیداند نمى‏کند، لازم مى‏داند مى‏کند. فقط همان طور که جناب آقاى خزعلى فرمودند پس منافات با ولایت مطلقه ندارد، عین ولایت مطلقه است. یعنى وقتى مقام رهبرى لازم دانست که این‏جا نماینده باشد کسى نیاید نق بزند (همان طور که آقاى خزعلى فرمودند) چون بالاخره مواجه شدن مقام رهبرى هم با نق زن‏ها، این‏که درست نیست. ممکن است یک عده‏اى از باب بى‏توجهى به این‏که ولایت مطلق هست یک حرف‏هایى را بزنند، احیاناً در رسانه‏هاى گروهى هم حرف‏هایشان منعکس بشود و معنا ندارد که در این‏جا مقام رهبرى با این‏ها درگیر بشود، جوابشان را بدهد. براى این‏که اصلًا جلوى اساس این نق‏ها گرفته بشود، از افراد ناآگاهى که خیال مى‏کنند ولایت مقام رهبرى محدود هست صحبت شده. در مواردى که خلاصه خودش لازم مى‏داند، تشخیص‏
Majlis:2 Volume:3 Sessions:29-41 Page:1338
داده شده لازم است آن‏جا نماینده بگذارد، لازم ندانست قهراً نمى‏گذرد.
آن‏وقت مسأله تعیین اختیارات آن‏ها پس از مشورت با مجمع تشخیص مصلحت. این در بعضى از فرمایشات بود که حضرت امام رضوان الله علیه فرموده است که مجمع تشخیص مصلحت قانونگذار نباشد، یک ارگانى، یک قدرتى در عرض قدرت‏هاى دیگر نباشد و این‏جا این‏طور مى‏شود. ملاحظه مى‏فرمایید که این‏جا نگفته‏اند که مجمع تشخیص مصلحت قانونش را بنویسد، بلکه تعیین اختیارات را به دست خود رهبر داده‏اند، «پس از مشورت با مجمع تشخیص مصلحت». مجمع تشخیص مصلحت که وزیر مربوط و رؤساى قوا در آن‏جا هستند و محاظیرى که هست، مطالبى که هست، خدمت مقام رهبرى عرض مى‏کنند، پس از مشورت با آن‏ها تعیین اختیارات مى‏کند و این‏که در فرمایشات بود که «مسال مجلس»، این آن‏جا مطرح شد. حتى این طور در ذهنم هست ... (حالا من حافظه‏ام خیلى به طور جزم یارى نمى‏کند) ولى در ذهنم هست که آن‏جا مطرح شد که تعیین اختیارات را بگوییم که با مجلس باشد. این صحبت شد آن‏جا، آقایان گفتند که چون کار، کار مقام رهبرى هست مجلس تعیین حدود و اختیارات نمایند رهبرى را بکنند تناسب ندارد. و لذا رهبرى که دلسوز نسبت به حکومت و نظام هست وقتى در موردى تشخیص داده که حتماً باید این‏جا باشد و خودش توجه دارد که نباید رفتارش جورى باشد که اختلال در امر مدیریت به وجود بیاورد، لازم تشخیص داده، براى نماینده تعیین حدود مى‏کند و نماینده مى‏گذارد.
بعد اگر گفتند که مثلًا تداخلى هست، ناجور است یا این حرف‏ها ... خوب مجمع تشخیص مصلحت هستند، مطالب خدمتشان عرض مى‏شود و نماینده او است خوب، برمى‏دارد و این مسأله‏اى نیست و همان طور که آقایان فرمودند به خاطر این‏که در بعضى موارد آن‏طورى که باید و شاید بعضى از نماینده‏ها در آن اوایل انقلاب که مسائل شلوغى بود و همه شاید از حدود خودشان تجاوز مى‏کردند آن را نباید به حساب این پیشنهادى که کمیسیون کرده و در زمانى که اوضاع هر کدام طبق روال صحیح خودش انجام مى‏شود مقایسه کرد. مثلًا ممکن است این‏جور بشود که گاهى از اوقات واقعاً خود مدیر یک نهاد یا ارگانى و یا یک اداره‏اى بیاید از اوضاع نابسامان داخل در نزد رهبرى گله بکند و بگوید این اصول مدیریت ما با حسابى که ما داریم نمى‏تواند آن‏جا را (به طور مثال عرض مى‏کنم) دو دستگى در داخله آن‏جا هست این نمى‏تواند حل بشود مگر به همان تعبیرى که جناب آقاى امینى فرمودند یک نفر نماینده‏اى از یک مقام بالایى باشد که آن‏جا بیاید با کدخدا منشى قضایا را حل بکند. خوب این «لازم بداند» این‏جا مى‏شود و الا بیخود که دخالت نمى‏کند. بنابراین من مى‏گویم این دلسوزى که ما الان به طور کلى همین طور با یک دید کلى داریم نسبت به نظام مى‏کنیم با توجه به پیشنهادى که کمیسیون داده این مى‏شود که دلسوزى جزیى را که در تک تک موارد رهبر دقت مى‏کند که آیا لازم است این‏جا نماینده بگذارد یا لازم نیست، این درست نیست. ما دلسوزى کلى مى‏کنیم به خاطر بعضى از موارد ناجورى که دیده‏ایم. خوب مى‏گوییم بعضى از موارد جور هم بوده و باید باشد! کمیسیون همان را پیشنهاد کرده، موارد جزیى را که خود رهبر جزئیاً رسیدگى کرده و تشخیص داده که باید این‏جا نماینده بگذارد تا حل این مشکلى که این‏جا هست بشود و الا اگر مشکلى نباشد، مسأله‏اى نباشد که خودش بیخود دخالت نمى‏کند! بنابراین من فکر مى‏کنم با توجه به قیودى که هست و با توجه به این‏که عرض کردم با این قید «لازم بداند» به جزئیات‏
Majlis:2 Volume:3 Sessions:29-41 Page:1339
مورد توجه دارد نه کلى که الان بگوییم اگر بشود دخالت مى‏شود! خوب این خودش توجه دارد، دلسوزى دارد و روى این حساب با این قیودى که کمیسیون گفته، محاظیرى که آقایان مى‏فرمایند هیچ پیش نمى‏آید و روى این حساب آقایان ان‏شاء الله موافقت مى‏کنند که باشد.
نایب رئیس (هاشمى رفسنجانى)- پیشنهاد آقاى نورى و بعضى از آقایان دیگر حذف این بند بود. اول پیشنهاد حذف را رأى مى‏گیریم. آقایانى که موافق حذف این بند «تعیین نماینده» هستند، رأى بدهند (عد کمى موافق بودند) این رأى نیاورد. یک پیشنهادى آقاى امینى دارند اگر نمى‏خواهند مطرح کنند براى اصل رأى بگیریم، البته پیشنهادشان چون خیلى جدید است نمى‏شود مطرح بشود.
ابراهیم امینى- این پیشنهاد را در کمیسیون مطرح کرده‏ام.
نایب رئیس (هاشمى رفسنجانى)- خوب اگر در کمیسیون مطرح کرده‏اید بفرمایید الان مطرح کنید.
ابراهیم امینى- بسم الله الرحمن الرحیم. پیشنهاد من در رابطه با همین اشکالى که به ذهن آقایان مى‏آمد که «در مدیریت‏ها دخالت مى‏کند» و حتى این «تعیین وظایف هم به وسیل رهبر تعیین مى‏شود» و این را کافى نمى‏دانستند با توجه به این من پیشنهاد مى‏کنم که این عبارت به جاى این بیاید که بند 3 بشود: «تعیین نماینده در هر ارگان و نهادى که لازم بداند جهت ترویج دین و نظارت بر رعایت موازین شرعى و اخلاقى». جهت این‏که این پیشنهاد را من مطرح کردم یکى براى این است که تصریح بشود که کار این‏ها این است و قهراً کار دیگرى نمى‏توانند بکنند، در مدیریت‏ها دخالت نمى‏کنند، مدیرها از این‏ها نمى‏ترسند، خود این‏ها هم مى‏دانند که کارشان بیش از این نیست. بعضى آقایان مى‏فرمودند که خوب این یک مقدارى براى رهبرى کوچک است براى این‏که این کار را سازمان تبلیغات هم مى‏تواند بکند، ارشاد هم مى‏تواند، به هر حال این‏هایى که در کارهاى ترویج دین هستند، آن‏ها هم مى‏توانند این کار را بکنند، به نظر من این کافى نیست، براى این‏که تفاوت است که یک فردى از جانب رهبر یک جایى منصوب شده، نمایند رهبر است، کارش هم همین کار است و بیش از این نیست و یک کسى را که سازمان تبلیغات یا مثلًا نهاد دیگرى فرستاده کسى که به این عنوان برود در هر نهادى، اولًا بیشتر به او توجه مى‏شود، آن مسؤولین بیشتر دقت مى‏کنند که موازین اخلاقى و اسلامى را رعایت کنند و به فرمایش بعضى آقایان که مثلًا آزادى از آن‏ها گرفته مى‏شود یک مقدارى هم آزادى از آقایان گرفته بشود در آن‏جا در این حد ظاهراً اشکال ندارد. بله، در مدیریت‏ها هیچ نباید دخالت کنند اما آزاد هم بشوند که هر کار خواستند بکنند ولو بر ضوابط اسلامى نباشد این هم درست نیست. البته درست است نظام، نظام اسلامى است، ولى به هر حال این نظارت‏ها خیلى کمک مى‏کند. ما دیده‏ایم در بعضى از دانشگاه‏ها، در بعضى ادارات حتى خود مسؤولین ادارات و دانشگاه‏ها مى‏آیند اصرار مى‏کنند که یک نماینده‏اى از طرف امام در این نهاد بیاید. خود این کمک مى‏کند بر این‏که فکر بکنند، موازین اخلاقى را رعایت کنند و خود این هم برنامه‏اش این مى‏شود کلاس‏هایى ترتیب بدهد همین طور که الان هست، افکار این‏ها را بالا ببرد، سمینارى در این‏جاها به این مناسبت‏ها ترتیب بدهد، موازین اخلاقى را ببیند که آیا آن کارمندان رعایت مى‏کنند، نمى‏کنند، رفتارشان با مردم چه جورى است؟ مثلًا اگر
Majlis:2 Volume:3 Sessions:29-41 Page:1340
در یک جایى است که بانوان هستند آیا حجاب اسلامى را رعایت مى‏کنند یا نه؟ خود وجود یک چنین فردى در این‏جا به نظر من مى‏تواند مفید باشد و آن مشکلاتى هم بعضى از آقایان فکر مى‏کردند آن مشکلات در آن نیست.
منشى (یزدى)- آقاى خزعلى بفرمایید.
خزعلى- این‏که ما محدود بکنیم وظایفى که نماینده دارد به مطالب شرعى، مطالب شرعى گل سرسبد آن است. وقتى از جانب رهبر آمد، مى‏دانند اول چیزى که لازم است، رعایت مطالب شرعى است. ولى بگذارید دست رهبر باز باشد. شاید در یک جایى ببیند یک جهات دیگرى دارد انجام مى‏شود خیلى هم مقدس هستند و رعایت وظایف شرعى مى‏کنند اما یک مطالب سیاسى دارد راه پیدا مى‏کند. بعد بگویند آقا شما فقط ایدئولوژى را بیان کنید، شما به این کارها کار نداشته باشید، چون قانون به شما دستبند زده است و در واقع ما داریم به دست رهبر دستبند مى‏زنیم. همان طور که مى‏گوییم «هر جا لازم بداند»، اختیارات را هم بگوییم هر جا، در هر حدودى که لازم بداند، ما مقید به شرع نکنیم، شرع در همه جایش هست این قدر متیقن آن است. شما این قدر متیقن را نگویید و مابقى را از بین ببرید مثل این بشود که ما کف را نشان بدهیم، شیرها را داریم مى‏خوریم فقط کف را گذاشته‏ایم این مسلم است و سرسبد است، مابقى هم باید باشد باید در اختیار رهبر با حدودى که رهبر مى‏داند.
منشى (یزدى)- آقاى امامى کاشانى پیشنهادتان را هم ضمن صحبتتان بفرمایید چون مستقلًا قابل طرح نیست.
امامى کاشانى- عرض کنم آن اشکالى که آقایان مى‏فرمودند راجع به این موضوع شاید به دو نکته برمى‏گشت. یک نکته‏اش این بود که دخالت در کارها مى‏کند و این دخالت واقعاً مشکلات ایجاد مى‏کند.
نکت دیگر قانونگذارى بود. همین که با کمک مجمع تشخیص، اختیارات بنویسند، حدود بنویسند، این اشکال دوم بود و براى هر دو اشکال واقعاً جایى است و درست است. از طرف دیگر در بند 2 ما براى رهبر نظارت قرار دادیم. نظارت هم باید کسانى باشند که بروند مطلب را ببینند چه طور است و بیایند به رهبر گزارش بدهند. بنابراین هم نظارت باید باشد و هم دخالت نباید باشد و آن حدود و اختیارات و این‏ها هم که بگوییم یک کارى است در رابطه با قانونگذارى نباشد. من جمع پیشنهاد آقاى امینى را خوب مى‏بینم. بنده خودم یک پیشنهادى داده بودم و شاید پیشنهاد آقاى امینى از پیشنهاد خود من هم بهتر است. براى این‏که من پیشنهاد داده بودم که فقط بروند براى رهبر گزارش بدهند ولى کلم نظارت از گزارش بهتر است. گزارش یک حالت اطلاعاتى پیدا مى‏کند ولى نظارت آن حالت را هم ندارد. این است که من این پیشنهاد را خوب مى‏دانم و هیچ اشکالى به آن نمى‏بینم و مکمل بند 2 هم هست و از طرف دیگر هم این‏که آقایان مى‏فرمایند از جهات دینى سازمان تبلیغات مى‏گذارند، بله، ما قبول داریم ولى آن کسى که از طرف مقام رهبرى به عنوان نماینده در یک جایى مى‏آید او یک اعتبار خاصى دارد و برایش یک ارزش ویژه‏اى قائل هستند. این است که این پیشنهاد را من جمع بین تمام حقوق مى‏دانم.
نایب رئیس- مخالف، آقاى عمید زنجانى.
Majlis:2 Volume:3 Sessions:29-41 Page:1341
عمید زنجانى- بسم الله الرحمن الرحیم. جناب آقاى امینى فرمودند براى تکمیل‏بندى که پیشنهاد کمیسیون هست و براى رفع اشکالى که به نظر مى‏آمد این پیشنهاد را دادند. من مى‏خواهم عرض کنم که این پیشنهاد جناب آقاى امینى آن اشکال را رفع نمى‏کند، چرا؟ براى خاطر این‏که آن که دلش مى‏خواهد در مدیریت‏ها دخالت کند و گفته شد که به تجربه هم دیده شده که در بسیارى از موارد بجاى انجام وظایف محوله در مدیریت‏ها دخالت کرده‏اند آن بلد است و کارش را با یک پوشش شرعى انجام مى‏دهد. نمى‏آید مستقیماً بگوید که مدیریت ضعیف است یا دخالت مستقیم در مدیریت بکند. یک پوشش شرعى روى مدیریت مى‏گذارد و با یک اشکال شرعى مدیریت را زیر سؤال مى‏برد.، تضعیف مى‏کند الى آخر ... بنابراین در هر موردى براى دخالت در مدیریت امکان استفاده از پوشش‏هاى شرعى وجود دارد. من فکر مى‏کنم که ذکر مثال هیچ ضرورتى ندارد، دلیلش هم روشن است کار تبلیغ و کار فرهنگى یک امر ظریف پیچیده‏اى است که زمان مى‏برد، یعنى در یک ماه، دو ماه، یک‏سال، دو سال ممکن است بسیارى از نتایج به دست نیاید. یک کسى که در یک مدیریتى مى‏رود و مى‏خواهد کار تبلیغى و فرهنگى شروع بکند نیمه راه مى‏برد یا به دلیل ضعف در برنامه‏ریزى یا به دلیل این‏که زمان مى‏برد، خسته مى‏شود. راحت‏ترین راه و میانبرترین راه این است که مستقیم در کار مدیریت دخالت بکند خیلى از آن‏هاى که این جور عمل کرده‏اند که در مدیریت دخالت کرده‏اند در حقیقت خودشان نمى‏خواسته‏اند این کار را بکنند. اما به این کار کشانده شده‏اند. دیده‏اند کار فرهنگى، تبلیغى زمان زیادى مى‏برد تازه برنامه‏ریزى‏هاى پیچیده‏اى لازم دارد از این نظر میان برزده‏اند. آقا را عوض مى‏کنیم کار درست مى‏شود. یا این‏که نه، در معاونینش در خصوصیاتش. بنابراین من مى‏خواهم این نتیجه را بگیرم که اگر پیشنهاد جناب آقاى امینى براى این است که آن اشکال را از این بند مصوبه کمیسیون حل کند و رفع کند این اشکال را رفع نمى‏کند و جنب شرعى یک عنوان کلى قابل انطباق به هر نوع دخالت در مدیریت است.
نایب رئیس (هاشمى)- آقاى مؤمن صحبت کنند.
محمد مؤمن (مخبر کمیسیون)- بسم الله الرحمن الرحیم. حاج آقا این پیشنهاد را اجباراً در کمیسیون مطرح فرمودند، منتها من عرض مى‏کنم با توجه به مطالبى که خود جناب آقاى امینى در دفاع از پیشنهاد کمیسیون داشتند من به همان اشاره مى‏کنم که ایشان فرمودند مواردى پیش مى‏آید که باید با کدخداگرى مسأله حل بشود. با کدخداگرى مسأله حل شدن خارج از ترویج دین است مگر این‏که ترویج دین را به یک معناى خیلى وسیعى بگیریم که آن وقت مدیریت هم جزو ترویج دین بشود. مضافاً به آن جهتى که حاج آقاى خزعلى اشاره فرمودند که ما قید کردیم «تعیین نماینده در نهادها و ارگان‏هایى که لازم بداند و تعیین اختیار از طرف مقام رهبرى» حالا اگر آمد علاوه بر این جهتى که شما الان دارید تقلید مى‏فرمایید مقام رهبرى خودش لازم دانست در یک مورد خاصى، آیا باز ما با این قید، با این تقید جلوى دست مقام رهبرى و اعمال ولایتش را نگرفته‏ایم؟ این محظور پیش مى‏آید و لذا اگر به همین ترتیبى که کمیسیون پیشنهاد کرده «تعیین نماینده در نهادها و ارگان‏هایى که لازم بداند و تعیین اختیارات آن‏ها» به دست خودش باشد که در بسیارى از موارد همان‏طور که مى‏فرمایید ممکن است همین اندازه لازم باشد قهراً اختیارات را همین قرار مى‏دهد و اگر یک جایى چیز دیگرى لازم بود چیزى‏
Majlis:2 Volume:3 Sessions:29-41 Page:1342
دیگر. خلاصه توجیه نظر کمیسیون این است که عرض کردم.
نایب رئیس (هاشمى)- آقاى امینى پیشنهادشان را بخوانند تا رأى بگیریم.
امینى- پیشنهاد این است که بند این جور بشود. «تعیین نماینده در هر ارگان و نهادى که لازم بداند جهت ترویج دین و نظارت و رعایت موازین شرعى و اخلاقى.»
نایب رئیس (هاشمى)- آقایانى که با این پیشنهاد آقاى امینى موافقند رأى بدهند (عد کمى دست بلند کردند) تصویب نشد.
منشى (یزدى)- آقاى هاشمى! من یک پیشنهاد دارم که این جمل آخر پس از مشورت مجمع حذف بشود.
نایب رئیس- البته پیشنهاد آقاى امامى غیر از این بود، اگر نخواهند مطرح کنند ...
امامى کاشانى- اگر مى‏توانم مطرح مى‏کنم.
نایب رئیس- شما پیشنهادتان این است که براى گزارش این‏ها تعیین بشوند ... (یکى از اعضاء- پیشنهاد یک امضایى است) نمى‏توانند مطرح کنند پنج نفر باید باشند. این پیشنهاد جدید است. آقاى امینى در کمیسیون رفته‏اند، شما که کمیسیون تشریف نبرده‏اید؟ (امامى کاشانى- خیر) پس نمى‏توانید مطرح کنید. آقاى یزدى پیشنهاد حذفشان را بگویند.
ى زدى- من پیشنهاد داردم که این جمله «پس از مشورت با مجمع تشخیص مصلحت» از این متن حذف بشود و فقط همان قسمت بماند. بعد از این‏که قرار شد مقام رهبرى این حق را داشته باشد که در جاهایى که لازم بداند نماینده‏اى بفرستد «در جایى که لازم بداند.» معنایش این است که از گزارش‏هاى مختلفى که به او مى‏رسد، حالا چه در مقام اجراى نظارت بر حسن اجراى سیاست‏هاى کلى نظام از هر طریقى عمل مى‏کرده، چه از طریق ارتباطهایى که با اقشار مختلف مردم دارد به این نتیجه رسید که در یک نهادى یا در یک ارگانى باید یک نماینده بگذارد. شما این‏جا مى‏فرمایید که ایشان حتما براى تعیین نماینده یا براى تعیین حدود نماینده با مجمع تشخیص مصلحت مشورت بکند. یعنى بیاید در یک جمعى که مسؤولان اجرایى هستند غیر مسئولان اجرایى هم هستند، وزیر مربوطه هم هست بگوید که من مى‏خواهم یک نماینده بفرستم. بعد به نظر شما زید خوب است یا نه؟ بعد حدود اختیاراتى که مى‏خواهند برایش معین کنند فلان مسأله است، فلان مسأله است. این به نظر مى‏رسد که اصلا گاهى موجب مى‏شود که هدف اصلى از دست مى‏رود، چرا؟ براى این‏که این «پس از مشورت با مجمع تشخیص مصلحت» اطلاق دارد یعنى هم از فرستادن نماینده، هم در تعیین شخص نماینده، هم در تعیین و حدود وظایف نماینده باید مشورت بکند معنایش این است که بگوید من این کار را بکنم یا نکنم؟ این شخص را بفرستم یا نفرستم؟ حدود کارش هم چه قدر هست. این مشورت در بسیارى از مواقع هدف اصلى‏اش را از بین مى‏برد. گذشته از این‏که اگر مشورت لازم بداند طبیعى است که این کار را خود به خود مى‏کند. یعنى این از اختیارات طبیعى شخص هست ولى با کسانى که آن‏ها در این کار اهل مشورت مى‏داند قهرا مطرح مى‏کند. ممکن است در اعضاى مجمع تشخیص مصلحت بعضى‏هایشان باشند که مناسب با این مشورت باشند. خوب، از آن‏ها سؤال مى‏کند. بعضى‏هایشان را هم مناسب نمى‏داند سؤال نمى‏کند ولى وقتى شما این‏جا تصریح مى‏کنید «با مجمع تشخیص» یعنى حتماً با آن ارگانى که در قانون اعضایش مشخص شده، یعنى حتى استفاده‏
Majlis:2 Volume:3 Sessions:29-41 Page:1343
از خاصیت مشورت را هم درست از طرف گرفته‏اید. چون ممکن است با یک کسى مشورت برایش مفید است که بیرون از این اعضا هست، یا از این اعضا هست ولى بودن عضو دیگر در کنار این عضو براى مشورتش مضر است. از این جهت این جمله را من پیشنهاد مى‏کنم که برداشته بشود.
نایب رئیس (هاشمى)- مخالف و موافق صحبت کنند.
منشى (یزدى)- آقاى طاهرى، مخالف.
طاهرى خرم آبادى- بسم الله الرحمن الرحیم. عرض کنم که این مشورت با مجمع تشخیص مصلحت اولا یک اثر را دارد و آن این‏که آن چیزى که خیلى از آقایان در صحبت‏هایشان از آن وحشت داشتند که ممکن است نماینده‏اى در یک جایى بگذارد و بعد اشکال بوجود بیاورد قهراً مشورت با مجمع تشخیص مصلحت جلوى این اشکال را تا یک حدى بلکه تا یک مقدار زیادى مى‏گیرد و ممکن است مجمع تشخیص مصلحت نظر بدهد که گذاشتن نماینده در این ارگان، در این شرایط مشکل به وجود مى‏آورد. رهبر هم وقتى که دید که یک چنین مسأله‏اى هست، خوب، منصرف مى‏شود و اما اشکالى که آقاى یزدى فرمودند، این اشکال در صورتى است که اگر مجمع تشخیص مصلحت صلاح ندید رهبر مجبور باشد که طبق آن عمل بکند. ولى در اختیار رهبر است، گفته نشده است که با رأى مجمع تشخیص مصلحت و موافقت تشخیص مصلحت بلکه مشورتى مى‏کند. اگر فرض کنید خودش تشخیص داد که نه این‏جا صلاح در این است و لازم مى‏داند به این‏که نماینده بگذارد این اختیار با خود رهبر است، یعنى در واقع تصمیم نهایى با رهبر هست. بنابر این مشورت از یک جهتى مفید است و یک مقدار از آن اشکالاتى که در نظر آقایان نسبت به این مطلب بود، این اشکالات را برطرف مى‏کند و هیچ ضررى فکر نمى‏کنم داشته باشد.
منشى (یزدى)- آقاى خزعلى موافق بفرمایید.
خزعلى- گرچه خودم در این کمیسیون بوده‏ام ولى مى‏بینم این تذکرى که جناب آقاى یزدى مى‏دهند تذکر مفیدى است و آن این است که الان رهبر لازم مى‏داند این کار را انجام بدهد. البته مشورت با مجمع تشخیص است اما افراد مجمع الان در مسافرت هستند، در نصاب نیستند. ایشان باید حتماً صبر بکند تا این‏ها جمع بشوند مطلب هم مطلب لازمى است. البته مقید نیست که حتماً با موافقت آن‏ها باشد، ولى باید آن مجمع تشکیل بشود. گاهى از حد نصاب پایین است، مطلب هم لازم است، ما چرا با این قید براى رهبرى که الان لازم مى‏داند قید ایجاد بکنیم لذا به نظر من حذفش اولى است.
نایب رئیس (هاشمى)- آقاى مؤمن بفرمایید.
محمد مؤمن (مخبر کمیسیون)- بسم الله الرحمن الرحیم. عرض کنم که این جهتى را که جناب آقاى خزعلى اخیراً فرمودند فقط همین مقدار را من به آن مى‏خواهم توجه بدهم که اصل این‏که کمیسیون تقیید کرد به مجمع تشخیص مصلحت که مشورت با آن بشود به خاطر محکم کارى است که البته درست است ملزم نیست که تبعیت کند، اما همان طورى که حضرت امام فرمودند که این مجمع تشخیص مصلحت بازوى مشورتى باشد براى محکم کارى بیشتر این‏جا تقیید کرد به این‏که مشورت بشود. آن وقت فقط مسأله باقى مى‏ماند این‏که اگر یک موردى این طور که جناب آقاى خزعلى مى‏فرمایند شد، استثنایى، ضرورى که اگر کسى را فوراً آن‏جا
Majlis:2 Volume:3 Sessions:29-41 Page:1344
نفرستد و بخواهد تا دو سه روز براى رسمیت یافتن مجمع تشخیص مصلحت صبر بکند یک ضرورتى است که فوت مى‏شود و حتماً باید یک نماینده با این‏که ظاهراً تعیین نماینده در نهادها و ارگان‏ها معنایش این نیست که یک دفعه یک مسأل فوتى، فورى پیش آمده مى‏خواهد بررسى بکند. تعیین نماینده آنچه که آدم از آن مى‏فهمد این است که بخواهد آن‏جا به عنوان ثابت یک کسى را داشته باشد، حالا یا ثابت یا ممتد نه این‏که یک کار ضرورى فورى فوتى که بگذرد.
بنابراین چون این طور هست، بنده مى‏خواهم عرض کنم این عبارت ما از این موردى که حاج آقا خزعلى مى‏فرمایند که باید به آن توجه بشود از این مورد انصراف دارد و مربوط به آن‏جایى است که بخواهد نماینده بگذارد که نماینده براى مسأل ممتدى آن‏جا باشد. این مسائل ضرورى که پیش مى‏آید این‏جا را فکر نمى‏کنم عبارت شامل بشود اصلا. نظیر بعضى از مواردى که خودتان در شوراى نگهبان مى‏فرمایید که قانون اساسى به وضع عادى نظر دارد و از آن موارد غیر عادى انصراف دارد و لذا بعضى از قوانین هم که مى‏آید خلاف قانون اساسى مى‏فرمایید نیست. این‏ها هم از همین سرى مى‏شود. مضافاً این جهتى که از اول که حاج آقا یزدى فرمودند در ذهنم آمد که به نظر من نظر کمیسیون از این «پس از مشورت با مجمع تشخیص مصلحت» این بود که قید به تعیین اختیارات بخورد. یعنى تعیین اختیارات آن‏ها پس از مشورت با مجمع تشخیص مصلحت باشد، نه اصل تعیین نماینده. ولى مى‏خواستم عرض کنم چون ممکن است کسى به طور عام هم برداشت بکند در عین حال محظورى پیش نمى‏آید که حتماً لازم بدانیم ما این قید پس از مشورت را حذف بکنیم با توجه به این‏که آن محکم کارى که از مشورت کردن نتیجه گیرى مى‏شود اگر ما قید «پس از مشورت» را حذف بکنیم از آن محکم کارى باز مانده‏ایم.
منشى (یزدى)- آن نکت مضر بودنش را هم اگر جوابى دارید بفرمایید. مضر بودن بعضى از اعضاى مجمع را.
محمد مؤمن- عرض کنم که این‏که «بعضى از اعضاى مجمع را مضر بداند» مانع ندارد که مسأله‏اى را که مى‏خواهد رهبر مطرح بکند، لابد یک خصوصیتى است که مى‏خواهد به آن‏ها نگوید. بیشتر از این‏که نیست. خوب، آن جهتى که قابل گفت و گو با همه هست آن را مطرح مى‏کند. مشورت کردن در آن حدى که لازم است تحقق پیدا بکند، قهراً نسبت به آن مقدارى است که خودش مصلحت مى‏داند که با جمع مطرح بکند، مگر این‏که بفرمایید. یک جور باشد که اصلا با آن‏ها هیچ نباید صحبت بشود که این گمان نمى‏کنم در میان باشد.
نایب رئیس (هاشمى)- آقایانى که با حذف این جمله موافق هستند رأى بدهند (عد کمى دست بلند کردند) تصویب نشد.
یک پیشنهاد پنج امضایى رسیده که بعد از تنفس مطرح مى‏کنیم.
 (جلسه ساعت 05/ 18 به عنوان تنفس تعطیل و مجدداً ساعت 35/ 18 تشکیل گردید.)
رئیس- بسم الله الرحمن الرحیم. جلسه رسمى است.
نایب رئیس (هاشمى)- ى ک پیشنهاد پنج نفرى داشتیم که آقایان از مطرح کردنش‏
Majlis:2 Volume:3 Sessions:29-41 Page:1345
منصرف شدند. اصل بند را رأى مى‏گیریم. اصل بند را براى رأى‏گیرى بخوانند.
 (به شرح زیر خوانده شد)

بند سوم- تعیین نماینده در نهادها و ارگان‏هایى که لازم بداند و تعیین اختیارات آن‏ها پس از مشورت با مجمع تشخیص مصلحت.
نایب رئیس (هاشمى)- آقایانى که با این بند موافق هستند رأى بدهند. (عد کمى دست بلند کردند) تصویب نشد. بند بعدى را بخوانید.
منشى (یزدى)- اجازه بفرمایید نامه‏اى که از مقام رهبرى دربار بند بعد است را مطرح کنیم.
محمد مؤمن- اجازه بفرمایید که پیشنهاد کمیسیون خوانده بشود. براى این‏که در مشروح مذاکرات مى‏خواهد ثبت بشود بعد نامه مقام رهبرى خوانده شود.
منشى (یزدى)- نسبت به بند چهارم مى‏خواهید توضیح بدهید؟
محمد مؤمن- خیر، فقط عبارت را بخوانیم که در مشروح مذاکرات معلوم باشد که پیشنهاد کمیسیون چه بوده است؟
بند چهارم- منحل نمودن مجلس شوراى اسلامى پس از موافقت اکثریت مجمع تشخیص مصلحت در صورتى که این مجمع رجوع به همه پرسى را لازم بداند رهبر پس از انجام همه پرسى مجلس را منحل مى‏کند. در فرمان انحلال تاریخ انجام انتخابات جدید که حداکثر 40 روز پس از انحلال صورت خواهد گرفت ذکر مى‏شود.
نایب رئیس (هاشمى)- نام آقاى خامنه‏اى را بخوانید.
منشى (یزدى)- ى ک پیشنهادى هست که 13 تا امضاء دارد که در آن هم درخواست حذف همین بند را داشته‏اند. قبل از تاریخ نامه مقام رهبرى بوده است. (خطاب به رئیس شورا است)
 حضرت آیت الله مشکینى ریاست محترم شوراى بازنگرى قانون اساسى‏

با سلام و تحیت از آن‏جا که طرح مسأله حق انحلال مجلس براى مقام رهبرى از سوى جمع کثیرى از نمایندگان محترم مجلس شوراى اسلامى و غیر آنان مورد حساسیت و اعتراض قرار گرفته است شایسته است که موضوع یاد شده از دستور کار شوراى بازنگرى حذف شود تا موجبى براى اختلاف نظر میان برادران در این جو صفا و صمیمیت به وجود نیاید.
والسلام علیکم و على جمیع الاخوة و رحمة الله.
سید على خامنه‏اى 10/ 4/ 68
نایب رئیس (هاشمى)- خیلى خوب با توجه به این نامه ما راهى براى مطرح کردن نداریم و رد مى‏شویم.
امینى- چون اطاعت از مقام رهبرى را براى خودمان لازم مى‏دانیم از این جهت چون دستور ایشان هست، مى‏پذیریم.
نایب رئیس (هاشمى)- ما به موجب موافقت ایشان این قسمت را ادامه مى‏دادیم که حالا ایشان آن موافقت را پس گرفتند.
منشى (یزدى)- در بند 5 پیشنهادى نیست.
نایب رئیس (هاشمى)- صدور فرمان، فکر مى‏کنم صدور عبارت مناسبى نیست. معناى صدور صادر شدن است.
Majlis:2 Volume:3 Sessions:29-41 Page:1346
منشى (یزدى)- اگر عبارت به همین کیفیت «فرمان همه پرسى» باشد کافى است، اصلا «صدور» را نمى‏خواهد.
نایب رئیس (هاشمى)- آقایانى که با این بند به این صورت موافقند «فرمان همه پرسى» رأى بدهند. (اکثر دست بلند کردند) تصویب شد. بند ششم را بخوانید.
 (به شرح زیر خوانده شد)

در بند ششم باز پیشنهاد خاصى نیست اگر چه جناب مشکینى روى کلى بندها یک تغییراتى قائل شده‏اند که ممکن است جا عوض بشود.
نایب رئیس (هاشمى)- بندها را بخوانید.
 (به شرح زیر خوانده شد)

بند ششم- نصب و عزل و قبول استعفاى مقامات ذیل:
الف- فقهاى شوراى نگهبان‏
ب- عالى‏ترین مقام قو قضاییه‏
ج- رئیس سازمان صدا و سیماى جمهورى اسلامى ایران‏
د- رئیس ستاد مشترک‏
- فرمانده کل سپاه پاسداران انقلاب‏
و- فرماندهان عالى نیروهاى نظامى و انتظامى‏
نایب رئیس (هاشمى)- آقاى موسوى صحبتى دارند بفرمایند.
مهندس میر حسین موسوى- ما صبح یک اصلى داشتیم که این‏جا تصویب شده بود که استعفاى رئیس جمهور به مقام رهبرى تقدیم مى‏شود. آن را آن‏جا حذف کردیم گفتیم که در همین وظایف و اختیارات رهبرى بیاید. پذیرش استعفاى رئیس جمهور را در یک جایى جا بدهیم. آقاى دکتر حبیبى توضیح بدهند.
دکتر حسن حبیبى- عرض مى‏شود نهایتاً قرار شد که حذف نشود چون استعفا تنها بود. ما یک پیشنهاد دادیم که گفته بشود نظیر همان نخست وزیر که در سابق بود که رئیس جمهور وقتى استعفا مى‏دهد تا استعفایش قبول نشده به وظایف خودش ادامه بدهد. بنابراین با توجه به این پیشنهادى که ما خدمت شورا مى‏آوریم آن اصل باید بجاى خودش باقى باشد. منتها در این‏جا فقط قبول استعفاى رئیس جمهور را باید به نحوى از انحنا با در این بند بیاوریم یا در یک بند جدا، اگر بخواهیم تمامى کارها را احصا بکنیم، فقط قبول استعفا را باید این‏جا بیاوریم.
نایب رئیس (هاشمى)- در بند «» آقاى هادى خامنه‏اى یک پیشنهاد دارند.
سید هادى خامنه‏اى- بسم الله الرحمن الرحیم. پیشنهاد بنده حذف بند «» است. «فرمانده کل سپاه پاسداران انقلاب اسلامى». این پیشنهاد را در کمیسیون عرض کردم که مبتنى است بر یک مقدمه‏اى که قرار بود براى بررسى آن از آقاى هاشمى رفسنجانى هم دعوت کنیم که یک مقدارى مفصل‏تر و دقیق‏تر توضیحش داده بشود متأسفانه نشد و الان تا این حد مى‏شود مطلبش را طرح کرد که ما الان از نظر سازمان‏هاى نظامى و در مقایسه با سازمان نظامى ارتش چیزى به نام فرماند کل غیر از خود سپاه نداریم. احتمال این هست که در آینده نظر مسؤولین این باشد که این سازمان را ما عوض کنیم و به شکل ارتش در بیاوریم. در ارتش‏
Majlis:2 Volume:3 Sessions:29-41 Page:1347
مثلا یک رئیس ستاد هست و یکى هم فرماندهان نیروهاى سه گانه هستند. الان در سپاه فرماندهان نیروهاى سه گانه هستند، علاوه بر آن یک فرماندهى هم به نام فرماندهى کل سپاه هست که یک فرمول جدید و مخصوص به خود سپاه است. ما اگر این بند () را حذف کنیم، ضرر به جایى نمى‏رسد. یعنى شامل وضعیت فعلى هم خواهد شد چرا؟ چون ما در بند (و) آورده‏ایم که «فرماندهان عالى نیروهاى نظامى و انتظامى» و فرماندهان عالى فرمانده فعلى سپاه را هم مى‏گیرد. نیاز به این‏که جداگانه آن را قید کنیم نداریم. اما اگر این را بیاوریم هیچ زمانى شما قادر نیستید که وضعیت و سازمان فعلى سپاه را کمترین تغییرى بدهید یعنى حتماً باید چیزى به نام فرماندهى کل داشته باشید که خوب الان هست، اشکال ندارد ولى بعدها احتمال دارد که خود مسؤولین و متخصصین در این قضیه بخواهند تجدید نظر کنند. بنابراین پیشنهاد بنده این است که این فرمانده حذف بشود که هیچ تغییرى در محتواى این مجموعه داده نمى‏شود یعنى باز هم فرماند کل سپاه پاسداران در وضعیت فعلى به عنوان یکى از فرماندهان عالى نیروهاى نظامى در پوشش بند (و) وجود دارد و بودنش البته مضر است با این توضیحى که عرض کردم.
نایب رئیس- مخالف و موافق صحبت کنند.
منشى (یزدى)- آقاى طاهرى به عنوان مخالف بفرمایید.
طاهرى خرم آبادى- بسم الله الرحمن الرحیم. عرض کنم که این فرماند کل سپاه پاسداران را اگر حذف کنید آن‏وقت فرماندهان عالى نیروهاى نظامى و انتظامى قهراً شامل فرماند نیروى زمینى و دریایى و هوایى سپاه دیگر نمى‏شود براى این‏که فرماند عالى سپاه، فرماند کل مى‏شود، آن‏ها رد دوم هستند ولى اگر این باشد، قهراً به قرین این‏که این فرماند کل ذکر شده آن فرماندهان عالى همان رد دوم را شامل مى‏شود. آن‏وقت قهراً فرماند نیروى زمینى و دریایى و هوایى در این‏جا مشخص نشده که کى او را باید تعیین بکند؟ یعنى فرماندهان عالى نیروهاى ارتش را رهبر تعیین مى‏کند اما فرماندهان عالى سپاه دیگر مشخص نشده براى این‏که وقتى او حذف شد، فرماند عالى مى‏شود فرماند کل و این اشکال را بوجود مى‏آورد.
نایب رئیس- موافق آقاى هاشمیان بفرمایید.
حسین هاشمیان- من عرض مى‏کنم که ببینید تا فرماندهى کل را داریم این عالى است، اما اگر فرماندهى کل را برداشتید نیروى هوایى فرماندهى عالى مى‏شود، زمینى سپاه هم عالى مى‏شود، هوایى هم عالى مى‏شود، بنابراین با همان بند فرماندهان عالى نیروهاى نظامى و انتظامى سپاه هم که از نیروهاى نظامى است، بنابراین وقتى فرماندهى کل نباشد، آن‏ها فرماندهان عالى مى‏شوند و این بند شامل همه آن‏ها مى‏شود.
نایب رئیس (هاشمى رفسنجانى)- اشکال آقاى طاهرى را این جور مى‏شود رفع کرد، بگوییم تا رده فرماندهى نیروها تا هر رده‏اى خواستیم مى‏توانیم بگوییم آن اشکال بر طرف مى‏شود اگر بنا باشد چون آخر ما بعد هم داریم در شوراى امنیت هم باز فرماندهى سپاه را داریم، اگر ایشان محظورش این است که مى‏خواهد این لقب فرماندهى سپاه نباشد توى قانون اساسى که بعداً گیر نباشیم در اصلاحات من با آن اصل فکر موافقم یعنى این‏که ما مجبور نباشیم در آینده چیزى به این عنوان نگهداریم شاید در ترکیب نهایى.
امینى- امام به سپاه عنایت داشتند و اسمش هم در قانون اساسى بوده است.
Majlis:2 Volume:3 Sessions:29-41 Page:1348
نایب رئیس (هاشمى رفسنجانى)- نه اسمش هم هست، آینده هم هست، ممکن است سه نیرو داشته باشد، ستاد مشترک هم داشته باشد، همه چیزها را داشته باشد، اما لازم نیست یک فرمانده هم جداگانه داشته باشد. ما الان این مشکل را داریم بین ارتش و سپاه که ارتش فرمانده ندارد، سپاه فرمانده دارد که حالا گاهى فکر مى‏شود که آدم براى حل آن مشکل بیاید یک فرمانده‏اى هم براى ارتش قرار بدهد که عدم تعادل نباشد. به هر حال براى خود من هنوز روشن نیست روى این مسأله که ایشان مى‏گویند به آسانى رأى بدهم. مخالفتى هم من ندارم، یعنى فکر نمى‏کنم حالا آقاى خامنه‏اى به هر حال صاحب حق اصلى ایشان هستند ایشان باید چیزى بفرمایند.
نایب رئیس (آیت الله سیدعلى خامنه‏اى)- من یک توضیحى عرض بکنم، این پیشنهاد به نظر من ایرادى ندارد، یعنى مشکلى پیش نمى‏آید. فرماندهان عالى که این‏جا آمده فکر نمى‏کنم مراد بالاترین مقام‏ها باشد. فرماندهان عالى یعنى فرماندهان رده یک. در ارتش مثلا ستاد مشترک، فرماندهان نیروها این‏ها همه فرماندهان درج یک هستند در سپاه مثلا فرماندهان نیروها فرماندهان عالى هستند حتى در وضع کنونى به ذهن من این جور مى‏رسد شما از نظامى‏ها سؤال کنید بگویید الان در سپاه فرماندهان عالى کى هستند؟ به ذهنشان نمى‏آید فرماند اعلى یعنى بالاترین مقام، این به ذهنشان نمى‏آید. یعنى این اشکال به اعتقاد من بر حسب ظاهر این جمله وارد نمى‏آید بنابراین ما حالا مى‏توانیم یک کارى بکنیم و آن این‏که در بند (د) و بند () چون عین این اشکال ایشان یعنى این احتمالى که ایشان مى‏دهند در باب بند (د) هم هست. الان مثلا رئیس ستاد مشترک نداریم، همین الان ارتش رئیس ستاد مشترک ندارد، خوب ما داریم یک چیزى را این‏جا اسم مى‏آوریم که یک وقتى مثلا فرماندهى نیروهاى مسلح مصلحت دانسته که نباشد، الان نیست. در هر دو تاى این‏ها مى‏شود گفت بالاترین مقام ارتشى و بالاترین مقام سپاهى. اگر این را بیاوریم به نظر مى‏رسد که اشکال ایشان هم برطرف مى‏شود، آن مشکل آقاى طاهرى هم قطعاً دیگر وارد نمى‏آید. نمى‏دانم حالا به حسب آیین نامه مى‏شود این پیشنهاد را کرد یا نه؟ نظر شما تأمین مى‏شود. این‏که الان هست ستاد مشترک نیست ستاد مشترک مخصوص ارتش است، این‏که هست ستاد فرماندهى کل است. ستاد مشترک ما الان نداریم. حالا اگر از نظر آیین‏نامه ایرادى نداشته باشد ما هم بند (د) را بگذاریم بالاترین مقام ارتشى بند () را هم بگذاریم بالاترین مقام سپاه پاسداران انقلاب اسلامى.
سیدهادى خامنه‏اى- اجازه بفرمایید، این اشکال خواه ناخواه پیش مى‏آید این را قاعدتاً خود شما باید بیشتر به فکرش باشید که خواه ناخواه دیر یا زود گرفتارش مى‏شوید.
سید على خامنه‏اى- نه به این ترتیبى که من مى‏گویم دیگر پیش نمى‏آید.
سید هادى خامنه‏اى- متوجه شدم و راهش هم این است همین جا شما توضیح کارشناسى را بدهید براى جمع قبول مى‏کنند که همین جا توافق کنند با این‏که این تغییر را به صورت یک آیین‏نامه جدید بدهند. من احساس مى‏کنم بعد دست بسته مى‏شود، قانون اساسى را هم که هر روز نمى‏شود تغییر داد.
نایب رئیس (هاشمى رفسنجانى)- این مشکل سیاسى را هم مى‏تواند داشته باشد اگر
Majlis:2 Volume:3 Sessions:29-41 Page:1349
این‏که آقاى خامنه‏اى مى‏فرمایند، اگر این کار را نگذاریم و این‏جا خبر پخش بشود که ما فرماند سپاه را حذف کردیم این به سرعت پخش مى‏شود توى سپاه و مسأله مى‏سازد اما این‏که ایشان مى‏فرمایند هر دو را حل مى‏کند، یعنى ما عالى‏ترین مقام را گذاشتیم اگر تا هر وقت داشتیم او است، هر وقت نداشتیم به هر حال در سپاه یک عالى‏ترین مقامى هست در ارتش هم یک عالى‏ترین مقامى هست مشکل را این پیشنهاد ایشان به نظرم حل مى‏کند.
میر حسین موسوى- یک پیشنهاد من دارم.
نایب رئیس (هاشمى رفسنجانى)- پیشنهادتان را بفرمایید.
میر حسین موسوى- من مى‏گویم که این قسمت نظامى این بندها را 24 ساعت قبل عقب بیندازیم یعنى جناب آقاى خامنه‏اى یک کمى فکر بکنند یک چیز جامعى ما اگر بیاوریم جلسه هم قبول مى‏کند. من ترسم این است که الان با عجله چیزى این جا تصمیم بگیریم بعداً گیر مى‏افتیم سر تشکیلات تازه‏اى که مى‏خواهیم در سپاه و ارتش و از این حرف‏ها بدهیم.
سید على خامنه‏اى- من یک توضیحى بدهم.
نایب رئیس (هاشمى رفسنجانى)- بفرمایید.
محمد مؤمن- اجازه بدهید من هم از طرف کمیسیون یک مطالبى را عرض کنم که آنچه ملاک تصمیم گیرى کمیسیون بوده چه بوده؟
نایب رئیس (هاشمى رفسنجانى)- خیلى خوب آقاى خامنه‏اى فرمودند بعد شما بگویید.
نایب رئیس (سید على خامنه‏اى)- اولا اگر درستش را بخواهید این بند 7 که آمده فرماندهى کل نیروهاى مسلح این مغنى از همه این‏هاست. یعنى وقتى ما مى‏گوییم یک کسى فرماند نیروهاى مسلح است، معنایش این است که رأس آن را، فرمانده آن را مى‏تواند عوض کند، بردارد، بگذارد. حتى یک قدرى هم بیش از آن مقدارى که در این بند 6 آمده مثلا شما فرماندهان عالى نیروهاى نظامى و انتظامى را حالا آن طور که آقاى طاهرى مثلا تلقى کردند معنایش بالاترین مقام است در حالى که مقتضاى فرماندهى کل نیروهاى مسلح بیش از این است. الان این جورى است، رسم این است جناب آقاى هاشمى مى‏دانند، الان براى عوض کردن همه افسران ارشد که بخواهند جا به جا کنند، سمت بدهند، فلان بکنند از فرماند کل قوا اجازه مى‏گیرند یعنى بایست بیاید و او امضاء بکند. اصلا فرماندهى مقتضایش این است. مگر این‏که خود فرمانده این را بدهد به کس دیگرى یا محدود کند دایر کار خودش را. لذا فرماندهى کل نیروهاى مسلح که ما داریم به اعتقاد بنده بند (د) و () و (و) بند قبلى را زائد مى‏کند. اما حالا اگر اصرار بر این باشد یعنى کمیسیون دلیل خاصى داشته باشد براى این‏که این باشد به نظر من دیگر بررسى هم نمى‏خواهد. همین پیشنهادى که من کردم به اعتقاد من مشکل را حل مى‏کند.
نایب رئیس (هاشمى رفسنجانى)- آقاى عمید بفرمایید.
منشى (یزدى)- به خاطر آن نکت سیاسى که جنابعالى اشاره فرمودید، حتماً هر دو بند باشد منتها اصلاح جناب آقاى خامنه‏اى قضیه را حل مى‏کند. عالى‏ترین مقام دیگر خوب است. بفرمایید.
میر حسین موسوى- بله یعنى بند 7 هم اگر فقط باشد کافى است بعداً هم دست فرماندهى‏
Majlis:2 Volume:3 Sessions:29-41 Page:1350
براى هر نوع تغییرى باز است این خیلى مهم است.
نایب رئیس (هاشمى رفسنجانى)- آن باز هم است ما که فرماندهى را نمى‏آوریم، عالى‏ترین هم همیشه در هر حالى دارند.
عباسعلى عمید زنجانى- خدمتتان عرض کنم من مخالف حذف بند () هستم به این دلیل نه بحث سیاسى یا نظامى چیز دیگرى نیست بحث تقریباً لفظى و حقوقى است. من از یک مثالى استفاده بکنم با اجازه‏تان، در اوفو بالعقود دو نظریه هست، آیا عموم استغراق فردى است یا استغراق نوعى است؟ العقود یعنى عقد البیع، عقد الاجاره، عقد الرهن، عقد الصلح یا نه العقود یعنى هذالبیع، هذالبیع، هذالبیع، استغراق فردى است. و معمولًا فقها استغراق فردى گرفته‏اند و لذا به همین دلیل هم عقودى که غیر متعارف در زمان شارع است مى‏گویند آن را هم شامل مى‏شود مرحوم نائینى استدلال مى‏کند الى آخرش. این‏جا هم دقیقاً همین‏طور است، فرماندهان استغراق نوعى نیست استغراق فردى است، اگر استغراق فردى گرفتیم مسأله درست مى‏شود اما اگر فرماندهان را استغراق نوعى بگیریم، در آن صورت حذف فرمانده کل سپاه پاسداران اشکال ایجاد مى‏کند چون فرماندهان یکى از آن‏ها فقط نصیب سپاه مى‏شود. یعنى فرمانده عالى سپاه را فقط شامل مى‏شود، در آن صورت حذف بند () مى‏تواند مخل باشد.
نایب رئیس (هاشمى رفسنجانى)- این نکته‏اى که آقاى عمید فرمودند قابل توجه است این‏جا ما داریم مى‏گوییم عزل و نصب، شما بفرمایید عزل و نصب عالى‏ترین مقام، هدف را نمى‏رساند. شما فرماندهان را هم مى‏خواهید بگویید چون فرماندهان را بعد مى‏گویید.
محمد مؤمن- عرض کنم که اگر این کلمه‏اى که فرمودند به جاى بند (د) و () عالى‏ترین فرماند ارتش و سپاه آورده بشود این محظورى که جناب آقاى عمید مى‏فرمایند اشکالى نیست و این مورد توجه کمیسیون نبوده براى این‏که عالى‏ترین مقام است در عین حال فرماندهان عالى هم داریم. آن فرمانده اعلى است. همان طور که مى‏فرمایید در بین خود نیروهاى مسلح معلوم است که فرمانده نیروى زمینى على اى حال چه یک فرماند کل ارتش داشته باشید یا نداشته باشید، فرماند نیروى زمینى جزو فرماندهان عالى ارتش است. بنابراین، این شبهه را ندارد الا این‏که آنچه که در کمیسیون مورد توجه بود که جناب آقاى سید هادى خامنه‏اى آن‏جا هم عنوان فرمودند ولى در عین حال کمیسیون این را نپذیرفت از جهات آیین نامه‏اى مى‏خواهید اسمش را بگذارید. هر چه بود و آن این‏که ما گفتیم در قانون اساسى که داریم سپاه پاسداران در بعضى از اصول بالخصوص آمده، تشکیلاتى قانون اساسى اجمالًا براى این سپاه مشخص کرده ولو به دلالت التزامیه و آن تشکیلاتى که هست، همین کلم فرماند کل سپاه است که ما از قانون اساسى از ضمیمه کردن این اصل یکصد و دهم که جزء اختیارات رهبرى هست با آن اصل یا دو اصلى که مربوط به سپاه است استفاده مى‏کنیم که جزء تشکیلات سپاه این است که فرماند کل داشته باشد کما این‏که در مورد رئیس ستاد مشترک صحبت کردند مثل این‏که جناب آقاى نورى و بعضى دیگر از دوستان پیشنهاد کرده بودند که ما بنویسیم به جاى رئیس ستاد مشترک مثلًا نیروهاى مسلح که گفتند الان مورد صحبت است که احیاناً ما بیاییم ستاد مشترک نیروهاى مسلح درست بکنیم. باز شبهه‏اى که ما داشتیم این بود که اگر معناى رئیس ستاد مشترک (توى عبارت که نیست) اگر معنایش این باشد یعنى رئیس‏
Majlis:2 Volume:3 Sessions:29-41 Page:1351
ستاد مشترک ارتش، کلم ارتش هم ندارد ولى اگر فرض کنیم معنایش این باشد قانون اساسى به صورت این‏که قانون اساسى و اصلى است که حق ندارد قانون عادى بر خلافش عمل بکند دلالت مى‏کند بر این‏که تشکیلات ارتش باید طورى باشد که یک رئیس ستاد مشترک ارتش داشته باشیم و اختیاراتى را که حضرت امام رضوان الله علیه به ما داده بود از محدود آن اختیارات خارج است چون برگشتش به این مى‏شود که ما بیاییم تغییر بدهیم نظام تشکیلاتى سپاه را یا لااقل دست را باز بگذاریم براى تغییر دادن، یعنى حذف بکنیم به عبارت اخرى از سپاه فرماندهى کل را توى قانون اساسى. توى این تشکیلاتى که قانون اساسى براى سپاه پیش بینى کرده این تغییر بوجود بیاید. براى این‏که این تغییر بوجود نیاید ما تحفظ کردیم براى این‏که هم فرماند کل سپاه را این‏جا بیاوریم یعنى عین همان جهتى که آقاى خامنه‏اى مى‏فرمایند، همان باعث شد که ما دست به آن نزنیم، یعنى در عین این‏که حالا جناب آقاى هاشمى مى‏فرمایند که ما هنوز نرسیده‏ایم به این‏که چه جور انجام بدهیم ولى بالاخره ما گفتیم چون که قانون اساسى مى‏گوید سپاه باید یک فرماند کل داشته باشد. تشکیلات ارتش مى‏گوید باید رئیس ستاد مشترک داشته باشد این مربوط به اختیارات مقام رهبرى هم نیست که بگوییم لازمه‏اش است چون هر کدام باشد ما مى‏گوییم که این فرماند عالى هست و عرض کنم نصب و عزل و قبول استعفا آن با اوست. چه به آن صورت باشد و چه نباشد. ما براى این‏که از محدود اختیاراتى که هست خارج نشویم از این جهت گفتیم چون تثبیت باید بشود آنچه که براى ارتش و سپاه قانون اساسى پیش بینى کرده از این جهت ما تحفظ کردیم، دیدیم اگر این‏جا هم برداشته بشود جاى دیگر نیامده اگر جاى دیگر بود باز خیلى شاید اصرارى نبود یا مى‏شد به عبارت دیگرى آورد.
در قانون اساسى فقط در اصل 110 فرماند کل سپاه آمده جاى دیگر نیامده و روى این حساب براى تحفظ این‏که ما از محدود اختیارات خارج نشویم، این کار را کردیم، این نظر کمیسیون است.
قهراً اگر بخواهیم از این خارج بشویم من پیشنهاد مى‏کنم که همان طور که جناب آقاى موسوى نخست وزیر هم فرمودند البته ممکن است با این‏که جناب آقاى خامنه‏اى بفرمایند که ما یک مسأل دیگرى را هم مورد بحث قرار بدهیم، مورد بحث قرار بدهیم اما خوب قهراً احتیاج دارد خودتان که بیشتر وارد هستید یک مشورت زیادترى بکنید و در دستور کار قرار بدهید.
نایب رئیس (سید على خامنه‏اى)- من آن را که عرض کردم از باب آشنایى با اوضاع نیروهاى مسلح بود نه از باب یک مسؤولیت. یعنى الان اگر شما بفرمایید بالاترین مقام ارتش یا بالاترین مقام سپاه هیچ ارتشى و سپاهى بدش نمى‏آید از این‏که چرا ما کلم ستاد مشترک را تبدیل به این کردیم یا فرماند کل را تبدیل به این کردیم به ذهن من این جور مى‏رسد.
نایب رئیس (هاشمى رفسنجانى)- مشکل سیاسى‏مان این‏که اگر فرماندهى سپاه را در این دو جا حذف کردیم جایش هم هیچ نگذاشتیم ما پیش بینى مى‏کنیم که این مسأله ساز است.
هاشمیان- ستاد مشترک را هم که حذف مى‏کنید.
نایب رئیس (هاشمى رفسنجانى)- ببینید ستاد اصلا براى ما مسأله ساز نیست. چه ستاد کل باشد چه ستاد مشترک باشد، مسأله نمى‏سازد اما اگر جاى آن را این‏که آقاى خامنه‏اى فرمودند بگذاریم تا حدودى جواب دارد.
منشى (یزدى)- همین وضع فعلى‏اش محفوظ بماند بهتر است شما پیشنهاد حذف را رأى بگیرید.
Majlis:2 Volume:3 Sessions:29-41 Page:1352
آذرى قمى- این خودش یک راهى است براى حذف فرمانده.
نایب رئیس (هاشمى رفسنجانى)- خیر این را آن‏ها مى‏دانند ببینید این بحث به طور جدى بین ما و آن‏ها مطرح است که ما در آینده مى‏خواهیم یک کارى بکنیم اما خوب حالا نظر امام یک چیزى بوده نظر آقاى خامنه‏اى یک چیز است ما لذا به تصمیم هیچ وقت نرسیده‏ایم ولى تا این اندازه که ما این‏جا نگذاشتیم جایش مقام عالى گذاشتیم، من خیال نمى‏کنم مسأله البته بى‏هیچ نیست، ولى مسأله ساز نیست. اگر گفتیم فرماندهى کل سپاه پاسداران دیگر نمى‏توانیم سپاه بى‏فرمانده داشته باشیم.
سید على خامنه‏اى- الان چه طور بدون رئیس ستاد مشترک هست؟
نایب رئیس (هاشمى رفسنجانى)- ستاد حساسیت آن جورى ندارد.
سید على خامنه‏اى- از جهت مخالف با قانون اساسى.
نایب رئیس (هاشمى رفسنجانى)- آن را امام دستور دادند و ما هم به دستور امام عمل کردیم الان هم آن مشکل را داریم که باید به یک جایى بگذاریم.
موسوى خوئینى‏ها- مشکل سیاسى آن این قدر بزرگ است که از خیر این پیشنهاد بگذریم.
منشى (یزدى)- من هم این طور تصور مى‏کنم که حتى در خارج کشور هم به آن توجه مى‏شود اصلا موج این مسأله خیلى وسیع‏تر خواهد شد. آقاى هاشمى خود همین پیشنهاد را بگویید مشکلى نخواهد بود طبق آیین‏نامه عمل کنید پیشنهاد را به رأى بگذاریم.
جنتى- این مسأله معنایش این نیست که حتماً باید فرمانده داشته باشد، اگر فرمانده داشت رهبرى تعیین مى‏کند. اما دیگر دلیلى نیست که باید فرمانده حتماً داشته باشیم.
نایب رئیس (هاشمى رفسنجانى)- پس ایشان از پیشنهادشان صرف‏نظر کنند من هم بى‏مسأله نمى‏بینم یعنى به هر حال یک شوک وارد مى‏کند. زمان هم الان زمان مناسبى نیست.
منشى (یزدى)- حالا منصرف مى‏شوید یا به رأى بگذاریم؟
سید هادى خامنه‏اى- منصرف که مسأله‏اى نیست اصلا از نوار هم حذف کنید.
نایب رئیس (هاشمى رفسنجانى)- خوب بله، یعنى اخبار و چیزهایش را هم پخش نمى‏کنیم. همین را هم پخش نمى‏کنیم.
منشى (یزدى)- خوب، پس از این بند مى‏گذریم.
نایب رئیس (هاشمى رفسنجانى)- بله بگذریم بهتر است.
منشى (یزدى)- در این بند آقاى بیات پیشنهادى دارند راجع به بند اولش که دارد «نصب و عزل و قبول استعفاى مقامات ذیل: (الف) فقهاى شوراى نگهبان» ایشان مى‏فرمایند کلم عزل نسبت به فقها و عالى‏ترین مقام قو قضاییه حذف شود. توضیح بفرمایید.
اسدالله بیات- بسم الله الرحمن الرحیم. هم در رابطه با بند (الف) هم در رابطه با بند (ب) معتقدم که کلم «عزل» حذف بشود، یعنى مثل همان وضعیتى که در قانون اساسى قبلى بوده منتها در آن‏جا کلمه قبول استعفا نبود که این‏جا بشود من با آن مخالف نیستم.
اما در رابطه با بند (الف) من سروران را متوجه مى‏کنم به اصل نود و دوم قانون اساسى که در آن‏جا براى شوراى نگهبان و تعویض اعضاى شوراى نگهبان یک مکانیزم خاصى‏
Majlis:2 Volume:3 Sessions:29-41 Page:1353
پیش بینى شده و دقیقاً پیش بینى شده است در آن‏جا اعضاى شوراى نگهبان براى مدت 6 سال انتخاب مى‏شوند ولى در نخستین دوره پس از گذشتن سه سال نیمى از اعضاى هر گروه به قید قرعه تغییر مى‏یابند و اعضاى تازه‏اى به جاى آن‏ها انتخاب مى‏شوند. دقیقاً این نشان مى‏دهد که وقتى که فقها شوراى نگهبان نصب شدند و بعد از دور اول در هر سه سال با قرعه سه نفرشان عوض بشوند، دوباره سه نفر دیگر بیایند. یعنى سه سال به سه سال سه نفرشان با قرعه عوض مى‏شوند و سه نفر دیگر مى‏آیند.
منشى (یزدى)- دفع اول با قرعه است مابقى طبق قانون عمل مى‏شود.
اسدالله بیات- پس یک مکانیزم خاصى براى عوض شدن منتها در دور اول با قرعه در دور بعد به طور اتوماتیک‏وار همین طور سه نفرشان عوض بدل مى‏شوند و به نظر من این مکانیزم مکانیزم خوبى است. براى این‏که ما بتوانیم این نهاد را بیشتر تثبیت بکنیم و از اول در کنار نصب، عزل را نیاوریم به نظر من چیز خوبى است و لازم است و ما حق هم نداریم اصل نود و دوم را عوض بکنیم مگر این‏که در این‏جا مجدداً از جناب آقاى خامنه‏اى، هیأت رئیسه اجازه بگیرد، شورا اجازه بگیرد که در شورا مطرح بشود آن‏وقت ما مطرح بکنیم. آن اصل در سر جاى خودش است و من مخالفم که ما آن شیوه را عوض بکنیم.
در ارتباط با بند (ب) هم همین طور. ببینید من هم با حاج آقا موسوى اردبیلى صحبت کردم هم با جناب آقاى موسوى خوئینى‏ها و قبلا هم در کمیسیون قضایى این مسأله مطرح بود. شما چه بخواهید یا نخواهید رئیس دستگاه قضایى قاضى است لااقل رئیس القضات و قاضى القضات است. حتى در دوران گذشته هم همین طور بود این شیوه، شیو خوبى بود در گذشته، دادستان کل و رئیس دیوان عالى کشور را نصب مى‏کرد آن کسى که در رأس نظام بود اما اختیار عزل نداشت. در تثبیت نظام قضایى هم این یک مسأل مهمى است. حتى در این جریان اصلاحات ارضى نوشته‏اند که در حقیقت افسادات ارضى بود در آن موقع خود شخص اول آن روز با دادستان کل در افتاده بود و تا آخر هم نتوانست با دادستان در بیفتد نه این‏که من بخواهم از این به صورت کلى دفاع بکنم اما این نشان مى‏دهد کسى که داراى منصب دادستانى است و ریاست دیوان عالى کشور از این ثباتى باید برخوردار باشد و الا از اول ما بیاییم بگوییم بله آقا ما الان منتظریم در هر لحظه هم شما را نصب بکنیم، هم عزل بکنیم.
هم در رابطه با فقهاى شوراى نگهبان من مخالفم، هم در رابطه با عالى‏ترین دستگاه قضایى مخالفم، مضافاً بر این‏که اصلًا هم در قانون اساسى قبلى بود و هم الان در کمیسیون تصویب شده عزل یک قاضى دقیقاً بدون آن مکانیزم و مقررات خاصى که در این‏جا پیش بینى شده این درست نیست. وقتى که اصل رئیس دستگاه قضایى یک حالت متزلزل پیدا بکند، بقى قضات هم وضعش معلوم نیست که چى به چى بشود. بنابراین بنده اعتقادم بر این است که در این دو تا بند ما کلم عزل را حذف بکنیم و وضعیت به همان کیفیتى که در قانون اساسى قبلى بوده در همان کیفیتى باقى بماند.
منشى (یزدى)- آقاى خزعلى مخالف بفرمایید.
خزعلى- از خوف بعضى از محظورات جناب آقاى بیات دارند ریش اصلى ولایت فقیه را در آن‏جا که نقط حساس است مى‏زنند. دست ولى فقیه باز است در رأس‏
Majlis:2 Volume:3 Sessions:29-41 Page:1354
قو قضاییه، در رأس قو مجریه مى‏خواهد کار کند بگویید فقط شما نصب کنید. عزل نکنید گر چه بدانید به مصلحت مملکت است. این معنا ندارد که ما بخواهیم دست ولى را ببندیم اما خودشان یک نقضى براى خودشان دارند. استعفاء را اجازه مى‏دهید یا نه؟ با آن روش که شما گفتید شوراى نگهبان باید سه تا باشد، شش نفر آمدند استعفاء دادند. آن چیزى که فلسفه‏اش در ذهن شما بود به کلى مى‏خوابد. شما دربار شوراى نگهبان فلسفه‏تان این بود. دربار شوراى عالى قضایى این بود که یعنى در مقام عالى قضایى تزلزل بود اما در مقام شوراى نگهبان گفته‏اید فلسفه‏اش این است که بایستى قدیمى با جدیدى با هم آمیزش پیدا کنند. شش نفر اگر استعفا دادند چه کارش خواهید کرد؟ شش نفر مى‏روند و شش نفر دیگر مى‏آیند، آن فلسفه مى‏خوابد. پس شما هم در آن‏جا باید بگویید سه نفر اما این فلسفه مال این است که اگر در جایى هر شش نفر را بخواهد عزل بکند مال این‏جاست این کم اتفاق مى‏افتد و اگر این اتفاق افتاد که این قدر این‏ها فاسد شدند باید شش نفر بروند این بهتر است که فسادى برداشته بشود یا این‏که آن فلسفه تلفیق؟ مسلم اگر رهبر دید آن قدر این‏ها از کارآیى افتاده‏اند، سد راه مجلس شده‏اند، در مملکت کار را به رکود گذرانده‏اند و باید شش نفر بروند شما به فلسفه تلفیق مى‏چسبید و حال که این دارد به فلسف نظام و مصلحت نظام مى‏چسبد. مسلم این مقدم است علاوه نقضى بر شما وارد است، در استعفا چه کار خواهید کرد؟ هر شش نفر استعفا دادند این فلسفه تلفیق مى‏خوابد.
منشى (یزدى)- من به عنوان موافق پیشنهاد مى‏خواهم صحبت کنم.
نایب رئیس (هاشمى رفسنجانى)- بفرمایید.
محمد یزدى- عرض شود که استدلال جناب آقاى بیات به نظر من استدلال درستى است یک مقدارى من توضیح مى‏دهم که این روشى که در اصل نود و دوم تنظیم شده مورد توجه بوده که همیشه کسانى که مشغول کار هستند همکارانى داشته باشند که سه سال سابقه و تجربه کار داشته باشد چون کار یک مقدار فنى و دقیق هست چه در بعد شرعى‏اش و چه در بعد قانونى‏اش و این‏که حضرتعالى مى‏فرمایید که ممکن است یکدفعه شش تا فقیه یک جا بیایند استعفا بدهند نقض مى‏کنید. قبول استعفا گفته شده نه استعفا یک جا. صرف استعفا این مشکل را نمى‏تواند بوجود بیاورد. یعنى هیچ گاه رهبرى با چنین مشکلى رو به رو نمى‏شود از ناحى استعفا وقتى استعفا دادند، استعفا معناى قبول نیست ممکن است رهبر بگوید خیر بروید به کارتان ادامه بدهید. آن‏ها موظف هستند به کارشان ادامه بدهند. این‏که تصور بکنیم یک روزى پیش بیاید که شش تا فقیه منصوب از طرف رهبرى وضعى بوجود آوردند که کشور را مختل کردند واقعاً با تصور این یک حالتى به آدم دست مى‏دهد که ما در چه نظامى داریم زندگى مى‏کنیم، با چه دورنماهایى نسبت به افراد داریم تصور مى‏کنیم و بحث مى‏کنیم؟ شش تا فقیه هستند، شرایط خاصى دارند، رهبرى آن‏ها را در بین فقهاى موجود انتخاب کرده، نصب کرده، گفته بروید چنین کارى بکنید و کارى هم که به عهدشان گذاشته کار بسیار سنگینى است که خود این کار شرایط شرعى خاصى دارد. بعد در عین حال مى‏گوییم امروز که شما را نصب مى‏کنیم خلاصه هم همین فردا ممکن است همین جورى دلمان بخواهد بگوییم بروید. به دلیل این‏که ولایت مطلقه فقیه هست. حالا ولایت مطلقه را عرض مى‏کنم که نقض ولایت نیست.
Majlis:2 Volume:3 Sessions:29-41 Page:1355
بنابراین این‏که عزل را تصریح بکنیم این کار صحیحى نیست. اما تصورى که براى جناب خزعلى پیش آمده است که اگر چنین چیزى بگوییم این با ولایت مطلقه مخالفت دارد و ریش ولایت مطلقه را مى‏زند. اگر این جور باشد باید گفت تمام این بندهایى که این‏جا به عنوان وظایف معین کرده‏ایم این‏ها با ولایت مطلقه منافات دارد. در حالى که این جور نیست. ضمن این‏که ما ولایت مطلقه فقیه را قبول داریم معتقد هستیم که این ولى مطلق اعمال ولایتش را از این طریق انجام مى‏دهد این کارها کارهایى است که به شکل وظایف و اختیارات رهبرى ذکر شده، اگر یک جایى هم یک چیزى را خواست انجام بدهد با استفاده از ولایت مطلقه‏اش که در این‏جا ذکر نشده و نفى شده یا ذکر نشده آن خارج نیست، مى‏تواند انجام بدهد. چیزى که این‏جا نفى نشده، ما هیچ وقت چیزى را نفى نکرده‏ایم. اما این‏که آیا آنچه که این‏جا ذکر مى‏شود و دلالت بر انحصار دارد به معناى این‏که هیچ کار دیگر نمى‏تواند بکند دست رهبر را مى‏بندیم، این بحثى است که هم در جلسات عمومى بحث شد، هم در جلسات خصوصى بحث شد. من نمى‏خواهم بگویم ذکر این‏ها حتماً معنایش این است که غیر این کارها را نمى‏تواند بکند. من اصلًا همیشه این طور استفاده مى‏کردم که ذکر این وظایف و اختیارات به معناى انحصار از این طرف هست.
یعنى این کارها فقط چیزهایى است که باید رهبرى انجام بدهد، نه رهبر هیچ کار دیگرى نمى‏تواند انجام بدهد. اگر چیزى باشد که مصلحت دید و در جایى هم نفى نشده است، مى‏تواند انجام بدهد. بنابراین این را ولو شما منافى هم مى‏دانید، فرض بفرمایید منافى مى‏دانید، اگر منافى مى‏دانید پس بنابراین همه این بندها با ولایت مطلقه فقیه باید منافات داشته باشد در حالى که شما بقى بندها را پذیرفته‏اید. پس از نظر منافات با ولایت مطلقه مطلب درستى نیست. آن دو اشکال هم که مى‏فرمایید صحیح نیست. بلکه حتماً باید «عزل» را برداریم. نسبت به قو قضاییه مسأل دقیق‏تر است. کلم «استقلال» قو قضاییه که در اصل ذکر شده، این استقلال یک مطلبى است که خیلى باید از آن دفاع بشود، هر جا که مقام قضا را یک مقدار تحت نفوذ دیگران قرار مى‏دهد، این را باید از آن گرفت. درست است که خود این رهبرى این آقا را در رأس قو قضاییه نصب مى‏کند خوب طبعاً کسى که واجد شرایط هست، صلاحیت‏ها را دارد نصب مى‏کند. اما این‏که از همان روز اول که دارد نصب مى‏کند بداند که ممکن است فردا هم همین جورى او را بردارند اگر تخلف کرده فاقد شرط شده، اصلًا خود به خود کنار مى‏رود، از عدالت افتاده خود به خود کنار مى‏رود. اصلًا لازم نیست رهبرى بگوید مى‏تواند هم بگویند چون شما از عدالت ساقط شدى برو کنار یا قدرت کارش را دیگرى ندارد به هر حال شرایط را اگر از دست داد، آن بحث جدایى است ولى اگر کسى هست که شرایط را دارد و به عنوان رئیس قو قضاییه منصوب است دارد کار مى‏کند، همین جورى بگوییم که نه. حالا دلمان مى‏خواهد ایشان را برداریم یکى دیگر را بگذاریم چون معناى اختیار عزل این است که نصب کننده و عزل کننده لازم نیست مستند به چیزى بداند سلیقه‏اش هست، نظرش هست، مى‏گوید با این آقا بهتر مى‏توانم کار کنم. گاهى مى‏گوید ما با ایشان هماهنگ نیستیم یا هماهنگ هستیم. خوب یک روز هماهنگ نشده‏اند مى‏خواهد این آقا را بردارد، یک آقایى را که هماهنگ است بگذارد، خوب این دستگاه قضایى اصولًا متلاشى مى‏شود. از این جهت من هم با این پیشنهاد موافق هستم که «عزل» هم در فقهاى شوراى نگهبان و هم در قو قضاییه برداشته بشود.
Majlis:2 Volume:3 Sessions:29-41 Page:1356
نایب رئیس (هاشمى رفسنجانى)- آقاى مؤمن صحبت کنند.
محمد مؤمن (مخبر کمیسیون)- بسم الله الرحمن الرحیم. این جهتى را که جناب آقاى یزدى فرمودند که این وظایف و اختیارات رهبرى را که این اصل مى‏گوید معنایش این نیست که فقط این‏هاست، بلکه اختیارات وسیع ترى دارد این یک فرمایشى است که حداقل باید بگوییم که اختصاص به خودشان دارد یا حداقل برخلاف نظر اکثریت شوراى نگهبان است من همان طورى که عرض کردم در لایحه‏اى مربوط به جهاد بود و ظاهراً یکى هم مربوط به کمیته‏هاى انقلاب بود، حالا تفصیلش یادم نیست. شوراى نگهبان به لحاظ مخالفت با قانون اساسى برگرداند به مجلس. پس حداقل این را مسلم نگیرند. جناب آقاى یزدى این‏که عرض مى‏کنم لااقل اکثریت نظرشان این است که از این اصل (قدر متقین آن است) اکثریت نظرشان این است که این اصل یکصد و دهم از آن استفاده انحصار مى‏شود بنابراین رفع مشکل را نمى‏شود به این کرد که بله، اختیارات مقام ولایت فقیه اوسع از این است هر کار دلش خواست مى‏کند. نه آنچه را که گفتید از نظر قانون اساسى این طور مى‏شود مگر شما بیایید بر اساس اصل چهارم قانون اساسى بفرمایید که چون شرعاً ولایت مطلقه فقیه توسعه دارد، هزار بار هم این‏جا تصریح به انحصار بکنید. فقهاى شوراى نگهبان تفسیر مى‏کنند این را، مى‏گویند که این خلاف شرع است و جلوى اطلاقش یا افاد انحصارش را مى‏گیرند والا این چیزى که ما الان داریم تصویب مى‏کنیم نظر شوراى نگهبان و برداشت شوراى نگهبان کما این‏که ظاهرش این است «وظایف و اختیارات رهبرى»، نه این‏که «اهم وظایف و اختیارات رهبرى» اگر بود «اهم وظایف و اختیارات رهبرى» درست بود آن طور گفتن. ولى داریم مى‏گوییم وظایف و اختیارات رهبرى یعنى وظایف و اختیارات رهبرى در قانون اساسى همین است. لا غیر. مگر این‏که یک چیز دیگرى بالخصوص در یک اصل دیگرى ذکر شده باشد که قهراً همان طورى که عام و خاص در اصول را گفتم جمع بین آن اقتضا بکند به این‏که این‏جا استفاده بشود آن اختیار را هم دارد و اما مسأله محظورى را که آقایان ذکر کردند البته در کمیسیون شاید صحبت شد به خاطر این‏که در مورد عالى‏ترین قو قضاییه جناب آقاى دکتر حبیبى صحبت کرده بودند که مناسبت ندارد به خاطر این‏که موجب تزلزل قو قضاییه مى‏شود و مسأل شوراى نگهبان بالخصوص مطرح نشده بود. ولى ملاکش یکى است و نظر شورا این است، ببینید الان باز این مصلحت اندیشى را که دارد شورا به طور کلى مى کند، آیا رهبرى نظام براى نظام این مصلحت اندیشى را نمى‏کند؟ و آیا معناى این‏که نصب و عزل را به اختیار رهبرى نظام گذاشته این است که همین طور بیاید دنگى کسى را عزل بکند؟ یا نه در صورتى که یک مشکل بر بخورد از جهت مقام اجرا، یا این‏که همان طور که فرمودید شرط را (به تشخیص مقام رهبرى) از دست بدهد. مقام رهبرى تشخیص بدهد که این واجد آن شرط لازم نیست و چه بسا خودش هم نظرش این است که واجد شرط هست، آیا این‏جا نباید یک نفر باشد که تشخیص او تشخیض فصل باشد و آن غیر از مقام رهبرى کسى دیگر مى‏تواند باشد؟ بنابراین من میخواهم عرض کنم این که در مورد قوه قضائیه یا فقهاى شوراى نگهبان گفته میشود عزل این‏ها هم در اختیار مقام رهبرى است. معنایش این نیست که دلبخواهى هیچ توهم این هم نمى‏شود که اطلاقى داشته باشد که دلبخواه آن‏ها را بلکه مقصود این است که در صورتى که یا یک مصلحت اعلایى یا بالاترى باشد
Majlis:2 Volume:3 Sessions:29-41 Page:1357
و یا یکى از شرایط را فاقد بشود و مقام رهبرى تشخیص داده باشد که این شرط را فاقد است خوب این‏جا البته اگر سماجتى نباشد از طرف خودش کنار برود کما این‏که با توجه به مسائلى که بوده مى‏بینیم که بعضى از موارد شبیه این مثلا بوده که خود طرف را گفته‏اند استعفا بده، استعفا داده و تمام شده رفته پى کارش. ولى اگر سماجتى باشد، پیداست که مقام رهبرى هم این کار را مى‏کند که به این مراحل آبروریزى ما نرسیم. ولى اگر این طورى باشد و سماجتى در کار باشد قهراً آن‏جا باید دست رهبرى را باز بگذاریم و اشکالى پیش نمى‏آید. مسأل تزلزل هم انصافاً نیست. خوب این چه تزلزلى است؟ وقتى بنده به عنوان عضو شوراى نگهبان انتخاب شدم و بناى من بر این است، عملا هم همین کار را دارم مى‏کنم که آنچه که وظیفه‏ام هست دارم انجام مى‏دهم و از آن وظیفه هیچ تعهدى و تجاوز هم نمى‏کنم، خوب چه دلهره اى داشته باشم که مقام رهبرى بیاید بى‏جهت مرا عزل بکند؟ مگر مقام رهبرى با نظام مخالف است که بیاید این تزلزل را در نظام بوجود بیاورد؟ الان شما خودتان مى‏فرمایید که لفظ فرماند سپاه پاسداران را بر ندارید به خاطر حساسیتى که به وجود مى‏آورد حق هم هست براى این‏که شما خیرخواه نظام هستید. خوب آیا مقام رهبرى خیرخواه نظام نیست؟ در صورتى که عزل بى‏جهت تزلزلى به وجود بیاورد این کار را نمى‏کند. بنابراین هیچ ناراحتى براى نه کسى که در رأس قو قضاییه هست به وجود مى‏آید، نه تزلزلى براى فقهاى شوراى نگهبان و حق اطلاق ولایت مقام رهبرى هم حذف شده. من فکر مى‏کنم مسأله روشن باشد. والسلام.
نایب رئیس (هاشمى)- بسیار خوب، الان پیشنهاد آقاى بیات این است که در آن دو مورد عزل حذف بشود.
منشى (یزدى)- به این صورت مى‏شود. نصب فقهاى شوراى نگهبان، عالى‏ترین مقام قو قضاییه نصب و عزل رئیس سازمان تا آخر ...
نایب رئیس (هاشمى)- بسیار خوب، آقایانى که با این پیشنهاد حذف کلم «عزل» از این دو مورد موافق هستند، رأى بدهند (عد کمى دستشان را بلند کردند) رأى نیاورد. دیگر اگر پیشنهادى ندارید، بند را رأى بگیریم.
نورى- جناب آقاى هاشمى این عزل فقهاى شوراى نگهبان که نوشتیم یک چیزى باید به آخر این اصل اضافه بشود چون که اتفاق اعضاى شوراى نگهبان براى مدت شش سال انتخاب مى‏شوند فرد فردشان انتخاب مى‏شوند. ولى شوراى نگهبان دوره‏اى است. یعنى دوره شش ساله دارد. الان این‏جا که مطرح مى‏شود یک نفر ممکن است عزل بشود یا استعفا بدهد. از اصل نود و دوم استفاده مى‏شود که خوب این یک نفر انتخاب بشود دوباره. اول اصل مى‏گوید اعضاى شوراى نگهبان براى مدت شش سال انتخاب مى‏شوند. از آن طرف هم ...
منشى (یزدى)- تتمه دوره است.
نورى- این باید یک جایى بیاید.
نایب رئیس (هاشمى)- در قانون آمده، جایش هم در قانون است الان هم عمل مى‏کنند.
محمد مؤمن- چون دوره‏اى است اشکالى ندارد.
منشى (یزدى)- بله، خود دوره‏اى بودن هم این مطلب را مى‏فهماند.
نایب رئیس (هاشمى)- الان پس بند شش را به رأى بگذاریم. دو بند را حذف کردیم‏
Majlis:2 Volume:3 Sessions:29-41 Page:1358
مى‏شود بند. آقایانى که با بند تا «و» موافق هستند رى بدهند (اکثر دستشان را بلند کردند).
تصویب شد. این بند مى‏شود.
بند فعلى است بعداً مى‏شود. دو تاى بعدى هم بحث ندارد رى بگیریم.
حالا این دو تاى بعدى هم ظاهراً هیچ بحثى ندارد. «فرماندهى کل نیروهاى مسلح» آقایانى که با بند «فرماندهى کل نیروهاى مسلح» موافقند رى بدهند.
منشى (یزدى)- این‏جا یک پیشنهاد اضافه دارند که اضافه بکنند «و اعلان جنگ و صلح و بسیج نیروها».
نایب رئیس (هاشمى)- این خودش یک چیز مستقلى است و بعد از این مى‏آید.
 «اعلان جنگ و صلح و بسیج نیروها به پیشنهاد شوراى امنییت ملى»
چند نفر از اعضاء- بحث شوراى امنیت ملى را بگذارید براى بعد.
نایب رئیس (هاشمى)- بله شوراى امنیت ملى را بگذریم. منهاى کلم «شوراى امنیت ملى» آقایانى که موافقند رأى بدهند (اکثر دستشان را بلند کردند) تصویب شد. اما مسأل شوراى امنیت ملى از مسائل بحث‏خیز ماست که آیا این اصل مستقلى باید باشد؟ قاعدتاً باید مستقل باشد، ارتباطى با این اصل ندارد، مى‏گذاریم براى جلس بعد که آقایان هم خودشان را آماده کنند من خواهش مى‏کنم کار کنند و اگر پیشنهاد روشن‏ترى مى‏توانند بیاورند.
3 پایان جلسه و تاریخ تشکیل جلس آینده‏
رئیس- جلس آینده فردا عصر است. ختم جلسه اعلام مى‏گردد.
 (جلسه ساعت/ پایان یافت)

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1359
 جلسه سى و چهارم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و ده دقیقه دوشنبه دوازدهم تیر ماه هجرى شمسى برابر با بیست و نهم ذیقعده الحرام هجرى قمرى به ریاست آیت الله على مشکینى تشکیل شد.
فهرست مطالب:
- اعلام رسمیت جلسه و تلاوت آیاتى از کلام مجید
- دنبال بحث پیرامون گزارش شور دوم کمیسیون اول در خصوص رهبر و خبرگان رهبرى و تصویب چند پیشنهاد و اصل‏
- پایان جلسه و تاریخ تشکیل جلس آینده‏
Majlis:2 Volume:3 Sessions:29-41 Page:1360
1 اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور هجده نفر جلسه رسمى است، دستور جلسه را اعلام نمایید:
منشى (حسن ابراهیمى حبیبى)- بسم الله الرحمن الرحیم. دستور سى و چهارمین جلس عمومى شوراى بازنگرى قانون اساسى، بعد از ظهر دوشنبه دوازدهم تیر ماه مطابق با بیست و نهم ذیقعده:
- دنبال رسیدگى به گزارش شور دوم کمیسیون اول در خصوص رهبر و خبرگان رهبرى.
- گزارش شور دوم کمیسیون اول درخصوص مجمع تشخیص مصلحت.
رئیس- قرآن تلاوت شود.
 (حجت الاسلام عبدالله نورى چند آیه از سورة الزمر را به قرار ذیل تلاوت کردند).
 اللهم صل على محمد و آل محمد- اعوذ بالله من الشیطان الرجیم‏

 وَ نُفِخَ فِی الصُّورِ فَصَعِقَ مَنْ فِی السَّماواتِ وَ مَنْ فِی الْأَرْضِ إِلَّا مَنْ شاءَ اللَّهُ ثُمَّ نُفِخَ فِیهِ أُخْرى فَإِذا هُمْ قِیامٌ یَنْظُرُونَ* وَ أَشْرَقَتِ الْأَرْضُ بِنُورِ رَبِّها وَ وُضِعَ الْکِتابُ وَ جِی‏ءَ بِالنَّبِیِّینَ وَ الشُّهَداءِ وَ قُضِیَ بَیْنَهُمْ بِالْحَقِّ وَ هُمْ لا یُظْلَمُونَ* وَ وُفِّیَتْ کُلُّ نَفْسٍ ما عَمِلَتْ وَ هُوَ أَعْلَمُ بِما یَفْعَلُونَ* وَ سِیقَ الَّذِینَ کَفَرُوا إِلى جَهَنَّمَ زُمَراً حَتَّى إِذا جاؤُها فُتِحَتْ أَبْوابُها وَ قالَ لَهُمْ خَزَنَتُها أَ لَمْ یَأْتِکُمْ رُسُلٌ مِنْکُمْ یَتْلُونَ عَلَیْکُمْ آیاتِ رَبِّکُمْ وَ یُنْذِرُونَکُمْ لِقاءَ یَوْمِکُمْ هذا قالُوا بَلى وَ لکِنْ حَقَّتْ کَلِمَةُ الْعَذابِ عَلَى الْکافِرِینَ* قِیلَ ادْخُلُوا أَبْوابَ جَهَنَّمَ خالِدِینَ فِیها فَبِئْسَ مَثْوَى الْمُتَکَبِّرِینَ* وَ سِیقَ الَّذِینَ اتَّقَوْا رَبَّهُمْ إِلَى الْجَنَّةِ زُمَراً حَتَّى إِذا جاؤُها وَ فُتِحَتْ أَبْوابُها وَ قالَ لَهُمْ خَزَنَتُها سَلامٌ عَلَیْکُمْ طِبْتُمْ فَادْخُلُوها خالِدِینَ* وَ قالُوا الْحَمْدُ لِلَّهِ الَّذِی صَدَقَنا وَعْدَهُ وَ أَوْرَثَنَا الْأَرْضَ نَتَبَوَّأُ مِنَ الْجَنَّةِ حَیْثُ نَشاءُ فَنِعْمَ أَجْرُ الْعامِلِینَ* وَ تَرَى الْمَلائِکَةَ حَافِّینَ مِنْ حَوْلِ الْعَرْشِ یُسَبِّحُونَ بِحَمْدِ رَبِّهِمْ وَ قُضِیَ بَیْنَهُمْ بِالْحَقِّ وَ قِیلَ الْحَمْدُ لِلَّهِ رَبِّ الْعالَمِینَ‏

 (صدق الله العلى العظیم- حضار صلوات فرستادند)

آیه تا سور زمر
2 دنبال بحث پیرامون گزارش شور دوم کمیسیون اول در خصوص رهبر و خبرگان رهبرى و تصویب چند پیشنهاد و اصل‏
محمد مؤمن- حاج آقا من یک اخطار آیین‏نامه‏اى دارم اگر اجازه بفرمایید عرض مى‏کنم.
نایب رئیس (هاشمى)- بفرمایید.
مؤمن- ماد- در شور دوم کلیات و مبانى اصول مجدداً مورد بحث قرار نمى‏گیرد. در صورتى که در گزارش شور دوم کمیسیون، اصل جدیدى اضافه شده باشد و یا به تشخیص هیأت رئیسه در اصول مصوب شور اول تغییرات کلى داده شده باشد در این صورت مخالفان و موافقان به ترتیب مذکور ...
مثل این‏که یک غفلتى از این ماده شده و به اصطلاح آن اصل کمیسیون شهید شد براى این‏که بحث نسبت به کلیاتش شدند پیشنهادها و جزئیاتش و رى هم گرفته شد براى کلیات رى اول گرفته شد براى حذف،- تا رى آورد و براى تصویب کلیات‏
Majlis:2 Volume:3 Sessions:29-41 Page:1361
رى گیرى شد تا رى آورد و از آن گذشتیم در صورتى که در این اصل پیشنهاد شور دوم با ...
منشى (یزدى)- به اصل هنوز نرسیده‏ایم.
مؤمن- بلى، اشتباه شد. در صورتى که در این اصل ما این قسمت شور دوم و شور اول هیچ تفاوتى نکرده بود جز این‏که یک کلم علمایى که آن‏جا بود تغییر پیدا کرده بود به مجتهدین. والا این نبود که در مبناى این اصل تغییرى به وجود آمده باشد، و السلام.
نایب رئیس (هاشمى)- شور اول که لازم نبود با شور دوم عوض بشود آن اصل تنظیمى شما در این جلسه اصل جدید تشخیص داده شد. خوب، جلسه این طورى کرد یعنى در جلسه مطرح کردیم گفتیم سه مطلب مستقل این‏جا آمده که این‏ها در گذشته نبوده جدید است (مؤمن- ...؟) نه، در شور اول بوده، در اصل قانون نبوده، ما اصل جدید تلقى کردیم.
منشى (یزدى)- قانون جدید به نسبت به اصل قانون است.
نایب رئیس (هاشمى)- به اصل قانون است بلى.
مؤمن- ماد را ملاحظه کنید.
نایب رئیس- خوب، شما خواندید دیگر.
منشى- «در شور دوم کلیات و مبانى اصول مجدداً مورد بحث قرار نمى‏گیرد. در صورتى که در گزارش شور دوم کمیسیون اصل جدیدى اضافه شده باشد ...»
اصل جدید به نسبت الى قانون اساسى است نه به نسبت شور اول.
نایب رئیس (هاشمى)- چرا، منظور همین است. ببینید! حالا اگر شما ابن شبهه را بکنید همه اصولى که در گذشته بحث کرده‏ایم همین طور است که در شور اول بوده ما معمولا این کار را کرده‏ایم اگر بخواهید «دبه» بکنید! آقایان هم نسبت به اصول دیگر «دبه» در مى‏آورند!
مؤمن- نه، شما لطف کنید غیر از این یک اصل که من عرض مى‏کنم غفلتى شده ...
میر حسین موسوى- اصلًا روى هیچ اصلى نمى‏شود ایستاد. اگر این طورى بحث بشود جلو نخواهیم رفت.
هاشمى- آقاى مؤمن! این آقایان هم دبه در آوردند!
مؤمن- با توجه به آیین‏نامه هر جا هیأت رئیسه تشخیص داد این کار را بکند. من ماد آیین‏نامه را مى‏خوانم:
ماد- هنگام طرح گزارش شور دوم فقط پیشنهادها مطرح مى‏شود ...
نایب رئیس (هاشمى)- خیلى خوب، بگذارید این بحث را تمام کنیم. رسیده بودید به «شوراى امنیت ملى» چون این یک چیز مستقلى است الان باید از آن عبور کنیم بعد به این بر مى‏گردیم. فعلا برویم سراغ ردیف.
منشى (یزدى)- فعلى یا قبلى.
نجفقلى حبیبى- شما الان که رئیس ستاد مشترک را ندارید، چه کارش کردید؟
نایب رئیس (هاشمى)- ستاد مشترک نه، با آقاى خامنه‏اى هم صحبت کردیم بجاى این‏که در قانون اساسى هم داریم «ستاد کل» بگذاریم. چون هنوز تکلیفمان در نظام روشن نیست گفتیم فعلًا به قانون اساسى دست نزنیم. (جنتى- حذف بشود، ستاد مشترک را در
Majlis:2 Volume:3 Sessions:29-41 Page:1362
قانون ...) نه، همین ستاد مشترک ممکن است، بعداً هم ستاد مشترک باشد یعنى چون روشن نبود با آقاى خامنه‏اى صحبت کردیم، اصلًا به ایشان هم مربوط مى‏شود. ایشان گفتند حالا به این دست نزنید ما هم دست نزدیم.
نورى- ...
نایب رئیس (هاشمى)- بله، هر دو را دارد یعنى مى‏تواند ستاد کل از ... همین طور حالا ضبطش یعنى الان ستاد کل وظیف ستاد مشترک را دارد انجام مى‏دهد اگر بعداً هم ستاد مشترک نداشته باشیم. همین مى‏شود ستاد مشترک و ستاد کل که ستاد فرماندهى است.
منشى (یزدى)- خوب به این ترتیب از بند فعلى به دلیل همین مسأل شوراى امنیت کى گذریم بعد بحث بشود روى بند و.
نایب رئیس (هاشمى)- آخر در این خودش یک اصل مستقلى است وسط این نمى‏گنجد بعد که باید راجع به مطلبش بحث کنیم، بند را مطرح کنید.
منشى- و: دو مشاور به تعیین رهبر.
نایب رئیس (هاشمى)- حل اختلاف قوه سه گانه پیشنهادى دارد یا ندارد؟
منشى (یزدى)- پیشنهادى ندارد.
نایب رئیس (هاشمى)- اگر پیشنهادى ندارد برایش رأى بگیریم. آقاى مؤمن بفرمایید.
مؤمن (مخبر کمیسیون)- بسم الله الرحمن الرحیم. همان طور که در اصول کمیسیون دوم (کمیسیون تمرکز مدیریت قو مجریه) صحبت شد آن‏جا جمله «تنظیم روابط بین قواى سه گانه و یا ارتباط بین این‏ها را رئیس جمهور تعیین مى‏کند» که از وظایف رئیس جمهور بود حذف شد بعد صحبت شد که این تنظیم دو مصداق دارد: یکى این‏که کارى بکنند که همان هماهنگى لازمى که باید بین قواى سه گانه باشد به وجود بیاید که بعضى از برادرها هم آن‏جا مخالف بودند با این‏که با حذف این عبارات که مثلا ارتباط به وسیل رئیس جمهور بر قرار مى‏شود یا تنظیم رابطه با رئیس جمهور است مخالف بودند به خاطر این‏که گفتند تنظیم معنایش این نیست که نشود حل بشود ولى آقایان فرمودند که این شامل مى‏شود حتى آن موردى را که اختلاف بین قوا طورى باشد که ناهماهمنگى باشد احتیاج به ایجاد هماهنگى باشد روى این حساب که تنظیم دو مصداق در کمیسیون داشت بحث مى‏شد که آیا ما همان تنظیم روابط را بگذاریم یا نه گفته شد که تنظیم روابط چون شامل آن قسمتى هم مى‏شود که داخل شدن در ریزه کارى‏هایى که خودشان هم مى‏توانند بدون درگیرى مسائل را حل کنند و هماهنگى بوجود بیاورند براى این‏که همشان آمادگى دارند پس ما کلم تنظیم روابط را برداریم و به جایش بگذاریم حل اختلاف و این‏که اگر حاصل آن ناهماهنگى بود، این ناهماهنگى را یک مقام بالاترى که رهبرى هست حل کند روى این حساب این کلمه آورده شد.
نایب رئیس (هاشمى)- خیلى خوب حالا پیشنهادى که ما نداریم.
جنتى- من پیشنهادى دارم.
نایب رئیس (هاشمى)- خیلى خوب، حذفش را مطرح کنید.
اسدالله بیات- بسم الله الرحمن الرحیم. مطلب همین طور بود که جناب آقاى مؤمن توضیح فرمودند من از دو نظر معتقدم که نبودن این جمله بهتر است. اولًا در قانون اساسى فعلى‏
Majlis:2 Volume:3 Sessions:29-41 Page:1363
که الان دارد اصلاح مى‏شود- عبارت بود هم جناب آقاى موسوى نخست وزیر و هم حاج آقا خامنه‏اى فرمودند ما در طول این- سال محصلى معناى قابل دفاعى از این نفهمیدیم مسأله تنظیم روابط و و یا شبیه این تعبیرى که در آن‏جا بود. کلم هماهنگى هم از آن کلماتى است که خیلى خوب مى‏گویند تعریفى از آن هم مى‏کنند اما واقع قضیه آن است که چه و چگونه خود این هم باز خیلى روشن نیست در عین حال آن از کلمه حل اختلاف بهتر است به نظر من در این‏جا ما بیاییم از اول پیش بینى کنیم قواى سه گانه اختلافاتى خواهد داشت و اختلافاتشان طورى خواهد شد که قانون نمى‏تواند حل بکند، خودشان نمى‏توانند اختلافشان را حل کنند و اختلافشان آن قدر بالا خواهد گرفت در نتیجه مقام معظم رهبرى دخالت خواهد کرد در این مسأله این چیز بدى است و همین مسأله به نظر من زمینه معنا را آماده مى‏کند و من پیشنهاد مى‏کنم که یا کلم حل اختلاف تبدیل بشود به همان ایجاد هماهنگى و رهبرى عملًا چون یک محورى است و مرکزیتى است که همه در آن اشتراک دارند و حالت پدرى دارد و اگر حالت ایجابى دارد حالت سلبى ندارد و اگر هم او نباشد این حذف بشود و هیچ نیازى ما به این قضیه نداریم خداى نکرده اگر در بین قواى سه گانه اختلافى هم بشود طبیعى است که مقام معظم رهبرى تا توجه به موقع پدرانه بودن که نسبت به همه دارد با یک رهنمود با یک تذکر مسأله را حل خواهد کرد.
منشى (یزدى)- آقاى هاشمیان موافق صحبت مى‏کنند، مخالف کسى نیست؟
نجفقلى حبیبى- من مخالفم.
نایب رئیس (هاشمى)- مخالف چه؟ مخالف حذف؟
نجفقلى حبیبى- من هم مخالف حذف هستم و هم با این عبارت که تغییر کرده به حل اختلاف یعنى از همین اول ذکر بعد قسمت سلبى را کرده با هر دوى آن مخالفم با همان تنظیم روابط قواى سه گانه موافق هستم و بنابراین خواهش مى‏کنم که این یک مقدارى با دقت بررسى بشود علت این‏که حذف را موافق نیستم براى این‏که به هر حال یک چنین قضایایى اتفاق مى‏افتد و یک جایى که بتواند این سه قوه را به یکدیگر جوش بدهد هماهنگ کند ارتباطشان را «تو این کار را بکن- تو این کار را نکن» و این‏ها لازم است، بنابراین درست است مگر این‏که شما بگویید عملًا این کار را رهبر خواهد کرد خوب اگر همین است خوب ذکرش هم اشکالى پیش نمى‏آید. بنابراین لازم است یک چنین چیزى ذکر بشود اما به این صورت که حل اختلاف من هم شدیداً مخالفم، یعنى از اول جنب سلبى قضیه را بزرگ بکنیم و بیاوریم رو؟ یک کلمه اگر جنب اثباتى داشته باشد ایجابى داشته باشد مطلوب‏تر است که همان تنظیم در حقیقت همین قضیه را بیان مى‏کند یا ایجاد هماهنگى که جناب آقاى بیات هم فرمودند بیش از این همه وقت نمى‏گیریم.
منشى (یزدى)- بسیار خوب، آقاى هاشمى بفرمایید.
حسین هاشمیان- بسم الله الرحمن الرحیم. این اختلافى که در این بند مطرح مى‏شود از چند گونه بیرون نیست یا اختلاف حقوقى هست که این مربوط به قو قضاییه است و کار او این است که اختلافات را حل کند با قضاوت یا اختلافات آیین‏نامه‏اى هست آن هم که ما این‏جا خودمان در اصلى ارجاع کرده ایم‏به مجلس و آیین‏نامه باشد مجلس حل بکند اگر اختلاف‏
Majlis:2 Volume:3 Sessions:29-41 Page:1364
قانون اساسى باشد خوب آن هم که وظیف شوراى محترم نگهبان است او حل مى‏کند. مى‏ماند اختلافات اخلاقى یک‏سرى برخوردهاى اخلاقى. اگر اختلافات باز در تداخل موضوعات باشد که فراموش کردم عرض کنم آن را هم که ما قبلًا پیش بینى کردیم که باید قانونگذار این را مشخص بکند که حدود فعالیت وزارتخانه- دستگاه- یک قوه چیست، مى‏ماند پاره‏اى اختلافات اخلاقى که این صلاح نیست در قانون اساسى بیاید. بنابراین بنده موافقم که این حل اختلاف حذف بشود حالا تعبیر به گونه‏اى دیگر بشود آن را حالا باید تعبیرش را پیدا کنیم ولى با این شکلش بنده موافقم حذف بشود.
نایب رئیس (هاشمى)- آقاى مؤمن بفرمایید.
محمد مؤمن- این شقوقى را که جناب آقاى هاشمى فرمودند خوب یک شق دیگر هم دارد که من بدون این‏که نظر بدبینانه‏اى از ناحیه این قوه یا آن قوه باشد، ممکن است اختلاف برداشت باشد حتى به مرحله اى برسد که به هر حال تا این‏که شوراى نگهبان هم هست فرض یا مجلس هست یا حل نشود من یک موردش را اشاره مى‏کنم در این مسأله تعزیرات شوراى نگهبان نظر داده بود و قو قضاییه حق خودش مى‏دانست یا حتى مجلس حق خودش مى‏دانست که جناب آقاى هاشمى نامه‏اى مرقوم فرموده بودند به شوراى نگهبان، شوراى نگهبان یک برداشتى داشت که این نام جناب آقاى هاشمى جواب هم داده شده بود (جواب نامه‏شان را نداده بودند) جواب قبلا داده شده بود آقاى هاشمیان برداشتشان این بود که این نامه چون جواب داده نشده پس شوراى نکهبان در وقت خودش پاسخ نداده و قو قضاییه هم شاید با این موافق بود. شوراى نگهبان هم برداشتشان این بود که گفته بود آقا آن‏که بر ما لازم است این است که راجع به همان لایحه‏اى که مى‏آید از مجلس اظهار نظر بکنیم که کرده‏ایم این برداشت اختلاف باعث شده بود که مسأل تعزیرات تا این‏که اتفاقاً در این مورد بعد از این‏که خدمت حضرت امام رضوان الله علیه مشرف شدم، ایشان فرمودند که این حرف‏ها کنار گذاشته بشود شوراى نگهبان هم هر روز روز بنشیند مجدداً بررسى کند نظر خودش را بدهد تمام کند برود پى کارش این یک مسأله‏اى است که از این شقوقى که جناب آقاى هاشمیان فرمودند بیرون است و گاهى واقعاً پیش مى‏آید خود آقایان که مثل جناب آقاى هاشمى حاج آقا اردبیلى آقایان الان بهتر مى‏توانند بفرمایند که در چه مورد بوده مواردش را آقایان بهتر مى‏توانند ذکر بکنند که من این را در ذهنم بود عرض کردم روى این حساب این سرى موارد را که بالاخره تنظیم رابطه هم اگر باشد این‏جا باید باشد، این‏جا نیاز است به دخالت رهبر این موارد لازم است که در قانون اساسى ذکر بشود. حالا راجع به لفظش بفرمایید که مثلا کلم حل اختلاف مناسب نیست، زنندگى دارد تنظیم رابطه بیاید ایجاد هماهنگى بشود یا رفع ناهماهنگى بشود یک تعبیرات ظریف‏ترى بشود آن اشکالى ندارد الا این‏که اصلش ظاهراً لازم است که باشد.
نایب رئیس (هاشمى)- خیلى خوب، به پیشنهاد حذف این بند رى مى‏گیریم (هاشمیان- عبارت دیگرى تنظیم بشود ممکن است با توجه به آن آقایان رى بدهند) آقایانى که با حذف این بند موافقند رى بدهند (عد کمى‏رى دادند) این رى نیاورد. حالا اگر پیشنهاد دیگرى هست جاى این بگذاریم والا براى خود بند رى بگیریم.
جنتى- من پیشنهاد دارم. پیشنهاد من مکتوب هست.
Majlis:2 Volume:3 Sessions:29-41 Page:1365
نایب رئیس (هاشمى)- بفرمایید آقاى جنتى.
احمد جنتى- بسم الله الرحمن الرحیم. پیشنهاد مکتوب من این است که حل اختلاف و تنظیم قواى روابط سه گانه و روابط قواى سه گانه. این اصلش مربوط است به همان ذیل اصل است که در آن جا وقتى که از اول استقلال قوا و عدم تفکیک از قوا را مطرح مى‏کند بعدش خوب پیداست سه قوه‏اى است که هر کدامش براى خودش دارد مستقل کار مى‏کند. یک نوع ارتباط بین این‏ها باید باشد، آن رابط کیست؟ چه کسى مى‏خواهد این‏ها را به هم مربوط کند؟ آن‏جا اضافه کرده که تنظیم روابط سه گانه به وسیل رئیس جمهور خواهد بود. این همان هست منتها حالا الان چون وضع رئیس جمهور و وضع گذشته فرق مى‏کند و در همان وقتش هم مناسب‏ترین آن باز براى این قضیه مقام رهبرى بود یعنى یک کسى که نسبتش به این‏ها و نسبت آن‏ها به او یکسان و مساوى باشد و فرقى نداشته باشد و اگر مسأله‏اى پیش آمد او به صورت یک داور مرضى الطرفین بتواند دخالت کند. این رهبر است که این طور مى‏تواند باشد.
بنابراین الان هم به نظرم مى‏آید که ما این حق را باز به همان مقام رهبرى براى این قضیه بدهیم حالا اسمش را یا هماهنگى بگذارید یا حل اختلاف که این‏ها مسلم پیش مى‏آید و قابل اجتناب نیست و هم به عنوان تنظیم روابط یعنى بعضى وقت‏ها هست که این‏ها باید یک تصمیمات مشترکى بگیرند آن کس که باید دعوت بکند بگوید رئیس قو قضاییه بیاید، رئیس قو مجریه بیاید، رئیس قو مقننه بیاید بنشیند سر یک جلسه با این‏ها صحبت کند فلان کار را باید انجام بدهید این رهبر است خوب این‏که قطعاً هست و در گذشته بوده و در آینده هم خواهد بود در این جا تصریح بشود.
نایب رئیس (هاشمى)- خیلى خوب، کسى مخالف نیست، موافق هم صحبت نمى‏کند.
منشى (یزدى)- اگر این حل اختلاف با بودن پیشنهاد ایشان است که این کلمه باشد این هم اضافه بشود یا ... (جنتى- هماهنگى هم بشود من موافقم.)
میر حسین موسوى- من موافق آقاى جنتى هستم.
مؤمن- ایجاد هماهنگى و تنظیم روابط.
میر حسین موسوى- پس این‏ها عوض نشود یعنى ایجاد هماهنگى غیر از آن چیزى است که ایشان مى‏فرمایند.
نایب رئیس (هاشمى)- بلى، یعنى حل اختلاف هم باشد.
میر حسین موسوى- بلى، ما مى‏گوییم حل اختلاف و تنظیم.
نایب رئیس- پیشنهادتان درست است بالاخره اختلاف پیش مى‏آید حالا شما هر کارى بکنید ما که دیگر نباید بترسیم که کلم اختلاف را آن‏جا بیاوربم آقاى مؤمن بفرمایید.
مؤمن- من از طرف کمیسیون چیزى ندارم جز همین که عرض کردم که اگر مسأل تنظیم روابط تنها باشد ممکن است حتى آن موارد جزیى را احیاناً شامل بشود اگر آقایان شورا تشخیص بدهند که اگر کلم «حل اختلاف» اولش باشد و تنظیم روابط عطف بشود این اطلاق را از بین مى‏برد به هر حل حرفى نیست چون در کمیسیون تنظیم روابط را یک معنایى اوسع مى‏گرفت. از این‏که در موارد اختلاف بیاید دخالت بکند از این جهت کلم حل اختلاف را آورد و تنظیم روابط را حذف کرد.
Majlis:2 Volume:3 Sessions:29-41 Page:1366
نایب رئیس (هاشمى)- خیلى خوب، آقایان توجه بفرمایید پیشنهاد آقاى جنتى این است که بجاى «حل اختلاف» که آن‏جا آمده بود، این جور بشود «حل اختلاف و تنظیم روابط قواى سه گانه».
مشکینى- این را مقدم و مؤخر بکنید بهتر است به صورت: «تنظیم روابط قواى سه گانه و ...» چون اخص است.
نایب رئیس (هاشمى)- چون آقایان از آن روابط معناى درستس نفهمیدند اصرار نداشتند حالا با این‏که مى‏آید معنا پیدا کند (یزدى- این که مى‏فرمایند جلو بیفتد من عرض مى‏کنم ...) حالا تا به جلو و عقبش برسیم اصل مسأله را رى بگیریم.
آقایانى که با پیشنهاد آقاى جنتى موافقند، رى بدهند (اکثر رى دادند) تصویب شد. بند بعدى را بخوانید.
 (به شرح زیر خوانده شد)

 «امضاى حکم ریاست جمهورى پس از انتخاب مردم.
صلاحیت داوطلبان.
- حل اختلاف و تنظیم روابط قواى سه گانه».
نایب رئیس (هاشمى)- آن‏ها مال رئیس جمهور بوده، رئیس جمهور دیگر حذف شده، دیگر از تکالیف رئیس جمهور نیست. (عمید- مشکل یکى بود، دو تا شد!) این حرف را پریروز هم زدید و ما هم شنیدیم.
مهدوى کنى- مقام رهبرى را شما دارید اصلا یک طورى محصور مى‏کنید یعنى چه؟! خوب رهبر یعنى رهبر! نباید که بگوییم: رهبر آن است که رهبرى مى‏کند.
هاشمى رفسنجانى- آدم وقتى یک کار دسته جمعى را قبول کرد دیگر اعتراض نمى‏کند آقاى یزدى این قسمت را مجدداً بخوانید.
 (به شرح زیر خوانده شد)

امضاى حکم ریاست جمهورى پس از انتخاب مردم- صلاحیت داوطلبان ریست جمهورى از جهت دارا بودن شرایطى که در این قانون مى‏آید باید قبل از انتخابات به تأیید شوراى نگهبان و در دور اول به تأیید رهبرى برسد.
خزعلى- یک اصلاح عبارتى جناب آقاى هاشمى دارم.
منشى (یزدى)- پیشنهاد جناب‏عالى این است که این قسمت برود یک اصل دیگرى پیشنهاد شما در این جمله این است که این مسأله صلاحیت داوطلبان ریاست جمهورى را شوراى نگهبان بررسى کند جایش این‏جا نیست.
مؤمن- این چیز تازه‏اى نیست عین عبارتى است که در اصل بوده.
عمید- اگر قبل از این صلاحیت کلم تأیید بیاید جمله کامل‏تر و بهتر مى‏شود:
 «تأیید صلاحیت داوطلبان ریاست جمهورى از جهت دارا بودن شرایطى که در این قانون مى‏آید» چون عبارت قبلى ناقص است باید عبارت دوم هم همین طور باشد امضاى حکم ریاست و تأیید صلاحیت داوطلبان.
نایب رئیس (هاشمى)- تأیید صلاحیت که مال شوراى نگهبان است.
Majlis:2 Volume:3 Sessions:29-41 Page:1367
عمید- و تأیید صلاحیت ریاست جمهورى در دور اول.
منشى (یزدى)- رهبر که نمى‏خواهد تعیین کند صلاحیت را این‏جا جمله دنبالش است تأیید صلاحیت توسط شوراى نگهبان طبعاً این‏جا تأیید نمى‏خواهد صلاحیت را شوراى نگهبان باید معین کند.
عمید- ببینید! شما در آخر آورده‏اید به تأیید رهبرى برسد. این تأیید رهبرى را بیاوریم جلوتر که با امضاى حکم بخواند.
نایب رئیس (هاشمى)- این را حذف کنید، اصلًا چرا این قسمت باشد؟ این مال دوره اول بود.
عمید- خوب، اگر حذف شود مسأله‏اى دیگر است.
نجفقلى حبیبى- حاج آقا! جنب تاریخى دارد، باشد.
میر حسین موسوى- چه اشکالى دارد، ضرر که ندارد؟
منشى (یزدى)- چیزى است که در قانون قبلى بوده، خوب اگر آقایان پیشنهاد دیگرى دارند بفرمایند.
نایب رئیس (هاشمى)- «امضاى حکم ریاست جمهورى یا «تنفیذ»؟ آخر امام که تنفیذ نکردند،
ما تنفیذ داشتیم شما چه طور آن را «امضاء» کرده‏اید؟
امینى- در قانون اساسى فعلى هم «امضاء» است.
نایب رئیس- از اول هم امضاء بود؟
میر حسین موسوى- امضاء بود منتها حضرت امام در حکمشان واژ «تنفیذ» را به کار برده‏اند.
نایب رئیس- در هیچ اصل دیگرى واژه تنفیذ نداریم؟
محمد مؤمن (مخبر کمیسیون)- آقاى هاشمى! در این قسمت من آنچه را که در کمیسیون بوده توضیح مى‏دهم (هاشمى- بفرمایید) همان طور که عرض کردم این عبارتى که الان در جزوه وظایف در اصل آمده عیناً عبارتى است که در اصل بوده. آن‏جا دو تا مطلب مطرح شد یکى که این کلمه امضاء تبدیل به تنفیذ بشود و گفتیم که چون کلم امضاء به قول بعضى از آقایان مفهوم عرضى یا عوامانه‏اش صرف همین یک خط کشیدن آن زیر هست براى این‏که کسى از آن این مفهوم را تفهم نکند گفتیم خوب است که ما تبدیلش کنیم به تنفیذ.
آقایان فرمودند خوب این امضاء از نظر کلمه‏اى مصدر باب افعال است، یعنى گذرا قرار دادن و نافذ قرار دادن لذا کلم امضاء و کلم تنفیذ چون یک معنا را دارد موافقت نکردند که این کلمه «امضاء» که زیباتر است برداشته بشود، این یک مسأله.
مسأل دیگر هم پیشنهاد بود که این «صلاحیت داوطلبان ریاست جمهورى» منتقل بشود به یکى از اصول قو مجریه که ظاهراً اصل یکصد و شانزدهم بود که «نامزدهاى ریاست جمهورى باید قبل از شروع انتخابات آمادگى خود را رسما اعلام کنند». بعد پیشنهاد شده بود که این کلمه «صلاحیت داوطلبان ...» تا آخر آن‏جا بیاید که منسب با آن هست.
آقایان هم فرمودند که ما اولًا خودمان ممکن است موافق نباشیم و ثانیاً اگر تنها مسأله تنظیم باشد این کارى است که وظیف شور سوم است که باید انجام بدهد. روى این حساب‏
Majlis:2 Volume:3 Sessions:29-41 Page:1368
به همین صورتى که در اصل بود عیناً باقى گذاشته شد.
نایب رئیس (هاشمى)- حرفى نداریم، ما از پیشنهادمان منصرف شدیم و براى این بند رأى مى‏گیریم. آقایانى که با این بند به همین صورتى که این‏جا آمده موافق هستند، رأى بدهند (اکثر موافق بودند) تصویب شد. بند بعدى را بخوانید.
منشى (یزدى)- بند: عزل رئیس جمهور با در نظر گرفتن مصالح کشور پس از حکم دیوان عالى کشور به تخلف وى از وظایف قانونى با رأى مجلس شوراى اسلامى و عدم کفایت وى بر اساس اصل یا رأى تشخیص مصلحت و عدم صلاحیت او. این قسمت اضافه شده. آقاى هاشمیان پیشنهاد حذف دارند، لطفاً توضیح بفرمایید.
حسین هاشمیان- طبق نامه‏اى که حضرت امام نوشته‏اند شوراى تشخیص مصلحت تنها بازوى مشورتى براى رهبر است و ما نباید شوراى تشخیص مصلحت را داراى قدرتى بکنیم که در عرض قواى دیگر باشد.
مهدى کروبى- آقاى هاشمى! این قسمتى نیست که باید اول رأى بگیریم که کارمان قانونى بشود؟
نایب رئیس (هاشمى)- یعنى چیز جدیدى است؟
میر حسین موسوى- این قسمت کاملًا نو است یعنى اصلا ربطى به ...
مهدى کروبى- این اصلا ارتباطى به آن مسأله‏اى که امام فرمودند ندارد و اگر بخواهیم که به همان چیزى که حضرت آیت الله خامنه‏اى فرمودند عمل کنیم باید از آن جهت اول رأى بگیریم که وارد بشویم یا نه؟
منشى (یزدى)- این در بند پنجم قانون اساسى بوده.
موسوى- نه، آن ذیلش حاج آقا! کاملًا نو است.
منشى (محمد یزدى)- آن قسمتى که الان پیشنهاد حذفش را دارند ...
مهدى کروبى- من هم همان را عرض مى‏کنم. همان که آمده مى‏خواهیم بحث کنیم، اول باید رأى بگیریم که وارد بشویم یا نه؟
نایب رئیس (هاشمى رفسنجانى)- اجازه بدهید، آنچه که براى همه ما روشن است این است که آن‏که با پیشنهاد مجمع تشخیص مصلحت رئیس جمهور عزل بشود، این اصلًا در قانون نبوده. ظاهراً با نام امام هم نمى‏سازد. چون اماممان گفته‏اند که قدرتى در عرض قواى دیگر نشود و این مى‏شود قدرتى در عرض قواى دیگر، یعنى مثل مجلس و مثل دستگاه قضایى مى‏تواند پیشنهاد بدهد کاملًا جدید است.
بنابراین من فکر مى‏کنم اصل آن درست نیست، حالا براى این‏که درست باشد باید رأى بگیریم یعنى آقایان رأى بدهند که این را در بحث بگذاریم.
مؤمن- این را که شما مسلم مى‏گیرید که داخل نیست ما این را قبول نداریم، یعنى کمیسیون قبول ندارد.
هاشمى رفسنجانى- پس اگر توضیحى مى‏خواهید بدهید، بفرمایید.
مؤمن- ى عنى واقع مسأله این است که نام حضرت امام این است که محدوده مسائل مورد بحث:
- رهبرى! آخر رهبرى یعنى ...
Majlis:2 Volume:3 Sessions:29-41 Page:1369
میر حسین موسوى- ایشان وارد محتوا شدند، ما مى‏گوییم اصلًا این قسمت جدید است.
مؤمن- مى‏خواهیم بگوییم جدید نیست ...
هاشمیان- بلى، جواب مخبر ...
نایب رئیس (هاشمى رفسنجانى)- چرا، قابل توجه است.
مؤمن- اجازه بدهید:- رهبرى. رهبرى در این نوشته یعنى چى؟ یعنى هر چه که مربوط به رهبرى است ...
مهدى کروبى- ما قبلًا عرض کردیم رهبرى و امام تنها حذف و مرجعیت ...
نایب رئیس (هاشمى رفسنجانى)- حالا شما بحث نکنید. آقاى مؤمن! این را که شما قبول دارید رهبرى حکم عزل بدهد؟
مؤمن- نه من عرض مى‏کنم، اگر بنا شد توضیح بدهم، عرض مى‏کنم (هاشمى رفسنجانى- بفرمایید) ببینید آقا؟ ما مسأل رهبرى و اختیارات رهبرى را مى‏گوییم شامل مى‏شود. این‏جا مقصود از این‏که مجمع تشخیص مصلحت به عدم صلاحیت او رأى بدهد، این نیست که حتماً رهبر تعد از این‏که این‏ها رأى دادند عزل بکند، بلکه از نظر مشورتى و عبارة الاخرى این‏که در اصل در صدر این بند هست: «عزل رئیس جمهور با در نظر گرفتن مصالح کشور» یعنى وقتى مى‏خواهد در هر یک از این سه صورت چه دیوان عالى کشور حکم به تخلف کرده یا مجلسى شوراى اسلامى حکم به عدم کفایت داده یا رأى مجمع تشخیص مصلحت هر کدام از این‏ها هست، باز اختیار مقام معظم رهبرى محفوظ است. او ملاحظه مى‏کند، اگر مصلحت مى‏دانست با در نظر گرفتن مصالح کشور آن‏وقت اقدام مى‏کند ...
بنابراین نظر مجمع تشخیص مصلحت جنب مساوى دارد منتها مشورت چند جور مى‏شود یک مشورتى که آن‏ها بى‏رأى باشند، یک مشورتى که به اظهار نظر موافقت بکنند با این‏که صلاحیت ندارند و باید کنار گذاشته بشود، یک مشورتى هم که مخالفت کنند کمیسیون آن دو صورت را که مجمع تشخیص مصلحت نظر ندهد یا رأى مخالف داشته باشد براى محکم کارى گرفته است که رهبر حق ندارد اقدام به عزل رئیس جمهور بکند ولى اگر رأى موافق داد و گفت این صلاحیت براى ریاست جمهورى ندارد در این‏جا مى‏تواند از این رأى مشورتى آن‏ها استفاده کند و اقدام به عزل رئیس جمهور بکند اگر مصالح کشور ...
نایب رئیس (هاشمى)- اشکال این است که چرا حق انتخاب را به او داده‏ایم؟
مؤمن- حق پیشنهاد نیست آقا! رأى است.
هاشمى- به مجمع تشخیص مصلحت ...
مؤمن- حالا شما در خصوصیات عبارت ...
هاشمى رفسنجانى- آخر رأى را باید شروع کند، کسى که از او نخواسته است.
مؤمن- پس شما یک عبارتى اضافه بفرمایید ...
منشى (محمد یزدى)- آقاى مؤمن! بحث عبارتى نیست دیگر، در پیشنهاد دهندگان مطلب جدید است، یعنى مجمع تشخیص، پیشنهاد دهنده است.
نایب رئیس (هاشمى رفسنجانى)- بسیار خوب دیگر بحث نکنید چون فعلا فرع زائد بر اصل شد، این را بعداً بحث مى‏کنید بگذارید فعلا رأى بگیریم. آقایانى که موافقند همین ذیل‏
Majlis:2 Volume:3 Sessions:29-41 Page:1370
بیاید در دستور کار ما، رأى بدهند (عد کمى موافق بودند) تصویب نشد، این در دستور نمى‏آید. براى آن صدر اگر کسى پیشنهاد دارد مطرح کند.
مؤمن- آقاى هاشمى! جاى رأى‏گیرى نیست.
هاشمى رفسنجانى- چرا نیست؟ آن کار جدیدى است که شما در دستور آورده‏اید ...
مؤمن- از اختیارات رهبرى است.
هاشمى رفسنجانى- عجیب است، اختیارات رهبرى که پس آقاى مؤمن بگوییم که مش‏ممدلى بقال هم مى‏تواند عزل را پیشنهاد بدهد!
مؤمن- مش ممدلى بقال غیر از مجمع تشخیص مصلحت است که مشاور است ...
مهدى کروبى- آقاى مؤمن! یعنى رئیس جمهورى که 20 میلیون رأى مردم را آورده 5 نفر مى‏توانند براى عزلش پیشنهاد بدهند؟
مؤمن- خیر، اما رهبر بلى پیشنهاد مى‏تواند بدهد، مثل این‏که دیوان عالى کشور حکم به تخلف او بکند ...
مهدى کروبى- دیوان عالى کشور تشکیلات قضایى است قو قضائیه کشور است، مجمع تشخیص مصلحت چند تا ... (همهمه نمایندگان)
منشى (محمد یزدى)- آقاى مؤمن! این مسأله روشن هست. شما مى‏فرمایید که مجمع تشخیص مصلحت طبق نام حضرت امام بازوى مشاوره است تا این‏جا کسى با آن مخالف نیست. بحث در این است، پیشنهاد دادن براى عزل رئیس جمهور در قانون قبلى دو مورد داشته است: یکى مجلس، یکى دیوان عالى کشور. در هر سه صورت با پیشنهادى هم که شما مى‏فرمایید، البته اختیارات رهبرى محفوظ است. اما این‏که پیشنهاد دهنده براى عزل مجمع تشخیص باشد پیشنهاد جدید است و روشن است که پیشنهاد جدید است.
مؤمن- اصلًا پیشنهاد نیست، اظهار نظر مى‏کنند (یزدى- پیشنهاد است دیگر ...) نخیر، اظهار نظر مى‏کنند.
منشى (محمد یزدى)- اجازه بدهید عبارت این است: یا رأى مجمع تشخیص مصلحت و عدم صلاحیت ...
مؤمن- ى عنى چه؟ یعنى فقط اظهار نظر مى‏کنند. یعنى تصمیم‏گیرى با خود رهبر است.
نایب رئیس (هاشمى رفسنجانى)- چه‏کسى از آن‏ها خواسته؟
مؤمن- لازم نیست بخواهند، چه لزومى دارد؟
مهدى کروبى- آقاى مؤمن! چه حق دارد، پس چرا دیگران حق نداشته باشند؟ چرا استادان دانشگاه حق نداشته باشند این پیشنهاد را بدهند و اظهار نظر کنند مثلًا مجمع تشخیص مصلحت آسمان سوراخ شده و افتاده‏اند؟
نایب رئیس (هاشمى رفسنجانى)- آقاى مؤمن دیگر ادام بحث را اجازه نمى‏دهیم، مى‏خواهیم رأى بگیریم.
مؤمن- بالاخره جاى رأى گرفتن نیست آقا!
آذرى قمى- آقاى هاشمى مجلس را حمام مردانه کردن که آخر یک حرف حسابى را نمى‏توانید رد کنید.
Majlis:2 Volume:3 Sessions:29-41 Page:1371
هاشمى رفسنجانى- حالا رد شد (همهمه نمایندگان)
مؤمن- حق ندارید رأى بگیرید.
مهدى کروبى- آقاى آذرى با جوسازى هم که نمى‏شود کارى کرد.
آذرى قمى- رسیدگى به مسائل رهبرى را که شما حق دارید این هم یکى از مسائل رهبرى است.
مهدى کروبى- این‏جورى نیست، این مجمع تشخیص رهبرى است.
آذرى قمى- آقا اجازه بدهید شما این مواردى که قبلًا اضافه کردید، اولًا شما دیروز یک سنت سیئه‏اى گذاشتید که ما همان‏جا قبول نداشتیم، چرا رأى گرفتید؟ اگر مسائل رهبرى اطلاق دارد هر چه را که مربوط به رهبر است مى‏گیرد آیا در این مورد رهبر مى‏تواند یا مثلًا باید بکند، این‏ها از چیزهایى است که مسائل رهبرى است.
نایب رئیس (هاشمى رفسنجانى)- رهبر مى‏تواند ولى مجمع تشخیص اصلًا حق ندارد در این مسائل بحث کند.
آذر قمى- آخر صرف این‏که مسائل رأى باشد و اجتماعى باشد یک حرف دو دوتا چهار تا را چرا شما رد مى‏کنید؟ آخر زشت است براى این‏جا.
مهدى کروبى- از کجا دو دوتا چهار تا است؟
آذرى قمى- ى کى از مسائل رهبرى این است (کروبى- مسائل رهبرى چیست؟) یکى از اختیاراتى است که براى او قرار داده‏اند. (همهمه نمایندگان) آقا شما یک سنتى را مى‏گذارید بعد ... همین‏طور مسائل را با شلوغ‏بازى رد مى‏کنید.
مهدى کروبى- ببینید کمیسیون دوتا رهبر درست کرده، یک رهبر، یک مجمع مصلحت. انصافاً رهبر نیست، دو تا رهبر درست کرده، این واقعش است و شما هم براى همین جهت زور مى‏زنید.
آذرى قمى- آقا مسائل رهبرى است، این یکى از مسائل رهبرى است.
مهدى کروبى- این رهبرى نیست، این مجمع مصلحت است و مجمع مصلحت بازوى مشورتى بوده و انصافاً کمیسیون دو تا رهبر درست کرده.
مؤمن- عزل رئیس جمهور با در نظر گرفتن مصالح کشور شده ...
آذرى قمى- آقا بنده حرفم این است، مسائل رهبرى شامل مى‏شود اختیارات رهبرى، انتخاب کننده رهبر را، عزل کننده رهبر را، همه این‏ها را شامل مى‏شود. آن وقت شما به چه مناسبت مى‏آیید رأى بگیرید براى یکى از این‏ها که این آیا بحث بشود یا نشود؟
رئیس- جناب آقاى آذرى! اجازه بفرمایید ما این‏جا براى قضاوتمان حق داریم، براى این‏که این به بن‏بست رسید یک حرفى بزنیم که آخر مطلب باشد و آن این است که شما حق رأى دادن به مجمع تشخیص مصلحت در این مورد، این مسأله به مجمع تشخیص مصلحت بیشتر مربوط است و عمس است تا این‏که به رهبرى مربوط باشد. پس این باید از طرف رهبرى امضاء بشود که در حیط صحبت‏هاى ما و در حیط کار ماست و آقایان این‏جا امضاء نکرده‏اند که در حیط کار ماست، به من محول کرده بود فلذا مسأله خاتمه پیدا مى‏کند.
آذرى قمى- من جواب مى‏دهم.
Majlis:2 Volume:3 Sessions:29-41 Page:1372
رئیس- ما این‏جا بحث نمى‏کنیم، ما این‏جا تمام مى‏کنیم.
میرحسین موسوى- حاج آقا ایشان رئیس جلسه هستند و ایشان باید جمع‏بندى بکنند شما که نباید جمع‏بندى بکنید. پس هیأت رئیسه را براى چه انتخاب کرده‏اید؟
آذرى قمى- زور است! ...
میرحسین موسوى- چى زور است. اگر این‏جورى باشد اصلًا جلسه را نمى‏توانند اداره بکنند.
امینى- با مجمع تشخیص مصلحت، خب آن هم یک چیز اضافه‏اى بود، عمس به مجمع تشخیص مصلحت ...
نایب رئیس (هاشمى رفسنجانى)- هر چیز را این‏جا خواست قبول مى‏کند، هر چیز را نخواست قبول نمى‏کند، این‏که دیگر حق ما هست. بالاخره هر چه داد بزنید باید زودتر بلند شوید بروید بیرون دیگر فایده‏اى ندارد. اصل را بخوانید.
مؤمن- رأى مشورتى است.
نایب رئیس (هاشمى رفسنجانى)- حالا ما قبول نکردیم این رأى مشورتى بیاید حالا چه مى‏خواهید بگویید؟ بگذارید بحث بعدى را ادامه بدهیم.
مؤمن- ما که حرفى نداریم.
هاشمى رفسنجانى- بسیار خوب، حالا دیگر بحث ندارد.
منشى (محمد یزدى)- این قسمت اخیر را این جمع موافقت نکردند که در بحث قرار بگیرد. حالا که گذشت نظر سرکار این بود که نمى‏توانند.
مؤمن- این از وظایف رهبرى است بحث بشود راجع به این‏که مصلحت هست یا نیست بعد رأى‏گیرى بشود و رأى به حذف بیاورد.
منشى (محمد یزدى)- نظر شما این بود دیگران مخالف بودند، بحث‏هایى انجام گرفت. رئیس هم گفتند فعلًا نظر نهایى این است تمام شد دیگر.
نجفقلى حبیبى- اگر این بود که مشورت به جاى تشخیص خوب بود ولى ...
منشى (محمد یزدى)- آقاى حبیبى دیگر بحث نکنید اجازه بدهید، بنابراین الان آن چیزى که مورد رأى قرار مى‏گیرد این قسمت بند 12 بدون این جز اخیر است که از اول بوده «عزل رئیس جمهور با در نظر گرفتن مصالح کشور پس از حکم دیوان عالى کشور به تخلف وى از وظایف قانونى یا رأى مجلس شوراى اسلامى به عدم کفایت وى بر اساس اصل 89».
نایب رئیس (هاشمى رفسنجانى)- این عین متن قانون اساسى است و بوده است، دیگر رأى نمى‏خواهد.
مؤمن- جناب آقاى هاشمى! در پیشنهاد کمیسیون دوم، «تمرکز مدیریت قو مجریه» آن‏جا یکى از بندهایى که آقایان پیشنهاد کرده بودند به‏عنوان اصلاح این، همین بود که این عبارت باشد و حتى آن‏جا کلم اجرایى بود که حذف شد و این عبارت را آقایان پیشنهاد کرده بودند و این‏که بر اساس اصل هشتاد و نهم هم بیاید، پیشنهاد شده بود که این یک مسأله‏اى است که چون آن‏جا رأى آورده و تصویب شده این‏جا اضافه بشود.
میرحسین موسوى- کفایت را عام گرفته بودند در آن‏جا.
Majlis:2 Volume:3 Sessions:29-41 Page:1373
هاشمى رفسنجانى- پس مى‏خواهید رأى بگیریم.
مؤمن- قسمتى که تازه است رأى گرفته شده.
ى زدى- در عین حال که تلفیق هست از آن مصوبه و مصوب قبلى.
هاشمى رفسنجانى- فرقى نمى‏کند، هست دیگر و این باید به شور سوم هم برود.
منشى- پس رد بشویم؟ (هاشمى- بلى). مى‏گویند که آن قسمت اول قانون اساسى موجود هست، قسمت دوم هم قبلًا بحث کرده‏ایم بنابراین چیز جدیدى نیست.
بند بعد، «عفو یا تخفیف مجازات محکومین در حدود موازین اسلامى پس از پیشنهاد رئیس قو قضاییه».
هاشمى رفسنجانى- این پیشنهادى دارد؟
منشى- این هم همان حدود است فقط اصلاح مصوب قبل است.
مؤمن- این چیزى نیست، فقط کلم «رئیس قو قضاییه»
میرحسین موسوى- کلم قو قضاییه ظاهراً تصویب شده.
منشى- بلى، قبلًا تصویب شده.
جنتى- در قانون قبلى محکومین سیاسى بوده ...
میرحسین موسوى- حاج آقا در آن مصوب قبلى عام شد یعنى هم کفایت اجرایى را در برمى‏گیرد، هم سیاسى را. آن چیزى که قبلًا رأى‏گیرى شد بلى کفایت ...
نایب رئیس- قبلًا جاى دیگرى تصویب شده، این هم تصویب شده و رأى نمى‏خواهد.
منشى (حسن حبیبى)- جناب آقاى هاشمى یک مطلبى با اجازه‏تان دارم. عرض مى‏شود که فقط براى مسأله قبول استعفاى رئیس جمهور قرار شد که در این‏جا یک‏جایى برایش پیدا کنیم این هم باز در اصل دیگرى تصویب شده است.
هاشمى- خوب این‏جا بیاورید.
منشى (حسن حبیبى)- نه اصل را نمى‏شود بیاوریم چون اصل طولانى هست.
میرحسین موسوى- این را شور سوم مى‏آورند آقاى هاشمى چون قبول شده.
منشى (محمد یزدى)- این در شور سوم هم همان طور که تشریف داشتید. بحث شد و در ماهیت که نمى‏توانستیم دخالت کنیم فقط جا مورد بحث است، در شور سوم بیاورید و تصویب مى‏کنیم. بنابراین الان دیگر روى آن بحث نمى‏کنیم.
نایب رئیس- این پیشنهاد با یک امضاء است؟ (منشى- بلى) 5 نفرى باید باشد.
منشى- پیشنهاد چاپى است. عرض شود که پیشنهاد مى‏شود که عبارت زیر در آخر بند اضافه بشود: «و سایر وظایفى که در قانون اساسى و کتب فقه اسلامى بر عهد ولى امر مسلمین گذارده شده» این پیشنهاد آقاى مشکینى است، یعنى ذیل این شماره‏هایى که گذارده شده و فلان تا این‏جا اضافه کرده‏اند که: «و سایر وظایفى که در قانون اساسى و کتب فقه اسلامى بر عهد ولى امر مسلمین گذارده شد».
هاشمى- توضیح بفرمایید.
على مشکینى- من یک توضیحى راجع به این مطلب عرض کنم. این‏جا وظایفى براى‏
Majlis:2 Volume:3 Sessions:29-41 Page:1374
رهبر ذکر شده و به حسب ظاهر به ذهن مى‏آید که از این‏ها اختصاص فهمیده مى‏شود که گویا رهبر غیر از این مذکور، وظایفى ندارد. ما پیشنهادمان این بود که یک کلمه‏اى ادراز بشود یا به این عبارتى که بیان کردیم، یا در اول مطلب، یا در آخر مطلب که معلوم بشود که رهبر ولایت مطلقه دارد به همان طرزى که در فقه اسلامى، در کتب ما وارد شده آن ولایت را رهبر دارد. منتها این مذکور و این‏ها که شده است از قبیل مصادیق آن کبراى کلى است. حالا این عبارت را ما به این نحو گفتیم و الا هدف اصلى ما این است که این قضیه معلوم بشود براى این‏که وظایف دیگرى براى رهبر داریم که این‏جا ذکر نشده. مثلًا فرض کنید که (چندین بار مثال زدیم) نصب ائم جمعه، نصب امام الحج و امثال این‏ها وظایفى هست که براى رهبر این‏جا ذکر نشده. ما هم نظرمان این بود که عبارتى که این کبراى کلى و ولایت مطلقه براى رهبر تثبیت بشود. حالا به این عبارت یا به عبارت دیگر.
منشى- عبارت این است: «و سایر وظایفى که در قانون اساسى و کتب فقه اسلامى بر عهد ولى امر مسلمین گذارده شده».
نایب رئیس- پیشنهاد آقاى آذرى چیست؟
آذرى- بند 16 است (یزدى- بعد از کلم بعضى؟) در بند 16 بعد از کلم بعضى کلم «همه» اضافه شود.
منشى (یزدى)- رهبر مى‏تواند بعضى اختیارات خود را به شخص دیگرى تفویض کند. این «همه» بحث آخرى است و به مسأل ولایت و اطلاق ولایت فعلا ربطى ندارد.
آذرى قمى- من هم مى‏گویم.
منشى (محمد یزدى)- عصبانى نشوید آقاى آذرى! الان که این بحث نیست. الان بحث در شعاع ولایت است.
نایب رئیس (هاشمى رفسنجانى)- گمان کنم آقاى آذرى امروز پپسى کولا خورده‏اند!
آذرى قمى- اشتباه شده است.
منشى (محمد یزدى)- شما فرمودید من هم همین پیشنهاد را دارم.
آذرى قمى- کى گفتم؟
منشى (محمد یزدى)- بسیار خوب، شما هم پیشنهاد دارید ولى الان این نیست. حالا پیشنهاد آقاى مشکینى مطرح است. حالا ایشان توضیح فرمودند اگر کسى مخالف و موافق صحبت مى‏کند ...
موسوى اردبیلى- من مخالفم.
على مشکینى- عبارت بنده این است که: «و سایر وظایف و اختیاراتى که در کتب فقهى اسلامى از آن ولى امر مسلمین است»، ممکن است این هم اضافه بشود که تفصیل آن را قانون معین مى‏کند.
منشى (محمد یزدى)- آقاى موسوى بفرمایید.
سید عبدالکریم موسوى اردبیلى- این جمله را اضافه کردن یا لغو است یا همه این کارهاى دیگر را لغو مى‏کند. احاله به یک مجهول است آن مقدارى که مى‏فرمایند «و سایر وظایفى که در قانون اساسى هست» خوب آن در قانون اساسى اگر «سایر وظایف و اختیارات» آمده،
Majlis:2 Volume:3 Sessions:29-41 Page:1375
هست دیگر، این مفهومش که نسخ آن را نمى‏کند! بگوییم چون در این‏جا از مفهوم حصر استفاده شده، پس بنابراین تعارض با هم دارد و مى‏خواهیم رفع تعارض کنیم. در این‏جا شما هفت تا وظایف و اختیارات نوشته‏اید، در یک جاى دیگر هم یک وظیفه و اختیارات هم نوشته‏اید خوب این مى‏شود هشت تا، مى‏شود نه تا! این براى آن نیست. پس آن جمله‏اش اضافه است و اما آن‏که بنویسیم «سایر چیزهایى که در کتب فقهى آمده» معناى این، این است که اولا در کدام کتاب فقه؟ هر کتاب فقه؟ هر کس هر چه نوشته باشد؟ اگر این است و از این مى‏خواهیم استفاده کنیم اختیار مطلقه دارد خوب آن را با صراحت بنویسیم بگوییم آقا این‏ها را ما نوشته‏ایم اما شما باور نکنید. ایشان اختیار مطلقه دارد همه چیزها را مى‏تواند بردارد. چون در کتاب‏هاى فقهى آن چیزهایى که آمده (در بعضى‏ها آمده) ایشان مى‏خواهد نصب رئیس جمهور بکند مى‏تواند یا نمى‏تواند؟ عزل رئیس جمهور همان جور. نصب وکیل مى‏خواهد بکند، مجلس مى‏خواهد درست کند. اگر همه این‏ها را ما معتقدیم، این ولایت مطلقه دارد. همان چیزى که دیروز صحبت مى‏شد این کر على ما فر است، آن‏وقت از آن طرف ما بیاییم ... واقع مسأله این است ما نترسیم، اگر واقعاً مى‏خواهیم بگوییم این ولایت مطلقه دارد، آنچه که در کتاب‏ها گفته خوب بیاییم انتخابات کنیم، چه کار کنیم؟ اگر مى‏خواهیم این جورى درست کنیم مصلحت مسلمین را در این مى‏داند که ولایت مطلقه خود را از راه‏هاى مختلف درست کند. اگر این را مى‏گوییم دیگر این جملات را به این چیزها تحمل نکنیم. بیاییم بگوییم این‏ها هست والا هم آن را بیاوریم، هم این را بیاوریم این یک‏تزاحمى را درست مى‏کنیم که بالاخره آن‏ها مى‏افتد دست مردم مى‏گویند که این‏ها نه مى‏توانستند حرف‏هایشان را بزنند و نه مى‏توانستند نزنند!
آن اگر صلاح نیست، ما مى‏گوییم آقا ولایت مطلقه را دارد، اما مصلحت اسلام تقاضا مى‏کند ولایت مطلقه خودش را از راه‏هاى معین ... آن یکى بر ضرر اسلام است، آن درست نیست. خوب اگر درست نیست که هیچ، تمام شد. اگر چیزى نظر آقایان بیاید این‏جا اضافه کنند و رأى بگیرند تمام بشود. اما بیاییم بگوییم در کتب فقهى! آن‏وقت باید بروند بگردند. مثلًا یکى بیاید صاحب حداقل این جور نوشته آن یکى بگوید جواهر این جور نوشته یک چیزى مى‏شود که قانون اساسى بر باد دادن است. این این جور است. ولى من معتقدم اگر آقایان رأى بدهند، این عیبى ندارد. ما بگوییم که آقا این قانون اساسى را ما نوشته‏ایم اما در عین حال یک حق و توهم ولى مطلق دارد. ولى مطلق در همه‏جا مى‏تواند حق و تو داشته باشد. خوب آن را اگر بگوییم، فردا آمد گفت من زید را رئیس جمهور نصب مى‏کنم! بگوییم نه آقا این باید متکى بر آراء باشد. مى‏گوید من از ولایت مطلقه خودم استفاده مى‏کنم. این‏که این جورى نمى‏شود این صدور و ذیل ندارد.
منشى (محمد یزدى)- آقاى محمدى به‏عنوان موافق صحبت مى‏فرمایند.
محمد محمدى گیلانى- بسم الله الرحمن الرحیم. بیان آقاى موسوى اردبیلى روشن نشد که ایشان مى‏خواهند بفرمایند تعبیر آقاى مشکینى ناقص است، خوب تعبیر را مى‏شود تصحیح و اصلاح بکنیم. و اگر نه، مراد ایشان این است که کلًا یک همچو ایمایى، اشاره‏اى، تصریحى نباشد به ولایت مطلقه، از بیان ایشان این هم بر نمى‏آمد. چون فرمودند که ما اضافه کنیم «حق وتو دارد» (موسوى اردبیلى، نگفتم، گفتم که ...) بلى، بعداً هم از بیانشان برمى‏آمد که مردم‏
Majlis:2 Volume:3 Sessions:29-41 Page:1376
چنین و چنان مى‏گویند، مى‏خواستم عرض کنم که «فلاتخشوا» مردم را «فالله احق ان تخشوه» اساس حکومت شما و پیروزى شما روى ولایت مطلقه بوده. این ولى امر شما هنوز غالب نشده فریادش بلند بوده که «من تمام این نماینده‏هاى مجلس را عزل کردم» آن روز این داداش بلند بوده و کان هنوز طنین آن در گوش همه ما هست. براى آقاى خامنه‏اى نوشت که آقا: شما در نماز جمعه چه مى‏گویید؟ ولایت مطلقه الهیه، این وسع کرسیه خیلى چبزها را مى‏گیرد کذا، کذا، کذا را مى‏گیرد که «منه جلود الذین یخشون» آن چیزى که ایشان نوشته بودند جلو حج را مى‏تواند بگیرد، کذا را بگیرد و در این‏جا مسائل دیگرى هم هست که مزاحمت نمى‏کنم.
شما اصل ولایت مطلقه که اساس حکومت شماست و در آن خبرگان اول و تقنن که خود جناب آقاى موسوى اردبیلى هم از اعضاء آن خبرگان بوده، حالا من خیال مى‏کردم آن موقع آقایان گرفتار مراغه‏اى و امثال این‏ها در آن مجلس بودند و هیچ چاره‏اى نبوده که این کشتى ولایت مطلقه را حفظ کنند الا باخرق. «اخرقتها لتغرق اهلها» جواب این بوده که براى حفظ این کشتى باید یک مقدارى از این را زخمش کنم، مجروحش کنم که این دادها، فریادها، ناله‏ها این‏ها خفه بشود. و اما هذا در این زمانى که بحمدالله آقاى بیات دیروز مقدارى تسکین نفس ما شدند فرمودند همه ما به ولایت مطلقه معتقدیم. این در مشروح مذاکرات هم بالاخره منعکس مى‏شود. همه ما معتقد به ولایت مطلقه هستیم. اساس حکومت ما هم روى ولایت مطلقه است. گرفتارى‏ها جلو مى‏آید که ولى فقیه نمى‏تواند. در بهشت زهرا فریادش بلند بوده که «من در دهان این دولت مى‏زنم، توى دهان این دولت مى‏زنم، دولت تشکیل مى‏دهم». آقاى اردبیلى وحشت نکند که ولى مطلق مى‏تواند. اسلام شکل خاصى براى حکومت نیاورده. واقعاً ولى مطلق مى‏تواند شکل خاص این حکومت را تغییر بدهد و حکومت دیگرى ... این از قرآن و روایات و این‏ها منعش هیچ برنمى‏آید و این‏که در کمیسیون آقایان یک سلسله وظایف یا اختیارات و گفتند فرق است بین اختیار و وظایف، آن‏هم ما درک نکردیم وظیفه یعنى اختیار الواجب! وظیفه جز این نیست، یعنى واجب است. آن‏جایى که واجب است یجب علیه. این‏که اختیار کند آن واجب را. بنابراین این چیزهایى هم که آقایان در کمیسیون اضافه کرده‏اند این‏ها هم براى آینده نگران بودند. چون براى آینده نگران بودند یک سلسله امور دیگرى را هم این آقایان اضافه کردند و دست آن‏ها را ما مى‏بوسیم. ولى چون آقاى مشکینى مى‏فرمایند و حتى شوراى نگهبان هم روى این ایهام صحه گذاشت که این وظایف اختیارات موهم نه، بلکه ظهور دارد در این‏که وظایف و اختیارات ولى فقیه آن‏هاست، از این‏جا نمى‏تواند گامى بیرون بگذارد و بیانات امام، بیانات شرع لااقل بیان خود حضرت امام در ولایت فقیه، ایشان تصریح دارد با نهایت شجاعت و شهامت که «النبى اولى بالمؤمنین من انفسهم» همانى که رسول الله دارد همان را هم ولى فقیه دارد. کتاب بیع‏شان را در مبحث فضولى ملاحظه فرموده‏اید. این مسأله را آن‏جا روشن کرده.
نایب رئیس (هاشمى رفسنجانى)- وقت شما تمام است.
محمدى گیلانى- من وقت خیلى طلب دارم، حرف نزدم، امروز هم اقلًا سه تا ده دقیقه، سى دقیقه من وقت دارم.
Majlis:2 Volume:3 Sessions:29-41 Page:1377
نایب رئیس (هاشمى رفسنجانى)- طلبتان را پیش از خطب نماز جمعه بفرمایید حالا دو دقیقه دیگر مى‏تواند ادامه بدهید.
محمدى گیلانى- ... و ما با اصل بیان آقاى مشکینى که آقاى مهدوى هم فرمودند همه شما هم قائل هستید، نظر آقاى آذرى هم همین است. آقاى مؤمن خلاصه همه، هر چه هستیم همه معتقد به ولایت مطلقه هستیم، این طورى بشود که از دست نرود همه آقایان که آینده نیستند «آیندگان مى‏رسند ز ره، رهزنان بهمن و دى دنبال» رهزن‏ها دارند مى‏آیند، فعلًا کوچولو هستند، بعداً بزرگ مى‏شوند که آقایان هم نیستند که دردمندان دست به دامن آقایان بکنند که این درد را علاج کنند، این‏جا یک کلمه‏اى بگذارید که همان طور که برادر ارجمندمان آقاى خوئینى‏ها مى‏فرمودند ولایت به همین ظرافت بماند من هم مى‏گویم به همین ظرافت بماند! اما به همین ظرافت یک حصنى، دیوارى که وظیف شماست، علما حصون اسلامند شما حصون اسلامید یک چیزى بگذارید که رخنه نکند، اگر پس فردا فرضاً اختلافى بود که آن‏جا فرمودید رهبر بخواهد مجمع تشخیصى براى حل اختلاف تشکیل بدهد ...
منشى (یزدى)- چون وقت تمام شده مطالبتان را خلاصه بفرمایید.
محمدى گیلانى- بله چشم، یک دقیقه دیگر اجازه بدهید. ممکن است پس فردا این رهبر محتاج بشود که یک مجمع قضایى تشکیل بدهد دستش بسته نباشد با یک اطلاقى، اشاره‏اى، ایمایى دست آن باز باشد همین. والسلام علیکم.
آذرى قمى- آقا پیشنهاد من این است که مسأل به این مهمى را به یک مخالف و موافق تمام نکنید، این در تاریخ براى شما ننگ مى‏شود. امام چند روز است از دنیا رفته این آقایان آمدند نشستند منتخبین امام آمدند این مسأله را حل کنند با این اصرارى که امام داشته، خارجى‏ها برایشان ...
نایب (هاشمى رفسنجانى)- این‏هایى که این‏جا هستند عوام نیستند که از این حرف‏ها بترسند.
آذرى قمى- فردا خارجى‏ها براى شما تفسیر مى‏کنند چون آقاى خامنه‏اى سر کار آمده اختیاراتش را محدود کردند شما این‏ها را توجه دارید چه طور فرماند سپاه را مى‏گویید حذفش نکنید، این مسأله‏ساز است این بیشتر دنیا ...
نایب رئیس (هاشمى رفسنجانى)- شما الان با اجاز کى صحبت مى‏فرمایید؟ چرا بى‏نظمى مى‏کنید؟
آذرى قمى- با اجاز خودتان!
نایب رئیس (هاشمى رفسنجانى)- آخر نظم جلسه را با این حرف‏ها به هم مى‏زنید.
آذرى قمى- من پیشنهادم این است که در این مسأله بیشتر باید صحبت بکنیم. یک مخالف و موافق.
منشى (یزدى)- حاج آقا آذرى من بعد از این‏که آقایان صحبت کردند شما را در نوبت مى‏گذارم تا صحبت کنید.
نایب رئیس (هاشمى رفسنجانى)- خوب این پیشنهاد را با دعوا که نمى‏گویند. برادرانه، آرام پیشنهادتان را بفرمایید ما هم پیشنهاد شما را بررسى مى‏کنیم. گفتیم امروز مثل این‏که توى غذایتان فلفل زیاد ریخته‏اند!
Majlis:2 Volume:3 Sessions:29-41 Page:1378
آذرى قمى- همین مصوبات روزهاى گذشته از فلفل بدتر است.
منشى (یزدى)- آقاى خامنه‏اى بفرمایید.
سیدهادى خامنه‏اى- بسم الله الرحمن الرحیم. البته نوع بحث‏هایى که این‏جا مى‏شود یک مقدارى اگر رعایت آیین‏نامه نبود و ما ملاحظه نمى‏کردیم این‏ها جواب دارد و جواب‏هاى درست و حسابى دارد، یعنى این جور بحث مى‏شود که آن عده‏اى در این‏جا طرفدار سفت و سخت ولایت مطلقه هستند یک عده منکرند در حالى که ما اگر بخواهیم اثبات کنیم مسائل گذشته را عکسش ممکن است به اثبات برسد.
عرض کنم که من معتقدم که نه، منظور آقاى موسوى اردبیلى این بود که آقاى محمدى استنباط کردند و نه اصولًا این مخالفت معنایش این است که این‏جا حذف باشد بنده هم براى این‏که آقاى محمدى خاطرشان جمع بشود براى چندمین بار تکرار مى‏کنم که ما همه‏مان به ولایت مطلقه فقیه معتقدیم. در قانون اساسى هم در غیر واحد مره‏اى اسمش برده شده است، بنابراین این‏که در فصل اختیارات و وظایف دوباره این اسم را ببریم یا نبریم چیزى عوض نمى‏شود. این ولایت هست ...
موسوى اردبیلى- آقاى هاشمى اگر قرار باشد در بین صحبت‏ها تحریف و این حرف‏ها باشد ما مى‏توانیم شدیدترین تحریف‏ها را ... خواهش مى‏کنم آقایان این حرف‏ها را دیگر به دهن نیاورند چون نه صدایشان بلندتر است و نه موادشان بیشتر است ...
آذرى- حاج آقا کسى با شما نبود.
ى زدى- حاج آقا موسوى! درست مى‏فرمایید ولى اجازه بفرمایید آقاى خامنه‏اى صحبتشان را تمام کنند، آقاى آذرى پیشنهادتان محفوظ مى‏ماند، اجازه بدهید با آیین‏نامه کار کنیم.
نایب رئیس (هاشمى)- عجیب است! در این روزهاى آخر بازنگرى قانون اساسى مخصوصاً امروز آقایان واقعاً دارید برخلاف رو یه جلسه بداخلاقى مى‏کنید.
خوب، آقایان در جلسه باید با اجازه حرف بزنند، آقاى خامنه‏اى بفرمایید.
سید هادى خامنه‏اى- ... در این‏جا اگر بنا باشد که ما تحفظ کنیم به آنچه آقاى مشکینى فرمودند قاعده‏اش این است که اصلًا فصل وظایف و اختیارات را از آن‏جا حذف کنیم به‏خاطر این‏که حتى یک کلمه آوردن ... مهم این است که این‏جا ما مى‏خواهیم استقصا کنیم، دیگر وقتى حدى ندارد چرا بیاوریم؟ خوب این از اول لغو مى‏شود. حتى در جواب مطلبى هم که پریروز گفتند و بنده نخواستم بى‏اجازه صحبت کرده باشم که گفتم وظایف بله، اختیارات نه، من مى‏خواهم عرض کنم وقتى وظایف هم مى‏آورید خودش دخالتى است و در واقع ایجاد تکلیفى است وظیف رهبر این است یعنى چه؟ نه. اگر دلش خواست مى‏کند، نخواست دیگر نمى‏کند «اذا شاء یفعل و اذا لم یشاء لم یفعل» این اصلًا دخالت در حدود کار اوست. اگر ما حتى وظیفه براى او مشخص کنیم وظیفه و اختیار در این‏جا فرقى نمى‏تواند داشته باشد. بنابراین ما این‏جا اگر در آخر این فصل این مطلب را بیاوریم آن جنبه‏هاى سلبى و منفى که در فرمایشات آقاى موسوى اردبیلى بود هست و اگر نیاوریم آن جنبه‏هایى که آقاى مشکینى یا آقاى محمدى گیلانى که از آن نگران بودند نیست چون چیزى واقعاً عوض نمى‏شود اختیارات همیشه هست و شما این را دارید. ولایت مطلقه فقیه هست اما همان طورى که فکر کنم خود آقاى‏
Majlis:2 Volume:3 Sessions:29-41 Page:1379
محمدى هم اشاره فرمودند با بودن ولایت مطلقه است که ما قانون اساسى محدودکننده و داراى چهارچوب اساسى در کشور مى‏آییم وضع مى‏کنیم این معنایش چیست؟ معنى آن این است که ولى مطلق موافقت مى‏کند که ما در چهارچوب این قانون اساسى کار کنیم و اگر مخالفت او با شرع توسط شوراى نگهبان احراز نشد و با این قانون احراز نشد مخالفت قوانین عادى آن قوانین عادى کشور را اداره کند خوب حالا این‏جا بحث سر این است رهبر که با همین کیفیت یعنى جمهورى اسلامى را او تأیید کرده جمهورى اسلامى یعنى داراى قانون اساسى باشد به این شکل و با همین مکانیزم در مجلس شوراى اسلامى قوانین عادى دولت و مجریان هم همه بر اساس آن قوانین کارشان را انجام بدهند. این توافق شده در واقع کیست؟ همین ولى مطلق است و این‏هایى هم که ما الان این‏جا داریم رویش بحث مى‏کنیم باز ولى مطلق روى‏این‏ها نظر خواهد داد اگر موافقت کرد خود او هم مجبور است این‏ها را چه کار کند؟ رعایت کند این قانوناً مسلم است.
ما حتى در مورد خود خداوند هم که دیگر قدرت مطلقه است مى‏گوییم: «ابى الله ان یجرى الامور الا باسبابها» اسباب ادار کشور در ذیل ولایت مطلقه همین قانون اساسى و بعدش هم در نهایت دوم قوانین عادى و قوانین دیگر و قاعدتاً فکر مى‏کنم اگر بخواهیم ولى مطلق در عین حال که در ضرورت‏ها یقیناً مى‏تواند ولى قاعده‏اش این نیست که در همه‏جا مثلًا بیاید آن چهارچوبى را که خودش قبول کرده به هم بزند. بنابراین نهایتاً مى‏خواهم عرض بکنم که این‏جا این باعث لغویت این بحث‏هاى دیگر ما خواهد شد و ضررى هم نبودش ندارد.
نایب رئیس (هاشمى رفسنجانى)- این چون در کمیسیون نبوده دیگر مطرح نمى‏کنیم آقاى مؤمن بفرمایید.
مؤمن- چرا البته حاج آقا تشریف آوردند و در کمیسیون مطرح کردند. کمیسیون هم با اعتقاد به این‏که ولایت مطلقه براى ولى فقیه هست منتها مسأله این‏که اگر بخواهد نظامى براى اعمال ولایت نباشد همان طور که عرض کردیم به بى‏قانونى ممکن است متهم بشود به این صورت گفتند نوشته بشود. البته همان طور که جناب آقاى موسوى اردبیلى فرمودند به یک صورتى حالا با تعبیر مثلًا حق وتو البته تعبیر ظریفى اگر باشد که باز با تعبیرى که جناب آقاى گیلانى فرمودند که رهزنان از پى آن‏ها خواهند آمد یک چنین مسأله‏اى اگر باشد که با ظرافت ذکر بشود با این هیچ کس مخالف نیست.
هاشمب رفسنجانى- شما از کمیسیون دفاع بفرمایید.
مؤمن- عرض کردم کمیسیون اگر با ظرافت، که آن خدشه وارد بیاید ...
نایب رئیس (هاشمى رفسنجانى)- نظر مخبر کمیسیون این جور است! خیلى خوب، پیشنهاد آقاى مشکینى براى رأى‏گیرى قرائت بشود.
آذرى قمى- عبارتش را ما قبول نداریم.
نایب رئیس (هاشمى رفسنجانى)- عبارتش را درست کنید و هر عبارتى مى‏خواهید همان را بگویید.
مشکینى- دوتا رأى آقا بگیرید. یک رأى بگیرید به این‏که از این مسأله بگذریم و حرف نزنیم. بعد اگر چنانچه رأى نیاورد یک عبارتى که مورد اتفاق باشد قبول مى‏کنیم و مى‏نویسیم.
Majlis:2 Volume:3 Sessions:29-41 Page:1380
منشى (یزدى)- نه دیگر این هم خلاف آیین‏نامه است. آیین‏نامه مى‏گوید این پیشنهاد جناب‏عالى است. بعد از این‏که توضیح فرمودید مخالف و موافق صحبت کردند به رأى گذاشته بشود حداکثر ممکن است بفرمایید عبارت تغییر داده بشود.
جنتى- نظر ایشان این است که ما یک عبارتى بیاوریم در این‏جا که ولایت مطلقه را بفهماند و معین بکند که محدود به حدود این‏جا نیست این مراد ایشان است. شما روى این مراد رأى بگیرید. آن‏وقت عباراتش را بعد تنظیم مى‏کنیم.
نایب رئیس (هاشمى رفسنجانى)- مراد این جورى ما مى‏گوییم توى اصل پنجم هست و چیزى غیر از آن را لازم نمى‏دانیم بیاید، اگر کافى نیست عبارتى بگویید آن عبارت را بیاوریم.
آذرى- آقاى هاشمى بیایید آن‏جا در اصل پنجم ما پیشنهاد داریم که استراحت بیشترى ما داشته باشیم.
منشى (یزدى)- خیلى خوب آن‏جا هم مى‏رسیم.
نایب رئیس (هاشمى رفسنجانى)- پیشنهادتان را بدهید آقاى مشکینى منصرف شدند، دیگر نمى‏خواهند به پیشنهادشان رأى گرفته شود. پیشنهاد را بخوانید.
 (به شرح زیر خوانده شد)

قواى حاکم در جمهورى اسلامى ایران عبارتند از: قو مقننه- قو مجریه و قو قضاییه که زیر نظر ولایت امر و امامت و بر طبق اصول آینده وظیفه‏شان را انجام مى‏دهند.
جنتى- نه، این اقتضا مى‏کند که ما این‏جا آن مطلب را بیاوریم.
نایب رئیس (هاشمى)- خیلى خوب بیاورید، آقا شما دوباره برگشتید به اصل؟ عبارتتان را بگویید ما رأى بگیریم، چه مى‏خواهید بگویید؟
اجازه بدهید، براى این‏که این بحث تمام بشود، نظر من این است که لازم نیست غیر از این این‏جا چیزى بیاوریم حالا شما چیزى مى‏فرمایید بگویید، اول ما این را مبهم رأى مى‏گیریم آقایانى که موافقند که یک مضمونى که ولایت مطلقه را برساند این‏جا بیاوریم رأى بدهند.
آذرى قمى- این‏جا آخر خصوصیتى ندارد.
نایب رئیس (هاشمى رفسنجانى)- این‏جا، این‏جا.
رئیس (على مشکینى)- آقا رأى بدهید.
مؤمن- هر جایى.
نایب رئیس (هاشمى رفسنجانى)- خوب هر جایى، هر جاى قانون آقایانى که معتقدند که بیش از آنچه که داریم یک عبارتى بیاوریم که ولایت مطلقه را برساند، رأى بدهند. (هشت نفر رأى دادند) تصویب نشد.
جنتى- ى ک پیشنهادى دارم.
نایب رئیس (هاشمى)- پیشنهادتان را مطرح کنید.
منشى (یزدى)- آقاى جنتى در کمیسیون حضور یافته‏اند و راجع به پیشنهادتان بحث شده‏است، آقاى جنتى نوشته‏اند: «حل معضلات نظام که از طرق عادى و قانونى قابل حل نیست به طور مستقیم یا از طریق مجمع تشخیص مصلحت». این به اختیارات اضافه بشود البته شامل بندهاى قبلى هم مى‏شود، حالا خودشان توضیح مى‏دهند.
Majlis:2 Volume:3 Sessions:29-41 Page:1381
نایب رئیس (هاشمى رفسنجانى)- آقاى جنتى بفرمایید.
احمد جنتى- بسم الله الرحمن الرحیم. من این را قبل از ورود در بحث اصل صد و دهم اشاره کردم که آقایان توجه نفرمودید که ما اگر این مطلب را اصلًا روشن بکنیم که یک جورى این‏جا ولایت مطلقه را بگنجانیم یا نگنجانیم و اصلًا این کلى برایمان روشن بشود و بعد وارد بحث بشویم بهتر است که خوب چونکه آن بحث مطرح نشد این مشکلات پیش آمد. الان هم در طول این 10 سال مکرر در مکرر دیده‏ایم گاهى کارها به یک بن‏بست‏هایى مى‏رسید که جز حضرت امام رضوان الله با دست حلالشان کس دیگرى نمى‏توانست مشکل را حل بکند و اگر بنا بود که ایشان دخالت نمى‏کرد مشکلات زیادى براى مملکت به‏وجود مى‏آمد این تجربه گذشته را داریم و در آینده هم خیلى راحت قابل پیش‏بینى است مسلم این مسائل پیش مى‏آید ما اگر بخواهیم اختیارات را آن جورى محدودش بکنیم که بگوییم در غیر از این موارد حق ندارند دخالت بکنند آن‏وقت وقتى یک مشکل آن جورى که براى ما قابل پیش‏بینى نبوده این‏جا که جزو اختیارات رهبر یا وظایفشان بگذاریم پیش آمد مى‏رسیم به یک بن‏بست که طریق عادى و قانونى راهى را براى حل مشکل نشان نمى‏دهد رهبر هم دستش باز نیست، من باز هم تأکید مى‏کنم که معناى شمردن یک و دو و سه و پنج و ده این است که اختیارات و وظایف رهبر در این‏ها خلاصه مى‏شود طبعاً اگر بعدش در یک امر دیگرى مخصوصاً اگر یک مسأل مهمى باشد و یک عده موافق باشند یک عده‏مخالف باشند بخواهد اظهار نظر بکند و دخالت بکند یک عده‏اى طبیعى است که این مطلب را مطرح مى‏کنند که این خارج از وظایف رهبرى است.
ما در دوران حضرت امام هم این مسأله را داشتیم با وجود قدرت و عظمت و مهابت ایشان که دیگر کسى منکرش نبود در عین حال بعضى وقت‏ها در یک جاهاى حساس مسؤولینى نق مى‏زدند که فلان کارى که حضرت امام کردند این خلاف وظیفه بوده مثلًا خلاف اختیاراتى بود که در قانون اساسى بوده، خود ایشان قانون اساسى را قبول کردند پس باید طبق قانون اساسى عمل بکنند، این‏جا بر خلاف قانون اساسى شده این نق‏ها زده مى‏شد ما بیاییم این‏جا جلو این قضیه را بگیریم. ما پیشنهاد کردیم که حل معضلات نظام که از طرق عادى و قانونى قابل حل نیست این یکى از اختیارات ایشان است و باید به ایشان ارجاع بشود منتها بعد گفتیم یا به‏طور مستقیم خود ایشان وارد بشود و مشکل را حل بکند بن‏بست را بشکند و یا این‏که اگر لازم دانستند از طریق مجمع تشخیص مصلحت که توى آن نامه حضرت امام هم راجع‏به مجمع تشخیص مصلحت این قضیه حل معضلات نظام آمده منتها ما مى‏گوییم که ایشان آزاد باشد که اگر خواست خودش وارد بشود، خیلى جاها لازم است خودش دخالت بکند و لزومى ندارد. به مجمع تشخیص مصلحت واگذار بکنیم اگر هم یک جایى لازم دید که از آن طریق باشد دستش باز باشد از آن طریق. به نظر من اگر این کار را نکنیم بعد مواجه مى‏شویم با یک کارهایى که رهبر حتماً باید بکند و با اعتراض هم رو به رو مى‏شود.
نایب رئیس (هاشمى رفسنجانى)- مخالف و موافق صحبت کنند.
میرحسین موسوى- این پیشنهاد چه بود؟ پیشنهاد کى بود؟
سید هادى خامنه‏اى- متن پیشنهاد را بخوانید؟
Majlis:2 Volume:3 Sessions:29-41 Page:1382
منشى (یزدى)- ى ک بار خوانده بشود که اگر آقایان مى‏خواهند مخالفت و موافقت صحبت کنند. «حل معضلات نظام که از طرق عادى و قانونى قابل حل نیست به طور مستقیم یا از طریق مجمع تشخیص مصلحت».
نایب رئیس (هاشمى رفسنجانى)- همان کارى که امام الان با مجمع و این‏ها مى‏کند.
منشى (یزدى)- آقاى بیات بفرمایید.
اسدالله بیات- بسم الله الرحمن الرحیم. این پیشنهاد را حاج آقا جنتى در کمیسیون مطرح کردند و ما در آن‏جا هم مخالفت کردیم الان هم من باز در این‏جا مخالف هستم به دو تا جهت که اشاره مى‏کنیم:
یکى این‏که اصلًا بد است در قانون اساسى ما بیاییم اینگونه تعبیر بکنیم که تنها کسى که مى‏تواند از طرق غیر قانونى کارها را حل بکند این مقام ولایت است. این را من صحیح نمى‏دانم درست نمى‏دانم تصریح این قضیه را درست نمى‏دانم حتى این مسأله اگر به شخص رسول اکرم صلوات الله و سلم نسبت داده بشود صحیح نیست. معناى این حرف انکار ولایت نیست معناى این حرف حفظ قداست و حرمت ولایت است بنابراین، این عبارت، عبارت درستى نیست این عبارت، عبارت صحیحى نیست این اولًا.
و ثانیاً کلم «حل معضلات» امام رهنمود دادند آن‏جا هم ما پیشنهاد دادیم الان هم بنده پیشنهاد دارم حل معضلات جزء وظایف مجمع تشخیص مصلحت است در نامه‏اى که امام به شوراى بازنگرى مرقوم فرمودند در آن‏جا تصریح دارند براى حل معضلات نظام و به عنوان بازوى مشورتى این مسأله در آن‏جا بشود به نظر من این مسأله باید آن‏جا برود و این یکى از بازوهاى مشورتى مقام معظم رهبرى است و این‏جا لازم نیست بیاید.
منشى (یزدى)- جناب آقاى هاشمى بفرمایید.
نایب رئیس (هاشمى)- من با این کار موافقم به دلیل تجربه‏اى که داشتیم و عملًا هم ما به امروز کشیده مى‏شویم مواردى پیش خواهد آمد که ما نیاز داریم رهبرى دخالت کند که الان قابل پیش‏بینى نیست. الان آقاى بیات فرمودند که در مجمع تشخیص برود خیلى خوب با این پیشنهاد یک مقدار محکم‏تر مى‏شود یک وقت خود مجمع این کار را مى‏کند ما مى‏گوییم در یک شرایط خاصى رهبر یک چیزى را احاله مى‏کند به مجمع یا خودش دخالت مى‏کند مستقیماً یا به مجمع مى‏گوید شما بررسى کنید نظر بدهید یک موردى پیش مى‏آید یعنى این چیزى بیشتر از آنچه که ما به مجمع احتمالًا باید بدهیم نخواهد بود این را هم که جناب‏عالى نگرانید که یک چیز مثلًا اختلاف و فلان این‏ها را بیاوریم تو قانون اساسى خوب واقعیت‏هایى است دیگر حالا ما نگوییم هم هست، ما از آوردن این تعبیر آقاى جنتى هیچ ضررى نمى‏بینیم یک مقدار زیادى هم نظرات آقایان که نگران هستند که این ولایت مطلقه نقض بشود رفع مى‏شود به صورت آبرومندانه و مؤدبانه یعنى رهبر که نمى‏خواهد بى‏جهت در کار کشور دخالت کند نظام را هم به هم بزند یک‏جایى مى‏بیند مجبور است یک معضلى پیش آمده براى نظام در این صورت به این طریق عمل مى‏کند یعنى این دیگر اعمال ولایت مطلقه‏اش این جورى است.
موسوى اردبیلى- این چه طور آمده؟
Majlis:2 Volume:3 Sessions:29-41 Page:1383
منشى (یزدى)- عبارت این است. حالا اجازه بدهید صحبتشان تمام مى‏شود بعد اگر لازم بود ...
موسوى اردبیلى- مجمع تشخیص مصلحت که ...
نایب رئیس (هاشمى رفسنجانى)- آخر آقاى موسوى همان را هم این اضافه شده «حل معضلات نظام که از طرق عادى و قانونى قابل حل نیست به‏طور مستقیم یا از طریق مجمع تشخیص مصلحت.»
مهدى کروبى- این مى‏شود یک لفظ ضرورتى، این‏که قانون نیست این خودش یک خرده ...
نایب رئیس (هاشمى رفسنجانى)- من مى‏خواهم بگویم الان از نظر محتوا یک چیزى است که همه‏مان رویش اتفاق داریم یعنى در بن‏بست که رسیدیم کار رهبرى است که حل کند.
امینى- رفع معضلات دیگر کافى است.
نایب (هاشمى رفسنجانى)- بله، حالا اجازه بدهید عبارتش را بعد بحث مى‏کنند. عبارتش را با آقاى جنتى صحبت کنید ایشان پیشنهادشان را هر جور مى‏خواهند تعبیر کنند. من مى‏گویم مضمون را ما همه‏مان قبول داریم (مهدى کروبى- همان ولایت مطلقه است) یک نوع ولایت مطلقه است، آخر فرق مى‏کند ببینید ولایت مطلقه‏اى که از طریق قانون الان دارد اجرا مى‏شود این مشمول این نیست، یعنى الان کارهایى مجلس دارد مى‏کند ولى حرف آقایان این بود که امام مى‏تواند مجلس را متوقف کند بگوید شما نگویید خودم بگویم. به استاندار بگوید تو دخالت نکن من خودم بکنم آن تعبیر آقایان یک چنین چیزى است، ولى این، این نیست مى‏گوید نظام به بن‏بست رسیده در این بن‏بست رهبر دخالت مى‏کند حالا یا کسى را تعیین مى‏کند مثل مجمع یا خودش مستقیماً دخالت مى‏کند حل مى‏کند و رهبر هم بیش از این نمى‏خواهد یعنى آن‏که در قانون اساسى بیاید این مقدار کافى است جلو نق‏زدن‏هایى را هم که آقایان نگرانش هستند مى‏گیرد و به حل اختلاف لفظى هم که بین ما این‏جا هست کمک مى‏کند و من موافقم.
منشى (یزدى)- ى ا حتى الامکان از طریق قانونى حل مى‏کند اگر نشد از طریق ...
نایب رئیس (هاشمى رفسنجانى)- ى عنى اگر قانون عاجز بود حل بکند.
منشى (یزدى)- عنایت بکنید که توى وظایف تشخیص مصلحت هم آمده است.
نایب رئیس (هاشمى رفسنجانى)- خیلى خوب، آن‏جا هست این‏جا هم مى‏آید.
بیات- پس بگویید به طور مستقیم نفرمایید. این‏جا هم بیاورید.
منشى (یزدى)- حالا به هر حال پیشنهاد ایشان است.
نایب رئیس (هاشمى رفسنجانى)- ى عنى این اشکالى ندارد به طور مستقیم این‏جا رهبر این قدر برایش روشن است آقاى مهندس موسوى یادشان است مواردى پیش مى‏آمد که دیگر لازم نبود که بیایند به ما بدهند بگویند بروید تو هیأت رئیسه، رؤسا بحث کنید، امام مى‏گفتند بروید این کار را بکنید مى‏رفتیم مى‏کردیم. گاهى آقاى موسوى مستقیماً مى‏رفتند از امام اجازه مى‏گرفتند همین حالا هم الان دارند با اجازات امام کارى را انجام مى‏دهند همان‏ها دخالت‏هاى مستقیم امام در کار ما بود و این طور موارد پیش هم مى‏آید.
Majlis:2 Volume:3 Sessions:29-41 Page:1384
منشى (یزدى)- آقاى موسوى خوئینى‏ها به عنوان مخالف بفرمایید.
موسوى خوئینى‏ها- من عرضم این است که این مسأله دیروز یک بار بحث شد حالا بعضى آقایان مى‏گویند به دلیل این‏که در کمیسیون گفتیم مصلحت نیست این حرف را بزنیم و این در معرض اتهام هست و این‏ها، این آقایان، آقاى مؤمن دو، سه بار این را فرمودند که کمیسیون به ولایت مطلقه فقیه اعتقاد داشت اما این را صلاح نمى‏دانست که توى قانون اساسى با این تصریح گفته بشود. من این طور فهمیدم، جناب آقاى مؤمن همین طور بود دیگر؟ که فرمودید ما را متهم مى‏کنند که این‏ها ...
مؤمن- این مطلب را ما گفتیم ولى نه در این‏جا ...
موسوى خوئینى‏ها- نه بحثم این نیست امروز هم باز همین بحث بود گویا آقایان که به این مسأله رأى نمى دهند نه از باب این است که کسى آن ولایت مطلقه را قبول نداشته باشد به هر دلیل دیگرى بالاخره صلاح نمى‏دانند این پیشنهاد روحش همان است عبارتش عوض شده ببینید در آن‏جا هم که آقایان گفتند، گفته شود ولایت مطلقه فقیه که اگر هر کارى به نظرش مصلحت رسید انجام بدهد نمى‏خواستند بگویند که ولى فقیه همین طورى دیمى هر لحظه دلش مى‏خواهد مثلا مجلس را به هم بزند یک رئیس جمهور جدیدى منصوب کند. بگوید اصلًا تشخیص دادم دو تا رئیس جمهور خوب است. یکى مردم انتخاب کنند آن‏ها هم که نمى‏خواستند بگویند ولایت مطلقه یعنى از این کارها بکند یعنى مواردى پیش مى‏آید در مملکت ولى فقیه احساس مى‏کند کارى باید انجام بشود اما مجلس بخواهد تصمیم بگیرد یک محظور دارد توى دولت بخواهد تصمیم گیرى بشود یک محظور دارد مسائل قضایى کشور است اگر از مسیر عادى جریانات قانونى بخواهد انجام بگیرد یک محظور دارد آن‏ها هم مى‏خواستند بگویند براى یک چنین مواردى ما این کلمه را بگذاریم. ضمن این‏که این اصل مسلم فقهى شرعى هم گفته شده باشد این خودش یک ارزش جداگانه‏اى است اما به هر حال آقایان این را مصلحت ندیدند و رأى ندادند این پیشنهاد هم همین است مى‏گوید در مواردى که معضلاتى براى کشور پیش مى‏آید که این معضلات از قانونى قابل حل نیست ولى فقیه بتواند آن‏جا خودش تصمیم بگیرد و کارى را انجام بدهد معناى این همین است یعنى بر خلاف قانون اساسى و برخلاف قوانین عادى کارى انجام بدهد خوب معنى ولایت مطلقه دیگر همین است. اگر آن مسأله را آقایان مى‏خواستند رأى بدهند در همان جا با همان تعبیر اگر ما به فرمایش آقاى موسوى یک چیزى را قبول داریم حالا دیگر چرا این قدر مى‏ترسیم از این‏که به ما حرفى بزنند.
اگر یک مطلبى به این مهمى را مى‏خواهیم بگوییم خوب بیاییم خیلى پوست کنده بگوییم. چرا پوست کنده نگوییم که آن ارزش گفتن را هم دارد آن‏وقت بیاییم با یک عبارت از دور سرگرداندن با یک تعبیرى که نه آن حرف اصلى‏مان را زده‏ایم نه معلوم مى‏شود بعداً آن موارد ضرورت کجاست، از طریق قانون قابل حل نمى‏شود کجاست، چه چیزى است که از طریق قانون قابل حل نیست. یا این‏که مثلًا دولت نمى‏تواند ... خوب بله در این ایام مسأله جنگ بوده (اولًا).
ثانیاً بنده نمى‏دانم هنوز آیا (البته حالا جسارت نمى‏خواهم بکنم مى‏خواهم بگویم‏
Majlis:2 Volume:3 Sessions:29-41 Page:1385
به نوب خودم) آن مواردى که از حضرت اما اجازه گرفته شد برخلاف قوانین کارى انجام بشود واقعاً نمى‏شد طبق قانون کار مملکت را بگذاریم و این کار را کردیم یا آن مثلًا آسان‏تر بود، مشکلش کمتر بود، آن‏ها هم من درست نمى‏دانم برداشت بنده این است که این پیشنهاد عبارةالاخرى همان مطلب است منتها به یک عبارت خیلى مجمل‏تر و آن صراحتى هم که ارزش دارد در آن صراحتى هم که ارزش دارد در آن صراحتى آن را هم ندارد.
منشى (یزدى)- آقاى نورى بفرمایید.
عبدالله نورى- بسم الله الرحمن الرحیم. من فکر مى‏کنم مطلب کاملًا فرق مى‏کند با آن چیزى که جناب آقاى موسوى خوئینى‏ها مطرح فرمودند. در پیشنهاد قبل، از ابتدا اختیارات ولى فقیه را در قانون اساسى و یا نوعى دخالت را جورى داریم تصور مى‏کنیم همان طور که اشاره شد که ابتدا به ساکن مى‏تواند سیستم تشکیلاتى را که قانون اساسى چه بسا خودش تنفیذ کرده همه را به هم بزند. بگوید، این‏جا امروز تصمیم بگیرد، خبر رسیده که یک استاندارى کار خلاف کرده همین الان حکم عزلش را بنویسد. فردا گفته مى‏شود فلان وزیر یک تخلفى داشته حکم عزلش را بنویسد و استفاده کند از آن اختیاراتى که بحث شد.
پیشنهادى که الان مطرح است به‏نظر من کاملًا با مجمع تشخیص مصلحت فرمودند که یک چیزى وجود دارد و شما برایش پیش‏بینى بفرمایید مجمع تشخیص مصلحت براى حل معضلات نظام یعنى پس ما یک چیزى به‏عنوان معضلات نظام داریم که از طرق اعمال قانون اساسى قوانین عادى و مجارى طبیعى ممکن است باز هم این معضلات باقى بماند.
مجمعى به نام تشخیص مصلحت وجود داشته باشد براى این‏که این معضلات نظام را حل بکند و من فکر مى‏کنم در خارج هم زیاد وجود دارد این‏که گفته بشود خوب اگر قانون بگذرانید ما در بحث حتى بحث اختلاف نظر و تداخل در امور در قو مجریه یک سلسله اختیارات را دادیم و خود برادران نگفتند که این‏ها برگردد از طریق عادى قانونى‏اش حل بشود. گفتند اگر بخواهد برود آن‏جا ممکن است دو سال طول بکشد و نشود در بحث قو قضاییه بحث وحدت رویه را مطرح فرمودند و حتى به عنوان تفسیر قانونى فرمودند آن‏جا آن هیأت مى‏تواند کارش را انجام بدهد براى این‏که نمى‏تواند معطل این چیزها بشود. خوب الان چه طور ما در مقام رهبرى در بحث رهبرى بگوییم معضلاتى که فراتر از این‏ها به وجود مى‏آید این بماند این مشکل حل نشود. به نظر من حتماً باید پیش‏بینى بشود و من تنها پیشنهادم در رابطه با پیشنهادى که جناب آقاى جنتى دادند این است که اگر تلفیقى بشود که هم نظر کمیسیون در بحث مجمع تشخیص مصلحت عمل شده باشد و هم این‏که چیزى که حضرت امام به نظر من مى‏رسد که در رابطه با مجمع تشخیص قرار دادند عمل بشود در کمیسیون مطرح شده که حل معضلات نظام در مواردى که مقام رهبرى ارجاع مى‏دهد این به عهد مجمع تشخیص مصلحت است، یعنى رهبر پیشنهاد مى‏دهد رهبر معضله را تشخیص مى‏دهد و پیشنهادش را مى‏دهد به مجمع تشخیص مصلحت. حضرت امام هم در بند 6 فرموده‏اند که مجمع تشخیص مصلحت براى حل معضلات نظام و مشورت رهبرى به وجود بیاید. بنابراین به نظر من مى‏رسد هیچ اشکال ندارد که این‏جا یک بندى بیاید که حل معضلات نظام در مواردى که از طریق عادى و قانونى‏
Majlis:2 Volume:3 Sessions:29-41 Page:1386
نمى‏تواند اعمال بشود از طریق همان بندى که آورند از طریق مجمع تشخیص مصلحت. در بحث مجمع تشخیص مصلحت هم که آقایان به‏طور کامل مى‏آوردند.
منشى (یزدى)- ى عنى مستقیمش را حذف کنیم.
نورى- به نظر من به‏طور مستقیم نیاید کافى است یعنى با چیزى که حضرت امام فرمودند.
نایب رئیس (هاشمى رفسنجانى)- خیلى خوب حالا بعد از این رأى مى‏گیریم.
منشى (یزدى)- در موافقت چند نفر دیگر اسم نوشته‏اند ولى دو نفر موافق، دو نفر مخالف صحبت کردند. آقاى مؤمن بفرمایید.
مؤمن (مخبر کمیسیون)- بسم الله الرحمن الرحیم. عرض کنم که این پیشنهادى که حاج آقا فرمودند عیناً در کمیسیون هم مطرح شد و همان طور که حاج آقاى اردبیلى فرمودند کمیسیون با پیشنهاد از نظر محتوا مخالف نبود. به خاطر همین که حل معضلات نظام در مواردى که مقام رهبرى ارجاع مى‏دهد معلوم مى‏شود که اصل این حل به دست اوست. منتها در بعضى موارد ارجاع مى‏دهد و با آن عبارتى هم که حضرت امام باز فرمودند براى مشاوره مقام رهبرى و حل معضلات نظام این منافاتى هم ندارد. به خاطر این‏که حل معضلات نظام گاهى ارجاع داده مى‏شود به مجمع تشخیص گاهى فقط صرف مشاوره با او مى‏شود. این هیچ منافاتى هم ندارد. به خاطر این‏که حل معضلات نظام گاهى ارجاع داده مى‏شود به مجمع تشخیص، گاهى فقط صرف مشاوره با او مى‏شود. این هیچ منافاتى ندارد الا این‏که آنچ‏ه که آن‏جا مورد صحبت بود که آیا در آن اصلى که جزو وظایف مجمع تشخیص مصلحت ذکر مى‏کنیم کافى نیست که کمیسیون این را کافى دانست حالا البته اگر نظر شورا این باشد که این‏جا ذکر بشود آن مسأل دیگرى است و یک پیشنهاد دیگرى هم که آقایان دادند مفاد آن هم تقریباً همین است که در مواردى که نظام را در خطر ببیند مى‏تواند تصمیماتى اتخاذ بکند که این همان حل معضلات مى‏شود، این خلاص نظر کمیسیون است.
نایب رئیس- پیشنهاد آقاى جنتى را آن متنى که نهایتاً خودشان مایلند بگذارید.
مؤمن- حاج آقا! باز متن را ممکن است منهاى لفظ، چون اگر خلاف قانون باشد، ممکن است یک عده از دوستان به همین جهت رأى ندهند.
نایب رئیس- خوب حالا دیگر پیشنهاد ایشان بوده، ممکن است ما به خاطر همین رأى بدهیم.
مؤمن- اجازه مى‏دهید مطلبى را از طرف کمیسیون عرض کنم؟ (هاشمى- بفرمایید) آن‏که بنده از طرف کمیسیون عرض کردم که کمیسیون به ولایت مطلقه معتقد است منتها این‏که به صورت اطلاق مصلحت ندانست، غیر از این است. این را اتفاقاً به عینه ...
نایب رئیس (هاشمى)- این را که یک بار گفتید، راجع به آن حرفى نداریم، قبول کردیم. آقاى جنتى پیشنهادتان را مشخص کنید تا رأى بگیریم.
احمد جنتى- پیشنهاد من همین «حل معضلات نظام که از طرق عادى قابل حل نیست به طور مستقیم یا از طریق مجمع تشخیص مصلحت» من روى کلم «به طور مستقیم» که عمده پیام این پیشنهاد است اصرار دارم، کلمه قانونى باشد یا نباشد فرقى نمى‏کند.
نایب رئیس- ما فعلًا براى این رأى مى‏گیریم، اگر رأى نیاورد و مایل بودید مى‏توانید
Majlis:2 Volume:3 Sessions:29-41 Page:1387
 «به‏طور مستقیم» آن را حذف کنید نخواستید هم حذف نمى‏کنیم.
رئیس- کلم «قانون» را بالاخره تثبیت مى‏کنید یا نه؟
نایب رئیس (هاشمى)- قانون در آن نیست، از طرق عادى. آقایانى که با این عبارت «حل معضلات نظام که از طرق عادى قابل حل نیست، به طور مستقیم یا از طریق مجمع تشخیص مصلحت» موافقند، رأى بدهند (یازده نفر رأى دادند) تصویب نشد.
نورى- «به طور مستقیم» آن را حذف کنید و رأى بگیرید.
نایب رئیس- آقاى نورى مى‏گویند «به طور مستقیم» را حذف کنید و رأى بگیریم.
منشى (یزدى)- خوب است دیگر، اشکال ندارد، از آن طریق هم خوب است. از طریق عادى نمى‏شود. از طریق مجمع تشخیص مى‏شود.
موسوى اردبیلى- اگر حذف بشود همان حذف کافى است.
نایب رئیس (هاشمى)- خیلى خوب حالا این‏جا مى‏خواهیم بیاوریم، همان را مى‏خواهیم در اختیارات ... ما خیلى جاها داشتیم.
موسوى اردبیلى- در این‏جا گفته شده است.
نایب رئیس (هاشمى)- اگر مى‏خواهند بیاورند. اگر نمى‏خواهند که رأى نگیریم.
جنتى- پیشنهاد من آن‏جا هست: «حل معضلات نظام که از طرق عادى قابل حل نیست به طور مستقیم، یا از طریق مجمع تشخیص مصلحت نظام».
نایب رئیس (هاشمى)- حالا آن‏جا که رأى نگرفتیم هنوز به آن‏جا نرسیده‏ایم (جنتى- نه حالا رأى ...) نه حالا شرایط جلسه با آن موقع فرق مى‏کند.
منشى (یزدى)- آقاى هاشمى! اجازه مى‏فرمایید. یک کلمه من عرض کنم؟ (بفرمایید) آن‏که در وظایف مجمع تشخیص آمده است پس از مشورت با او رهبر حل مى‏کند. یعنى تصمیم نهایى را رهبر مى‏گیرد نه مجمع این یک امر اضافى دارد.
نایب رئیس (هاشمى)- به‏علاوه شما احاله به مجهول مى‏کنید ما حضار آن روز را نمى‏دانیم چه کسانى بوده‏اند ممکن است همان الان رأى نیاورد لذا اگر قبول دارید پیشنهادتان را این‏جا بدهید رأى بگیریم.
جنتى- طورى نیست رأى بگیرید.
نایب رئیس (هاشمى)- با حذف کلم «به طور مستقیم» یعنى به این عبارت «حل معضلات نظام که از طریق عادى قابل حل نیست، از طریق مجمع تشخیص مصلحت» رأى مى‏گیریم آقایانى که موافقند ...
مؤمن- ى عنى با او نمى‏تواند مشورت بکند؟
منشى- چرا، با او مشورت مى‏کند.
نایب رئیس (هاشمى)- همآن‏که آن‏جا نوشته‏ایم خواهد شد، سخت نگیرید! آقایانى که موافقند، رأى بدهند (پانزده نفر رأى دادند) تصویب شد.
منشى (یزدى)- پیشنهاد دیگرى هست در ردیف اختیارات وى، نصب ائمه جمعه از آقاى توسلى که الان این‏جا نیستند ولى ظاهراً این پیشنهادشان در کمیسیون مطرح و دربار آن بحث شده است.
Majlis:2 Volume:3 Sessions:29-41 Page:1388
مؤمن- بله آن‏جا بحث شد، اگر لازم باشد نظر کمیسیون را عرض مى‏کنم.
نایب رئیس (هاشمى)- آقاى توسلى نیستند دیگر حقشان ساقط است.
منشى (یزدى)- چون گفتند در کمیسیون بحث شده شما تصمیمتان را بگیرید.
نایب رئیس (هاشمى)- نصب ائم جمعه چه کار به قوانین کشور دارد؟
میرحسین موسوى- مسأل حج، مسأل ائمه جمعه این‏ها مگر شک است که ولى امر باید بکند؟
کروبى- آخر این‏ها که روشن است.
نایب رئیس (هاشمى)- مگر سهم امام بگیرد، این‏ها چیزهایى است که مربوط به ما نیست.
منشى (یزدى)- نه نصب ائم جمعه از وظایف حکومتى است به صورت مناصب است.
کروبى- آقاى یزدى! حج چه؟ حج هم همین طور است.
منشى (یزدى)- نه، بحث آخرى است، اگر بناست بحث بشود، بحث بشود. امامت جمعه از مناصب حکومتى است، حالا بحث نمى‏کنیم من هم نمى‏خواهم به آن بپردازم، شما تصمیم بگیرید که رد بشود یا باشد؟ (هاشمى- رد بشود) یک جمل دیگر هم هست «رهبر مى‏تواند بعضى اختیارات خود را به شخص دیگرى تفویض کند.»
راستى عذر مى‏خواهم! آقاى امینى هم فرمودند پیشنهادى داشتند که در کمیسیون بحث کرده‏اند حالا خودشان توضیح مى‏فرمایند.
ابراهیم امینى- بسم الله الرحمن الرحیم. یک چیزى که نیاز است براى رهبر باشد ولى جایش این‏جا خالى است این است که یک هیأت بازرسى فوق‏العاده براى او پیش‏بینى بشود (هاشمى- بازرسى را که دیروز تصویب کردیم) نه، اجازه بفرمایید. در این جهت تردید نیست که رهبر در رأس نظام است، اختیاراتى هم دارد، کارهاى اساسى و پست‏هاى کلیدى هم در اختیارش هست و این نظام را خوب مى‏چرخاند و در مواقعى به یک کارهایى اقدام مى‏کند ...
کروبى- آقاى یزدى اگر پیشنهاد مشخصشان را دارید بخوانید ببینیم چیست.
منشى- نه به من لطف نکرده‏اند، فرمودند در کمیسیون بحث کرده‏اند.
امینى- ... پیشنهادم را مى‏خوانم.
 «حق تشکیل هیأت فوق‏العاده بازرسى در موارد مهم و ضرورى»
 (هاشمى- این‏که نظارت است، ما تصویب کرده‏ایم) حالا اجازه بفرمایید من حرفم را بزنم، مسأله این است که در این نظام همه‏چیز هست، دیوان عدالت ادارى هست، بازرسى کل کشور هست، به هر حال همه چیزى هست اما این‏ها در اختیار رهبر نیست (غیر مستقیم در اختیار رهبر است) البته مقام رهبرى هم یک چیزى نیست که بخواهد در جزئیات هر امرى دخالت کند اما اگر موارد مهمى پیش آمد که ضرورت دارد، رهبر خودش بررسى کند مثلًا آمدند به او خبر دادند که یک مسأل مهمى در همان‏جا یا مثلًا دیوان عدالت ادارى یا در یکى از وزارتخانه‏ها یا در هر نهادى پیش آمده امرى جزیى هم نیست یعنى بى‏توجهى به آن ممکن است ضربه‏اى به اصل نظام بزند.
در این مواقع معمولًا کسانى که در رأس نظام هستند حق دارند یک بازرسى ویژه و
Majlis:2 Volume:3 Sessions:29-41 Page:1389
فوق‏العاده‏اى قرار بدهند کما این‏که در جاهاى دیگر هم بوده، قبلًا هم بوده، چرا براى رهبرى ما یک هیأت بازرسى ویژه‏اى قرار ندهیم که در مواقعى که لازم بداند این هیأت را بفرستد، البته هیأت را که مى‏فرستد، نه این‏که بخواهد دخالت در کار آن‏ها بکند. مى‏رود ببیند اصلًا جریان چیست. بررسى مى‏کند، آن وقت نتیجه این مى‏شود که از طریق خود آن‏ها حل مى‏کند. دیگر دخالت آن جورى هم نیست. اما به هر حال این‏هایى که در تحت این برنامه هستند احتمال بدهند که ممکن است که رهبر این‏ها را به یک جایى به طور فوق‏العاده‏اى بفرستد بررسى کند، دستگاه قضایى، دستگاه عدالت ادارى، این‏ها باید احتمالش را بدهند تا این‏که کار را محکم‏تر بکنند و یک مواقعى هست که خوب ضرورت اقتضا مى‏کند اصلًا ممکن است احتمال یک توطئه‏اى در کار بدهد، این نمى‏تواند. اگر که این حق را ما برایش قرار بدهیم، البته قانوناً مى‏تواند برود پرونده‏هاى سرى، فوق سرى همه را آن هیأت ویژه به‏طور موقت مى‏روند بررسى مى‏کنند. (در یک جایى حالا در مرکز یا در جایى دیگر) بعد از بررسى هم حلش مى‏کنند اما اگر که ما این حق را به رهبر ندهیم. ممکن است که با او نسازند که یک چنین کارى بکنند و اما آن نظارتى را که سابقاً داشتیم که به تصویب رسید آن نظارت در اجراى سیاست‏هاى کلى بود که گفتیم حق نظارت دارد، این سیاست‏هاى کلى نیست. اما امور مهمى است که گاهى اگر به این امور مهمى نرسى مشکل ایجاد مى‏کند. خوب رهبر که در رأس نظام است طبعاً باید حق یک چنین چیزى را داشته باشد.
نایب رئیس (هاشمى)- مخالف و موافق صحبت کنند.
منشى (یزدى)- آقاى کروبى (مخالف) بفرمایید.
مهدى کروبى- عرض کنم که حکومت سیستمى دارد، تشکیلاتى دارد، بازرسى کل کشورى دارد، این‏ها کارها را مى‏رسند و این‏ها همه از این نظامند، از این حکومتند، همه مشروعیت کارشان اصلًا از ولى فقیه است، یک تشکیلات طاغوتى ضد اسلامى که نیست، ولى فقیه همه جا باید مستقیماً خودش براى نظارت تشکیلاتى داشته باشد.
اولا حکم کسى را که در رأس دستگاه قضایى است ولى فقیه داده است، حکم ریاست جمهورى را او تنفیذ کرده است مردم هم رأى داده‏اند، بنابراین بافت حکومت، تشکیلات حکومت متعلق به تفکر ولایت فقیه است و نشأت گرفته از آن‏جاست.
دوماً اگر این کار بشود مطمئناً باز تداخل پیش مى‏آید و مشکلات درست مى‏شود. مى‏رود آن‏جا اختلاف نظر با آن تشکیلات دارد. این‏که حاج آقا امینى فرمودند نمى‏خواهد دخالت کند آن‏ها دارند نظر مى‏دهند این‏که ریاضى نیست که دو دوتا چهارتا باشد، تندى آن‏ها بگویند آن جور این هم قبول کند. این شکایتى که در صنایع شده، این شکایتى که در شوراى مدیریت حوزه شده، این شکایتى که در دستگاه قضایى شده، اولا باید به تناسب افرادى را بفرستد آن‏جا یک تشکیلات عریض و طویلى درست کند. بعد آن‏ها مى‏گویند نه آقا این گزارشى که آمده این جورى نیست، شوراى مدیریت مى‏گوید در قم این جورى است، این نحو صحیح است، این آقا اظهار نظر مى‏کند، خلاف نظر آن است، این خودش اول دعوا مى‏شود همین طور در مسائل جاهاى دیگر که مى‏رود این هیچ لزومى ندارد و ضرورت هم ندارد و به یک معنا واقعاً اهانت به رهبرى است! به این معنا که رهبرى یک تشکیلات اجرایى باید باشد و کم‏کم محل‏
Majlis:2 Volume:3 Sessions:29-41 Page:1390
بحث و گفت و گو هم بشود، مثلا بازرس‏هایش این جورى بودند و اشتباه کردند، آدم‏هاى ناواردى هستند، افرادى مى‏فرستند که دخالت مى‏کنند، ما دیدیم که یک نماینده‏اى مثلا از آقاى بزرگوارى که بودند دخالت‏هاى ناجورى که مى‏کردند، چه گرفتارى‏هایى داشت. حالا این رهبر که نمى‏رود یک مقدار انبیا و اولیا را بیاورد. از همین افراد عده‏اى را براى این کار انتخاب مى‏کند، این‏ها را هم افرادى نوعاً قبولشان ندارند اظهار نظرشان این است که ناواردند مى‏گویند آمد در یک کار دانشگاهى که وارد نیست، یک گزارشى دادند، اصل گزارش هم غلط و صحیح است و همین طور فعلل و تفعل هر جا این اشکال مى‏شود. بنابراین هیچ مفید براى رهبرى نیست، مضر هم هست، به قداست رهبر هم طبعاً صدمه مى‏زند.
نایب رئیس (هاشمى)- آقاى مؤمن چیزى مى‏خواهید بفرمایید؟
مؤمن (مخبر کمیسیون)- من توضیح کوچکى مى‏دهم، با توجه به فرمایشاتى که جناب آقاى کروبى فرمودند، البته این مسأله در کمیسیون هم مطرح شد و عمد جهتى که کمیسیون با آن موافقت نکرده (این طور که در ذهن من است) همان طور که جناب آقاى کروبى فرمودند نتیجه این وارد کردن رهبر در زیر مسائل است و توقعات را بالا بردن، روى این حساب موافق نبود.
امینى- این قضیه‏اى که لازم مى‏آید رهبر یک تشکیلاتى داشته باشد، کسى این جور نگفته، اصلًا در متن عبارت هیأت فوقالعاده است، در همه جا هست.
آخر برادر عزیزم! رهبر نباید بداند در این نظام چه مى‏گذرد؟
منشى (یزدى)- در موافقت کسى اسم ننوشته ولى آقاى هاشمیان و آقاى خزعلى مخالف هستند.
نایب رئیس (هاشمى)- مى‏خواهید رأى نگیریم؟ (امینى- چرا) خودتاى به آن رأى مى‏دهید؟
آقایانى که با پیشنهاد آقاى امینى موافقند، رأى بدهند (آقاى امینى فقط موافق بودند) رأى نیاورد.
منشى (یزدى)- آقاى آذرى در جمل آخر این بند «رهبر مى‏تواند بعض اختیارات خود را به شخص دیگرى تفویض کند» پیشنهادى دارند که به جاى بعض «همه» نوشته شود یا بعد از بعض «یا همه» اضافه شود.
نایب رئیس (هاشمى)- شما دیگر با این پیشنهاد مى‏خواهید قضیه را خراب کنید؟ (آذرى- بعض مفهوم دارد) این جور که بگویید خراب مى‏کنید ولش کنید برود دیگر.
آذرى- اجازه بدهید توضیح بدهم.
نورى- این بند بعد از کلمه وظایف «و اختیارات» هم اضافه کنید.
نایب رئیس- بله، هر دو مى‏آید، منظورشان هم همین است وظایف که بگوییم شامل اختیار و تکلیف هم هست، بسیار خوب آقاى آذرى شما صرف‏نظر بفرمایید.
آذرى قمى- نه صرف نظر نمى‏کنم اجازه بدهید حرفم را بزنم.
نایب رئیس (هاشمى)- خوب، حرف‏هایتان را بزنید.
آذرى قمى- عرض کنم که بعداً به این معنا تصریح شده در جایى که براى خودش قائم مقامى‏
Majlis:2 Volume:3 Sessions:29-41 Page:1391
رهبر معین بکند، در آن‏جایى که بعد از فوت او، در آن‏جا آمده که قائم مقامى را اگر او معین کرده باشد با تأیید خبرگان (نایب رئیس هاشمى- معاون) حالا اجازه بدهید، بگذارید حرفمان را بزنیم. معاون هر کسى. معاونى که کاملًا اختیارات را داشته باشد، تمام اختیارات یادم است قائم مقام داشت. حالا بعد عوض کرده باشید نمى‏دانم اگر قائم مقام بتواند تعیین کند. قائم مقام معنایش این است هم اختیارات را مى‏تواند به او تفویض بکند. چرا دست او را ببندید که یک موقعى در یک شرایطى است که نمى‏تواند این وظایف را مباشرتاً انجام بدهد، خوب در یک چنین مواردى اختیاراتش را به یک نفر واگذار کند ولو به طور موقت. خودش هم که در حقیقت اختیار داده، اختیار را که از خودش سلب نکرده. پس بنابراین به چه دلیل شرعى، عرفى، عقلى به چه دلیلى شما دست او را مى‏بندید و مى‏گویید همه آن را نمى‏تواند واگذار کند؟ با این‏که هیچ سلب اختیار هم نیست.
هاشمیان- حاج آقا من اصلًا پیشنهاد حذف این را دارم.
نایب رئیس (هاشمى)- خیلى خوب حالا مى‏رسیم، مخالف دیگر صحبت نکند که دیگر رأى بگیریم.
آقایانى که با پیشنهاد آقاى آذرى موافق هستند، رأى بدهند (فقط آقاى آذرى رأى دادند) تصویب نشد، خود آقاى آذرى هم درست دستشان را بلند نکردند!
خوب، مى‏ترسم تنفس بدهیم باز چیزى یادتان بیاید و ما را معطل کنید!
رئیس- ى ک ربع ساعت تنفس مى‏دهیم.
جلسه ساعت هجده به عنوان تنفس تعطیل و مجدداً ساعت هجده و بیست و پنج دقیقه به ریاست آیت اللّه مشکینى تشکیل شد)
رئیس- بسم اللّه الرحمن الرحیم. جلسه براى ادام مذاکرات رسمى است، تعقیب بفرمایید.
منشى (یزدى)- آقاى هاشمیان پیشنهادى داشتند که جمل آخر «رهبر مى‏تواند بعض اختیارات خود را به شخص دیگر تفویض کند» حذف شود.
هاشمیان- ممکن است عزل رئیس جمهور در شأن رهبر نباشد (هاشمى- حذف همه بکنید مى‏تواند) اگر مى‏تواند دیگر بحثى ندارم.
منشى (یزدى)- پس مخالف و موافق هم بحث نکنند رأى بگیرید.
نورى- قرار شد عبارت به این صورت شود «رهبر مى‏تواند بعض وظایف و اختیارات خود را به ...»
نایب رئیس- بله، وظایف و اختیارات، آقایانى که با اصل جمله موافق هستند، رأى بدهند (اکثر رأى دادند) تصویب شد. (امینى- من یک سؤال دارم) اجازه بفرمایید ما در تعداد موافقین تردید پیدا کردیم، مجدداً بشماریم (شمردند نفر موافق بود) خوب تصویب شد.
محمدى گیلانى- این «بعض» همان طور که آقاى هاشمیان فرمودند مثلا شامل اختیار عزل ...
ى زدى- آنچه را که به نظرش مى‏رسد مناسب است.
هاشمى- اگر شما مى‏خواهید بحث کنید، ما حرفى نداریم.
Majlis:2 Volume:3 Sessions:29-41 Page:1392
محمدى گیلانى- آخر «بعض» مشخص شود ...
ى زدى- نه، آخر مشخصاً که نمى‏شود گفت کدام بعض، طبیعى است که رهبر مى بیند آن‏ها که در شأن اوست ...
نایب رئیس- آقاى امینى سؤالتان را بفرمایید.
امینى- سؤال این است که این عبارت مصوب زیر آیا قائم مقامى و جانشینى را مى‏رساند؟ (هاشمى- نه، نمى‏رساند) خوب به آن نیاز داریم. پس من پیشنهاد مى‏کنم.
ى زدى- من مخالفم.
نایب رئیس- خوب یک قائم مقام که دیگر مى‏تواند براى خودش داشته باشد؟ (امینى- بله، مثل جانشین فرماند کل قوا دیگر) آن در بعضى از چیزهاست. شامل آن مى‏شود دیگر (امینى- شامل مى‏شود این؟) مى‏شود، بله، (امینى- نه من کل نمى‏گویم قائم مقام در هر قسمتى) در هر قسمتى مى‏تواند دیگر. معنایش همین است.
منشى (یزدى)- تفویض وظایف با قائم مقام فرق دارد. تفویض بعض وظایف یک مسأله است، قائم مقام مسأل دیگر است.
امینى- بله، اگر مى‏رساند، هیچ.
منشى (یزدى)- قائم مقام یعنى جاى خودش کار مى‏کند.
امینى- ى عنى جانشین. الان همین جانشین فرمانده کل قوا که آقاى هاشمى هستند.
منشى (یزدى)- جانشین ... تفویض وظایف یعنى بعض از کارهایش را به تناسب مى‏تواند براى زمان معینى به کسى واگذار کند. این ممکن است. اما قائم مقام یعنى مى‏گوید شما به جاى اختیارات من را مى‏توانید امضاء ...
امینى- نه، ببینید مثلا من ...
منشى (یزدى)- در این موضوع نیست، دیگر قائم مقام اسمش نیست.
امینى- من این مسأله را مى‏گویم، همین موضوع جانشینى فرماند کل قوا که قبلا حضرت امام انجام مى‏دادند ولى بعضى نق نق مى‏کردند که این خلاف قانون است من مى‏خواهم ببینم که این عبارت آیا شامل آن مى‏شود. اگر مى‏شود که هیچ، اگر نمى‏شود ...
نایب رئیس (هاشمى)- قطعاً مى‏شود. حالا برگردیم به آن شوراى امنیت ملى که آقایان مطرح کردند، بخوانید، آقاى مؤمن توضیح بدهند.
آذرى- من براى موضوع قبلى یک پیشنهاد داشتم.
نایب رئیس (هاشمى)- گذشت. دیگر رد شدیم.
منشى (یزدى)- عزل و نصب رئیس سازمان اطلاعات، چون آن‏جا وزیر داشتیم، رئیس سازمان نداشتیم.
آذرى- من یک پیشنهاد براى رهبرى داشتم یکى براى رئیس جمهور.
نایب رئیس (هاشمى)- هر دو آن، آن موقع رد شد. هم براى رهبرى رأى گرفتیم، هم براى رئیس جمهور، هى از جلسه بیرون مى‏روید حساب کار از دستتان خارج مى‏شود.
مؤمن- آن نوشته بنده را هم مطرح بکنید.
منشى (یزدى)- مى‏گویند حذف شوراى عالى دفاع لازم است اصل صد و ده پیشنهاد کمیسیون است مخالفند.
Majlis:2 Volume:3 Sessions:29-41 Page:1393
نایب رئیس- ما هنوز به آن‏جا نرسیده‏ایم، شما شوراى ملى را بحث کنید، تکلیف شورا که معلوم شد آن بحث شما را هم معلوم مى‏کند. بخوانید، آن را مطرح کنید.
مؤمن- من اجمالًا توضیحى عرض مى‏کنم اگر موافقت بفرمایید توضیح بهتر و بیشتر را جناب آقاى نورى بدهند، خلاصه آن‏که من عرض مى‏کنم این است که (هاشمى- معمولًا بعد از توضیح رأى مى‏گیریم) بله، توضیح مطلب را در کمیسیون جناب آقاى نورى تشریف آوردند و ایشان پیشنهاد کردند که ما غیر از مسأل شوراى امنیت که در مسائل قو مجریه بحث شد. یک شوراى امنیت ملى داریم که فراتر از امنیت کشور است. بلکه در ارتباطى که ممکن است کشور با کشورهاى خارج داشته باشد، یا ممکن است کشور از خارج احیاناً از جهات گوناگون تهدید بشود ما نیاز داریم به این‏که یک شوراى عالى داشته باشیم که این شوراى عالى عهده‏دار این قسمت‏ها باشد و بر این اساس صحبت شد که این شوارى عالى جهات مختلفى را مى‏بایست در تصمیم گیرى‏هایش در نظر بگیرد که به واسط آن ترکیب این یازده نفر را که ملاحظه مى‏فرمایید پیشنهاد کرده‏اند: رئیس جمهور به خاطر این‏که ریاست قو مجریه را دارد، رئیس قو قضاییه همین طور، رئیس ستاد مشترک به خاطر مسأل ارتش در امور نظامى و فرماند کل سپاه، مسؤول اطلاعات کشور به خاطر این‏که اطلاعات مختلف داخلى و خارجى از جهات مختلف در اختیار اوست که باید در این جمع مطرح بکند. وزیر امور خارجه که مسؤول روابط است، وزیر کشور باز جهات داخلى و مسؤول امور برنامه و بودجه و وزیر اقتصاد و دارایى که هر دو این‏ها در رابطه با مسائل مالى کشور در جریان هستند، چون تصمیم گیرى‏ها مرتبط با همه این مطالب هست این جمع پیشنهاد شد و براى این که کاملًا رهبر هم در جریان باشد، دو مشاور به تعیین رهبر پیشنهاد شد.
این اصل را جناب آقاى نورى آن‏جا پیشنهاد کردند و توضیحاتى دادند که کمیسیون اصل شوراى امنیت ملى را که در مرحل عالى قرار دارد، تصویب کرد آن وقت این‏که لازم است که شوراى عالى دفاع حذف بشود یا نه این هم آن‏جا مطرح شد و گفته شد شوراى عالى دفاع در واقع مثل یک کمیته‏اى نسبت به این شوراى امنیت ملى خواهد بود و ضرورتى بر این‏که ذکرش بکنیم نیست و به این صورت که ملاحظه مى‏فرمایید کمیسیون تصویب کرد. حالا به نظرم مى‏آید که اگر مصلحت بدانید حالا جناب آقاى نورى خودشان هم به عنوان موافق یا هر چه توضیحات بیشترى را بدهند تا شورا در جریان بیشتر قرار بگیرد.
نایب رئیس (هاشمى)- رأى بگیریم که ببینیم جلسه موافق است ما این را در بحث بگذاریم یا نه؟
عمید زنجانى- چرا مجلس در این مجمع حضور ندارد، توضیحى داده بشود بد نیست (مؤمن- مسأله مجلس هم بحث شد و بعد از بحث ها رأى نیاورد).
نایب رئیس (هاشمى)- حالا که ما وارد مسائلش نشدیم. آقایانى که با ورود این موضوع در بحث جلسه موافق هستند، رأى بدهند (اکثر دستشان را بلند کردند) تصویب شد. اکثریت مى‏خواهند بسیار خوب، حالا آقاى مؤمن توضیحشان را دادند چون مبتکر قضیه آقاى نورى بودند، ایشان به عنوان موافق باید صحبت بکنند، نه به عنوان توضیح گر نمى‏شود. اگر یک نفر مخالف صحبت کند، بعد ایشان صحبت کند.
منشى (یزدى)- آقاى حبیبى به عنوان (مخالف) صحبت مى‏فرمایند.
Majlis:2 Volume:3 Sessions:29-41 Page:1394
نجفقلى حبیبى- بسم اللّه الرحمن الرحیم. من با اصل مسأله مخالف نیستم. براى همین هم رأى دادم که این موضوع مورد بحث قرار بگیرد منتها دو، سه تا نکته در این طرحى که الان تهیه شده وجود دارد که به خاطر همین قضیه مخالفم یکى این‏که این‏جا گفته شده «حدود اختیارات و وظایف این شورا را قانون معین مى‏کند». بعد گفته شده «مصوبات شورا پس از تأیید مقام رهبرى لازم الاجرا است.» این‏که دو تا با هم متناقضند اگر گذاشتیم که آن تعیین بکند شاید آن‏ها نخواستند که بگویند مثلا مصوباتش بعد از تأیید مقام رهبرى لازم الاجراء است. یعنى وقتى آن‏جا حدود مشخص بشود که این شورا مى‏خواهد چه کار بکند، آن وقت است که معلوم مى‏شود در آن قانون باید این مسأله را بنویسند. این حالا این‏جا یک کمى ناهماهنگى دارد.
دوم این‏که این تعداد افراد، اگر این شوراى امنیت ملى و تصور این کار را من در ذهن خودم دارم این است که در حقیقت خط مشى‏هاى کلى کشور را در مسائل مهم اقتصادى، سیاسى، داخلى، خارجى، دفاع همه این‏ها را در بر مى‏گیرد و مثلًا یک کمیته‏هایى هم در ذیل خودش خواهد داشت که حالا کمیته امنیت دفاع کشور است یا امنیت کشور است یا امنیت خود دفاع ملى است هر چه که بیاید این تقریباً خطوط کلى را تعیین مى‏کند، یعنى یک کمکى است به آن وظیف رهبرى که آن‏جا گفتیم که تعیین سیاست‏هاى کلى این یک بخش آن کار را براى رهبرى انجام مى‏دهد یا براى کل کشور. یک کمکى است یا تداخلى با خود مجمع تشخیص دارد که آن هم ممکن است در مسایل کلى وارد بشود. این‏ها یک مقدارى باید روشن‏تر بشود. به هر حال آنچه که من برداشت مى‏کنم این است که این مى‏خواهد خط مشى‏هاى مهم را تعیین بکند این تعداد گروه که این‏جا ذکر شده خیلى زیاد به نظر مى‏رسد یعنى مسایل بسیار حساس امنیتى ... فرض حالا ما مى‏خواهیم در خلیج فارس چه سیاستى را پیش بگیریم یا در فلان کشور آفریقایى که دارد یک گروه جدیدى یا یک دولت جدیدى روى کار آمده این ممکن است عملش طورى باشد که با امنیت ملى ما تضاد داشته باشد پس ما باید حالا چه بکنیم؟ یک سیاست‏هاى این جورى که تقریباً همه جاى دنیا را شامل مى‏شود همین وضعیت که وقتى آمریکایى‏ها در خلیج فارس مى‏جنگیدند مى‏گفتند چون این جریان‏ها مخالف امنیت یا منافع حیاتى ماست در این‏جا دخالت مى‏کنیم. یک چیز خیلى وسیعى است آن وقت آن تصمیم‏هاى خیلى فشرده مى‏خواهد که معمولًا هم اجرا احتیاج به این دارد که به صورت قوانین دربیاید بعضى اوقات به اصطلاح یک تصمیمات حادى است که حالا خودشان مى‏خواهند تصمیم به اجرا بگیرند این یک مقدارى باید روشن بشود. بنابراین من فکر مى‏کنم که این تعداد افراد که این‏جا وجود دارند، زائدند، مثلًا شاید مسؤولین نظامى این‏جا ضرورت نداشته باشند وقتى که ما شوراى عالى دفاع را زیر این مجموعه تشکیل خواهیم داد این را آن‏جا ببرند اصلًا شما بعضى تصمیم گیرى‏هایتان که مى‏خواهید این‏جا خیلى سرى باشد بعد بیایید مجموعه آدم‏هاى متعددى را این‏جا بیاورید، خوب چرا درز پیدا بکند؟
این باید خیلى فشرده‏تر از این باشد. من با تعداد زیادش مخالفم، رئیس قو قضاییه، رئیس جمهور، رئیس مجلس و مثلًا دو نفر یا یک نفر از طرف مقام رهبرى یا حتى مى‏شود این دو نفر از مقام رهبرى را از طریق مجمع تشخیص مصلحت در این‏جا وارد بکنیم یعنى از آن طریق بیایند. من روى این قضایا فقط مخالفم و الا با اصل مسأله جداً موافقم و این یک امرى‏
Majlis:2 Volume:3 Sessions:29-41 Page:1395
حیاتى است براى کشور و سیاست‏هاى مهم ملى و بین المللى‏اش که مى‏خواهد تصمیم بگیرد در بخش‏هاى اقتصادى و سایر بخش‏هاى دیگر اما خیلى فشرده باید باشد. خیلى متشکرم.
منشى (یزدى)- آقاى نورى.
عبداللّه نورى- بسم اللّه الرحمن الرحیم. در رابطه با بحث شوراى امنیت ملى من فکر مى‏کنم شاید کشورى نباشد که جایگاهى و یا نهادى تحت عنوان شوراى امنیت ملى یا شوراى عالى دفاع ملى یا شوراى عالى دفاع و امنیت ملى یا شوراى عالى پدافند ملى و تعابیرى از این قبیل نداشته باشد ... (امینى- در قانون اساس شان هست) ممکن است در قانون اساسى‏شان باشد، ممکن است نباشد. مثلًا اهمیت شوراى امنیت ملى آمریکا الان در آمریکا از نظر جلسات براى شخص رئیس جمهور آمریکا بیشتر از هیأت دولت و هیأت وزیران آن است یعنى به دلیل خوى سلطه جویى که در سراسر دنیا دارند که اعم از کشور خودشان هم هست آن قدر حساسیت که به بحث امنیت ملى نشان مى‏دهند حتى بیشتر است از تشکیلاتى مثل هیأت دولتشان.
چیزى که در رابطه با امنیت ملى مطرح مى‏شود و در تعابیر مختلف آمده چیزى است که استقلال، تمامیت ارضى، تأمین منافع ملى و ثبات نظام را باعث مى‏شود و به تعبیر دیگر وقتى ما چیزى را به عنوان امنیت ملى مطرح مى‏کنیم یعنى آن مجموعه‏اى که امنیت و ثبات را براى نظام و ارزش‏هاى نظام به وجود مى‏آورد که اگر آن‏ها رعایت نشود ممکن است امنیت و ثبات نظام در معرض تهدید قرار بگیرد. حال این تهدید ممکن است در بعد اقتصادى باشد، در بعد اجتماعى باشد، در بعد نظامى باشد، در بعد اغتشاش داخلى و مسایل عدم امنیت داخلى باشد و اشکال مختلفى که دارد.
در خود کشور ما وقتى نگاه بکنیم با این که در زمان رژیم سابق شوراى پدافند ملى (و یا امنیت ملى که حالا تعبیر ماست) وجود داشته، حالا جناب آقاى حبیبى فرمودند که این ترکیب زیاد و گسترده است ترکیب آن‏ها معمولًا خیلى کوچک و محدود بوده، نخست وزیر بوده، رئیس ساواک بوده، رئیس ستاد مشترک ارتش بوده که آن‏جا به عنوان رئیس کل نیروهاى نظامى شناخته مى‏شده و وزیر امور خارجه بوده که ترکیب چهار نفرى بودند بر حسب مورد هم وزراى اقتصادى شرکت مى‏کردند و حتى بر حسب مورد وزیر کشور و بعضى از وزراى دیگر شرکت مى‏کردند. اما اصل، این چهار نفر بودند یک تشکیلات بسیج ملى هم که تقریباً وجود خارجى نداشته خیلى چیز محدودى بوده آن هم جزو همین تشکیلات بوده که به عنوان نفر پنجم مطرح بوده ولى همیشه در جلسات حضور نداشته اما از طرف دیگر به دلیل این‏که مسایل امنیتى بررسى مى‏شده اصلًا دبیرخانه شوراى امنیت ملى ستاد مشترک بوده و دبیرش از ژنرال‏ها و فرماندهان عالى‏رتبه ارتش در همان شرایط هم بوده و تأیید و نظر نهایى را یا از شاه مى‏گرفتند یا از شوراى امنیت ملى در عین حال وقتى ما جمع بندى مى‏کنیم مى‏بینیم یک شوراى امنیت ملى زمان سابق که وجود داشته که مرتب جلسه داشته است.
من یک چیز سر انگشتى نوشتم دیدم این‏ها از نظر روابط خارجى شان چون برنامه ریزى حساب شده‏اى داشتند (به دلیل وابستگى) مشکل سیاست خارجى شان را کاملًا حل کرده بودند. در رابطه با اقتدار نظامى‏شان باز به دلیل همان ارتباط خارجى توان نظامى تسلیحاتى خودشان را بالا بردند و مشکلى نداشتند. به دلیل داشتن ساواک و تشکیلات انتظامى توان امنیت‏
Majlis:2 Volume:3 Sessions:29-41 Page:1396
داخلى‏شان را بالا بردند و مشکلى نداشتند. از نظر اقتصادى به دلیل آن حجم فروش نفت و امکاناتى که داشتند مشکل جدى نداشتند ولى از یک موضوع تحت عنوان مذهب و یا مسایل اجتماعى کمترین غفلت را کردند و بیشترین مسأله یعنى انقلاب برایشان پیدا شد یعنى یک چیزى است که اگر همه جانبه با هم دیده نشود (یک مجموعه از مسایل کشور، آن‏هایى که به ثبات نظام مى‏تواند لطمه بزند) ممکن است خداى ناخواسته در تثبیت نظام ما خدشه وارد بکند که عرض کردم که در همه جا هم وجود دارد.
آنچه که در این‏جا مطرح است و ما در بحث‏هاى مفصل خودمان در ارتباط با وظیفه‏اى که جناب آقاى هاشمى به من و بعضى از دوستان محول فرموده بودند داشتیم واقعاً به این نتیجه رسیدیم که حتماً این خلأ را باید پر بکنیم یعنى اقتصاد ما در چهارچوب تثبیت نظام، حتماً باید امنیت نظام را در نظر بگیرد، مسایل اجتماعى ما همین جور، نظامى همین جور، سیاست خارجى ما همین جور و ارتباطاتى که این‏ها با همدیگر دارد سیاست خارجى در مسایل نظامى اثر مى‏گذارد. مسایل نظامى در سیاست خارجى اثر مى‏گذارد و ارتباطاتى که به طور طبیعى این‏ها با هم دارند. وقتى مى‏رویم سراغ این که این مرجعش چیست یک مرجع روشن مشخصى را در این رابطه نمى‏یابیم. از طرف دیگر ما در کشور شوراهاى مختلفى داریم، شوارى عالى دفاع داریم که من همین چند روز پیش در بحث‏هایى که با جناب آقاى خامنه‏اى داشتم صحبت کردم که شوراى عالى دفاع آیا واقعاً در مسؤولیت دفاعى- نظامى مى‏توانسته کارى بکند و موفقیتى داشته؟ اگر چیزى تحت عنوان شوارى عالى دفاع نداشتیم و واقعاً اگر شوراى عالى دفاع را به عنوان کمیته نظامى و تشکیلات نظامى- دفاعى ببینیم این که الان گذاشته شده مجموعه آن نیست که باید باشد و این مشکل را هم نمى‏توانسته حل بکند براى این‏که آن‏جا وزیر خارجه نیست، وزیر کشور نیست، مسؤول اطلاعات کشور وجود ندارد و مسؤولین اقتصادى کشور هم نیستند یک ترکیب بیشتر دفاعى- نظامى است اگر باشد. تازه وظایف روشنى هم که ندارد. شوراى امنیت کشور است که با مسؤولیت وزیر کشور تشکیل مى‏شده، شوراى هماهنگى اطلاعات است با مسؤولیت وزارت اطلاعات بوده، شوراى عالى سیاسى است که جناب آقاى موسوى تشکیل دادند و مسایل سیاست خارجى را مى‏دید ولى این سه چهارتا شورا و احیاناً شورایى که مسایل اقتصادى را از بعد امنیتى- دفاعى نگاه مى کند یک جامعى نداشته در کشور که آن جامع بتواند این‏ها را همه جانبه ببیند و نسبت به آن تصمیم بگیرد کار بکند.
البته من مطلب زیادى نوشته‏ام ولى فکر مى‏کنم وقتم گذشته باشد، در مجموع ما به نظرمان رسید که حتماً چیزى تحت عنوان شوراى امنیت ملى کشور لازم داریم که بنشینند آن چه که در رابطه با بند اول آمد البته من خودم فکر مى‏کردم که همان هم اگر تأیید باشد با این یک هماهنگى بیشترى دارد ولى اگر الان که این طور شد که «تعیین سیاست‏هاى کلى نظام توسط مقام رهبرى روشن مى‏شود» تعیین سیاست‏هاى کلى نظام را مى‏توانیم در یک تعریف بیاوریم مثل این‏که عدم وابستگى، این خودش یک سیاست کلى است براى نظام. ارتباطاتى که من باب مثال ما مى‏خواهیم با بورکینافاسو برقرار کنیم این هم از آن‏هایى است که نه در تعیین سیاست‏هاى کلى نظام مى‏تواند بیاید نه حتى در شوراى امنیت ملى چون ارتباط زیادى ندارد ولکن ارتباطى که‏
Majlis:2 Volume:3 Sessions:29-41 Page:1397
ممکن است در رابطه با تعیین سیاست‏هاى کلى نظام مثل ارتباط با غرب، شرق، به اصطلاح یک بلوکه شدن اقتصاد ما یا دو بلوکه شدنش و چیزهایى از این قبیل ارتباطات گوناگونى که داریم و احیاناً تصمیمات حاد و مقطعى که ممکن است به وجود بیاید که همه این مسایل را باید در کنار هم ببینیم ما چیزى تحت عنوان شوراى امنیت ملى نیاز داریم که این شوراى امنیت ملى عمدتاً به دلیل این‏که ترکیبش یک ترکیب اجرایى کشور است ریاستش با رئیس جمهور است ولى به دلیل این‏که در راستاى سیاست‏هاى کلى نظام که تعیین‏اش توسط رهبر مى‏شود باید باشد و در ارتباط با نیروهاى مسلح که حافظ امنیت کشور هم از نظر اجرایى در بعد نظامى و امنیتى‏اش هستند قرار دارد حتماً باید مصوبات شوراى امنیت ملى به تأیید رهبر برسد.
اما این‏که آیا ما در کنار این شوراهاى دیگرى لازم داریم و این شوراها منشعب از شوراى امنیت ملى است مثل شوراى امنیت کشور و دفاع و سیاست خارجى و اقتصاد دفاعى و شوراى هماهنگى اطلاعات آن یک بحث جدایى است که من نمى‏دانم حالا برادرها بخواهند بحث بشود یا نشود اجمالًا آن‏که ما روى آن تکیه جدى و حساس داریم همین است که الان آمده ترکیبش هم به نظر من قابل بحث است. البته این‏هایى که این‏جا آمده دلایل گوناگونى داشته، بعضى از افرادى که آمده‏اند پیشنهاد مشخص خود من نبوده است والسلام.
منشى- بسیار خوب، مخالف دیگرى اسم ننوشته، آقایان خزعلى و بیات هم در موافقت اسم نوشته‏اند، البته خود آقاى نورى کمى بیشتر از ده دقیقه صحبت فرمودند.
نایب رئیس (هاشمى)- من هم دو کلمه در مخالفت صحبت مى‏کنم فقط به خاطر این‏که راه را باز کنم براى این‏که قدرى بیشتر بحث بشود این مسأله مهمى است عوارضى را که ممکن است داشته باشد من مطرح مى‏کنم. یکى این‏که در این طرح آقایان، رئیس مجلس نیامده که قطعاً رئیس مجلس باید جزو این‏جا باشد چون مجلس شوراى اسلامى در نظام ما نهادى نیست که بتواند غایب باشد از یک کار به این مهمى. بسیارى از چیزها باید در مجلس قانونش بگذرد. رئیس مجلس اگر در جریان نباشد حتماً به مشکل برخورد مى‏کند این یک.
مسأله‏دیگرى که مشکل پیش خواهد آورد به محض این‏که ما این جورى تصویب کردیم ما الان در قانون ارتش- تا ماده داریم که مربوط به شوراى عالى دفاع است، یعنى کارهاى عمده نظامى‏مان را به شوراى عالى دفاع داده‏ایم. آن‏ها کارهاى کمى هم نیست. کارهاى بسیار مهمى است از تکالیف شوراى عالى دفاع است اگر شوراى عالى دفاع را ما همین جورى حذف بکنیم این شورایى هم که تشکیل مى‏شود این نمى‏تواند وظایف شوراى عالى دفاع را انجام بدهد آیا آن‏ها را چه کار بکنیم یکدفعه همه را ول بکنیم؟ این‏که عملى نیست، بگوییم به این منتقل بشود این هم درست نیست فرض است که بگوییم یکى از کمیته‏ها این باشد، کمیته هم باز معنا ندارد آن‏جا هم رئیس جمهور، نخست وزیر هست هم همه این‏هایى که شما نوشتید خیلى‏هاشان آن‏جا هستند نفر نماینده رهبر هست و وزیر دفاع، رئیس ستاد مشترک، فرمانده کل سپاه هست یک مجموع آن طورى هستند آن ها هم یک کمیته‏اى ... فرض بر این است که بگوییم آن کمیته نظامى است این‏جا باشد چیزهایى هم در قانون هست آن وقت البته آن بشود شوراى عالى و این شوراى امنیت ملى بشود این هم درست نیست دیگر شوراى عالى که کمیته نظامى نمى شود باید این‏جا بگوییم تصریح کنیم که شوراى عالى دفاع به صورت یک چیزى اگر خواستیم باید فکرى براى او بکنیم.
Majlis:2 Volume:3 Sessions:29-41 Page:1398
شوراى امنیت کشور را هم که همین حالا تصویب کردیم بسیارى از اختیاراتى که ما مى‏خواهیم به این‏ها بدهیم در شوراى امنیت کشور هست شوراى امنیت کشور قانون بسیار محکمى دارد مسایل داخلى کشور ترتیبى دارد که آن هم باز به این آسانى نیست که بگوییم از شعبه‏هاى این باشد و اجرایى باشد این هم یک مشکلى است که ما داریم. ترکیب این‏جا هم به نظر مى‏رسد زیادى است مثلًا وزیر اقتصاد و وزیر برنامه و بودجه را هر دو را گذاشتیم این‏جا، ما بنا بر کم کردن دادیم دلیلى هم نداریم این قدر زیاد باشند، باید بعضى از چیزهایى را که لازم نیست از این‏جا کم بکنیم کوچک‏ترش بکنیم که این‏ها بتوانند مخفى‏تر یا مثلًا با افراد محدودتر کار بکنند حالا روى ترکیب آن هم حرف است. بحث ادامه پیدا بکند بعد از بحث من خیال مى‏کنم دو سه نفر از جلسه مأمور بشوند بروند تا جلسه بعد ما یک متن بى‏عیبى درست کنند چون یک اصل جدیدى است مربوط به وظایف دیگر نیست خودش در جاى خودش مستقل است. دو سه نفر، پنج شش نفر این‏جا تعیین کنیم بروند بنشینند با توجه به سؤالاتى که من مى‏کنم یک اصل حساب شده‏اى براى این کار بیاورند.
منشى (یزدى)- آقاى خزعلى فرمایشى دارید بفرمایید.
ابوالقاسم خزعلى- من درباره یکى دو مطلبى که جناب آقاى حبیبى اشاره کردند مى‏خواهم عرض بکنم. ایشان گفتند تناقضى در ذیل به چشم مى‏خورد که حدود اختیارات و وظایف این شورا را قانون معین مى‏کند و احتمالًا ممکن است قانون اجازه مصوبات را به این‏ها ندهد. بعد مى‏گویند مصوبات شورا پس از تأیید مقام رهبرى لازم الاجراست کأن تناقضى به چشم مى‏خورد. این مصوبات شورا که در قانون اساسى آمده قهراً اعلام مى‏کند به آن‏ها که باید مصوبات را شما اجازه بدهید چون در قانون اساسى برایشان پایه گذارى شده حدود اختیارات و وظایف که چگونه کار بکنید شبیه آیین‏نامه براى کارى که مصوبات شما مسلم نافذ است من نمى‏توانم نظرى بدهم منتها راه کار شما را تعیین بکنم تقریباً کار آن‏ها شبه آیین‏نامه است نمى‏خواهم بگویم قانون نیست اما قانونى است که شبه آیین‏نامه است کار این‏ها را منظم مى‏کند و اشکالى که حضرت عالى داشتید و جناب آقاى هاشمى هم تأیید کردند این‏ها را ممکن است نه این‏که بگوییم یازده نفر نباشند بگوییم یازده نفرى که شناور باشند یعنى رهبر در جایى نفر را مصلحت مى‏داند امر مهمى است و حساس باید همه به آن اسرار وقوف نداشته باشند الا افراد خیلى سطح بالا، این‏ها را در اختیار رهبر بگذاریم در جایى که مى‏بیند تمام افراد لازم است همه افراد را، در جایى که بعضى افراد را لازم مى‏داند همان بعض افراد. بنابراین تثبیت و عددش باشد شاید هم گاهى نیاز باشد به زیادترش، در تثبیتش مقررش کنند به شناور آن اشکال آخر هم گمان مى‏کنم که حل شده باشد.
منشى (یزدى)- آقاى خوئینى‏ها بفرمایید.
سید محمد موسوى خوئینى‏ها- بنده هم در مخالفت که صحبت مى‏کنم یک مقدار ناشى از این است که صحبت آقاى نورى و این‏ها درست براى من روشن نکرد که جایگاه این چیست یعنى ما در این ده ساله که شوراى امنیت ملى نداشتیم کدام کارهایى را در این کشور داشتیم که هیچ ارگانى نبود که بگوید این وظیفه توست که انجام بدهى بگوید نه این به من مربوط نیست و بلکه مثلًا شوراى امنیت ملى باید باشد این کارها را رویش تصمیم گیرى کند و این‏که‏
Majlis:2 Volume:3 Sessions:29-41 Page:1399
حالا مثلًا در آمریکا شوراى امنیت ملى هست ببینید در این‏که اگر ما از یک جایى بخواهیم کپیه یک چیزى را بگیریم همه چیز آن‏جا را باید بدانیم. خوب ما آن‏جا اصلا رهبرى نداریم در آمریکا در نظام حکومتى‏اش رئیس جمهور است و بعد از رئیس جمهور یک مقام دیگرى به عنوان رهبر که این وظایف و اختیارات خاصى را هم که در این قانون اساسى برایش قائل هستیم این‏ها را هم خوب آن‏جا ندارد ما نمى‏دانیم آیا مجلس قانونگذارى آمریکا اختیاراتش در قانونگذارى براى کشور مثل مجلس ماست که مى‏گوید در همه چیز مى‏تواند قانونگذارى کند یا یک شکل دیگر است همچنین دولتش یعنى بنده نمى‏دانم. لهذا من نمى‏دانم حالا این‏که شوراى امنیت ملى در آمریکا در مجموعه سیستم آن‏جا جاى خوبى دارد آیا در مجموعه سیستم ما هم شوراى امنیت ملى همان جاى خوب را دارد؟ چون باید همه چیزش درست بررسى بشود. بنده در این‏جا مى بینم مثلًا نفر از قو مجریه در این شوراى امنیت ملى هست این لابد معنایش این است آن طراح اصل! عمده مسایل را در ارتباط با مسایل اجرایى کشور مى‏بیند که از این ترکیب یازده نفر که آن دو نفر که از طرف رهبر است آن هیچ خصوصیت و رنگى ندارد نفر رهبر تعیین مى‏کند لابد این هم از باب این‏که چون رهبر اشراف بر همه امور کشور باید داشته باشد در یک چنین مجموعه مهمى حضور رهبرى از طریق این دو نفر است. اما آن بقیه که حضور رئیس جمهور به چه دلیل است؟ وزیر اطلاعات، وزیر امور خارجه، وزیر کشور یعنى معلوم مى‏شود مسایلى است در ارتباط با وظایف اجرایى که به این وزیر مربوط است در آن‏جا مطرح مى‏شود خوب یک ترکیبى است که عضوش از قو مجریه هستند عمدتاً مسایل مربوط به قو مجریه است.
مى‏ماند رئیس ستاد مشترک و فرمانده کل سپاه پاسداران لابد به ملاحظه این‏که در ارتباط با مسایل دفاعى و نظامى کشور هم مى‏خواهد تصمیم بگیرد که تقریباً شوراى عالى دفاع هم مى‏تواند این کار را انجام بدهد و آن یک ترکیب مناسب‏ترى هم هست تا در ارتباط با مسایل نظامى و دفاعى کشور اگر خواستند بحث کنند تصمیم مهمى را بگیرند بگویند وزیر امور اقتصادى و دارایى هم باشد چون بالاخره این کارها پول مى‏خواهد در آن‏جا حضور داشته باشد برنامه و بودجه هم باشد باز به یک دلیل دیگر و هم چنین با این ترتیب بنده هنوز درست نفهمیده‏ام از این توضیحات تعریف خاصى هم نشده درست مثل همان بحثى است که این‏جا مفصل داشتیم یک اسمى ما آوردیم «شوراى امنیت ملى» چه کار بکند این شوراى امنیت ملى حدود اختیارات و وظایف این شورا را قانون معین مى‏کند. تمام ریش و قیچى را بردیم دادیم دست قانونگذار، یعنى معلوم مى‏شود مجلس مى‏تواند این شورا را یک چیز خیلى کوچک و بى‏خاصیتى بکند چون تمام حدود و اختیاراتش را آن باید بیان بکند و همان مجلس هم مى‏تواند این را یک چیز بسیار عظیمى درست بکند آنچنان اختیاراتى به او بدهد که خیلى قدرتمند و نیرومند باشد. آن وقت آیا ما یک چیزى که فکر مى‏کنیم این قدر مهم است رئیس جمهور، رئیس کى هست، قو قضاییه در آن است ارتش، نفر از رهبرى تازه مى‏گوییم شما چه کار مى‏خواهید بکنید؟ مى‏گوییم صبر کنید مجلس بگوید چه کار باید بکنیم.
بله آن اشکالى که جناب آقاى دکتر حبیبى فرمودند آن اشکال درست حسابى نبود که جناب آقاى خزعلى هم درست به همان جا چسبیدند و جواب دادند. آن اشکال رفع بشود چیزى نیست که مصوبات را بعد از تأیید مقام رهبرى اجرا کنند خوب بنده هم عرض مى‏کنم باید
Majlis:2 Volume:3 Sessions:29-41 Page:1400
ببینیم مجلس چه قدر اجازه مى‏دهد آن مصوبه به درد بخورى داشته باشد تا حالا مگر این مصوبه را رهبرى تأیید مى‏کرده تصور ما این بوده که معلوم مى‏شود یک تصمیمات بسیار بسیار مهم مى‏گیرند و چون بسیار مهم است باید مقام رهبرى تأیید بکند یعنى آن کسى که طراحش بوده به این دلیل آن را در ذیلش آورده در حالى که اختیار را در دست مجلس داده که مجلس بگوید این چه تصمیمى بگیرد آیا آن تصمیم حالا ببینیم اصلا در حد این هست که رهبرى لازم باشد تأییدش بکند، واقعاً مجلس چنین اختیاراتى خواهد داد یا نخواهد داد. البته من با آن کاملًا موافقم اگر بنا بشود این تصویب بشود و تعریف روشنى نداشته باشد بهتر است همان بگوییم حدود وظایفش را مجلس تعیین کند احاله به مجهول نکنیم. اما بنده تصورم این است اگر طراح این اصل چیز بسیار مهمى در ذهنش بوده حقش است در این‏جا بگوید این چه کاره است. آن اصول وظایف را بگوید منتها بگوید براى نحو اجرایش مثلا قانون بیاید یک چیزى بیان بکند آن را نگوییم بگذاریم در اختیار مجلس، طبیعت مجلس هم این است که اجازه نمى‏دهد این شورا یک چیز قدرتمند و نیرومندى بشود که برود فردا یک چیزهایى تصویب کند که کل قوانین را هم به هم بریزد. بنده از این جهت که تصویر روشنى از این شوراى امنیت ملى در ذهنم نیست مخالفم.
منشى (یزدى)- آقاى بیات بفرمایید.
اسداللّه بیات- بسم اللّه الرحمن الرحیم. مخالفت‏هاى سروران ما جهات مختلفى داشت بعضى از جهات این بود که مثلًا رئیس مجلس در این‏جا نیست ما روى تعداد اعضاء اصرار نداریم خود آقاى نورى در کمیسیون راجع به فرماندهى سپاه پیشنهاد نداشتند. این پیشنهاد را کمیسیون داد بنابراین در رابطه با اعضاى شوراى امنیت ملى این مسأله قابل حل است این اشکال مهمى نیست. اما اگر مخالفت سروران به این معناست که ما چنین چیزى را نمى‏خواهیم و در کشور مگر چیزى بدون این جا مانده، معطل بوده تا ما با پیشنهاد این قضیه این مسأله را حل بکنیم؟ خوب بود که در این رابطه خود جناب آقاى هاشمى توضیح فرمودند.
شما مى‏دانید در طول دوران هشت ساله جنگ تحمیلى شوراهایى به وجود آمد که این شورا شوراهاى عالى دفاع نبود، شوراى هماهنگى اطلاعات هم نبود، شوراى هماهنگى سیاسى هم نبود مثلًا در یک مقطع ما آمدیم دیدیم که شوراى عالى پشتیبانى جنگ به وجود آمد. شوراى عالى پشتیبانى جنگ علاوه براین که کارهاى دفاعى و نظامى را در این‏جا مطرح مى‏کردند در رابطه با مسایل مالى تصمیم مى‏گرفتند در رابطه با جعل مالیات تصمیم مى‏گرفتند. در رابطه با این‏که چه قدر ما از مردم پول مى‏گیریم تصمیم مى‏گرفتند. این‏که ما در شوراى امنیت ملى روى وزارت اقتصاد و دارایى یا برنامه و بودجه تکیه داشتیم روى آن قضیه است و در تجربه دنیا هم همین معنا را نشان مى‏دهد.
بحث، بحث امنیت ملى است، اعم از داخلى و خارجى و شما مى‏دانید حتى اجازه قانونگذارى از امام گرفته‏اند و براى این‏که مسأله درست جا بیفتد جلساتى با نمایندگان داشتند، با مسؤولان نظام داشتند. این مسأله، مسأله شوراى عالى دفاع بود اما دقیقاً تجربه نشان داد ما چیزى در این جامعه نیاز داریم که جایش خالى است که در آن‏جا مسایل مالى، مسایل اقتصادى، برنامه ریزى، بنیه دفاعى امکانات دفاعى، تجهیزات، روابط با
Majlis:2 Volume:3 Sessions:29-41 Page:1401
خارجه اولویت را ما به کدام بدهیم مجموعه این‏ها مسایلى است که یقیناً یک چنین چیزى را ما لازم داریم و حالا مسأله این‏که آقاى نورى صحبت از آمریکا و این‏ها کردند حالا اصلًا ما اسم نمى‏آوریم ولى واقع قضیه که تنها این نیست، شوروى هم همین را دارد جاهاى دیگر هم قوانین اساسى دیگر را ملاحظه بکنید این را دارد و قبل از انقلاب هم این مسأله در این‏جا بود منتها در آن موقع اعضا- نفر بود الان پیشنهاد شده است که مثلًا یازده نفر باشد، کمتر باشد. منتها در کمیسیون ما دو تا ذهنیت داشتیم بعضى از سروران معتقد بودند که شوراى عالى دفاع حذف بشود همین جایگزین او بشود جناب آقاى مؤمن و بنده هم در خدمت ایشان با بعضى از برادران دیگر ما اعتقادمان بر این بود که چون قانون اساسى قبلى شوراى عالى دفاع را به عنوان یک تشکیلات پیش بینى کرده و هنوز هم از مقام رهبرى اجازه نگرفته‏ایم بحث بکنیم ما معتقدیم که آن هم باشد.
ممکن است شما در اعضا تجدید نظر بکنید اما ما چیزى به نام شوراى امنیت ملى لازم داریم. همین طورى که امنیت کشور عمدتاً متمرکز به کارهاى امنیت داخلى است، مسایل مرزهاست، مسایل اشرار است، مسایل مثلا این جورى است اما در مسایل امنیت ملى دقیقاً در این‏جا مسایل در سطح گسترده‏تر و بازتر یعنى در سطح بسیار وسیع‏تر و عام‏تر یعنى کوتاه مدت هم نیست، مقطعى هم نیست بلکه مثلًا شبیه برنامه‏ریزى است که ما 5 ساله و چنین چیزى را لازم داریم و اتفاقاً از نوع مخالفت‏هاى عزیزان من این معنا را فهمیدم که هیچ کدامشان با اصلش مخالف نیستند.
جناب آقاى خوئینى‏ها مى‏گوید درست تعریف نشده عیبى ندارد با آن پیشنهاد جناب آقاى هاشمى قابل حل است که دقیقاً- نفر بنشینند یک مقدار بیشتر مشخص‏تر بکنند اما عملًا در طول این- سال ما واقعاً دیدیم جایش خالى است، یعنى یک چنین چیزى را لازم داریم حتى در رابطه با شوراى عالى سیاستگذارى خود آقایان تجربتاً گفتند، گفتند آقا در قانون اساسى جایش خالى است. مثلًا رؤساى سه قوه هم پیش بینى نشده پس یک چنین چیزى را ما لازم داریم این در رابطه با سیاست‏گذارى اقتصادى و این‏ها بود، در رابطه با مسایل کلى امنیت اعم از مالى، داخلى، اقتصادى، دفاعى و نظامى طبیعى است که ما به چنین چیزى یقیناً نیاز داریم که در آن تردیدى نیست منتها در جاهایى که شوراى امنیت ملى وجود دارد کمیته‏هایى تقریباً در زیر مجموعه وجود دارد، کمیته دفاعى، دفاعى نظامى سیاسى، اطلاعاتى دارد و این‏که در این جا مثلًا پیش بینى شده است که وزیر کشور یقیناً مثلًا این طور البته در نظر ما بود ما حتى فکر مى‏کردیم آن اصلى هم که در کمیسیون تمرکز دستگاه اجرایى ریاست امنیت کشور را در اختیار ریاست جمهورى قرار دادن مثلًا در ذهن ما این بود که ریاست شوراى امنیت بالا در اختیار ریاست جمهورى بشود. آن به عنوان یک کمیته‏اى زیر مجموعه این قرار بگیرد آن مربوط به وزارت کشور بشود. یا یک کمیته‏اى در رابطه با هماهنگى اطلاعات بشود ریاست آن با وزارت اطلاعات مى‏شود. یا یک کمیته‏اى مثلًا زیر مجموعه در رابطه با مسایل هماهنگى سیاسى رئیس آن و مسؤولیت آن با وزارت امور خارجه بشود یک چنین ذهنیتى هم ما در آن‏جا داشتیم. اما همه اعضاى کمیسیون ذهنیت عامشان این بود که چنین چیزى را هم تجربه نشان داده و در طول این مدت ما واقعاً خلأ این معنا را داشتیم مى‏دیدیم حالا اگر یک مقدارى زوایاى قضیه‏
Majlis:2 Volume:3 Sessions:29-41 Page:1402
و ابعاد قضیه روشن نیست به نظر من این مسأله را مى‏شود روشن‏تر کرد.
جناب آقاى دکتر حبیبى مى‏فرمایند که «حدود اختیارات و وظایف این شورا را قانون معین مى‏کند» ... ببینید شما اگر شوراى امنیت ملى را پیش بینى نکنید و مقام معظم رهبرى بیاید هر شورایى را در سطح بسیار بالایى هم پیش بینى بکند این را شما بدانید مسأله امنیت جزء مسائلى است که اگر به قانون هم محول بشود از استحکام بسیار بالاترى برخوردار خواهد بود. جناب آقاى هاشمى اشاره فرمودند قانون شوراى امنیتى که مصوبه مجلس است جزء قوانین قوى مجلس شوراى اسلامى است به تأیید شوراى نگهبان هم رسیده براى این‏که نماینده و مجلس اهمیت امنیت را درک مى‏کند و مى‏فهمد جایگاه شوراى امنیت ملى بالاتر از شوراى امنیت است او ارتباط با یک مسائل داخلى و مرزها و این‏هاست اما شوراى امنیت ملى در یک سطح بسیار گسترده بعد سیاسى دارد روابط خارجى دارد مسائل گوناگونى دارد.
بنابراین به نظر من نه مخالفت جناب آقاى هاشمى مخالفت با اصل بود نه مخالفت جناب آقاى خوئینى‏ها مخالفت با اصل بود، یک مقدارى سؤالاتى داشت بنده نمى‏گویم این سؤالات کلًا منتفى است بعضى از این سؤالات در ذهن ما در کمیسیون هم بود چون یک چیز جدیدى است که ما مطرح کردیم اما در ضرورت اصل قضیه ما حرفى نداریم، قبول داریم. در رابطه با اعضاء، در رابطه با حدود اختیارات برادران پیشنهادهایى را بدهند با پنج تا امضاء، کمتر یا بیشتر ما مى‏توانیم در این‏جا مطرح بکنیم بنابراین من با اصلش موافقم.
منشى (یزدى)- جناب آقاى مهدوى.
مهدوى کنى- بنده علاوه بر مطالبى که آقاى خوئینى‏ها فرمودند دو نکته به ذهنم مى‏آید که باز این مسأله برایم ابهام دارد یک نکته هست که چنین ذهنم خلجان مى‏کند که قسمتى از خلأهاى بسیارى که در این ده ساله ما داشتیم مربوط به تداخل وظایف بوده که الان ما آمدیم یک تمرکزى درست کنیم و به نظر من این شوراى امنیت ملى یک چیز دیگرى مى‏شود دوباره باز در برابر یک عده‏اى که وظایفشان قبلًا مشخص شده و حالا این یک چیز دیگر بالا سر آن قرار مى‏گیرد و تداخل پیدا مى‏کند با وظایف آن‏ها، معارضه پیدا مى‏کند آن‏ها را لغو مى‏کند و شل مى‏کند حتى وزراء و رئیس جمهورى که وظایفى دارند براى اداره مملکت براى برنامه ریزى، سیاستگذارى همه آن‏ها اصلًا در مقابل یک چیز دیگرى قرار مى‏گیرند و به عقیده من با آن مسأله تمرکزى که ما اصلًا این شوراى بازنگرى براى آن برقرار شده اصلًا با آن معارضه دارد که مرتب باز ما شوراها درست کنیم، خوب این کارها وظایف دولت است و رئیس جمهورى که الان به او قدرت داده شده این کارها را خودش مى‏داند که یک عده‏اى از وزراء را از همان شوراهایى که تعیین مى‏کند یک شورا هم براى خودش حالا در هر وقت دلش مى‏خواست تعیین مى‏کند که این مسائل را بیایند بررسى کنند.
دوباره باز یک چیز دیگر براى مقام رهبرى بگذاریم از بالاى سر وزراء بالاى سر مجلس بالاى سر قو قضاییه همه این‏ها براى شوراى عالى دفاع یک چیزى به نظر من معارض و موازى درست کردن است که آن مشکلات را من حدس مى‏زنم به عقل قاصر خودم دوباره ایجاد خواهد کرد. اشکال دیگر هم که به ذهنم مى‏آید آقایان خودتان تصویب کردید که مقام رهبرى‏
Majlis:2 Volume:3 Sessions:29-41 Page:1403
خط مشى سیاستگذارى‏هاى کلى را مى‏دهد خوب توى این سیاستگذارى کلى همین مفاهیم هم هست. اگر بنا باشد که بخواهند در مسائل اقتصادى، مسائل ارتباطات با کشورها و کذا و کذا ... یک خط مشى را بیان بکنند آن‏جا لابد مشاورینى براى رهبر هستند که آن حرف‏ها را با ایشان مشورت بکنند و ایشان هم خط مشى را بیان مى‏کنند. دیگر در آن ها این مسائل هم هست دوباره باز بیایند یک چیز دیگر درست بکنند براى شوراى امنیت ملى این‏که یک چیز اضافه‏اى به نظر من مى‏شود و در مقابل آن اختیارات یا آن جمعى که رهبر براى خودش مثلًا به عنوان مصلحت یا شوراى مصلحت هم هر چه هست در نظر گرفته. لذا به نظر من این یک چیز زیادى است و من پیشنهادم این است که یک چنین چیزى البته لازم هست که این کار بشود ولى این کار در این‏جا مطرح شدنش لازم نیست از وظایفى است که رئیس جمهور و دولت باید انجام بدهند اگر هم مى‏خواهید اشاره کنید یکى از همان شوراهایى که در اختیار دولت هست قرار داده بشود که در اختیار رئیس جمهور است خودش مى‏داند از افرادى که باید تعیین بکند در بعضى از موارد براى تشخیص مصالح چنین چیزى باشد پیشنهاد بنده این است و الا اگر بخواهد یک چنین چیزى را براى اختیارات رهبرى قرار بدهیم یک چیزهاى موازى اضافه کردن است و مسأله تمرکز را به هم زدن.
منشى (یزدى)- آقاى موسوى اردبیلى بفرمایید.
موسوى اردبیلى- عرض کنم من درست خلاف آنچه جناب آقاى مهدوى فرمودند فکر مى‏کنم ما تجربه‏مان در این ده سال گذشته ثابت کرد یک مرکزى مى‏خواهد که تصمیم گیرى‏ها شوراها و امثال این‏ها به آن‏جا مراجعه کنند و آن‏جا تصمیم گیرى نهایى بشود و از یک طرف هم به مقام رهبرى اتصال داشته باشد منتها ما اسمش را سران سه قوه گذاشته بودیم این سران سه قوه هم طبق آن تشکیلات چهار نفر بودند این‏ها عضو ثابتش بودند اما همیشه این‏ها عضو ثابت نبودند هر کجا به هر مسأله‏اى که مربوط مى‏شد یا وزیرش را یا مسؤولش را یا مسؤولینش را آن‏ها مراجعه مى‏کردند یا آقایان دعوت مى‏کردند گاهى با همین پنج نفر تشکیل مى‏شد و گاهى هم با شش نفر هفت نفر هشت نفر ده نفر تشکیل مى‏شد و در این‏جا مسائل با همدیگر ارتباط پیدا مى‏کرد تنظیم مى‏شد پخته مى‏شد لازم هم که بود که به مقام رهبرى عرض مى‏شد ایشان یا اختیارات را به آن‏ها واگذار مى‏کرد و مى‏گفت هرچه خودتان تصمیم مى‏گیرید بگیرید و نوعاً نه، ایشان هم اظهار نظر مى‏کردند و مى‏گفتند که این جور باشد بهتر است و این پایگاه قانونى هیچ نداشت.
اما ما همیشه احساس مى‏کردیم با وجود رئیس جمهور با وجود نخست وزیر و با وجود مثلا رئیس مجلس و رئیس قو قضاییه و این‏ها یک جایى مى‏خواهد که این‏ها باشند و مسائل در آن‏جا مطرح بشود من فکر مى‏کنم شوراى امنیت ملى صورت تکامل یافته این است منتها در آن‏جا هم این پایگاه قانونى نداشت به دستور حضرت امام این تشکیل مى‏شد در قانون اساسى و این‏ها نیامده بود شرح وظایف خیلى روشنى هم نداشت لذا همان چیزى که جناب آقاى مهدوى به نظرشان رسید گاهى تداخل مى‏شد مثلًا آن‏جا تصمیم گرفته مى‏شد نخست وزیر مى‏گفت این جزو وظایف دولت است این‏جا نباید تصمیم گیرى بشود و امثال این‏ها.
حالا ممکن است همان مسأله را به آن صورتى که جناب آقاى هاشمى فرمودند افراد به جاى رؤساى سه قوه یک خرده زیاد و کم بشوند افراد ممکن است مثلًا پنج نفر بودند شش‏
Majlis:2 Volume:3 Sessions:29-41 Page:1404
نفر بشوند هفت نفر بشوند حالا هر چه ... یا همان جور قرار داده بشود یک افراد عضو ثابتى داشته باشد یک افرادى هم مثلا با شوراها که ارتباط پیدا مى‏کند مسائل شوراها که مى‏آید آن‏جا رؤساى شوراها بیایند آن‏جا مثلًا مطالبشان را بگویند از آن طرف هم مقام رهبرى هم یک نفر یا دو نفر مشاورى در آن‏جا داشته باشد حالا یا با حق رأى یا بى حق رأى، حضرت امام یک چیزى فرموده بودند گفته بودند که نماینده من رأى نداشته باشد ممکن است به آن صورت نباشد نماینده رهبر هم حق رأى داشته باشد. و رهبر هم به همان صورتى که من عرض کردم عیناً مثل دور حضرت امام گاهى تأیید مى‏کرد گاهى واگذار مى‏کرد. گاهى رهبر خودش هم وقتى گزارش داده شد اظهار نظر مى‏کرد یا اگر مناسب شد خود رهبر هم مثلا گاهى شرکت کند همان جور که حضرت امام گاهى شرکت مى‏فرمودند وقتى که مسائل لازم بود آقایان خدمت حضرت امام مى‏رفتند هم امام را زیارت مى‏کردند و هم مسائل را در حضور ایشان مطرح مى‏کردند و ایشان هم گاهى نظر مى‏دادند گاهى نظر نمى‏دادند. همین مسأله را با آن شوراى ملى تشکیل بدهند منتها یک خرده پخته‏تر و بهتر و به این صورت من هم فکر مى‏کنم آقاى هاشمى بهترین فردى است که مى‏تواند افرادى را تعیین کند و این جور جهات را بهتر از همه ما ایشان وارد است ایشان همان چیزها را هم بگوید و این هم بگوید و این هیچ وقت هم آن جورى که حضرت آقاى مهدوى گفتند این جور نیست که از بالاى سر یک چیز بیاید و اضافه باشد و تداخل کند و مخالف تمرکز باشد تصادفاً این کمک به تمرکز است هم یک چیز بالاخره ما هنوز هم احساس مى‏کنیم احتیاج را داریم ممکن است سران سه قوه همین به این عنوان بیاید این‏جا پخته بشود بهتر است.
نایب رئیس (هاشمى)- پیشنهادى مى‏کنند اگر آقایان قبول کردند معلوم شد که مسأله حسابى نپخته است، یعنى سؤالاتى که آقاى موسوى خوئینى‏ها مطرح کردند آن‏هایى که در ذهن من بود و آن‏هایى که آقاى مهدوى فرمودند همه یک سؤالاتى است ما باید جواب بدهیم آقایان موافقت کنید یک گروهى را ... کمیسیون رهبرى مناسب این کار نبود یعنى بعضى آقایان کمیسیون رهبرى بیشتر توجهشان روى مسائل خاصى بوده این عمدتاً مسائل اجرایى، امنیتى نظامى و چیزهایى در آن است ما این‏جا یک ترکیبى از سه چهار نفر معین کنیم برویم بنشینیم یک اصلى را تهیه بکنیم آن اصل را به این‏جا بیاوریم و به بحث بگذاریم یعنى به طور کلى وقت هم بیشتر بدهیم مثلًا همین که حالا وظایف این با مجمع تشخیص مصلحت ممکن است تداخل بکند و این‏ها مى‏خواهند چیزى تهیه کنند که رهبر تأیید بکند خوب مجمع تشخیص مصلحت هم الان مى‏خواهد در مواردى همین کار را بکند من مشخصاً پیشنهاد مى‏کنم آقاى نورى که شروع کننده بودند با توجه به این سؤالات طرحى آماده بکنند افرادى مثلا آقاى خوئینى‏ها که نظر دادند و صاحب‏نظر هم الان در این‏جا هستند، آقاى نخست وزیر باشند که باز مسائل اجرایى را خوب مى‏دانند اگر لازم است من هم باشم که چهار نفر بشویم از آقایان دیگر هم مى‏خواهید اضافه کنید که حالا هرچه کمتر باشیم بهتر است دیگر زیاد وقت همه را نگیریم ما چهار نفر بنشینیم اگر یک چیزى به عقلمان رسید که مسأله شوراهاى دیگر را مسأله مجمع تشخیص مصلحت را و حقوق رهبرى را ... چون ما تعیین سیاست کلى را گفتیم به عهده رهبرى است این درست همان کارى مى‏خواهد بکند که ما به عهده رهبرى گذاشتیم و این ترکیبى که‏
Majlis:2 Volume:3 Sessions:29-41 Page:1405
درست شده یک جورى که همان را الان شوراى امنیت ما ... مثلا این آمریکایى‏ها که الان صحبت است در این مسائل شوراى امنیتشان که تصمیم مى‏گیرد که با کجا رابطه داشته باشیم نداشتیم، اسلحه بفروشیم نفروشیم همه این‏ها را مى‏روند در یک جاى خاصى ... تصمیم مى‏گیرند. پس آقایان ما مى‏رویم تا آخر این دوره که داریم بازنگرى مى‏کنیم ان شاء اللّه یک اصلى مى‏آوریم و تصویب مى‏کنیم جاى اصل را هم تعیین مى‏کنیم کجا باشد. حالا اگر تصویب شد که شد اگر نشد که ...
منشى (یزدى)- خوب بنابراین شما این اصل را بدون این قسمت کل اصل را که تا این‏جا بندهایش تصویب شده ...
نایب رئیس (هاشمى)- آن تمام شد دیگر.
منشى (یزدى)- رأى نمى‏گیرید؟
نایب رئیس (هاشمى)- خوب روى بند بندش ما رأى گرفتیم دیگر رأى گیرى نمى‏خواهد (یزدى- تصویب شده؟) بلى تصویب شده.
محمد مؤمن- جناب آقاى هاشمى! شوراى عالى دفاع الان از این اصل حذف شده.
نایب رئیس (هاشمى)- ما راجع به آن باید نظر بدهیم.
محمد مؤمن- شوراى عالى دفاع از این اصل حذف شده و ... این جزو پیشنهادات ماست که خوب درست نبود حذف بشود.
نایب رئیس (هاشمى)- ببینید اگر چنانچه ما آن را درست کردیم و شوراى عالى دفاع را در آن ندیدیم آن پیشنهاد شما باقى است که به اصل برگردد حالا تا ببینیم ما جاى شوراى عالى دفاع را کجا تعیین مى‏کنیم این را با توجه به آن رویش تصمیم گیرى مى‏کنیم.
حسن ابراهیم حبیبى- اصل یکصد و ده در واقع با این بندش فعلًا تصویب شده.
نایب رئیس (هاشمى)- اجازه بدهید آقاى دکتر حبیبى هم با ما باشند چون که ایشان یک زحمتى روى قوانین اساسى کشیده‏اند و اطلاعات زیادى دارند و به این مسأله شوراى امنیت ملى کمک بکنند بعضى اطلاعات کشورها را اگر بتوانند در این فاصله بیاورند. رأى گیرى ما دیگر نداریم بند بند را رأى گرفتیم دیگر مجموعاً نمى‏شود رأى بگیریم.
منشى (حسن حبیبى)- این بند پس این اصل شد؟
نایب رئیس (هاشمى)- بلى این اصل شد.
محمد دانش زاده مؤمن- پس شوراى عالى دفاع را از این اصل حذف کردید؟
نایب رئیس (هاشمى)- هست فعلًا شوراى عالى دفاع را ما از قانون اساسى حذف نکرده‏ایم باید ببینیم مى‏توانیم حذف کنیم یا نمى‏توانیم.
منشى (یزدى)- جناب آقاى مؤمن بنابراین این بند تصویب شده است ولى شوراى عالى دفاع هست و هنوز حذف نشده.
موسوى خوئینى‏ها- این در قانون اساسى هست حذفش رأى مى‏خواهد.
نایب رئیس (هاشمى)- ما هم مى‏گوییم حذف نکرده‏ایم. پیشنهاد آقایان که «شوراى امنیت» را آورده‏اند به جاى «شوراى عالى دفاع» آورده‏اند اگر ما آن طرحمان را آوردیم آن روشن مى‏شود فعلًا هست فعلًا «شوراى عالى دفاع» به اعتبار خودش باقى است.
Majlis:2 Volume:3 Sessions:29-41 Page:1406
منشى (یزدى)- ولى این شبهه مى‏ماند که به هر حال این اصل 110 به عنوان این بندها یعنى اصل تصویب شده است.
نایب رئیس (هاشمى)- بلى، بلى.
منشى (یزدى)- اگر این جور باشد، خوب در اصل قبلى شوراى عالى دفاع ...
نایب رئیس (هاشمى)- شوراى عالى دفاع را هم باید مستقل کنیم اصلًا شوراى عالى دفاع را اگر هم بنا شد بگذاریم یک اصل مستقلى است این‏که بگوییم تشکیل شوراى عالى دفاع ...
منشى (یزدى)- آن به رهبرى داده شده.
منشى (حسن حبیبى)- جناب آقاى هاشمى شما الان بفرمایید که اصل 110 و این 11 بندى که فعلا تصویب شده مصوب است حالا ممکن است باز بند دوازدهم هم به این اصل اضافه کنیم.
نایب رئیس (هاشمى)- بله بعداً به این اصل اضافه کنیم.
منشى (حسن حبیبى)- فعلًا این 11 بند تصویب شده.
نایب رئیس (هاشمى)- احتمالًا شوراى عالى دفاع را هم اگر تصویب کردیم یک اصل مستقلى خواهد بود و فعلًا در قانون اساسى اعتبارش باقى است.
جنتى- ستاد مشترک هم در نظرتان باشد چون این‏ها اعلام مى‏شود و ستاد مشترک ...
نایب رئیس (هاشمى)- خیلى خوب ما روى همه این‏ها کار مى‏کنیم ان شاء الله حالا مسأله بعدى را مى‏خواهید مطرح بکنید؟ ...
منشى (یزدى)- آقایان مثل این‏که مایلند الان جلسه را ختم کنیم.
نایب رئیس (هاشمى)- فردا صبح این‏جا همان محظور را دارند.
منشى (یزدى)- ما هم شوراى نگهبان جلسه داریم و هم دو سه تا کار داریم.
ى کى از آقایان- فردا صبح باز این‏جا جلسه داریم؟
نایب رئیس (هاشمى)- نه فردا صبح این‏جا مجمع ائمه جمعه است.
منشى (یزدى)- براى آن جلسه ماده 27 هم فردا ساعت ده، در شوراى نگهبان باز جلسه ادامه دارد بالاخره بعضى آقایان تشریف بیاورند.
3- پایان جلسه و تاریخ تشکیل جلسه آینده‏
رئیس- جلسه بعد ما فردا عصر ان شاء الله طبق معمول خواهد بود جلسه ختم مى‏شود.
 (جلسه ساعت 25/ 19 پایان یافت)

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1407
 جلسه سى و پنجم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و سى دقیقه سه شنبه سیزدهم تیرماه 1368 هجرى شمسى برابر با سى ام ذیقعده الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- ادامه بحث پیرامون گزارش شور دوم کمیسیون اول در خصوص اصل 111
3- پایان جلسه و تاریخ تشکیل جلسه آینده‏
Majlis:2 Volume:3 Sessions:29-41 Page:1408
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. جلسه با حضور 18 نفر رسمى است. دستور جلسه را اعلام بفرمایید.
منشى (حبیبى)- بسم الله الرحمن الرحیم، دستور سى و پنجمین جلسه عمومى شوراى بازنگرى قانون اساسى، بعد از ظهر روز سه شنبه سیزدهم تیرماه 1368 هجرى شمسى، مطابق با سى‏ام ذیقعده 1409 هجرى قمرى.
1- دنباله رسیدگى به گزارش شور دوم کمیسیون اول در خصوص رهبر و خبرگان رهبرى.
2- گزارش شور دوم کمیسیون اول در خصوص مجمع تشخیص مصلحت.
رئیس- قرآن تلاوت بفرمایید.
 (حجت الاسلام عبدالله نورى چند آیه از سورة الزمر را به قرار زیر تلاوت کردند)
 اللهم صل على محمد و آل محمد- اعوذ بالله من الشیطان الرجیم‏

 أَمَّنْ هُوَ قانِتٌ آناءَ اللَّیلِ ساجِداً وَ قائِماً یحْذَرُ الْآخِرَةَ وَ یرْجُوا رَحْمَةَ رَبِّهِ قُلْ هَلْ یسْتَوِى الَّذِینَ یعْلَمُونَ وَ الَّذِینَ لا یعْلَمُونَ إِنَّما یتَذَکَّرُ أُولُوا الْأَلْبابِ* قُلْ یا عِبادِ الَّذِینَ آمَنُوا اتَّقُوا رَبَّکُمْ لِلَّذِینَ أَحْسَنُوا فِى هذِهِ الدُّنْیا حَسَنَةٌ وَ أَرْضُ اللَّهِ واسِعَةٌ إِنَّما یوَفَّى الصَّابِرُونَ أَجْرَهُمْ بِغَیرِ حِسابٍ* قُلْ إِنِّى أُمِرْتُ أَنْ أَعْبُدَ اللَّهَ مُخْلِصاً لَهُ الدِّینَ* وَ أُمِرْتُ لِأَنْ أَکُونَ أَوَّلَ الْمُسْلِمِینَ* قُلْ إِنِّى أَخافُ إِنْ عَصَیتُ رَبِّى عَذابَ یوْمٍ عَظِیمٍ* قُلِ اللَّهَ أَعْبُدُ مُخْلِصاً لَهُ دِینِى* فَاعْبُدُوا ما شِئْتُمْ مِنْ دُونِهِ قُلْ إِنَّ الْخاسِرِینَ الَّذِینَ خَسِرُوا أَنْفُسَهُمْ وَ أَهْلِیهِمْ یوْمَ الْقِیامَةِ أَلا ذلِکَ هُوَ الْخُسْرانُ الْمُبِینُ‏

 (صدق الله العلى العظیم)

 «آیه 9 تا 15 سورة زمر»
2- ادامه بحث پیرامون گزارش شور دوم کمیسیون اول، در خصوص اصل 111
رئیس- دستور جلسه را تعقیب بفرمایید.
منشى (محمد یزدى)- بسم الله الرحمن الرحیم، اصل قبلى تمام شد آن گزارش کمیسیون هم که هنوز آماده نشده است، دنباله بحث قاعدتاً اصل یکصد و یازدهم است. مخبر کمیسیون جناب آقاى مؤمن توضیح بفرمایید.
محمد دانش‏زاده (مؤمن) (مخبر کمیسیون)- بسم الله الرحمن الرحیم.
اصل یکصد و یازدهم- هرگاه رهبر از انجام وظایف قانونى خود ناتوان یا فاقد یکى از شرایط مذکور در اصل پنجم و یکصد و نهم گردد، یا معلوم شود از آغاز فاقد بعضى از شرایط بوده است، از مقام خود برکنار خواهد شد. تشخیص این امر به عهدة خبرگان مذکور در اصل یکصد و هشتم مى‏باشد.
مقررات رسیدگى و عمل به این اصل، توسط خبرگان تعیین مى‏شود.
این اصل همان اصل یکصد و یازدهم است که در قانون اساسى فعلًا داریم، فقط دو سه تا تغییر جزئى یا بهتر است بگوییم یک تغییر در آن داده شده و آن تغییر این است که در اصل یکصد و یازدهم که فعلًا در قانون اساسى داریم معترض شده است که هرگاه رهبر یا یکى از اعضاء شوراى رهبرى از انجام وظایف قانونى رهبرى ناتوان شد، یکى «ناتوان شدن» است یا
Majlis:2 Volume:3 Sessions:29-41 Page:1409
فاقد یکى از شرایط مذکور در اصل یکصد و نهم گردد که اول داشته، بعد شرط را از دست بدهد، کمیسیون یک مورد دیگر هم به آن اضافه کرده و آن‏که معلوم شود از آغاز فاقد بعضى از شرایط بوده (که خبرگان درست توجه نکرده‏اند. این را هم اضافه کرده)، از مقام خود برکنار خواهد شد. بعد عمده تغییرى که هست، همین اضافه شدن این قسمت است. بعد دوسه مورد اصلاحات لفظى به عمل آمده: یکى این‏که درصدر اصل «هرگاه رهبر یا یکى از اعضاى شوراى رهبرى» بوده و چون رهبرى شورایى حذف شد، لذا در صدر اصل کمیسیون آورده: «هرگاه رهبر از انجام وظایف» دیگر «یا یکى از اعضاى شوراى رهبرى» را حذف کرده.
و همچنین اضافه شده اصل پنجم و یکصد و نهم. این‏که فقط یکصد و نهم ذکر شده، مهم این بود که مثلًا تنها شرایط مذکور در اصل یکصد و نهم ملاک است و براى این‏که معلوم بشود که هر دو جهت مورد توجه است، اصل پنجم هم اضافه شد.
در جملة آخر هم عبارت اصل یکصد و یازدهم الان این است: «مقررات تشکیل خبرگان براى رسیدگى و عمل به این اصل در اولین اجلاسیة خبرگان تعیین مى‏شود».
این را ما تغییر دادیم: «مقررات رسیدگى و عمل به این اصل توسط خبرگان تعیین مى‏شود» که اولین اجلاسیة هم موهم خلاف بود، حتى اگر نظر آقایان باشد ما در اولین اجلاسیه از شوراى نگهبان سؤال کردیم که آیا حتماً باید مقررات رسیدگى و عمل به این اصل در اولین اجلاسیه باشد یا نه؟ که شوراى نگهبان هم جواب داد: نه، لزومى ندارد. براى این‏که این ایهام حتى در کار نباشد عبارت اصلاح شد که: «مقررات رسیدگى و عمل به این اصل توسط خبرگان تعیین مى‏شود». این خلاصة این اصل است.
منشى (محمد یزدى)- در اینجا یک پیشنهاد از جناب آقاى هاشمیان است که منظورشان تأمین شده است، بنابراین مخالف و موافق اصل مى‏توانند صحبت کنند.
نایب رئیس (هاشمى رفسنجانى)- به نظر ما این اصل جدید نیست، و تغییر عمده هم چون ندارد بنابراین فقط پیشنهادها مى‏توانند مطرح بشود و پیشنهادى هم نداریم ...
عمید زنجانى- آن قسمتى که اضافه کرده‏اند قابل بحث است.
منشى (محمد یزدى)- حداکثر به شکل یک پیشنهاد.
نایب رئیس (هاشمى رفسنجانى)- پیشنهاد حذف مى توانید بدهید. ما در آیین نامه‏مان داریم اگر اصل جدیدى آوردند یا به نظر هیأت رئیسه تغییرات کلى دادند آن موقع بحث مفصل مى شود، فعلًا این طور نیست. اگر پیشنهاد دارید بدهید، پیشنهادتان را مى‏پذیریم. هر کس پیشنهاد حذف بخشى از این را دارد ما قبول مى‏کنیم.
عمید زنجانى- پیشنهاد مکتوب؟
نایب رئیس (هاشمى رفسنجانى)- نه، الان هم مى توانید پیشنهاد بدهید.
اسدالله بیات- آن مواردى را که ما اضافه کرده‏ایم مى‏توانند پیشنهاد حذف بدهند.
نایب رئیس (هاشمى رفسنجانى)- در همان موردى که اضافه کرده‏ایم ایشان روى همان موارد مى خواهند پیشنهاد بدهند، بفرمایید.
عباسعلى عمید زنجانى- بسم الله الرحمن الرحیم، این قسمتى که کمیسیون اضافه کرده: «یا معلوم شود از آغاز فاقد بعضى از شرایط بوده است»، این شامل دو صورت است:
Majlis:2 Volume:3 Sessions:29-41 Page:1410
یکى این‏که از اول واجد شرایط نبوده، الان هم واجد شرایط نیست.
دوم، آنجایى که از اول فاقد شرایط بوده ولى به مرور ایام الان واجد شرایط است، خوب اینجا به چه لحاظى باید عزل بشود؟ در صورتى که الان واجد شرایط است و فرضاً ما این جورى فرض مى‏کنیم که اول که فاقد شرایط بوده به خاطر شبهاتى که از ناحیة خودش هم نبوده (یعنى به عدالتش هم صدمه نمى‏زند) به خاطر شبهاتى که در بین بوده ایشان انتخاب شده و خودش هم دخیل نبوده، ولى حالا که مورد بحث قرار مى‏گیرد واجد شرایط هست. این یا «معلوم شود» شامل هر دو صورت است و یک صورت آن قابل اشکال است. بنابراین پیشنهاد حذف دارم.
نایب رئیس (هاشمى رفسنجانى)- لابد نظر کمیسیون این نبوده، حالا آقاى مؤمن اگر توضیحى دارید بفرمایید.
محمد مؤمن (مخبر کمیسیون)- جناب آقاى عمید شما لطف بفرمایید، یک وقت مى گویند «در آغاز» یک وقت «از آغاز» در فارسى این فرق مى کند. در فارسى اگر «در آغاز» باشد یا «از آغاز» فرق مى‏کند و کمیسیون گفته «از اول» نه این‏که «در اول» نداشته و حالا ممکن است داشته باشد. از اول نداشته، یعنى حالا هم ندارد.
عمید زنجانى- فارسى خیلى غلیظى است.
محمد مؤمن- نه، فارسى غلیظى نیست، فارسى خوبى است.
منشى (محمد یزدى)- بسیار خوب دیگر بحث نکنید، فارسى صریحى است. مطلب روشن است.
نایب رئیس (هاشمى)- پس اگر این باشد، ایشان پیشنهادى ندارند. حالا رأى مى‏گیریم. آقایانى که با این اصلى که قرائت شد موافق هستند، رأى بدهند (اکثر موافق بودند) تصویب شد (به اتفاق آراء). اصل بعدى را بخوانید.
محمد مؤمن (مخبر کمیسیون)- (اصل یکصد و یازدهم، مکرر) که این اصل را ما اضافه کرده‏ایم:
 «درصورت فوت یا کناره‏گیرى و یا عزل رهبر هرگاه وى، فقیه واجد شرایطى را به عنوان معاون خود تعیین نموده باشد با تأیید خبرگان وظایف رهبرى را به طور موقت به عهده مى‏گیرد و گرنه شورایى مرکب از سه یا پنج نفر از اعضاء مجمع تشخیص مصلحت که اکثریت آنان از فقهاء باشند، به انتخاب مجمع مذکور وظایف رهبرى را به طور موقت عهده دار مى‏گردد. خبرگان موظفند در اسرع وقت نسبت به تعیین و معرفى رهبر جدید اقدام نمایند. هرگاه رهبر بر اثر بیمارى یا حادثة دیگرى موقتاً از انجام وظایف رهبرى ناتوان شد در این مدت معاون یا شوراى مذکور در این اصل وظایف او را عهده‏دار خواهد بود.»
این اصل همان طور که ملاحظه مى‏فرمایید در قانون اساسى فعلى نیست و کمیسیون به نظرش آمد که یک نقصى در قانون هست که درصدد تکمیل برآمد که تقریباً دو جهت را این اصل متصدى است:
یکى این‏که وقتى رهبر فوت کرد یا استعفاء داد و کناره‏گیرى کرد و یا بر طبق اصل صد و یازدهم عزل شد و خبرگان هنوز رهبر را تعیین نکرده‏اند و در مشاورات‏شان به زمانى به یک‏
Majlis:2 Volume:3 Sessions:29-41 Page:1411
زمان، یک ماه، کمتر یا بیشتر احتیاج دارند. در این مدت براى این‏که کارهاى مملکت نماند یک رهبرى موقتى را این اصل پیش‏بینى کرده. و همان طور که ملاحظه مى‏کنید، آن رهبر موقت یا فقیه واجد شرایطى است که معاون رهبر قبلى بوده و یا شورایى مرکب از سه یا پنج نفر که اکثریت‏شان را فقهاء تشکیل بدهند، اینها رهبرى را به طور موقت عهده دار مى‏شوند. منتها در مورد معاون همان طور که ملاحظه مى فرمایید شرط شده است که خبرگان باید آن معاون را واجد حداقل شرایط و صالح براى تصدى رهبرى موقت بدانند. این یک مورد است.
یک مورد هم این است که رهبر این طور نیست که به کلى کنار گذاشته شده باشد و یا فوت کرده باشد. نه، یا بیمار شده، یا مسألة دیگرى برایش پیش آمده که موقتاً نمى‏تواند عهده‏دار وظایف باشد. مثلًا پنج، شش ماه مریض است یا کسالتى دارد، نمى تواند، باز همان معاون یا شوراى مذکور در این اصل عهده‏دار وظایف رهبر مى‏شود و در عین حال ملاحظه مى‏کنید که خبرگان را موظف کرده است که هرچه سریع‏تر کار را انجام بدهند. البته ممکن است که در پیشنهادها هم باشد که بعضى از برادرها پیشنهاد مى‏کردند که وقتش را مشخص کنند. اینجا گفته شد که اگر اسرع وقت باشد بهتر است براى این‏که قهراً آنها سعى مى‏کنند هر چه سریع‏تر، و این‏که گاهى اوقات واقعاً ممکن نیست که ما بگوییم دو ماه، که در دو ماه هم کمال کوشش‏شان را بکنند، نمى‏شود! براى این جهت کلمة «اسرع وقت» به کار برده شده و به این صورت که ملاحظه مى‏فرمایید اصل عرضه شد.
نایب رئیس (هاشمى رفسنجانى)- خوب این‏که مشخصاً اصل جدید است. البته این اصل را آقایان در شور اول هم داشتند و ما تفسیرمان از اصل جدید این نیست که اصل جدید در شور دوم باشد. حتى در شور اول هم اگر اصل جدیدى باشد، قرارمان این جورى بود که اینجا بحث مى‏کردیم.
محمد یزدى- جدید به معناى این‏که در قانون اساسى نیست.
هاشمى رفسنجانى- بلى.
محمد مؤمن- بنابراین دو اصل مربوط به تشخیص مصلحت هم جدید است.
نایب رئیس (هاشمى رفسنجانى)- آن جملة بعدى هم قرینة خوبى است. همان که مى گوییم تغییر کلى را هم حتى دادند ما اجازة بحث مى دهیم. این‏که کاملًا جدید است. بنابراین، حالا رأى مى‏گیریم. آقایانى که موافقند این اصل وارد بحث بشود، رأى بدهند (اکثر رأى دادند) تصویب شد. حالا اگر کسى مخالف این اصل است صحبت کند. آقاى یزدى اولین مخالف هستند، بفرمایید.
محمد یزدى- بسم الله الرحمن الرحیم، عرض شود که این اصل یکصد و یازده مکرر، صورى را فرض کرده: فوت، کناره گیرى، عزل. بعد مى‏گوید که در این صورت اگر معاونى هست معاون، اگر نه شورا، بعد هم خبرگان موظف هستند که این کار را بکنند. من عرض مى‏کنم که این‏که معاون براى رهبر باشد، یعنى رهبر در زمان خودش یک معاونى تعیین کرده باشد، معاون به معناى این‏که کارهاى رهبرى را به عهدة او گذاشته باشد یعنى وظایف رهبرى را به او محول کرده باشد ما چنین چیزى اینجا نداشتیم و اصلًا مورد بحث هست که آیا مى‏تواند رهبر این کار را بکند؟ بلى ما داشتیم که مى تواند بعض از اختیارات یا وظایف خود را به دیگرى‏
Majlis:2 Volume:3 Sessions:29-41 Page:1412
واگذار کند که معنایش این است که به فلان آقا مى گوید شما برو این کار را انجام بده، بعد هم که انجام مى‏دهد تمام مى‏شود. آن مقدارى که تصریح شد این بود که رهبر بتواند بعض از وظایف یا اختیارات خود را به یک کسى واگذار بکند و او برود انجام دهد و تمام بشود. اما معاون، معنایش این است که این شخص تحت این عنوان معاونت مى‏ماند و کارهاى او را انجام مى‏دهد. درست مثل همان سمت قائم مقامى، منتها یک درجه پائین‏تر، چنین چیزى را ما در قانون براى رهبرى نداشتیم.
بعد بفرمایید که مسائل ارجاع فتاوا و احتیاطات و فلان ... این اصلًا خارج از این بحث هست که اگر رهبر در موقعیتى که دارد بعض از احتیاطات خودش را به یک فقیه دیگرى مراجعه بکند و به نحوى برترى یک فقیه دیگرى را برساند، آن خارج از این بحث است که صلاحیت رهبرى او را بخواهد. با این ارجاع معین بکند. چون صرف افتاء کافى نیست.
بعد این اصل مى‏گوید که در این ظرف، یعنى فوت یا کناره گیرى یا عزل، اگر معاون دارد، معاون، اگر معاون ندارد، این شورا. شورا هم منتخب است از مجمع تشخیص مصلحت. یعنى مجمع تشخیص مصلحت که در قانون اساسى هم الان آمده است و اینها مصالح کشور را تشخیص مى‏دهند. آنها بیایند سه نفر را، یا 5 نفر را انتخاب کنند و بگویند شما به طور موقت رهبرى را به عهده بگیر تا بعد ما یک رهبر را انتخاب بکنیم.
در پایان هم مى‏گوید خبرگان موظف هستند در اسرع وقت این کار را بکنند. شما در همان اصل اول فرمودید که «تعیین رهبر به عهدة خبرگان است و خبرگان رهبرى دربارة همة فقهاى واجد شرایط مذکور در اصل پنجم بررسى مى‏کنند و اگر کسى واجد است را معرفى مى‏کنند و اگر واجد نیست به آن کیفیت.»
آیا واقعاً در ظرف عزل یا فوت یا کناره گیرى مسئوولیت‏هاى رهبرى جورى است که اگر دو روز، سه روز، پنج روز طول مى‏کشد تا این‏که خبرگان معین بکنند و بگویند چه کسى این مسؤولیت را دارد، کارهاى مملکت مى‏ماند، اختلال در نظام مملکت به وجود مى‏آید؟ خوب همین تعیین سه نفر هم به عنوان شورا همین حالت را پیدا مى‏کند. بالاخره باید مجمع تشخیص مصلحت یک جلسه‏اى بگیرد، بنشینند سه نفر یا پنج نفر را تعیین بکنند. که او مسؤولیت را به طور موقت به عهده بگیرد. خوب این زمانى که براى تعیین یک شوراى موقت به کار مى‏گیریم، این ظرف زمانى براى همان خبرگان باشد که همان رهبر را معین بکنند، در یک فاصلة موقت یکى، دو ماهه که افراد جدیدى به وجود نمى‏آیند که صلاحیت رهبرى را پیدا بکنند. بنابراین اگر به اصل اول یعنى یکصد و هفتم که مربوط به تعیین رهبر و وظائف خبرگان هست دقت بکنیم، بى‏نیاز از این مسأله خواهیم شد. اولًا معاون معنا ندارد به سمت معاونت، ثانیاً تعیین شورا به وسیلة اعضاى خبرگان همان زمانى که آنجا به کار مى‏رود، همان زمان اینجا هم به کار مى‏رود و اگر آن فاصله اختلالى پیش مى‏آید خوب، آنجا هم اختلال پیش مى‏آید.
و ثالثاً این جملة آخرش که «خبرگان موظفند در اسرع وقت این کار را بکنند»، این همان چیزى است که در اول اصل یکصد و هفتم هم آمده است. از این جهت من با اصول این اصل جدید مخالف هستم.
منشى- آقاى امینى به عنوان موافق بفرمایید.
Majlis:2 Volume:3 Sessions:29-41 Page:1413
ابراهیم امینى- بسم الله الرحمن الرحیم، اشکال جناب آقاى یزدى یکى این بود که اینجا صحبت از معاون شده، در صورتى که ما در قانون پیش‏بینى معاون براى رهبر نکرده‏ایم.
منظور کمیسیون این بوده که ... البته رهبر قطع نظر از این‏که ما براى او یک همچو تجویزى بکنیم، خوب حق این‏که یک معاونى براى خودش انتخاب بکند در کارها، یا معاونانى را که دارد و نمى‏توانیم این حق را از او سلب کنیم، حق دارد که این معاون‏ها را تعیین کند. ولى اینجا یک تعمدى بود که لفظ معاون بیاید. براى این جهت که (تفألو بالخیر تجدوه) در واقع این جورى باشد که رهبر الزامى ندارد که معاون داشته باشد. ولى اگر معاون‏ها یا معاونى داشته باشد، خوب کار بهتر انجام مى‏گیرد. آقایان نظرشان این بود که ما این «معاون» را ذکر بکنیم شاید رهبر به فکر بیفتد معاون یا معاون‏هایى براى کار خودش درست کند و مسلماً کارها بهتر انجام مى‏گیرد و اشکال قانونى هم ندارد که معاون داشته باشد، و به نظر مى‏رسد که خیلى هم بهتراست. این از این جهت.
و اما این‏که شورا را اشکال کردند که چه ضرورتى دارد که این شورا را مجمع تشخیص مصلحت تعیین بکند؟ براى این‏که همین وقتى را که این مى‏گیرد، خبرگان کار مى‏کنند و رهبر را انتخاب مى‏کنند. مسأله این است که در یک مواقع ضرورى انتخاب یک رهبرى دائم کار آسانى نیست. ممکن است که یک مدتى طول بکشد بخواهند تحقیق کنند و شرایط یک جورى باشد که نشود در ظرف یکى دو روز تعیین کرد. گاهى ممکن است چند ماه طول بکشد و در این صورت نمى‏شود که این نظام بى‏رهبر باشد.
و اما این‏که فرمودند خوب حالا اگر یک مدتى نباشد، چه اشکالى دارد؟ چند روزى، چه کارى روى زمین مى‏ماند؟ خوب واقعاً کارهاى رهبر یک کارهاى کلیدى و حساس و مهم است. مثلًا فرماندة کل قوا مى‏شود یک ساعت، یک روز بماند؟ نمى‏تواند بماند. یک کارهاى ضرورى دیگرى، جنگ است، صلح است به هر حال یک چنین چیزهائى هست. درست نیست که این کارها بماند. علاوه بر این معمولًا در قوانین دیگر هم که ما دیده‏ایم همیشه براى آن رئیس دولت، مثلًا رئیس جمهور یک چنین فکرهایى کرده‏اند که هیچ وقت بى رئیس جمهور نمانند و یک شوراى موقت ریاست جمهورى را پیش‏بینى کرده‏اند. و اینجا اتفاقاً مناسب است و مخصوصاً با این‏که اگر یک مدت زیادترى هم طول کشید که خیلى وقت‏ها ممکن است اتفاق بیفتد، بنابراین ضرورت دارد.
و اما این تفاوتى که فرمودند که این با مجمع تشخیص مصلحت چه تفاوتى دارد؟ مجمع تشخیص مصلحت یک نهاد موجودى است که نفراتش معین هستند، آمادة آماده هستند. یک جلسه که ترتیب بدهند در ظرف یکى دو ساعت مى‏توانند این سه نفر را تعیین کنند که اکثرشان هم از فقهاء هستند و جهتى هم که گفته‏اند اکثر اینها از فقها باشند براى این جهت است که کار، کار رهبرى است. بنابراین کار فقاهتى است و مناسب است اکثر اینها از فقهاء باشند. و اما این‏که در معاون پش بینى شده «تأیید خبرگان»، البته معاون چنان نیست که به طور موقت رهبر بشود. کما این‏که شوراى موقت هم رهبر نمى‏شوند، بلکه شورایى است که کار رهبر را انجام مى‏دهد. آن معاون هم کار رهبر را انجام مى‏دهد نه این‏که موقتاً رهبر بشود. التبه تأیید خبرگان را بر این جهت گفته‏اند که به هر حال این معاونى که رهبر انتخاب کرده چون یک فرد
Majlis:2 Volume:3 Sessions:29-41 Page:1414
است و در زمان رهبر هم کارهایى را انجام داده، شاید یک تجربه‏اى هم دارند، شناختى هم خبرگان از او و کارهایش دارند، اگر یک فرد مناسبى بود او را تأیید مى‏کنند، البته تأیید نه به عنوان رهبرى، بلکه به عنوان این‏که موقت کار رهبرى را انجام بدهد. بنابراین، این اصل اشکالى ندارد و مناسب است.
منشى (یزدى)- جناب آقاى خوئینى‏ها جناب‏عالى مى‏خواهید در مخالفت صحبت کنید؟ (خوئینى‏ها- بلى) بفرمایید.
سید محمد خوئینى‏ها- در خبرگان موجود بحث‏هایى که قبلًا در این زمینه بود یکى از مشکلات این بود که از قانون اساسى این طور استفاده مى‏شد تا زمانى که رهبر حیات دارد خبرگان قانوناً حق ندارند یا وظیفه ندارند که رهبر بعدى را تعیین کنند. و این بحث در آنجا شد که این براى بعد از فوت رهبر یک مشکلى است، در شرایطى که رهبر فوت کرده و اوضاع خاصى دارد خبرگان را از سراسر کشور جمع کنیم که در آن شرایط اینها بنشینند و رهبر تعیین کنند. یادم هست که در آن جلسات خبرگان نسبت به این وضعیت همه خیلى شدیداً نگران بودند و آمدند آن اقدام را انجام دادند که خوب بعد دیدیم که این دفعه به هرحال خداوند به یک شکل خاصى حل کرد و آن نگرانى‏ها پیش نیامد که در شرایط نبود رهبر اوضاع کشور چگونه است و باید همه شخصیت‏هاى ممتاز را جمع کنیم که در یک نقطه بنشینند و همه هم معتقد بودند که این کار درستى نیست. بنابراین من تصور مى کنم آن مشکلى که خبرگان در آنجا احساس مى‏کردند حق این بود که کمیسیون این را حل مى‏کرد، اما نه به این ترتیب که یک هیأت سه، چهار نفره‏اى مسئوولیت و وظایف او را برعهده بگیرند تا خبرگان بنشینند با تأمل ... چه اشکال داشت که در اینجا راه حلى پیش‏بینى مى‏شد براى این‏که در زمان حیات رهبر خبرگان نفردوم، سوم و یک چنین ترتیبى را پیش‏بینى بکند و آن کسى را هم که رهبر اینجا گفته شده است به عنوان معاون، اگر اصل قضیه کار خوبى باشد همان نفر دومى را که خبرگان نظر مى‏دهند همان را معاون خودش بکند که در زمان حیات این رهبر، آن نفر دوم هم با مسائل رهبرى و مسایل مهم کشور رفته رفته آشنا مى‏شود، به طورى که بعد از رهبر آمادگى پیدا مى‏کند او انتخاب بشود، اگر در این فاصله فرد اصلحى پیدا نشده باشد!
بنابراین آن مشکل اینجا حل نشده. باز اینجا گفته است که در صورت فوت، یا کناره‏گیرى یا عزل. یعنى بعد از این حوادث آن وقت باید بنشینیم رهبر بعدى را تعیین کنیم.
اشکال دیگرى که شاید قابل حل باشد و عبارتى است این است که حق این بود که بگوییم در صورت فوت یا کناره‏گیرى یا عزل (یعنى حالا اگر آن عرض من قبول نشد و بنا شد که با این عبارت باشد) اول مى‏بایست مى‏گفتند که خبرگان موظفند بنشینند در اسرع وقت کارشان را انجام بدهند. آقایان در کمیسیون فرض را بر این گذاشتند که بعد از آن قضایا یک فرد یا یک جمعى موقتاً کارهاى اورا انجام بدهند و خبرگان هم بنشینند چنین کارى را بکنند. چرا مثل همین دفعه فکر نمى‏کنیم اتفاق بیفتد که خبرگان سریع مى‏توانند بنشینند در ظرف کمتر از 24 ساعت تصمیم خودشان را هم بگیرند. پس در صورت این حادثه، خبرگان موظفند در اسرع وقت نسبت به تعیین و معرفى رهبر جدید اقدام نمایند.
و حالا اگر نشد، آمدند و سریعاً نشستند و این کار را انجام دادند و نشد. اسرع وقت هم‏
Majlis:2 Volume:3 Sessions:29-41 Page:1415
حالا یک روز، دو روز نیست. شاید خودشان تفسیر بکنند آن موقع «اسرع وقت» یعنى همان چند روزى که اگر در آن چند روز تأخیر بیفتد، اشکالى یش نمى‏آید. پس اگر در اسرع وقت نتواسنتند، در آن موقع یک نفر یا مثلًا سه نفر. اینجا هم چرا باز ما با انتخاب خبرگان نگذاشتیم، یعنى برده‏ایم مسأله را این‏که از افراد مجمع تشخیص مصلحت؟ خوب همان خبرگانى که بلافاصله براى تعیین رهبر اجتماع کردند، در همان جلسة اول اگر توانستند رهبر را تعیین کنند وظیفه را انجام داده‏اند که چه بهتر و بنده هم باز اصرار مى‏کنم این جمله اول باشد که خبرگان بفهمند وظیفة اول‏شان همین کار است. نگویند که خوب حالا عیب ندارد، نمى‏رویم و حالا صبر کنید و چند روز دیگر و چهلم بگذرد و بعد جمع مى‏شویم، خوب دو سه نفر که مى‏تواند این کارها را انجام بدهد. نه گفته شود بلافاصله باید این کار را انجام بدهند. حالا آمدند خبرگان جمع شدند یک روز، دو روز، سه روز دیدند نمى‏توانند یک فرد را تعیین کنند، همان خبرگان سه نفر را یا پنج نفر که خوب سه نفر بهتر است براى انجام این وظایف تعیین کنند اما آن سه نفر کى باشد؟ هیچ لزومى ندارد ما بگوییم از اعضاى تشخیص مصلحت. به خصوص که معلوم است کمیسیون ذهنش به مجمع تشخیص مصلحت که رفته با این‏که اکثریت آنان از فقهاء باشد یعنى از اعضاء فقهاى شوراى نگهبان چون در آنجا پیش‏بینى کرده‏اند که فقهاى شوراى نگهبان همه عضو مجمع تشخیص مصلحت هستند. حالا در آنجا هم من اگر فرصتى شد عرض مى‏کنم، اینجا هم اشارتاً ببینید اصلًا وظایفى که بر عهدة فقهاء شوراى نگهبان هست من تصور مى‏کنم اگر دقت بشود افرادى را مى‏طلبد که لزوماً اینها کسانى نیستند که بتوانند اداره کنند یک مملکت را آن هم در جایگاه رهبرى، اگر ما بخواهیم افراد فقهاى شوراى نگهبان را بگوییم توى مجمع تشخیص مصلحت باشند، بى‏عرضه، آقاى امامى مى‏فرمایند من چنین چیزى نمى‏خواهم عرض کنم. ببینید من نسبت به افراد، خداى نخواسته چیزى عرض ندارم من مى‏خواهم بگویم ماهیت این کار را در نظر بگیرید. این افراد موجود را هم در نظر نگیرید. ما وقتى که مى‏آییم یک عنوانى را تعیین مى‏کنیم براى انجام یک وظایف خاصى، قهراً آن مسؤولى که باید این افراد را تعیین کند افراد متناسب با آن کار باید تعیین بکند. حالا بیاییم یک وظیفة دیگرى را هم بر عهدة آن اعضا و افراد بگذاریم که اصلًا ماهیتاً یک شرایط دیگرى را مى‏طلبد اگر بفرمایید خوب از اول آن فقهایى را براى شوراى نگهبان انتخاب خواهند کرد که اینها یک روزى روزگارى اگر لازم شد بتوانند سه چهار تایشان رهبرى هم بکنند، خوب آن وقت کار را مشکل مى‏کنید. یعنى آن رهبرى که مى‏خواهد فقهاى شوراى نگهبان را تعیین کند برایش انتخاب چنین افرادى مشکل مى‏شود، درحالى که اگر این وظایف بر عهده‏اش نباشد، مى‏توانند شش نفر که صلاحیت علمى دارند براى این‏که بگویند فلان قانون خلاف شرع هست یا نه ولو هیچ اصلا کار مدیریتى بلد نباشد. قفهاء شوراى نگهبان مى توانند کسانى باشند که این مقدار اظهار نظرکردن صلاحتیش را دارند، اما در حالى که شما اگر مثلا آن فردیا افراد را بگویید بیایید یک شهرى را اداره کنید، نتوانند. خوب چرا مشکل کنیم تعیین فقهاء شوراى نگهبان را؟ به خاطر این‏که ممکن است یک روزى اینها وظیفة رهبرى هم بر عهده شان بیفتد. بنابراین خود خبرگان در آن اولین جلسه، در آن اسرع وقت اگر توانستند رهبر تعیین کنند، نتوانستند خود خبرگان سه نفرى را معین کنند بگویند شما یک ماه دو ماه، سه ماه این وظایف‏
Majlis:2 Volume:3 Sessions:29-41 Page:1416
رهبرى را به عهده بگیرید تا ما ظرف این دو سه ماه آن فرد را تعیین بکنیم. بنابراین تصور بنده این است که این وضعیتى که الان در خود اصل پیش بینى شده این سوق دادن خبرگان است به این‏که خیلى لازم نیست عجله به خرج بدهید. این یک.
دوم معین کردن از اعضاى شوراى نگهبان، ممکن است خبرگان در این روز ببینند در کشور کسانى هستند واجد شرایط بیشترى از آنهایى که الان تو مجمع تشخیص مصلحت نشسته اند، چرا دست خبرگان بسته بشود که آن سه نفر را از آن افراد واجد شرایط بیشتر تعیین نکنند؟ این هم نکتة دوم. دیگر حالا مطلبى به ذهنم نمى‏آید.
منشى (یزدى)- جناب آقاى بیات موافق بفرمایید.
اسدالله بیات- بسم الله الرحمن الرحیم. در قانون اساسى فعلى فرضى را ما فکر مى‏کردیم یقیناً جایش خالى است براى این‏که در اصل صد و ده (110) چه اصلاح مى‏شد یا نمى‏شد بالاخره این مسأله وجود داشت که بعد از رهبرى، خبرگان باید جلسه تشکیل بدهند در قانون اساسى فعلى از میان مراجع یا آن را که ما اصلاح کردیم از میان فقهاى واجد شرایط فردى را که داراى شرایط مذکور در اصل نه و پنج قانون اساسى وجود دارد، انتخاب بکنند.
در قانون اساسى فعلى و در قانون اساسى هم که دارد اصلاح مى‏شود، این مسأله وجود دارد. بدون تردید باز در قانون اساسى چه در قانون اساسى که اصلاح شده و آن‏که قبلا بوده، فرضى مطرح است که خبرگان مى‏توانند رهبر را عزل کنند یا نه، در مواردى خبرگان مبتلا مى‏شوند به این‏که رهبر فوت مى شود و از بین مى‏رود. حالا یا شهید مى‏شود یا فرض کنید که فوت مى شود. بالاخره ما مواردى را سراغ داریم که جامعه نیاز به رهبرى دارد و خبرگان در فرصت بسیار کم نمى‏توانند به رهبرى برسند، یا از این جهتى که سه نفر، چهار نفرهستند در تمام شرایط یکسانند واقعاً رویش دارند بحث مى کنند که کدام از اینها را، احساس هم مى‏کنند که دقیقاً اینها افرادى هستند که همه‏شان مى‏توانند اما ترجیحى براى هیچ کدام از اینها نمى‏توانند قائل باشند، و یا این‏که نه ممکن است در ضمن ایام آینده بحث و بررسى‏ها به افرادى برسند که در حوزه نیستند، در جاى دیگر هستند اما اگر اینها بروند بررسى بکنند شاید در او به یک سرى خصوصیاتى برسند که الان در افرادى که مطرح هستند آن خصوصیات در اینها نیست. خوب ممکن است افرادى باشند در جامعه مخصوصاً بعد از رحلت آیت الله بروجردى ما این معنا را دیده ایم. کسانى که مرجع بودند و دقیقاً شناخته شده‏تر و در میان مردم اسم و رسمى داشتند، شاید بیش از حضرت امام رضوان الله تعالى علیه بود اما عملًا ما بعدها در طول زمان به این نتیجه رسیدیم که انصاف قضیه این است که بر هیچ کدام از اینها قابل مقایسه نیست. جناب آقاى یزدى مى‏فرمایند که خوب در اینجا چه عیبى دارد که ما فرض بفرمایید بگوییم همین جورى جامعه به وضعیت خودش ادامه دهد؟ این طبق مبانى خود شماها و مبانى فقهى ما خلاف شرع است. مسأله نبودن رهبرى مثل نبودن رئیس جمهور نیست. مثل نبودن رئیس مجلس نیست. براى این‏که ملاک مشروعیت دقیقاً ولایت فقیه است. چون طبق این مبنا ما داریم جلو مى‏رویم، طبق این مبنا داریم حرکت مى کنیم. بنابراین ما نمى توانیم بدون تصدى بگذاریم ولو یکساعت، ولو یک لحظه. پس این فرض به طور کلى از ذهن کمیسیون و از ذهن ماها دور است. بنابراین خواهى نخواهى ما یک ولایت شرعى در اینجا لازم داریم. خوب‏
Majlis:2 Volume:3 Sessions:29-41 Page:1417
روى این حساب در این ایام اگر خبرگان به نتیجه برسند. فبها ما که بحثى نداریم، اما اگر خبرگان نرسیدند، ممکن است یک هفته طول بکشد، این یک هفته را ما چطور مى‏توانیم تفسیر و توجیه بکنیم؟ این امضاها، این دخل‏ها، این گرفتن حقوق‏ها، این عزل‏ها و نصب‏ها را ما چگونه باید تفسیر کنیم؟ ولو یک هفته بشود. این یک هفته، متصدى مى‏خواهد و بدون متصدى دقیقاً حرکت‏ها مشروع نیست. پس نمى‏شود این را به صورت رها و آزاد بگذاریم.
خوب پس یک ایامى ما داریم. در کمیسیون البته من پیشنهادم این بود که شما بیایید زمان برایشان معین بکنید همان طور که جناب آقاى مؤمن توضیح فرمودند. من البته قانع نبودم، اما در عین حال این استدلال، استدلال محکمى بود که بالاخره ما اگر بگوییم دو ماهه، ممکن است نشود، بگوییم یک ماهه ممکن است نشود، بگوییم سه ماهه، ممکن است نشود، و لذا آن عبارت ذیل را آورده‏اند که در اسرع وقت این کار را انجام بدهند. اما بالاخره براى زمان‏هاى فترت ما یک پیش‏بینى لازم را باید داشته باشیم. از آن طرف یک اصل دیگرى داریم این هم باز براى ما اصل مسلم است و آن این‏که ولایت در شریعت مقدسة اسلامى مال کسى است که مجتهد باشد، فقیه باشد. کسى که فقیه نیست، کسى که مجتهد نیست، نمى تواند ولایت داشته باشد. روى این حساب در این ایام فترت، این مسأله پیش‏بینى شد که اگر این رهبر معاونى دارد باز جناب آقاى یزدى مى‏فرمودند که خوب ما که قبلًا معاون را پیش بینى نکردیم، باشد ما با همین جمله هم داشتن معاون را تصویب مى‏کنیم، ما اصل قانون را داریم مى نویسیم. پس این مشکل از این طریق حل مى‏شود. اگر معاونى دارد و این معاون فقیه است با تایید خبرگان خوب به طور موقت مسئوولیت رهبرى را به عهده بگیرد. شرایط اولیه ولایت را دارد، شرایط اولیة رهبرى را دارد و تأیید خبرگان هم هست. اما اگر نیست، اگر چنین کسى را به عنوان معاون ندارد. اگر ندارد در اینجا ما بیاییم بگوییم از خبرگان فلسفة این‏که ما مجمع تشخیص مصلحت را پیش‏بینى کردیم اولًا در مجمع تشخیص مصلحت فقهایى وجود دارند. رئیس دستگاه قضائى مجتهد جامع الشرایط است. رئیس دیوان عالى کشور مجتهد جامع الشرایط است. فقهاى شوراى نگهبان مجتهد جامع الشرایطند وخواهى نخواهى در این رهبرى موقت باز باید وزنه روى فقاهت، براى این‏که آن کسى که ولایت شرعى دارد کسى است که فقیه بالفعل باشد، این از این جهت بود. پس منحصر به فقهاى شوراى نگهبان نیست. ممکن است این سه نفر یکى رئیس دیوان عالى کشور بشود، یکى رئیس دستگاه قضائى بشود، یکى هم از فقهاى شوراى نگهبان بشود. آن دونفر اگر باشند در مسائل قضائى آشنائى دارند، در مسائل اجرایى آشنائى دارند و یکى از رؤساى سه قوه هم هستند فرض این است که رؤساى سه قوه یقیناً در نوع مسائل ریز نظام اجرایى، قضائى و کل مسائل کشور در جریان هستند، اگر بیاییم از خبرگان مطرح بکنیم، ببینید حاج آقا موسوى خوئینى‏ها که اشکال‏شان این است که چرا از خبرگان ما معین نکنیم؟ خبرگان فعلى با همة ارادتى که ما به همة آنها داریم اگر رؤساى سه قوه نباشند، اگر فقهاى شوراى نگهبان نباشند، اما منظور از خبرگان کسانى باشند که امام جمعة فلان منطقه هستند، اینها که در جریان کشور نیستند. از خود خبرگان خود حضرت‏عالى هم مى فرمایید که نیستند واقعاً در آن اصلى هم که حذف شد، ما پیش‏بینى کرده بودیم که نظارت در کار رهبرى داشته باشند، عمده براى این بود که اینها در جریان ادارة کشور، مسائل کشور
Majlis:2 Volume:3 Sessions:29-41 Page:1418
باشند براى روز مبادا، خوب آن هم که حذف شد. منتها نظر عبارت از این است که خبرگان بیایند از مجموعة کشور مثلا مصلحتاً بگویند که مثلا امام جمعه فلان استان با فلان مدرس فلان جا. اگر فقیهند ما اعتمادمان بر این است که امر دایر بشود بین فقیهى که در رأس دستگاه قضائى است و فقیهى که در بیرون است و در جریان نظام و کشور نیست کدام ترجیح دارد؟ یقیناً آن کسى که در رأس مسائل ادارى و اجرایى کشور است، او بیشتر از او اطلاع دارد و ما که مجمع تشخیص مصلحت را مطرح کردیم براى این‏که فرض این است که مجمع تشخیص مصلحت در جریان کارهاى کشور قرار دارد. بازوى مشورتى رهبر هست، در مسائل دیگر کشور قرار دارد، در مسائل قضائى قرار دارد، در نوع مسائل قرار دارد. پس این‏که ما مجمع را مطرح کردیم با توجه به مجموعة این پیش‏بینى‏هایى بود که ما در اینجا داشتیم. بله اگر در غیرمجمع تشخیص مصلحت و در بیرون افرادى باشند، فقیه باشند و تسلط داشته باشند به مسائل وداراى برجستگى باشند طبیعى است که خبرگان آنها را تعیین خواهند کرد، دیگر نیازى ما به این قضیه نخواهیم داشت ولى فرض ما بر این است که چنین چیزى نیست و هنوز خبرگان به این نتیجه نرسیده‏اند، خوب نرسیده‏اند براى این‏که دقیقاً عزل‏ها، نصب‏ها، پرداخت‏هاو دریافت‏ها حالت مشروعیت پیدا بکند، طبیعى است که در اینجا ما نمى‏توانیم به صورت رها بگذاریم و این هم باید از کانال خبرگان بشود و لذا با تأیید خبرگان، سه نفر از فقها به طور موقت ادارة کشور را به عهده بگیرند. مجمع را ما پیش‏بینى کردیم، با توجه به این‏که در جریان کشور قرار دارند والا از این جهت اگر ما غفلت بکنیم ترجیحى نبود، اما خود این مسأله یک مرجع جدى است که مورد توجه اعضاى کمیسیون بود.
منشى (یزدى)- مخالف بعد، جناب آقاى نجفقلى حبیبى هستند. بفرمایید.
نجفقلى حبیبى- بسم الله الرحمن الرحیم، علت مخالفت من چند تا مطلب است که شاید یکى دوتایش براى خود من مبهم است، اگر آقایان فقها مسأله را حل بکنند، آن حل مى‏شود. دو سه تا مطلب دیگر هم دارد که با این وضعیتى که طراحى شده، این قضیه یک مقدار مشکلات خواهد بود. یکى مسأله معاون است که ولى‏امر یا فقیهى که ولایت دارد، این ولایتش خوب با یک سبک خاصى است. یعنى یک کسى معاون او بشود این اصلًا قابل فهم نیست براى من با مفهوم ولایت اصلا تطبیق نمى‏کند، یعنى آن شخص به لحاظ خصوصیاتى که دارد شده ولى حالا هر کس دیگرى هم اگر همان خصوصیات را دارد خوب ولى است، منتها حالا انتخاب نشده ولى معاون یک وضعیت خاصى را دارد و این تطبیق نمى‏کند به نظر من درک فقهى ندارم من، ولى به هرحال این مسأله جور در نمى‏آید ما تا حالا اصلًا نشنیده ایم که امام یک معاون هم دارد، پیغمبر یک معاون هم دارد. اصلا او یک شأنى دارد که بر اساس آن شأن است که امام است یا نبى است یا اینجا ولى فقیه است، فقیهى که ولایت دارد و معاون اصلًا قابل فهم نیست براى من، کسانى که کارهاى او را انجام مى دهند حالا مى خواهند اسم معاون بگذارند که کارهاى او را انجام مى دهند. کارگزارانى هستند که تحت ولایت او عمل مى‏کنند و اینها آن ولایت را اصلا ندارند. به فرمان او و با ولایت، اینها مشروعیت دارند. این یک مسأله است که از نظر ذهنى براى من حل نشده.
Majlis:2 Volume:3 Sessions:29-41 Page:1419
مسأله دوم این‏که اصلا خود این فرض یک مقدار فرض مبهمى است براى این‏که ما مجلس خبرگان مان براى همان روزى که رهبر را از دست مى‏دهیم که تشکیل نمى‏شود، یک مجموعه آدم‏هاى خالى‏الذهن، اینها مجموعه‏اى هستند که در تمام سال فعالند، حضور دارند، آدم ها را مى شناسند، زمینه‏هاى ذهنى قبلى دارند. بر اساس این زمینه‏هاى ذهنى قبلى قطعاً مى‏دانند که چه کسانى بالاخره حالا از بین این صد تا فقیه پنج تا، شش تا، چهار تایش اولویت‏هایى را دارند، یعنى یک مجموعة خالى‏الذهن نیستند. که آقایان فرض فرموده‏اند که اینها نمى‏توانند اتخاب بکنند و قاعده‏اش این است که باید بتوانند انتخاب بکنند، بعد اینجا گفته در اسرع وقت. جناب آقاى مؤمن فرمودند ولى واقعش این است که این اسرع وقت قطعاً باید مشخص بشود. مملکت را بگذاریم، اگر یک چنین حوادثى پیش بیاید و مى فرمایید که خبرگان نمى‏تواند، که من هنوز باور نمى‏کنم خبرگان چون یک مجلس مشخص ثابت دائماً فعالى است و آدم‏ها و جریان‏ها را تحت نظر دارد قطعاً شناخت روى قضایا دارد. براى آن ایام موقت، اگر فرض هاى اضطرارى است، یک قائم مقام مى‏تواند انتخاب بکند مثل همین که ما براى دستگاه‏ها یک سرپرست مى گذاریم دو سه روز، چهار روز، یک قائم مقام مى‏توانند انتخاب بکنند که آن هم البته نظر خود من است که از خود خبرگان باید انتخاب کنند هرکسى را انتخاب مى کنند. اما آن اسرع وقت قطعاً باید معلوم بشود. حالا بفرمایید حداکثر 10 روز، معنى ندارد، یک مجلس خبرگان ما داریم، تشکیلاتى دارد، حساب و کتابى دارد بعد بگوییم حالا اینها سه ماه نمى توانند یک فقیه را انتخاب کنند. پس اینها تا حالا چه کار مى‏کردند؟ یعنى واقعاً نباید اینها پاسخگو باشند در مقابل ملت که شما یک تشکیلات عریض و طویلى دارید، سالى هم چند بار جلسه تشکیل مى‏دهید، بعد هنوز نمى‏دانید چه کسى واقعاً بالنسبه صلاحیت دارد براى ولایت؟ بعد بگوییم حالا بنشینید 6 ماه دیگر مملکت را بى‏سرپرست بگذارید و یک آدم‏هایى بیایند به صورت موقت عمل بکنند. همین جریان ارتحال حضرت امام به ما نشان داد که چقدر مشکل است که ما بخواهیم امور را در یک چنین موقعیت‏هایى بگذاریم به وضعیت موقت عمل بشود. بنابراین بهترین راهش این است که پافشارى بشود و من فکر نمى‏کنم بیش از 10 روز آنها باید حق داشته باشند، یعنى زمان، خیلى زمان کوتاهى باید برایشان گذاشت. بعضى از سازمان‏هاى دیگر هم حالا من نمى‏خواهم در اینجا تشبیه بکنم چون اصلا کاملا فرق دارد، ولى مثلا براى انتخاب «پاپ» چه کار مى‏کنند؟ دو روز، سه روز مدام جلسات‏شان را ادامه مى‏دهند تا بالاخره یک کسى از بین آن کاردینال‏ها انتخاب بشود. حالا اینجا قیاس مع‏الفارقش را من قبول دارم ولى به هرحال این باید با اسرع وقت باشد. از این گذشته درآن بند آخر هم باز قید مدت را نکرده‏اند، آنجایى که گفته‏اند اگر رهبر بیمار یا دچار حادثه شد موقتاً آن شورا یا هر کسى که این کار را انجام مى‏دهد، آن هم تا چه مدت؟ آن هم به هر حال یک مدت مى خواهد، یک حداکثرى مى خواهد. در مورد این مسأله که این آدمى که حالا انتخاب شده یا قائم مقام به تعبیر بنده یا شورا یا معاون، هرکسى مى‏خواهد در این مدتى که مسئوولیت به عهده او است تمام آن وظائف رهبرى را اعمال بکند یا نه؟ یعنى کل عزل و نصب‏هاى بسیار مهم مثلا تعیین رئیس قوة قضائیه، یک دفعه بگوید من حالا آمده‏ام مى‏خواهم اینها را عزل کنم و خیلى مقام‏هاى بالا را که دستش است. چهار روز مملکت به دستش سپرده مى‏شود، باید اجازه داشته باشد این عزل و نصب ها را، در حالى که خودش موقت است انجام بدهد یا
Majlis:2 Volume:3 Sessions:29-41 Page:1420
اینجا باید تصریح بشود که آقا این در این مدت نمى‏تواند بعضى از کارها را انجام بدهد، چون این‏که رهبر نیست که از آن به اصطلاح موضع ولایت بخواهد عمل بکند. یک مجموعة موقتى هستند که با فرض سروران، ظاهراً آن صلاحیت‏هاى لازم را هم ندارند. با این دلایل در عین این‏که لازم مى‏دانم یک چنین چیزى، ولى بسیار موقت باید وجود داشته باشد، اما با این شکلى که تهیه شده مخالف هستم. متشکرم.
منشى (یزدى)- جناب آقاى طاهرى به عنوان موافق بعدى بفرمایید.
طاهرى خرم آبادى- بسم الله الرحمن الرحیم. عرض کنم که مخالفت‏هایى که با این اصل آقایان بیان فرمودند بعضى‏هایش مربوط بود به ضرورت این اصل که اصلا این اصل هیچ ضرورتى ندارد و اگر رهبر فوت یا کناره‏گیرى کرد، خبرگان فورى مى‏نشینند و یک فردى را انتخاب مى‏کنند. کما این‏که در همین حادثة ارتحال امام هم این طور شد و یک قسمت هم مخالفت‏ها مربوط مى‏شد به جزئیات و خصوصیات این اصل.
اولا این مطلب همیشه قبل از این جریان در ذهن خیلى‏ها شاید بود از جمله خود من که قانون اساسى نسبت به این مسأله یک نقص دارد. فوت رئیس جمهور را یا مثلا فرض کنید بیمارى رئیس جمهور را که (رئیس جمهور در قانون اساسى فعلى) وظایفش به مراتب کمتر از وظایف رهبرى است. رهبر، فرماندة کل قواست. اعلان جنگ، صلح، عفو خیلى چیزها از اختیارات اوست و رئیس جمهور در این قانون اساسى فعلى این جور نیست. قانون اساسى براى فوت رئیس جمهور پیش بینى کرده و حال این‏که همة کارها دست دولت بود ولى براى رهبر پیش‏بینى نکرده. این نقص همیشه احساس مى‏شد. من مى‏خواهم عرض کنم که آقایان توجه بفرمایید به مواقعى که وضع کشور یک وضع استثنائى است. الان در جریان رحلت امام با عنایات الهى و با آن شخصیتى که امام داشت حتى بعد از ارتحالش، وضعیت کشور، یک وضعیت کاملا عادى بود. اما خوب خداى نخواسته ممکن است وضعیت کشور یک وضعیت استثنائى باشد که یک لحظه هم نشود رهبر و فرماندة کل قوا مثلا کشور نداشته باشد. گاهى ممکن است یک حادثة آنى براى رهبر پیش بیاید. خداى نخواسته براى رهبر، یک حادثة آنى پیش مى‏آید که حتى فرصت این مطلب که حالا بنشینند چهار پنج ساعت وقت صرف کنند یا بیشتر یا حتى مثلا از رادیو خبر بدهند خبرگان حرکت کنند بیایند، در همین فاصلة از زمان و مقدار، از زمان هم کشور احتیاج دارد به یک تصمیم گیرنده‏اى که در فوق باشد. البته ما الان چون این مسائل الحمدلله براى‏مان پیش نیامده، براى‏مان یک قدرى تصورش شاید آسان نباشد، اما باید تصور یک همچنین وقتى را کرد که اگر واقعاً یک وضعیتى پیش آمد که تا خبرگان بخواهند جمع بشوند، یا ممکن است اصلا یک عواملى باشد در آن فرض که نگذارند خبرگان جمع بشود. ما چه مى‏دانیم یک وقت ممکن است پیش‏آمدى باشد، یک مسائلى باشد که اصلا از آمدن خبرگان ممانعتى بشود، حالا باز نمى‏شود الان پیش بینى کرد که چطور و چگونه؟ ولى ممکن است پیش بیاید.
بنابراین، این پیش‏بینى که در این اصل شده براى آن وضعیت استثنائى است که امیدواریم هیچ وقت پیش نیاید. اما خوب ممکن است پیش بیاید. بنابراین این‏که آقایان فرمودند خبرگان بعد از فوت رهبر یا کناره‏گیرى او جمع مى شوند و مى‏نشینند و یا فرض کنید که خیال راحت یک روز، دو روز، سه روز، بلکه یک هفته این کار را انجام مى‏دهند یا حتى نسبت به این پیشنهادى‏
Majlis:2 Volume:3 Sessions:29-41 Page:1421
که جناب آقاى خوئینى‏ها فرمودند که خبرگان جمع بشوند و موقت دو سه نفر را انتخاب کنند در یک وضع استثنائى که ممکن است کشور پیدا بکند، در حال جنگ باشد، یا امنیت داخلى یک مشکلاتى داشته باشد در یک همچنین وضع استثنائى این‏که خبرگان بخواهند از همة کشور جمع بشوند این فکر نمى‏کنیم که یک کار خیلى روشنى باشد. اما شوراى مجمع تشخیص مصلحت یک افراد محدودى هستند، همه هم در مرکز جمع هستند اینها فوراً براى‏شان تشکیل یک چنین جلسه‏اى کارآسانى است. این نسبت به این جهت. اما مسأله‏اى که راجع به معاونت اشکال شد. معاون غیر از مسأله قائم مقام است. معاون یعنى کسى است که کمک کند به رهبر و هیچ مانعى ندارد که رهبر یک فردى را براى کمک در کارهایش در زمان حیات خودش انتخاب کند، آن هم در اینجا قید شده است «مجتهد جامع شرائط» یعنى فقیهى باشد که واجد شرائط رهبرى هم فى الجمله هست یعنى مى‏تواند ولو به طور موقت آن وظایف رهبرى را به عهده بگیرد نه این‏که حالا هر معاونى، معاونى است که داراى این شرایط هست.
بنابراین، اولًا انتخاب معاون هیچ اشکالى ندارد و همین که ما در قانون اساسى این کلمه را آوردیم اگر از نظر قانونى هم مثلًا کسى بخواهد اشکال کند، آوردن این کلمه مجوزى مى‏شود که مى‏تواند رهبر براى خودش یک معاون انتخاب کند. از نظر شرعى هم که اشکال ندارد. مسأله قائم مقامى هم نیست که بگوییم وظایفش به او مثلا محول بکند. کارهایش را با کمک او انجام مى‏دهد و بعد هم در این اصل پیش‏بینى شده که وظایف رهبرى است یعنى همة وظایف را البته اگر خبرگان تأیید کردند به عهدة او مى‏گذارد و درمورد مجمع تشخیص مصلحت هم که باز اشکالاتى شد راجع به این‏که قهراً افرادى که آنجا هستند اکثراً فقهاى شوراى نگهبان هستند. این جهت را جناب آقاى بیات هم توضیح دادند که نه در مجمع تشخیص مصلحت اولًا رئیس قوة قضائیه هست، رئیس دیوان عالى کشور هست، دو نفراز طرف رهبر هستند یا سه نفر، حالا تا هرچه که تصویب بشود. فعلا که الان یک نفر در این مجمع تشخیص مصلحت فعلى هست و باز ممکن است که رئیس مجلس خودش واجد شرط باشد. ممکن است رئیس جمهور واجد شرط باشد، این طور نیست که منحصر باشد در فقهاى شوراى نگهبان. و باز همان مطلب قبلى هم عرض مى‏کنم که باز ما اگر این مطلب را بخواهیم به خبرگان محول کنیم که خبرگان بیایند بنشینند و این کار را بکنند آن در یک موارد استثنائى کار مشکلى است و این نکته هم که فرمودند خوب است بگوییم اول خبرگان، اگر نشد ترتب اگر درست کنیم باز با مشکل ممکن است مواجه بشویم در عین حال این جهت هم ذکر شده که خبرگان موظفند در اسرع وقت، یعنى از همان روز اول این وظیفه را دارند اما اگر یک وقتى نشد و امکانش نبود براى این‏که خلاصه خلأیى به وجود نیاید و مشکلى به وجود نیاید این پیش بینى لازم شده است.
منشى (یزدى)- جناب آقاى مهدوى کنى مخالف بعدى هستند، بفرمایید.
محمدرضا مهدوى کنى- بنده با تأیید بعضى از مسائلى که آقایان در مخالفت فرمودند دو نکته را اضافه مى‏کنم. یک نکته این‏که در این پیشنهاد یک حالت تناقض دیده مى‏شود از طرفى آقایان مى‏فرمایند آن معاون با تأیید خبرگان وظایف رهبرى را به عهده مى‏گیرد. خبرگان‏
Majlis:2 Volume:3 Sessions:29-41 Page:1422
کى تایید کنند؟ بعد از فوت یا در زمان حیاتش؟ اگر بعد از فوت است که خوب همان اجتماع که شما اشکال مى‏کنید، جمع کردن‏شان مشکل است و توافق‏شان مشکل است و این حرف‏ها در همان جا هم پیش مى‏آید. در زمان حیات مى‏خواهید بفرمایید خوب اولا ایشان آیا معاونى دارد، ندارد؟ قبول دارد یک چنین معاونى؟ خلاصه یک چنین مشکلاتى ایجاد مى‏کند این طورى و از طرفى مى‏فرمایید که شوراى مصلحت بیاید این کار را بکند، از طرفى خبرگان جمع بین این دو تا یک قدرى به نظر تناقض مى‏آید.
مسأله دوم که به نظر مى‏آید این‏که شما شورا را به طور کلى در رهبرى نفى کردید. حالا دوباره اینجا آمده‏اید یک شورا درست مى‏کنید. اگر شورا خوب بود مى‏خواستید نگهش دارید. شورا اگر چیز بى‏خودى است موقت آن هم بى‏خود است. لذا من پیشنهادى که عرض مى‏کنم این است، بعضى از آقایان پیشنهاد دادند که جناب آقاى هاشمى هم مثل این‏که اینجا مرقوم فرمودند که ما بگوییم در زمان حیات مقام رهبرى قائم مقام‏شان معین بشود از طرف خبرگان و بعد ازفوت‏شان هم خوب بلافاصله معلوم است که جاى ایشان است. به نظر من این چیز خوبى نیست براى این‏که ما یک تجربه‏اى کردیم، دوباره نخواهیم از سر، آن کار را بکنیم. ولى من پیشنهادى که مى‏دهم چون قائم مقام عزلش مشکل است. به نظر مى‏آید خوب اختیاراتى هم دارد، مقامى دارد و عزلش هم مشکل است. من پیشنهادم این است که نوشته‏ام، اگر پیشنهاد جدید میشود داد، من نمى‏دانم خبرگان موظفند در زمان حیات رهبرى با موافقت ایشان فقیهى جامع الشرایط را به عنوان معاون تعیین کنند. چنبن فردى در صورت فوت یا کناره‏گیرى یا عزل رهبر به طور موقت وظایف رهبرى را عهده‏دار خواهد شد و خبرگان موظفند در اسرع وقت یا حالا در 10 روز هر جور بفرمایید که رهبر آینده را هم تعیین بکنند. که این معاونت را ما در زمان حیات خود مقام رهبرى با موافقت خود ایشان که چیزى به ایشان تحمیل نشده باشد و مسلماً ایشان، معاون هم نیاز دارد، شکى نیست که هر کسى معاونى لازم دارد منتها در شخصش حرف است اگر آن شخص را خود ایشان قبول داشته باشد، شرایط فقاهت هم در این مسائل هم در او باشد او را تعیین بکنیم، مثل خیلى از جاها حالا بلاتشبیه که به معاون رئیس جمهور بلافاصله جاى او قرار مى‏گیرد اینجا هم معاونش جاى او قرار بگیرد که اینجا هم معاون مقام رهبرى بلافاصله خودش بشود قائم مقام، مادامى که رهبر آینده معین بشود. من یک چنین پیشنهادى دارم. وصلى الله على سیدنا.
نایب رئیس (هاشمى)- توضیح بدهم آن که آقاى مهدوى فرمودند من نگفتم که بکنند، ما یک پیشنهادى داشتیم تنظیم مى‏کردیم که بتوانند، چون الان شبهه بود. ما وقتى که مى‏خواستیم تعیین کنیم، مى‏گفتند شاید نشود. گفتیم این تصریح بشود که مى توانند در یک شرایطى قائم مقام تعیین کنند. آقاى خزعلى موافق بفرمایید.
خزعلى- بسم الله الرحمن الرحیم. اکثر نظرات آقایان مخالف در بیان آقایان موافق، جوابش داده شد ولى دو مطلب است که من مى‏خواهم تذکر بدهم که اصل اشکال به این بود، خوب بود اصل دیگرى مى‏آمد جاى این‏که در زمان حیات رهبر، رهبر بعدى مى‏شد. اشکال به این اصل نیست، پیشنهاد اصل دیگرى است که هم جناب آقاى مهدوى مى‏فرمایند، هم جناب آقاى خوئینى‏ها. اصل دیگرى را مى‏گویند، اشکال به این اصل نیست. تازه ممکن‏
Majlis:2 Volume:3 Sessions:29-41 Page:1423
است رهبر و آن رهبر بعدى در یک حادثه‏اى از دست رفتند. موشکى آمد و هر دو پهلوى هم بودند، هر دو از بین رفتند، الان فقد رهبر صدق مى‏کند یا نه؟ هر دو دریک حادثه از بین رفتند، الان فقد رهبر را چه باید کرد؟ براى آن روز باید یک فکرى کرد. بنابراین این در یک خلا جاى خوبى را پر مى‏کند که با آن اصل هم اگر داشته باشیم باز احیاناً خلا پیش مى‏آید، این مال مطلب اصلى چشمگیر. اما این‏که جناب آقاى خوئینى‏ها مى‏فرمودند که خبرگان موظفند بعداز این‏که مهلت دادیم یک نفر را یا شورائى را معین بکنند کان به اینها فرجه‏اى دادیم، عبارت این را نمى‏گوید. شما اگر از این عبارت استیحاشى دارید خوب این را مقدم بگذارید، مانعى ندارد «خبرگان موظفند در اسرع وقت نسبت به تعیین و معرفى رهبر جدید اقدام نمایند»، مقید نشده پس از آن کار، مطلق است حالا مایلید این جمله خبرگان را جلو بیندازیم، اما جناب آقاى مهدوى مى‏فرمودند که شما از شورا استیحاش دارید، چطور آوردید؟ از شوراى رهبرى نه از شوراى انجام وظایف. اینجا قید شده «انجام وظایف» ما شورا در خیلى جاها داریم. شوراى نگهبان داریم، در جاهاى دیگر داریم. این انجام است. نه این‏که رهبر است. ما استیحاش‏مان از شوراى رهبرى بودکه کار دائم و امثال اینها است. این موقت است، براى ده روز، بیست روز، سى روز. بنابراین مانعى در این قسمت به هم نمى‏رسد که ما این را براى خودمان مانع فرض کنیم. اما اشکال دیگر تناقضى در ذهن جناب آقاى مهدوى بود، عنایت هم بفرمایند خودشان، میگویند اگر خبرگان نمى‏شود جمع بشود، و در هر دو جا نمى‏شود و اگر مى‏شود پس براى انتخاب همان خبرگان. انتخاب بین چند نفر با صفات مختلف که دارند، ممکن است دو ماه، سه ماه براى آن صفات معطل بشوند. اما اینجا آرى یا نه؟ این آقا معاون است، تایید مى‏کنید یا نمى‏کنید؟ دیگر نمى‏خواهند بحث کنند، ممکن است همان جا هم که هستند یا تلفن از اینها بخواهند یا جمع‏شان هم بکنند، جمع میشوند اما دیگر، بحث ندارند، معاون را تائید مى‏کنید؟ اگر تائید نشد مجمع تشخیص مصلحت شورائى تشکیل مى‏دهد. بنابراین این هیچ معطلى ندارد و تناقضى نیست و اما آقایان که مدام مى‏فرمودند (جناب آقاى خوئینى‏ها) از ایشان تقاضا دارم توجه بفرمایند، ایشان مى‏فرمودند که در این کار مثلا ممکن است مقام رهبرى یک وظیفه سنگینى بر شوراى نگهبان تحمیل مى‏کند و خوب است به خبرگان واگذار بشود. ما نمى‏دانیم چرا از ترس باران زیر ناودان مى‏روند؟ از ترس این‏که باران به آنها نخورد زیر ناودان قرار مى‏گیرند. شوراى نگهبانى که از میان همان فقها آمده‏اند مدت چند سال است اینجا کار کرده‏اند، بعدا هم در مجمع تشخصیص مصلحت با مشکلات مملکت سر و کار دارند و مجمع تشخیص مصلحت هم براى مهمات کارهاى مملکت و براى بازوى مشورت یا مشورت با رهبرى است. اینهایى که دو، سه مرحله را طى کرده‏اند، خام هستند، آنهایى که خام خام هستند، پخته‏اند. فرار کردن از باران است و زیر ناودان قرار گرفتن. این را ان شاء الله عنایت بفرمایید. علاوه جواب‏هایى هم دادند که دیوان عالى کشور هست و دیگر کسانى از جانب مقام رهبر هستند، منحصر به فقهاى شوراى نگهبان نیست. یک مطلبى بود، این مطلب خوب بود که همه وظایف در این مدت موقت به عهده این است، این را خوب است محدودش بکنند. و السلام علیکم و رحمه الله.
منشى (یزدى)- در مخالفت دیگر کسى اسم ننوشته. موافق جناب آقاى هاشمى صحبت مى‏کنند.
Majlis:2 Volume:3 Sessions:29-41 Page:1424
نایب رئیس (هاشمى رفسنجانى)- بسم الله الرحمن الرحیم. یک نکات مثبتى در این اصل جدى آقایان هست که اگر این اصل نباشد ما از منافع احتمالى اینجا محروم مى‏شویم و ضررهاى احتمالى را هم استقبال مى‏کنیم. آنچه که مهم است، توجه کنیم احتمال ضرر در این مسأله براى ما هست. یعنى فرض این‏که یک حادثه‏اى رهبر را از ما بگیرد، فرضى است و نمى‏شود بگوییم که نیست و فرض این هم که مملکت در شرایطى باشد که تحمل بى‏رهبرى را نتوانیم بکنیم هم هست، حداقل خسارت عمده‏اى به مملکت وارد بشود، در آن شرایط خلا این هم که ما خوشبینانه همیشه بگوییم مثل این دفعه مى‏شود. این دفعه واقعا به نظرمان برخلاف محاسبات ما مسأله حل شد، یکى از ما عقلًا و محاسبتاً پیش بینى نمى‏کردیم به این سهولت به این نقطه‏اى که رسیدیم، برسیم، واقعا نگران بودیم. همه نگران بودند، کسى نبود که نگرانى نداشته باشد. یکى از ادله این که حل شد نگرانى بوده، شاید اگر یک کمى حالت عادى داشتیم، مى افتاد در مشاجراتى که براى ما فتنه درست مى‏کرد. به هر حال آقایان قطعاً مى‏پذیرند که ضرر احتمالى در آن شرایط وجوددارد. ما که الان داریم قانون اساسى را اصلاح مى‏کنیم، تکلیف‏مان این است که جلو ضرر احتمالى را بگیریم. دفع این ضرر به این مهمى محتمل حتما باید بشود این دیگر کارى نیست که ما نکنیم، خوب این اصل آمده متکفل این شده، بنابراین ما با اصل این کار ... باید این کار را بکنیم. آقایانى که اشکال کردند، یک محسناتى را براى جهت دیگر گفتند، ضرر عمده‏اى براى این مطالبى که در این اصل آمده نگفتند، یعنى ضررى کسى نگفت دارد، هر که مى‏گفت مثلا اگر آن جور میشد بهتر است. خیلى خوب حالا آن اشکالى ندارد. اگر فکر مى‏کنید آن جور مى‏شد بهتر است، پیشنهاد بدهید مطرح مى‏کنیم، بعد شاید آن تصویب شد اگر واقعا بهتر باشد. در صورتى که من این جور هم نمى‏بینم که بهتر باشد، آقایان خوب دقت در این کار کردند. اولًا معاون مطرح نبوده و همان طور که آقاى حبیبى گفتند چون مطرح نبوده الان در ذهن همه نامأنوس است که آیا رهبر مى‏تواند معاون داشته باشد؟ خوب چرا نتواند؟ چرا یک کسى که این همه مسوولیت مهم به عهده او هست، معاون نداشته باشد؟ این اصلًا عقلائى است. باید اجازه بدهیم. خوب این کار را تصریح کنیم که مى‏توانند معاون داشته باشند. این یک کارى است که کمیسیون رسیده، کار خوبى هم هست. البته اگر هم نگوید مى‏تواند داشته باشد. ولى چرا نگوییم که بعداً شبهه بشود در مورد رهبرى؟ همان طور که ایشان در ذهن‏شان آمد گفتند که او یک فرد خاصى است، مثل انبیاء مثل اولیاء است، همین جورى نمى‏شود معاون بگیرد. وقتى که ما این را بگوییم، این باید قید بشود، این کار خوبى بوده کمیسیون کرده.
مسأله دوم آقاى موسوى خوئینى‏ها که تاکید داشتند، خوب این کار خبرگان بکند، معلوم نیست براى چنین شرایطى مصلحت باشد که ما برویم دنبال یک کار انتخابى به آن سطح وسیع، معمولا براى این حوادث پیش‏بینى اتوماتیک مى‏کنند. حتى من یک قدرى نگرانم که به انتخاب مجمع تشخیص مصلحت گذاشتن هم ممکن است یک قدرى مشکل درست بکند. البته معمولا مشکل درست نمى‏کند، ولى ممکن است مشکل درست بکند. این طور موارد را به صورت اتوماتیک مى‏گذارند که خود به خود یک عده‏اى بیایند جاى او را بگیرند و بعد عجله هم نشود، بروند بنشینند عقلاء و وظیفه خودشان را در یک شرایط خوبى انجام بدهند. حالا دیگر اسهلش‏
Majlis:2 Volume:3 Sessions:29-41 Page:1425
در این فرض‏هاى مختلف این مجمع تشخیص مصلحت بود، چون آنجا، هم فقیه هست، هم کارشناس هست، هم افراد وارد هستند، هم به هر حال چهره‏هاى مملکت هستند، تصمیمى بگیرند مردم مى‏پذیرند، یک جاى مناسبى است براى تصمیم موقت. بنابراین این‏که محول به خبرگان بکنیم اشکالى هم ندارد حالا اگر شما پیشنهاد کردید رأى آورد من خیال مى‏کنم یک راه حل است، اما راه حل خوبى نیست احتمالى که آقاى طاهرى فرمودند شاید شوراى خبرگان تشکیل نشد آقاى مهدوى فرمودند تناقض است، از یک طرف مى‏گویید با تائید خبرگان، خوب بله، با تائید خبرگان را ممکن است اینجا برداریم. یا بگوییم تائید خبرگان مشکل باشد. بله ممکن است یک چنین وضعى باشد و قضیه معطل نشود. خیلى خوب این شبهه آقاى مهدوى بجا است. اگر از این نگرانید، بگوییم تائید خبرگان یا قبلًا گرفته بشود یا نمى‏خواهد تائید خبرگان. به هر حال این قدر شبهه نیست که ما به خاطر آن دست برداریم از این کار خوبى که داریم مى‏کنیم. مسأله مشروعیت نظام هم قدر مسلمش این اصل در وکالت‏هاى رهبر نامشروع است. یعنى اگر در غیاب رهبر وکالت‏هایى بخواهد انجام بشود، وکلاى رهبر همه کارشان نامشروع مى‏شود. بله، انتسابات رهبر به نظر اکثریت این اصل که به جاى خودش باقى است، ما روى آن خیلى شبهه نمى‏کنیم ولى به هرحال شبهه به وجود مى‏آید. خلاء مشکل است در این ملت ما قبول بکنیم ولو براى بعضى از مسائل. فرماندهى کل قوا این هم کم نیست، یعنى این را جدى بگیریم. چون که در چنین شرایط، خطر همیشه از ناحیه نیروهاى مسلح است. اصلا ممکن است کار اولى از نیروهاى مسلح شروع شده باشد. آن وقت اگر ما فرمانده نداشته باشیم در آن موقع یک ضرر متحمل کاملا جدى است. بنابراین آن موقع باید ما یک فرماندهى داشته باشیم که مشروعا بتواند دستور بدهد، دستورش نقض دستور فرماندهى باشد که یک چنین چیزى باید باشد و ضمنا این مصداق حل معضلات هم است. یعنى همان که امام به ما گفتند مجمع تشخیص مصلحت، حلال معضلات باشد، این یک معضلى است، مصداقاً خودش یک معضلى است که از داخل آنها باید حلش شروع بشود. البته آن پیشنهادى که آقاى مهدوى اشاره کردند بله یک چیزى الان جایش خالى است. ما یک شبهه‏اى داشتیم موقعى که، آن موقع مى‏خواستیم قائم مقام رهبرى را انتخاب کنیم شبهه بود که ما اصلا حق چنین کارى داریم یا نه؟ ولى ما به خاطر نگرانى قلب امام و اینها، اینکار را کردیم. خوب این که ضررى ندارد. من فقط پیشنهادم این است، اضافه کنیم، همین جا یک بند اضافه کنیم بر یکى از این اصل‏ها که «مى‏تواند» نه این‏که حتما باید بکند، اگر شرایط را به گونه‏اى دید مى‏تواند رهبر آینده را تعیین کند. البته اینجا اگر بنویسیم همان تعیین کردند با موافق رهبرى معاون باشد. بسیارى از این مشکلات و اشکالاتى که آقایان کردند دیگر حل مى‏شود چون انتخاب شده شرایط هم دارد، رهبر هم موافق باشد مى‏تواند معاون باشد، جایگزینش هم کار آسانى است. البته حالا آن پیشنهادى است و باید به صورت پیشنهاد مطرح بشود. آن که آقاى خوئینى‏ها فرمودند آن زمان را بله ما بیاوریم جلو، بگوییم که اول در اسرع وقت اینها باید وظیفه‏شان را انجام بدهند ولى احتمال هست که نتوانند انجام بدهند، اینها را فرع بر آن بکنیم، آن اشکال شما برطرف مى‏شود اگر هم بتوانیم قید زمان بکنیم که‏
Majlis:2 Volume:3 Sessions:29-41 Page:1426
بگوییم اگر در ظرف یک هفته عمل نکردند این اتفاق بیفتد، مى‏شود، اشکالى ندارد که آنها احساس وجوب بکنند.
من به نظرم با کلیات این اصل مخالفت نکنیم، چون اگر کلیات از دستمان رفت جایگزینى یک اصلى که الان بخواهیم رویش حساب بکنیم، یک قدرى دشوار است، باید دوباره برود کمیسیون و اینها، یا یک پیشنهاد خاصى اینجا رأى مى‏آورد که معلوم نیست چه در بیاید بعد پیشنهادها را میدان بدهیم که بحث بشود.
محمد مؤمن (مخبر کمیسیون)- بسم الله الرحمن الرحیم. همان طورى که اخیراً از فرمایش آقاى هاشمى استفاده شد بحث ما فعلًا در کلیات است و مطالبى را هم که آقایان فرمودند اکثراً مسائلى بود که نسبت به جزئیات این اصل است. تنها، مثلًا در بعضى از فرمایشات جناب آقاى یزدى بود که ما نیازى اصلا نداریم، و اگرنه نوعاً فرمایشات آقایان در جزئیات بود. خوب مسأله نیاز را هم که آقایان موافق در جواب فرمودند و من اضافه مى‏کنم این‏که حالا غیر از آن مواردى که مسائل وکالت‏ها، مسأله فرماندهى کل قوا این طور هم نیست که الان ما در همین موقعیت فعلى اگر این توفیق را خداوند نمى‏داد یا مثلًا فرض کنید که ده، بیست روز دیگر، یک ماه بعد، حضرت امام از دنیا مى‏رفتند. خوب مسأله نصب فقهاى شوراى نگهبان همین الان مطرح است چه‏طور مى‏شود، ممکن است یک ماه طول بکشد این یک ماه هم اتفاقاً وقتى باشد که احتیاج باشد نصب رئیس قوه قضائیه بشود. نصب فقهاى شوراى نگهبان بشود، این جور نیست که بگوییم نیازى نباشد، به علاوه آن جهاتى که آقایان فرمودند و همان طورى که جناب آقاى طاهرى هم اشاره کردند، معاونت غیر قائم مقامى است که برداشت بعضى از برادران از معاون قائم مقام بود و البته ما آن طورى که احساس مى‏کنیم قائم مقام آن است که خودش مستقل در تصمیم‏گیرى است. از باب این‏که در ذیل همان اصل داشتیم، وقتى رهبر بعضى اختیارات را به او تفویض کرد، او قائم مقام است در یک قسمت معینى ولى معاونى که ما الان صحبت مى‏کنیم و ممکن است رهبر معاون‏هاى متعددى داشته باشد، مقدمات کار را مهیا مى‏کند و تصمیم‏گیرنده نهایى رهبر است یا حداقل نظارت کافى رهبر، روى کار معاون دارد. بنابراین، این مسأله، مسأله قائم مقامى نیست، نسبت به این‏که بعضى آقایان ... من بعضى از این جهاتى را که در فرمایشات آقایان بود با این‏که جزئیات است عرض مى‏کنم که حداقل توضیحى باشد براى فرمایشات‏شان. مسأله این‏که آیا قائم مقام خوب است تعیین بکنیم یا نه؟ همان طورى که بعضى از آقایان فرمودند مسأله قائم مقام اگر از طرف خبرگان تعیین بشود ممکن است باز به محظورى برخورد، کما این‏که به محظور برخورد این دفعه. و یا این طور محظور نه، محظور دیگر که احیاناً در طول زمان یک قائم مقامى تعیین شده، زمان طول بکشد و بعد از گذشت ده سال یا پانزده سال که رهبر هم بوده، یک نفرى که بهتر از این قائم مقام است پیدا بشود، آن وقت محتاج به این باشد که این قائم مقام از قائم مقامى مثلًا عزل بشود و یک نفر دیگرى به جایش گذاشته بشود، این هم خودش محظورى است. در مورد این‏که بعضى آقایان فرمودند خوب این‏که بیایند خبرگان تحقیق کنند که معاون این شرایط را دارد یا ندارد، بیایند خودشان تعیین رهبر بکنند. این را ملاحظه مى فرمایید که معاون چون مسأله‏اش، مسأله رهبرى موقت است، آن قدر لزومى ندارد که دقت بشود که اصلح افراد تعیین بشود چون موقت است. اما اگر بخواهند رهبر تعیین کنند دقتى باید بکنند که آن کسى که شایسته‏ترین فرد است و احیاناً نیاز
Majlis:2 Volume:3 Sessions:29-41 Page:1427
به تحقیق دارد تا به او برسند تعیین بشود. این فعلًا همان طورى که جناب آقاى هاشمى فرمودند براى این است که کار سریع و به طور اتوماتیک انجام بشود تا آنها سر فرصت بتوانند حتى این‏که در بین آن افرادى که آقایان فرمودند بعضى شورا را خبرگان تعیین بکنند. باز آنجا هم همین حرف است. این دو تا را محظور دارد یکى این‏که چون مسأله این است که این شورا به طور موقت است در مورد موقت اگر کسى را تعیین کردند، ممکن است که هر کدام از این افراد (مثلًا سه نفرى هست) برایشان علاقه به این‏که رهبر باشند پیدا بشود، براى خبرگان بشود که باز دو نفر از اینها را احیاناً کنار بگذارند، یک نفرشان را انتخاب کنند یا چه بسا ممکن است آن نفرى که انتخاب مى‏شود غیر از این سه نفر فرض بفرمایید باشد. اسباب زحمت و ناراحتى ممکن است براى خبرگان ایجاد بشود و علاوه بر این وقتى به دست جمع تشخیص مصلحت سپرده شد و اینها کار را انجام دادند یک فراغت خاطرى براى خبرگان هست که با خیال راحت و آسوده، البته در ضمن این‏که اسرع وقت را رعایت مى‏کنند، رهبر را تعیین مى‏کنند و مسأله تعیین معاون نه به عنوان قائم مقام، قائم مقام را ما یعنى کمیسیون نسبت به قائم مقام، اصلًا به طور کلى نظر منفى داشت به همین جهاتى که عرض کردم که ممکن است آینده‏اى طول بکشد و اوضاع عوض بشود و زحمت ایجاد بشود، ولى در مورد تعیین معاون خوب پیشنهادى بود که در فرمایشات آقاى خوئینى‏ها بود که خوب است که معاون را خبرگان تعیین مى‏کنند. این شبهه در ذهن من آمد که ممکن است کسى باشد که رهبرى او را نپسندد. رهبر نیاز دارد به معاون، از جهت سلیقه یک نفر را نمى‏پسندد حاج آقاى مهدوى به موافقت تقیید کردند این شبهه برطرف مى‏شود. اما اگر حالا موافقتى نشد، چه کار باید کرد؟ در هر حال اینها یک چیزهایى است که در عین حال خصوصیات است، و تنظیم اصل هم اینها هم خصوصیات است به هر حال من دیگر بیشتر از این فکر نمى‏کنم لازم باشد که توضیح بدهم راجع به این خصوصیاتى که مورد عنایت آقایان بود. همان‏طور که فرمودند خوب است که کلى قضیه را در این قسمت که فعلًا عهده‏دارى موقت است شوراى موقت رهبرى است، نه مسأله رهبر موقت، شوراى موقت رهبرى است کلیات این را ما فعلًا اینجا تصویب کنیم. بعد خصوصیاتى که مورد نظر آقایان بود بحث بکنیم، هر کدام که اصلح تشخیص داده شد به همان نحو حتى نسبت به کیفیت تنظیم اصل این طور که آقاى خوئینى‏ها فرمودند مثلًا اول اصل آورده بشود که خبرگان موظفند اسرع وقت این کار را بکنند، اگر نتوانستند حتى نسبت به زمان اگر بالاخره شورا نظر داد که اولى این است که وقتش را حتما محدود بکنیم، اینها یک چیزهایى است که خصوصیات است. کلى آن درست بشود تا این‏که خصوصیاتش بعد رأى‏گیرى مى‏شود. والسلام.
منشى (یزدى)- پس در رأى‏گیرى کلیات حتى شوراى موقت هم کلى‏ترش را بفرمایید یعنى رهبرى موقت چون باز دو صورت اینجا هست: یکى فردى، یکى شورایى.
نایب رئیس (هاشمى)- ما فعلًا کلیات را رأى‏گیرى مى‏کنیم.
منشى (یزدى)- چون ایشان مى‏فرمایند شوراى موقت اگر همان رهبرى موقت باشد چون به این صورت ...
Majlis:2 Volume:3 Sessions:29-41 Page:1428
نایب رئیس (هاشمى)- هر پیشنهادى که شد، ما پیشنهاد را مى‏پذیریم پیشنهاد اگر با پنج امضاء بشود و جلسه بپذیرد، مطرح مى‏کنیم (امامى- حتى حذف معاون؟) حتى حذف معاون هر پیشنهادى اینجا قابل طرح است حذف معاون که با یک پیشنهاد هم مى‏شود. حذفش را شما با یک نفر هم مى‏توانید بدهید. بسیار خوب، آقایانى که با کلیات این اصل موافقند رأى بدهند (اکثر دستشان را بلند کردند) تصویب شد. حالا پیشنهادات آقایان را مى‏پذیریم.
منشى (یزدى)- اولین پیشنهاد از آقاى مشکینى است که مطرح نمى‏کنند.
امامى کاشانى- حذف معاون را من پیشنهاد دارم.
نایب رئیس (هاشمى)- خودتان توضیح بدهید. حذف معاون آخر عبارت چه جور خواهد بود؟
منشى (یزدى)- متنى را که قرار است حذف بشود مشخص کنید و بعد توضیح بدهید.
امامى کاشانى- بسم الله الرحمن الرحیم. پیشنهاد ما این است که در صورت فوت یا کناره‏گیرى و یا عزل رهبر با تأیید خبرگان وظایف رهبرى را به عهده شورایى مرکب از سه یا پنج نفر.
نایب رئیس (هاشمى)- نه دیگر با تأیید خبرگان دیگر اینجا نیست.
امامى کاشانى- درست است، اینجا نیست این مال آن طرف است شورایى مرکب از 3 یا 5 نفر کل است.
نایب رئیس (هاشمى)- مثل همان شوراول مى‏شود، شوراول هم همین جور بود.
امامى کاشانى- این پیشنهاد بنده براى این است که ما مشکلى که ممکن است درآن قرار بگیریم براى آن حل مشکل باید چاره بکنیم و مشکل ما با شورا حل مى شود، براى این‏که حل مشکل ما با همان سه نفراست و ضرر معاون این است که اگر معاونى مشخص شد چه بسا ممکن است که در طول مدت یک مشکلاتى، یک محظوراتى پیش بیاید و بعد نتوانند او را ... یعنى یک حالتى پیدا کند ولو این‏که ممکن است معاون در اثر معاونت کم کم جا بیفتد و براى رهبرى بهتر باشد، نقطه مقابلش هم ممکن است که یک کارهایى و یک چیزهایى از او صادر بشود که دیگر آن ارزش را نداشته باشد ولى رودربایستى باشد، یک شرایطى باشد. یک محظوراتى باشد، افرادى در اثر بعضى صحبت‏هایى که کرده باشند به او جذب شده باشند و بعد نشود برکنارش کرد. ما یک محظوراتى را بیخودى براى خودمان استقبال نکنیم. ما فقط مى‏خواهیم اگر مشکلى برایمان پیش آمد آن مشکل را حل کنیم این هم با همان شورا حل مى‏شود.
منشى (یزدى)- آقاى امینى مخالف بفرمایید.
امینى- بسم الله الرحمن الرحیم. کمیسیون در این انتخاب معاون دو منظور داشت: یکى این‏که گفتند که اگر رهبر یک معاونى را انتخاب بکند که واجد شرایط رهبرى باشد، واجد همه شرایط باشد و در طول این مدت با رهبر کار کند. خبرگان هم که ناظر به کار رهبر و معاونش هم هستند، این فرد در طول این مدت کاملًا شناخته مى‏شود وحتى امید این‏که خبرگان بعداً بتوانند این فرد شناخته شده را که واجد شرایط است به عنوان رهبرى انتخاب بکنند احتمال این معنا هم هست و اگر آن هم نباشد به هر حال یک فقیهى است که واجد شرایط رهبرى هست. و در این مدت کار کرده. خوب اگر کار کرده بعد از رهبر به طور موقت مطمئن هستند که کارها را به درستى انجام مى‏دهد این یک منظور بوده و به علاوه خود این معاون داشتن همین‏طور که جلوتر
Majlis:2 Volume:3 Sessions:29-41 Page:1429
هم گفته شد این دست رهبرى را باز کردن است از این‏که در کارهایش از معاون استفاده کند و معاون هم واقعاً این جور نیست که یک ولى فقیهى باشد که بعضى آقایان بفرمایند که چه جور مى‏تواند براى خودش یک چنین چیزى را ... نه معاون است. در کارها همه پیغمبرها و ائمه هم معاون داشتند، حالا به این تشریفات نبوده اما خوب معاون آن است که کارها را انجام مى‏دهد با آنها و هیچ ضررى هم ندارد که ما بگوییم یک ضررى دارد. بعضى آقایان فرمودند که مثلًا ممکن است یک معاونى براى خودش انتخاب بکند. این معاون خوب در نیاید، بعداً نتواند کنارش بگذارد، رهبرى که انتخاب مى‏کند یک معاون را، این معاون را نمى‏تواند کنار بگذارد؟ این که نمى‏شود دیگر. به هر حال کنارش مى‏گذارد و در این مدت هم کار کرده اگر خبرگان جلوتر هم او را شناختند و حتى این احتمال هم هست که گفته بشود که این تأیید خبرگان در زمان حیات باشد اگر این جور باشد کار با سرعت انجام مى‏گیرد و هیچ مشکلى هم ندارد. بنابراین من مخالفم با حذف معاون براى این‏که یکى از نکات بسیار مثبت است به نظر کمیسیون در این پیشنهاد.
منشى (یزدى)- آقاى موسوى موافق.
میرحسین موسوى- بسم الله الرحمن الرحیم، چون این مسأله جنبه شرعى ندارد من جرأت مى‏دهم به خودم در رابطه با این قضیه صحبت بکنم. من به ذهنم مى‏آید و از دیدگاه سیاسى دارم مسأله را مطرح مى‏کنم که معاون گذاشتن براى رهبر با توجه به این نوع تصور که ممکن است این معاون درآینده رهبر بشود ممکن است ایجاد زمینه‏سازى وسیعى را در حوزه‏ها و میان روحانیت و مردم بکند براى این‏که او را تثبیت بکنند به عنوان رهبرى آینده و قدرت انتخاب خبرگان را در آینده پایین مى‏برد و مشکلات زیاد ایجاد مى‏کند در حالى‏که رهبر اگر افرادى را مى‏خواهد که به اوکمک بکنند، مى‏تواند یک دفتر غنى داشته باشد که به او کمک بکنند ولى ما این خطر را نخواهیم داشت که یک نفر باشد، به هر حال یک چنین کششى در جامعه وجود خواهد داشت و وقتى هم یک فردى به عنوان معاون تثبیت شد، کنار زدنش هم مثل معاونت‏هاى عادى وزرا و مدیر کل‏ها و نظایر اینها نیست، یعنى یک کار بسیار سختى است من فکر مى‏کنم تجربیاتى که در این زمینه بوده، باید براى ما یک کمى احتیاط ایجاد بکند که نرویم در عرصه این انتخاب.
منشى (یزدى)- به عنوان مخالف؟ (اظهارى نشد) کمیسیون آقاى مؤمن توضیح بفرمایند.
محمد مؤمن (مخبر کمیسیون)- عرض کنم که من باز توجه آقایان را که به عنوان مخالف با آوردن لفظ معاون صحبت کردند جلب مى‏کنم به این‏که واقعاً معناى معاون مثل این‏که آقایان حداقل مصداقاً بر ایشان به قائم مقام اشتباه شده و جناب آقاى امامى آنچه که عمده بود براى این‏که بفرمایند که موافق نیستند و مخالفند این بود که ممکن است معاون باعث این بشود که در بین مردم جا بیفتد و بعد وبال گردن خبرگان و نظام بشود. این جهت را من توجهشان را عطف مى‏کنم به این‏که ببینید معاون مسأله ظلى دارد استقلال ندارد و معمولًا این‏طور است که چون در سایه آن رهبر دارد کار مى‏کند. شاید این‏جور باشد على القاعده که کسانى که خودشان صلاحیت رهبرى آتیه را دارند و چه بسا مثلًا در فکر این هستند که رهبرآینده باشند اینها اصلًا
Majlis:2 Volume:3 Sessions:29-41 Page:1430
شاید حاضر نباشند که به عنوان معاون براى رهبر کار بکنند. اگر قائم مقام بود، قائم مقام چون مسأله استقلال را به دنبال خودش دارد ممکن بود بفرمایید که این مسأله به فرمایش شما و یا براى نظام خبرگان پیش مى‏آید اما چون مسأله معاونت و کمک هست این منظور را ندارد و آن‏وقت همان‏طور که جناب آقاى امینى هم فرمودند و نظر کمیسیون هم همین بود این شخصى که خودش معترف است به این‏که على القاعده در مقام رهبرى نیست و لذا حاضر شده است به عنوان معاون و کمک یار رهبرى کار بکند این کنار رهبر تجربیاتى آموخته روى این حساب به طور موقت عهده‏دار باشد تا خبرگان بتوانند به وظیفه خودشان عمل بکنند، والسلام.
منشى (یزدى)- آقاى امامى پیشنهاد را مشخص کنند.
نایب رئیس (هاشمى)- پیشنهاد اینجا مشخص شده است. آقایان اجازه بدهند آقاى امامى که مى‏خواهند هرچه معاونت اینجا هست حذف بشود این‏جور مى‏شود در صورت فوت یا کناره گیرى یا عزل رهبر (دو سطر پایین مى‏آییم این‏جور مى‏شود). شورایى مرکب از سه یا 5 نفر از اعضاى مجمع تشخیص مصلحت که اکثریت آنان از فقها باشند به انتخاب مجمع مذکور وظایف رهبرى را به طور موقت به عهده مى‏گیرند. خبرگان موظفند در اسرع وقت نسبت به تعیین و معرفى رهبر جدید اقدام کنند. هرگاه رهبر بر اثر بیمارى یا حادثه دیگرى موقتاً از انجام وظایف رهبرى ناتوان شود در این‏صورت در این مدت معاون دیگرى بایست حذف شود شوراى مذکور در این اصل وظیفه‏اش را انجام مى‏دهد. یعنى معاون در سطر آخر حذف مى‏شود، آن قسمت معاونت بالا هم کلى حذف مى‏شود.
میر حسین موسوى- ى عنى ما فقط براى حذف معاونت رأى مى‏گیریم نه براى بقیه متن.
نایب رئیس (هاشمى)- بقیه باقى است و سر جایش است باید پیشنهادها بحث بشود. پس اینها حذف مى‏شود معاونت و همه احکامى که براى او در نظر گرفته بودند پیشنهاد این است که حذف بشود. آقایانى که با این حذف موافقند رأى بدهند. (ده نفر رأى دادند) این رأى نیاورد. خوب پیشنهاد دیگرى اگر دارید بدهید.
منشى (یزدى)- پیشنهاد به عنوان حذف نیست البته پیشنهاد جدیدى است که ظاهراً با این هویت تفاوت مى‏کند.
نایب رئیس (هاشمى)- آقایان 5 نفر امضا کرده‏اند و کل اصل را عوض کرده‏اند آن‏را مطرح کنید بدون «معاون».
منشى (یزدى)- پس پیشنهاد به این صورت است در صورت بروز بیمارى بیش از 6 ماه یا فوت یا عزل رهبر یا هر حادثه دیگرى که او را از انجام وظایف رهبرى ناتوان کند خبرگان موظفند ظرف مدت حداکثر 10 روز نسبت به انتخاب رهبر اقدام کنند و تا انتخاب رهبر رئیس قوه قضائیه، رئیس‏جمهور، رئیس مجلس خبرگان به عنوان قائم مقام موقتاً وظایف رهبرى را به عهده مى‏گیرند. قام مقام نمى‏تواند نسبت به بندهاى 1- 2- 3- 4- 5- 6- 7 اصل یکصد و دهم اقدام نماید مگر به ضرورت، به تشخیص چهار پنجم تشخیص مصلحت.
احمد جنتى- این قابل طرح نیست.
نایب رئیس (هاشمى)- چرا؟
احمد جنتى- معنایش این است که کلًا این اصل عوض بشود، شما این اصل را کلیاتش را پذیرفتید.
Majlis:2 Volume:3 Sessions:29-41 Page:1431
نایب رئیس (هاشمى)- ما همه چیزمى‏توانیم جایش بیاوریم. این چند چیز را عوض کرده یکى این‏که شورا را عوض کرده، ما مى‏توانیم جداگانه پیشنهاد تعویض شورا بدهیم. یکى معاونت را حذف کرده مى‏توانیم همان طور که پیشنهاد دادیم معاونت را پیشنهاد بدهیم. یکى هم زمانى که گذاشته‏اند، البته یک مطلب جدیدى در آن آمده که در 6 ماه بیمارى ...
بنابراین قابل طرح است حالا آقایان هر کس مخالف بود، رأى ندهند.
منشى (یزدى)- خوب حالا یکى از آقایانى که امضا کرده‏اند توضیح مختصرى بفرمایید.
سید محمد موسوى خوئینى‏ها- عمده مسأله که مورد توجه بود یکى دوتا نکته‏است. یکى آن شورایى که به طور موقت مى‏خواهد این کار را انجام بدهد، من آن بیان جناب آقاى هاشمى را پذیرفتم که براى یک چنین مسأله‏اى در مواقع اضطرارى اصلًا باید به صورت اتوماتیک‏وار پیش‏بینى شده باشد که اگر یک چنین حادثه‏اى اتفاق افتاد یک کسى که از قبل در قانون گفته شده، آن وظایف و کارها را بر عهده مى‏گیرد یک لحظه هم هیچ خلأیى در کشور احساس نشود. با قبول این معنا به نظر بنده رسید که آن ترکیب هم از قبل حتى مشخص باشد بیشتر کمک مى‏کند به این‏که هیچ خلأیى و نگرانى و چیزى اتفاق نیفتد و نباشد. ترکیب هم ترکیبى است که هم آن جنبه‏هاى سیاسى قضیه در جامعه را در آن رعایت کرده‏ایم، هم جهات شرعى و حادثه‏اى رخ داد امور رهبرى را بر عهده مى‏گیرند یعنى آن وظایف را به تعبیر بعضى از آقایان این رهبر نیست این وظیفه رهبر را انجام مى‏دهد آن هم نه همه وظایف را، اما خوب نظام پذیرفته است که عالى‏ترین مقام بعد از رهبر، رئیس جمهور است. این خودش یک معنایى هم دارد به این‏که گفتیم عالى‏ترین مقام خوب، یکى از خصوصیات عالى‏ترین مقام این است که جامعه همیشه بعد از شخصیت رهبر توجهش معطوف به آن عالى‏ترین مقام بعد، بعد از او مى‏شود شما هر کسى را هم بگویید بعد از رهبر در یک شرایط موقت رهبر است جامعه بر اساس همین قانون اساسى و مجموع دلایل دیگر رئیس جمهور را مقتدرترین شخصیتى مى‏شناسد که مى‏تواند کشور را در شرایط خطر که احتمالش اگر باشد حفظ بکند همان نیروهاى مصلح هم که احتمال مسأله‏اى از ناحیه آنها در فقدان رهبر متحمل است همان نیروى مسلح هم در برابر رئیس جمهور خاضع‏تر و مطیع‏تر است تا یک فرد دیگرى از اعضاى مثلًا تشخیص مصلحت که آن چنان مثلًا سمت خیلى عمده چشم پرکنى هم نداشته باشد در کشور. رئیس جمهور اساساً براى نیروهاى مصلح یک مقامى است که کافى است مطیع او باشند. خوب پس رئیس جمهور است و عمده مسائل اجرایى کشور هم دستش است بنابراین خیلى تفاوتى نمى‏کند همان رئیس جمهورى که بوده یک مقدار با ضمیمه 2 نفر دیگر اختیارات رهبرى را موقت به عهده مى‏گیرد (پس رئیس جمهور یک) رئیس مجلس خبرگان، حتماً خبرگان رهبرى کسى را به عنوان رئیس همیشه انتخاب مى‏کنند که به هر حال در آن مجموعه یک امتیازاتى خصوصاً از جهت علمى و فقهى داشته حالا یا به معنى این‏که فقه آن اعضاى خبرگان بوده، یا از کسانى بوده است که در مجموعه چند نفر امتیازى بر دیگران داشته یا علاوه بر آن جهات فقهى و علمى لابد یک دلایل دیگرى هم داشته است که او رئیس شده. خوب پس رئیس مجلس خبرگان در کشور در طول زمان خودش یک شخصیتى است‏
Majlis:2 Volume:3 Sessions:29-41 Page:1432
جا افتاده، شناخته، معتبر، کسى که رهبر تعیین مى‏کند به هر حال رئیس مجلس خبرگان است و در مجلس خبرگان او آرایش و نقطه نظراتش یک جایگاه خاصى دارد. درست است یک رأى دارد اما رأیى است که ممکن است چه بسا دیگران به رأى او اعتنا مى‏کنند در رأى دادن خودشان. پس وقتى رئیس مجلس خبرگان هم در آن ترکیب بود یک وقتى کسى شبهه‏اى، حرفى که از جهت فقهى شرعى ولایت چه مى‏شود چه نمى‏شود خوب رئیس خبرگان هم هست این هم این جهت را تأمین مى‏کند، رئیس قوه قضائیه هم که بر حسب خود قانون اساسى با شرایط خاصى انتخاب شده است که یکى مجتهد عادل بودن است و ضمناً این‏که یک سوم از قواى کشور در دست اوست که بخش قوه قضائیه کشور است که مسؤولیت‏ها، وظایف سنگینى در کل نظام بر عهده اوست حتماً رئیس قوه قضاییه هم که منتخب رهبر قبلى است در آن شرایطى هست و یک شخصیت شناخته شده جامعه است. بنابراین پس یک خصوصیت دیگرش هم این ترکیب این است که کشور یک مرتبه با یک مجموعه ناشناخته روبرو نمى‏شود کاملًا یک ترکیب و هیأت سه نفرى است که هر سه عنصرش شخصیت‏هاى شناخته شده، معتبر، جا افتاده دو نفرشان که حتماً مجتهدند به حسب قانون اساسى و رئیس‏جمهورش هم چه بسا در بسیارى از شرایط همان خصوصیت را داشته باشد. خوب بنابراین من پس با قبول این‏که باید اتوماتیک‏وار براى این لحظه‏هاى بحرانى فکرى کرده باشیم این مطلب را اصلش را قبول دارم و مى‏خواهم بگویم به جاى این‏که احاله کنیم به یک مجهولى که حالا مجمع تشخیص بنشیند سه نفر را انتخاب کندکه حتماً از این سه نفر دوتایش فقیه باشد. در این ترکیب آن جهات رعایت شده، شخصیت‏هایش هم شناخته شده‏تر ومعتبرتر است حتماً رئیس جمهور عضوشان است شاید در آن موقع در آن انتخاب رئیس جمهور عضوش نشود و بنابراین کارسازتر از هر ترکیب دیگرى به نظر مى‏رسد باشد. این عمده آن پیشنهاد است یعنى اساس و محور حرف ما این بوده است، آن هم که بعضى از آن کارها را انجام ندهد مثل این‏که از مجموعه صحبت‏ها درآمد که بله ما چون این شورا را رهبر نمى‏دانیم نمى‏خواهیم عزل است انجام بدهد، نصب‏هایى مثلا بى‏خودى هم بشود که آن رهبر هم که بعد آمد کلى با مشکل جدید مواجه باشد. بنابراین آن دسته از کارهایى که خیلى مهم است برعهده‏اش باشد و کارهاى دیگر را با همان خصوصیتى که اگر چهار پنجم مجمع تشخیص مصلحت اجازه داد، انجام بدهد. این عمده بحث یعنى پیشنهاد ماست. حالا عبارات و این چیزهایش قابل پس و پیش کردن هست. حذف معاون را ما الان اصرار نداریم، یعنى در این پیشنهاد عنایت ما به حذف معاون نیست اگر آن را جلسه رأى به حذفش داد، خوب داده، اما حالا اگر آن را اصرار داشتند معنایش این نیست که پیشنهاد ما مقید به عدم وجود معاون است. مى‏خواهم این نکته را عرض کنم که عذر مى‏خواهم آقاى خوئینى‏ها اگر این نکته راهم توضیح بفرمایید که این «در صورت بیمارى بیش از 6 ماه یا فوت» این بیمارى بیش از 6 ماه هم رهبر تعیین کردن با آن که کمیسیون گفته بود، فرق مى‏کند. اگر این را هم توضیح بفرمایید، یعنى واقعا 6 ماه بیمارى‏اش طول کشیده است، باید رهبر جایش بیاید؟ یعنى این را اگر بردارید این باز یک نقطه ضعفى است در این پیشنهاد.
موسوى خوئینى‏ها- همان طور که آقاى هاشمى فرمودند یک مقدارى اگر اجازه بدهید بحث آزاد بشود ما چون روى کلمه کلمه‏اش دقت نکردیم، عمده آن چیزى که الان رویش تکیه‏
Majlis:2 Volume:3 Sessions:29-41 Page:1433
داشتم، همانى بود که مفصل توضیح دادم.
میرحسین موسوى- حاج آقا مهم این ترکیب سه نفره است که نقطه قوت مطرح است.
نایب رئیس (هاشمى)- اگر همه هدف‏تان این است آن شورایى که ما گفتیم از مجمع تشخیص مصلحت در بیاید شما بگویید شورایى به این ترکیب.
موسوى خوئینى‏ها- همان است.
منشى (یزدى)- ى ک امتیاز دیگر هم دارد که بعضى از کارهاى مهم را گفته‏اند. نکند این دو تا نکته را آقایان میگویند.
نایب رئیس (هاشمى)- اگر این دو مطلب است ما هم این دو مطلب را رأى بگیریم. حالا دیگرعبارتش را درست مى‏کنیم.
منشى (یزدى)- مخالف و موافق اسم نوشته‏اند، اگر مى‏خواهند صحبت کنند.
رئیس- ى ک ربع ساعت تنفس مى‏دهیم.
 (جلسه ساعت 18 به عنوان تنفس تعطیل ومجدداً ساعت 30/ 18 به ریاست آقاى مشکینى تشکیل گردید).
رئیس (على مشکینى)- بسم الله الرحمن الرحیم. جلسه رسمى است، مسأله را تعقیب بفرمایید.
منشى (یزدى)- پیشنهاد 5 امضایى مطرح بود که مطلبش را جناب آقاى خوئینى‏ها توضیح فرمودند، مخالف و موافق صحبت مى‏کنند. مخالف، جناب آقاى خزعلى.
ابوالقاسم خزعلى- بسم الله الرحمن الرحیم. من در یک مطلب جزئى از این تعیین اعضاى شورا صحبت دارم. دراین شوراى رهبرى وظایف رهبرى باید انجام بشود که فقه است و آشنایى با سیاست و جنبه فقهى باید تقویت بشود، در اینجا معین کرده‏اند رئیس جمهور. در رئیس جمهور فقیه بودن شرط نیست. حالا ممکن است در آینده ما داشته باشیم ولى در آن شرط نیست، 2 عضو دیگر را باید دقیق باشیم. شرط کردند رئیس خبرگان. من مى‏گویم دست رئیس خبرگان را نبندید. نگویید رئیس خبرگان، بگویید رئیس خبرگان یا کسى که او معین مى‏کند. بسا باشد رئیس خبرگان ببیند که یک فردى در فقه مانند اوست، ولى در پختگى سیاسى بهتر از خودش است مى‏گوید: من دوست دارم به جاى من فلانى باشد. بحث، بحث رهبرى است، نه بحث فتوا دادن تنها، بحث رهبرى است ممکن است رئیس خبرگان بگوید دست مرا باز بگذارید، اگر دیدم خودم براى این قسمت آمادگى کافى دارم خودم، اگر نه از میان خبرگان فردى که درفقه وارد باشد و در قسمت پختگى سیاسى و خم و پیچ‏ها و آگاهى داشتن از من بهتر باشد. شما معین مى‏کنید که حتماً رئیس خبرگان، ممکن است در اینجا خود آن رئیس خبرگان صلاح بداند یک فردى که در خبرگان است پخته‏تر از خودش در امور سیاسى، آن را انتخاب بکند. تعیین نکنید حتما بگویید یا رئیس خبرگان یا کسى که خود او انتخاب بکند. تعیین نکنید حتماً بگویید یا رئیس خبرگان یا کسى که خود او انتخاب مى‏کند و فرد سوم را هم حتماً فقیه انتخاب بکنید که لنگه فقاهت بچربد، فقیه وارد در امور سیاسى حالا رئیس قوه قضائیه باشد یا کسى، فقیه وارد در امور سیاسى. اما این طور که ما بگوییم رئیس جمهور و رئیس خبرگان. رئیس خبرگانى که فقیه عالى باشد، مورد احترام کافى باشد ولى در آن امورى که لازم است براى اداره مملکت خودش بداند کسى پخته‏تر از خودش هست شما دست قضیه را مى‏بندید (رئیس خبرگان) این هم براى او تنگنا است، هم براى کار مملکت یک مقدار عقب افتادگى است.
Majlis:2 Volume:3 Sessions:29-41 Page:1434
منشى (یزدى)- پس مخالفت در یک قسمت جزیى بوده، آقاى کروبى به عنوان موافق بفرمایید.
مهدى کروبى- همان طورى که سروران‏مان فرمودند پیش‏بینى قضیه حساس باید بشود، چون احتمال دارد یک وقت یک مسائلى پیش بیاید و قبلًا پیش بینى نشده که این مسؤولیت حداقل موقت با چه افرادى است با یک دشوارى‏ها و یا تنشى برخورد بکنیم. اما این نکته را هم باید توجه داشته باشیم که من فکر کنیم یا برادران‏مان فرمودند یا نفرمودند من به ذهن خودم بود براى این پیش بینى باید کارى هم بکنیم که خودش مشکلى براى‏مان به وجود نیاورد، حتى گاهى جلوتر مشکل درست نکند این نکته را هم باید توجه بکنیم. براى این که حالا من مثال مى‏زنم در رابطه با معاون یا در رابطه با قائم مقام در صورتى که ما حالا کلى شورایى نداشته باشیم براى کار معاون یا قائم مقام، طبعا مردم با آن ارتباط برقرار مى‏کنند، رهنمود از آن مى‏خواهند بگیرند، برنامه‏هایى دارد حتى ممکن است قبل از این که رهبر مریض بشود و یا حادثه‏اى براى رهبر پیش بیاید، خودش اصلًا یک مشکلى درست کند آخر آدمى که از یک سوراخى یک بار گزیده شده دوباره این کار را نمى‏کند. مسأله همین است وقتى یک کسى به عنوان قائم مقام است یا به عنوان معاون است براى یک سرى کارها شوراى دیگرى نیست، طبعاً مراجعات به او مى‏شود، بها داده مى‏شود، رفت و آمد مى‏شود. همان طور که عرض کردم رهنمود مى‏دهد. به تدریج به صورتى مى‏شود که ممکن است یک اصطکاک و اختلافى هم پیش بیاید و خودش یک معضله‏اى بشود. این هم نکته دوم عرض من. بنابراین حالا که اصل مطلب ضرورى است از این طرف هم نگرانیم که خود این را که مى‏خواهیم یک کارى کنیم چاله و چاه نشود بهترین راه این است که یک شورایى درست کنیم شوراى موقت براى این کار افرادى هم باشند که خودشان شغل، کار، مسؤولیت هم دارند. این جورى هم نیست یک آدمى باشد کنار همین طور برنامه بدهد و خودش هم زیر بار مسؤولیت نباشد. خوب احساس مى‏کنیم رئیس قوه قضائیه هم مجتهد است هم خودش یک مسؤولیت حساسى در کشور دارد و مدام با مشکلات با کارها، با اجرائیات (به معناى کار خودش منظورم است) دست و پنجه نرم مى‏کند. ریاست جمهورى است یک آدم پخته ورزیده‏اى است با مسائل کشور آشنایى دارد. رئیس خبرگان هم حالا به عنوان این که مجتهد است به علاوه این که ممکن است خصوصیات دیگرى داشته باشد. بنابراین من فکر مى‏کنم این شورا، شورایى است که آن برکات را، که پیش بینى و آینده نگرى بکنیم دارد و آن ضررهایى را هم که ازآن نگرانیم و مضطربیم و قبلًا هم این مشکل را براى‏مان به وجود آورد، آن نگرانى را هم ندارد. من واقعاً شخص خودم از این نگرانم حتى که گاهى قائم مقام ومعاون به آن معنا عرض مى‏کنیم معاونى که دیگر شورا نباشد و همان در ارتباط باشد. اصلًا قبل از این که رهبر مریض باشد کم کم به یک درگیرى‏ها و اصطکاک‏ها و اختلافاتى برسد و دست و پنجه نرم کنند.
منشى (یزدى)- در این طرح دو تا نکته مثبت و اصلى است همان طور که آقاى خوئینى‏ها توضیح فرمودند و جناب آقاى کروبى هم تایید کردند من یک مقدارى توضیح مى‏دهم و آن نکته منفى‏اش را اگر در اصلاح بعدى بردارند دیگر بحثى نیست. اول این‏که اگر قرار است براى حالات معین شده مثل عزل و فوت و استعفا و امثال ذلک یعنى آن مواردى که ذکر شده‏
Majlis:2 Volume:3 Sessions:29-41 Page:1435
است غیر از آن مسأله بیمارى، در این موارد به عنوان حالت اتوماتیک و خودکار بلافاصله وضعیت کشور مشخص بشود که ما با مشکلى روبرو نشویم، معنایش این است که از کسانى که در نظام قبل از پیدا شدن چنین حادثه‏اى وضعیت روشنى دارند آنها مسؤولیت را به عهده بگیرند و طبعا مسوولیت رهبرى باید با تناسب وظایفى که به عهده او هست به عهده گرفته بشود، ضمن این نکته‏اى که مکرر رویش اشاره شد که رهبرى تکیه‏گاه اصلى‏اش همان مسأله فقاهت و ولایت است، البته به اضافه مدیریت ومدیریتى که براى اداره جهات سیاسى‏اش لازم است. طبعاً این ترکیب یعنى این سه نفرى که دو نفرشان به طور قطع اجتهاد و فقاهت را در حد لازم دارند. رئیس قوه قضائیه به کیفیتى که در قانون اساسى فعلى و هم اصلاحى پیش بینى شده از فقهایى است که واجد شرایط هست یعنى آن ولایت شرعیه را دارد و همین طور نفر دوم که چه کسى ذکر شده بعد از رئیس قوه قضائیه. در رئیس جمهور، شرط اجتهاد نیست من مى‏خواهم عرض کنم 2 نفرشان شرط اجتهاد قهرى را دارند. رئیس خبرگان و رئیس قوه قضائیه به طور قهرى وقطعى اجتهاد را دارند و آشنایى با مسائل جارى کشور را هم خود به خود دارند به دلیل مسؤولیتى که قبل از پیدایش این حادثه داشته‏اند. رئیس خبرگان مجتهد و مجتهد شناسى است. معمولًا در یک جمعى که مجتهدین و مجتهد شناسان هستند آن‏که رئیس مى‏شود على القاعده مجتهد خواهد بود. یعنى بعید است در یک جمع مجتهد شناس و تعیین کننده رهبرآن‏که ریاست بر همه را به عهده مى‏گیرد کسى است که حتى اجتهاد را در درجات ابتدایى و متوسطه‏اش هم نداشته باشد.
مهدى کروبى- خیلى معذرت مى‏خواهم اگر باشد مثل این است که بگویید یک مجموعه پزشکى است که اصلًا پزشک در میان آنها نیست.
منشى (یزدى)- حالا به هر حال درست است. در خبرگان چون شرط خبره، خبره رهبرى است و خبره رهبرى معنایش این است که بتواند مجتهد و شرایط رهبرى را بشناسد، این بحث را اینجا الان دیگر ادامه ندهیم. خواهش مى‏کنم اجازه بفرمایید چون وقتم کوتاه است من زیاد وقت آقایان را نگیرم. کسانى که در خبرگان هستند قدرت تشخیص مجتهد را و داشتن آن مجتهد شرایط اجتهاد و شرایط رهبرى را باید داشته باشند. بنابراین تا حدودى خودشان هم حالت اجتهاد را دارند و رئیس برآن جمع هم قاعدتاً اجتهاد را دارد. به هر حال این دو نفر و حداقل یک نفر، اشکالى ندارد شما اگر مسأله ولایتش را هم خیلى دقیق رعایت بفرمایید، حداقل یک نفرشان به طور قطع آن اجتهاد را دارد یعنى رئیس قوه قضائیه، پس رئیس قوه قضائیه هست، رئیس مجلس خبرگان ورئیس جمهور هم هست این جمع داراى 2 تا شرط لازم هستند یعنى داشتن فقاهت و آشنایى کامل با مبانى وداشتن مدیریت، ومدیریت در این جمع وجود دارد فرض هم این است که براى یک مدت محدود و موقت این مسوولیت را مى خواهیم به آنها بدهیم، نمى خواهیم که براى دائم این مسوولیت را به آنها بدهیم. در این مدت محدود تا وقتى که خبرگان مى‏خواهند رهبر دائم را تعیین بکنند اینها مسوولیت را خود به خود به عهده مى‏گیرند. نکته مثبت این طرح این است که به طور قهرى با پیش آمد عزل، فوت، یا هر حادثه دیگرى خود به خود طبق قانون اینها جاى او را موقتاً خواهند گرفت و متوقف بر هیچ مسأله‏اى نمى‏شوند. اگر این نکته‏اى را که آقاى بیات خیلى رویش تکیه مى کردند البته جواب را جناب‏
Majlis:2 Volume:3 Sessions:29-41 Page:1436
آقاى هاشمى اشارتاً فرمودند. ولى یک نکته‏اى را من با اجازه آقایان مجدداً تکرار مى‏کنم که خیلى فرق است بین مناسب شرعى و بین اجازات و وکالت‏ها. مناصب هیچ گاه با فوت ناصب از بین نمى‏رود. با فوت موکل، وکیل از وکالت مى افتد. بنابراین مناصب و مقامات رسمى همه به جاى خودشان باقى هستند، اما در عین حال هست سمت‏هایى که مثل همان فرماندهى که قهراً اگر جانشین براى خودش درست نکرده باشد خود به خود یک لحظه هم نمى‏بایست بدون فرماندهى باشیم. لذا این ترکیب بسیار خوب است. این یک نکته مثبتش هست. نکته دوم تصریح به این‏که همه کارها را در اختیارش نگذاشته‏اند که در طرح کمیسیون این مسأله نیست یعنى شوراى موقت یا معاون او را اجازه داده‏اند که همه کارهاى رهبر را بتواند انجام بدهد. تو این واقعا خطرناک است. تصریح کرده‏اند که یک سرى از کارهاى مهم را در این زمان انجام ندهد و شمرده‏اند با بندهایى که اشاره شده. این دو نکته اصلى مثبت در این طرح است که اگر آن جهات ضعف دیگرش هم اصلاح بشود به نظر من بسیار این طرح بهتر است و ترجیح دارد برطرح کمیسیون.
منشى- آقاى موسوى اردبیلى هم موافق هستند مخالف دیگر کسى صحبت نمى‏کند.
میرحسین موسوى- بنده هم موافقم.
نایب رئیس (هاشمى)- موافق 2 نفر صحبت کرده، مخالف فقط یک نفر مى‏تواند صحبت بکند. آقاى مشکینى هم سؤال دارند.
رئیس (على مشکینى)- بسم الله الرحمن الرحیم، عرض کنم که براى رهبرى تقریباً در گذشته ده تا وظیفه تعیین شد. آن وقت در اینجا شورایى به جاى رهبر آقایان تعیین کردند که تمام وظایف رهبر را به عهده بگیرد جز وظیفه بندهاى 1، 2، 3، 4، 5، 6 و 7 باقى مى‏ماند سه تا وظیفه که دو تا ازآنها عبارت از امضا حکم ریاست جمهورى، دیگرى عزل رئیس جمهور. سومى هم عفو یا تخفیف آن‏وقت اینها فقط براى این شورا باقى مى‏ماند که در ضمن این که این سه تا وظیفه براى شورا باقى مى‏ماند و امضاى حکم ریاست جمهور هم یکى از آنها است و همین طور عزل رئیس جمهور، که یکى از اعضا شورا خود رئیس جمهور است. پس براى شورا اینها باقى مى‏ماند. یک اشکالى است این را شما حل کنید. و ثانیاً اگر مسأله بیمارى 6 ماه را از این جمله حذف کنید بعد توقیت ده روز را طرح کنید ما با باقى‏اش موافقیم.
میرحسین موسوى- اجازه بدهید من یک صحبتى بکنم، من فکر مى‏کنم راجع به آن بحث بشود ما اصرارى نداریم چون الان من نگاه مى‏کردم با عجله گذاشته شده. ما یقیناً همه‏مان مى‏خواهیم که فرمانده کل نیروهاى مسلح باشد. ما فقط منظورمان این بوده که عزل و نصب‏ها را در آن مدت فرضاً یک فرمانده بردارند، نیروها را عوض بکنند، اینها نباشند بقیه وظایف سرجاى خودش هست.
نایب رئیس (هاشمى)- خیلى خوب آن را دقیق بشوید خودتان تطبیق کنید تا آقاى امینى دارند بحث مى‏کنند. ابراهیم امینى (نایب رئیس کمیسیون)- بسم الله الرحمن الرحیم. در عین حالى که این ترکیبى که آقایان پیشنهاد کردند مزیتى دارد که یک ترکیب شناخته شده آماده‏اى است که به طور
Majlis:2 Volume:3 Sessions:29-41 Page:1437
اتوماتیک به قول آقایان مى‏تواند کار بکند این مزیت هست، ولى چند مشکل هست که اینها را باید حلش کرد. یکى این‏که رئیس مجلس خبرگان که در این ترکیب هست بر طبق قانون لازم نیست که مجتهد باشد. البته در این طرحى که رد شد کمیسیون آورده بود اجتهاد را، اما ضرورت ندارد. طبق آن دیگر حالا این جورى است که مى‏تواند مجتهد باشد یا نباشد. البته در بین خبرگان افراد مجتهد هست ولى هیچ دلیلى نیست که وقتى فردى را انتخاب مى‏کنند اعلم و افضل آنها را انتخاب بکنند. معمولًا در ریاست‏ها فکر اداره را مى‏کنند خیلى وقت‏ها و گاهى هم مثلًا احترام شخصیت را. بنابراین ما نباید حساب بکنیم که رئیس مجلس خبرگان حتما مجتهد است، حالا در یک شرایطى مجتهد باشد اما چون قانونى نیست این مشکل هست علاوه بر این رئیس مجلس خبرگان هم غالباً حضور ندارد. چون مجلس خبرگان یک جورى نیست که اعضایش همیشه در تهران باشند، ضرورت ندارد حضور در تهران، ممکن است که شهرستان باشد و آن چیزى را که مى‏خواهند فورى انجام بگیرد آن کار انجام نگیرد. پس این همه، آن نتیجه را نمى‏دهد و آن‏که منظور کمیسیون بوده که الان همه روى آن نظرش هست که شوراى تشخیص مصلحت را ترجیح مى‏دهد چند جهت است. یکى شوراى تشخیص مصلحت در زمان رهبر به عنوان بازوى رهبرى شناخته شده است. یعنى طول مدت چند سال معاون رهبر بوده، بازوى رهبر بوده، مشاور رهبر بوده، با کارها کاملًا آشناست. این‏که بعضى آقایان فرمودند که افراد ناشناخته‏اى مى‏آیند سرکار یک مرتبه، نه این طور نیست. افرادى هستند که مدتى با رهبر کار کرده‏اند. بنابراین آشنا هستند با افکار رهبر و خصوصیات رهبر. حتى بعضى این عزل و نصب‏ها را با مشورت خود آنها رهبر انجام داده است و خودشان دخالت داشته‏اند. بنابراین افراد ناشناخته‏اى نیستند. آماده‏ترند براى کار کردن از مثلًا رئیس مجلس خبرگانى که هیچ در این کارها کار نکرده، در امور اجرایى و در امور رهبرى. بله حالا فرض بگیرید که او مجتهد هم باشد اما این کار ممکن است از او نیاید واقع مطلب هم این طورى است در صورتى که کار رهبرى یک کارى است شرایط معینى را دارد که این شرایط را ممکن است رئیس مجلس خبرگان نداشته باشد و همین طور رئیس قوه قضائیه البته یک شرطهایى دارد، شرط اجتهاد را دارد اما آن شرطهایى که در رهبرى هست خوب ندارد، حالا به هر حال مى‏شود بگویید که نسبتاً آن بى‏اشکال است. بنابراین شوراى تشخیص مصلحت را به دو جهت کمیسیون ترجیح مى‏دهد. یکى آماده‏ترند براى کار چون در این کار سابقه دارند و شناخته شده هستند وعلاوه بر این اینها سه نفرند که دو نفرشان حتماً از فقها هستند یک نفر هم ممکن است همان رئیس جمهور، چون رئیس جمهور هم در آن ترکیب هست ممکن است انتخاب بشود دو نفر آنها حتماً از فقها هستند. ضرورت هم ندارد که این فقها فقهاى شوراى نگهبان باشند. شش تا از آنها هستند اما در این طرحى که مى‏آید افراد دیگرى هم هستند. حتى از خبرگان هم پیش‏بینى شده، رئیس قوه قضائیه هم مثلًا پیش‏بینى شده اینها هستند که ممکن است از آنها استفاده بکنند. رئیس قوه قضائیه را انتخاب مى‏کنند، از شوراى نگهبان هم یک نفر را انتخاب مى‏کنند، رئیس جمهور هم انتخاب مى‏شود. به هر حال خودشان مى‏دانند چه ترکیبى را انتخاب کنند که در اینجا مناسب باشد کار انجام بدهند و اما این قضیه معاونتى که بعضى آقایان مى‏فرمودند معاون مشکل ایجاد مى‏کند، در همه معاون‏ها این احتمالات هست ولى خوب از
Majlis:2 Volume:3 Sessions:29-41 Page:1438
آن طرف که مشکل ایجاد مى‏کند از این طرف یک خوبى‏هایى هم دارد. یک کسى که مدتى معاون بوده است، مجتهد هم هست مجتهدى هم هست که واجد همه شرایط هم هست. بینش سیاسى، اجتماعى همه اینها را دارد، مدت بیست سال هم با رهبر کار کرده، واقعاً بگوییم که حالا دور او را مى‏گیرند و این حرف‏ها، البته خیلى به این صورت بعید است اگر رهبر تشخیص این مطلب را بدهد خودش او را عزل مى‏کند. معلوم است که ده پانزده سال یا یک مدتى پهلوى رهبر مانده معلوم است که از عهده کارها بر مى‏آید. بنابراین اشکال در معاون به نظر من اشکال درستى نیست کمیسیون هم مصرّ روى این مطلب بوده و یک نفعى دارد که این نفع را ما باید از آن چشم‏پوشى کنیم. همین تصریح خیلى مفید است که یک فرد کاردان و ورزیده‏اى را در این شرایط تربیت بکند که با سیاست رهبر، افکار رهبر و با خصوصیاتش آشنا بشود این یک کار خوبى است.
و اما این که آقایان در این طرحشان بود که بعضى کارها را استثناء کرده بودند که رهبر این کارها را انجام ندهد به این صورت کمیسیون مخالف است، حتى گاهى صحبت هم شده براى این‏که حساب این است که این کارها تا چه مقدار ضرورت داشته باشد؟ نمى‏شود بگویید این کار را انجام ندهد. خوب یک وقتى همین کار ضرورت دارد، جورى است که اگر این کار را انجام ندهد به نظام لطمه مى‏خورد. خوب باید انجام بدهد. حالا فرماندهى کل قوا با شرط، امضاى حکم ریاست جمهورى باشد و هر چه. اگر به هر حال یک کار ضرورى است که نمى‏شود بگویید این کار را نکند. کمیسیون مخالف است با این‏که ما کارهاى محدودى را بگوییم انجام ندهند، البته این نظر شخص من است نه نظر کمیسیون. ما اگر مثلًا قیدى بیاوریم که کارهاى ضرورى را انجام بدهد نه کارهاى غیر ضرورى، البته نظر شخص من این است که مانعى نیست و اما این بیمارى بیشتر از شش ماه هم واقعاً یک چیز ... این‏که اگر بیمارى از چشم‏ها بیشتر شد آن‏وقت باید یک فردى را جایش بیاورند که نمى‏شود براى این‏که این رهبر است و شرایط رهبرى را هم دارد هیچ فاقد نیست همه آن شرایط را دارد، اما بیمارى‏اش حالا مثلًا یک سال طول مى‏کشد در یک سال نمى‏تواند انجام وظیفه بکند. معاون هم دارد، مشورت هم مى‏کند، کارها را هم انجام مى‏دهد ما بگوییم فورى برایش بعد انتخاب بکنند این هم درست نیست با آن ولایت براى این‏که ولایت او شرعاً که باطل نشده است.
منشى (یزدى)- این را از پیشنهاد حذف کردند.
امینى- بله مگر این‏که یک جایى باشد که این بیمارى‏اش دیگر قابل علاج نباشد که آن در اصل دیگرى پیش‏بینى شده. من دیگر چیزى به نظرم نمى‏آید راجع به این موضوع.
امامى کاشانى- این سه نفرى که در این طرح هست آن که بى‏اشکال بنظر رسید همان طورکه جناب آقاى امینى هم به آن اشاره کردند رئیس قوه قضائیه است ولى حالا اگر در همان حال بیمارى که رهبر دارد و نمى‏تواند کار بکند وقت رئیس قوه قضائیه تمام شده تکلیف چیست؟
نایب رئیس (هاشمى)- خوب همین سه نفر تعیین مى‏کنند.
امامى کاشانى- کى این سه نفر را تعیین مى‏کند؟ وقت رئیس قوه قضائیه تمام شده، الان این هفته رهبر مریض شده، ناتوان شده هیچ نمى‏تواند کار بکند، امروز هم روز آخر زمانى است که وظیفه رئیس قوه قضائیه تمام شده.
Majlis:2 Volume:3 Sessions:29-41 Page:1439
نایب رئیس (هاشمى)- خوب همین سؤال در مورد رئیس جمهور هم مى‏آید.
امامى کاشانى- در مورد رئیس جمهور هم بیاید. ما حرفمان این بود مى‏گفتیم رئیس جمهور که شرطش اجتهاد نیست، رئیس مجلس خبرگان هم ...
میرحسین موسوى (نخست وزیر)- مى‏گوییم قوه قضائیه ادامه داشته باشد تا بعداً رهبر انتخاب شود.
موسوى خوئینى‏ها- شورا تعیین مى‏کند.
امامى کاشانى- کدام شورا؟ سه نفر چه را تعیین مى‏کنند؟ رئیس قوه قضائیه وقتش تمام شده، وقت خودش را خودش تعیین مى‏کند؟ وقت قانونى‏اش تمام شده است، این نمى‏شود.
میرحسین موسوى- آقاى هاشمى کسانى که منصبى دارند به وظایف خودشان ادامه مى‏دهند تا انتخاب رهبر. فقهاى شوراى نگهبان هستند، مجمع تشخیص مصلحت هست، رئیس قوه قضائیه هست.
نایب رئیس (هاشمى)- خوب حالا آقاى امامى این سؤال که مشترک است یعنى عین این سؤال در آن فرض کمیسیون مى‏آید یعنى اگر چنان‏چه در همان موقع فقهاى شوراى نگهبان دورشان تمام شد.
امینى- جناب آقاى هاشمى مجمع خالى نیست.
جنتى- چهل روز قبل مى‏دهند به شورا.
امامى کاشانى- اگر وقت‏شان سرآمد، پس قید بگذارند.
نایب رئیس (هاشمى)- درست است، به فرض نادرى، به هر حال امکان اتفاقش هست. ببینید یک چیزى آقاى مشکینى مى‏فرمایند من نمى‏دانم منبع‏شان چیست ایشان مى‏فرمایند هر یک از اینها تا فرد دیگرى جایشان نیاید موظفند به وظایفشان عمل کنند. چنین چیزى البته ما نداریم ظاهراً.
امینى- در شوراى مصلحت همیشه سه نفر فقیه یا دو نفر فقیه هست. همین‏ها که پیشنهاد شده در آنجا هم هستند، رئیس جمهور هست، رئیس قوه قضائیه هست.
نایب رئیس (هاشمى)- خیلى خوب حالا این البته فرض بسیار نادرى است آقایان با توجه به این سؤال رأى مى‏دهند.
پیشنهاد کمیسیون را ما مشخص بکنیم. پیشنهاد کمیسیون فعلًا چیز زیادى نیست از همه چیزهایى که در آن عبارت بود (آن‏که فعلًا مى‏خواهند رأى بگیرند) یکى این‏که (یزدى- پیشنهاد مال پنج نفر است) بله، آقایان مى‏گویند به جاى آن شورایى که کمیسیون گذاشته بود از مجمع تشخیص مصلحت، شوراى سه نفرى باشد رئیس‏جمهور و رئیس قوه قضائیه و رئیس مجلس خبرگان. مطلب دومشان هم این است که:
اگر این رأى آورد آن را هم رأى مى‏گیریم آن‏وقت آن معاونت و آنها، آنها دست نزدند یعنى کارى با آنها ندارند فعلًا آنچه که الان آقایان پیشنهاد دارند این است که ترکیب شوراى موقت اداره امور رهبرى پیشنهاد کمیسیون این شورا باشد. آقایانى که با این پیشنهاد پنج‏
Majlis:2 Volume:3 Sessions:29-41 Page:1440
نفرى آقایان موافق هستند رأى بدهند (عده کمى رأى دادند) این رأى نیاورد.
مطلب بعدى‏شان این است که در یک موارد معینى آن شورا هرکس حالا بود بتواند کار بکند آن را بگویید.
موسوى خوئینى‏ها- بند 1 همان سیاست‏گذارى است. بند سوم صدور فرمان همه‏پرسى است. بند 8 اعلان جنگ و صلح است بند 12 عزل رئیس جمهور است.
میرحسین موسوى- خود مضمون را بفرمایید.
نایب رئیس (هاشمى)- اسم مى‏بریم مضمون را مى‏گوییم.
موسوى خوئینى‏ها- آقایانى که حفظ نیستند من مى‏خواهم بگویم که مضمون چیست.
نایب رئیس (هاشمى)- اینها را بگویید تا بفهمند.
موسوى خوئینى‏ها- بنده هم همین را دارم عرض مى‏کنم. نوشتیم با تصویب سه چهارم مجمع مى‏توانند انجام بدهند این کارها را:
یکى ردیف 1 تعیین سیاست‏هاى کلى نظام ردیف 3 فرمان همه‏پرسى ردیف 8 اعلان جنگ و صلح ردیف 12 هم عزل رئیس جمهور است.
همچنین بندهاى (د- ه- و) از ردیف 4 یعنى تعیین فرماندهان عالى نیروهاى مسلح فرمانده کل سپاه پاسداران، رئیس ستاد مشترک نوشتیم این شورا این کارها را با تصویب سه چهارم مجمع مى‏تواند انجام بدهد بقیه کارها را خود آن شوراى سه نفرى انجام بدهد.
نایب رئیس (هاشمى)- پیشنهاد مشخص آقایان این است شورا، حالا هرکس مى‏خواهد باشد، معاون هم باشد هرکس آن کسى که کار رهبرى موقت بعهده‏اش هست این کارها را بدون موافقت سه چهارم اعضاى مجمع تشخیص مصلحت نمى‏تواند انجام بدهد، بقیه امور رهبرى را انجام مى‏دهد. یعنى اگر خواستند یک فرماندهى را عزل کنند باید مجمع تشخیص مصلحت موافقت کند. رئیس صدا و سیما را هم گفته‏اید مى‏توانند عوض کنند؟
موسوس خوئینى‏ها- خیر، آن نیست.
نایب رئیس- آن نیست خیلى خوب اگر خواستند همه‏پرسى اعلام بکنند باید سه چهارم مجمع تشخیص مصلحت رأى بدهند.
آقایانى که با این پیشنهاد موافق هستند رأى بدهند (16 نفر رأى دادند) این تصویب شد. آقاى هاشمیان پیشنهادشان را مطرح کنند.
البته ما این نقطه را تصویب داریم یعنى ما تصویب داریم که حد اختیارات این شوراى موقت یا هرکس که به جاى رهبرى است این است، فعلًا این را داریم.
آذرى قمى- فرد هم باشد همین است؟
نایب رئیس (هاشمى)- بله هر کسى باشد همین است. یعنى آن کسى که به جاى رهبرى موقتاً کار مى‏کند این کارها را مى‏تواند انجام بدهد. آقاى هاشمیان بفرمایید.
حسین هاشمیان- بسم الله الرحمن الرحیم، با توجه به اشکالاتى که در این 111 مکرر بنظر مى‏آید ما آن پیشنهاد را خدمتتان دادیم یکى از اشکالات این است که خوب وقتى رهبر.
نایب رئیس (هاشمى)- آقاى یزدى پیشنهاد را بخوانید.
منشى (یزدى)- در صورت فوت یا کناره‏گیرى یا عزل رهبر شورایى مرکب از سه نفر
Majlis:2 Volume:3 Sessions:29-41 Page:1441
از فقهاى شوراى تشخیص مصلحت به انتخاب مجمع مذکور وظایف رهبرى را به طور موقت به عهده مى‏گیرند.
خبرگان موظفند در اسرع وقت به تعیین و معرفى رهبر جدید اقدام نمایند.
هرگاه رهبر بر اثر بیمارى یا حادثه دیگرى موقتاً از انجام وظایف رهبرى ناتوان شود شوراى مذکور وظایف او را برعهده خواهد داشت.
نایب رئیس- آقایان هم ترکیب شورا را گفته‏اند، کار دیگرى نگفته‏اند.
حسین هاشمیان- بله ما به این دلیل این پیشنهاد را تقدیم کردیم که از اول شورا انتخاب بشود آن سه فقیه شوراى تشخیص مصلحت. ما نیازى به معاون نداریم. دوم اینکه در این گزارش ذکر شده که سه نفر یا پنج نفر که اکثریت آنها فقیه باشند بنده معتقدم که اینجا حوزه و حریم تخصصى و فقاهت است و رئیس جمهور تنها به صرف این‏که یک کار اجرایى دارد، آگاه به موضوعات است این نمى‏تواند شأن فقهى و تخصصى را در ولایت امر داشته باشد. وظایف رهبرى، مقام رهبرى، بحث‏هایى که رهبرى مى‏کند و چیزهایى که رهبرى تصمیم مى‏گیرد همه دور فقه مى‏چرخد. بنابراین، این حریم تخصصى فقهى را بگذارید فقهاء باشند و آنها تصمیم بگیرند. بنابراین کل آنها فقهاى شوراى تشخیص مصلحت باشند که این فقهاى شوراى تشخیص مصلحت به انتخاب خود شورا باشد و از طرفى ما مى‏گوییم که سه نفر بیشتر نباشند یا دو ماه یا سه ماه، چهار ماه بیشتر یا کمتر. چرا دیگر پنج نفر را شما ذکر مى‏کنید؟ سه نفر فقیه انتخاب بشوند به انتخاب این شوراى تشخیص مصلحت و امور رهبرى و امور حسبى، شرعى همه چیز را به عهده بگیرند، عزل و نصب‏ها را به عهده بگیرند و غیر از مقام فقاهت و غیراز مقام تفقه در این شوراى رهبرى قرار نگیرد.
نایب رئیس (هاشمى)- همه حرف‏ها یکى حذف معاون است در پیشنهاد آقایان که قبلًا حذف رأى نیاورده بود، ما رأى گرفتیم رأى نیاورد حالا آقایان این را ترکیب کرده‏اند با یک چیز دیگرى که شاید رأى بیاورد. این یک دلیل مخالفت است و دوم چیزهاى دیگرى هم در این اصل بوده آقایان نیاورده‏اند، کل اصل را گفته‏اند همین است و ترکیب هم باز با آن بحث‏هایى که قبلًا مى‏شد ترکیب مناسبى نیست. آقایان گفته‏اند اکثریت با فقها است. وقتى که اکثریت حضور دارند، فقیه‏اند پس رأى فقاهت در ترکیب هست اکثریت‏شان فقیه هستند قید کمیسیون این بود. پس ما رأى فقاهت را داریم به اضافه رأى کارشناسى قطعى.
هاشمیان- تنزل هم دادیم.
نایب رئیس (هاشمى)- حالا تنزل را در یک مجموعه داریم، مجموعه‏اى است که رأى فقاهت در آن محفوظ است، فقها هستند که جهات شرعى و اینها را مى‏خواهند در نظر بگیرند. یعنى حضور دارند روشن هم هست. این اضافه مى‏شود به یک کارشناسى قاعدتاً که خود مجمع تشخیص مصلحت ... آنها هم که منع نکرده‏اند ..، در پیشنهاد کمیسیون هم نبود که همه فقیه نباشند. ممکن است مجمع تشخیص مصلحت همه را از فقهاء انتخاب بکند ولى دست مجمع را باز بگذاریم که اگر لازم دید به خاطر فقها یک نفر آدم خبره کاردان هم در کنار آنها باشد که بتواند در مذاکرات و در بحث هاى شورایى به آنها کمک بکند در تصمیم‏گیرى، حتماً هم مؤثر است. شما هیچ امتیازى نیاورده‏اید با این کارى که کرده‏اید فقط خواسته‏اید که آن‏
Majlis:2 Volume:3 Sessions:29-41 Page:1442
اصالت ولایت فقیه را این طور حفظ بکنید آن اصالت را آنها حفظ کرده‏اند در حد اکثریت، یک کارشناسى هم ممکن است فقیه باشد، ممکن است مثلًا رئیس قوه قضائیه باشد، یا رئیس جمهور فقیه باشد، یا از افراد دیگر انتخاب بکنند، مى‏توانند این کار را بکنند. من به نظرم پیشنهاد کمیسیون خیلى بهتراز این پیشنهادى است که این آقایان داده‏اند.
منشى (یزدى)- آقاى نورى موافق.
عبدالله نورى- بسم الله الرحمن الرحیم. مطلبى که جناب آقاى هاشمى فرمودند راجع به معاون خیلى مسأله‏اى نیست یعنى دو تا پیشنهاد جدا هم مى‏شود اصلًا بحث را مطرح کرد عین همان بحثى که قبلًا مطرح بود. چیزى که الان مطرح است این است که شما در جایگاه ولى امر مسلمین و ولایت فقیه چه کسى را مى‏خواهید بنشانید؟
این منصب، منصب فقها است یعنى اصلًا چیزى که الان براى ما مطرح است و به نظرمان مى‏رسد که پیشنهاد کمیسیون اشکال داشته همین بوده که الان اینجا گذاشته شده دقیقاً همان چیزى است که شما خودتان اگر شوراى رهبرى مى‏داشتید حالا حالا چه مدتش کوتاه باشد، چه مدتش طولانى باشد چه ترکیبى را مى‏نوشتیم؟ یعنى آنجا مى‏آمدیم مى‏گفتیم مى‏تواند دو نفر فقیه باشد یک نفر کارشناسى که در مسایل اجرایى وارد باشد؟ خیر در همانجا مى‏گفتیم سه نفر از فقها باید باشند یا پنج نفر از فقها باید باشند همان ترکیبى که در شوراى رهبرى مى‏داشتیم. بله مدیر و مدبر و همه اینها جزو همان چیزهایى است که براى فقیه هم مى‏شود وجود داشته باشد. بنابراین حالا مدیر و مدبر هم، البته همیشه تلازم ندارد با یک نفر غیرفقیه که ما فکر کنیم هر کس غیرفقیه شد مدیر و مدبر است و اگر فقیه شد حتماً این ویژگى را ندارد. بنابراین ما در اینجا (من خواهش مى‏کنم عنایت بفرمایید) ما در اینجا اختلاف نظر بین دو فقیه تصمیم‏گیرنده را یک کارشناس گذاشتیم، اگر غیرفقیه شد. یعنى سه نفرى که گذاشتیم اگر این دو نفر فقیه با هم اختلاف نظر داشتند آن نفرى که جناب آقاى هاشمى فرمودند آن نفر مى‏شود تعیین‏کننده و تصمیم‏گیرنده و به نظر مى‏رسد درست نیست. ما اگر ترکیب‏مان ترکیبى باشد از فقها بهترین ترکیب است و مناسب‏ترین کاراست. رئیس جمهورى هم که مطرح است واقعاً ببینیم رئیس جمهور کیست؟ رئیس جمهور را نباید با شرایط امروز و فردا ما بسنجیم، همیشه را باید ببینیم. یک نفر آدمى که تخصصش ممکن است در مدیریت و مدیریت باشد که اشاره کردند ولى نداشته باشد آن ویژگى‏هایى را که در جهت فقاهت اسلامى و اعمال ولایت فقیه مى‏خواهند و یا افراد دیگرى که به اصطلاح کار کارشناسى مى‏کنند. دلیل بر این‏که آن را بیاوریم در این مجموعه قرار بدهیم من فکر مى‏کنم هیچ چیز خاصى نیست. بنابراین پیشنهاد مشخص ما این است منهاى آن بحث معاونتى که جناب آقاى هاشمى البته در بحث قبل فرمودند مى‏توانیم این را پیشنهاد ترکیبى بدهیم ولى ما الان اصرارى نداریم که حتماً معاون حذف بشود، نه ولو به صورت ترتیبى هم باشد بحث معاونت را جدا مى‏کنیم. ما پیشنهاد مشخصمان این است که در ترکیب شورا حتماً سه نفر فقیه باشند، انتخابش هم با مجمع تشخیص مصلحت.
نایب رئیس- آقاى یزدى مخالف.
محمد یزدى- بعد از این‏که ما پذیرفتیم که به طور موقت رهبرى به شکل شورایى کار
Majlis:2 Volume:3 Sessions:29-41 Page:1443
بکند یعنى از مشکلات شورایى و فردى گذشته‏ایم، قبول کردیم که به شکل شورایى باشد.
درست است که ملاک کار ولایت امر است و ولایت براى فقیه است اما فرض این است که این شورا به جاى رهبر و رهبرى مى‏خواهد کارهاى رهبرى را بر عهده بگیرد. ما در رهبرى تصریح کردیم که فقاهت تنها کافى نیست، سایر شرایط را باید داشته باشد پس باید این جمع حتماً سایر شرایط را داشته باشد. اگر این سه نفر فقیهى که انتخاب شدند از این مجموع سه نفر فقهاى عالى رتبه بودند ولى در حدى نبودند که واقعاً مسائل سطح رهبرى را از نظر تدبیر و تدبر بتوانند درست بررسى کنند. خوب طبیعى است که این کافى نیست. اما ترکیبى که پیشنهاد شده است قبلًا سه نفر هستند که در آن سه نفر هم فقیه وجود دارد که نظر فقیه مسأله ولایتى‏اش را اصلاح مى‏کند، نه اصلاح مى‏کند یعنى رأى منتسب مى‏شود. به آن فقیه و هم کسانى که مسؤولیت‏هاى اجرایى و تجربه داشتند در آنجا وجود دارد به خصوص رئیس جمهور که پیشنهاد شده که در آنجا وجود دارد که خود به خود او مسؤولیت اجرایى هم دارد، رئیس قوه قضائیه هم فقیهى است که با مسایل جارى کشور آشنایى و ارتباط دارد. بنابراین، این ترکیب قطعاً ترکیب صحیحى نیست به خاطر این‏که آمده است بعد ولایتى‏اش را اصلاح بکند ولى آن بعد تدبیر و تدبرش را اصلًا در نظر نگرفته، چون اینجا دارد مرکب از سه نفر از فقهاى شوراى تشخیص مصلحت به انتخاب مجمع مذکور. یعنى مى‏توانند این مجمع سه نفر را انتخاب بکنند خوب مى‏بینند سه نفر پیرمردترند، ملاترند، محترم‏تر هستند مى‏گویند موقت هم که هست مقام مقبولیت‏شان در بین عامه ایجاب مى‏کند این سه نفر باشند در حالى که مى‏بایست مسائل تدبیر و تدبر هم در آن رعایت بشود. بنابراین این ترکیب حتماً ناقص است. ولى ترکیبى که مسأله ولایت رارعایت کرده باشد، هم مسأله تدبیر و تدبر را رعایت کرده باشد آن ترکیب قبلى است. (آقاى نورى هم عنایت کنند این یک نکته‏اى است اصلًا در بحث‏ها هم خیلى به آن توجه مى‏شده) اگر یک کارى شورایى انجام شد و در این کار فقیه هم وجود داشت و صاحب‏نظر بود و نظر داد حضور این فقیه درآن جمع تصمیم آن جمع را مشروع مى‏کند یعنى اگر نیاز داشت به مشروعیت به خاطر انتسابش به فقاهت حضور آن فقیه را مشروع مى‏کند ولو یک نفرشان باشد. لازم نیست ما بگوییم هر سه نفر باید فقیه باشند تا به اصطلاح این مسأله ولایت حل مى‏شود چنان‏چه عکس قضیه اگر در یک کارى تدبیر و تدبر لازم بود و یک مدبر در آن جمع وجود داشت که فقاهت را نداشت در آن حد لازمى که بتواند مسؤولیت ولایت را به عهده بگیرد و تصمیم، تصمیم جمع شد باز، هم مسأله تدبیر رعایت شده، هم مسأله ولایت رعایت شده است، چون فرض این است که قبول کرده‏ایم این تصمیم، تصمیم جمع است، در همه کارهاى جمعى این طور است. بنابراین حتماً آن ترکیب قبلى ترجیح دارد و این ترکیب را من هم ترکیب صحیحى نمى‏دانم.
منشى- آقاى بیات موافق.
اسدالله بیات- بسم الله الرحمن الرحیم، من فقط به دو نکته اشاره مى‏کنم چون نوع استدلال حاج آقا یزدى و آقاى هاشمى عبارت از این است که هرجا فقها باشند یا به صورت جزم یا لااقل شبیه جزم فاقد تدبیر و مدیریت و اینها هستند اصلا نوع استدلال این را نشان مى‏دهد.
منشى (یزدى)- خواهش من این است که چنین انتسابى را حداقل به بنده ندهید. بنده مى‏گویم‏
Majlis:2 Volume:3 Sessions:29-41 Page:1444
در یک کارى که هم فقاهت و هم تدبیر لازم است رعایت فقاهت تنها کافى نیست. ممکن است همه در یکى باشد، ممکن است در دو نفر باشد.
نایب رئیس (هاشمى)- آقاى بیات اهانت مى‏کنند به فقها، ما چنین چیزى نمى‏خواهیم بگوییم، مى‏گوییم تضمین ندارد شما حرف ما را خراب نکنید.
اسدالله بیات- عذر مى‏خواهم اجازه بفرمایید. ببینید البته من نسبت به خود، شاید آن طورى که لازم بود درک بکنم، بفهمم من این را در خودم برمى‏گردانم اما برداشت این است. واقع قضیه این است که ما اصرارمان براى این است که اولًا فرض این است که اگر رهبر فردى بود دایمى هم بود مجمع تشخیص مصلحت بازوى مشورتى است همین طورى که مجمع تشخیص مصلحت بازوى مشورتى رهبر تنهاست یقیناً بازوى مشورت این سه نفر هم هست، این پنج نفر هم هست این یک. علاوه بر همه اینها ما فقیهى که تعبیر مى‏کنیم من نمى‏گویم هرکس فقیه بشود یقیناً مساوى است با مدبر بودن و اینها اما ولایت شرعى با فقاهت است. حاج آقا یزدى مى‏فرماید که اگر در جایى کار جمعى شد و یک نفر فقیه هم در بین آنها باشد مشروع مى‏کند این فرق مى‏کند، همه جا این طور نیست. ممکن است سه نفر باشند، یکى فقیه باشد، دو نفر غیر فقیه باشند و آن دو نفر غیر فقیه تصمیم گرفتند به چه مجوز و به چه معیار فقیه ما بیاییم یگوییم که این تصمیم دو نفر مشروع است؟ اگر این‏طور مى‏فرمودید که اکثریتى که یکى از آنها مال فقیه باشد این قابل تفسیر است این قابل توجیه است، درست هم هست. من مى‏خواهم بگویم این جمله ما با طلاقه نمى‏پذیرم که هر جا تصمیم جمعى شد ولو این‏که فقیه در اقلیت بشود، مى‏شود گفت مشروع است، این را نمى‏توانیم توجیه بکنیم، بله، هرجا تصمیم جمعى شد و در بین آن تصمیم یک فقیه بود، ما قبول داریم این مشروع است و درست هم هست. این که ما آمدیم 3 نفر گفتیم از آن طرف هم گفتیم به انتخاب مجمع تشخیص مصلحت، ما اعتقادمان بر این است که هم بعد ولایتى تأمین است و مجمع تشخیص مصلحت هم بازوى مشورتى است، یقیناً از این جهت آن مشکل را حل مى‏کند، تأمین مى‏کند، مضافاً بر اینها در شورایى هر قدر تعداد کم بشود بهتر است. ما معتقدیم که همان سه نفر باشد خوب است و این که تردید ایجاد بکنیم بین سه نفر یا پنج نفر، نیازى به این قضیه نداریم.
منشى- آقاى امینى از طرف کمیسیون صحبت کنند.
امینى (نایب رئیس کمیسیون)- بسم الله الرحمن الرحیم. عرض کنم که این پیشنهاد، یک جهت امتیازش این است که 3 نفر را شرط کرده که حتماً از فقها باشند. منظورش هم این بوده که به هر حال اگر حالا فقیه‏مان نیست.
نایب رئیس (هاشمى رفسنجانى)- شما در موافقت نمى‏توانید صحبت کنید در مخالفت مى‏توانید.
امینى- عرض کنم که براى این جهت که حالا اگر ولى فقیه نیست، اقلًا این شورا همه‏شان از فقها باشند. یک نکته را باید اینجا عرض کنم که، دراین موارد جلوتر هم عرض کردیم که، این شوراى رهبرى نیست، رهبر هم نیست، یک کارى است که موقتاً اینها انجام مى‏دهند تا آن رهبر تعیین بشود، بنابراین زیاد اصرار کردن در این جهت درست نیست. علاوه بر این کمیسیون نفى نکرده که هر سه نفر فقیه باشند، خوب شوراى مصلحت اگر مصلحت دید،
Majlis:2 Volume:3 Sessions:29-41 Page:1445
هر سه نفر را فقیه انتخاب کرد، بسیار خوب هیچ طورى نیست، اما شوراى مصلحتى که بازوى رهبر است با فکر رهبر، با خصوصیات رهبر آشناست، معلوم است بهترین افراد انتخاب مى‏کند در آن موقع اگر دید سه نفر از فقها واجد همه شرایطى که باید رهبر داشته باشند هستند، انتخابشان مى‏کند، اگر دید نه ضرورت دارد در این شرایط، مخصوصاً شرایط معین یک نفرشان رئیس جمهور باشد، یا یک فرد دیگرى باشد، خوب او را انتخاب مى‏کند ما چرا دست شوراى مجمع تشخیص مصلحت را ببندیم؟ آنها آشنایند، هر جور مصلحت باشد اقدام مى‏کنند. یک مطلب دیگرى که باز آقایان فرمودند که پنج نفر خوب نیست، سه نفر بهتر است، به هر حال مجمع تشخیص مصلحت هم بهترین راه را انتخاب مى‏کند یک وقت مى‏بیند که این افراد قویند، خوبند، همان سه نفر را انتخاب مى‏کند، اگر دید ضرورت دارد، بهتر است که پنج نفر باشد، پنج نفر را، باز ما چرا دست شوراى مصلحت را ببندیم و باز تأکید مى‏کنم مجمع تشخیص مصلحت یک نهادى است که در قانون اساسى مى‏آید و یک مسؤولیت‏هاى قابل توجهى بر عهده‏اش گذاشته مى‏شود و یک نهاد شناخته شده‏اى است، نباید این را به این صورت بگوییم ... آن هم خوب هر جور مصلحت باشد، اقدام مى‏کند. بعصى آقایان فرمودند که ما باید فکر بکنیم که جاى ولى امر چه کسى را مى‏نشانیم؟ جاى ولى امر هیچ کسى را نمى‏نشانیم. به طور موقت اختیار مى‏دهیم به این شورا که این کارها را انجام بدهد. فرمودند که اگر اختلاف شد، مثلًا سه نفر بودند، یک نفرش فرض رئیس جمهور بود، دو نفرشان هم از فقها بودند، اگر بین این فقها اختلاف شد در واقع رئیس جمهور مقدم است. در این جهت دو نکته عرض بکنم یکى این‏که ما اصلًا در طرح‏مان نیست که رئیس جمهور را انتخاب کنند. فرضاً رئیس جمهور را انتخاب کردند، یک فقیه هم با این رئیس جمهور هم رأى شد، این دلیل بر این است که فقاهت منزوى شده، یک فقیهى هست، رئیس جمهور هم هست، هر دو هم، مصالح کشور را مى‏دانند، با هم کارها را انجام مى‏دهند. هیچ ضرورتى ندارد که هر سه تا فقیه باشند و به هر حال ما نمى‏گوییم فقها فاقد شرایط و این چیزها هستند، اما به هر حال اختیار را بگذاریم با شوراى تشخیص مصلحت و اینکه بعضى آقایان فرمودند اگر دو نفر غیر فقیه تصمیم گرفتند این کار مشروع نیست (آقایان توجه بفرمایند) فرمودند اگر دو نفر غیر فقیه، تصمیم گرفتند، این‏که در طرح ما نیست، مربوط به طرح ما نیست، ما گفتیم که حتماً باید دو نفر فقیه یا بیشتر در بینشان باشد و این‏که بعضى آقایان فرمودند که هر چه کمتر باشد نفرات بهتر کار انجام مى‏گیرد، خوب این هم در اختیار شوراى تشخیص مصلحت است، آن کم انتخاب مى‏کند آنها که بر خلاف نظام نمى‏خواهند کارى بکنند، بنابراین من همان طرح خود کمیسیون را بهتر مى‏دانم از این طرح.
عمید زنجانى- سؤال دارم.
نایب رئیس (هاشمى رفسنجانى)- بگویید سؤال را.
عمید زنجانى- خدمتتان عرض کنم که اگر مشروعیت رأى این دو نفرى که، یکى فقیه و یکى غیر فقیه است، با فقیه است، خوب این ضم حجر انسان مى‏شود که.
نایب رئیس (هاشمى رفسنجانى)- نه ضم حجر جنب حجر مى‏شود، براى این‏که آن هم کارشناسى دارد، این هم چیز دارد.
عمید زنجانى- رأى، رأى فقیه است، رأى او که رأى نیست.
Majlis:2 Volume:3 Sessions:29-41 Page:1446
نایب رئیس (هاشمى رفسنجانى)- ببینید جواب‏تان روشن است، منبع فقهى دارد، منبع کارشناسى هم دارد، دوتا، هر دو شکل را دارد. عبارت را بخوانید تا رأى بگیریم.
عمید زنجانى- جزء به جزء رأى بگیرید آقاى هاشمى.
نایب رئیس (هاشمى رفسنجانى)- فعلًا مضمون را رأى مى‏گیریم، آقایانى شورایى که پیشنهاد مى‏کنند به جاى شوراى پیشنهادى کمیسیون مى‏گویند سه نفر از فقهاى مجمع تشخیص مصلحت باشند به انتخاب خود مجمع، آقایانى که با این شورا موافق هستند رأى بدهند. شش نفر رأى دادند شش نفرند همان‏هایى که امضا کرده بودند رأى دادند (تصویب نشد) یک پیشنهاد جدیدى آمده، خواهش مى‏کنیم دیگر بحث خیلى نشود، بحث‏ها همین است. این دفعه باز پنج نفر امضاء کرده‏اند «شورایى مرکب از رئیس جمهور، رئیس قوه قضائیه و یک نفر از فقهاى شوراى نگهبان (به جاى رئیس مجلس خبرگان که گفتند تضمین ندارد فقیه باشد) به انتخاب مجمع وظایف رهبرى را به عهده مى‏گیرید و چنان‏چه در این مدت یکى از آنان (آن نقطه ضعفى که آقاى امامى‏سؤال کرده بودند، در این حل کرده‏اند) و چنان‏چه در این مدت یکى از آنان به هر دلیل نتواند انجام وظیفه نماید، فرد دیگرى با انتخاب مجمع به جاى وى منصوب مى‏شود.»
منشى (یزدى)- بحثى اگر نداشته باشند، همین‏جور به رأى بگذاریم. خیلى روشن است به رأى بگذاریم.
نایب رئیس (هاشمى رفسنجانى)- آقایانى که با این پیشنهاد موافق هستند، رأى بدهند (عده زیادى رأى دادند) خیلى خوب این رأى آورد این ترکیب خوب و مطمئنى شد، وظایفش هم که با آن قیدى که آقایان زدند معین شد حالا مسأله معاون مانده آن کنار این باید رأى بیاورد.
منشى (یزدى)- چون پیشنهاد کمیسیون است براى رأى گرفته بشود حالا ما این‏جورى باید بکنیم، یک بار اصل را با آن معاون مى‏خوانیم و این مجموعه اگر رأى آورد. معاون هم رأى آورده است، اگر معاون رأى نیاورد بدون معاوضه رأى مى‏گیریم.
عمید زنجانى- با این جمع خیلى خطرناک است.
نایب رئیس (هاشمى رفسنجانى)- نه خطرناک نیست دیگر، هرچه هست ما مى‏خواهیم رأى بگیریم ما الان بیست نفر هستیم دیگر.
طاهرى خرم آبادى- اجازه بدهید، اگر دو نفر مثلًا از این سه نفر، یک مشکلى برایشان پیش آمد، مى‏خواستند جاى این دو نفر، دو نفر تعیین کنند ...
منشى (یزدى)- دیگر این بحث‏ها نباشد بعد از رأى دیگر بحث نکنید.
طاهرى خرم آبادى- اجازه بدهید من عرضم را بکنم، شاید شما هم تصدیق کردید.
منشى (یزدى)- بعد از رأى دیگر نمى‏شود، قبل از رأى اگر بحث مى‏کردید خوب بود.
طاهرى خرم آبادى- نه قیدى به آن بزنید، من خواهش مى‏کنم اجازه بدهید، من اشکالم را بگویم. اگر دو نفر از این سه نفر، خلاصه یک محظورى برایشان پیش آمد و آن دو نفر اتفاقاً، این دو نفر فقیه بودند، این که شما گفتید، قید به آن نزنید که حتماً فقیه باشد، یعنى مثلًا فرض کنید رئیس جمهور غیر فقیه داریم، دو نفر غیر فقیه مجمع تشخیص مصلحت مى‏آورد، مى‏گذارد جاى آنها ...
کروبى- خوب برادر من گفتند اگر یکى از آنها چى شد، باز مجدداً شورا یکى را مى‏فرستد بالاخره یک فقیه بین‏شان هست.
Majlis:2 Volume:3 Sessions:29-41 Page:1447
نایب رئیس (هاشمى رفسنجانى)- خیلى خوب جوابش این است، این دو نفر نمى‏شود از بین بروند، اولًا فقهاى شوراى نگهبان که هستند مى‏توانند انتخاب کنند.
رئیس جمهور اگر از بین برود جانشین دارد خود به خود، چون پیش‏بینى کردیم، ما قبلًا بنابراین فقط احتمال در مورد قوه قضائیه هست، آن هم اگر برود یکى رفته است.
امینى- به هر حال پیشنهاد کمیسیون انصافاً بهتر بود.
نایب رئیس- اجازه بدهید ما اصل را با ترکیب باقیمانده مى‏خوانیم اگر معاون رأى نیاورد بدون معاون رأى مى‏گیریم.
 «در صورت فوت یا کناره‏گیرى و یا عزل رهبر، هرگاه وى فقیه واجد شرایطى را به عنوان معاون خود تعیین نموده باشد ...».
سید هادى خامنه‏اى- همین‏طور بگویید بدون معاون یا با معاون.
نایب رئیس- خیلى خوب مى‏خواهید، اول رأى بگیریم نمى‏خوانیم، مى‏گوییم اگر رأى آورد، آن وقت عبارت را درست مى‏کنیم پس اول ما رأى مى‏گیریم این مجموعه را با آنچه که درباره معاون قبلًا گفتیم، آقایانى که با این موافق هستند، رأى بدهند (عده کمى رأى دادند) این رأى نیاورد، خیلى خوب، حالابدون معاون رأى مى‏گیریم.
موسوى اردبیلى- بدون معاون رأى آورده است.
ى زدى- مجموع را بدون معاون مى‏توانیم بخوانیم.
نایب رئیس (هاشمى رفسنجانى)- دیگر چرا بخوانیم، همه رأى آورده، آن قسمت‏هاى اخیرش رأى نیاورده، در اسرع وقت و اینها ...
 «خبرگان موظفند در اسرع وقت نسبت به تعیین و معرفى رهبر جدید ...»
ى زدى- این در اصل قبلى بوده دیگر احتیاجى نیست.
نجفقلى حبیبى- این اسرع وقت را معین کنید، پنجاه روز، چهل روز؟
کروبى- این مسأله بعد است آقاى دکتر.
نایب رئیس (هاشمى رفسنجانى)- حالا این را چون پیشنهاد کتبى هم داشته رأى مى‏گیریم. آقایانى که موافقند این اسرع وقت یعنى این زمان ده روز باشد رأى بدهند.
کروبى- ده روز کم است.
نایب رئیس (هاشمى رفسنجانى)- خودتان معین کنید.
کروبى- ى ک ماه.
نایب رئیس (هاشمى رفسنجانى)- آقایانى که با یک ماه فرصت براى این موافقند رأى بدهند (عده کمى رأى دادند) خوب رأى نیاورند.
ى زدى- شما اسرع را به رأى بگذارید.
نایب رئیس (هاشمى رفسنجانى)- آقایانى که با اسرع وقت، موافق هستند رأى بدهند (اکثر رأى دادند) خیلى خوب، پس مجموعه تصویب شده دیگر، ما دیگر رأى جداگانه‏اى نداریم.
Majlis:2 Volume:3 Sessions:29-41 Page:1448
موسوى اردبیلى- مجموعه رأى نیاورد.
نایب رئیس (هاشمى)- اسرع وقت خوب است.
امینى- اسرع اوقات بهتر است، اسرع وقت تعبیر خوب نیست.
منشى (یزدى)- اگر اجازه بدهید، این دو تا مصوب را با کمیسیون یک بار بخوانیم که در مذاکرات درج بشود.
نایب رئیس (هاشمى‏رفسنجانى)- این لزومى ندارد، چون جداگانه تصویب کرده‏ایم ترکیبش را در بیاورید، در شور سوم هم مى‏آورید مى‏خوانید دیگر.
منشى (یزدى)- بسیار خوب.
نایب رئیس- خوب، آن چیزهاى بعدى که داریم بحثى ندارد، در ظرف ده دقیقه ظاهراً مى‏توانیم تمام بکنیم، آن مواد را بخوانیم، تمام کنیم.
کروبى- هیچ چیز در ظرف ده دقیقه تمام نمى‏شود.
نایب رئیس (هاشمى رفسنجانى)- چیزى دیگر نیست، فقط اصلاحات لفظى است.
منشى (حبیبى)- آقاى هاشمى در این بند آخر، آن معاون هم حذف شده دیگر؟
نایب رئیس- بله، هر جا لفظ «معاون» بود حذف شد.
3- پایان جلسه و تاریخ تشکیل جلسه آینده‏
رئیس- جلسه آینده ساعت چهار بعد از ظهر فردا خواهد بود. ختم جلسه اعلام مى‏شود.
 (جلسه ساعت 30/ 19 پایان یافت)

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1449
 جلسه سى و ششم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و بیست دقیقه چهارشنبه چهاردهم تیرماه 1368 هجرى شمسى برابر با اول ذیحجة الحرام 1409 هجرى قمرى به ریاست آیت الله على مشکینى تشکیل شد.
فهرست مطالب‏
1- اعلام رسمیت جلسه و تلاوت آیاتى از کلام الله مجید
2- دنباله بحث پیرامون گزارش شور دوم کمیسیون بررسى مسائل رهبرى و مجمع تشخیص مصلحت و تصویت چند اصل‏
3- پایان جلسه و تاریخ تشکیل جلسه آینده‏
Majlis:2 Volume:3 Sessions:29-41 Page:1450
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور نوزده نفر جلسه رسمى است. دستور جلسه را اعلام بفرمایید.
منشى (حسن ابراهیم حبیبى)- بسم الله الرحمن الرحیم. دستور سى و ششمین جلسه عمومى شوراى بازنگرى قانون اساسى بعد از ظهر چهارشنبه چهاردهم تیرماه 1368 مطابق با اول ذیحجه 1409.
دنباله رسیدگى به گزارش شور دوم کمیسیون اول در خصوص رهبر و خبرگان رهبرى.
گزارش شور دوم کمیسیون اول در خصوص مجمع تشخیص مصلحت.
رئیس- قرآن را تلاوت بفرمایید.
 (حجت الاسلام عبدالله نورى چند آیه از سورة الرعد را به قرار ذیل تلاوت فرمودند)
 اللهم صل على محمد و آل محمد- اعوذ بالله من الشیطان الرجیم‏

 لِلَّذِینَ اسْتَجابُوا لِرَبِّهِمُ الْحُسْنى وَ الَّذِینَ لَمْ یسْتَجِیبُوا لَهُ لَوْ أَنَّ لَهُمْ ما فِى الْأَرْضِ جَمِیعاً وَ مِثْلَهُ مَعَهُ لَافْتَدَوْا بِهِ أُولئِکَ لَهُمْ سُوءُ الْحِسابِ وَ مَأْواهُمْ جَهَنَّمُ وَ بِئْسَ الْمِهادُ* أَ فَمَنْ یعْلَمُ أَنَّما أُنْزِلَ إِلَیکَ مِنْ رَبِّکَ الْحَقُّ کَمَنْ هُوَ أَعْمى إِنَّما یتَذَکَّرُ أُولُوا الْأَلْبابِ* الَّذِینَ یوفُونَ بِعَهْدِ اللَّهِ وَ لا ینْقُضُونَ الْمِیثاقَ* وَ الَّذِینَ یصِلُونَ ما أَمَرَ اللَّهُ بِهِ أَنْ یوصَلَ وَ یخْشَوْنَ رَبَّهُمْ وَ یخافُونَ سُوءَ الْحِسابِ‏

 (صدق الله العلى العظیم- حضار صلوات فرستادند)

آیه 18 تا 21 سوره رعد
رئیس- احسنت‏
2 دنباله بحث پیرامون گزارش شور دوم کمیسیون بررسى مسائل رهبرى و مجمع تشخیص مصلحت و تصویب چند اصل.
رئیس- آقا تعقیب بفرمایید.
منشى (یزدى)- اصل یکصد و یازده مکرر تمام شد. اصل جدیدى که قرار شده آقایان تنظیم کنند آماده است. یا این را مطرح مى‏فرمایید یا دنباله اصول قبلى.
نایب رئیس (هاشمى رفسنجانى)- آنهایى که مربوط است تمام شود چون این اصل مستقلى است.
منشى (یزدى)- ى عنى بر اساس اصول قبلى اصلاحاتى در اصول دیگر انجام شده پس آنها را مى‏فرمایید تمام کنند. جناب آقاى مؤمن بفرمایید.
مؤمن (مخبر کمیسیون بررسى مسائل رهبرى)- بسم الله الرحمن الرحیم. با توجه به اصولى که پیشنهاد شد و به تصویب هم رسید (آنچه که مربوط به این اصلاحات بود) چهار اصل را کمیسیون اصلاح کرده است. یکى اصل پنجم است، اصل پنجم که ما الان در قانون اساسى داریم این است «در زمان غیبت حضرت ولى عصر عجل الله تعالى فرجه در جمهورى اسلامى ایران ولایت امر و امامت امت بر عهده فقیه عادل و با تقوا، آگاه به زمان، شجاع، مدیر و مدبر است که اکثریت مردم او را به رهبرى شناخته و پذیرفته باشند و در صورتى که هیچ فقیهى داراى چنین اکثریتى نباشد رهبر یا شوراى رهبرى مرکب از فقهاى واجد شرایط بالا طبق‏
Majlis:2 Volume:3 Sessions:29-41 Page:1451
اصل یک صد و هفتم عهده‏دار مى‏گردد»
در این اصل با توجه به مصوباتى که داشتیم چون مسالة تعیین رهبر را در غیر مورد حضرت امام رضوان الله علیه به عهده خبرگان گذاشتیم نه انتخاب مردم و همچنین شوراى رهبرى را هم حذف کردیم روى این حساب این دو خط که یکى نقش انتخاب مردم را افاده مى‏کند وآن ذیل خط دوم که شوراى رهبرى را هم آورده این را حذف کردیم تا اینجا که مدیر به عهده فقیه کذایى هست مدیر و مدبر است آوردیم بعد گفتیم ذیلش که طبق اصل یکصد و هفتم عهده‏دار آن مى‏گردد. آن دو تا خط حذف شده چون دیگر نه مسأله اکثریت مردم موضوع داشت و نه مسأله شوراى رهبرى.
منشى (محمدیزدى)- من به عنوان سؤال مطلبى را مطرح مى‏کنم که مخبر محترم توضیح بفرمایند رفع شبهه بشود. اگر فرض کنیم در شرایطى قرار بگیریم که مردم از کسى تقلید بکنند و او را هم رهبر قرار بدهند که واجد تمام شرایطى که در این قانون ذکر شده است باشد چرا در چنین صورتى او نتواند رهبر و مرجع هر دو باشد؟ مى‏خواستم سؤال کنم که علت حذف این چیست؟ اگر این باشد چه مانعى دارد؟ چنین صورتى در آینده پیش بیاید یعنى بدون این‏که خبرگان انتخاب بکنند یک مرجعى به این مرحله برسد که مردم هم او را به رهبرى قبول بکنند اینجا اشکالش چیست؟
مؤمن- عرض کنم اشکالى که عقلا ندارد منتها این‏که این مسأله در اصل یکصد و هفتم مطرح شد بعضى از برادران پیشنهاد کرده بودند که نقشى براى انتخاب مردم (بدون این‏که خبرگان را دخالت بدهیم) داشته باشیم. این را کمیسیون مخالفت کرده بود و در پاسخ این پیشنهاد گفته شدکه این جمله «یا داراى مقبولیت عامه» یکى از مصادیقش همین است که مردم او را انتخاب کرده باشند و براساس این هم شورا اصل صد و هفت را به همان ترتیبى که ملاحظه مى‏فرمایید الان تصویب شده که عبارت اصل صد وهفت را من مى‏خوانم: «پس از مرجع عالى‏قدر تقلید و رهبر کبیر انقلاب جهانى اسلام و بنیان‏گذار جمهورى اسلامى ایران حضرت آیت الله العظمى امام خمینى قدس سره الشریف که از طرف اکثریت قاطع مردم به مرجعیت و رهبرى شناخته و پذیرفته شدند، تعیین رهبر به عهده خبرگان منتخب مردم است ...» اینجا ما همین کار را کرده‏ایم، گفته‏ایم که این چنین فقیهى طبق اصل یکصد و هفت عهده‏دار مى‏شود و خبرگان رهبرى قهراً طبق اصل یکصد وهفت مشمول این قسمت قرار مى‏گیرند و آن فقیه را انتخاب مى‏کنند. حاج آقا باز هم توضیح بدهم؟
منشى (محمد یزدى)- خیر، کسى مخالف است؟
طاهرى- رأى گرفتید، رأى نیاورد.
مؤمن- رأى نیاورده.
منشى (یزدى)- شما در اصل صد و هفتم به همان ترتیبى که فرمودید، توضیح دادید و درست هم هست. بسیار خوب، در اصل صد وهفتم پس از حضرت امام تعیین رهبرى به این شکل انجام مى‏گیرد. اما در اصل صدوپنجم که چنین فرضى را حفظ کرده است این فرض را چرا از بین ببریم؟ یعنى چرا اگرشرایطى پیش بیاید که مردم یک فردى را که فقیه هست، جامع شرایط هست، همه از او تقلید مى‏کنند حالا تقلیدشان را ما الان کار نداریم، عامه مردم‏
Majlis:2 Volume:3 Sessions:29-41 Page:1452
او را به رهبرى انتخاب بکنند با داشتن همین شرایط به نحوى که خود خبرگان هم قبول داشته باشند که او واجد شرایط هست این صورت را چرا از اصل پنجم بگیریم؟ به عبارت دیگر منافاتى بین آنچه که دراصل صدوهفتم آمده است وتصویب شده و الان هست با باقى‏ماندن این اصل پنجم به وضعیت خودش منافاتى وجود ندارد یعنى شما اصل پنجم را به همین کیفیت بگذارید به حال خودش بماند که این صورت محفوظ بماند. اصل صدوهفتم هم تکلیف را معین کرده است که پس از حضرت امام، خبرگان تعیین مى‏کنند. بسیار خوب نفى نکنیم آنچه را که در این اصل پنجم به شکل یک صورت ذکر شده دلیلى ندارد نفى این مسأله، یعنى مى‏فرمایید چنین چیزى محال است که در آینده پیدا بشود؟ محال است در آینده بین فقهاى رهبرى او را واقعاً به رهبرى بپذیرند و شرایطى پیدا بکند که بعد از رهبر موجودشان آن شخص رهبر بشود خود به خود با انتخاب مردم، با بیعت عمومى مردم. این صورت را چرا ما از بین برداریم؟ من نمى‏خواهم بگویم اصل صد وهفت را یک قیدى اضافى بیاوریم آنجا رأى نیاورده است اصل صد و هفت به کیفیت خودش باقى بماند ولى اصل پنجم هم به کیفیت خودش باقى بماند هیچ لازم نیست این اصل پنجم تغییر بکند. از این جهت من با این اصلاح در اصل صد و پنجم مخالف هستم.
ابراهیم امینى (نایب رئیس کمیسیون بررسى مسائل رهبرى)- بسم الله الرحمن الرحیم. از جهتى کمیسیون با این موضوع موافقت کرد و این را حذف کرد. در آن اصل گفته شد این‏که مردم یک فردى را با اکثریت قاطع به عنوان رهبرى و مرجعیت بپذیرند به هرحال یک نهادى یا جمعیتى مى‏خواهد که تصدیق کند که این فرد را مردم پذیرفته‏اند یانه؟ به هرحال بى‏دلیل که نمى‏توانیم همین جورى بگوییم، به جهتى که ممکن است یک جمعیتى بگویند که این آقا را پذیرفته‏اند یک جمعیتى بگویند نه به هر حال یک نهادى باید تصدیق بکند که این را پذیرفته‏اند چون رفراندوم و آراء عمومى و رأى‏گیرى که نیست بگوییم مردم پذیرفتند یا نه؟ باید یک نهادى تأکید کندکه این را پذیرفته اند و آن نهاد جز خبرگان کس دیگرى نمى‏تواند باشد.
بنابراین، اگر مردم هم پذیرفتند فردى را در دو جهت نیاز به خبرگان هست: یکى که خبرگان بگویند این اکثریت قاطع هست و یکى بگویند این اکثریت قاطع پذیرفته شده واجد همه شرایط رهبرى هم هست چون آن هم یک مسأله‏اى است. ممکن است مردم کسى را انتخاب بکنند ولى شرائط را نداشته باشد. پس در دو جهت محتاجند به تأیید خبرگان، گفته شده اگر این جور است که به هر حال نیاز دارند به خبرگان از اول این چه راهى است که ما باز بکنیم و در نهایت بیاید دراختیار خبرگان اگر مردم هم یک چیز این جورى در قانون آمد ممکن است که عده‏اى به فکر سوءاستفاده بیافتند و هیاهویى راه بیندازند که فلانى را ما به مرجعیت و رهبرى و امثال اینها انتخاب کردیم بعد خبرگان در برابر یک کارى قرار بگیرد که نمى‏داند چکار کند؟ اگر بخواهد تأیید نکند که خوب چه جور مى‏تواند در برابر این جمعیت مقاومت بکند؟ بخواهد تأیید بکند ممکن است که اکثریت قاطع حاصل نشده یا مثلًا شرایط واجد نیست.
پس بنابراین بهتر و به نفع است که این راه مسدود بشود و از ابتدا بگوییم که تنها
Majlis:2 Volume:3 Sessions:29-41 Page:1453
خبرگانند که مى‏توانند این را تعیین کنند. بعد همین طور که جناب آقاى مؤمن هم اشاره کردند براى این جهتى که باز حق مردم هم محفوظ بماند صحبت شد که خوب مقبولیت عامه را مى‏گذاریم اگرمردم پذیرفتند و با اکثریت او را قبول کردند این یک مقبولیتى دارد خبرگان هم توجه دارندکه این یک فرد مقتدرى است آن‏وقت انتخابش مى‏کنند و او را ما نیاوردیم در قانون که مشکلاتى برایمان پیدا بشود در واقع نظر کمیسیون این بود.
طاهرى خرم آبادى- عرض کنم که آن که در اینجا هست عین همانى است که در صدر اصل صد وهفت بود. آنجا صحبت شد بعضى از آقایان هم پیشنهاد دادند رأى نیاورد، حذف شد. بنابراین این طور نیست که این‏که اینجاست مستقل از آن باشد یعنى این محتوا که مردم انتخاب بکنند بدون نظر خبرگان این رد شده و رأى نیاورده حالا چه اینجا باشد چه آنجا، دو تا نیست که حالا اینجا مستقلًا احتیاج به بحث باشد.
منشى (یزدى)- این مصوبه قابل بحث و رد کردن اصلًا نیست این مصوبه قبلى است شما اصلًا دراصل پنجم نمى‏بایست بحث کنید. اصل پنجم به کمیسیون ربطى نداشت.
طاهرى خرم آبادى- فرق نمى‏کند که، این محتوایش فرقى نمى‏کند.
منشى (یزدى)- احتیاج به تأیید خبرگان هم ندارد. حالا به هرحال این بحث باید بشود. اصلًا از حوزه کار آقایان خارج بوده، حالا آقایانى که نوبت گرفته‏اند صحبت مى‏کنند.
امینى- ببینید! هیأت رئیسه اصلًا موافقند، ظاهراً آقاى طاهرى درست مى‏فرماید. یک مسأله‏اى که در یک جا رد شده دیگر در همه جا، هر جا هست باید اصلاح کرد.
نایب رئیس (هاشمى رفسنجانى)- ما آنجا آن طورى کردیم که گفتیم تعبیر را عوض کردیم گفتیم پس از وضعى که حضرت امام داشتند این طورى مى‏شود یعنى تبدیلش کردیم به یک قطعه تاریخى به جاى این‏که حکم باشد توجهى به این جهت ما نداشتیم یعنى ما که آن موقع حرف مى‏زدیم توجهى نداشتیم که حالا در اصل پنجم هم چنین اتفاقى افتاده آن رأى را دادیم آقاى طاهرى درست مى‏گویند.
طاهرى خرم آبادى- دیگر فرقى نمى‏کند محتوا رأى نیاورد، رأى گرفتیم رد شد.
منشى (یزدى)- چى را رأى گرفتیم رد شد؟ رأى گرفتیم که مردم نتواند کسى را انتخاب کنند؟
طاهرى خرم آبادى- بله، بله براى همین رأى گرفتیم.
منشى (یزدى)- چنین چیزى را ما نمى‏توانستیم رأى بگیریم.
طاهرى خرم آبادى- چرا رأى گرفتیم.
نایب رئیس (هاشمى رفسنجانى)- توى پیشنهاد آنها بود رد کردیم.
منشى (یزدى)- به هر حال بر اساس این اصل مصوب فعلى (اصل 107) که پس از مرجع عالیقدر تقلید اصلاح اصل پنجم هیچ وجهى ندارد. چون ربطى با هم ندارد با هم تهافت هم ندارد، دلیل هم ندارد، هیچ منافات هم ندارد.
طاهرى خرم آبادى- منافات دارد.
منشى (یزدى)- هیچ منافات ندارد. اصلًا ربطى هم به هم ندارد دو تا موضوع هم هست حفظش هم حتماً لازم است. الان این مصوب با آن اصلًا تصادمى ندارد.
Majlis:2 Volume:3 Sessions:29-41 Page:1454
نایب ریس (هاشمى رفسنجانى)- نه ضمناً آن هم که آقاى طاهرى مى‏گویند این جورى نبود ببینید. گزارش کمیسیون شما این بود «تعیین رهبر به عهد خبرگان منتخب مردم است جز در مورد مرجع عالیقدر تقلید.»
طاهرى خرم آبادى- ى عنى پس با رى مردم مى‏توانند.
نایب ریس (هاشمى رفسنجانى)- صبر کنید شما تاریخى گفته بودید منتها با یک عبارت بدترى. گفته بودید جز در مورد امام، شما نفى کرده بودید پس این طور نبود که این فرض مطرح شده باشد.
طاهرى خرم آبادى- بعدش پیشنهاد شد. صحبت هم کردند.
نایب ریس (هاشمى رفسنجانى)- خوب دیگرى پس پیشنهاد کرده توى پیشنهاد کمیسیون نبود.
طاهرى- خود من همین صحبت‏ها را آنجا کردم.
منشى (یزدى)- خیلى خوب پیشنهاد در آن اصل رى نیاورده است ربطى به اصل پنجم ندارد. تغییر اصل پنجم اصلا رى مى‏خواهد.
طاهرى خرم آبادى- فرقى نمى‏کند.
منشى (یزدى)- این اصلاح رى مى‏خواهد. من هم مى‏گویم اصلًا اصلاح اصل پنجم رى مى‏خواهد. اصل پنجم اگر بخواهد تغییر بکند رى مى‏خواهد، براى تغییرش وجهى ندارد.
طاهرى خرم آبادى- پس باید برگردیم، نه اگر این باشد آن ...
منشى (یزدى)- نه آنجا برنمى‏گردد آن به جاى خودش محفوظ است.
طاهرى خرم آبادى- تناقض پیدا مى‏کند.
منشى (یزدى)- جناب آقاى طاهرى عنایت بفرمایید. بنده مدعى هستم هیچ تصادمى بین اصل صد و هفت و اصل پنجم وجود ندارد، آن به جاى خودش محفوظ است، اصل پنجم هم به جاى خودش محفوظ است، تصادمى هم نیست، اصلاح این هم دلیل مى‏خواهد و رى مى‏خواهد بدون رى هم نمى‏شود گفت چون آنجا جمله اصلاح شده این اصلاح باید بشود.
منشى (یزدى)- آقاى خزعلى به عنوان مخالف و آقاى هاشمیان به عنوان موافق اسم نوشته‏اند.
نایب ریس (هاشمى)- درباره گزارش کمیسیون یک مخالف و مخالف صحبت کردند، کافى است. دیگر چه مى‏خواهند بگویند؟ پیشنهاد که نیست که ده دقیقه وقت داشته باشند و چند نفر صحبت کنند.
آذرى قمى- آقاى هاشمى یکى از افرادى که پیشنهاد داده بود و نظر من هم همین بود یعنى مطرح کرده بودم که انتخابات مردم را به حال خودش باقى بگذاریم و ارزش قائل بشویم و پیشنهاد رد شد پس این معنایش این است که حرف آقاى طاهرى درست است یعنى آنجا این مسأله مطرح شد.
منشى (یزدى)- آنجا رد شد. درست است در اصل هفتم رد شده.
نایب رئیس (هاشمى رفسنجانى)- آن را ما قبول کردیم.
منشى (یزدى)- آنجا رد شد بله درست است.
Majlis:2 Volume:3 Sessions:29-41 Page:1455
نایب رئیس (هاشمى رفسنجانى)- خیلى خوب آنجا رد شده ما هم با حذفش اینجا مخالفیم چون اینجا این را داشتیم نیازى به آن نداشتیم. این‏جور هست، ایشان مى‏توانند این حرف را بزند ...
طاهرى- بعد باید آنجا را دوباره تغییر بدهیم.
منشى (یزدى)- نه دیگر چرا تغییر بدهیم؟ آن به جاى خودش است. نباید هم تغییر بدهیم هیچ منافات ندارد.
طاهرى- ببینید تعیین رهبر با خبرگان است.
آذرى- اگر این جور باشد ما هم موافقیم.
نایب رئیس (هاشمى رفسنجانى)- شما حالا دیگر این‏قدر سر این وقت نگیرید. آقاى مؤمن دفاع کنند.
مؤمن (مخبر کمیسیون بررسى مسائل رهبرى)- اجازه بفرمایید این آنجا صحبت شد، شاهد ما هم این است که مراجعه بفرمایید به نوار (گرچه هنوز پیاده نشده) جناب آقاى موسوى خوئینى‏ها آن طورى که من در ذهنم هست پیشنهاد کتبى هم اینجا نیست. ایشان نظرشان همین بود که براى انتخاب مردم در مورد غیر حضرت امام هم حسابى باز کنیم. توجه مى‏فرمایید؟ براى انتخاب مردم حساب باز کنیم. جناب آقاى عمید پیشنهاد کتبى دارند پیشنهادشان این بود بگوییم «تعیین رهبر، به عهد خبرگان منتخب مردم است مگر در موردى که یکى از فقهاء واجد شرایط از طرف اکثریت قاطع به آن‏گونه که مرجع عالیقدر تقلید و رهبر انقلاب اسلامى حضرت آیت الله العظمى امام خمینى قدس الله سره انتخاب شد به مرجعیت و رهبرى پذیرفته شده باشد» که یک تفاوتى البته بین پیشنهاد ایشان و پیشنهاد حاج آقا، آنجا بود ولى در این جهت شرکت داشتند که در غیر مورد حضرت امام هم نقشى براى انتخاب مردم باز کرده بودند.
ما براى این‏که ذکر بشود یا نشود و اصلًا بالصراحه؟ در اصل صحبت کردیم و بنده نظر کمیسیون را هم آنجا نقل کردم با همان بیانى که حاج‏آقا امینى فرمودند و روى این حساب ملاحظه بفرمایید ما عبارتى را که داشتیم مسأله تاریخ تنها نبود من خواهش مى‏کنم لطف بفرمایید به عبارت خود قانون اساسى اصل صد و هفت.
 «هرگاه یکى از فقهاء واجد شرایط مذکور در اصل پنجم این قانون از طرف اکثریت قاطع مردم به مرجعیت و رهبرى شناخته و پذیرفته باشد ...» جناب آقاى یزدى لطف کنید عبارت فعلى اصل را.
منشى (یزدى)- این را ما قبول داریم، بله اصلاح شده است، قبول داریم، بحثى نداریم.
مؤمن- نه قانون اساسى ببینید «هر گاه یکى از فقهاء واجد شرایط مذکور در اصل پنجم این قانون از طرف اکثریت قاطع مردم به مرجعیت و رهبرى شناخته و پذیرفته شده باشد ...» همان گونه که در مورد مرجع عالیقدر هست، این رهبر ولایت امر را به عهده دارد. همین را الان اصل پنجم مى‏گوید (که تمام فقهاء این طورند) که اگر اکثریت مردم او را پذیرفتند ولایت امر را به عهده دارد. ما آمدیم تغییر محتوایى در این اصل دادیم و گفتیم براى انتخاب اکثریت مردم در غیر مورد حضرت امام حساب باز نمى‏کنیم به این جهت آمدیم عبارت را به صورت تنها چیز تاریخى درآوردیم وگرنه اگر مقصودمان اعم بود که هیچ اشکال نداشت که همین‏
Majlis:2 Volume:3 Sessions:29-41 Page:1456
عبارت به عینه باقى باشد اصلًا علت این‏که عبارت را ما تغییر دادیم این بود که خواستیم نقش مردم را تنها در مورد حضرت امام یعنى نقش مردم را به صورت صریح از بین ببریم منتها به حساب این‏که در مورد حضرت امام این جور نبوده. خبرگان واقعاً هم نقش نداشتند و از جنب تاریخى‏اش خواستیم لحاظ بکنیم عبارت را به این صورت درآوردیم. بنابراین من مى‏خواهم عرض کنم هیچ کار جدیدى کمیسیون در مورد اصل پنجم نکرده بلکه بر اساس تغییراتى که در اصل صد و هفتم بوجود آمده اینجا را هم اصلاح کرده است.
نایب رئیس (هاشمى رفسنجانى)- حرف آقاى مؤمن در مضمونش حق است یعنى جلسه با توجه به او رأى داد ولى حالا شما مى‏توانید بگویید که ...
منشى (یزدى)- ولى به هرحال حالا بحث شده ما مى‏گوییم این محفوظ باید بماند نقش مردم هم محفوظ است هیچ تصادمى هم وجود ندارد. این اصلاح را باید رأى بگیرید.
نایب رئیس (هاشمى رفسنجانى)- اجازه بدهید، آنچه باید رأى بگیریم، الان مسأله اینجا این است که در اصل پنجم دو تا موضوع اصلاح شده یکى این‏که شوراى رهبرى حذف شده. رهبر یا شوراى رهبرى مرکب از فقهاى واجد شرایط طبق اصل یکصد و هفتم حذف مى‏شود. این‏که کسى بحث ندارد؟ حتماً باید حذف بشود. بنابراین این‏که شما مى‏فرمایید این اصل پنجم اصلًا تغییر نمى‏کند، تغییر مى‏کند.
منشى (یزدى)- خیر، من اصلًا عرض نمى‏کنم اصلًا تغییر نمى‏کند این قسمت اول را که نقش مردم را برداشته بنده عرض مى‏کنم این به حال خودش باقى مى‏ماند.
نایب رئیس (هاشمى رفسنجانى)- خیلى خوب پس شما حرفتان به صورت یک پیشنهاد درآمد، یعنى مخالفت با آن به این معنا بود که این قسمتش حذف بشود.
منشى (یزدى)- پیشنهاد نیست بنده عرض مى‏کنم اصل پنجم را نمى‏بایست اصلاح بکنند، اصل پنجم مصوب خبرگان اول هست استدلال تغییرش را آقایان آنجا دارند.
من استدلال را عرض مى‏کنم صحیح نیست.
نایب رئیس (هاشمى رفسنجانى)- شما مى‏فرمایید این جور بایست اصلاح بکنند، یعنى بایست همین شوراى رهبرى را ...
منشى (یزدى)- ى عنى آن قسمت اول دست نباید بخورد.
نایب رئیس (هاشمى رفسنجانى)- بله دست نخورد.
مؤمن- شورا آخر حذف کرد.
منشى (یزدى)- در اصل صد و هفتم حذف کرده.
مؤمن- فرقى که نمى‏کند.
منشى (یزدى)- فرق نمى‏کند. این اصل با آن اصل تصادمى ندارد.
مؤمن- ى ک معناست. تعجب است؟
نایب رئیس (هاشمى رفسنجانى)- حرف شما را حالا این‏که بحث ندارد حالا باید رأى بگیریم. الان پیشنهاد حرف آقاى یزدى را رأى بگیریم.
موسوى خوئینى‏ها- نه جناب آقاى هاشمى ببینید پیشنهاد کمیسیون این است که آورده، یک بار آن را رأى مى‏گیریم اگر رأى آورد هر دو قسمت از اصل پنج حذف مى‏شود، اگر رأى‏
Majlis:2 Volume:3 Sessions:29-41 Page:1457
نیاورد منهاى یک قسمت رأى‏گیرى کنیم.
نایب رئیس (هاشمى رفسنجانى)- آخر حرف آقاى یزدى در حقیقت یک پیشنهاد است.
موسوى خوئینى‏ها- ایشان که نمى‏توانند حالا پیشنهاد جدید بدهند.
منشى (یزدى)- نه پیشنهاد نیست، من پیشنهاد جدید ندارم بنده عرض مى‏کنم مصوب خبرگان اول را نمى‏بایست در این قسمت تغییر بدهیم. در قسمت دوم مى‏شود تغییر داد در این قسمت نباید تغییر داد.
موسوى خوئینى‏ها- به هرحال ایشان الان نمى‏توانند پیشنهاد بدهند.
منشى (یزدى)- بله من نمى‏گویم پیشنهادم این جمله باشد.
نایب رئیس (هاشمى رفسنجانى)- پیشنهاد حذف دادند. خیلى خوب، چون حالا این‏قدر خیلى فرق نمى‏کند ما قبول مى‏کنیم ولى آخر ایشان پیشنهاد حذف در حقیقت دادند (یزدى- حذف چى؟) مى‏گویند آنها آمده‏اند مثلًا 20% اصل را حذف کرده‏اند ایشان مى‏گویند نه، بیایید پنج درصد را حذف کنید بقیه‏اش را حذف نکنید. پیشنهاد ابقاء آن اصل سابق است به هرحال یک پیشنهادى است که روى پیشنهاد کمیسیون آمده.
منشى (یزدى)- خیر، حالا به هرحال هر طور مى‏خواهید رأى بگیرید ولى به هرحال من مى‏گویم مصوب خبرگان اول فقط در قسمت اخیر تغییر مى‏کند.
نایب رئیس (هاشمى رفسنجانى)- خوب حالا اجازه بدهید ما اول مصوب کمیسیون را رأى بگیریم، ببینیم آقایان چه‏قدر طرفدار این هستند.
آذرى- اجازه مى‏دهید من یک سؤالى کنم؟
نایب رئیس (هاشمى رفسنجانى)- بفرمایید سؤال کنید.
احمد آذرى- اینجا دارد که «اکثریت مردم او را به رهبرى شناخته و پذیرفته شده باشد» صحبت از این است که اکثریت مردم او را پذیرفته باشند، دیگر مستقیم یا غیر مستقیم که ندارد (هاشمى- نه) بنابراین ما مى‏گوییم اصلًا منافاتى با آن ندارد (یزدى- من هم عرض مى‏کنم ندارد) ذاتش را معین کرده، منحصر کرده به غیر مستقیم، توجه فرموده‏اید؟ (یزدى- منافات ندارد) یعنى نتیجه‏اش این مى‏شود که اگر رأى هم بدهند این قانون بشود، نتیجه این مى‏شود که همیشه باید خبرگان تعیین کند (یزدى- نفى نمى‏شود)
نایب رئیس (هاشمى)- اگر این که شما فرمودید بماند. یک اشکال خواهد داشت که بعداً خواهند گفت که کى تشخیص بدهد که اکثریت مردم پذیرفته‏اند؟
ى زدى- دربار امام کى تشخیص داد؟ (آذرى- آنجا گفتیم)
هاشمى- کجا؟
ى زدى- در موارد اختلاف.
نایب رئیس (هاشمى)- آنجا حذف کردیم، این‏که تشخیص بدهند که مردم پذیرفته‏اند آنجا اصلًا ندارد، اگر این باشد پس باز هم به رأى خبرگان محول مى‏شود.
آذرى- در نام امام نوشته از طرف خبرگان، منتخب مردم خواهد بود. این تفسیر این مسأله است.
نایب رئیس (هاشمى)- آقاى هاشمیان شما چه مى‏خواهید بگویید؟
Majlis:2 Volume:3 Sessions:29-41 Page:1458
حسین هاشمیان- ببینید! من با این که موافقم و آن صدر اصل یکصد و هفتم را هم که پیشنهاد دادم رأى نیاورد و با بیان آقاى یزدى من موافقم ولى عرضم این است که در نظرم یک شبهه‏اى است که صدر اصل پنجم با صدر اصل صد و هفت ارتباط با هم دارند یعنى صدر اصل یکصد و هفتم، صدر اصل پنجم را دارد تفسیر مى‏کند. آنجا مى‏گوید انتخاب مردم، اینجا یک مقدار بازتر مى‏کند مى‏گوید اگر این طور شد چنان‏چه در مورد امام اتفاق افتاد.
نایب رئیس (هاشمى رفسنجانى)- چنان‏چه دیگر نگفتیم.
هاشمیان- اشاره مى‏کند به صدر اصل پنجم که ...
نایب رئیس (هاشمى رفسنجانى)- فقط مى‏گوید شد، در زمان امام این طورى شد.
هاشمیان- من مى‏خواهم عرض بکنم که شما همین‏طور که مى‏گویید با این مصوب اخیرمان شورا حذف مى‏شود. صدر اصل پنجم هم حذف مى‏شود، براى این‏که شما صدر اصل یکصد و هفت‏تان ناظر است به اصل ...
نایب رئیس (هاشمى رفسنجانى)- خوب حرف آقاى مؤمن هم همین است حرف ما هم همین است. دیگر مى‏گوییم که حذف بشود.
منشى (یزدى)- خوب حالا رأى بگیرید.
عمید زنجانى- ملاحظه بفرمایید آن که در اصول چهارده‏گانه اول به عنوان کلیات آمده هیچ قابل تمسک به تنهایى نیست باید به لحاظ اصول دیگرى که در فصول دیگر آمده قابل تفسیر باشد، اسم کلیات هم همین است. بنابراین در اصل پنجم ما همان عبارت موجود قانون اساسى فعلى را حفظ مى‏کنیم. اصل یکصد و هفت مى‏آید این را تقسیر مى‏کند.
نایب رئیس (هاشمى رفسنجانى)- شما دارید دفاع مى‏کنید از آن ...
عمید زنجانى- من مخالف پیشنهاد کمیسیون هستم.
نایب رئیس (هاشمى رفسنجانى)- ما بحث این را نمى‏کنیم مى‏خواهیم رأى بگیریم به صورت سؤال و شبهه بود. یعنى شما آمده‏اید استدلال آقاى یزدى را مى‏کنید خوب حالا این را که دیگر نمى‏خواستیم بحث بکنیم.
هاشمیان- من یک سؤالى دارم.
نایب رئیس- این طورى نباشد که سؤال‏ها بخواهد به رأى گذاشته بشود.
منشى- به رأى بگذارید، خودشان مى‏گویند دیگر به رأى بگذارید.
نایب رئیس (هاشمى رفسنجانى)- الان پیشنهاد کمیسیون را براى اصلاح اصل پنجم رأى مى‏گیریم که اینها هر دو قسمت را حذف کرده‏اند.
امینى- ى ک رأى‏گیرى مى‏کنید که تناقض پیدا مى‏کند.
منشى (یزدى)- تناقض ندارد حالا بحث فرمودیددیگر، مخالف و موافق گفتند.
امینى- آخر این یک رأى‏گیرى با عجله این جور درست نیست.
نایب رئیس (هاشمى رفسنجانى)- به گزارش کمیسیون داریم رأى مى‏گیریم.
امینى- مى‏دانم آخر با این عجله شما این طورى بحث مى‏کنید ببینید تا حالا اینجورى بوده اگر یک اصولى را در اینجا تصویب مى‏کردیم قاعده این بود که در سایر جاهایى که قانون‏
Majlis:2 Volume:3 Sessions:29-41 Page:1459
اساسى با این اصل سازگار نبود آنجا را اصلاح مى‏کردیم. ما در این اصل یکصد و هفتم راه انتخاب رهبر را ذکر کردیم و این که یکى از راه‏ها هم این باشد که ...
نایب رئیس (هاشمى رفسنجانى)- خوب شما دارید دوباره استدلال مى‏کنید.
امینى- خوب مى‏گویم این تناقض پیدا مى‏کند. ما الان بالصراحه؟ داریم مذکور در اصل پنجم ...
نایب رئیس (هاشمى رفسنجانى)- آقاى امینى ببینید آقاى یزدى همین را جواب مى‏دهند مى‏گویند ما احتیاجى نداریم که این را اصلاح کنیم بدون اصلاح این هم آن اصل اصلاح شده، این هم جواب شماست. پس دیگر این بحث نمى‏خواهد. سؤال دیگر شما چیست؟ استدلال نکنید سؤال کنید.
هاشمیان- سؤال دارم مى‏کنم، کمیسیون مى‏گوید که ما این را رعایت کرده‏ایم یعنى انتخاب مردمى را با مقبولیت عامه یعنى خودشان مى‏خواهند بگویند که ما این را قبول داریم اما این تأمین کننده اصل پنج نیست.
نایب رئیس (هاشمى رفسنجانى)- نه این را کمیسیون نمى‏گویند.
هاشمیان- چرا، آقاى امینى این را از طرف کمیسیون گفتند.
منشى (یزدى)- خوب حالا آن که رأى نیاورد.
نایب رئیس (هاشمى رفسنجانى)- عبارت کمیسیون را بخوانید.
 (به شرح زیر خوانده شد)

اصل پنجم- در زمان غیبت حضرت ولى‏عصر «عجل الله تعالى فرجه» در جمهورى اسلامى ایران ولایت امر و امامت امت بر عهد فقیه عادل و با تقوى، آگاه به زمان، شجاع، مدیر و مدبر است که طبق اصل یکصد و هفتم عهده‏دار آن مى‏گردد.
نایب رئیس (هاشمى رفسنجانى)- آقایانى که با این عبارت که اصلاح اصل پنجم است موافقند رأى بدهند (چهارده نفر رأى دادند) تصویب شد.
محمد مؤمن (مخبر کمیسیون)- اصلاح دیگر که یک اصلاح جزیى است در اصل نودویکم آمده است. اصل نودویکم این بوده است: «به منظور پاسدارى از احکام اسلام و قانون اساسى از نظر عدم مغایرت مصوبات مجلس شوراى ملى با آنها، شورایى به نام شوراى نگهبان با ترکیب زیر تشکیل مى‏شود:
1- شش نفر از فقهاى عادل، و آگاه به مقتضیات زمان و مسائل روز، انتخاب این عده با رهبر یا شوراى رهبرى است.»
اینجا کلمه «شوراى رهبرى» بوده و چون شوراى رهبرى بنا شد نباشد، بند یک به این صورت اصلاح شده: «شش نفر از فقهاى عادل و آگاه به مقتضیات زمان و مسائل روز انتخاب این عده با مقام رهبرى است» «شورا» را حذف کرده‏ایم.
نایب رئیس (هاشمى)- به جاى این‏که با رهبرى یا شوراى رهبرى است، نوشته‏اید «با مقام رهبرى است.» با این اصلاحیه کسى مخالف نیست؟ (اظهارى نشد) آقایانى که موافق این اصلاحیه در این اصل هستند رأى بدهند (همه دستشان را بلند کردند) به اتفاق آراء تصویب شد.
محمد مؤمن- اصلاح بعد در اصل نودونهم است، این جا را آقایان لطف بفرمایید. عبارت متن فعلى ما این است، اصل نودو نهم: «شوراى نگهبان نظارت بر انتخاب رئیس جمهور
Majlis:2 Volume:3 Sessions:29-41 Page:1460
انتخابات مجلس شوراى اسلامى و مراجعه براى آراء عمومى و همه‏پرسى را بر عهده دارد.» اینجا کمیسیون آمده «نظارت بر انتخاب خبرگان» را هم اضافه کرده است، البته این با توجه به مسائل تصویب شده چیزى نیست که مقتضاى او باشد ولى به خاطر این‏که مسأله انتخابات را شوراى نگهبان بر عهده داشت، انتخاب خبرگان رهبرى هم که حداقل از اهم انتخاباتى است که در کشور برگزار مى‏شود، اینجا اضافه شد «شوراى نگهبان نظارت بر انتخاب خبرگان رهبرى» بدهد تا آخر ... انتخاب رئیس جمهور، انتخابات مجلس شوراى اسلامى و مراجعه به آراء عمومى و همه‏پرسى را بر عهده دارد. که انتخاب خبرگان رهبرى هم اینجا اضافه شد.
مهدى کروبى- من اینجا یک سؤال دارم، منظور از این نظارت بر انتخابات چیست؟
هاشمى- مثل انتخابات مجلس.
کروبى- چون آنجا حذف شد و رأى نیاورد.
نایب رئیس- آقاى امینى شما چه سؤالى دارید؟
امینى- سؤال من این است که این «مراجعه به آراء عمومى و همه‏پرسى» این دو تا است یا یکى است؟ اگر دو تا است فرقش چیست؟ چطور شده که ذکر شده؟
محمد مؤمن- همان قانون اساسى قبلى است.
امینى- همان قانون اساسى سابق هم بوده، اما دو تا است یا یکى است؟
مؤمن- آراء عمومى و همه‏پرسى عطف تفسیر است.
امینى- خوب اگر هست، پس چرا دو تاى آن را ذکر کنیم؟
نایب رئیس (هاشمى)- این چه اشکالى دارد؟
مؤمن- عرض مى‏کنم قانون اساسى قبلى است. البته کمیسیون ...
امینى- پیشنهاد حذف یکى از اینها را من مى‏دهم.
کروبى- اشکالى دارم.
نایب رئیس (هاشمى)- اشکالتان چیست، بفرمایید.
مهدى کروبى- اشکال بنده در این است که شوراى نگهبان نظارت کند در قضیه خبرگان آنجا دارد، رد شد.
نایب رئیس (هاشمى)- کجا رد شد؟
منشى (یزدى)- نه جناب آقاى کروبى! ظاهراً تصور جناب‏عالى این است که «نظارت بر انتخابات است».
مهدى کروبى- نظارت یعنى امضاء هم باید بکند. ایشان باید شرکت کند یا شرکت نکند؟
منشى (یزدى)- نظارت بر انتخابات است، انتخابات مجلس، انتخابات ریاست جمهورى، انتخاب ... نظارت بر انتخابات تصریح شده است.
احمد آذرى قمى- مسائل خبرگان، انتخاب مجلس مگر این نیست صلاحیت کاندیداها را باید تأیید بکند رئیس‏جمهور را هم همین‏طور ...
نایب رئیس (هاشمى)- نه انتخاب، انتخاباتى که براى مجلس خبرگان مى‏شود.
کروبى- نه، یعنى ببینید انتخابات صحیح بوده یا صحیح نبوده، تمام شد. من منظورم این است که ببینید انتخابات صحیح است یا صحیح نیست. دیگر این آقا باشد، این آقا نباشد.
آذرى قمى- منظورم این است که بگوید این آقا باید باشد و این آقا نباید باشد.
Majlis:2 Volume:3 Sessions:29-41 Page:1461
کروبى- نه آقاى آذرى مى‏گوید منظورم این است که بگوید، این آقا باید باشد این آقا نباید باشد.
احمد آذرى قمى- در شورا مگر این‏طور نیست، در رئیس‏جمهور نیست؟
نایب رئیس (هاشمى)- سؤال آقاى کروبى جوابش این است منظور انتخاباتى است که براى اعضاى خبرگان تشکیل مى‏شود. مثل مجلس شوراى اسلامى. باید نظارت کنند تا انتخابات صحیح انجام بشود.
موسوى خوئینى‏ها- انتخابات خبرگان قبلى را چه کسى نظارت کرد؟ (مؤمن- شوراى نگهبان).
نایب رئیس (هاشمى)- ما با قانون نوشتیم. (موسوى خوئینى‏ها- که شوراى نگهبان نظارت کند؟) بله، با قانون نوشتیم حالا این دفعه در قانون اساسى بیاید ... آقاى بیات بفرمایید.
اسدالله بیات- ى ک اصلاح عبارتى باید اینجا بشود. این نظارت بر انتخاب خبرگان نیست، این انتخابات خبرگان است و این اگر «انتخاب» باشد ظاهراً عبارت موهن است.
بعد انتخاب آن رئیس‏جمهور به نظر من آن جلوتر بشود. معنایش این است. شوراى نگهبان نظارت بر انتخاب رئیس‏جمهور (چون فرد است عنوان انتخاب آمده در قانون اساسى اولى هم بوده) و انتخابات مجلس خبرگان و مجلس شوراى اسلامى و مراجعه به آراء عمومى.
نایب رئیس (هاشمى)- حالا این عبارت سلیس‏تر مى‏شود این طور که مى‏گویند. آقاى بیات تذکرى مى‏دهند که در این مورد اصطلاحاً باید بگویید انتخابات گرچه انتخاب هم صحیح است. ولى انتخابات بگویید روشن‏تر است، درست هم است، غیر از رئیس جمهور ...
آذرى قمى- شاید این غلط باشد. انتخاب خبرگان رهبرى را ممکن است باشد.
نایب رئیس- نه آن نیست، بله ممکن است این شبهه، پس این را انتخابات مى‏کنیم، البته یک نکته دیگر ایشان مى‏گویند در مورد رئیس‏جمهور آنجا انتخاب است همان جا هم شاید اصطلاحش انتخابات باشد، چون انتخاب‏هایى مى‏شود، هرکسى به یک نفر رأى مى‏دهد و با این تناسب آنجا هم انتخابات است. همه جا انتخابات است.
منشى (یزدى)- حالا اگر به هرحال پیشنهاد ایشان هست عبارت مى‏شود انتخاب رئیس‏جمهور ...
نایب رئیس (هاشمى)- نه «انتخابات» همه انتخابات است فرق نمى‏کند.
منشى (یزدى)- اگر همه انتخابات بشود، یکى مى‏شود، یعنى این‏جور بشود «نظارت بر انتخابات خبرگان رهبرى و مجلس شوراى اسلامى».
نایب رئیس (هاشمى)- به همان ترتیب که خودشان آوردند خوب است دیگر حالا در مورد همه‏پرسى لازم نیست اگر اشتباهى در قانون اساسى قبل شده ما هم این را حفظ کنیم اگر در قانون اساسى همه‏پرسى و مراجعه به آراء عمومى اینها عطف تفسیر است ما یکى از آن را بگذاریم.
عمید- در پرانتز گذاشته بشود بهتر است. انتخابات رئیس‏جمهور، انتخابات مجلس باید حفظ بشود. آیین‏نامه انتخابات رئیس جمهور.
نایب رئیس (هاشمى)- آخر رئیس‏جمهور هم وقتى که رأى مى‏دهند مردم به چند نفر
Majlis:2 Volume:3 Sessions:29-41 Page:1462
رأى مى‏دهند انتخابات است اگر شما بگویید که الان در هر شهر مثلًا رفسنجان، آقاى هاشمیان هم وقتى که یک نفر مى‏خواهد آنجا هم مى‏گویند انتخابات. نمى‏گویند انتخاب. اصلًا انتخابات با توجه به تعداد کاندیداها است.
منشى (یزدى)- آقاى هاشمى اگر قرار است بحث ادبى بکنید، انتخاب بین چند تا است. بعد گاهى منتخب هم چند تا است. گاهى منتخب یکى است، انتخاب بین چند تا که باشد مى‏شود انتخابات. مثل مجلس شوراى اسلامى، یا خبرگان، ولى اگر یک نفر باشد ولو بین چند تا است ولى یک نفر را مى‏خواهند آن انتخاب مى‏شود. یعنى انتخاب‏کردن بین چند تا یک نفر را مى‏شود انتخاب، انتخاب‏کردن بین چند نفر مى‏شود انتخابات.
نایب رئیس (هاشمى)- از شما مى‏پرسم مثلًا در رفسنجان که یک وکیل دارد، آنجا انتخابات انجام مى‏شود؟
منشى (یزدى)- نه، چون رفسنجان تنها نیست، کشور ...
نایب رئیس (هاشمى)- نه حالا به خصوص همان.
منشى (یزدى)- اگر دو تا کاندیدا باشد انتخاب مى‏شود، بله، نماینده رفسنجان انتخاب شد نه انتخابات شد.
نایب رئیس (هاشمى)- اگر بخواهند بگویند چه مى‏گویند؟
منشى (یزدى)- در مجلس شوراى اسلامى انتخابات، روشن است دیگر، رد شویم از این بحث.
میرحسین موسوى- حاج آقا این را از یک ادیب بپرسید، بحث را تمام کنید.
منشى (یزدى)- بلى، بگذارید در آن جلسه شور سوم حل مى‏شود بله، یک نفر را حتماً مى‏گویند انتخاب.
مؤمن- حاج آقا اجازه بفرمایید، من یک توضیحى بدهم.
نایب رئیس (هاشمى)- بفرمایید.
محمد مؤمن- ببینید ما این عبارت انتخاب را که آوردیم درست است و فرق دارد با بعدى‏اش یک وقت انتخاب خبرگان رهبرى است. انتخاب مى‏شوند، خبرگان رهبرى و همچنین انتخاب مى‏شود رئیس‏جمهور. آنجا هست انتخابات مجلس، نه انتخاب مجلس، معنا ندارد، آنجا چون اضافه شده به مجلس انتخابات آورده و انتخاب‏هایى است مربوط به مجلس. اما اینجا چون نسبت به آن شخص یا اشخاص انتخاب شده است انتخاب خبرگان یا انتخاب رئیس جمهور این تعدد ...
نایب رئیس (هاشمى)- نه آن طور نیست.
منشى (یزدى)- حالا چون خبرگان هم متعددند بگویند انتخابات مجلس خبرگان.
مؤمن- ولى در مورد مجلس انتخاب مجلس نیست، انتخابات مجلس است.
نایب رئیس- اولًا آن که حتماً باید بگوییم مجلس خبرگان.
مؤمن- همان طور که آقاى بیات فرمودند اگر بکنیم مجلس ...
نایب رئیس (هاشمى)- بحث ادبى یک چیزى است که هیچ کسى را نمى‏شود قانع بکنیم، حتى آخرش هم همین را مى‏گویند من هم مثل شما هستم دیگر فرقى نمى‏کند.
Majlis:2 Volume:3 Sessions:29-41 Page:1463
منشى (یزدى)- شور سوم تنظیم مى‏کنند مى‏آورند همین‏جا.
نایب رئیس (هاشمى)- پس، اصلاحى که آقایان کردند، فقط همین است که انتخابات مجلس خبرگان را اضافه کردند.
میرحسین موسوى- رأى جدیدى است.
نایب رئیس (هاشمى)- این قدر جدید نیست آقایانى که موافقند این بیاید در دستور کار ما (چون آقاى هاشمیان اصرار دارند) این را اول رأى بدهند (اکثر دستشان را بلند کردند) تصویب شد. حالا کسانى که موافقند انتخابات خبرگان را هم در قانون اساسى همین‏طور اضافه بکنیم رأى بدهند (اکثر دستشان را بلند کردند) تصویب شد.
منشى (یزدى)- اصل بعدى را بفرمایید.
مؤمن (مخبر کمیسیون)- در اصل یکصد و چهل و دوم باز یک اصلاح لفظى مختصرى شده است، عبارت قانون اساسى الان این است: «دارایى رهبر یا اعضاء شوراى رهبرى» این کلمه «یا اعضاء شوراى رهبرى» را ما حذف کرده و گفته‏ایم «دارایى رهبر تا آخر ... رئیس‏جمهور، وزیران و همسر و فرزندان» شوراى رهبرى حذف شده است.
میرحسین موسوى- البته معاونان رئیس‏جمهور اضافه شد، رأى گرفتیم.
موسوى خوئینى‏ها- من سؤال دارم.
نایب رئیس (هاشمى)- سؤال شما چیست؟ بفرمایید.
موسوى خوئینى‏ها- سؤالم این است که در گذشته مشابه این را هم داشتیم این دیوان عالى کشور اولًا عملًا رئیس دیوان‏عالى کشور بوده، خیلى هم مفهوم صحیحى نداردکه دیوان‏عالى کشور بیاید این مسائل را رسیدگى کند. دیوان‏عالى کشور سى شعبه است، هر شعبه هم سه نفر مستقل از هم، رئیس دیوان‏عالى کشور بوده. قبلًا هم من به یک مناسبت عرض کردم رئیس دیوان‏عالى کشور به ملاحظه این‏که رئیس قو قضائیه شناخته مى‏شده، این امر را بر عهده او گذاشته بودند اما الان رئیس دیوان‏عالى کشور منصوب و منتخب رئیس قو قضائیه است. این کار در واقع در شأن رئیس قو قضائیه است. به نظر من این یک چیز واضحى است که باید اصلاح بشود.
نایب رئیس (هاشمى)- شما در این مورد پیشنهادى با پنج امضاء بدهید چون این پیشنهاد جدیدى است.
منشى (یزدى)- اگر در اصلاحات قو قضائیه بوده؟
نایب رئیس (هاشمى)- اصلاح شده؟ (موسوى خوئینى‏ها- در جاى مشابه).
منشى (یزدى)- اگر مصوبات را دارید، ملاحظه بفرمایید، راجع به آن اصل آخر ...
دکتر حسن حبیبى- این تصویب شده. «دارایى رهبر، فقط ما اعضاى شوراى رهبرى را نگه داشته بودیم که اینجا حذف شد رئیس‏جمهور، معاونان رئیس جمهور، وزیران و همسر و فرزندان آنان قبل و بعد از خدمت توسط دیوان‏عالى کشور رسیدگى مى‏شود که برخلاف حق افزایش نیافته باشد». این مصوب کمیسیون دوم است.
موسوى خوئینى‏ها- اصلاح نشد. ما در مورد مشابه اصلاح کردیم یعنى «عفو» را آقایان قبول کردید که آنجا رئیس دیوان‏عالى کشور بود شد. «رئیس قو قضائیه» استدلالش هم همین بود که این در شأن رئیس دستگاه قضائى است.
Majlis:2 Volume:3 Sessions:29-41 Page:1464
نایب رئیس (هاشمى)- شما الان پیشنهاد پنج نفرى بدهید که آیین را اصلاح کنیم.
مؤمن- به ما مربوط نیست که قبول کنیم ما فقط رهبرى را بررسى مى‏کنیم.
نایب رئیس (هاشمى)- وقتش همین حالا است.
منشى (یزدى)- رئیس دیوان‏عالى مناسب‏تر است تا رئیس قو قضائیه.
محمد مؤمن- بلى رئیس دیوان‏عالى کشور مناسب‏تر است، براى این‏که کار دیوان‏عالى کشور کار قضائى است ولو این‏که حالا قضائى شکلى هم باشد بالاخره کار دیوان‏عالى کشور کار قضائى است. رئیس قو قضائیه کار قضائى ندارد و این رسیدگى متناسب است که به ...
کروبى- عفو است.
مؤمن- عیب ندارد، عفو منافات ندارد که خودش مورد بررسى قرار بدهد و پیشنهاد کند اما کار قضائى ...
میرحسین موسوى- حاج آقا جنبه سیاسى دارد یعنى شما یک مجتهد گذاشته‏اید رأس کار، بهتر است که او بیاید به دارایى رهبر رسیدگى کند.
مؤمن- آن هم مجتهد است فرق نمى‏کند، رئیس دیوان‏عالى هم مجتهد است و خودتان که بهتر مى‏دانید دیوان‏عالى کشور همه کارهایش زیر نظر رئیس است رئیس خودش خواست بررسى مى‏کند. به هر شعبه‏اى که خواست مى‏دهد.
منشى (یزدى)- جناب آقاى هاشمى! اولًا که دیوان‏عالى به معنى رئیس دیوان‏عالى هست. ثانیاً رسیدگى دیوان خودش یک اعتبار بالایى دارد، تا بگویند توسط رئیس قو قضائیه رسیدگى مى‏شود. «رئیس قو قضائیه رسیدگى مى‏کند» یعنى بگیرد بدهد به یک دادگاهى رسیدگى بکند ولى دیوان اصولًا به معناى رسیدگى مراحل نهایى. پرونده‏هاى سنگین است؟ شما وقتى مى‏خواهید اموال این قبیل شخصیت‏ها را رسیدگى بکنید، مناسب است که بفرمایید دیوان‏عالى رسیدگى بکند، حداکثر اگر آقاى خوئینى‏ها بفرمایند این کلمه «دیوان» را تبدیل کنیم به رئیس دیوان حرفى است والا خود دیوان‏عالى یعنى رئیس دیوان‏عالى و مناسب‏تر دیوان است تا رئیس قو قضائیه.
مؤمن- جلوتر هم شوراى عالى قضائى بود در رأس قوه، به شورا واگذار نشود.
منشى (یزدى)- آنجا که تغییر پیدا کرد جناب آقاى خوئینى‏ها، آنجا پیشنهاد عفو بود. پیشنهاد عفو مناسب است با رئیس قوه قضائیه ولى رسیدگى در حقیقت کار قضائى است که مناسب با دیوان است.
میرحسین موسوى- اجازه مى‏دهید من توضیحى بدهم؟
نایب رئیس- بفرمایید.
میرحسین موسوى- اگر این را مى‏خواهید بحث بکنیم، بحث بکنیم. من به ذهنم مى‏آید که با توجه به موقعیت رهبر، رئیس‏جمهور مسائل سیاسى وسیعى که هست، معتبرترین فرد قضائى باید به این مسأله رسیدگى بکند، نمى‏شود داد دست هر کسى، مى‏فرمایند سى تا شعبه دارد. ما نمى‏دانیم آن سى نفرى که آنجا نشسته‏اند چه گرایش‏هایى دارند، چه مسائلى دارند، فردا برندارند یک چیزى بنویسند بعد از رهبرى بعد همه حیثیت نظام را در معرض سؤال قرار بدهند. به نظر مى‏آید که بهتر است، همان که در رأس قو قضائیه مجتهد هست، مورد اعتماد
Majlis:2 Volume:3 Sessions:29-41 Page:1465
کل نظام است و رهبر انتخاب کرده او رسیدگى بکند.
نایب رئیس (هاشمى)- حالا آن را که ما الان بحث نمى‏کنیم شما پیشنهاد تهیه کنید بدهید ما بحث کنیم براى این اصلاح، تا ما بحث‏هاى دیگرمان را انجام بدهیم.
مؤمن- اول به حذف شوراى رهبرى رأى بگیرید.
آذرى قمى- حذفش را رأى نگرفتید.
نایب رئیس (هاشمى)- در مورد شوراى رهبرى را مى‏گیریم، اما این‏که دیوان‏عالى کشور باشد جاى آن را خالى مى‏گذاریم.
مؤمن- رأى نگرفتند.
نایب رئیس (هاشمى)- آخر پیشنهاد مى‏خواهند بدهند.
مؤمن- این مربوط به کمیسیون رهبرى نیست که رشته‏هاى دیگرى است.
نایب رئیس (هاشمى)- حالا قسمتى از آن که روشن است.
منشى (یزدى)- زیر نظر رئیس قوة قضائیه هم هست.
مؤمن- این اصلًا مربوط به کمیسیون رهبرى نیست.
نایب رئیس (هاشمى)- این حرف آقاى نخست وزیر حرف درستى است ما مى‏خواهیم این همه معاون، وزراء، رهبرى اموالى اینها دارند، یک چیزى دارند. مى‏روند مى‏دهند به دست آنها، اینجا هم مى‏گویید دیوان‏عالى کشور. دیوان‏عالى کشور مى‏تواند در هر شعبه‏اى باشد ما چرا مسأله درست کنیم براى ...
منشى (یزدى)- زیر نظر رئیس قو قضائیه است (هاشمى- زیر نظر باشد) بالاخره رئیس است که دخالت مى‏کند (هاشمى- چه ربطى به رئیس قو قضائیه دارد؟) رئیس قو قضائیه است که مى‏گوید این شعبه برسد یا آن شعبه برسد. دیوان جمعاً زیر نظر قو قضائیه است.
نایب رئیس (هاشمى)- به هرحال ما بدهیم به رئیس قو قضائیه که بهتر است ما اطمینان بیشترى به او داریم.
موسوى اردبیلى- اجازه مى‏دهید؟ (نایب رئیس- بفرمایید) براى رئیس دیوان‏عالى یک چیزهایى را سابق قائل بودند به دلیل این‏که رئیس دیوان‏عالى در رأس قو قضائى بود. البته وزیر هم داشتیم منتها وزیر، بیشتر کارهاى اجرایى را مى‏رسید اما الان اگر همه این مسائل یعنى تمام این اختیارات قو قضائیه واجرایى و امثال اینها را دادیم به یک فرد دیگر، بالاترین مقام باید به اینها برسد. از قبیل این‏که رئیس‏جمهور مى‏خواهد قسم بخورد، مثلًا سابق مى‏گفتند پیش رئیس دیوان‏عالى کشور. خوب این تبدیل شده به رئیس قو قضائیه. اینها یک ده، پانزده تا یا کمتر. مثلًا هفت، هشت منصبى است داده شده به رئیس آن قوه، رئیس قو سابق رئیس دیوان‏عالى کشور بود. الان رئیس قو قضائى است. رئیس دیوان‏عالى کشور شخصیت دوم قو قضائیه است. آن که مى‏خواهد سر و کارش با رده‏هاى بالا باشد، مناسبش همان رئیس قو قضائى است.
نایب رئیس (هاشمى)- حالا پیشنهاد هم دیگر رسماً رسید. اول اجازه بگیریم ببینیم مجلس موافق است. اول فقط حذف شوراى رهبرى را رأى مى‏گیریم آقایانى که با حذف شوراى رهبرى از این اصل موافقند رأى بدهند (اکثر دستشان را بلند کردند) تصویب شد.
Majlis:2 Volume:3 Sessions:29-41 Page:1466
الان پیشنهاد این است (پنج نفر امضا کرده‏اند) «رئیس قو قضائیه» به جاى «دیوان‏عالى کشور» آقایانى که موافقند این در دستور کارمان بیاید رأى بدهند (اکثر دستشان را بلند کردند) تصویب شد. این هم در دستور آمد.
منشى (یزدى)- دیگر صحبت نمى‏خواهد روشن شد رأى بگیریم.
کروبى- آقاى هاشمى! مطلب روشن است.
مهدوى کنى- سؤال دارم.
نایب رئیس (هاشمى)- بفرمایید.
مهدوى کنى- سؤال یا اشکال من این است که که رئیس قو قضائیه منتخب خود مقام رهبرى است حالا یک کسى که منتخب مقام رهبرى است. ایشان مى‏خواهد اموال رهبرى را ... اگر بناى ما بر رسیدگى واقعى است. آن وقت خود ایشان را ما بیاوریم که اموال مقام رهبرى را رسیدگى کند این خودش شبهه‏ناک است. یک مقامى باید باشد که منتخب خودش نباشد. اگر بنابر رسیدگى واقعى است، اگر بنایش بر تشریفات است آن وقت دیگر بحثى دیگر است.
منشى (یزدى)- قانون اساسى اول هم همین بوده، هر دو آنها هم منتخب هستند.
کروبى- ثانیاً اگر چنان‏چه یک مقام بالاترى نتواند پایین‏تر که رئیس نمى‏تواند تعیین کند.
نایب رئیس- هیچ‏کس در نظام نیست که زیر نظر رهبرى نباشد.
کروبى- آقاى مهدوى! اگر آن نتواند که دیگر پایین‏ترى هیچ نمى‏تواند. حالا آن که ضعیف‏تر است. اگر منظورتان از نظر قدرت است.
منشى (یزدى)- دیگر بحث نکنیم، به رأى بگذاریم.
نایب رئیس (هاشمى)- آقاى بیات هم بفرمایید.
اسدالله بیات- بسم الله الرحمن الرحیم. در گذشته نصب رئیس دیوان‏عالى کشور و دادستان کل با رهبرى بود، عزلش در دست او نبود (در گذشته هم همین‏طور بود) وقتى که اینها منصوب بودند اینها نوعى استقلال داشتند. چون استقلال داشتند مى‏توانستند رسیدگى کنند، ولى الان در مصوبه شما به تمام معنا، طورى است که هیچ قابل تضمین نیست نه رئیس دیوان‏عالى کشور، نه رئیس دستگاه قو قضائیه. طبیعى است که در اینجا عزلشان، نصبشان، قبول استعفایشان مربوط به آن است اشکالى که جناب آقاى مهدوى مى‏گویند آن تنظیمى که قبلًا شده بود، مقدار اشکال کمتر و سبک‏تر بود اما الان اشکال دقیقاً در جاى خودش قوى‏تر از گذشته است.
نایب رئیس- آقاى عمید هم مخالف صحبت مى‏کنند.
عمید زنجانى- من هم این اشکالى را که گفته شد تأکید مى‏کنم به‏علاوه این‏که آن ملاحظات سیاسى که در کار است هست این در صورتى است که خداى نکرده احتمال خلافى در بین بدهیم. بعد بگوییم اینها را بدهیم دست چه کسى رسیدگى کند؟ فرض ما این است که هیچ تخلفى صورت نمى‏گیرد اگر هم خداى ناکرده تخلفى صورت بگیرد، این تخلفى است که واقعاً باید رسیدگى بشود. وقتى مى‏خواهید واقعاً رسیدگى بشود. کار، کار قضائى است، کار قضائى مال دیوان‏عالى کشور است. رئیس قوة قضائیه کار قضائیه به معنى الاخص نمى‏کند. بنابراین ما اگر احتمال تخلفى مى‏دهیم یا براى پیشگیرى از تخلف دستگاه قضائى را به صورت‏
Majlis:2 Volume:3 Sessions:29-41 Page:1467
مستقل وارد صحنه بکنیم که به صورت ماهوى و مستقل عمل بکنند و این کار، کار دیوان‏عالى کشور است.
نایب رئیس (هاشمى)- آقاى محمدى شما به عنوان موافق صحبت کنید.
محمدى گیلانى- بسم الله الرحمن الرحیم. شبهه آقاى مهدوى با قواعد شرع تطبیق نمى‏کند یعنى کسى که قاضى شد و منصوب از طرف امام و رهبر شد مى‏تواند قضاوت بکند، حتى نسبت به ارحام خودش هم مى‏تواند قضاوت بکند یعنى آن تهمتى که منشأ این چیز مى‏شود در فقه روشن است، حضرت امام راجع به شهادت مى‏فرماید مى‏تواند پدر علیه پسر، یا به عکس ... بعضى‏ها به همان روایت استناد کرده‏اندکه پدر نمى‏تواند دربار پسر یا به عکس قضاوت کند ایشان رد مى‏کند. کسى که قاضى است ولو این از طرف رهبر، ایشان عزل و نصبش هم به دست او هست، امین است این ...
مهدوى کنى- شبهه بنده سیاسى بود نه فقهى که شما جواب بدهید.
محمدى گیلانى- بنده سیاست خیلى سرم نمى‏شود، من شرع سرم مى‏شود که شما مى‏فرمایید این ... خود امیرالمؤمنین سلام الله علیه که شریح را نصب کرده بود. پاى قضاوت شریح هم مى‏رفته به او اطمینان داشته. بنابراین طبق میزان شرع مى‏تواند رئیس قو قضائیه یا سابقاً که دیوان‏عالى کشور بوده، خوب این مى‏تواند قضاوت کند کما این‏که در خبرگان اول هم این را دادند به دست رئیس دیوان‏عالى کشور که منصوب رهبر بوده دادند، به دست او بناء علیهذا در این اشکال شرعى، الهى نمى‏بینم، سیاسى که آقاى مهدوى مى‏فرماید این سیاست را ایشان باید توضیح بدهند که سیاست الهیه این را اقتضا مى‏کند. غیر الهیه را هم ما اعتنایى به آن نداریم، اعتبارى برایش نیست.
نایب رئیس (هاشمى)- متشکر، بسیار خوب، رأى مى‏گیریم، آقایانى که موافقند رئیس قو قضائیه به جاى دیوان‏عالى کشور در این اصل بیاید رأى بدهند (اکثر دستشان را بلند کردند) تصویب شد، آن را بخوانید.
 (به شرح زیر خوانده شد)

اصل یکصد و چهل و دوم: «دارایى رهبر، رئیس‏جمهور، معاونان رئیس جمهور، وزیران و همسر و فرزندان آنان قبل و بعد از خدمت توسط رئیس قو قضائیه رسیدگى مى‏شود که برخلاف حق افزایش نیافته باشد».
نایب رئیس (هاشمى)- این تمام شد. ما یک اصلى را از تو انداخته بودیم که آن اصل شوراى امنیت ملى بود که در جلسه امروزمان این مسأله را بررسى کردیم، یک متنى را تا آنجا که توانستیم بررسى کنیم کامل کنیم، تهیه کردیم آقاى نورى توضیح بدهند (امینى- شوراى تشخیص مصلحت مقدم است) چه فرقى مى‏کند؟ حالا که این در اینجا بود این هم از شؤون رهبرى است. گفتیم که این در حوزه رهبرى قرار مى‏گیرد، مصوباتش را باید رهبرى تأیید بکند در همین‏جا، به جاى شوراى‏عالى دفاع هم آمده و هم شوراى امنیت هم به نحوى در این ادغام شده است. بفرمایید.
عبدالله نورى- بسم الله الرحمن الرحیم. اصل این است که به منظور پاسدارى از تمامیت ارضى و حاکمیت ملى و تعیین سیاست‏هاى دفاعى امنیتى کشور جهت تأمین منافع ملى و در چهارچوب سیاست‏هاى کلى تعیین شده از طرف مقام رهبرى و هماهنگ نمودن فعالیت‏هاى سیاسى‏
Majlis:2 Volume:3 Sessions:29-41 Page:1468
اطلاعاتى، اجتماعى، فرهنگى و اقتصادى در ارتباط با تدابیر کلى دفاع امنیتى و نیز بهره‏گیرى از امکانات مادى و معنوى کشور براى مقابله با تهدیدهاى داخلى و خارجى، شوراى عالى امنیت ملى به ریاست رئیس جمهور با ترکیب زیر تشکیل مى‏گردد.
چیزى که در جلسه قبل اینجا مطرح شد و بنا شد نسبت به آن اقدام بشود، این بود که شوراى‏عالى امنیت ملى که در کمیسیون محترم تصویب شده بود، یک قدرى ابهام داشت از نظر وظایفى که دارد. البته علت این‏که در آنجا خیلى ما دنبال نکرده بودیم نه این بود که وظایفش را نمى‏شد روشن بکنیم. اولًا در خود شوراى‏عالى دفاع هم این بحث به صورت جدى و کامل در قانون اساسى نیامده بود، یک بحث شکلى داشت و ثانیاً ما فکر کردیم شاید کمکى است. کلمه به کلمه اینها یک بحث‏هاى خیلى جدى بخواهد که این را بگذاریم بعد انجام بشود. وقتى که نطر شورا بر این تعلق گرفت که حتماً این بررسى بشود. این کار انجام شد. چیزى که الان اینجا آمده است، اولًا محور بحث در شوراى امنیت ملى مسائل دفاعى- امنیتى است، همان چیزى که در جلسه قبل هم توضیح داده شد. به این معنا که ما در ارتباط با تثبیت نظام و امنیت ملى کشور نیاز داریم به یک شورایى که مسائلى را که در ارتباط با تهدیدات داخلى و خارجى، نظامى و غیر نظامى، بحران‏هاى اقتصادى و اصولًا چیزهایى که براى کشور ما مى‏تواند خداى ناخواسته آسیبى را ایجاد بکند، ما باید یک چنین ترکیبى داشته باشیم که جاى این ترکیب در کشور ما خالى بوده است شوراى‏عالى دفاع چنین موقعیتى را نداشته. یک چنین چیزهایى اصلًا جزو وظایف شوراى امنیت نبوده و تازه آن چیزى هم که بوده ضعیف بوده است.
شوراهاى متفرقه‏اى مثل شوراى هماهنگى اطلاعات و شوراى عالى سیاسى و امثال اینها داشتیم که باز چنین جایگاهى را نداشته به تعبیر جناب آقاى موسوى اردبیلى شاید یک قسمتى از این کارها در جلسات رؤساى سه قوه و امثال اینها تصمیم‏گیرى مى‏شده که آنهم خودش مى‏تواند یک چنین معنا و مفهومى داشته باشد که خیلى ابایى نداریم از این‏که بگوییم بله آن مجموع یک چنین مجموعه‏اى بوده مى‏توانسته باشد. اجمالًا چیزى که ظاهر جلسه قبل هم نشان مى‏داد در این جهت بحثى نیست که ما یک چنین چیزى را نیاز داریم. چیزى که در جلسات قبل تصویب شد در آن بند یک تعیین سیاست‏هاى کلى جمهورى اسلامى ایران به عهده رهبر شد با مشورت مجمع تشخیص مصلحت، بنابراین پس ما یک محدودیتى در آن رابطه داریم که باید وضع‏مان را در ارتباط با تعیین سیاست‏هاى کلى روشن بکنیم. اینجا محور بحث را به جاى بیان سیاست‏هاى کلى آوردیم توى مقوله‏اى که بحث دفاعى امنیتى دارد. از طرف دیگر مواجه هستیم با این‏که الان در تشکیلات کشور ما رهبر موقعیتى است که از نظر قانون اساسى یک سلسله اختیارات و وظایف دارد که من باب مثال نیروهاى مسلح نظامى و انتظامى در ارتباط با آن است و به تعبیرى در ارتباط با وظایف دفاعى و امنیتى خودش صاحب سهم است حالا منهاى مبحث ولایت فقیه. کما این‏که امکانات کشورى مملکت از نظر اعتبارات و سیاست خارجى و اطلاعات و امثال اینها در ارتباط با رئیس‏جمهور است که آن هم دررابطه با تأمین دفاع و امنیت ملى کشور صاحب سهم است ما اگر یک جایى بخواهیم اینها را تلفیق بکنیم باز نیاز به یک شورایى دارد که هر دو رنگ را داشته باشد و هر دو در آن سهیم باشند و این کار را بتواند انجام بدهد در این چیزى که اینجا نوشته شده سه وظیفه کلى در ارتباط با شوراى عالى امنیت ملى مطرح شده:
Majlis:2 Volume:3 Sessions:29-41 Page:1469
اول تعیین سیاست‏هاى «دفاعى- امنیتى» کشور است که به دلیل این‏که در قبل آمده بود سیاست‏هاى کلى با رهبر است اینجا آورده‏ایم در چارچوب سیاست‏هاى کلى تعیین شده از طرف مقام رهبرى که این نمى‏تواند تخطى از آن داشته باشد، بر اساس سیاست‏هاى کلى که از طرف مقام رهبرى داده شده سیاست‏هاى دفاعى- امنیتى باید شکل بگیرد.
دوم هماهنگ نمودن فعالیت‏هاى سیاسى، اطلاعاتى، اجتماعى، فرهنگى و اقتصادى در ارتباط با تدابیر کلى دفاعى- امنیتى است یعنى اگر در کشورمان یک سلسله مسائلى را داریم که در ارتباط با دفاع و امنیت ملى حیاتى است نمى‏توانیم در تصمیم‏گیرى‏هاى سیاسى بگوییم کارى به این نداریم، در مسائل اقتصادى بگوییم کارى به این نداریم. مقوله‏هاى اقتصادى و سیاسى و اطلاعاتى ما باید حول محورى بگردد که تأمین‏کننده امنیت ملى ودفاع از نظام باشد این هم محور دوم.
محور سومى که در اینجا به عنوان وظایف شوراى امنیت ملى آمده است، بهره‏گیرى از امکانات مادى و معنوى کشور براى مقابله با تهدیدهاى داخلى و خارجى است. من باب مثال این‏که صنایع ما، بسیج ما، بودجه ما، ارز ما و چه و چه در زمان جنگ و یا پیش‏بینى براى جنگ چه جهت دفاعى باید داشته باشد جایگاهش اینجاست که این مجموعه‏اى که اینجا هستند و عالى‏ترین مجموعه ما هم هستند که اتصال بین رئیس جمهور و رهبر را برقرار مى‏کنند. اینها مى‏نشینند بهره‏گیرى از امکانات مادى و معنوى کشور براى مقابله با تهدیدهاى داخلى و خارجى را برنامه‏ریزى مى‏کنند. براى این منظور شوراى عالى امنیت ملى تشکیل مى‏شود. این شوراى عالى امنیت ملى به دلیل این‏که عمدتاً یک تشکیلاتى است که سیاست‏گذار است ولى کارش باید در جهت اجرا پیش برود رئیسش، رئیس جمهور قرار داده شده. ولى به دلیل این‏که حتماً این شوراى‏عالى امنیت ملى باید مصوباتش هم از نظر مقام رهبرى و ولایت بگذرد و هم در کانال نظامى و انتظامى ما که زیر مجموعه تشکیلات رهبرى است اعمال بشود باید حتماً به تأیید مقام رهبرى برسد که این هم در ذیل همین جا آمده که مصوبات شوراى عالى امنیت ملى پس از تأیید مقام رهبرى قابل اجرا است یعنى ابتدا به ساکن، نمى‏شود اینها را برداشت و برد عمل کرد حتماً باید تأیید مقام رهبرى را داشته باشد تا بشود اجرا کرد.
مسأله‏اى که در اینجا داشتیم یکى ترکیب بود که ترکیب یک اصلاحاتى شده با نظرى که جناب آقاى هاشمى داشتند و بعضى از مواردش مثل رئیس ستاد فرماندهى کل نیروهاى مسلح را ظاهراً با خود حضرت آیت الله خامنه‏اى هم صحبت شده یک سرى بحث‏هایى، حالا ممکن است ترکیبش هم اینجا باشد. ترکیب به این شکل درآمد بحث دیگرى که ما داشتیم در رابطه با زیر مجموعه شوراى عالى امنیت ملى بود. ما اگر شوراى عالى امنیت ملى را تشکیل بدهیم به طور طبیعى شوراى امنیت کشورمان و شوراى دفاعمان بیشتر جنبه تخصصى پیدا مى‏کند. مثلًا شوراى دفاع ما یک شورایى مى‏شود که رئیسش ممکن است رئیس ستاد کل نیروهاى مسلح باشد. بیشتر اعضایش هم فرماندهان نظامى باشند و بیشتر کار ستاد فرماندهى کل و تنظیم و تصویب آیین‏نامه‏ها و حرکت‏هاى نظامى و انتظامى کشور را به عهده دارند. مى‏شود جزو زیر مجموعه‏هاى اینها یا شوراى امنیت کشور که یک مقوله‏اى است یک سلسله کارهاى جارى دارد یک سلسله کارهایى که در شرایط بحرانى کشور هم شوراى امنیت‏
Majlis:2 Volume:3 Sessions:29-41 Page:1470
کشور باید حضور داشته باشد و نظر بدهد و شوراهاى دیگرى که آن جلسه هم اشاره شد مثل شوراى هماهنگى اطلاعات احیاناً برخى از شوراهاى اقتصاد که مسائل استراتژیک و اساسى بحث اقتصاد را مى‏خواهد مطرح بکند شوراى عالى سیاسى که در رابطه با روابط بین‏الملل در مسائل اساسى مى‏خواهد کار بکند اینها اینجا مى‏آید. منتها این زیرمجموعه‏اى که به عنوان شوراهاى دیگر دیده شده یک بحثى داشتیم که آیا وظایفش را این شوراى‏عالى امنیت ملى تنظیم بکند یا نه، وظایف و اختیاراتش در مجلس برود و تصویب بشود. آن‏که ما داریم شوراى‏عالى امنیت ملى است که حساس‏ترین مسأله است کلیات وظایفش را آوردیم. شکل تشکیلش را هم گفتیم رئیسش و تأیید رهبرى را هم گفتیم ولى این زیر مجموعه‏هایى که به عنوان شوراهاى دیگر است وظایف و اختیارات این را در مجلس بگذاریم انجام بشود که بر همین اساس این عبارت آمد که شوراى عالى امنیت ملى به تناسب وظایف خود شوراهاى فرعى از قبیل شوراى دفاع و شوراى امنیت کشور تشکیل مى‏دهد ریاست هریک از شوراهاى فرعى با یکى از اعضاى شوراى‏عالى است که از طرف رئیس جمهور تعیین مى‏شود. اما براى این‏که یک وقت مجلس مثلًا فرض ندارد یک شورایى درست کند به عنوان زیرمجموعه بعد هم بگوید مثلًا وزیر صنایع رئیسش است نه این باید حتماً در رابطه با این مجموعه دیده بشود ولى حدود اختیارات و وظایف شوراهاى فرعى را قانون معین مى‏کند و تشکیلات آنها. تشکیلات هم اصولًا در مجلس براى تصویب نمى‏رود اینجا هم پیش‏بینى شده که تشکیلات هم به تصویب شوراى عالى برسد این مجموعه چیزى است که دیده شده، البته من فکر مى‏کنم که اگر این بخواهد مورد بحث و بررسى و تصویب قرار بگیرد احتمالا یک چند تا در رابطه با اصول دیگر بحث داشته باشیم که باید این هماهنگ بشود اگر این لازم مى‏شود مثل بحث شوراى‏عالى دفاع یا مثل بحث شوراى امنیت کشور یا مثل همان بحثى که در ارتباط با بند یک است و جایگاهى که این در ارتباط با بند یک پیدا مى‏کند که در سر جاى خودش توضیح مى‏دهم.
نایب رئیس (هاشمى)- بهتر است توضیح بدهید، آن توضیح اصولى است.
عبدالله نورى- در بند (1) چیزى که الان در شوراى بازنگرى تصویب شده این است که تعیین سیاست‏هاى کلى نظام جمهورى اسلامى پس از مشورت با مجمع تشخیص مصلحت چیزى که در این رابطه دیده مى‏شود اگر مجمع تشخیص مصلحت ترکیبش، ترکیب امنیتى دفاعى باشد بهترین مشاور براى رهبرى مى‏تواند باشد و هیچ مشکلى هم ندارد ولى اگر ترکیبش ترکیب غیر امنیتى- دفاعى باشد یعنى غیر از این چیزى باشد که ما الان اینجا داریم مطرح مى‏کنیم به نظر رسید بهتر است که ما تعیین سیاست‏هاى کلى نظام را به دودسته تقسیم کنیم یک دسته آنهایى که در ارتباط با مسایل امنیتى- دفاعى است بگوییم با نظر یا پیشنهاد یا مشورتى که شوراى امنیت ملى مى‏دهد. یکى سایر وظایف و اختیاراتى است که رهبر دارد و سیاست‏هایى که مى‏خواهد اعلام بکند آن را بگذاریم با مجمع تشخیص مصلحت.
منشى (یزدى)- به عنوان مخالف جناب آقاى موسوى اردبیلى صحبت مى‏فرمایند.
سید عبدالکریم موسوى اردبیلى- من با اصل مسأله مخالف نیستم با استفاده از تجربیات گذشته عرض مى‏کنم اعضایى که در اینجا نوشته شده ظاهرش همه اعضاى ثابت هستند (9 نفرند) مسائلى هست گاهى بحث سرّى است نمى‏شود در یک مجمع 9 نفره مطرح بشود.
Majlis:2 Volume:3 Sessions:29-41 Page:1471
گاهى ایجاب مى‏کرد مسائل فقط سه نفر از آن اطلاع داشته باشند بحث سرى و مهم بود سه یا چهار نفرمثلًا رؤساى سه‏گانه و نماینده رهبر و گاهى نه. مثلًا فرض بفرمایید مربوط به یک قسمت سرى هم هست رئیس او دعوت مى‏شود اما رئیس قسمت‏هاى دیگر دعوت نمى‏شود. لذا من فکر مى‏کنم اگر قرار است این کار انجام بشود. اگر آقایان رأى بدهند این اعضا را دو قسم کنند یکى اعضاء ثابت در یک محدوده کوچک دقت مى‏کنید چه عرض مى‏کنم؟ یکى اعضاء ثابت در یک محدوده کوچک مثلًا از 4 نفر مرکب باشد رؤساى سه قوه و نماینده رهبر که آن مسائل به کلى سرى است که قرار است دیگران مطلع نباشند یا ظرفیتش را ندارند یا قرار نیست در یک جمع وسیعى مطرح بشود آنها باشند. بعد آنهاى دیگر را شاید به اضافه یکى دو نفر دیگر هم هر کدام را وقتى که مسائل به آنها مربوط شد یا مسائل کلى که به همه مربوط است اینها را با هم دعوت کنند آنها هم باشند اگر این‏جورى باشد به نظر من مناسب‏تر است.
ى کى از آقایان- اعضاء آن ...؟
موسوى اردبیلى- اعضاء دو قسمت باشد ثابت و غیرثابت.
منشى- جناب آقاى موسوى نخست وزیر.
میرحسین موسوى- من نمى‏دانم بحث را جلسه مى‏خواهد چه جورى ادامه بدهد من فقط در رابطه با آن اشکالى که ...
نایب رئیس (هاشمى)- ما اصل کار را غفلت کردیم اجازه نگرفتیم که بیاوریم در بحث، ما مثل این‏که براى ورود در بحث رأى نگرفتیم.
کروبى- قبلًا براى طرح این مسأله رأى داده‏ایم. بحث جدید بود، اجازه هم گرفتید مدتى هم صحبت کردند.
نایب رئیس (هاشمى)- پس حالا ما مى‏توانیم 40 دقیقه موافق و مخالف صحبت کنیم حالا آقاى موسوى صحبت کنند.
میرحسین موسوى- من به عنوان موافق صحبت مى‏کنم.
بسم الله الرحمن الرحیم‏
ما در کشور شوراهاى مختلفى داریم از قبیل شوراى‏عالى دفاع، شوراى امنیت کشور، شوراى هماهنگى اطلاعات، شوراى اقتصاد که عملًا اینها کارهاى مجزا از همدیگر انجام مى‏دهند و هر کدام بخشى از مشکلات کشور را حل مى‏کنند ولى شورایى که تمام منافع، مصالح کشور و خطراتى که کشور را تهدید مى‏کند و برنامه‏هاى جامع کشور که عملًا آینده کشور را شکل مى‏دهد و جهت‏گیرى اصلى را تعیین مى‏کند چنین شورایى را نداریم یعنى کارها خیلى جزیى و کاملًا جدا از هم است فرضاً شوراى اقتصاد دولت مى‏نشسته بحث مى‏کرده که امکانات کشور به این ترتیب هست و توانایى کشور براى مقابله با دشمنان به این قدر، شوراى عالى دفاع هم براى خودش سیاست‏هاى جنگى جداگانه‏اى داشته، عملًا یک دستگاه متمرکزى که بتواند مشورت، طرح ایده به رهبرى بدهد و نظرات را در سطح کلان اعلام بکند ما در سطح کشور نداشتیم آن چیزى که الان پیش‏بینى شده در اینجا در حقیقت تمام این نوع فعالیت‏ها را در آن جامع‏ترین شکلش به هم مى‏دوزد و در نتیجه یک جمعى را یا به اصطلاح یک تشکیلاتى را ما طراحى مى‏کنیم که در رابطه با دفاع و آینده کشور مى‏تواند کلى‏ترین نظرها و جامع‏ترین نظرها را بدهد که نظریات او یقیناً در تصمیمات هیأت دولت و قو مقننه و قضائیه و همه ارکان نظام جمهورى اسلامى مؤثر واقع بشود.
Majlis:2 Volume:3 Sessions:29-41 Page:1472
من فکر مى‏کنم «خلأ» الان دیگر براى ما کاملا لمس شده باشد یک مثالى من مى‏زنم. همین برادرهایى که در شوراى تشخیص مصلحت هستند مى‏دانند که ما شاید نزدیک به 10 جلسه (آن هم جلسه‏اى که از نظر نیروى انسانى غنى است) اختصاص دادیم به مسأله اطلاعات با سایر دستگاه‏ها. دلیلى که آن بحث به آن مفصلى را ما داریم در نهایت هم راضى نمى‏شویم خود وزارت اطلاعات هم راضى به قضیه نمى‏شود، این است که یک شوراى جامع‏ترى که بتواند مسائل را جامع ببیند و جایگاه همه اینها را مشخص بکند و جایگاه و نحوه‏ى اطلاعات که باید بین دستگاه‏ها رد و بدل بشود وجود ندارد. براى همین دستگاه‏ها بر اساس وظایفى که دارند یا زیاده‏خواهى‏هایى که دارند در بخش‏هاى مختلف اطلاعات به نوعى، سپاه به نوعى، شهربانى به نوعى آنجا بحث مى‏کنند و آخر سر هم نتیجه خوب گرفته نمى‏شود. عملًا این مى‏تواند جاى آنها را پر بکند و تازه در چارچوب این شورا هست که شوراى‏عالى دفاع و شوراى امنیت کشور و سایر شوراها و حتى جلسات هیأت دولت مى‏تواند معنادار بشود.
من یک نمونه دیگر خدمت آقایان عرض بکنم که در طول جنگ دو مرتبه جلسات محرمانه در نخست‏وزیرى در شرایط بسیار حاد تشکیل شد. آن موقعى بود که خطر محاصره کامل از طرف دریا را داشتیم بحث این بود که ممکن است یک توطئه جهانى باشد و مرزهاى دیگرمان هم بسته بشود. عملًا وزراى مختلف حدود 25- 20 روز در نخست‏وزیرى‏کار کردند طرحى براى دفاع از کشور در شرایط بسیار حاد و قرمز به اصطلاحى که به کار برده بودیم تهیه کردند ولى عملًا آن طرح‏ها به خاطر این‏که وصل نبود به یک جمعى که در رأسش هم رهبرى و تصمیم‏گیرى باشد بعضى‏هایش اجرا مى‏شد و بعضى‏ها نمى‏شد و یک کمى هم زیر پایمان خالى بود یعنى دستگاه اجرایى خالى بود که این تصمیمات که گرفته مى‏شود تصمیمات ناشى از یک شرایط حاد از کجا معلوم مورد تأیید رهبرى، مورد تأیید قو مقننه و سایر دستگاه‏ها باشد و کل نظام این را بپذیرد؟ در صورتى‏که همان موقع هم بحث شوراى امنیت ملى مطرح شد از طریق برنامه‏ریزى کشور که کاملًا نشان داد که آن خلأیى که ما از آن رنج مى‏بریم همین شوراى امنیت ملى است که اگر وجود داشت مى‏توانست شوراى‏عالى دفاع، هیأت دولت و سایر شوراهایى را که در کشور هست به هم بدوزد و از همه‏اش استفاده بکند براى یک برخورد جامع با خطراتى که کشور را تهدید مى‏کرد.
به همین دلیل من فکر مى‏کنم که این اصل، اصل خوبى است، منتها یک نواقصى دارد در مورد ترکیب اعضاء ما اعتقاد داریم که حتماً وزیر اقتصاد و دارایى باید اضافه بشود، امور برنامه و بودجه کاملًا رفت زیر نظر ریاست‏جمهورى، امور اقتصاد و دارایى هم سیستم بانکى و پولى ما زیرنظر اوست و هم خزانه و دید مستقل نسبت به مسائل اقتصادى دارد و قطعاً به تواناییهاى کشور براى برخورد با خطرات یا برنامه‏ریزى آینده ما نیاز داریم که او در اینجا باشد. نماینده رهبرى قطعاً باید بیشتر بشود ما فکر مى‏کنیم که 2 نفرهمچنین قبلًا هم گذاشته شده بود به انتخاب مقام رهبرى گذاشته بشود به این دلیل که ماهیت این جلسه، هم جنبه نظامى دارد هم جنبه اجتماعى، اقتصادى، نظرى و اینها دارد شخصیت‏هایى که مى‏توانند از طریق رهبرى اینجا انتخاب بشوند مى‏توانند تخصص‏هاى گوناگون داشته باشند. ممکن است یکى دید
Majlis:2 Volume:3 Sessions:29-41 Page:1473
دفاعى خیلى قوى داشته باشد، ممکن است یکى دید اقتصادى اجتماعى قوى داشته باشد. او مى‏تواند بسیار کمک بکند. من به ذهنم مى‏آید اینجا نوشته شده شوراهاى فرعى از قبیل شوراى دفاع یا شوراى هماهنگى اطلاعات را قطعاً اینجا اسم ببریم چرا که قانون دارد بعداً از اینجا جدا نشود. ریاست هر یک از شوراى فرعى با یکى از اعضاء شوراى‏عالى است. به اعتقاد من باید حذف بشود یعنى به طور مطلق این اختیار را بگذاریم دست خود شورا ممکن است بعضى از این شوراها آن‏قدر اهمیت داشته باشد که ریاستش را خود رئیس‏جمهور بخواهد به عهده بگیرد یعنى فرعى بودن شورا به معناى کم‏اهمیت بودن آن شوراها نیست درصورتى‏که به این ترتیب که آلان آمده یک الزام ایجاد مى‏کند که حتماً از افراد دیگر استفاده بشود براى هدایت (چیز) که اگر این‏را حذف بکنیم و اختیار را بدهیم در حقیقت آن اصلى را هم که قبلًا تصویب کردیم که رئیس شوراى امنیت کشور رئیس‏جمهور هست به جاى خودش مستحکم باقى خواهد بود.
منشى- خوب مخالف، کسى دیگر اسم ننوشته است. آقاى طاهرى به عنوان مخالف صحبت مى‏فرمایند.
طاهرى خرم‏آبادى- البته من با اصلش مخالف نیستم اما با بعضى خصوصیات مخالفم یکى این‏که ظاهر این تنظیم این است که تشکیل دهنده این شورا دیگر رهبر نیست برخلاف آنچه در کمیسیون پیشنهاد شد و با توجه به این‏که اولًا مسأله، مسأله مهمى است و علاوه بر این شوراى‏عالى دفاع که یکى از زیربناهاى این شورا است آن جزو وظایف رهبرى است تشکیلش مربوط مى‏شود به مسأله فرماندهى کل قوا و مسأله جنگ و این مربوط به آن مى‏شود و اگر این تشکیلش به وسیله رهبر و زیر نظر رهبر نباشد قهراً آن شوراى عالى دفاع هم یک چیز مستقلى مى‏شود و جداى از رهبر البته درست است مصوبات اینجا به تأیید رهبرى خواهد رسید اما باز فرق است بین این‏که مصوبه به تأیید رهبر برسد یا اساس تشکیلش با فرمان او باشد.
یک چیز دیگر که باز به نظر مى‏آید این‏که در این ترکیب به طور کلى نیروهاى مسلح نادیده گرفته شده یعنى در ترکیب کمیسیون فرمانده کل سپاه، رئیس ستاد مشترک بود در اینجا فقط رئیس ستاد فرمانده کل نیروهاى مسلح ذکر شده که ستاد معمولًا کارهاى پشتوانه و پشتیبانى را به عهده دارد و جنبه فرماندهى در آن نیست و اگر از نیروهاى مسلح ... چون باز مسأله دفاع مربوط است به یکى از شعبات این مى‏شود از نیروهاى مسلح هم دراینجا ذکر شده باشد آن هم به جاست. مسأله سوم هم مسأله نماینده رهبر است که باز در پیشنهاد کمیسیون دو تا بود که در اینجا یکى شده و یک نماینده ذکر شده آن هم من پیشنهاد مى‏کنم که دو تا باشد.
نایب رئیس (هاشمى)- حالا من موافق صحبت مى‏کنم این چیزهایى که آقاى طاهرى گفتند در مورد این‏که تشکیلش آن در همان هم مورد سؤال بود که وقتى مى‏گوییم تشکیل به دستور رهبرى آن یک چیز طبیعى است و باید تشکیل بشود این که رهبرى هم تشکیل بدهد چه نقشى یعنى چه؟ چه مفهومى دارد ما همان هم برایمان سؤال بود آن هم در قانون قبلى هم بود مورد سؤال بود که ارتباطش ... بالاخره باید به طور مرتب کار بکند یعنى در هر دو دستور رهبر باید دستور بدهد که زیر نظر رهبر تشکیل بشود، منظور از این چیست؟ نقش رهبر اینجا نقش تعیین‏کننده تصویب است و این کار خودش را دارد انجام مى‏دهد همیشه هر مسأله‏اى مى‏آید وظایفى دارد، آیین‏نامه‏اى‏
Majlis:2 Volume:3 Sessions:29-41 Page:1474
دارد اساس‏نامه‏اى دارد تنظیم مى‏کند. این ارتباط تشکیل را آنجا ما نمى‏فهمیدیم به همین دلیل مى‏گفتیم نباشد. در مورد نیروهاى نظامى شما مى‏گویید از ستاد پشتیبانى کننده است این جورى نیست «وزارت» پشتیبانى‏کننده هست که آنجا در شوراى‏عالى دفاع وزیر آمده بود. اینجا ستاد است، رئیس ستاد کل همان جایى است که بازوى رهبرى است براى فرماندهى کلش یعنى ...
ى کى از آقایان- الان چگونه است؟
هاشمى- الان آقاى نخست وزیر است، نظامى نیست خیلى خوب حالا این طورى است که همیشه این جور نخواهد بود. ما الان به خاطر شرایطمان آمدیم این کار را انجام دادیم. رئیس ستاد کل معمولًا آن عالى‏ترین مقام نظامى اجرایى است بعد از رهبرى در فرماندهى سلسله مراتب و آن فائق بر همه است یعنى هم سپاه، ارتش هم همه جا همه چیز آنجا مى‏آید. آن هم اصلًا بازوى رهبرى است فرماندهى را آنها هم مشورت مى‏کنند هم مجرى تدابیر هستند آن مناسب‏ترین جایش همان است. فرمانده سپاه و رئیس ستاد مشترک که ما نیاوردیم چون بنابراین شد که یک قدرى آن را کوچک بکنیم اگر مى‏خواستیم بزرگ بکنیم شوراى امنیت ملى نباید یک چیز وسیعى باشد به همین دلیل ما آن دو تا را حذف کردیم و الا فرماندهان انتظامى هم مناسب است باشند اگر آن‏جور باشد آنها را در کمیته فرعى یعنى آن که بخش دفاعى است که شوراى عالى دفاع خواهد بود آنها عناصرشان عمدتاً نظامى خواهند بود ترکیبى مثل شوراى گذشته درست مى‏کنیم یک قدرى نظامى‏تر در شوراى امنیت ملى هم باز عناصرى که به درد امنیت مى‏خورند آنجا مى‏روند یعنى آنجا تقویت مى‏شوند. آنها هر یکى در ستاد تخصصى خودشان هستند اینجا حضور رأسشان مهم است. در مورد نماینده رهبرى هم آن موقعى که ما پیشنهاد یکى کردیم ما با دو تا هم مخالفتى نداریم و صحبت این بود بنا بود که کوچک بشود.
دیشب هم که با آقاى خامنه‏اى صحبت مى‏کردیم صحبت‏مان این بود که شورا خیلى بزرگ نشود لذا ما دیدیم که یکى از راههاى کوچک شدن این است وزیر اقتصاد را حذف کنیم چون مشمول برنامه هست و یکى هم نماینده را کم بکنیم، یکى هم فرمانده سپاه و اینها را برداشتیم که مجموعاً به این شکل کوچک کردیم حالا اگر نظر آقایان این باشد که وسیع‏تر از این باشد از نظر ما اشکالى ندارد نماینده رهبرى بیشتر باشد 2، 3 بشود آن مشکلى نیست، چون به هر حال تصمیم را رهبرى باید بگیرد. البته در اینجا رئیس ستاد منصوب رهبرى است و رئیس قو قضائیه هم منصوب رهبرى است نماینده رهبرى هم هست. نهایتاً هم رهبرى باید تصویب بکند (کروبى- رئیس ستاد که منصوب رهبرى نیست) چرا، منصوب فرمانده کل قوا است.
محمد دانش‏زاده (مؤمن)- باید اصلاح بشود، اصل 110 که به اختیارات رهبر مسأله عزل و نصب و قبول استعفاى رئیس ستاد هم ...
نایب رئیس (هاشمى)- رئیس ستاد را حتماً باید فرمانده کل قوا نصب کند همین حالا همین طور است همیشه هم همین طور است. در آن قسمت هم نیاورده‏ایم باید بیاوریم. اینها هستند مانعى هم ندارد بیشتر بشوند رهبر اگر فکر مى‏کنند کسى بیشتر باید باشد آقایان هم فکر مى‏کنند من خیال مى‏کنم آن در بحث اصولى ما نیست. بنابراین، این ایراداتى که نظر آقایان بود مورد توجه است خوب اگر لازم بود. این‏که آقاى موسوى اردبیلى فرمودند این اعضاء کسانى هستند که در مسائلى از این قبیل که ما داریم همه‏شان باید باشند مسائل اگر جنبه تخصصى‏
Majlis:2 Volume:3 Sessions:29-41 Page:1475
دفاعى داشته باشد در شوراى دفاع بررسى مى‏شود اگر جنبه امنیتى داشته داشته باشد در شوراى امنیت بررسى مى‏شود آنها اعضاى متغیر دارند ما اعضاى آن را تعیین نکردیم گذاشتیم براى جاى دیگر. اما در اینجا یک مجموعه به‏گونه‏اى است که باید هم از نیروهاى دفاعى، دولتى، منصوب رهبرى و هم از قضایى باشند. این مجموعه این مقدار حداقل مورد نیاز است یعنى این جنبه‏ها در تصمیم‏گیرى‏هاى کلى استراتژیک ما خیال مى‏کنیم حداقل عناصر مورد لزوم این هست. اگر کسانى باید اضافه بشوند در کمیته‏هاى تخصصى اضافه مى‏شوند آنها کارهایشان را مى‏کنند مى‏آیند به اینجا براى تصویب نهایى.
منشى (یزدى)- جناب آقاى مهدوى.
محمد رضا مهدوى‏کنى- بنده با اصل قضیه مخالفتى ندارم با کیفیت کار، نظراتى دارم که قسمتى از آن را آقایان فرموده‏اند. اولًا تأکید مى‏کنم وظایف شورا با مسأله شوراى مصلحت کاملًا متمایز بشود. البته باز جناب آقاى نورى یک چیزى فرمودند که باید متمایز بشود که باز ما مسأله تداخل وظایف را پیدا نکنیم که اینجا گرفته شده که در چارچوبه سیاست‏هاى کلى تعیین شده باز یک چیز مجملى هست که خوب آن را هم چارچوب سیاست‏هاى مقام رهبرى به آنها ارائه مى‏دهد نمى‏دانم یک چیزى بشود که اگر مشخص بکند که فقط در یک جهت اینها کار مى‏کنند دیگر در این جهت وارد نشوند اینها در آن جهت وارد شوند که اگر یک وقتى وارد شدند بگویند آقا این مرز شما نیست اصلًا این یک جهت که از حالا معلوم مى‏شود باز همان مشکلاتى که سابق داشتیم که جناب آقاى موسوى نخست‏وزیر مى‏فرمایند گاهى معلوم نبود کى و چکار بکند و گاهى هم کارها مصوباتى بود و نتیجه گرفته نمى‏شد شاید یکى از دلایلش همین بوده که خوب وظایف مشخص نبوده که کى چکار باید بکند. یک جهت دیگر که بنده پیشنهاد مى‏دهم در این عبارتى که اینجا هست که این عبارت را ناقص مى‏بینم بهره‏گیرى از امکانات مادى چون این شورا کار اجرایى که نمى‏کند بهره‏گیرى بکند من فکر مى‏کنم مثلًا تعبیر جهت‏دهى بدهیم نه بهره‏گیرى.
مسأله دیگرى که من صحبت دارم دربار افراد است که افراد را همان‏طور که جناب آقاى موسوى اردبیلى گفتند که یک افراد ثابتى باشند مسائل مهم مملکتى که واقعاً شاید حتى آن مسؤول امور برنامه و بودجه هم نباید بداند. خوب اگر لازم باشد احضارش مى‏کنند یا وزیر برنامه و بودجه، وزیر امور اقتصادى و دارایى. اگر چند نفرى که اصول کار را اول بررسى کنند. اگر لازم باشد که افراد دیگرى در آنجا حضور پیدا کنند دعوتشان بکنند افراد غیرثابت، این بهتر است و آن‏وقت این مى‏شود بعضى وزراى دیگر هم گاهى اوقات احضار بشوند بیایند منحصر به مسؤول برنامه و بودجه نباشد یا وزیر اقتصاد و دارایى ممکن است بعضى وزراى دیگر هم لازم باشد گاهى احضار بشوند و نمایندگان رهبر را من بنظرم مى‏آید که یک نماینده اصلى رهبر داشته باشد براى همان تشکیل، شما فرمودید که تشکیل مى‏شود کى تشکیل مى‏دهد؟ من معتقدم از طرف مقام رهبرى این شورا یک مسؤول داشته باشد حالا اگر رئیس جمهور را معین مى‏کند فرق نمى‏کند، کسى را که بالاترین مقام است یا یک شخص دیگرى را که از طرف ایشان مسؤولیت داشته باشد و موظف باشد براى تشکیل که از او مسؤولیت هم بخواهند که بتواند سؤال کند که چرا تشکیل شد و چرا تشکیل نشد نه این‏که اینها اگر تشکیل دادند بعد
Majlis:2 Volume:3 Sessions:29-41 Page:1476
ایشان مصوبات را تأیید بکند حالا اگر دلشان نخواست تأیید نکنند. نه ایشان یک کسى را موظف کند و پیشنهاد بنده هم این است که نمایندگانى که از طرف رهبر مى‏آیند، نه این‏که حتماً. ولى حداقل سه نفر را در اینجا بگوییم که رهبر بتواند بیاورد که یک نماینده‏اى که جنبه نظامى داشته باشد غیر از اینها که مسؤولیت رسمى دارند که همیشه هستند مثل رئیس ستاد فرماندهى. خوب رهبر بالاخره خودش یک خصوصیاتى، یک اطلاعاتى، یک بررسى‏هایى هم شخصاً باید داشته باشد در کارها، که تکیه نکند فقط به افرادى که مسؤول پست‏ها هستند به این جهت یک مسؤول نظامى داشته باشد، یک مسؤول اطلاعانى، مسؤول اقتصادى قهراً دارد، از آن مشاورینى که دارد از آنها انتخاب بکند.
نکته آخرى که عرض مى‏کنم البته نه به عنوان توهین و جسارت است که گاهى بنده اظهار کرده‏ام که در کلمات آقایان شنیده مى‏شود که ما جلساتى داشتیم و به نتیجه نمى‏رسیدیم من معتقدم که ما مملکت را ... البته ممکن است اعتقادم اشکال داشته باشد ولى حالا عقیده‏ام را عرض مى‏کنم در آینده تقاضاى من این است و پیشنهادم این است که این طورى بشود.
ما قسمتى از فرصت‏هاى مملکت را با ملاحظه و تعارف گذرانده‏ایم و به خاطر همین ملاحظات شاید ضربه‏هایى هم خورده‏ایم! ملاحظه یک کسى را کرده‏ایم که به خاطر خدماتى در مملکت، جایى که باید به او خطاب و عتاب بکنیم نکرده‏ایم، یک جا باید از او بپرسیم که شما چرا این کار را نمى‏کنید؟ نکرده‏اید؟ بعد مصوبه‏اى عمل نشده و آن آقا مأمور بوده که عمل بکند ولى به خاطر همین ملاحظات نیامده‏ایم از او مؤاخذه کنیم که آقاى وزیر یا غیر وزیر، شما در آن شورا که اختیاراتى داشته، حتى از مقام رهبرى تعیین شده به شما مى‏گویند این کار را بکن باز شما نکرده‏اید چرا نکرده‏اید؟ ملاحظه مى‏کند، نکرده، عزلش نکرده‏ایم نکرده مورد عتاب و خطاب قرار نداده‏ایم و بعد به مشکلاتى برخورد کرده‏ایم.
اگر در آینده هم با تمام همه این تغییرات و تحولات آن ملاحظات را داشته باشیم این شوراها هیچ کدام کارگشا نیست این شوراها باز دوباره مصوباتى دارد ولى من باب مثال به فلان وزیر مى‏گویند آقا شوراى امنیت ملى دستور داده که فلان کار را بکنید و آن آقاى وزیر نمى‏کند مى‏گوید بنده مصلحت ندیدم مصلحت ندیده هیچکس هم نیست به او بگوید آقا جان مصلحت به شما چه مربوط است که مصلحت ندیدى؟ این ملاحظه‏کارى هم باید از مملکت ما برداشته بشود گرچه این ملاحظات نه به خاطر دوستى بوده، (یعنى من برداشت خودم را عرض مى‏کنم) گاهى به خاطر همین بوده که ما نظام را حفظ کنیم، افرادى که خدمت‏گزار هستند طردشان نکنیم به خاطر این طرح حفظشان بکنیم اینها بوده من فکر مى‏کنم همان‏طور که امام فرمودند «قوم و خویشى را بگذاریم کنار، من با کسى دوستى ندارم، برادرى ندارم» در آینده هم مقام رهبرى ما و سایر مسؤولین ما قوم و خویشى را بگذارند کنار، دوستى و برادرى ما به کنار، کسى که صلاحیت یک کارى را ندارد ولو این‏که خدمات بسیار بزرگى کرده ولى به خاطر مصلحت انقلاب بگوییم آقا، این آقا را مى‏بوسیم ولى کنارش مى‏گذاریم و مى‏گوییم آقا جناب‏عالى به درد این کار نمى‏خورى! تشریف ببرید یک کار دیگر بکنید این هم البته توصیه من پیرمرد است که خدمتتان عرض کردم صلى الله على سیدنا.
منشى (یزدى)- جناب آقاى هاشمى یک سؤالى هست که چون الان کسى اسم ننوشته است اگر
Majlis:2 Volume:3 Sessions:29-41 Page:1477
اجازه بدهید من این سؤال را بکنم که توضیح لازم داده بشود.
چه فرق است بین گزارش کمیسیون که دستور تشکیل است و توضیحاتى که جناب‏عالى فرموده‏اید؟ جناب‏عالى این شورا را یک شوراى دائم‏الوجود مى‏دانید که در نظام همیشه حضور دارد خود به خود دیگر دستور تشکیل معنا ندارد ممکن است جلسات ماهانه، هفتگى، روزانه داشته باشد کمیسیون تصورش این است که در مواقع لزوم باید تشکیل بشود طبعاً باید رهبرى دستور بدهد دربار این دو تصور اگر کمى توضیح داده بشود از طرف پیشنهاددهندگان آیا واقعاً چنین شورایى دائم‏الحضور باید در کشور باشد یا در مواقع خواص حداقل در تصمیم‏گیرى من یک خرده شاید تأثیر داشته باشد.
میر حسین موسوى- آقاى هاشمى من یکى دو نکته دارم که وقتى دیدم یک شبهه‏اى راجع به ترکیب اعضاء ایجاد شد، گفتم عرض کنم: حقیقتش این است که برادرها توجه کنند که در دست برنامه و بودجه یا وزارت اقتصاد و دارایى گاهى اطلاعاتى هست که اهمیتش از اطلاعات نظامى بالاتر است یعنى شما وقتى کسى را رئیس خزانه مى‏کنید، رئیس این مى‏کنید که بداند شما چه‏قدر ارز دارید یا ندارید کسى را مى‏گذارید در یک موقعیتى که پیش‏بینى مى‏کند یک سال دیگر کشور ورشکسته است و یا برعکس وضعیت اقتصادى‏اش خوب هست، باید تسلیم بشود یا یا برعکس مقاومت بکند این اطلاعاتى که دارد یقیناً از رئیس ستاد بیشتر است براى همین این اعضایى که اینجا گذاشته شده افرادى هستند که قطعاً باید مورد اعتماد نظام باشند و وجودشان هم لازم است بخاطر همین اطلاعات استراتژیکى که در اختیارشان هست بله ممکن است رؤساى سه قوه حضور رهبرى با همدیگر تصمیماتى بگیرند که غیر از آنها کسى اطلاع نداشته باشد این که منافاتى با آن ندارد ولى این جمع وقتى برمى‏گردد به این وظایف و راجع به آنها بحث مى‏کند اینها افرادى هستند که بهترین اطلاعات و مهم‏ترین اطلاعات را دارند که باید به آنها توجه بشود.
نایب رئیس (هاشمى)- حالا وارد اصطلاحات مى‏شویم، در جواب آقاى یزدى مى‏گویم ما ابهامى برایمان بود که جواب داده نشد به خودمان هم نتوانستیم جواب بدهیم آیا ما نظرمان این است که این شورا یک جاى ثابتى مى‏شود و دستور هفتگى، ماهانه، سالانه، خواهد داشت؟ چیزهایى هست که به طور ثابت باید این کار را بکند، این طور نیست که هر وقت رهبرى گفت جلسه را تشکیل بدهید، بیاییم تشکیل بدهیم. مى‏تواند موضوعاتى را پیشنهاد کند بگوید براى اینها شما جلسه تشکیل بدهید. ما در شوراى عالى دفاع هم که آنجا داشتیم قبلًا بود در قانون اساسى تشکیل شوراى عالى دفاع، هیچ‏وقت این شوراى عالى دفاع چنین ارتباط دستور تشکیلى با رهبر نداشت. به طور کلى رئیس جمهور که معمولًا رئیس شورا بود هر وقت که لازم مى‏دید دعوت مى‏کرد این جلسه را مى‏نشستیم بحث مى‏کردیم لذا اگر بخواهد ارتباط این‏طورى پیدا بکند یک دلیل مى‏خواهد ما دلیلى درآن نمى‏بینیم براى این. البته این خود به خود در حوزه رهبرى است یعنى به دلیل این‏که مصوبات این را رهبر باید تصویب بکند و بدون تصویب رهبر این اعتبار ندارد در حوزه رهبرى قرار مى‏گیرد به این دلیل ما این کلمه تشکیل برایمان بى‏مفهوم است مگر این‏که آقایان یک مفهوم مشخصى بگویند یکى از آقایان پیشنهاد بکند که بنویسیم تشکیل به دستور رهبرى، استدلالش را هم بکند اگر رأى آورد.
Majlis:2 Volume:3 Sessions:29-41 Page:1478
سید هادى خامنه‏اى- ما این سؤال را داریم که اگر از حوز رهبرى به معناى این‏که یعنى ارتباط خاصى ندارد که دستور تشکیل بدهد یا در کنترل او باشد، بودنش در این بخش مهم این معنا هست، ما هم که آوردیم به خاطر تبعیت از سیستم قبلى بود یعنى شوراى عالى دفاع چون در اینجا بود آنجا هم همین ابهامى که شما مى‏فرمایید هست ما آن را دیگر توجه نکردیم بعد آمدند و شوراى امنیت ملى را پیشنهاد دادند حالا یا به صورت جایگزین یا درردیف هم ما به آن مناسبت آوردیم بنابراین این قضیه درهمین جا باید حل بشود که چون اگر شما در این بخش بیاورید خواه ناخواه ارتباطش با مسأله رهبرى در این بخش هست یک مقدارى بیشتر بکنید.
نایب رئیس (هاشمى)- خوب ما واقعا مى‏خواهیم بیشتر باشد یعنى نظر ما این است که در حوزه رهبرى باشد.
سید هادى خامنه‏اى- آن هم دلیل نمى‏شود این‏که باید رهبر تأیید بکند.
نایب رئیس (هاشمى)- چرا دیگر یعنى اصل کار این بازوى رهبرى است یعنى واقعاً بازوى رهبرى است که دارد.
حتى آن چیزى که آقاى مهدوى گفتند ما عبارتى را به صورت پیشنهاد در آن بند (1) که در اختیار رهبرى بود تصویب کردیم و در تعیین سیاست کلى آن چیزهایى که مربوط به امنیت ملى مى‏شود نوشتیم با مشورت این امنیت ملى و آن سایر موارد با مشورت مجمع تشخیص مصلحت، یعنى حسابى روى چیزهایى که در دستور کار این شورا است خط کشیدیم اینها را که رهبر در سیاست کلى تعیین کردند باید از اینجا مشورت بگیرد.
ى زدى- بخصوص که قبل از تصویب رهبرى هم مصوبه قابل اجرا نیست.
نایب رئیس (هاشمى)- که این هم عین شوراى مجمع تشخیص مصلحت بازوى رهبرى است یعنى اگر رهبرى مى‏خواهد یک جایى سیاست‏هاى کلى‏اش را تصمیم بگیرد باید از اینجا مشورت کند، اینها نظر بدهند او تصمیم بگیرد بنابراین ما کاملًا این را در حوزه رهبرى دیدیم فکر مى‏کنم مثل مجمع تشخیص مصلحت که جدا مى‏آوریم، این‏را در همین حوزه داریم مى‏آوریم.
من فکر مى‏کنم ما الان به کلیات رأى بگیریم همه پیشنهادها را ما مى‏پذیریم آقایان پیشنهادهایشان را بدهند چون مسأله کاملًا تازه است ما باید باب را باز بگذاریم که پخته بشود خوب آقایانى که با کلیات این اصل موافق هستند رأى بدهند (همه رأى دادند) به اتفاق آراء تصویب شد.
رئیس- نیم ساعت تنفس اعلام مى‏شود.
 (جلسه ساعت هجده به عنوان تنفس تعطیل و مجدداً هجده و سى و پنج دقیقه به ریاست آیت الله مشکینى تشکیل شد)
رئیس- بسم الله الرحمن الرحیم. جلسه براى ادامه مذاکرات رسمى است.
منشى (یزدى)- اصل مورد بحث کلیاتش تصویب شد اولین پیشنهاد که هفت هشت تا امضا هم دارد این است که وزیر اقتصاد و دارایى یک نماینده دیگر که نمایندگان رهبرى بشوند دو تا نماینده و وزیر مربوط به تناسب بحثى که مطرح است یعنى سه بند در این پیشنهاد وجود
Majlis:2 Volume:3 Sessions:29-41 Page:1479
دارد اینها به اعضاء ترکیب اضافه بشود. حالا یکى از امضاءکنندگان اگر توضیح بفرمایند خوب است بعد مخالف و موافق صحبت کنند.
اسدالله بیات- بسم الله الرحمن الرحیم. اضافه شدن وزیر اقتصاد و دارایى علتش عبارت از این است که اولًا در پیشنهاد کمیسیون هم بوده این قضیه مضافاً بر این در بیان آقاى مهندس موسوى توضیح کافى هم بود. اولًا سازمان برنامه و بودجه که از آن حالت وزارت بیرون آمد مطمئناً آن حالت استقلال قبلى را نخواهد داشت و نمى‏تواند هم داشته باشد مسؤول سازمان برنامه و بودجه در خقیقت همان رئیس جمهورى است و چیز مستقلى یقیناً نیست و نمى‏تواند هم موضع مستقل بگیرد علاوه بر این در رابطه با خزانه و مسائل مالى کشور آن اطلاعات و تسلطى که وزیر اقتصاد ودارایى دارد سازمان برنامه و بودجه یقیناً در این رابطه اطلاعات ندارد و مسؤولیت این شوراى عالى امنیت ملى، شاید اگر ما بگوییم 50- 50 شاید بیشتراز 50 درصد قضیه برمى‏گردد به مسائل مالى کشور، به مسائل ارزى کشور، به مسائل درآمد کشور، به مسائل نابسامانى که ممکن است در ابعاد اقتصادى بشود روى این حساب ما اعتقادمان بر این است که وزیر اقتصاد و دارایى هم بشود جناب آقاى هاشمى فرمودند در صحبت‏هاى آقاى موسوى اردبیلى هم بود. فرمودند هر قدر تعداد کم بشود خوب است اولًا عنایت بکنید کارهاى تخصصى سرى و فوق سرى معمولًا در آن کمیته‏هاى زیرمجموعه انجام مى‏گیرد کار تخصصى در آن کمیته مثل شوراى دفاع و شوراى هماهنگى اطلاعات، ما پیشنهاد داریم آن هم باید بشود یا شوراى امنیت آنجاها انجام مى‏گیرد اینجا به طور کلى تصمیم‏گیریها در سطح کلان کشور است دز سطح خرد نیست و برنامه‏ها و مسائل در شکل کلى و به صورت سیاست‏هاى کلى و کلان در اینجا مورد توجه قرار مى‏گیرد و وزیر اقتصاد و دارایى فرض این است که رئیس جمهور معرفى کرده مورد اعتماد مجلس هم هست، اگر ما به زیر اعتماد نکنیم چه طور مى‏توانیم ما به غیر او اعتماد داشته باشیم؟ روى این حساب ما معتقدیم که این باید باشد.
مضافاً بر این در ارتباط با نماینده رهبرى باز به این جهت عنایت بشود واقعاً این نکته خوب است مخصوصاً با توجه به وضعیت موجود به قول معروف این ستاد فرماندهى کل قوا الان بالحمل‏الشایع غیر نظامى است ولو این‏که خوب بود یک فرد نظامى بشود آقاى طاهرى هم اشاره فرمودند عملًا با توجه به این وضعیتى که ما در خارج داریم شما پاى افراد نظامى را در تصمیم‏گیرى کلان کشور کنار گذاشتید، منظور نگرفتید بله ممکن است در آینده رئیس ستاد بشود یک نیروى نظامى اما ممکن است الان جانشینى فرمانده کل قوا از اختیاراتش استفاده کردند و رئیس ستاد کل را غیر نظامى انتخاب کردند آن موقع هم وضعیت این طورى است اختیار در دست فرمانده کل قوا یا جانشین فرمانده کل قواست پس از این جهت ما گفتیم نماینده رهبرى شک نظامى هم داشته باشد چون خواهى نخواهى شما در امنیت ملى اگر مرزها را مد نظر قرار بدهید به نیروى نظامى چه سپاهى و ارتش نیاز دارید. اگر به امنیت داخلى توجه بکنید به ژاندارمرى، به شهربانى، به کمیته، به نیروهاى داخلى نیازدارید پس خواهى نخواهى شما به این مسأله نیاز دارید پس آن کسى که نماینده رهبرى است لااقل این ویژگى‏ها و این حالت‏ها را هم داشته باشد.
بنابراین اعتقاد ما بر این است که این اعضاء اگر دو نفر اضافه بشود هیچ مشکلى ایجاد
Majlis:2 Volume:3 Sessions:29-41 Page:1480
نمى‏کند مقدارى هم از مشکل را حل مى‏کند البته در رابطه با اصل طرح، چهار- پنج جا ابهام دارد که من ان شاء الله پیشنهادم را عرض مى‏کنم که بعد توضیح داده بشود.
نایب رئیس (هاشمى)- من مخالف نیستم فقط پیشنهاد مى‏کنم اگر بنا است سه نفر اضافه کنید از طرف رهبرى، دو نفر اضافه کنید. (موسوى- دو نفر که ...) پس چهار نفر اضافه مى‏شود.
منشى (یزدى)- جناب آقاى هاشمى، آقاى موسوى اردبیلى مسأله‏اى فرمودند که در ذهن تعدادى از ما هست که اعضاء ثابت با اعضاء متغیر فرق مى‏کند. اعضاء ثابت چون ماهیت این شورا هر چه کوچک‏تر باشد همان طور که تهیه‏کنندگان در نظر داشتند بهتر است در عین حال مسائلى هم هست که ممکن است اعضاء دیگرى هم داشته باشد آیا این را تهیه‏کنندگان بالاخره قبول دارند یا نه؟ همیشه باید آن اعضاء کامل باشد یا مى‏تواند یک اعضاء ثابت داشته باشد در مواقع نیاز افراد دیگرى هم اضافه بشوند.
میرحسین موسوى- اگر مى‏خواهید من در این زمینه توضیح بدهم؟
منشى (یزدى)- چون اگر بتوانید، آن اعضاء ثابت را محدودتر بکنید.
میرحسین موسوى- من به ذهنم مى‏آید که این اعضا اصلًا کم نمى‏تواند بشود یعنى الان با توجه به وظایف بالا البته در کشور مسائل بسیار سرى وجود دارد گاهى فقط رهبر از آن اطلاع دارد، گاهى ممکن است رؤساى سه قوه و رهبر یا رهبر و یک مرجع اطلاع دارد این نقض آنها را نمى‏کند ولى براى این مسأله که اینجا آمده «تعیین سیاست‏هاى دفاع امنیتى کشور جهت تأمین منافع ملى در چارچوب سیاست کلى الى آخر» نیاز است که همه این افراد مورد اعتماد قرار بگیرند و دور هم باشند و بتوانند تصمیم بگیرند فرضاً تصمیم نظریات رئیس ستاد فرماندهى کل نیروهاى مسلح همان قدر مؤثر است که نظر وزیر اقتصاد ودارایى و نظر برنامه و بودجه و نظر سایر دستگاه‏ها براى همین دو قسمت کردن قضیه را سست مى‏کند و مشکل ایجاد مى‏کند.
هاشمى- این‏که آقاى یزدى مطرح کردند حرف جدایى است به این پیشنهاد مربوط نیست اگر جلسه خواست این کار را بکند بعداً بررسى مى‏کنیم مى‏گوییم از این اعضاء کدامشان ثابت، کدام متغیر، ما فعلًا نظرمان این است که اینها همه ثابتند.
منشى (یزدى)- نه منظورم این است اعضاء پیشنهادى به شکل ثابت باشند.
نایب رئیس (هاشمى)- ثابت است همه آنهایى که الان هستند ثابتند ما فکر مى‏کنیم (نورى- ثابت است) اگر آن حرف آقاى موسوى اردبیلى خواست اجرا بشود یکى از آقایان پیشنهاد بدهند بگویند از این اعضاء مثلًا هفت تا ثابت پنج‏تایشان متغیر آن باید رویش کار کرد.
منشى (یزدى)- ممکن است به عنوان ثابت مخالف باشند به عنوان متغیر موافق باشند.
نایب رئیس (هاشمى)- متغیر یعنى براى کى؟ کجا متغیر؟
منشى (یزدى)- در مواقع لازم.
نایب رئیس (هاشمى)- به تشخیص کى؟ موضوع فرق مى‏کند یک نفر اینها متغیر دارند و آن وزیر مربوط است آقاى موسوى پیشنهاد، شما یک وزیر مربوط دارید که این متغیر مى‏تواند باشد.
میرحسین موسوى- آن متغیر است.
Majlis:2 Volume:3 Sessions:29-41 Page:1481
هاشمیان- در شرایط لازم.
منشى (یزدى)- چنان‏چه یک نفر نماینده دوم هم باز همین حالت است ما یک نماینده را کافى مى‏دانیم در شرایط لازم یک نفر نماینده دیگر مى‏تواند باشد اعضاء ثابت چون ماهیت امنیت ایجاب مى‏کند محدودیت را.
آقاى طاهرى مى‏خواهند به عنوان مخالف صحبت کنند.
نایب رئیس- صحبت کنند.
طاهرى خرم‏آبادى- بسم الله الرحمن الرحیم. مخالفت من به این دلیل است که چه لزومى دارد در تمام جلسات این شورا وزیر اقتصاد یا مسؤول سازمان برنامه و بودجه شرکت داشته باشند؟ آیا در همه جلسات مسائل مالى مطرح مى‏شود و مسأله مربوط به این دو تا مى‏شود یا در بعضى از جلسات؟ علاوه بر این مسائل برنامه و بودجه زیر نظر خود رئیس‏جمهور است، خود رئیس جمهور مسؤول برنامه و بودجه است و وزیر اقتصاد هم یکى از وزراى مربوط به رئیس جمهور است. خوب رئیس جمهور هم در این جلسه حضور دارد اگر یک وقتى واقعاً توضیحات بیشترى لازم است خوب آنجا از وزیر اقتصاد یا برنامه و بودجه دعوت مى‏کنند مى‏آیند در مواردى که احتیاج به مسائل این جورى نیست با توجه به همان مطلبى هم که آقاى موسوى اردبیلى فرمودند چه اشکال دارد که ما اعضاء را منهاى اینها قرار بدهیم و همان رؤساى سه قوه، آن سه وزیر و اینها جزو وزیر مربوطه قرار بگیرند که اگر یک مسأله مربوط به اینها شد اینها را دعوت کنند بیایند و توضیحاتشان را بدهند.
منشى (یزدى)- آقاى هاشمیان بفرمایید.
حسین هاشمیان- بسم الله الرحمن الرحیم. عرض بنده این است که ببینید ما در این شورا باید دستگاهى را عضو بکنیم که کار این دستگاه فراگیر باشد یعنى بخشى نیست معمولًا به نظرات اینها نیاز است و به رأى اینها احتیاج است. این وزرایى که الان اینجا ذکر شده از رؤساى سه قوه که بگذریم رئیس ستاد معمولًا در شوراى امنیت ملى نظراتش فراگیر است چون مسائل امنیتى که پیش بیاید حتماً در آن نظامى و انتظامى وجود دارد، نظامى وجود دارد. بنابراین خوب است که او عضو ثابت بشود که با نظرات کارشناسانه‏اى که دارد رأى هم بدهد و همچنین وزیر امور خارجه، به هر حال وقتى که مسائل امنیتى در کشور پیش بیاید حتماً بُعد خارجى خواهد داشت و بنابراین وزیر خارجه رأیش و نظراتش جنبه فراگیرى دارد وزیر اطلاعات هم همینطور است ما مى‏خواهیم عرض بکنیم که وزیر اقتصاد هم این‏چنین است براى این‏که خزانه و ارز دست او است، سیستم بانکى دست او است و از طرفى شما اگر مسائل نظامى داشته باشید. براى خرید اسلحه، براى چه وزیر اقتصاد نظر اقتصادى دارد یعنى معمولا نظرات فراگیر اقتصادى وجود دارد بنابراین لازم است که باشد.
وزیر مربوطه را که عرض مى‏کنیم او بخشى دیگر است، وزیر صنایع بخشى است لزومى ندارد ثابت باشد شما در مواقع لازم چرا او را دعوت نکنید؟ او یک آدمى است که کارشناس است، شما مى‏خواهید تصمیم بگیرید که وزارت صنایع تمام کارخانه‏هایش برود زیر چتر امنیتى و یا این‏که تولید بکند، سلاح تولید بکند آن‏جایى که مى‏تواند یا چه جنسى تولید بکند،
Majlis:2 Volume:3 Sessions:29-41 Page:1482
وزارت معادن این طورى است بنابراین اینها مى‏شوند بخشى، یعنى جایى که اکثریت شورا لازم دانست خوب این بیاید رأى هم بدهد دیگر رأى هم داشته باشد براى این‏که شما هم مى‏خواهید دستگاه او را در خدمت بگیرید به هر حال نظر او را باید جلب بکنید راجع به رهبرى هم ما مى‏گوییم دو نفر باشند چون آنهایى که اعضاء دیگر، خوب اینها مسؤولین کشورند رئیس جمهور توسط مردم انتخاب شده، رئیس مجلس توسط نمایندگان انتخاب شده، به هر حال رابطه مستقیم با رهبر ندارند این دو نماینده است که رابطه مستقیم با رهبر دارند شما اگر یک نفر از طرف رهبر بگذارید او با کى مى‏خواهد مشورت کند؟
یعنى کسى را ندارد که آن هم از طرف رهبر مستقیم باشد مشورت کند به هرحال آن یک تبادل فکرى مى‏خواهد بکند یا رهبر وقتى این دو نفر را با عنایت خاص این دو نفر مى‏فرستد این دو تا وقتى مى‏خواهند پاسخى را به رهبر بدهند یک مشاوره‏اى را با هم داشته باشند، یک مشورتى باهم داشته باشند بنابراین به این دلایل است که ما این پیشنهاد را خدمتتان تقدیم کردیم.
منشى (یزدى)- بحث پیشنهادى است بنابراین آقاى هاشمیان آن قسمت بند سوم را قبول ندارند دو بندش را قبول دارند اقتصاد و دارایى و نماینده دوم رهبر چون در پیشنهاد آن بند سوم وزیر مربوطه را هم عضو ثابت مى‏دانند.
نایب رئیس (هاشمى)- آقاى مهدوى اگر مخالف مى‏خواهید صحبت کنید بفرمایید.
مهدوى کنى- بنده عرضم این است که جناب آقاى هاشمیان استدلالاتى کردند که نه جامع بود نه مانع، مثال‏هایى زدند از وزرا براى این کارهایى که در این شوراى امنیت ملى است هیچ‏کدامشان لزومى ندارند همیشه حضور داشته باشند یعنى آن وزرایى که شمردند مثلًا وزیر کشور اگر در امنیت که داریم بحث مى‏کنیم امنیت مربوط به امنیت داخلى کشور باشد خوب حضور ایشان لازم است اما اگر بحث درباره امنیت کلى جنگ و صلح و اینها باشد حضور ایشان چه لزومى دارد؟ اصلًا اگر وظیفه کشور فقط حفظ امنیت داخلى کشور است یا در مسائل اقتصادى ما همیشه در این جلسه که بحث خرید اسلحه نمى‏کنیم که حالا برنامه و بودجه را دعوت بکنیم که تشریف بیاورند به ما بگویید که ما پول داریم یا نداریم؟ خیلى از این بحث‏ها، بحث هاى کلى است، بحث‏هاى امنیتى که اصلًا هیچ ربطى به مسائل مالى در ابتدا، اصلا پیدا نمى‏کند یک وقت که بخواهند کارهاى اجرایى کنند بعد آن وقت ممکن است که بیایند ایشان را هم دعوت کنند لذا این استدلال‏ها به نظر من هیچ‏کدامش کافى نیست براى لزوم و حضور همه اینها حالا البته بخواهید بفرمایید باشند من خیلى مخالف نیستم من فقط اشکالى که جناب آقاى موسوى اردبیلى فرمودند که در ذهنم هست، آن هم اشکال مهم‏تر از همه است واقعاً مسائل سیاسى مهم مملکتى که سرى است حتى همان وزیرى که شما مى فرمایید مورد اعتماد من است مورد اعتماد من است ولى اعتماد نسبى است ما ممکن است یک کسى را در امور مالى مورد اعتماد قرارش بدهیم ولى در بعضى از مسائل سرى دیگر یک چنین حدى را ندارد که بتوانیم به او بعضى از مسائل را بگوییم مى‏توانیم بگوییم آقا چقدر ارز دارى اما مسائل جنگ را اگر به او بگوییم قدرت کشش آن را ندارد، اگر بخواهیم این جور تصورات طلب بکنیم اشکال‏ها. همان‏طور که آقاى هاشمیان آن طور ذکر کردند از این طرف هم من مى‏توانم ردش بکنم بگویم‏
Majlis:2 Volume:3 Sessions:29-41 Page:1483
که آقا این طورى هست لذا واقعاً اگر ضرورت نداشته باشد حضور بعضى از وزرا براى این تصمیم‏گیرى‏ها همان مسأله را دو بعدى بکنیم و دو مرحله‏اى بکنیم شاید اولى باشد هیچ ضررى هم نمى‏خورد.
در آن مراحلى که لازم است مسائل کلى‏ترى گفته بشود، سرى‏ترى همان سه چهار نفر اصلى باشند در مواردى که واقعاً نیاز هست آنها را هم دعوت مى‏کنیم گاهى از اوقات مثلًا ما مى‏خواهیم ببینیم چقدر ارز داریم خوب لزومى ندارد که حتماً وزیر دارایى را دعوت کنیم که آقا تشریف بیاورید بگویید چقدر ارز داریم خوب ما لیست را از او مى‏گیریم که آقا ما ارز چقدر داریم یک وقت براى برنامه‏ریزى‏ها لازم است ایشان بیاید توضیح بدهد حضورش لازم است والا بعضى از اطلاعات را لزومى ندارد ایشان اصلًا حضور داشته باشد، حتماً باشند در آنجا که خودشان بگویند آقا ما اینقدر پول داریم از او آمار مى‏گیرند آقا مثلًا چقدر پول دارید اما گاهى توضیح لازم است براى یک تصمیم، خوب بله، مثلًا تشریف بیاورید لذا من فکر مى‏کنم اگر دو مرحله‏اى بکنیم چیز بهترى باشد و در تمام دنیا هم مسائل سرى را این‏قدر توسعه نمى‏دهند و در کشور خودمان هم خیلى از خبرها از همین دوستان خودمان بیرون آمده، به خاطر دوستى نه به خاطر این‏که ضررى بزنند. خوب دیگرى به او اعتماد کرده، او به او اعتماد کرده مسائل پخش شده است.
نایب رئیس (هاشمى)- ما یک موافق داریم آقاى نخست وزیر.
میر حسین موسوى- بسم الله الرحمن الرحیم. اولًا این را تصویر روشنى بدهم خدمت اعضاى محترم شورا که این جمع، جمع‏گفتن رازها به همدیگر نیست، مرکزى براى برنامه‏ریزى است و این مرکز از افراد مورد اطمینان نظام تشکیل مى‏شود که هر کدام به یک بدنه‏اى وصلند که عملًا نظریات کارشناسى و توان مجموعه را مى‏آورند در این مجموعه و در این مجموعه به طور کلان و به طور جامع نسبت به آینده کشور برنامه‏ریزى مى‏شود. آن نوع برنامه‏اى که در نظریات رهبرى ارایه مى‏شود براى موضع‏گیرى و تبیین آینده کشور، رد یا قبولش، آن نوع تصمیم‏گیرى که در تصمیمات دولت مؤثر واقع مى‏شود. الان به طور مثال در رابطه با همین برنامه و بودجه همین الان که ما داریم صحبت مى‏کنیم، اینها اداره‏اى دارند به اسم مرکز مطالعات ایران، اینها مطالعات استراتژیک دارند و اینها با کمک علم و دانش و اطلاعاتى که از مجموعه کشور مى‏گیرند گاهى بیش از مسؤولین پیش‏بینى این را مى‏کنند که پنج سال دیگر این کشور به کجا خواهد رفت و به کجا خواهد رسید. ما مى‏گوییم که این نیروى کارشناسى بیاید در اینجا قرار بگیرد که خط بگیرد و خط بدهد.
مسأله پخش شدن اسرار و رازهاى این مسأله به خارج از کشور، خداى نکرده سوءاستفاده‏ها، اگر ما نظام خودمان را توجه بکنیم، این مسائل موارد اطلاعاتى و امنیتى که داشتیم اینها از بدنه‏هاى دستگاه‏هاى ما بر مى‏خیزد، از مسؤولین ما نمونه‏اى نداریم که الان بیاید یک وزیرى خداى نکرده وابسته باشد، به خاطر این‏که ده‏ها چشم مراقب اوست، مجلس رأى مى‏دهد، کار اطلاعاتى مى‏شود، رهبر تأیید مى‏کند، رئیس جمهور تأیید مى‏کند و ما بخواهیم یا نخواهیم، وزیر اقتصاد و دارایى و وزیر برنامه و بودجه با ابزارى که در دستشان هست، در
Majlis:2 Volume:3 Sessions:29-41 Page:1484
یک آن ممکن است اطلاعاتش بیشتر از حتى رئیس قوه اجرایى باشد (مهدوى- منظورم خیانت نبود) ما مى‏گوییم که این بیاید در زیر چتر شوراى امنیتى قرار بگیرد که این اطلاعاتش در خدمت نظام قرار بگیرد، از طرف دیگر مسأله‏اى که هست این یک جمع (همین‏طور که از اسمش بر مى‏آید) شوراى امنیت ملى است، افرادى در اینجا باید باشند که دید وسیع نسبت به آینده کشور، مسائل اقتصادى کشور، نیروها و امکانات بالقوه و بالفعل ما داشته باشند و بتوانند نظر قاطع و صائب بدهند به کسانى که مى‏خواهند تصمیم بگیرند و در میان این وزرا فرضاً وزیر امور خارجه به خاطر اطلاع وسیعش از روابط دیپلماتیک ما با خارج این نظر را مى‏تواند بدهد، وزیر اطلاعات هم که از اسمش بر مى‏آید با تواناییهایش مى‏تواند بدهد ولى بخش عمده‏اى از فعالیت‏هاى این شورا اگر قبول داشته باشیم که متأثر از مسائل اقتصادى است و تصمیم‏گیرى‏هاى اقتصادى این دو تا وزیر که دو تا وزیر بى‏طرف هستند و دید جامع هم نسبت به دستگاه‏ها دارند، هم برنامه و بودجه، هم وزارت اقتصاد و دارایى هیچ‏کدام حالت مصرف‏کننده ندارند یعنى هم وزارت اقتصاد و دارایى یک دید جامع دارد هم برنامه و بودجه، این دو تا دستگاه داراى اطلاعات وسیعى هستند و داراى نظرى هستند که به طور طبیعى درکمک خود این شورا براى گرفتن تصمیمات صحیح مى‏تواننند کمک بکنند، براى همین ضرورت دارد که این افراد باشند.
در مورد یک نماینده دیگر براى رهبرى من اعتقاد دارم که اینجا همین طورى که توى وظایف مى‏آید، ما وظایف دفاع امنیتى داریم، وظایف اقتصادى هم در اینجا هست و افراد جامع این مسائل هیچ‏کدام نیستند، رهبر مى‏آید یک فردى را مى‏گذارد با یک ویژگى‏هاى فرضاً بیشتر کشش نظامى و دفاعى و امنیتى به معناى تخصص آن ممکن است یک کسى را هم بگذارد به عنوان فردى که در مسائل اقتصادى، اجتماعى، فرهنگى دید جامع داشته باشد و عملًا نفوذ و حضور بیشترى در این دستگاه مى‏تواند داشته باشد و همچنین اطلاعات بهترى از داخل شورا براى خودش مى‏تواند کسب بکند. یا توسط این دو نفر مى‏تواند، اعمال سیاست بکند در داخل شورا با این وجوه مختلفى که گفته شد. آن وزیر اضافى که گفته مى‏شود که مواقع خاص بیاید، یک اشاره‏اى، البته بعضى از برادرها کردند، شما گاهى هست که مى‏خواهید سیستم صنعتى‏تان را، سیستم اقتصادى‏تان را با سیستم فرهنگى‏تان را زیر و رو بکنید و یک برنامه خاصى در ارتباط با برنامه‏ها ى دراز مدت کشور ایجاد بکنیم در آن بحث. خوب وزیرش بیاید همان‏طور که در شوراى تشخیص مصلحت هم چنین مواردى پیش مى‏آید، موقعى که ضرورت دارد از وزیر مربوطه دعوت مى‏شود مى‏آید حرفش را مى‏زند، گفت وگویش را مى‏کند، در همان حیطه و در همان جا براى این‏که احساس شخصیت هم بکند رأیش را مى‏دهد ولى در سایر مباحث هیچ‏کدام شرکت ندارند، وقتى کارش تمام شد، خودش بلند مى‏شود خداحافظى مى‏کند و از جلسه خارج مى‏شود ... (هاشمى رفسنجانى- وقتتان تمام شد). بله، به این دلیل من به ذهنم مى‏آید که پیشنهاد، پیشنهاد جامع و خوبى است.
نایب رئیس (هاشمى رفسنجانى)- خیلى خوب ما الان آن مسأله را باز گذاشتیم یعنى مى‏توانند آقایان پیشنهاد بدهند درآینده که چه عضو از اینها ثابتند چند عضو متغیر، ما فعلًا
Majlis:2 Volume:3 Sessions:29-41 Page:1485
رأى مى‏گیریم براى این که اینها عضو شورا باشند.
منشى (یزدى)- پیشنهاد دهندگان به عنوان ثابت گفتند.
نایب رئیس (هاشمى رفسنجانى)- بگویند، ولى حالا چون پیشنهاد داریم که مثلًا پنج، شش عضو ثابتند یعنى الان پیشنهاد مشخص این است که رؤساى سه قوه و دو نمایند رهبر عضو ثابت باشند. بقیه اینها به تناسب موضوع به دعوت آنها بیایند البته ما در موقع خودش درباره آن بحث مى‏کنیم.
میرحسین موسوى- چون این به معناى از بین بردن استقلال سه قوه است، من اخطار آیین‏نامه‏اى دارم. به ذهنم مى‏آید این شورا یک شورایى است زیر نظر قوه مجریه. اگر قرار باشد که رؤساى سه قوه و دو نفر از نماینده رهبرى بیاید این به شدت دولت و مجلس را تضعیف مى‏کند یعنى با سایر اصول قانون اساسى هم باید تجدید نظر بشود.
نایب رئیس (هاشمى)- بله، خوب روى آن قضیه رأى نمى‏دهید دیگر، (موسوى- پس آن موقع مى‏گویم) ما فعلًا براى این رأى مى‏گیریم آقایان گفتند یکى وزیر اقتصاد اضافه بشود یکى وزیر مربوطه اضافه بشود و یکى هم یک یا دو نماینده از رهبرى.
موسوى اردبیلى- این موارد را جدا جدا رأى بگیرید.
هاشمى رفسنجانى- خیلى خوب، من فکر مى‏کنم ما الان به کلیات رأى بگیریم همه پیشنهادها نشانى از نپختگى دارد و لازم است بحث بشود.
آقایانى که با اضافه شدن وزیر اقتصاد موافقند رأى بدهند (ده نفر رأى دادند) این رأى نیاورد.
حالا موافقان این که در هر موردى وزیر مربوطه را دعوت بکنیم رأى بدهند (اکثر رأى دادند) تصویب شد.
مسأله بعدى پیشنهاد اضافه شدن یک نفر به نمایندگى رهبرى است آقایانى که موافقند رأى بدهند (اکثر رأى دادند) اینهم تصویب شد.
خوب آقاى یزدى هم پیشنهادى دارند، توضیح مى‏دهند و بعد مطرح مى‏کنند.
محمد یزدى- این شوراى امنیت ملى همین‏طور که آقایان مکرر فرمودند ماهیت کارش کلى‏نگرى درحفظ امنیت کشور در جمیع ابعاد است. گاهى ممکن است به مسائل داخلى و جزیى هم نیاز داشته باشد از نظر اطلاعات و تصمیم‏گیرى‏هایى که متوقف بر آن مسائل مى‏شود اما بعد از این که یک ارگان ثابت و دایمى است مسائلى که در این ارگان مطرح مى‏شود همیشه در سطح بالاى کشور قرار دارد و این طبع این مسائل است و اصلًا این قبیل مسائل ایجاب مى‏کند که دایره این جریان از لحاظ کسانى که در آن قرار مى‏گیرند و اطلاع پیدا مى‏کنند محدودتر باشد و مناسب‏ترین افرادى که مى‏بایست از این مسائل مطلع باشند و اینها در اختیارشان باشد یا تصمیم بگیرد به شکل ثابت مقام رهبرى و مسؤولان اجرایى درجه یک هستند، طبعاً از طرف مقام رهبرى دو نفر نماینده گذاشته مى‏شود به خصوص با نکته‏اى که آقاى هاشمیان هم اضافه کردند که بعد مى‏خواهند گزارش‏شان را تهیه بکنند یا مسائل را بگویند، یک مشاوره‏اى داشته باشند.
البته این استدلال را براى دو نفر بودن من کامل نمى‏دانم ولى معمولًا وقتى دو نفر
Majlis:2 Volume:3 Sessions:29-41 Page:1486
باشند، خود به خود برخوردشان قوى‏تر خواهد بود تا وقتى یک نفر باشد از این جهت دو نفر خوب هست، سه نفر هم رؤساى سه قوه وقتى بگوییم، خوب معلوم هست که هر کدام از اینها تقریباً از کل امور جارى کشور مطلع هستند، رئیس قوه مجریه از تمام قسمت‏هاى اجرایى کشور اطلاع دارد، رئیس قوه قضائیه از یک بخش عظیم از حوادث که در کشور واقع مى‏شود اطلاع دارد، رئیس قوه مقننه باز به همین کیفیت و وقتى این سه نفر کنار هم قرار گرفتند، از مجموعه آنچه که درکشور در جریان هست اطلاع دارند بخصوص که رئیس قوه مجریه طبق شرایط فعلى قانون اساسى که الان دارد اصلاح مى‏شود در حقیقت همان رئیس جمهور هست، او با وزرا ارتباط مستقیم دارد، بسیارى از مسائل سیاسى را مى‏داند و وقتى مى‏گوییم اعضاى ثابت و اعضاى متغیر، معنایش این هست که اینها در جلسات دائم‏شان اعضاى ثابت هستند هر وقت براى هر مسأله‏اى لازم دانستند، از آن وزیر یا چند وزیر یا حتى غیر از وزیر، از بعضى از مسؤولین سازمانها، مؤسسات ممکن است دعوت بکنند، اطلاعات لازم را از او بگیرند، بعد هم خودشان تصمیم بگیرند، یعنى در ریز جریانها قرار مى‏گیرند چون فرق اعضاى ثابت و اعضاى متغیر این نکته است اگر عضو ثابت باشد باید تا پایان تصمیم‏گیرى حضور داشته باشند، حق رأى دارد، نظرش در تصمیم‏گیرى و رأى دخالت دارد. اما اگر شما، حضور یک وزیر را یا مسؤول یک مؤسسه را براى گرفتن اطلاعات و تأثیر اطلاعاتش در تصمیم‏گیرى لازم مى‏دانید، تصمیم‏گیرنده اصلى اینها باشند یعنى مقام رهبرى و این سه نفر و بقیه اطلاعات لازم را مى‏دهند، بنابراین این نفر یعنى این پنج نفر عضو اصلى باشند، از هر مقامى لازم دانستند چه وزیر و حتى چه غیر وزیر لازم دانستند دعوت بکنند.
لذا پیشنهاد این هست که اعضاى ثابت، این پنج نفر و بقیه شوراى امنیت مى‏تواند، شوراى امنیت ملى مى‏تواند سایر مقاماتى را که لازم مى‏داند براى شرکت در جلسه دعوت بکند. من حتى تصور خودم این است که سایر اعضایى که دعوت مى‏شوند، نه معنایش این است که حق رأى داشته باشند در تصمیم نهایى، حق رأى در تصمیم نهایى فقط اختصاص داشته باشد به همین پنج نفر. (موسوى- بنده هم مخالفم) بفرمایید.
میر حسین موسوى- بله، بنده به ذهنم مى‏آید که این پیشنهادى که جناب آقاى یزدى مى‏فرمایند، در حقیقت رسمیت دادن به جلسه رؤساى سه قوه است که در جاى خودش جلسه مفید و خوبى است، ولى هیچ نوع پایه‏اى درقانون اساسى ندارد، یعنى جلسه هماهنگى و تبادل نظر و نزدیک کردن مسائل سه قوه به همدیگر و حل مشکلات سه قوه با همدیگر است این شورا باشد یا نباشد، آن جلسه تشکیل خواهد شد براى این‏که ایجاد چنین هماهنگى‏هایى بین این دستگاه‏ها بشود، درصورتى‏که همان‏طور که از اسم این شورا بر مى‏آید و از وظایفى که برایش در نظر گرفته شده یک شورایى است درست شبیه دولت و بالاتر حتى از دولت که مى‏خواهد بنشیند براى خودش آیین‏نامه بنویسد برنامه‏ریزى بکند، اطلاعاتى را بگیرد به طور منظم کارها را پیش ببرد و حتى وظیفه توزیع بکند بین اعضاى خودش که بروند کار بکنند. به برنامه و بودجه بگوید فلان کار را بکن، به آن یکى فلان کار را بکن و این جلسه را تغذیه بکنند براى این که کار را پیش ببرد، این یک نکته. دوم این‏که شما تصور بکنید که یک جلسه‏اى ما داریم که رؤساى سه قوه جمع مى‏شوند دو نفر هم نماینده رهبرى، درکشور شایع مى‏شود که همه‏
Majlis:2 Volume:3 Sessions:29-41 Page:1487
تصمیمات را اینها مى‏گیرند همان نق‏زدنى که گاهى وجود دارد که گفته مى‏شود رؤساى سه قوه نشستند و براى کشور تصمیم گرفتند، آن موقع شدیدتر وجود خواهد داشت با این تفاوت که دولت خودش را بى‏کاره احساس خواهد کرد و ما بدترین کارى که مى‏توانیم بکنیم این هست که یک دستگاهى که با این همه خون دل ایجاد مى‏کنیم، تمام گذشته وزراء را پیش‏رویشان مى‏آورند و هزار جور مشکل ایجاد مى‏کنند و اینها یک جمعى را ما ایجاد مى‏کنیم که اینها بتوانند دو میلیون نیروى کارشناسى را در کشور اداره بکنند بعداً وقتى این 24 نفر دور هم جمع شدند احساس بکنند که در تصمیم‏گیرى‏هاى حیاتى و اجرایى کشور بیکاره‏اند، این اصلًا کلا چیز مى‏شود.
نکته سوم من جریان طبیعى سالهاى گذشته را مى‏خواهم مطرح کنم با این‏که چنین شورایى ما نداشتیم، گاهى بطور جزیى گوش‏هاى از فعالیت‏هاى این شورا را رؤساى سه قوه چیز مى‏کردند تقریباً خیلى خیلى کم جلسه‏اى اتفاق مى‏افتاد که در آن وزیر خارجه نباشد یا وزیر کشور نباشد یا وزیر اطلاعات نباشد یعنى این سه تا وزیر به طور طبیعى، چرا؟ شما فرضاً در رابطه با شرق و غرب طراحى یک سیاست دراز مدت مى‏کردید که سه سال دیگر بایستى نتیجه مى‏داد، خوب اگر وزیر خارجه آنجا نباشد که اظهار نظر بکند یا فلان وزیر نباشد اطلاعاتش را در معرض داورى و قضاوت قرار بگیرد و توصیه بکند و نظریات خودش را بدهد معلوم نیست که هم از نظر اجرایى قوى باشند و هم بهترین تصمیمات را بتوانند بگیرند. ما که واقعاً عقل کل نیستیم کسانى که در آن مجموعه مى‏نشینند این جمع موقعى قوى است که از مجموع دید کارشناسى استفاده بکنند.
اگر شما به مطمئن‏ترین وزراى خود یعنى وزیر خارجه اطمینان نداشته باشید واقعاً فاجعه است، اگر به وزیر کشور اطمینان نداشته باشیم که در رأس گذاشته‏ایم فاجعه است، اگر به وزیر اطلاعات اطمینان نداشته باشیم که در رأس اطلاعات گذاشته‏ایم فاجعه است اگر وزیر برنامه و بودجه خداى نکرده کج باشد و یک کمى دید انحرافى داشته باشد، مى‏تواند کشور را به خاک سیاه بنشاند. خوب ما این را گذاشتیم یا وزیر اقتصاد و دارایى که کل خزانه یعنى تمام پول کشور دراختیار اوست، تمام بانک‏ها هم در اختیار اوست. شما هم به اینها اطمینان نکنید، البته آن که رد شد ولى مى‏خواهم بگویم که اینها را کنار هم بگذاریم بگوییم که رؤساى سه قوه مى‏خواهند در مجمعى با هم جمع بشوند، دو نفر هم نماینده رهبرى مى‏خواهند سرى تصمیم بگیرند، گاهى هم مثلًا لازم شد، شما را احضار بکنند. ما مى‏گوییم نظام یک چنین نظامى نیست، نظامى هست که ما افراد را شرکت بدهیم، اطمینان بکنیم، اول خوب تحقیق کنیم، وقتى اطمینان کردیم آنها را شرکت بدهیم، احساس شرکت بکنند.
شرکت این چند نفر به معناى شرکت کل دستگاه اجرایى و شرکت کل دولت دراین مجموعه خواهد بود، حذف اینها و دو قسمت کردنش به معناى حذف کل دولت از مجموعه تصمیم‏گیرى خواهد بود، من یقین دارم که باعث تضعیف دستگاه تصمیم‏گیرى و اجرایى کشور خواهد شد.
نایب رئیس (هاشمى رفسنجانى)- موافق صحبت کند.
منشى (یزدى)- آقاى جنتى موافق اسم نوشته‏اند، بفرمایید.
احمد جنتى- بسم الله الرحمن الرحیم. اگر ما بپذیریم که اطلاعات باید طبقه‏بندى بشود طبیعى است که بعضى‏هایش در حدى است که در اختیار همه کس نمى‏تواند قرار بگیرد،
Majlis:2 Volume:3 Sessions:29-41 Page:1488
بعضى‏هایش در جایى پایین‏تر قرار مى‏گیرد، طبیعى است که یک گونه اطلاعاتى است که حتماً باید در اختیار یک افراد خاصى قرار بگیرد و یک گونه تصمیم‏گیرى‏هایى هم به دنبال آن اطلاعات است یعنى وقتى که آن اطلاعات بحث مى‏شود به دنبالش تصمیم‏گیرى مى‏آید و اگر این تصمیم‏گیرى بخواهد بدون اطلاعات باشد، ممکن است به نتیجه نرسد یعنى فرض کنید یک اطلاعاتى است که اگر هر کسى بداند، با آن تصمیم موافقت مى‏کند و آن که نمى‏داند به علت آن که نمى‏داند مخالفت مى‏کند، خوب حالا اگر آن اطلاعات در اختیار سه نفر، چهار نفر باشد، بعد بخواهد در یک جمع ده، یازده نفرى تصمیم بگیرند و آنها این اطلاعات را ندارند نمى‏توانند تصمیم بگیرند و موافقت نمى‏کنند.
بنابراین، این چیزى که حتمى است و خواهد هم بود و یک جمع چهار، پنج نفرى همیشه، ایشان مى‏فرمایند که رؤساى قوا جلساتشان را خواهند داشت و بحث‏شان را خواهند کرد، به دنبالش لابد باید تصمیم بگیرند، این که در هر صورت باید باشد و یک تصمیم‏گیرى‏هایى آنجا خواهد شد، خوب ما این را به رسمیت بشناسیم اینجا و قبول بکنیم که یک جمع چها ر، پنج نفرى در موارد لازم و در موارد خاص ما که نمى‏گوییم تمامى تصمیمات آنجا گرفته بشود، که ایشان مى‏فرمایند آن وقت وزرا یا دولت بیگانگى و بیکارگى را، احساس مى‏کنند، نه یک قسمتى که مافوق سرى است و از نظر درجات بالا باید رویش نظر داده شود و تصمیم گرفته بشود، در آن دایره محدود مطرح مى‏شود، بقیه همه مى‏آید در این قسمت پایین‏تر و خیال مى‏کنم این یک چیزى است چه ما تصویب بکنیم یا نکنیم و چه بهتر که این در قانون اساسى بیاید و رسمیت پیدا بکند تا بعد چه جورى نشود که گفته بشود بابا اگر شما دو سه نفر رفتید آنجا نشستید تصمیم گرفتید، تصمیمات شما ارزشى ندارد، اعتبارى ندارد قانونیت ندارد، بنابراین دیگران بتوانند راحت در مقابل آن تصمیمات بایستند و تصمیمات را لغو بکنند.
نایب رئیس (هاشمى رفسنجانى)- مخالف سه دقیقه مى‏تواند صحبت کند.
عبدالله نورى- بسم الله الرحمن الرحیم. من فکر مى‏کنم که اگر بنا باشد افرادى حذف بشوند، از همان رؤساى سه قوه باید شروع بشود و نماینده رهبر (یزدى- بنا است اول ثابت و متغیر را بفرمایید) نه همان پنج نفرى که دارید مى‏فرمایید یعنى واقعاً اگر مى‏خواهیم ما اینجا یک مجمعى را بنشانیم، تعیین سیاست‏هاى دفاعى و امنیتى و یا هماهنگ سازى مسائل سیاسى- اطلاعاتى- امنیتى- دفاعى را انجام بدهند، مناسب‏ترین افراد برایش، مسؤولین خودش است یعنى این‏که ما بگوییم یک مجموعه‏اى را مى‏خواهیم درست بکنیم که آن مجموعه بنشینند وزیر امور خارجه که مجرى کل سیاست خارجى ماست و برنامه‏ریز آن است، این بیاید آنجا دو زانو بنشیند بگوید این جور است، شماها رأى بدهید! من اصلًا نمى‏فهم چرا این کار را باید بکنم؟ بفرمایید رئیس مجلس معنى ندارد باشد، من رأى مى‏دهم به آن که بله خیلى فاصله دارد رئیس قوه قضائیه را بگوییم کمتر ارتباط دارد، ممکن است بگوییم، البته من اعتقاد دارم رئیس قوه قضائیه باید باشد، نمایندگان رهبر را بگویم به دلیل این‏که بعداً خود رهبرمان مصوبه را تأیید مى‏کند حالا نمایندگانش چه لزومى دارد عضو به معناى رأى‏دار باشد؟ مى‏توانند حضور داشته باشند به عنوان ناظر، بله. ما این‏که گفته شود وزیر خارجه یا وزیر اطلاعات یا وزیر کشور یا مسؤول امور اقتصادى یا رئیس ستاد فرماندهى کل امور
Majlis:2 Volume:3 Sessions:29-41 Page:1489
دفاعى دستش است اینها بیایند گزارش بدهند به یک آقایان پنج نفره آن دیگر آنها تصمیم بگیرند به نظر من دیگر شاید بدتر از این نشود تصمیم بگیریم که ترکیب را تنظیم کنیم.
از طرف دیگر این نکته به ذهنم رسید که اگر بناست بگوییم این شوراى امنیت ملى در اختیار رهبر است یعنى پیشنهاد و تصویب آن را بگوییم چون الان ترکیبى که آقایان مى‏گویند نظرشان این است که سه نفر نماینده رهبر باشند از پنج نفر اکثریت خودشان تصویب کنند رهبر هم امضاء کند تمام بشود. خوب اشکال ... چون رئیس قوه قضائیه نماینده رهبر است، پس اصلًا چرا داریم این بحث‏ها را مى‏کنیم؟ بگوییم یک چیزى نوشته بشود، امضاء بشود و بشود سیاست دفاعى، امنیتى، خارجى و داخلى و اینها، به نظر من هیچ صحیح نیست.
نایب رئیس (هاشمى رفسنجانى)- خیلى خوب موافق بعدى، آقاى نورى هو کرد که نمى‏شود!
منشى (یزدى)- تصور این که بدون اطلاعات بقیه تصمیم بگیرند که نیست.
جنتى- ایشان روشن نکرد که یک بخش خصوصى باشد و یک بخش عمومى.
نایب رئیس (هاشمى رفسنجانى)- خوب آن که ایشان مى‏گوید، مى‏گوید وزرا اصلى باشند.
موسوى- حاج آقا این اسمش شوراى امنیت ملى نمى‏تواند باشد.
هاشمى- دیگر شوراى امنیت نمى‏شود این.
موسوى- مگر این‏که اسمش را عوض کنیم.
هاشمى رفسنجانى- نه آخر شما آن اشکال را قبول ندارید ما هم قبول نداریم که وزرا اصلى باشند آن رؤساى سه قوه و نماینده رهبرى فرعى باشند. آقاى عمید فرمایشى دارید بفرمایید.
عباسعلى عمید زنجانى- خدمت‏تان عرض کنم که جناب آقاى نورى همیشه استدلالش را با یک چاشنى «هو» قاطى مى‏کند، عین استدلالى که ایشان کردند، در مورد مجلس هم هست یک مشت نماینده نشسته‏اند که نه صاحب کارند و نه متخصص، فرضاً بعد یک صاحب کارى را از مثلًا وزارت صنایع دعوت مى‏کنند، یک متخصص کارشناس هم دعوت مى‏کنند، از آنها حرف‏ها را مى‏شنوند بعد خودشان رأى مى‏دهند. آن صاحب کار حق رأى ندارد، آن متخصص هم حق رأى ندارد، نماینده رأى مى‏دهد. (کروبى- یعنى آنها که نمى‏دانند باید رأى بدهند، متخصص باید رأى بدهد) درکل نظام آن افرادى که پیشنهاد شده البته من نمى‏خواهم بگویم که همه این پنج نفر کافى است، اما این استدلال اشبه به «هو» است خوب چه ایرادى دارد آنهایى که باید تصمیم بگیرند، گوش بدهند به سخنان متخصص، گوش بدهند به آنهایى که صاحب کار اصلى قضیه هستند اما اگر اینها تصمیم‏گیرى بکنند، این هیچ منافاتى ندارد.
یک نکته دیگر هم من اضافه مى‏کنم، البته من اصل ترکیب پنج نفرى را نه ولى ترکیب اگر کمتر و کوچک‏تر باشد این قابل دفاع است، ببینید علمى که ما در اینجا لازم داریم در این شوراى امنیت ملى اگر علم تفصیلى است، رئیس بانک ملى را
Majlis:2 Volume:3 Sessions:29-41 Page:1490
شما بیاورید، رئیس بانک مرکزى را بیاورید که دقیقاً به ارقام وارد است که وضعیت ارزى کشور چیست؟ اگر شما مى‏خواهید علم، علم تفصیلى باشد، وزیر دارایى هم علم تفصیلى ندارد، اگر علم اجمالى کافى است، خوب رئیس جمهور، شما وقتى تمرکز مى‏گفتید، از آن ورى مى‏فرمودند هیچ چیز زمین نماند الا این‏که روى دوش رئیس جمهور بگذاریم، اینجا که مى‏آید رئیس جمهور مى‏گویید این رئیس جمهور هیچى وارد نیست، هیچى نمى‏داند، علم همه‏اش پیش وزیر دارایى است، نزد مسؤول برنامه و بودجه است، این منطق، منطق درستى نیست، اگر رئیس جمهور مسؤول بالاى قوه مجریه است، برنامه و بودجه‏اش را هم دارد و اطلاعات دارایى کشور را هم دارد، خصوصیات مسائل داخلى کشور، خارجى کشور، رئیس جمهور مسؤول درجه بالاى همه اینهاست، اطلاعات جامع‏تر از وزیر امور خارجه را دارد. وزیر امور خارجه فقط درمسائل خارجى محض است، این جامع‏تر است اطلاعاتش منتها، اجمالى است. این تبدیل علم اجمالى به علم تفضیلى با مشورت قبلى صدا مى‏زنند، احضار مى‏کنند، با وزیر امور خارجه با وزیر دارایى با رئیس سازمان برنامه و بودجه، صحبت مى‏کند، علم اجمالیش را تبدیل به علم تفضیلى مى‏کند، پس بنابراین اگر علم تفضیلى محض مى‏خواهید، بگویید آقا بانک مرکزى باید بیاید عضو بشود، رئیس بانک مرکزى یا آن کسى که در مسائل برنامه و بودجه دقیقاً برنامه‏ریزى مى‏کند، آن عالم به علم تفضیلى قضیه است. اما علم اجمالى مى‏خواهید، خوب رئیس جمهور هم مسؤول درجه اول هست و این اطلاعات را دارد، استدلالات قابل جواب هست اما این پنج نفر خوب هم کم هست اگر سه وزیر هم به آن اضافه بشود خواه ناخواه کامل‏تر مى‏شود.
منشى (یزدى)- جناب آقاى هاشمى من پیشنهاد مى‏کنم شما اول عضو ثابت و متغیر را رأى بگیرید، روى رقمش بعد بروید، یعنى واقعاً این حالت را که یک تعدادى ثابت باشند و یک تعدادى متغیر. (هاشمى رفسنجانى- آن وقت کى ثابت است؟) قدر متیقن‏هایش ممکن است کم و زیاد بشود، مثلا ما مى‏گوییم این پنج نفر کافى است، ممکن است بعضى از آقایان بگویند بشوند شش نفر، بشوند هفت نفر ولى ثابت یک حالت داشته باشد، متغیر یک حالت.
نایب رئیس (هاشمى رفسنجانى)- خیلى خوب آن ممکن است بعد نتیجه این باشد که فقط همین یک نفر وزیر مربوط متغیر باشد، چون الان داریم متغیر.
منشى (یزدى)- نه حالا متغیر کسى رأى نداده.
نایب رئیس (هاشمى رفسنجانى)- چرا آن وزیر ...
منشى (یزدى)- به معناى متغیر؟ (هاشمى- آرى) به واسطه طبع آن وزیر مربوطه متغیر است، کلمه وزیر مربوط طبعش متغیر است.
کروبى- آقاى هاشمى، با توجه به این‏که گفته شد که وزیر ذى‏ربط، دیگر غیر از او متغیر نداریم دیگر روشن است که باید بیاییم ثابت کنیم.
مهندس موسوى- آقاى هاشمى، من مى‏گویم که جناب آقاى یزدى پیشنهادى فرمودند استدلال شد، براى آن رأى گرفته بشود.
نایب رئیس (هاشمى رفسنجانى)- حالا صبر کنید، یک رکن دیگرى هم دارد و آن این‏که آنهایى که مى‏آیند رأى هم نداشته باشند یعنى متغیرها را مى‏گویید رأى هم نداشته باشند.
Majlis:2 Volume:3 Sessions:29-41 Page:1491
منشى (یزدى)- من تصورم این هست، تصمیم نهایى به عهده اینها باشد،
حالا واقعاً ممکن است من از این قسمتش بگذرم آنها هم که شرکت بکنند، آنها هم رأى داشته باشند چه اشکال دارد؟
در مواقع لازم فرض کنید دو تا وزیر دیگر را هم لازم مى‏دانید دعوتشان بکنید مثل وزیر مربوطه.
نایب رئیس (هاشمى رفسنجانى)- خیلى خوب ببینید، من این را خدمتتان بگویم، این‏که الان رأى مى‏گیریم مصداقش وجود دارد یعنى ما همین حالا گفتیم وزیر مربوط متغیر است، این‏که رأى بگیریم ثابت، متغیر یعنى الان مصداق دارد ممکن است که هیچى به آن اضافه نشود.
ى زدى- کلمه وزیر مربوط خود به خود یعنى آدم غیر مشخص ... ببینید اگر این پیشنهاد اصلاحش به این هست که کسان دیگرى هم که دعوت مى‏کنند صاحب رأى باشند من موافق هستم، ولى به هرحال این‏که بگوییم شش تا وزیر هفت تا وزیر همیشه باید باشد نداریم.
هاشمى- من مى‏خواهم بگویم این رأى کلى که شما مى‏گویید، الان ما گرفتیم یعنى ما ثابت و متغیر داریم (یزدى- کلمه وزیر مربوط یک چیز معناى دیگر است) نه گفتم به صورت متغیر (یزدى- وزیر مربوط طبعاً متغیر است، چون که آدم ثابتى نیست) بله، این هم متغیر است دیگر ...
هاشمیان- آقاى هاشمى، چون پیشنهاد دارند که سه نفر مى‏آیند ثابت بقیه ...
نایب رئیس (هاشمى رفسنجانى)- شما الان افراد مایل بیشتر دارید ...
مؤمن- بدون حق رأى، اگر با حق رأى باشد صحبت دارد. (هاشمى- با حق رأى است) با حق رأى، نه بدون حق رأى بحث ایشان بود.
منشى (یزدى)- بله بسیار خوب، ممکن است من از قسمت دوم بگذرم و از وزیرهایى که دعوت بکنند در جلسه حق رأى داشته باشند.
مؤمن- نهاد شما این بود که حق رأى نداشته باشند و الا پیشنهاد جدیدى است.
نایب رئیس (هاشمى رفسنجانى)- نه ایشان حالا مى‏گویند با حق رأى.
منشى (یزدى)- حق رأى داشته باشد، مثل وزیر ...
مؤمن- ما مى‏خواهیم بحث کنیم، اگر این طور است پس پیشنهاد جدیدى است، آن پیشنهاد را بنده داده‏ام و توضیح هم مى‏دهم خوب، با حق رأیش را.
منشى (یزدى)- پیشنهاد من این است که اعضاى ثابت این پنج نفر باشند، بیشتر از این پنج نفر هر کدام را لازم دانستند دعوت بکنند، آن که دعوت کردند جمعاً رأى بگیرند، اشکالى ندارد.
نایب رئیس (هاشمى رفسنجانى)- خیلى خوب رأى داشته باشد ... خیلى خوب حالا پیشنهادشان را اصلاح کردند، این حق رأى را که دارند، آقایانى که با این پیشنهاد موافق هستند رأى بدهند. چهار نفر رأى دادند رأى نیاورد ...
محمد مؤمن- درست است که کل این شوراى عالى را که حساب بکنیم تمام مسائل امنیت ملى را بررسى مى‏کند اما الزاماً به این معنا است که در هر جلسه یک مساله‏اى که از تمام جهات مى‏بایست بررسى شود، مورد بحث باشد یعنى گاهى ممکن است که از نظر مسائل‏
Majlis:2 Volume:3 Sessions:29-41 Page:1492
اقتصادى و یا برنامه و بودجه ما اصلًا حرفى نداشته باشیم فقط یک تصمیم‏گیرى است یعنى فرض کنید اگر راجع به جنگ یا صلح باید تصمیم‏گیرى شود آن بعدى که در مورد نظر است خود مصلحت‏اندیشى نسبت به اصل جنگ و صلح است و الا اگر مسأله جنگش مطرح بشود شبهه‏اى نیست که مسائل اقتصادى‏اش حل است البته بعد برنامه‏ریزى مى‏شود و همچنین اگر صلحش باشد لوازمش در مرتبه بعدى هست اینجا که اصلًا مسأله اقتصادى و بعد اقتصادى مطلب براى ما مطرح نیست چرا ملزم باشیم حتماً وزیر مسؤول امور اقتصاد و دارایى باشد یا این‏که وزیر مسؤول برنامه و بودجه باشد و هم چنین این توجیه پیشنهادى است که من مى‏کنم بعد پیشنهاد را تفضیلًا عرض مى‏کنم و همچنین گاهى هست که یک مسائلى که مورد بحث است تنها بعد اقتصادى دارد اصلًا هیچ مسأله دفاعى و تسلیحاتى در آن مطرح نیست ولو این‏که یک تصمیم کلى است درسطح عالى مى‏خواهیم بگیریم اما این مسأله هیچ درآن مطرح نیست وقتى مطرح نباشد ما چه الزامى‏داریم که حتماً باید رئیس ستاد فرماندهى کل نیروهاى مسلح ... این به لحاظ این‏که مى‏فرمایید بسیارى از اوقات ما مسائل تسلیحاتى هم مورد بحث مان هست او هم همیشه باشد این وجهى ندارد.
لذا پیشنهادى که بنده مى‏کنم این است که رؤساى قواى سه‏گانه که هست، باشد. در مورد رئیس جمهور که روشن است من آن حرفى که دارم عرض مى‏کنم چیست پیشنهاد من نسبت به آن کسانى که کار به آنها مربوط است این است اگر آن اعضاء ثابت تشخیص دادند که فلانى هیچ ارتباطى با تصمیم‏گیرى این جلسه ندارد اصلًا فرض کنید بحث، بحث ارتباط کشور است با خارج، مسأله امنیت داخلى اینجا از هیچ جهتى مطرح نیست وزیر کشور باشد براى چه؟ یا اگر فقط مسأله، مسأله داخلى است که باز ارتباط به دخالت بیگانگان نداشته باشد اینجا وزارت امور خارجه باشد براى چه؟ خلاصه عرض من این است که کسانى که حذف مى‏شوند این جا من پیشنهاد کردم این ستاد فرماندهى کل لازم نیست همیشه باشد وزراى امور خارجه و کشور لازم نیست باشد، مسؤول امور برنامه بودجه همیشه لازم نیست باشد. بلکه یک تعداد اعضاى ثابت، اما در مورد وزیر اطلاعات من خودم تصورم این است که چون اطلاعات چه نسبت به مسائل خارجى، چه نسبت به مسائل داخلى. و مسائل دیگر على القاعده وزیر اطلاعات در جریان امر است وزیر اطلاعات را پیشنهاد بنده این است که عضو دایم باشد کما این‏که نماینده رهبر هم براى این‏که مى‏خواهد در ریز جریانات قرار بگیرد آن هم همیشه باشد الا این‏که این افراد دیگر به طور ...
پیشنهاد من وزیر یا وزراء و یا بالاترین مسؤول و یا مسؤولان مربوط که اگر دستگاهى هست نظیر برنامه و بودجه آنجا فقط مسائل برنامه‏اى اگر مطرح است هیچ مسأله مربوط به این‏که ارز چقدر داریم نیست این مطرح نباشد یعنى کمبود پول و اینها برایمان هیچ مسأله‏اى نباشد، فقط مسأله برنامه‏ریزى کل کشور مطرح باشد که امکانات على اى حال باشد مثلا نیازى به این‏که وزیر اقتصاد باشد نداشته باشیم اینجا بالاترین مسؤول یا بالاترین مسؤولین امور مربوط دعوت بشوند و حق رأى هم داشته باشند.
مسأله حق رأى داشتن‏شان هم به خاطر این است که همان طور که آقایان فرمودند درست است که امکان این هست که اینها حق رأى نداشته باشند کما این‏که آقایان از
Majlis:2 Volume:3 Sessions:29-41 Page:1493
متخصصین دعوت مى‏کنند درکمیسیون‏هاى مجلس یا در مجلس، مطالب خودشان را اظهار مى‏کنند الا این‏که بالاخره چون تصمیم‏گیرى در رابطه با آن مسؤولیتى است که این وزیر یا بالاترین مسؤول دارد چون در رابطه با او هست بنابراین آن ریزه‏کارى تحت مسؤولیت خودش را حداقل به اندازه رئیس جمهور که در رأس هست مثلًا به آن اندازه مى‏داند بنابراین بى‏انصافى است که حق رأى را از او سلب کنیم. و به دیگران بدهیم روى این جهات بنده عرض مى‏کنم که این افرادى را که بنده پیشنهاد کردم به عنوان افراد متغیر و به حسب تشخیص اعضاء ثابت دعوت بشوند و حق رأى بگیرند.
نایب رئیس (هاشمى)- خوب تفاوتش با پیشنهاد آقاى یزدى چه مى‏شود؟
مؤمن- حق رأى است. عمده حق رأى است.
نایب رئیس (هاشمى)- ایشان هم با حق رأى گفت با حق رأى، رأى گرفتیم.
ى زدى- اول پیشنهاد اصلاحات کردم با حق رأى.
مؤمن- وزیر اطلاعات را در ذهنم این است که بلى و بنده در ذهن خودم این است که وزیر اطلاعات که نسبت به همه مسائل مورد بحث على القاعده ...
نایب رئیس (هاشمى)- عضو باشد وزیر اطلاعات عضو باشد فقط تفاوتش با آقاى یزدى همین مى‏شود که ...
منشى (یزدى)- نه اینجا هست در متن ایشان مى‏گویند این وزراء امور خارجه و کشور را برداشته‏اند به طور متغیر اطلاعاتش مى‏ماند.
نایب رئیس (هاشمى)- ثابت مى‏ماند. خیلى خوب اضافه مى‏شود. خیلى خوب، پس پیشنهاد آقاى مؤمن این مى‏شود: رؤساى سه قوه- دو نفر نماینده رهبر.
مؤمن- حق رأى نداشته باشند و الا پیشنهاد جدیدى است.
نایب رئیس (هاشمى)- نه حالا فعلًا دو تا تثبیت شده دیگر نفر نماینده رهبر وزیر اطلاعات اینها عضو ثابت، بقیه هم عضو متغیر بر حسب موضوع با رأى شرکت مى‏کنند. آقایانى که با این پیشنهاد آقاى مؤمن موافق هستند رأى بدهند. به همان نفر اضافه شده‏اند (عده کمى رأى دادند) رأى نیاورد.
موسوى خوئینى‏ها- اصلًا از پیشنهاد آقایان دفاعى شده است؟
منشى (یزدى)- بلى، آقاى نورى مفصل بحث کردند.
نایب رئیس (هاشمى)- خوب آقاى حبیبى پیشنهادى الان آورده بود که مطرح کنند
منشى (یزدى)- نه، آنچه اصلاح ...
نایب رئیس (هاشمى)- خوب، در این رابطه باید اصلاح کنیم چون این را خط نکشیدیم، مرز ندادیم به این اساس.
منشى (یزدى)- اصل که دارد وظایف واختیارات رهبر عنایت بفرمایید:
تعیین سیاست‏هاى کلى نظام جمهورى اسلامى پس از مشورت با مجمع تشخیص مصلحت که قبلًا تصویب شده بود خوب حالا چون اصل شوراى امنیت ملى تصویب شد پیشنهاد این هست بند 1 یعنى بعد از اینجا به این صورت بشود: تعیین سیاست‏هاى کلى نظام جمهورى اسلامى بعد به شکل بند و بشود:
Majlis:2 Volume:3 Sessions:29-41 Page:1494
1- در خصوص مسائل مربوط به امنیت ملى پس از مشورت با شوراى عالى امنیت ملى در مورد سایر مسائل پس از مشورت با مجمع تشخیص مصلحت. چون اینجا عبارت دارد که پس از مشورت با مجمع تشخیص مصلحت، باید تقسیم بشود: در مسائل مربوط به امنیت ملى پس از مشورت با شوراى عالى امنیت ملى و در مورد سایر مسائل پس از مشورت با مجمع تشخیص مصلحت. این اصلاحى است که قاعدتاً چون آن تصویب شد اینجا باید لحاظ بشود.
مؤمن- این مثل این‏که صحبت دارد اگر اجازه بفرمایید باشد.
نایب رئیس (هاشمى)- اگر مى‏خواهید باشد، باشد.
مؤمن- بلى، صحبت دارد، بنده مخالفم.
نایب رئیس (هاشمى)- اگر مخالف دارد، باید بماند. پیشنهاد ما این است که فردا (پنجشنبه) هم صبح جلسه داشته باشیم و هم عصر چون، هنوز خیلى کار داریم و اصول مربوط به مجمع تشخیص مصلحت را هم بحث نکرده‏ایم.
عمید- من پیشنهاد مى‏کنم اگر آقایان موافق باشند روز جمعه هم جلسه داشته باشیم.
مشکینى- نه ما قم هستیم، شنبه هم دو جلسه بگذارید.
3- پایان جلسه و تاریخ تشکیل جلسه آینده‏
نایب رئیس (هاشمى)- خیلى خوب فردا (پنجشنبه) و شنبه صبح و بعد از ظهر جلسه خواهیم داشت، لطفاً در خاطر آقایان باشد که ان شاء الله کارمان جلو برود. جلسه امروز را ختم مى‏کنیم.
 (جلسه ساعت 33/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1495
 جلسه سى و هفتم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و ده دقیقه پنجشنبه پانزدهم تیرماه 1368 هجرى شمسى مطابق با دوم ذى‏الحجة الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- ادامه بحث پیرامون گزارش شور دوم کمیسیون اول و تصویب شوراى امنیت ملى‏
3- بحث پیرامون گزارش شور دوم کمیسیون اول در خصوص مجمع تشخیص مصلحت‏
4- پایان جلسه و تاریخ تشکیل جلسه آینده‏
Majlis:2 Volume:3 Sessions:29-41 Page:1496
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم، با حضور 18 نفر، جلسه رسمى است دستور جلسه را اعلام بفرمایید.
منشى (حسن ابراهیم حبیبى)- بسم الله الرحمن الرحیم. دستور سى و هفتمین جلسه عمومى شوراى بازنگرى قانون اساسى بعد از ظهر پنجشنبه پانزدهم تیرماه 1368 هجرى شمسى، مطابق با دوم ذیحجه 1409 هجرى قمرى.
دنباله رسیدگى به گزارش شور دوم کمیسیون اول درخصوص رهبر و خبرگان رهبرى.
گزارش شور دوم کمیسیون اول در خصوص مجمع تشخیص مصلحت.
رئیس- قرآن تلاوت بشود.
 (حجت الاسلام عبدالله نورى چند آیه از سوره ابراهیم را به شرح زیر تلاوت کردند).
 اللهم صل على محمد و آل محمد

 اعوذ بالله من الشیطان الرجیم‏
 وَ أَنْذِرِ النَّاسَ یوْمَ یأْتِیهِمُ الْعَذابُ فَیقُولُ الَّذِینَ ظَلَمُوا رَبَّنا أَخِّرْنا إِلى أَجَلٍ قَرِیبٍ نُجِبْ دَعْوَتَکَ وَ نَتَّبِعِ الرُّسُلَ أَ وَ لَمْ تَکُونُوا أَقْسَمْتُمْ مِنْ قَبْلُ ما لَکُمْ مِنْ زَوال* وَ سَکَنْتُمْ فِى مَساکِنِ الَّذِینَ ظَلَمُوا أنْفُسَهُمْ وَ تَبَینَ لَکُمْ کَیفَ فَعَلْنا بِهِمْ وَ ضَرَبْنا لَکُمُ الْأَمْثالَ* وَ قَدْ مَکَرُوا مَکْرَهُمْ وَ عِنْدَ اللَّهِ مَکْرُهُمْ وَ إِنْ کانَ مَکْرُهُمْ لِتَزُولَ مِنْهُ الْجِبالُ* فَلا تَحْسَبَنَّ اللَّهَ مُخْلِفَ وَعْدِهِ رُسُلَهُ إِنَّ اللَّهَ عَزِیزٌ ذُو انتِقامٍ* یوْمَ تُبَدَّلُ الْأَرْضُ غَیرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ* وَ تَرَى الُمجْرِمِینَ یوْمَئِذٍ مُقَرَّنِینَ فِى الْأَصْفادِ* سَرابِیلُهُمْ مِنْ قَطِرانٍ وَ تَغْشى وُجُوهَهُمُ النَّارُ* لِیجْزِى اللَّهُ کُلَّ نَفْسٍ ما کَسَبَتْ إِنَّ اللَّهَ سَرِیعُ الْحِسابِ* هذا بَلاغٌ لِلنَّاسِ وَ لِینْذَرُوا بِهِ وَ لِیعْلَمُوا أَنَّما هُوَ إِلهٌ واحِدٌ وَ لِیذَّکَّرَ أُولُوا الْأَلْبابِ‏

 صدق الله العلى العظیم.

از آیه 44 تا 52 سور ابراهیم‏
2- ادامه بحث پیرامون گزارش شور دوم کمیسیون اول و تصویب شوراى امنیت ملى‏
رئیس- دستور را بفرمایید.
منشى (یزدى)- بسم الله الرحمن الرحیم، بحث دنباله پیشنهادهاى مربوط به اصل شوراى امنیت ملى بود، پیشنهاد جناب آقاى مؤمن مطرح بود که قسمتى از آن رأى نیاورد، آن قسمت آخرش که پیشنهاد کردند حذف جمله «ریاست هر یک از شوراهاى فرعى با یکى از اعضاى شوراى عالى است که از طرف رئیس جمهور تعیین مى‏شود»، این جمله حذف شود. پیشنهادتان را توضیح بفرمایید.
محمد مؤمن- بسم الله الرحمن الرحیم. این قسمت آخر «ریاست هر یک از شوراهاى فرعى با یکى از اعضاء شوراى عالى است که از طرف رئیس جمهور تعیین مى‏شود»، با این‏که بالصراحه در این اصل یکى از شوراهاى فرعى را، شوراى امنیت کشور به حساب آورد. و در یکى از آن اصول جدیدى که خود همین کمیسیون دوم تمرکز مدیریت قو مجریه، پیشنهاد کرد، شوراى بازنگرى تصویب کرد که ریاست شوراى امنیت کشور با خود رئیس جمهور است. بودن این جمله «ریاست هر یک از شوراهاى فرعى با یکى از اعضاء شوراى عالى است که از طرف رئیس جمهور تعیین مى‏شود» صریحاً با آن اصل مصوب مناقض است. بنابراین براى این‏که این تناقض برداشته شود، قاعده‏اش این است که این جمله حذف بشود.
Majlis:2 Volume:3 Sessions:29-41 Page:1497
نایب رئیس (هاشمى)- ما نظرمان این نبودکه نتواند بشود. آن هم یکى از اعضاء است. ما نظرمان این بود، منتها لازم نیست، آخر آنجا گفتیم حتماً رئیس شوراى امنیت ملى رئیس جمهور باشد. (خزعلى- ظاهر عبارت طورى است که از طرف رئیس جمهور تعیین مى‏شود) بله، ظاهر عبارت، ما نظرمان این نبود، یعنى در کمیسیون که نقل کردیم گفتیم مى‏تواند خودش به عهده بگیرد، مى‏تواند کسى دیگر را تعیین کند.
منشى (یزدى)- اگر نظر کمیسیون این است، مى‏توانید عبارت را این طور مرقوم بفرماییدکه با رئیس جمهور یا هر کسى که او معین مى‏کند.
مؤمن- آن اصل مصوب را هم باید درست کنید، بالصراحه داریم که ریاست ... ملاحظه بفرمایید آن اصل را.
نایب رئیس- ما هم نظرمان این بود که درست کنیم. بله مى‏دانم آن را هم ما باید درست کنیم. یعنى آن هم مى‏تواند رئیس جمهور باشد. اگر بخواهید حتماً باشد، به نظرم مى‏رسد آن هم خیلى عاقلانه نیست، اگر این که شوراى ...
نورى- آن اصل تصویب شده و داخل این اصل ...
نایب رئیس (هاشمى)- خوب آن را هم باید جاى خودش اصلاح کنیم. نظر ما در کمیسیون این بوده، یعنى وقتى که تنظیم مى‏کردیم، اگر روى این بحثى نیست ما عبارت را تنظیم مى‏کنیم، در نهایت به گونه‏اى که این نظر را برساند.
نورى- جناب آقاى مؤمن! چیزى که مطرح بود و به آن دلیل هم این جمله و یا جمله بعد در رابطه با تشکیلات آمد، این بود که هر چه از این قسمت‏ها را ما در قانون اساسى نیاوریم اینها مى‏شود جزو اختیارات مجلس و ممکن است بعداً در مجلس نسبت به ریاست این جلسات و تشکیلات این شوراها و امثال اینها تصمیماتى گرفته بشود که تهافت داشته باشد با تصمیماتى که شوراى امنیت ملى مى‏گیرد. لذا آن‏که تحت عنوان حدود اختیارات و وظایف است. در جلسه‏اى که داشتیم پذیرفته شد که در ارتباط با قانون و مجلس باشد ولى چیزى که در ارتباط با تشکیلات است، یا ریاست شوراهاى فرعى است، این حتماً در اختیار خود شوراى عالى امنیت ملى و یا رئیس جمهور باشد که مشکلى پیش نیاورد، یک وقت من باب مثال یک زیرمجموعه نگذارند، یک رئیس هم به عنوان یک فرد دیگرى غیر از خود اعضاء مجمع شوراى عالى امنیت ملى بگذارند. بیشتر نظر روى این بوده ولى آن مطلبى هم که حضرت عالى مى‏فرمایید، حالا جناب آقاى هاشمى هم مى‏فرمایند مخالفتى ندارند. ما هم نظر داشتیم روى این‏که خود رئیس جمهور و یا یکى از اعضاء بتواند ...
نایب رئیس (هاشمى)- عبارت را صریح مى‏کند.
مؤمن- اجازه مى‏فرمایید حاج آقا، ولو خلاف آیین‏نامه باشد. بالاخره ببینید آن مصوبه است. الان باید مثلًا تصویب بشود که آنجا هم بگوییم، (عبارتش همراه من نیست). شوراى امنیت به ریاست رئیس جمهور یا رئیس جمهور، رئیس شوراى امنیت است. یک چنین عبارتى داشتیم پس آن هم باید گفته بشود که رئیس جمهور، یا کسى که از طرف او تعیین مى‏شود، یا اصلًا آنجا متعرض این‏که رئیس آن چه کسى هست نشویم. در هر حال آن مصوبه را که قبلًا تصویب شده داشته باشیم با این عبارت هر جورى بگویند جور در نمى‏آید، الا این‏که تصریح کند این‏جا ریاست با رئیس جمهور است.
Majlis:2 Volume:3 Sessions:29-41 Page:1498
نایب رئیس (هاشمى)- قبول کردیم، ما باید پیشنهاد اصلاحى براى آنجا بدهیم.
منشى (حسن حبیبى)- اگر که این متن تصویب بشود آن دیگر موضوعیتى ندارد. فقط همین مطلب را تصویب بکنیم که رئیس شوراى فرعى یا رئیس جمهور است یا کسى که او تعیین مى‏کند.
نایب رئیس (هاشمى)- بله، در آن چیز دیگرى غیر از آن اصل نبود.
منشى (یزدى)- پس به این ترتیب، جناب آقاى مؤمن آن پیشنهاد دومى‏شان را صرف‏نظر مى‏کنند چون یک پیشنهاد این‏جا دارند که با حذف شوراى عالى دفاع که در اصل صد و یازده است مخالفید قهراً آن را دیگر صرف‏نظر مى‏کنید. چون در اصل 110 قانون اساسى فعلى ...
مؤمن- آن هم مسأله دیگرى است.
منشى (یزدى)- آن پیشنهاد را هنوز باقى هستید.
نایب رئیس- آن پیشنهاد این است که آن‏که آنجا بود، حذف بشود اصلًا دیگر نمى‏خواهد چون ما تکلیف را این‏جا تعیین کردیم. آنجا ریاستش با رئیس جمهور است. چیز دیگرى که نبود. این‏جا ما گفتیم یا خود رئیس جمهور است یا یکى از اعضاى این شوراى عالى ...
مؤمن- ریاست هر یک از شوراهاى فرعى با رئیس جمهور یا یکى از اعضاى شوراى عالى است که از طرف رئیس جمهور تعیین مى‏شود.
نایب رئیس- بسیار خوب، این اصلاحیه را هم رأى بگیریم. آقایانى که با همین تعبیرى که آقاى مؤمن گفتند موافقند رأى بدهند. (اکثریت دست‏شان را بلند کردند) تصویب شد. پس آن را هم حذف کنیم، حذف آن را هم الان رأى بگیریم، بخوانید.
منشى (حسن حبیبى)- این قسمتى است از یک اصل، «ریاست شوراى امنیت کشور با رئیس جمهور است. چگونگى تشکیل این شورا و حدود اختیارات آن را قانون معین مى‏کند»؛ عیناً همین مطلب است.
نایب رئیس (هاشمى)- همان که این‏جا آوردیم. یعنى آن مضمون را ما آوردیم الان این‏جا با اصلاح، آقایانى که موافقند آنچه که آنجا تصویب کردیم حذف بشود، رأى بدهند. (اکثریت دست‏شان را بلند کردند)؛ تصویب شد.
منشى (یزدى)- این جمله اصلاحى را مقید مى‏دانید که از اعضاى شورا باشند. (مؤمن- بله) یعنى این‏جور باشد که ریاست هر یک از شوراهاى فرعى با رئیس جمهور یا یکى از اعضاى شوراى عالى است که از طرف رئیس جمهور تعیین مى‏شود.
نایب رئیس (هاشمى)- بله، منظور ما این بود که در شوراى عالى دفاع نظامى باشد.
منشى (یزدى)- پس با همین تعبیر، همین عبارت را ...
مؤمن- بله، آن جهت دیگرى که عرض کردم، اجازه مى‏فرمایید؟
منشى (یزدى)- پیشنهاد دومتان را؟ راجع به شوراى عالى دفاع؟
نایب رئیس (هاشمى)- جاى آن حالا این‏جا نیست.
مؤمن- آن را البته من مى‏خواهم بعد از این‏که این اصل تمام شد آنجا حرفش را بزنم. اگر مى‏خواهید الان بگویم؟
نایب رئیس (هاشمى)- نه، حالا بگذارید بقیه پیشنهادات را این‏جا بگویند.
Majlis:2 Volume:3 Sessions:29-41 Page:1499
منشى (یزدى)- پیشنهاد بعد این است که تعدادى از آقایان امضا کرده‏اند عبارت «شوراى هماهنگى اطلاعات به شوراهاى فرعى زیر نظر شوراى امنیت ملى» اضافه شود. یکى از آقایان امضاکننده، آقاى بیات، آقاى نورى، آقاى موسوى نخست وزیر توضیح بفرمایند.
نورى- امضا کرده‏ایم ولى مخالفیم.
نایب رئیس- امضا کرده‏اید ولى مخالفید؟
منشى- اگر یکى از امضاکنندگان صرف‏نظر بکنند قاعدتاً از نظر آیین‏نامه، دیگر قابل طرح مى‏تواند باشد.
اسدالله بیات- ما صرف‏نظر نمى‏کنیم.
هاشمى رفسنجانى- خوب من امضا مى‏کنم.
منشى (یزدى)- جناب آقاى هاشمى امضا فرمودند، دیگر از این نظر اشکالى ندارد. آقاى بیات بفرمایید.
اسدالله بیات- بسم الله الرحمن الرحیم، این‏که ما این پیشنهاد را مطرح کردیم، در ذیل این اصل آمده است که شوراى عالى امنیت ملى به تناسب وظایف خود، شوراهاى فرعى ... اگر از قبیل شوراى دفاع و شوراى امنیت نیامده بود یا یکى از اینها آمده بود از قبیل شوراى دفاع، اگر اینها نیامده بود ما اصلًا این پیشنهاد را نمى‏دادیم چون از قبیل آمده، بنابراین در ذیل این شوراى عالى امنیت، همه این شوراهاى فرعى مى‏تواند بگنجد، اما شما آمده‏اید دو تا از اینها را گفته‏اید و شوراى هماهنگى اطلاعات که یکى از شوراهاى فرعى است و در ضمن صحبت‏ها همه عزیزان رویش تکیه داشتند و لازم هم هست بشود و الان هم ما عملًا در خارج داریم، آمدیم گفتیم این چهار تا شوراى فرعى، همه را در این‏جا بیاورید، دیگر کلمه از قبیل هم نمى‏خواهد. شوراى عالى امنیت ملى به تناسب وظایف خود شوراهایى مانند شوراى دفاع، شوراى امنیت کشور، شوراى هماهنگى اطلاعات و شوراى هماهنگى سیاسى، فرهنگى هم داریم.
نایب رئیس (هاشمى)- از قبیل را دیگر نگویید.
اسدالله بیات- کلمه «از قبیل» دیگر لازم نیست. یعنى این چهارتا مورد را ما بیاوریم. اما براى چه ما اصلًا این مسأله را مى‏آوریم؟ ملاحظه کنید که شوراى عالى امنیت ملى مانند شوراى مادر است. این شوراى مادر ابعاد مالى را در بر مى‏گیرد، جهات سیاسى، فرهنگى، اجتماعى در سطح کلان. اما هر کدام از اینها خواهى‏نخواهى یک زیر مجموعه‏اى را لازم دارندکه در آنجا کارهاى تخصصى مورد توجه قرار بگیرد. و به همین دلیل ما با حذف شوراى عالى دفاع که الان با تصویب این شوراى دفاع ما هم مخالف بودیم، براى این‏که خواهى‏نخواهى شوراى امنیت ملى یک کمیته و شوراى خاص دقیقاً دفاعى و نظامى لازم دارد که اکثریت یا تمام اعضاى این شورا از نیروهاى نظامى، انتظامى تشکیل بشود و دقیقاً در آنجا مسائل دفاعى و نظامى مورد بحث و بررسى قرار بگیرد. کما این‏که مسائل امنیت ملى یکى از عناصر اصلى و محورى آن جنبه اطلاعاتى قضیه است؛ اطلاعات مسؤولان زیادى دارد، وزارت اطلاعات را دارد، اطلاعات ارتش را دارد، حفاظت اطلاعات سپاه را دارد ضدّ اطلاعات ارتش را دارد. و طبیعى است که نیروهاى انتظامى در شهربانى هم شبیه این معنا را داریم، در ژاندارمرى هم این را داریم، خواهى‏نخواهى یکى از حرف‏هایى که قبلًا باعث شده بودکه در این‏جا این‏
Majlis:2 Volume:3 Sessions:29-41 Page:1500
پیشنهاد داده بشود که ما بیاییم مسأله اطلاعات را یکپارچه بکنیم. سرّش هم همین بود؛ چون اطلاعات با توجه به جایگاه‏هاى مختلف و نهادها و ارگان‏هاى مختلف واحدهاى گوناگونى دارد. عرض کردم در ارتش وجود دارد. در سپاه وجود دارد و باید هم داشته باشد و وزارت اطلاعات هم هست. خواهى‏نخواهى در رابطه با امنیت ملى کشور ما نمى‏توانیم از مسأله اطلاعات غافل باشیم و نمى‏شود هم مسأله اطلاعات را ما به طور کلى به صورت جدا و مجرد و مجزاى از هم در نظر بگیریم. پس ما یک جایى لازم داریم که در آنجا مسؤولان کل واحدهاى اطلاعات کشور در یک‏جا جمع باشند، اطلاعاتشان را در راستاى تصمیم کلى و کلام شوراى عالى امنیت ملى قرار بدهند، این هماهنگى در این‏جا براى ما دقیقاً لازم است، هم در کوتاه مدت و هم درازمدت یک چنین هماهنگى را ما بالضروره نیاز داریم. همین‏طورى که در بعد نظامى نیاز داریم، همین‏طورى که در بعد مسائل سیاسى، فرهنگى نیاز داریم، در بعد اطلاعات هم نیاز داریم و در ذهن ما هم این بودکه ریاست چنین شوراى فرعى با وزیر اطلاعات خواهد بود. یعنى دقیقاً مسؤول اطلاعات سپاه، مسایل‏شان را مى‏آید در آنجا مى‏گوید، ارتش مى‏آید مسایلش را در این‏جا مى‏گوید، مجموعه اینها اطلاعات مرتبط و دقیقاً در ارتباط تنگاتنگ با مسأله امنیت ملى را مورد توجه قرار مى‏دهند، وقتى که هماهنگ کردند نظرات و پیشنهادات جمع‏بندى شده شوراى فرعى هماهنگى اطلاعات در اختیار آن شوراى عالى امنیت قرار داده مى‏شود و به صورت کلى تصمیمات گرفته مى‏شود. این نظر ما است.
منشى (یزدى)- آقاى نورى به عنوان مخالف.
عبدالله نورى- بسم الله الرحمن الرحیم، من این پیشنهاد را امضا کردم، عمدتاً به دلیل همین مطالبى که جناب آقاى بیات اشاره فرمودندکه شوراى اطلاعات یک چنین وظایفى را دارد و به طور طبیعى هم زیرمجموعه شوراى عالى امنیت ملى هست. یعنى این جهتش بحث نیست. شبهه‏اى که براى من پیش آمده، این بودکه آیا واقعاً الان در قانون اساسى لازم است که ما نام شوراى هماهنگى اطلاعات را ببریم؟ اگر شوراى عالى امنیت ملى بعد به این نتیجه رسید که چیزى که در شوراى هماهنگى اطلاعات انجام مى‏شود، قسمت عمده‏اش را شوراى امنیت کشور مى‏تواند انجام بدهد. کما این‏که از نظر وظایف حتى همان که الان در قانون هست شباهت فراوان دارند و به اصطلاح تداخل‏هاى فراوان دارند و آمد گفت که یک قسمت از این کار را این‏جا انجام بدهید. مثلًا قسمتى مربوط به اطلاعات نظامى و انتظامى را شوراى دفاع دنبال بکند. ما این‏جا با آوردن این موضوع یک حکم را کأنه تکلیف داریم، مى‏کنیم که یک چنین چیزى لازم است باشد، لذا من مى‏گویم در شرایطى که وجود داشته باشد، بحثى نداریم که زیرمجموعه شوراى عالى امنیت ملى است. ولى اگر خود شوراى عالى امنیت ملى به این نتیجه رسید که وجود این لازم نیست. ما الان داریم این‏جا تصریح مى‏کنیم به این‏که وجود این لازم است، من فقط این جهت را دارم. پس بنابراین اگر ما شوراى هماهنگى اطلاعاتى داشته باشیم قطعاً زیرمجموعه شوراى عالى امنیت ملى است و بحثى هم نداریم. اختلافى هم از این جهت نداریم نمى‏خواهیم هم بگوییم. یک چیز جدایى است یا این‏که مربوط به وزارت اطلاعات نیست یا وزیر اطلاعات مسؤولش نیست. نه همه اینها را قبول داریم ولى من مى‏گویم شاید بهتر باشد که این را واگذار کنیم به خود شوراى عالى امنیت ملى و این‏
Majlis:2 Volume:3 Sessions:29-41 Page:1501
به خلاف بحث شوراى دفاع و شوراى امنیت کشور است که دو تا از پایه‏ها و ارکانى است که الان آوردن و نیاوردنش چیزى را نه اضافه مى‏کند، نه کم مى‏کند. در رابطه با شوراى اطلاعات من همین الان خدمت سروران معظم عرض بکنم که شوراى امنیت یک چیز گسترده‏اى است که سراسرى است. یعنى شوراى امنیت کشور ما در مرکز وجود دارد و به صورت شوراى تأمین در همه رده‏هاى استانى و منطقه‏اى هم وجود دارد، ولى چیزى که در رابطه با اطلاعات است بیشتر یک شوراى هماهنگى در مرکز است که در رده‏هاى استانى و منطقه‏اى دیگر یک چنین چیزى نداریم. اگر هم در آنجا تبادل‏نظر و اطلاعاتى باشد بیشتر از طریق همان شوراى تأمین استان است که دارد انجام مى‏شود. بنابراین من صرفاً مخالفتم به دلیل این است که اسمش را این‏جا آوردن، یک حکم جدیدى را از الان براى شوراى عالى امنیت ملى به وجود مى‏آورد که شاید مصلحت نباشد.
منشى (یزدى)- موافق جناب آقاى خوئینى‏ها.
موسوى خوئینى‏ها- معلوم شد ایشان مخالفت‏شان بعد از این‏که امضا کردند به این دلیل بود که ممکن است به این‏جا برسیم که شوراى هماهنگى اطلاعات لازم نیست. البته خوب در شوراى امنیت کشور هم این عنوان در قانون اساسى نبود، ما در این بازنگرى این عنوان را وارد قانون اساسى کردیم. براى این‏که وجود شوراى امنیت کشور ظاهراً ضرورى است، یک چیزى است که این طور نیست، تصور کنیم ممکن است یک وقتى قانون‏گذار به این‏جا برسد که شوراى امنیت کشور لازم نیست داشته باشیم. منتها وقتى که در قانون اساسى گفته مى‏شود تکلیفش روشن مى‏شود که ریاستش با رئیس جمهور است، اگر این گفته نشود قانون‏گذار عادى ممکن است یک وقتى ریاستش را به وزیر کشور بدهد یا جاى دیگر. و دلیل و استدلال این‏که ریاست شوراى امنیت کشور با رئیس جمهور باشد این بودکه شورایى در این سطح وقتى ریاستش با وزیر کشور است، کاربرد لازم را ندارد. آن بقیه اعضایى که آنجا شرکت مى‏کنند، بعضى‏هایشان، خودشان را در سطح وزیر کشور گاهى مى‏بینند، بعد مى‏بینند که در یک جایى باید شرکت کنند که حرفى مى‏زنند، یک مسؤول هم‏طراز آنها تصمیم‏گیرنده نهایى است و آنها شرکت کردن و نکردنشان خیلى تأثیر ندارد، یک اظهارنظرى مى‏کنند و از جلسه خارج مى‏شوند که چندان هم جاذبه‏اى براى شرکت‏شان ندارد. در آنجا گفته شد اگر رئیس جمهور باشد (عالى‏ترین مقام دستگاه اجرایى) همه آنهایى که در شوراى امنیت کشور شرکت مى‏کنند، همه زیرمجموعه دستگاه اجرایى هستند که رئیس جمهور در رأسش هست وقتى هم که تصمیم‏گیرى مى‏شود و رئیس جمهور ابلاغ مى‏کند براى همه تبعیت از آن یک امر عادى است و مشکلى ایجاد نمى‏کند، شوراى هماهنگى اطلاعات هم با بحث‏هایى که در مجمع تشخیص مصلحت مدت‏ها است در جریان است یک امرى است که بالضروره ما باید داشته باشیم. یعنى مجموعه ارگان‏هاى اطلاعاتى لامحاله باید در یک‏جا مسائل اطلاعاتى خودشان را هماهنگ کنند خوب وقتى که چنین چیزى لازم است همان مسأله شوراى امنیت این‏جا هم وجود دارد. یعنى آنجا هم ارگان‏هایى در شوراى هماهنگى اطلاعات شرکت دارند که اگر رئیس جمهور باشد به مراتب بهتر از وزیر اطلاعات مى‏تواند در آن مجموعه هماهنگى ایجاد بکند. براى همه آن ارگان‏ها تبعیت از مصوبات و تصمیمات آن شورا به مراتب آسان‏تر و راحت‏تر است و الزام بیشترى دارند که اطاعت بکنند.
Majlis:2 Volume:3 Sessions:29-41 Page:1502
چون رئیس جمهور در رأس آن شوراى هماهنگى اطلاعات است. این‏جا هم گفته شده بود: «شوراهاى فرعى از قبیل» ما گفتیم بعداً این بحث پیش مى‏آید، این «از قبیل» آیا شوراى هماهنگى اطلاعات را هم شامل مى‏شود یا خیر؟ حالا که این ابهام و شبهه ممکن است بعداً پیش بیاید اصل شوراى هماهنگى اطلاعات هم که در آن قانون الان وجود دارد؛ خود اطلاعات هم معتقد است این یک کار ضرورى است باید باشد، اما ریاستش با وزیر اطلاعات است، همان مسأله‏اى را دارد که شوراى امنیت کشور دارد که رئیسش وزیرکشور بود ما تبدیل کردیم به رئیس جمهور. بنابراین درست، استدلال ما براى این‏که شوراى هماهنگى اطلاعات رئیسش رئیس جمهور باشد، در این‏جا ذکر بشود. همان مسأله شوراى امنیت کشور است.
نایب رئیس (هاشمى)- البته این نقطه‏اى که آقاى موسوى فرمودند نظرشان تأمین است، در پیشنهاد کمیسیون چون گفتیم هر چیز فرعى که تشکیل شد رئیسش یا رئیس جمهور است یا یک کسى که رئیس جمهور از همین شورا تعیین مى‏کند؛ حالا رأى مى‏گیریم، عبارت این است: «شوراى هماهنگى اطلاعات شوراى فرعى زیر نظر شوراى عالى امنیت ملى» اضافه شود. یعنى آنجایى که گفتیم از قبیل شوراى امنیت و شوراى دفاع، بگوییم شوراى هماهنگى اطلاعات. آقایانى که با این پیشنهاد موافقند رأى بدهند. (عده کمى دست‏شان را بلند کردند) رأى نیاورد. حرف آقاى نورى را من حرف حسابى دیدم، استدلال قوى ایشان داشت.
منشى (یزدى)- پیشنهاد بعد از جناب آقاى مؤمن هست که این عنوان وزیر اطلاعات را که در این‏جا دارد، «وزراء امورخارجه، کشور، اطلاعات». ایشان مى‏فرمایند این کلمه «وزیر اطلاعات» تبدیل بشود به «مسؤول اطلاعات».
نایب رئیس (هاشمى)- حالا که وزیر است، بفرمایید.
محمد مؤمن- من دلیلم بر این پیشنهاد این است که دست مجلس باز باشد. یعنى الان مجلس تصویب کرده که به صورت وزارتخانه باشد. اگر ما این‏جا گفتیم «وزراى امور خارجه، کشور، اطلاعات» دیگر مجلس هرگز نمى‏تواند تا این قانون اساسى را داریم، این اطلاعات را از وزارت بیرون بیاورد و تبدیلش بکند به سازمان، ممکن است که بعد از بحث و بررسى‏ها و گذشت زمان، مجلس تشخیص بدهد که اگر سازمان باشد به یک نحوى بهتر است. بنابراین ما این‏جا کلمه «وزارت» را نیاوریم، بگوییم مسؤول اطلاعات، چون آن قدر بحث‏هاى کافى ما نکرده‏ایم که آدم رسیده باشد به این‏که حتماً به صورت وزارت باشد، بهتر است از این‏که به صورت سازمان مستقل باشد. بنابراین اگر کلمه «مسؤول اطلاعات» به جاى «وزیر اطلاعات» بیاید. بعداً اگر مجلس در بحث‏هایش به این نتیجه رسید که باید وزارت اطلاعات به سازمان اطلاعات تبدیل بشود، دست مجلس باز است روى این جهت بنده این پیشنهاد را کردم.
نایب رئیس (هاشمى)- مخالف و موافق صحبت کنند.
منشى (یزدى)- وزراى امور خارجه، کشور و مسؤول اطلاعات.
نایب رئیس (هاشمى)- مسؤول اطلاعات، مستقل باید بیاید.
منشى (یزدى)- مستقل یک بند جداگانه است. مسؤول برنامه و بودجه.
عمید زنجانى- آن وقت استدلال به عکس نمى‏شود. که همیشه باید مسؤول داشته باشد، وزیر نداشته باشد؟
Majlis:2 Volume:3 Sessions:29-41 Page:1503
منشى (یزدى)- مسؤول چه وزیر و چه غیر وزیر.
عمید زنجانى- براى این‏که اعم مى‏گیریم. وزیر ...
نایب رئیس (هاشمى)- نه مسؤول مى‏تواند اعم باشد یعنى اگر واقعاً روزى مجلس به این نتیجه رسید منافاتى با این ندارد. آقاى جنتى مخالف هستید بفرمایید.
احمد جنتى- آن جوابش این است که او نمى‏خواهد بگوید که ما حتماً باید یک وزارت اطلاعاتى داشته باشیم. در موقعى که این قانون تصویب مى‏شده وزارت اطلاعاتى بوده و وزیرى هم داشته، در فرض وجود وزیر این به عنوان وزیر باید در آنجا شرکت بکند. اما نمى‏خواهد اصل تشکیل و تأسیس و ابقاء وزارت اطلاعات را در این‏جا تصویب کند.
منشى (یزدى)- اگر ایشان در مخالفت صحبت کردند، من در موافقت صحبت کنم.
نایب رئیس (هاشمى)- بفرمایید.
محمد یزدى- عرض کنم که این خیلى روشن است که مطمئناً اگر همین بحث بیاید در شوراى نگهبان و بگویند مجلس مى‏خواهد وزارت اطلاعات را تبدیل بکند به سازمان اطلاعات، طبیعى است که اولین چیزى که به ذهن آقایان مى‏آید این است که در قانون اساسى گفتند: «وزراء امور خارجه و کشور و اطلاعات» معنایش این است، وزیر اطلاعات هست و وزارت بودن را قطعى دانستند و نمى‏شود تبدیل کرد. نه این‏که در صورتى که وزارتخانه باشد، وزیر اطلاعات عضو شوراى امنیت است. اما در صورتى که نباشد، حداقل منشاء اختلاف خواهد شد. منشاء دو احتمال و دو نظر خواهد شد. ولى اگر بفرمایید مسؤول اطلاعات هم، منظور در صورت وزارتخانه بودن را تأمین مى‏کند، هم در صورت سازمان بودن را تأمین مى‏کند. بنابراین، این پیشنهاد خوبى است. یعنى اگر مسؤول بگوییم در هر دو صورت مشکلى نیست، ولى اگر وزیر بگوییم در یک صورتش احتمال مشکل هست پس ترجیح دارد که مسؤول باشد.
مهدى کروبى- آقاى یزدى! چطور وقتى ما حالا وزارت اطلاعات داریم به عنوان مسؤول بشود و زیر نظر ریاست جمهورى باشد رأى نیاورده، آن وقت وزارت کشور داریم. آن را بالصراحه وزارت بگوییم ممکن است پاى وزارتش را شل کنیم لق کنیم چرا؟
نایب رئیس (هاشمى)- شما به نفع آقاى یزدى صحبت مى‏کنید.
منشى (یزدى)- من متوجه نمى‏شوم وزارت کشور همیشه وزارت کشور است، نمى‏شود وزارت کشور را تبدیل کرد.
کروبى- من مى‏گویم باید همان وزارت اطلاعات باشد. آقاى یزدى مى‏فرمایند که اگر مسؤول هم باشد وزارت را هم در برمى‏گیرد، من مى‏گویم نه، مى‏گویم وقتى آنجا وزارتخانه‏ها را به صورت وزارتخانه ...
منشى (یزدى)- ى عنى شما مى‏گویید وقتى مسؤول گفته بشود به وزیر اطلاعات مسؤول اطلاعات گفته نمى‏شود؟
مهدى کروبى- چرا مسؤول هست ولى چرا وزارت نگوییم.
منشى (یزدى)- به خاطر این‏که اگر وزارت بگوییم همیشه باید وزارت اطلاعات باشد. اگر
Majlis:2 Volume:3 Sessions:29-41 Page:1504
یک روزى مجلس (همین اصطلاح جناب آقاى مؤمن)، اگر مجلس روزى به این نتیجه رسید واقعاً اطلاعات کشور از حالت وزارتخانه‏اى باید در بیاید و به حالت سازمان بشود، همان طور که در بسیارى از کشورهاى دنیا همین حالت را دارد، یک روزى به این‏جا رسید و خواست این کار را بکند، قانون اساسى با آن مخالف خواهد بود و شوراى نگهبان خواهد گفت که این تصمیم خلاف قانون اساسى است.
منشى (یزدى)- آقاى مهدوى بفرمایید.
محمد رضا مهدوى کنى- بنده یک پیشنهاد دارم که اگر در پرانتز نوشته بشود (اعم از وزیر یا رئیس) چون مسؤول را اگر در برابر وزیر قرار بدهیم خود این مفهوم را دارد.
نایب رئیس (هاشمى)- جناب آقاى مؤمن آیا حاضرند پیشنهادشان را این جورى بفرمایند؟
محمد مؤمن- من هرچه شورا بگوید؛ ولى واقعش این است که کلمه مسؤول از نظر مفهومش که قطعاً شوراى نگهبان رویش تأکید مى‏کند خودش یک معناى اعمى است، تقابل هم نیست، تقابلش را هم عرض مى‏کنم.
منشى (یزدى)- ى عنى وزیر را مسؤول نمى‏دانند؟
محمد مؤمن- عرض مى‏کنم این کلمه مسؤول امور برنامه و بودجه هم که الان این‏جا آمده یک لفظ اعمى است الا این‏که تقابلش این است که کلمه وزیر مشخص کرده که مسؤولیت به چه صورت باشد، کلمه مسؤول اعم است از این‏که به صورت وزارت باشد یا به صورت سازمان مستقل باشد، هر دو را شامل مى‏شود، نگفتیم که رئیس سازمان هر دو را شامل مى‏شود، الان هم تقابل محفوظ است یعنى الان که ما گفتیم مسؤول امور برنامه و بودجه اگر آن اصل قانون اساسى را نداشتیم ...
نایب رئیس (هاشمى)- دیگر دفاع نکنید، البته یک شبهه‏اى هم الان وجود دارد که این پیشنهاد یک نفر است. پیشنهاد یک نفرى را که ما نمى‏پذیرفتیم، پیشنهاد حذف را مى‏پذیرفتیم. آقایانى که موافقند با پیشنهاد آقاى مؤمن که مسؤول به جاى وزیر اطلاعات بگذاریم رأى بدهند (11 نفر رأى دادند) رأى نیاورد. پیشنهاد آقاى مهدوى را هم دیگر بحث نکنیم همان را رأى بگیریم.
منشى (یزدى)- ى عنى بعد از کلم مسؤول در پرانتز وزیر یا غیر وزیر ...
نایب رئیس (هاشمى)- اعم از وزیر یا رئیس، مسؤول (اعم از وزیر یا رئیس) آقایانى هم که با این پیشنهاد موافقند رأى بدهند. (عده کمى موافق بودند) رأى نیاورد.
منشى (یزدى)- آقاى مؤمن راجع به آن پیشنهاد قبلى‏تان نظرتان چیست؟
این اشکال پیشنهادى که یک امضا دارد؛ الان هست. در غیر حذف با یک امضا نمى‏شود منتها آقاى مؤمن یک بحثى دارند که تکلیف ...
نایب رئیس (هاشمى)- آیین‏نامه را به هم نزنید. در پیشنهاد ایشان هم چون حذف بود حالا ما یک کمى تنزل کردیم.
منشى (یزدى)- اما یک پیشنهاد دارند که شوراى عالى دفاعى که در اصل 110 قانون اساسى فعلى موجود است.
Majlis:2 Volume:3 Sessions:29-41 Page:1505
مؤمن- من منصرفم از آن، آن اولى را هم رأى مى‏گیریم.
نایب رئیس (هاشمى)- پس متن را بخوانید.
منشى (یزدى)- به منظور پاسدارى از تمامیت ارضى و حاکمیت ملى ...
محمدى گیلانى- من یک اصلاح عبارتى داشتم.
منشى- خودتان توضیح بفرمایید.
محمد محمدى گیلانى- من عرض کردم که «به منظور پاسدارى از کذا ... تا به این‏جا شوراى عالى امنیت ملى به ریاست جمهور یا با ترکیب ...» خواستم عرض کنم این شوراى عالى که آمده چنین نشان مى‏دهد که شوراى عالى امنیت یک ارگان شناخته شده‏اى بوده و این قبلًا در نظام و رژیم بوده است.
منشى (یزدى)- ایشان مى‏گویند؛ این نمى‏بایست شوراى عالى باشد. عبارت را عوض کنید.
محمد محمدى گیلانى- خواستم عرض کنم قبل از این شورایى به نام شوراى عالى ...
نایب رئیس (هاشمى)- بله؛ شوراى نگهبان هم همین‏طور است. البته حرف جناب‏عالى صحیح است یعنى همین‏طور اگر بگوییم شورایى به نام شوراى عالى، صحیح واقعى آن است ولى عبارت خراب مى‏شود.
منشى (یزدى)- مثل شوراى نگهبان که به منظور پاسدارى از احکام شرع و قانون اساسى شورایى به نام شوراى نگهبان به وجود مى‏آید ...
نورى- در شور سوم مى‏توانیم این عبارت را درست کنیم.
نایب رئیس (هاشمى)- بسیار خوب در شور سوم شما این عبارت را با توجه به شبهه ایشان درست کنید. این عبارت، عبارت زیبایى نیست ولى آن جورى هم خوب نمى‏شود.
منشى (یزدى)- به منظور پاسدارى از تمامیت ارضى و حاکمیت ملى و تعیین سیاست‏هاى دفاعى امنیتى کشور جهت تأمین منافع ملى و در چارچوب (محدوده) سیاست‏هاى کلى تعیین شده از طرف مقام رهبرى و هماهنگ نمودن فعالیت‏هاى سیاسى، اطلاعاتى، اجتماعى، فرهنگى و افتصادى در ارتباط با تدابیر کلى دفاعى امنیتى، و نیز بهره‏گیرى از امکانات مادى و معنوى کشور براى مقابله با تهدیدهاى داخلى و خارجى شوراى عالى امنیت ملى به ریاست رئیس جمهور با ترکیب زیر تشکیل مى‏گردد:
رؤساى قواى سه‏گانه.
رئیس ستاد فرماندهى کل نیروهاى مسلح.
وزراى امور خارجه کشور، اطلاعات.
مسؤول امور برنامه و بودجه.
دو نماینده به انتخاب مقام رهبرى. وزیر مربوط حسب مورد.
شوراى عالى امنیت ملى به تناسب وظایف خود شوراهاى فرعى از قبیل شوراى دفاع و شوراى امنیت کشور تشکیل مى‏دهد. ریاست هریک از شوراهاى فرعى با رئیس جمهور یا یکى از اعضاى شوراى عالى است که از طرف رئیس جمهور تعیین مى‏شود. حدود اختیارات و وظایف شوراهاى فرعى را قانون معین مى‏کند و تشکیلات آنها به تصویب شوراى عالى مى‏رسد. مصوبات شوراى عالى امنیت ملى پس از تأیید مقام رهبرى قابل اجراست.
Majlis:2 Volume:3 Sessions:29-41 Page:1506
نایب رئیس (هاشمى)- خوب آقایانى که با این متن قرائت شده موافقند رأى بدهند. (اکثر رأى دادند) تصویب شد:
موسوى خوئینى‏ها- لازم‏الاجراء است نه قابل اجراء.
منشى- لازم الاجراء بهتر است تا قابل اجرا، چون قانون است.
نایب رئیس (هاشمى)- شرطش است؛ خواستیم بگوییم بدون امضاى رهبر نمى‏تواند قابل اجرا بشود، و الا خوب مصوبات طبعاً هست.
منشى (یزدى)- پس از تأیید لازم الاجراست یعنى قبل از تأیید نمى‏شود اجرا کرد.
نایب رئیس (هاشمى)- قابل اجرا فقط به این جهت است که اینها خودشان تصویب نکنند و تأیید کنند.
محمد مؤمن- آقاى یزدى حالا آن دو تا اصلاح مطرح بشود.
منشى (یزدى)- با عنایت به تصویب شوراى عالى امنیت ملى پیشنهاد مى‏شود عبارت رئیس ستاد فرماندهى کل نیروهاى مسلح به عنوان بند (د) در اصل 110 ذکر شود.
نایب رئیس (هاشمى)- ى عنى آنجا هم اضافه کنیم.
منشى (یزدى)- ى عنى این از وظایف او بیاید. این‏جا فقط نوشته‏اید مصوبات شورا پس از تأیید قابل اجرا است. حالا در وظایف آن ذکر بشود ... عبارت این است که رئیس ستاد فرماندهى کل نیروهاى مسلح به عنوان بند (د) اصل 110 ذکر بشود.
محمد مؤمن- عرض کنم که ما بعد از این‏که این اصل را تصویب کردیم یک عنوان رئیس ستاد فرمانده کل نیروهاى مسلح در قانون اساسى آمد که تا به حال نبود. آن وقت چون تا به حال نبود. ما موقعى که در اصل صد و دهم وظایف و اختیارات رهبر را مى‏شمردیم قهراً این جزو کسانى که عزل و نصب‏شان با رهبر است، نبود ذو کر نشده در صورتى که ما مى‏بینیم مقاماتى که یک مقدار هم از او پایین‏تر هستند از مقامات نظامى بالخصوص ذکر شده که عزل و نصبش با آنها است. روى این جهت بنده پیشنهاد کردم که مناسب این است که حالا عرض مى‏کنم. مثلًا در این بند 4 از وظایف و اختیارات رهبر.
بند 4- نصب و عزل و قبول استعفاى مقامات ذیل:
الف- فقهاى شوراى نگهبان.
ب- عالى‏ترین مقام قوه قضائیه.
ج- رئیس سازمان صدا و سیماى جمهورى اسلامى ایران.
د- رئیس ستاد مشترک.
ه-- فرمانده کل سپاه.
که این رئیس ستاد از نظر درجه و مرتبه على الظاهر از رئیس ستاد فرماندهى کل نیروهاى مسلح پایین‏تر است. آن وقت این‏که آمد این‏جا ذکر شد بالخصوص که جزو کسانى است که عزل و نصبش با رهبر است. مناسب است که رئیس ستاد فرماندهى کل هم حتى قبل از رئیس مشترک که مقامات هم محفوظ باشد این‏جا ذکر بشود و قهراً آن شماره‏هاى بعد هم که (د) و (ه) است تغییر پیدا مى‏کند.
نایب رئیس (هاشمى)- من یک توضیحى بدهم، ما توجه داشتیم در کمیسیون که این را
Majlis:2 Volume:3 Sessions:29-41 Page:1507
نیاوردیم. آقاى نورى یک چیزى گفتند که من هم پذیرفتم و آن این بود که احتمال دارد در آینده ما ستادکل و ستاد مشترک نداشته باشیم. البته فعلًا سیاست اعلام شده امام و نظر خود آقاى خامنه‏اى این است که ارتش و سپاه همین‏جور مى‏مانند. اما اگر روزى ارتش و سپاه در هم ادغام بشوند و ما سه نیرو فقط داشته باشیم دیگر آن موقع معلوم نیست یک ستاد مشترک باشد و یک ستاد کل باشد، در آن موقع هم همان ستاد مشترک، ستاد کل هم خواهد بود یعنى آنچه که ما را قانع کرد که نیاوریم در آنجا این بودکه دو تا را اگر کنار هم آوردیم قطعاً نشان مى‏دهد که اینها دو تا هستند ولى اگر یک روزى خواستند بردارند مى‏گویند خوب این‏که آنجا آورده‏اند (رئیس ستاد کل) و این‏جا نیاورده‏اند نشان مى‏دهد که مخصوصاً حالا مذاکرات و حرفى هم که این‏جا زده‏ایم چاپ مى‏شود که یک روزى مى‏توانیم بگوییم که ستاد مشترک همان ستاد کل است و این ستاد کل به جاى ستاد ... اگر رسیدیم البته حالا این مسأله‏اى است که باید بعداً کار بشود از نظر خود فرمانده کل قوا است که باید عمل بکند. این دیگر مال آینده است. اگر این برایتان کافى است آن براى ماکافى بودکه آن را نوشتیم. آوردن رئیس ستاد این‏جا آن اصل مسأله را تثبیت کرد، در قانون اساسى و آن مسأله براى ما حل شد.
منشى (یزدى)- پس منصرف مى‏شوید؟
نایب رئیس (هاشمى)- بله، شما این را قبول دارید؟
آیت‏الله سید على خامنه‏اى- استدلال را نه ولى مطلب را قبول دارم.
موسوى خوئینى‏ها- این رئیس ستاد را چه کسى باید نصبش کند؟
هاشمى- این را فرمانده کل قوا، معناى فرماندهى این است.
موسوى خوئینى‏ها- آقایان در این‏جا قبول کردند علاوه بر آن فرماندهى، فرمانده کل سپاه را هم آوردیم، رئیس ستاد را هم آوردیم حتى گفته شد که همین فرماندهى بس است، بقیه را برداریم و قبول نشد.
نایب رئیس (خامنه‏اى)- آنجا که آقایان قبول نکردند به خاطر جهات سیاسى بود و الا حقیقتش این است که ذکر نکنیم باز هم مسؤولیت آن کار و اختیار آن کار دست فرمانده کل قوا است، فرمانده است که رئیس ستاد خودش را معین مى‏کند. این‏که من عرض مى‏کنم نیاوریم براى این است که ما هر چه در کارهاى نیروهاى مسلح این‏جا چیزى ذکر نکنیم که بعداً موجب این بشودکه تکلیفى را بر عهده فرمانده کل قوا بگذارد بهتر است. چون ما الان هیچ در مورد نیروهاى مسلح بررسى که نمى‏کنیم همان طور یک چیزى این‏جا مى‏گذاریم به خاطر یک مصلحت دیگرى این بعداً تکلیفى را به وجود خواهد آورد که اى بسا مشکلاتى ایجاد بکند، من مى‏گویم هر چه کمتر در این زمینه‏ها چیزى ذکر بشود که موجب تکلیف مى‏شود، این بهتر خواهد بود.
حسن حبیبى- آقاى یزدى آن بند اول اصل 110 را که دیروز پیشنهاد داشتیم آن را مطرح کنید.
منشى (یزدى)- آن تصویب شد در دو قسمت رأى گرفتیم و تصویب شد حالا که این اصل مربوط به شوراى امنیت ملى تصویب شد خود به خود بند اول اصل 110 این است:
1- تعیین سیاست‏هاى کلى نظام جمهورى اسلامى پس از مشورت با مجمع تشخیص مصلحت. خوب حالا که دو نوع مسایل شد، پیشنهاد این است که عبارت به این صورت اصلاح‏
Majlis:2 Volume:3 Sessions:29-41 Page:1508
بشود: تعیین سیاست‏هاى کلى نظام جمهورى اسلامى به این صورت:
الف- در خصوص مسایل مربوط به امنیت ملى پس از مشورت با شوراى عالى امنیت ملى در مورد سایر مسایل پس از مشورت با مجمع تشخیص مصلحت. آقاى حبیبى اگر مى‏خواهید توضیح بفرمایید.
نایب رئیس (هاشمى)- پس ما توضیحى مى‏دهیم، اگر این منظور باشد که یعنى همه موارد سیاست‏گذارى را، سیاست‏هاى کلى را رهبر باید با مجمع تشخیص مصلحت مشورت بکند. یک بخش مسایل امنیتى فوق سرّى که ما این‏جا داریم؛ آنها چیزهایى نیست که بخواهد برود در جایى که لازم نیست. شما دیروز همه‏تان بحث مى‏کردید مى‏گفتید ما متغیر و غیر متغیر درست کنیم و مسایل فوق سرّى را به سه چهار نفر بدهیم. شما وقتى که مسایل فوق سرّى را ببرید در یک مجمعى که آن همه عضو دارد، از جاهاى مختلف در آن هستند، همه‏شان هم امینند اما بردن آنجا براى چه؟ و ثانیاً لغو، آنها تخصص این مسایل را ندارند. آن مى‏خواهد سیاست جنگ را این‏جا تعیین بکند، سیاست جنگ مربوط به این‏جا است، سیاست بسیج عمومى مربوط به این‏جا است اصلًا آخر بار هم اینها باید رأى بدهند. اینها که مشاورهاى قوى‏ترى هستند براى رهبر. اینها هم خیلى نخواهد بود. این بخش امنیتى که براى اینها گذاشتیم مسایل نادر کشور این‏جا مى‏آید آنها را رهبر اجبار نداشته باشد. قبلًا ببرد در شوراى مجمع تشخیص مصلحت مطرح کند بعد هم بیاید تازه این‏جا، این‏جا هم دوباره اگر اینها تصویب نکنند که اجرا نمى‏شود باید این‏جا بیاید اینها تصویب کنند، رهبر امضا بکند، اجرا بکنند، بنابر این از اول مرز را ببندیم که آنها را بیاورد این‏جا؛ این استدلال ما بود.
منشى (یزدى)- آقاى مؤمن مخالف هستید بفرمایید.
محمد مؤمن- بسم الله الرحمن الرحیم. ملاحظه بفرمایید این اصلى را که شما الان عبارتش را رأى گرفتید من مى‏خوانم «به منظور پاسدارى از تمامیت ارضى و حاکمیت ملى و تعیین سیاست‏هاى دفاعى امنیتى کشور جهت تأمین منافع ملى و در چارچوب سیاست‏هاى کلى تعیین شده از طرف مقام رهبرى»، شما در این اصل‏تان اصلًا وظیفه این شوراى عالى امنیت ملى را بعد از آن‏که سیاست کلى تعیین شده از مقام رهبرى هست قرار دادید. شما اگر عبارت‏تان را عوض بکنید ممکن است ما موافق باشیم ولى ملاحظه بفرمایید اصلًا قید زده‏اید. یعنى این شوراى عالى در چارچوب سیاست‏هاى کلى تعیین شده از طرف مقام رهبرى تازه کارش را شروع مى‏کند. و آن بند اولى که آنجا داریم این است که تعیین سیاست‏هاى کلى نظام. یعنى پس از مشورت با مجمع تشخیص این یک سیاست‏هاى کلى درجه یک است که بعد از مشورت با مجمع تشخیص مصلحت مشخص مى‏شود، وقتى مشخص شد براى ریزتر کردن در آن شوراى عالى امنیت ملى قرار مى‏گیرد، اگر شما عبارت‏تان را اصلاح بکنید من هم ممکن است موافق باشم. خلاصه اگر دقت بفرمایید بر اساس عبارت تنظیم شده کار شوراى عالى امنیت ملى مترتب بر آن تعیین سیاست‏هاى کلى است.
منشى- آقاى نورى بفرمایید.
عبدالله نورى- بسم الله الرحمن الرحیم. این موضوعى که جناب آقاى مؤمن مطرح فرمودند اتفاقاً کاملًا مورد توجه بوده و این پیشنهاد شده، چیزى که این‏جا آمده ما هم توجه داریم.
Majlis:2 Volume:3 Sessions:29-41 Page:1509
به این‏که سیاست‏هاى کلى تعیین شده از طرف مقام رهبرى چیزى است که خط مشى کار این شوراى امنیت ملى را و آغاز حرکتش را در ارتباط با وظایفى که در این‏جا آمده روشن مى‏کند. اتفاقاً الان هم بحث دیگرى است، همان که حضرت عالى اشاره فرمودید. چیزى که ما داشتیم این بود که جناب آقاى مهدوى مطرح فرمودند و این براى خود ما یک موضوعى شد که دنبال کنیم که این چیزى که این‏جا دارید مطرح مى‏کنید به عنوان شوراى امنیت ملى، یک چیزى هم قبلًا تصویب کردید به نام مجمع تشخیص مصلحت، آن مى‏خواهد سیاست‏هاى کلى را تعیین کند، این هم در امر دفاع و امنیت مسایل را دنبال بکند. اینها یک وقت در کارهاى شورا تداخل در امور پیش نیاورد و هیچ از تویش در نیاید. بر همین اساس ما پیشنهاد جدیدى داریم یعنى این چیزى که الان مطرح مى‏شود دقیقاً یک پیشنهاد جدیدى است که فکر مى‏کنیم براى اصلاح خود رهبرى این‏جا نوشته شده که الان وقتى مى‏خواهیم بگوییم که رهبر کارشناسانش براى اعلام تعیین سیاست‏هاى کلى‏اش چه کسانى هستند؟ بگوییم همان کسانى هستندکه وقتى سیاست‏ها را تعیین کرد خود آنها اصلًا در جریان اعلام سیاست‏ها حضور داشتند، مشاورین عالى‏رتبه رهبر بودند و رهبر تصمیم را گرفته. وقتى رهبر تصمیم را گرفت اینها مى‏دانند، در ریز قضایا بوده‏اند که چه مباحثى مطرح شده تا این سیاست‏ها از طرف رهبر اعلام شده. به سرعت در شوراى امنیت ملى بحث‏شان را دنبال مى‏کنند تا برسد به مراحلى که تأیید نهایى رهبر را لازم داشته باشد، دقیقاً صحبت همین است. اما اگر ما آمدیم گفتیم که نه ما در ارتباط با تعیین سیاست‏هاى کلى حتى امور دفاعى امنیتى‏مان و مشاورین رهبرمان، مجمع تشخیص مصلحت‏اند. اولًا بلافاصله این پیشنهاد ممکن است داده بشود که پس مجمع تشخیص مصلحت به شکلى تنظیم بشود که متناسب با این مجموعه‏اى باشد که داریم به آن مى‏دهیم. وقتى ما آمدیم گفتیم مشاور رهبرند در این امر خوب پس باید در مجمع تشخیص مصلحت یک ترکیبى باشد که مسایل امنیتى دفاعى را که یکى از مسایل مهم است برخلاف مطلبى که جناب آقاى هاشمى فرمودند به نظر من هیچ جزئى نیست و بسیار مهم و کلى است. این مسایل را مى‏خواهد دنبال بکند، پس مجمع تشخیص مصلحت یک چنین ترکیبى را داشته باشد. اگر که ما مى‏خواهیم مجمع تشخیص مصلحت‏مان همین ترکیبى باشد که الان نوشته شده، در بحث همان که حالا بعداً هم مى‏رسیم به آن و صحبت مى‏کنیم حتماً باید چیزى باشد که به جاى رسیدگى به امور امنیتى و دفاعى و سیاسى و اطلاعاتى شوراى متناسب با خودش، مشاورین رهبرى باشند و بهترین شورا، این شورا مى‏تواند مشاور رهبرى باشد. ولى در سایر مسایل همین شوراى مجمع تشخیص مصلحت جزو مشاورین رهبر باشند.
نایب رئیس (هاشمى)- من نگفتم جزئى است؛ گفتم تعدادش کم است، آنها تعدادشان خیلى است، اینها مسایل مهم و معدود دارد.
منشى (یزدى)- باز در مخالفت و موافقت صحبت مى‏خواهند بکنند؟
بیات- من مى‏خواهم صحبت کنم.
منشى- آقاى بیات مخالف.
اسدالله بیات- بسم الله الرحمن الرحیم. از توضیحاتى که برادرمان جناب آقاى نورى دادند دقیقاً مشخص شد که ایشان معتقدند در ارتباط با مسایل امنیت ملى در ابعاد گسترده‏اى که دارد بازوى مشورتى مقام رهبرى این شوراست یعنى شوراى مجمع تشخیص مصلحت. دوباره‏
Majlis:2 Volume:3 Sessions:29-41 Page:1510
ایشان یک ذیلى داشتند و آن این بود که اساساً باید بازوى مشورتى مقام رهبرى را همین‏طور پیش‏بینى بکنیم که در رابطه با کارهاى تخصصى مشاورهاى خاصى داشته باشد چون این مسأله در ارتباط با مسایل امنیت ملى است. این مى‏شود مجمع تشخیص مصلحت و در چیزهاى دیگرى که مثلًا حالا در حاشیه ببینیم چیزى براى اینها مى‏ماند یا نمى‏ماند، آن هم مجمع تشخیص مصلحت مى‏شود. آن دو سه تا اشکال دارد؛ یکى این‏که اولًا این عبارت تأمین نمى‏کند، معناى این عبارت این است؛ همان طور که جناب آقاى مؤمن اشاره کردند این در راستاى تصمیمات کلى تعیین شده و سیاست‏هاى کلى تعیین شده از مقام معظم رهبرى است. معناى این حرف این است که آن چارچوب در بالا و این شورا با توجه ... مثل شبیه قانون. قانون کلى را فرض بفرمایید مجلس تصویب مى‏کند. دولت در چارچوب قانون مى‏آید آیین‏نامه اجرایى تنظیم مى‏کند، آن‏که از این اصل و از این عبارت فهمیده مى‏شود این است. این عبارت نظر شما را تأمین نمى‏کند. نظرى که آقاى نورى دارند، آن را تأمین نمى‏کند (این یک اشکال).
اشکال دومش عبارت از این است که اگر این جایگزین مجمع تشخیص مصلحت بشود. مصوبات شوراى عالى امنیت ملى پس از تأیید مقام رهبرى، این نمى‏تواند آن باشد که امام اجازه داده بودند مگر این‏که آیت‏الله خامنه‏اى مجدداً اجازه بدهند که اگر این جایگزین شوراى تشخیص مصلحت بشود، این در عرض قواى دیگر نباید باشد، آن نمى‏تواند تصمیم‏گیرنده باشد و حال آن‏که ما این را افراد تصمیم‏گیرنده مى‏دانیم یعنى اینها را ما هم اعتقادمان این است که باید تصمیم‏گیرنده باشند. یعنى اینها حساب‏شان با مجمع تشخیص مصلحت جداست. مجمع تشخیص مصلحت به عنوان بازوى مشورتى‏اند و نظر مشورتى آنها هم الزام‏آور نیست براى مقام رهبرى. مقام رهبرى ممکن است به حرف آنها گوش کند، ممکن هم هست گوش نکند، الزام‏آور نیست. اما در سطح کلى به عنوان بازوى مشورتى هستند ولى اینها در رابطه با موارد خاص حادى که به عنوان ضرورت پیش مى‏آید باید جلسه تشکیل بدهند و تصمیماتى بگیرند و تصمیمات هم لازم الاجراست. بنابراین اینها مصوبه دارند، اینها خاصیت مجمع تشخیص مصلحت را ندارند از این جهت من معتقدم اگر که نظر این است این عبارت در راستاى آن است، در چارچوب است و یقیناً دیگر آن اصلاح هم لازم نیست اما اگر آن اصلاح را انجام بدهید این اصل هم باید تغییر پیدا بکند.
نایب رئیس (هاشمى)- من موافق صحبت مى‏کنم به نظر مى‏رسد که ادبیات اصفهان با زنجان خیلى تطبیق نمى‏کند یعنى بیان اصفهانى را زنجانى خوب متوجه نمى‏شود. حالا ما مى‏گوییم من خیال مى‏کنم اختلاف، زمینه ندارد. ببینید این دو تا اصل دو مطلب جداگانه است. آقاى مؤمن که پیشنهاد دادند به خصوص توجه بکنند. این دو تا مسأله جداگانه است در آن اصل 110 یکى از کارهاى رهبرى این است که سیاست‏هاى کلى را تعیین بکند، حالا چه شوراى امنیتى باشد چه نباشد آن سیاست‏هاى کلى نظام را تأیید مى‏کند. دستگاه‏هاى اجرایى و تقنینى و قضایى بر اساس آن سیاست‏هاى کلى باید خودشان را منطبق بکنند. شوراى عالى امنیت ملى نقطه اجرایى‏اش همان کارهایى است که ما به او داده‏ایم آنها کارهاى خودشان را مى‏کنند. پس بنابراین آن طرفى که در سیاست‏هاى کلى تعیین مى‏شود ربطى به کارهاى اجرایى شوراى عالى امنیت ندارد. همان موقعى که رهبر مى‏خواهد سیاست‏هاى کلى‏اش را تعیین بکند، ما گفتیم رهبر
Majlis:2 Volume:3 Sessions:29-41 Page:1511
باید مشورت بکند و سیاست‏هایش را تعیین بکند و گفتیم مشورتش هم با مجمع تشخیص مصلحت باید باشد. حالا مى‏خواهیم بگوییم که نه، در تعیین سیاست‏هاى کلى یک قسمت را باید با مجمع تشخیص مصلحت مشورت کند، (باز هم مشورت است چیزى نیست) باید مشورت بکند یک قسمتش را باید با این شورا مشورت بکند، براى آن سیاست‏ها اعلام بکند. آن سیاست‏ها در جاى خودش اعلام مى‏شود در ظرف خودش هم وجود دارد، حالا هر کسى باید برود، یعنى مجمع تشخیص کار خودش را کرده نظر مشورتى‏اش را داده، شوراى عالى هم کار خودش را کرده نظر مشورتى‏اش را داده، اینها رفته مطرح و اعلام شده. حالا شوراى عالى با موقعیت قانونى خاص خودش با مسؤولیت‏هاى اجرایى‏اش براى اجراى آن سیاست‏ها کارهایش شروع مى‏شود. بنابراین این‏جا نفرمایید شورا هیچ چیزى نیست، کار اجرایى نمى‏کند. چرا این‏جا در این مرحله کار اجرایى مى‏کند. البته کار اجرایى باز هم نیست، باز هم سیاست‏ها را تعیین مى‏کند منتها سیاست‏هایى است که رأى مى‏دهد، تبدیل مى‏کند به یک اصل و تحویل رهبر مى‏دهد که او رأى بدهد و تصویب بکند. این دو حالت دارد اگر این را آقایان قبول دارند آن وقت مانعى ندارد که ما در آن اصل بگوییم با شوراى عالى مشورت کند براى تعیین و اعلام سیاست‏ها بعد هم در چارچوب آن سیاست‏ها در شوراى عالى اینها را تبدیل مى‏کند به دستورها و چیزهاى خاصى که رهبر باید اینها را امضاکند و دستور اجرا داده بشود.
مهدوى کنى- سؤالى این‏جا پیش مى‏آید این است که این سیاست‏هاى کلى که مقام رهبرى تعیین کرده قبلًا با کى مشورت کرده و تعیین کرده؟
نایب رئیس (هاشمى)- ى ک بار با مجمع تشخیص در مسائل غیر دفاعى و یک بار با ...
مهدوى کنى- در دفاعى عرض مى‏کنم.
هاشمى- در دفاعى در همین شورا.
مهدوى کنى- شما میفرمایید در چارچوبى که معین کرده این شورا ...
هاشمى- نه مال مرحله بعد است.
مهدوى کنى- معلوم مى‏شود که قبلًا ایشان سیاست‏هایشان را تأیید کرده‏اند. ایشان در آن چارچوب به اینها اجازه بحث مى‏دهد این عبارت این را مى‏فهماند.
نایب رئیس- بله آن را قبلًا بحث کرده‏اند، یعنى مثلًا الان جنگى هم نیست. مسایل دفاعى هم نداریم یک سیاست‏هایى را رهبرى تعیین کرده.
مهدوى کنى- آخر این نمى‏فهماند که این سیاست‏ها را در کجا تعیین کرده و با کى مشورت کرده؟
هاشمى- در مرحله قبل.
مهدوى کنى- خودش تصمیم گرفته با کسى مشورت کرده؟ هیچ چیز نیست، این نمى‏فهماند.
عبدالله نورى- در مقام مشورت در بعضى از موارد با مجمع تشخیص مصلحت مشورت مى‏کرد، در بعضى از موارد با شوراى امنیت ملى، یعنى حتى مى‏تواند این هم یک پیشنهاد باشد که این ذیل نباشد، خود همان باشد، رهبر تصمیم‏گیرنده است. اگر مى‏خواهید ذیل باشد این را باید آقایان روشن بفرمایند که در مسایل دفاعى امنیتى مشاورین رهبر چه کسانى هستند؟
Majlis:2 Volume:3 Sessions:29-41 Page:1512
منشى (یزدى)- حالا هیچ تهافتى دیده نمى‏شود.
نایب رئیس (هاشمى)- بحث تمام شد اگر سؤال دارید بفرمایید.
محمد مؤمن- آیا با این‏که در این اصل گفتید «به منظور پاسدارى از کذا تا آخر ...» وظیفه و هدف از این شوراى عالى را مشخص کردید اگر در این اصل اضافه نکنید که یکى از کارهایشان هم مشاوره با مقام رهبرى است تناقض ندارد؟
نایب رئیس (هاشمى)- نه این را نگفتیم، نه آنجا گفتیم در اصل 110 گفتیم.
محمد مؤمن- پس فقط منظور از تشکیل شوراى عالى امنیت ملى این است که در این اصل آمده یا نه، دو تا منظور است؛ یکى مشاوره است یکى این؟ پس مشاوره هم بگویید، یعنى در صدر این‏جا بگویید «به منظور مشاوره با مقام رهبرى در تعیین سیاست‏هاى کلى دفاعى امنیتى و پاسدارى تا آخر ...».
نایب رئیس (هاشمى)- حالا اگر خواستید این را هم اضافه مى‏کنیم.
محمد مؤمن- این یک کلمه اگر اضافه بشود ...
هاشمى- این پیشنهاد اضافه‏اى است.
ى زدى- اصلًا وظیفه از این طرف است یعنى به رهبر مى‏گوییم با اینها مشورت بکنید در تعیین سیاست‏هاى کلى به آنها نمى‏گوییم شما موظفید با رهبر مشورت بکنید.
نایب رئیس (هاشمى)- حالا از این بگذریم، آقاى مؤمن این پیشنهادشان را نگهدارند، اگر خواستند بعد مطرح کنند.
منشى (یزدى)- مشخص کنیم که در رأى دادن معلوم باشد. بعد از این بحث‏ها، بحث این است که در این بند اول اصل 110.
عبارت به این شکل شود «تعیین سیاست‏هاى کلى نظام جمهورى اسلامى در خصوص مسائل مربوط به امنیت ملى پس از مشورت با شوراى عالى امنیت ملى و در سایر مسائل پس از مشورت با مجمع تشخیص مصلحت» این قسمت دومش تصویب شده بوده قبلًا.
نایب رئیس- آقایانى که موافق این اصلاح هستند، رأى بدهند (عده کمى رأى دادند) رأى نیاورد.
3- بحث پیرامون گزارش شور دوم کمیسیون اول در خصوص مجمع تشخیص مصلحت.
منشى (یزدى)- نتیجتاً از این رد مى‏شویم. دستور بعد گزارش کمیسیون اول راجع به مجمع تشخیص مصلحت است و چون شور دوم است، جناب آقاى مؤمن توضیح خیلى خلاصه‏اى بفرمایید.
محمد مؤمن (مخبر کمیسیون)- بسم الله الرحمن الرحیم، مسأله مجمع تشخیص مصلحت را همان‏طورى که در شور اول هم کمیسیون این چنین پیشنهاد کرد، در ضمن دو اصل کمیسیون پیشنهاد کرده. اصل اول تشکیلاتش را و اصل دوم وظایف را.
در اصل اول همان‏طور که ملاحظه مى‏فرمایید نظر کمیسیون این است که مجمع تشخیص مصلحت به دستور مقام رهبرى از اعضاى ذیل تشکیل مى‏گردد:
الف- فقهاى شوراى نگهبان.
ب- رؤساى سه قوه تا آخر.
Majlis:2 Volume:3 Sessions:29-41 Page:1513
حالا من توضیح مختصرى که مى‏دهم راجع به آن منشأ و جهتى که باعث شده است که کمیسیون در ترکیب شورا این نظر را بدهد. نسبت به فقهاى شوراى نگهبان و رؤساى سه قوه این عیناً همان است که حضرت امام رضوان الله علیه در اولین دستورى که براى تشکیل مجمع تشخیص مصلحت دادند ذکر شده بود که فقهاى شوراى نگهبان به عنوان آنجا ذکر شده و البته اسم رؤساى سه قوه به اسم ذکر شده، جناب آقاى موسوى اردبیلى، جناب آقاى خامنه‏اى، جناب آقاى هاشمى به اسم ذکر شده، ولى برداشت کمیسیون این بود که این سه نفر که ذکر شده‏اند خصوصیت شخصى‏شان علت نداشته، بلکه همان مسأله عنوان مسؤولیت است. بعد سه نفر صاحب‏نظر به انتخاب رهبر به جهت این بود که در آن فرمان حضرت امام نخست‏وزیر و دادستان کل و یک نفر هم که جناب آقا توسلى بودند آنجا تعیین شده بودند از طرف ایشان. نخست‏وزیر حذف شد و ما این‏جا الان هم دادستان کل داریم، هم رئیس دیوان عالى کشور که ما نمى‏توانیم مشخصاً بگوییم الان کدام، لذا به اختیار رهبر گذاشتیم سه نفر را «سه نفر صاحب‏نظر به اختیار رهبر» یکى هم وزیر مربوط که بند (ه) است. باز در فرمایش حضرت امام آمده اینها تقریباً مأخوذ از همان چیزى است که حضرت امام فرموده‏اند. اما دو نفر از خبرگان رهبرى به انتخاب خود آنان، سرّش این بود که چون مسائل مشورتى رهبر به اینها ارجاع مى‏شود و خبرگان رهبرى به مقتضاى اصل یکصد و یازده مشغول این هستندکه کارهاى رهبر را ببیند که چه جور انجام مى‏شود پس این‏جا باشند تا از نزدیک کأنه یک اشرافى به نحوه کار رهبر داشته باشند. یک نفر از وزراء به انتخاب هیأت دولت جهتش این بودکه به علاوه این‏که آن وزیر مربوط هست یک نفر دیگر هم بیاید از طرف دولت تا مسائل دولت بهتر بتواند آنجا مطرح بشود. رئیس دیوان عالى کشور هم آمده به خاطر این‏که باز بالاترین مقام قضائى است نه قوه قضائیه، رئیس کمیسیون مربوط مجلس براى این‏که در آن مسأله مورد بحث وارد است به آن مطالبى که در مجلس مطرح شده و به علاوه یک نفر از نمایندگان به انتخاب مجلس این هم بیاید براى این‏که باز از مسائل مجلس بهتر دفاع بشود. این خلاصه وجهى است که در کمیسیون براى این ترکیب مطرح شده. البته با این ترکیب بعضى از اعضاى کمیسیون که خود بنده هستم مخالف بودم و آنجا هم مطرح کردم، حالا هم دوباره عرض مى‏کنم.
حسین هاشمیان- من پیشنهاد حذف بند 4 را دارم.
بند 4 این است که انجام وظایف دیگرى که با توجه به اصل 110 ...
امینى- این‏که حذف شد کارهایش رأى نیاورد از این جهت حذف است.
عمید زنجانى- تعداد اعضاى مجمع تشخیص مصلحت را من همین‏جورى شمردم 18 نفر است، از این 18 نفر 15 نفر منتخب مقام رهبرى است.
نایب رئیس (هاشمى)- پیشنهاد حذف بدهید.
عمید زنجانى- ى ک توضیح بیشترى داده بشود شاید احتیاج به حذف نداشته باشد، یعنى کمیسیون توضیح بدهند.
منشى (یزدى)- آقاى مؤمن، پیشنهادشان این است د- و- ز- ح- ط حذف بشود، توضیح بفرمایید.
موسوى خوئینى‏ها- پیشنهاد بنده اگر تصویب بشود تمام مشکلات را حل مى‏کند.
Majlis:2 Volume:3 Sessions:29-41 Page:1514
منشى (یزدى)- قبلًا در کمیسیون بحث شده؟ (بیات- بله) پس حالا شما مطرح بفرمایید، چون امکان دارد اگر پیشنهاد ایشان رأى بیاورد بعضى پیشنهادهاى دیگر اصلًا از بین برود، پیشنهاد آقاى خوئینى‏ها مقدم است.
موسوى خوئینى‏ها- پیشنهاد بنده تفاوتش با مصوبه کمیسیون در همان اصل اول مصوبه است نه در اصل دوم که وظایف باشد. وظایف را هم کمیسیون از نامه حضرت امام گرفته، بنده هم از همانجا گرفتم. حالا نحوة تدوین آن تفاوت کرده، آنها گفته‏اند 1- 2- 3- 4 بنده همه را در یک عبارت آورده‏ام سر آن جهت، لذا من عرضى ندارم که به چه ترتیبى نوشته بشود. عمده آن بحث اعضاء مجمع تشخیص مصلحت است. در این‏جا کمیسیون مشخص کرده اعضاء را، اصلًا پیشنهاد این است «مجمع تشخیص مصلحت نظام براى حل معضلات نظام به تشخیص رهبر و تعیین تکلیف مواردى که شوراى نگهبان مصوبات مجلس شوراى اسلامى را تأیید نمى‏کند و مشاوره در امورى که رهبرى به آنان ارجاع مى‏دهد تشکیل مى‏شود».
حرف ما در این جمله آخر است «اعضاء این مجمع را مقام رهبرى به طور ثابت یا متغیر تعیین مى‏نماید.»
باز حالا بنده روى عبارتش اصلًا اصرار ندارم. محتوایش خلاصه این است که این مجمع تشخیص مصلحت عمدتاً بازوى مقام رهبرى است چه در آنجایى که صراحتاً گفته شده مشاوره در امورى که رهبرى به آنان ارجاع مى‏دهد، مسأله‏اى را که رویش تبادل‏نظر کنند، مشورت کنند، نتیجه را به او اعلام کنند، چه در جاهایى که معضلاتى پیش آمده و رهبرى مى‏خواهد آن معظله را حل کند که ما در یک جاى دیگر در وظایف و اختیارات رهبرى این را به یک عبارتى آقاى هاشمى پیشنهاد کردند تصویب هم کردیم. ظاهراً که رهبرى در یک جاهایى خودش مى‏تواند تصمیماتى را بگیرد براى حل معضلات، حالا عبارتش یادم نیست.
پس وظیفه دوم مجمع این است که اگر مسأله‏اى براى کشور پیش آمد، معضله‏اى بود که نمى‏شد رهبرى از سایر طرق حل بکند، خود رهبرى مى‏خواهد تصمیم بگیرد براى حل آن معضله، این‏جا دارد که مجمع تشخیص مصلحت در آن مسأله حالت مشاور رهبر را دارد، این هم دو تا. یک وظیفه دیگر هم این‏که در موارد اختلاف بین مجلس شوراى اسلامى و شوراى نگهبان حل اختلاف کنند به همین ترتیبى که مجمع تشخیص مصلحت فعلى این کار را انجام مى‏دهد که به اعتقاد بنده ماهیتاً این وظیفه اصلًا از وظایف رهبرى نظام است. یعنى آنجایى که قانون‏گذار کشور یک چیزى را مصلحت مى‏داند، قانون وضع کرده، شوراى نگهبان مى‏گوید این خلاف موازین شرع است، موازین اولیه شرع مى‏گوید این نمى‏شود، درست نیست. خوب حالا این‏که این به مصلحت کشور است باید انجام بشود و به عنوان ثانوى این را اجازه بدهند که در کشور انجام بگیرد؛ این در حقیقت از شؤون ولى امر مسلمین است که بگوید یک کارى که خلاف موازین اولیه است، اما چون مصلحت کشور است انجام بگیرد. در حقیقت اوست که باید این حرف را بزند. حالا اگر او به یک جمعى گفت شما کارشناسى کنید ببینم این کارى که خلاف موازین اولیه شرعى است واقعاً مصلحت کشور هم هست؟ در حقیقت این مرحله‏اش است که به مجمع واگذار مى‏شود و اگر رهبرى خودش تشخیص داد که به مصلحت است نیاز هم نبود که از کسى بپرسد خودش تشخیص داد، یک چیز روشن و واضحى بود. خوب دستور مى‏دهد.
Majlis:2 Volume:3 Sessions:29-41 Page:1515
مى‏گوید این را مى‏توانید انجام بدهید ولو خلاف موازین اولیه هم باشد. پس به نظر بنده در همان جایى هم که اگر مجلس شوراى اسلامى چیزى را هم تصویب کرد، شوراى نگهبان گفت مطابق موازین شرع نیست این‏جا ولى امر است که اولًا حق دارد بگوید که چون مصلحت است انجام بگیرد. چون این طور است، بنابراین آن مجمعى را که مى‏خواهد بنشیند یا مشاوره کند براى رهبرى یا در این‏گونه موارد بگوید که آیا به مصلحت کشور هست یا نیست، این در حقیقت دارد یک کار مقدماتى براى تصمیم‏گیرى رهبر انجام مى‏دهد. در حقیقت یک مشاورینى هستند مثل یک کمیسیون کارشناسى است که رهبر مى‏گوید بررسى کنید، ببینم این کار درست است یا نادرست است؟ با این برداشت بنده عرض مى‏کنم پس تعیین افراد این مجمع بر عهده خود رهبر باشد. حالا به نظر من اگر هم ما این عناوین را در این‏جا ذکر نکنیم به طور طبیعى رهبر در تعیین افراد مجمع خودبه‏خود سراغ این اشخاص خواهد رفت. یعنى معلوم است که در آنجایى که مى‏خواهند مصالح کلى یک کشور را بررسى کنند، رهبر رئیس جمهور را کنار نمى‏گذارد، مى‏گوید رئیس جمهور باشد در آن جمع، رئیس مجلس باشد، رئیس قوة قضائیه باشد. اینها کسانى هستند که حتماً در تشخیص مصلحت نظام نظرشان صائب‏تر از دیگرانى است که بخواهند بنشینند نظر مشورتى براى رهبر بدهند، او هم همین‏ها را به طور طبیعى انتخاب خواهد کرد. اما چون این حق مال اوست اساساً ما او را محدود نکنیم، بگوییم تعیین اعضاى این مجمع با رهبرى است حالا یا یک عده‏اى را ثابت تعیین مى‏کند مى‏گوید همیشه اینها، یا یک جمعى را در یک مسأله‏اى تعیین مى‏کند، در مسأله دیگر دو نفر اضافه مى‏کند، در یک امر دیگر به جمع دیگرى واگذار مى‏کند. حق را از او نگیریم، این اختیار را از رهبر نگیریم که مجبور باشد حتماً در حل معضلات نظام با این ترکیب کار انجام بدهد. دست او را باز بگذاریم. منتها این اطمینان را هم داریم که او طبیعتاً در تعیین یک ترکیب و تشکیل یک ترکیب به عنوان مجمع تشخیص سران سه قوه را در نظر خواهد گرفت، بعضى از اعضا هیأت دولت را در نظر خواهد گرفت، چیزهایى که در این‏جا آمده است. از نمایندگان مجلس ممکن است، حالا خواست رئیس کمیسیون را دعوت مى‏کند، خواست یک فرد دیگرى که در مجلس از آن رئیس کمیسیون در آن مسأله صاحب‏نظرتر است آنها را دعوت مى‏کند. بنابراین پیشنهاد بنده عمده قسمتش آزاد گذاشتن رهبر است در تعیین اعضاى مجمع تشخیص مصلحت.
منشى (یزدى)- در مخالفت کسى اسم ننوشته، در موافقت آقاى خامنه‏اى، آقاى نورى و آقاى هاشمى.
نایب رئیس (هاشمى)- کسى اگر مخالف نیست موافق هم صحبت نمى‏کند. لابد اعضاى کمیسیون مخالفند.
سید هادى خامنه‏اى- من عضو کمیسیون بودم و مخالف نیستم، موافقم البته با یک بیان دیگرى اگر اجازه بدهید آن بیان هم ...
منشى (یزدى)- این بحث در کمیسیون هم مطرح شده است؟ (مؤمن- بله) خوب اگر مطرح شده و رأى نیاورده بنابراین ...
مؤمن- من از طرف کمیسیون دفاع مى‏کنم.
نایب رئیس (هاشمى)- ى ک نفر از آقایان اعضاى کمیسیون غیر از آقاى مؤمن مخالفت کنند که موافقین هم حرف بزنند.
Majlis:2 Volume:3 Sessions:29-41 Page:1516
کروبى- ما در آیین‏نامه نداریم که اگر مخالف صحبت نکرد موافق نتواند صحبت کند.
منشى (یزدى)- در آیین‏نامه مجلس هست و تا حالا هم این‏جا عمل کرده‏ایم، تصریح به این صورت نشده است. به هر حال فى الجمله اگر مخالفتى هست صحبت کنید.
سید هادى خامنه‏اى- ایشان باید وجه مخالفت‏شان را بگویند.
نایب رئیس (هاشمى)- شما هم قسمت مخالفت‏تان را بگویید.
طاهرى خرم آبادى- عرض کنم به نظر مى‏آید که این فرمایش ایشان تا یک حدى صحیح و درست است اما آن هدفى که مجمع تشخیص مصلحت براى آن هدف تشکیل مى‏شود که یک رکن اساسى‏اش حل اختلاف بین شوراى نگهبان و مجلس است که البته حل اختلافش هم به این است که در جایى که مصلحت اقتضا بکند حکم بکنند به این‏که این خلاف شرع عمل بشود. من مى‏خواهم عرض کنم که نسبت به این هدف حتماً باید فقهاى شوراى نگهبان در این‏جا باشند. درست است که ممکن است بگوییم رهبر این کار را خواهد کرد اما این قانون را ما براى حالا که نمى‏نویسیم، براى بعد هم خواهد بود. بنابراین پیشنهاد من این است که فقهاى شوراى نگهبان که یک طرف قصه هستند اینها باشند بقیه‏اش را به اختیار رهبر بگذارید. بنابراین من در نصف فرمایش ایشان موافقم و نصفش را مخالف.
سید هادى خامنه‏اى- بسم الله الرحمن الرحیم، چیزى آقاى طاهرى گفتند که من متوجه نشدم منظورشان چه بود؟
نایب رئیس (هاشمى)- گفتند که شوراى نگهبان پاى ثابتش باشند.
سید هادى خامنه‏اى- به هر حال یک سبق لسانى مثل این‏که شد. عرض کنم به این دلیل من با این پیشنهاد موافقم که قبلًا در این‏جا هم در کمیسیون عرض کردم که وظایفى را که ما در این‏جا براى مجمع تشخیص مصلحت آوردیم، هم‏سنخ نیستند و بنابراین اعضایى که براى این کار انتخاب شدند به مناسبت بند 1 که همان تشخیص مصلحت قبلى بوده، فقهاى شوراى نگهبان و بعضى از صاحب‏نظران دیگر این‏جا عضو شناخته شدند اما به تناسب مسائل دیگرى که بسیار براى رهبرى پیش مى‏آید، مسائل مختلف از جمله همین مسائل امنیتى که این‏جا مطرح شد مسائل دیگرى که به هیچ‏وجه ارتباطى به فقهاى شوراى نگهبان و مسائل مربوط به آنها پیدا نمى‏کند این‏جا مطرح است، مسائل مملکتى، مسائل جهانى که احتیاج به مشورت ممکن است داشته باشد. اینها ارتباطى به این جمع ندارد و محدود کردن رهبر به این‏که حتماً باید از این ترکیب استفاده بکند کار درستى نیست و البته اینها هم الزام‏آور نیست. یعنى الان هم که شما بند 2 و 3 را این‏جا نوشتید، آیا رهبر مى‏تواند کسان دیگرى را براى مشورت در این موضوعات دعوت بکند و با اینها مشورت نکند؟ بله. پس خود همین دلیل بر لغویت این عضویت و این ترکیبى است که این‏جا آورده شده مى‏باشد. چون چیزى که هیچ این‏جا الزام‏آور نیست چرا آورده بشود؟ بنده در پیشنهادى که داشتم البته کتبى نیست ولى در کمیسیون مطرح کرده‏ام و مى‏خواستم این‏جا هم مطرح بکنم اگر اجازه داده مى‏شد این بود که ما اصلًا مجبور مى‏شویم به خاطر این ضرورت مجمع تشخیص را به دو فاز تقسیم کنیم یعنى دو تا مجمع تشخیص مصلحت داشته باشیم. یکى همان مجمع تشخیص مصلحت اصلى و اولیه که ترکیب تعیین شده حضرت امام هم براى آن بوده نه براى بعدى‏ها. براى بعدى‏ها امام‏
Majlis:2 Volume:3 Sessions:29-41 Page:1517
اشاره‏اى به ترکیب قبلى نفرمودند. فرمودند مجمع تشخیص مصلحت براى این کارها. اما معلوم نیست نظر مبارک‏شان این بوده که همان ترکیب براى این کارهاى جدید هم حتماً باید باشد و طبیعتاً بیشتر انصراف به این دارد که آن ترکیب با همان مسؤولیت اولش باید مشغول به کار بشود یعنى آنجایى که بین شوراى نگهبان و مجلس شوراى اسلامى توافقى حاصل نمى‏شود به همین ترتیبى که این‏جا تعریف شده که البته تعریف شمارة 1 تعریف جامعى است از تشخیص مصلحت نظام احکام حکومتى الى آخر. خوب حالا دو فاز کردنش ممکن است یک مقدار اشکالاتى پیش بیاورد به نظر آقایان. بنابراین بهترین و عملى‏ترین راهش همین است که ما بیاییم و ترکیب را آزاد بگذاریم، به تناسب مسائلى که پیش مى‏آید رهبر نگاه مى‏کند مى‏بیند چه کسى براى این کار مناسب‏تر است؟ این‏که حالا ما حتماً باید پاى ثابت را فقهاى شوراى نگهبان بیاوریم این یک خرده تعجب‏آور به نظر مى‏رسد. شما از یک طرف مسائلى را دربارة رهبرى مطرح مى‏کنید که معنى‏اش این است که اولًا او را در وظایف و اختیاراتش نمى‏شود محدود کرد و ثانیاً مصالح دست اوست و او مى‏تواند این مصالح را تشخیص بدهد. خوب بنابراین این‏جا هم مسلم است اگر لازم دید فقها را بیاورد، دعوت کند و دیگران را خوب مى‏آورد اگر نه، نه، البته این‏جا یک اشکال به بیان آقاى خوئینى‏ها هست. (البته اشکال به بیان است نه اشکال به پیشنهاد) آنچه گفتند در مورد وظیفه اول خود رهبر، آنها را که براى مشورت دعوت مى‏کند یا براى مصالح نظام به عنوان کارشناس، نه اتفاقاً مى‏خواهم عرض کنم که آنها هم کارشناس نیستند. بحث شد در کمیسیون که مجمع تشخیص مصلحت مى‏تواند و حق دارد و حتى ضرورت دارد که براى کارهاى کارشناسى افرادى را دعوت کند. حتى ما وقتى پیشنهاد کردیم که از وزراء یا کمیسیون‏هاى مجلس یا از نمایندگان گفتند آقایان اگر به تشخیص آنها و کارشناسى آنها نیازى باشد دعوتشان مى‏کنیم بدون رأى. یعنى براى کارهاى غیر مسأله بند 1 و حتى براى مسأله بند 1 و تشخیص مسائل کارشناسى که ببینیم مصلحت نظام در چیست. طبعاً نیاز به این هست که کارشناس‏ها بیایند و جنبه‏هاى فنى قضیه را توضیح بدهند تا بفهمیم تا چه حد به این مسأله نیازمندیم و آیا از مصالح ضرورى مملکت هست یا نه؟ مى‏خواهم عرض کنم که پس بنابراین، این مجمع خودش به تنهایى کارشناس هم نیست یعنى عده‏اى هستند که باید بنشینند خودشان تصمیم بگیرند و تصمیم‏گیرنده خواهند شد، کارشناس در خدمت اینها قرار مى‏گیرد، جمع‏بندى تصمیم‏شان را باید به اطلاع رهبر برسانند، رهبر البته در این تصمیماتى که گفته مى‏شود بر اساس نوع تصمیمات خودش نتیجه خودش را بگیرد. حالا على اى حال جمع‏بندى این مى‏شود که اگر ما با توجه به این‏که مصالح را واگذار کردیم به عهده رهبر بهتر این است که ما این جمع را شناور قرار بدهیم و افراد ثابتى را به هیچ‏وجه مطرح نکنیم، خوب طبیعى است اگر مصالح نظام یعنى بند 1 مطرح شد فقهاى شوراى نگهبان هستند، از نمایندگان مجلس و دیگران دعوت مى‏شوند. اما در مورد مسأله 2 و 3 جداً مشکل خواهیم داشت اگر ما این را نپذیریم. چون حل معضلات نظام در مواردى که مقام رهبرى ارجاع مى‏دهد معضلات نظام فراوان است و هیچ‏کدام ممکن است در مجموعه این جمع نگنجد یا ارائه نظرات مشورتى به رهبر دربارة مسائل مربوط به وظایف و اختیارات رهبرى که تمام آن‏
Majlis:2 Volume:3 Sessions:29-41 Page:1518
وظایف و از جمله همین وظایف امنیتى را در بر مى‏گیرد، همه را مى‏پوشاند. ما اگر این پیشنهاد را عمل کنیم ضمن این‏که تضمین اجمالى براى آن ترکیب هم هست چون به هر حال مصالح است دیگر، ما هم مصالح را مى‏خواهیم مصالح را هم رهبرى رعایت خواهد کرد.
منشى (یزدى)- جناب آقاى هاشمى به عنوان مخالف.
نایب رئیس (هاشمى)- آقاى موسوى هم توجه کنند من مى‏خواهم به عنوان مخالف نقاط ضعف پیشنهاد شما را بگویم که اگر اصلاح بکنید آن وقت با اصلش، با جوهر پیشنهاد موافقم اما به نظرم نقاط ضعف اساسى دارد که اینها باید اصلاح بشود.
اول این‏که این جور که شما نوشته‏اید مجمع تشخیص مصلحت به عنوان یک نهاد ثابت دیگر نخواهد بود. این بستگى دارد که رهبر یک وقتى تشخیص بدهد که لازم است چنین مجمعى باشد یا نباشد. ما نمى‏خواستیم یعنى امام هم ظاهراً نظرشان این نیست، در یکى از بندها به ما ایشان نوشته‏اند دربارة مجمع تشخیص مصلحت به گونه‏اى نوشته‏اند که از آن استفاده مى‏شود که یک چیزى به نام مجمع تشخیص مصلحت باید درست بکنیم. بنابراین باید یک جایى پاى ثابتى براى این درست بکنیم. بیان را عبارتى درست کنید که مجمعى تشکیل بشود. آن روح حرف شما این است که چون این عمدتاً در وظایف رهبرى است و اعضا را رهبرى مى‏تواند تعیین بکند، متغیر باشند خوب ما سهم رهبرى را وسیع کنیم. یک بند اضافه کنیم بگوییم هر مقدار رهبرى لازم دید به تناسب موضوعات مى‏تواند اعضا اضافه کند. یک موضوعى که در دستور کار قرار مى‏گیرد رهبر مى‏گوید که چند نفر اضافه بشوند، پنج نفر، چهار نفر اضافه بشوند. عبارت شما یک مقدار ضعیف است، عبارت خود متن اصل دوم ضعیف‏تر است که آنها گفته‏اند در مورد نزاع شوراى نگهبان و مجلس مسائل حکومتى را مجمع تشخیص مصلحت باید بگوید. حتماً این مشکل ما نیست. اصلًا موارد زیاد حکومتى نیست آنجا.
موسوى خوئینى‏ها- شما به کمیسیون ایراد مى‏گیرید.
هاشمى- شما ضعف‏تان از این جهت است که نوشته‏اید در مورد اختلاف. ما کل اختلاف را نمى‏خواهیم بگوییم. موارد اختلاف ممکن است خودش حل بشود. بن‏بست است یعنى واقعاً شما باید تعبیرى بکنید که به بن‏بست رسیده باشد و الا ما اصل را بر این مى‏گذاریم که خود مجلس و خود شوراى نگهبان اختلافات‏شان را حل کنند لذا در آیین‏نامه‏مان هست یک بار، دو بار برود و برگردد شاید حل بشود. اصل را بر این نگذاشتیم که تا اینها با هم نساختند فورى بفرستد آنجا. یعنى مجلس تا دید که شوراى نگهبان قبول نمى‏کند فورى بگوید خیلى خوب برود به مجمع، این اصلًا؛ هم مجلس سست مى‏شود و هم شوراى نگهبان سست مى‏شود، لذا حتماً باید تعبیرى بکنیم که بن‏بست در آن باشد آن‏که آقایان گفتند دیگر بدتر، چون احکام حکومتى نیست. اصلًا در مجلس هم آدم‏هاى وارد هستند که خلاف شرع نمى‏دانند، آنها مى‏گویند خلاف شرع، در خود شوراى نگهبان نصف‏شان خلاف شرع مى‏دانند، نصف‏شان خلاف شرع نمى‏دانند. محرز نیست که خلاف شرع است که ما بگوییم حکم حکومتى رویش صادر بکنیم. ما بن‏بست را بگوییم، حالا به هر دلیل که به بن‏بست رسیدیم. پس بنابراین عضو ثابت باید داشته باشیم. این‏که آقایان بگویند عضو ثابتش فقط شوراى نگهبان است درست نقض غرض است چون فقهاى شوراى نگهبان همان‏هایى هستند که رد کرده‏اند. ما آنها را بگوییم عضو ثابت.
Majlis:2 Volume:3 Sessions:29-41 Page:1519
امام هم که آمدند عضو اضافه کردند هفت نفر را در مقابل شش نفر قرار دادند. یعنى یک اکثریتى قرار دادند. توجه داشتند که این جور نباشد که حالا همانى که قبلًا شوراى نگهبان رد کرده دوباره این‏جا هم به همان نتیجه برسیم. مى‏خواهیم یک قدرى به واقعیت برسیم. بنابراین اگر پاى ثابتى مى‏خواهید بگذارید یک پاى ثابتى بگذارید که تعادل داشته باشد، دست رهبر را هم باز بگذاریم براى این‏که افراد مناسب را در هر مقطعى اضافه کند. آن چیز که آقاى موسوى اردبیلى دیروز مى‏فرمودند دربارة آن شورا این‏جا درست است. یعنى این‏جا اعضاى متغیر و ثابت لازم دارد. چون مسائل مختلف مى‏آید، کارشناسى مى‏شود مى‏توانیم این جور انجام بدهیم. اگر این اصلاح نشود من هم مخالفم با این مقدارى که شما نوشتید.
منشى (یزدى)- آقاى نورى به عنوان موافق.
بیات- دو سه نفر اعضاى متغیر دارد.
نایب رئیس (هاشمى)- متغیر کجا دارد؟
ى زدى- ایشان مى‏خواهند بگویند فقط دو نفر وزیر مربوط را متغیر بکنید.
نایب رئیس (هاشمى)- ى ک نفر فقط، مجلس متغیر نیست، از کمیسیون‏ها باید یکى همیشه بیاید دو نفر مى‏شوند.
عبدالله نورى- بسم الله الرحمن الرحیم. چیزى که جناب آقاى هاشمى مطرح فرمودند، قسمت عمده‏اش در ارتباط با وظایف مجمع تشخیص مصلحت بود و این مطلبى که جناب آقاى موسوى مطرح فرمودند حالا اشکال دارد یا ندارد و حال این‏که الان پیشنهادى که آقاى موسوى دارند، الان در رابطه با وظایف نیست. الان در قسمت بند آخرش بحث دارند که اعضاى این مجمع را مقام رهبرى به طور ثابت یا متغیر تعیین مى‏نماید. وظایف را مى‏شود نسبت به آن بحث کرد و تصمیم‏گیرى جدا کرد. الان بحث روى ترکیب است. چیزى که در رابطة با ترکیب مطرح است، من فکر مى‏کنم قسمت عمدة صحبت را جناب آقاى خامنه‏اى مطرح فرمودند واقعاً وظایفى که نوشته شده این‏جا بر اساس این وظایف ما باید ترکیب را در نظر بگیریم. یعنى وظیفة بند (1) یک موضوع است که یک ترکیب خاص را مى‏طلبد، وظایفى که در بند (2) و (3) این اصل آمده و یا چیزى که در بند (1) اصل 110 آمده واقعاً یک وظایفى است که مشاورین دیگرى را مى‏طلبد. البته نه این‏که همه‏اش افراد دیگرى باشند، ولکن یک چنین ترکیب ثابتى را نوشتن به عنوان تنها مشاورین رهبرى در تمامى مسائل و معضلات و ارائه نظرات مشورتى به نظر مى‏رسد درست نباشد و به طور طبیعى ناچار مى‏شود رهبر، مشاورین دیگرى داشته باشد که بعد از این‏که این آقایان مجمع تشخیص مصلحت نظر دادند، از آنها کسب نظر تخصصى بکند، یعنى همان چیزى را که ما مى‏خواستیم اینها انجام بدهند و بعد بر اساس برداشتى که از آن مشاورین خاص دارد، نظر مجمع تشخیص مصلحت را بگوید درست هست یا نیست یعنى چیزى را که ما مى‏خواستیم اضافه نشود، به طور طبیعى باید یک چیز جدیدى را اضافه بکنیم. آن که این‏جا نظر بوده، این بوده که واقعاً مجمع تشخیص مصلحت همان مشاورین واقعى رهبرى باشند حالا در مسائل گوناگون و مختلف به تناسب خودش چیزى که در بند (1) آمده، یک مجمع مناسب خودش را مى‏طلبد که من فکر مى‏کنم چیزى که در این‏جا نوشته شده و ترکیبى که نوشته شده، انصافاً با این تناسب دارد که ما بگوییم فقهاى‏
Majlis:2 Volume:3 Sessions:29-41 Page:1520
محترم شوراى نگهبان باشند، از دولت و مجلس و قوة قضائیه یک ترکیب ثابت و متغیرى باشند، براى این‏که وقتى این مسائل مطرح شد آنجا، این مجموعه نظر بدهند و همان چیزى هم که در حکم حضرت امام هست، عمدتاً نظر دارد به این بحث، یعنى آنجایى که اختلافات بین مجلس شوراى اسلامى و شوراى محترم نگهبان مطرح است و به نتیجه نرسیده، آنها را خواسته‏اند این‏جا بیاید مطرح بشود ولى واقعاً الان درهمین بحث که الان داشتیم تحت عنوان مباحث امنیتى دفاعى و سیاست‏گذارى در این مباحث یا بحث سیاست خارجى یا مباحث مختلفى که بسیارى از این مباحث اصلًا در موضوعات است، در احکام نیست که ما بگوییم حتماً یک ترکیبى باشد که اکثریتش را مثلًا فقهاى محترم داشته باشند که در این ترکیب ده نفر در نظر گرفته شده که از نوزده نفر حتماً ده نفر این‏جور باشند و کأنه یک مقدار هم خود رهبر نادیده دارد گرفته مى‏شود، یعنى کأنه حتماً یک نوع اکثریتى باید فقها داشته باشند که مراقب باشند یک وقت خداى نخواسته، خود رهبر مرتکب اشتباهى، چیزى نشود در این‏جا، با این‏که وقتى شما بند دو و سه را آوردید که به عنوان مشورت اینها دارند نظر مى‏دهند، رهبر ولى امر مسلمین است و روى اینها نظر مى‏دهد، حالا کارشناسانى باشند که متخصصین امر باشند. بنابراین من فکر مى‏کنم این ترکیبى که این‏جا نوشته شده براى بند (1) مى‏تواند مناسب باشد ولى براى بند (2) و بند (3) و آن بند (1) اصل صد و ده که آمد نمى‏تواند تناسب داشته باشد، بنابراین بهترین پیشنهاد این است که ما این کار را بگذاریم در اختیار خود مقام رهبرى به طور طبیعى و قهرى همین خواهد شد که وقتى مبحث، مبحث احکام مى‏شود، همین ترکیب خواهد بود و چه بسا بیشتر از این هم از فقها استفاده بشود، وقتى بحث، بحث موضوعات بود، ترکیب به طور طبیعى، ترکیب دیگرى خواهد بود. از طرف دیگر ما الان در قانون اساسى مى‏خواهیم ترکیب را بیاوریم یعنى در قانون اساسى مى‏خواهیم یک چیز ثابت لایتغیرى را درست بکنیم. این به نظر نمى‏رسد صلاح باشد که ما بگوییم، بله ما یک دانه مجمع تشخیص مصلحت داریم، ترکیب ثابتش هم همین ترکیب است، که این ترکیب در مسائل امنیتى و سیاسى و چه و چه من جمله احکام، همین ترکیب مى‏خواهد نظر بدهد. من فکر مى‏کنم مناسب‏ترین شکل الان در این بحث این باشد که اگر بناست بیاید، ما اصل مجمع را بیاوریم، وظایفش را هم بیاوریم ترکیبش را هم بگذاریم در اختیار مقام رهبرى.
منشى (یزدى)- آقاى مؤمن به عنوان کمیسیون دفاع کنید.
محمد مؤمن (مخبر کمیسیون)- بسم الله الرحمن الرحیم. عرض کنم که این مسأله که جناب آقاى خوئینى‏ها فرمودند، آنجا مطرح شد، البته خود ایشان تشریف نداشتند با این‏که دعوت شده بودند، منتها عمده جهتى که این پیشنهاد ایشان رد شد این بود که ما با این حضرت امام رضوان الله علیه، بالخصوص در آن فرمانى که راجع به مجمع تشخیص مصلحت دادند، اشخاص و عناوینى را ذکر کرده بودند کمیسیون نظرش این بود که این نظر حضرت امام حالا به تعبیر بعضى به عنوان یادگار هم که شده یا به عنوان رهنمود واقعاً، رهنمودى که حضرت امام دادند، این رهنمود از آن استفاده بشود. حتى بالاتر این‏که من این‏جا یادداشت کردم، بعضى از برادرها معتقد بودند این‏که حضرت امام، در فرمانشان راجع به شوراى بازنگرى فرمودند، مجمع تشخیص مصلحت نظام براى حل معضلات کشور و بازوى مشورتى و مشورت با رهبر،
Majlis:2 Volume:3 Sessions:29-41 Page:1521
اصلًا بعضى مى‏خواستند، استظهار بکنند که این اشاره به همان ترکیب و مجمع تشخیص، مصلحتى است که در خارج موجود است. در هر حال براى این‏که همانى را که حضرت امام رضوان الله علیه فرمودند در قانون اساسى نظر ایشان ثبت بشود، از این جهت این پیشنهاد جذاب آقاى خوئینى‏ها را کمیسیون نپذیرفت و این شبهه‏اى که در ذهن جناب آقاى نورى هست که حضرت امام براى مسأله‏اى که مورد اختلاف و یا بن‏بست رسیده بود بین شوراى نگهبان و مجلس این ترکیب را امر فرمودند، نه در سایر موارد، این براى خود برادرها که آنجا بودیم و یک چند نفرى هم عضو مجمع تشخیص مصلحت بودیم، روشن بود که گرچه در فرمان‏شان، همین‏طور که مى‏فرمایید بوده، الا این‏که مسائلى را که ارجاع دادند حضرت امام، این اعم از این بود، چه در آن مسائل حتى مسألة تمرکز اطلاعات کشور و اخیراً این‏که آیا به صورت سازمان باشد یا به صورت هر چه باشد، این را حضرت امام ارجاع دادند و بعضى از موارد را هم بالخصوص ارجاع مى‏دادند، یا احیاناً خود آقایان یک تصمیم‏گیرى مى‏کردند و حضرت امام بعداً تنفیذ مى‏فرمودند. یعنى آن مسألة دیگرى را که شما فرمودید، چون حضرت امام رضوان الله علیه به این مجمع تشخیص مصلحت با ترکیب فعلى در بسیارى از موارد ارجاع داد، روى این حساب، خواستیم رهنمودى یعنى کمیسیون خواست رهنمودى از حضرت امام بگیرد و خصوص اعضاء ذکر بشود و از این جهت پیشنهاد جناب آقاى موسوى خوئینى‏ها پذیرفته شد.
نظر کمیسیون باز این بود که یک نهاد ثابتى باشد و ثابت بودن را هم لابد با این مى‏دانستند که حتماً اعضاى مشخصى داشته باشد.
نایب رئیس (هاشمى رفسنجانى)- خیلى خوب آقاى موسوى پیشنهادشان را مشخص کنند رأى بگیریم.
موسوى خوئینى‏ها- همان عبارت پیشنهاد کمیسیون «مجمع تشخیص مصلحت به دستور مقام رهبرى تشکیل مى‏گردد. اعضاى ثابت و متغیر این مجمع را مقام رهبرى تعیین مى‏نماید». این قسمت اول آن وقت مى‏رسیم به آن بخش دوم که وظایفش است.
نایب رئیس (هاشمى رفسنجانى)- وظایفش را بعد صحبت کنید. خیلى خوب این پیشنهاد را به رأى مى‏گذاریم، آقایانى که با این پیشنهاد اخیر ایشان براى این اصل یعنى ترکیب اصل این مى‏شود آقایانى که با این پیشنهاد موافق هستند، رأى بدهند (اکثر رأى دادند) تصویب شد. خیلى خوب از این اصل فارغ شدیم.
کروبى- حالا وظایف.
امامى کاشانى- ى ک پیشنهاد داریم ما این‏جا.
نایب رئیس (هاشمى رفسنجانى)- این‏که تمام شد.
امامى کاشانى- اضافة بر این یک سطر اضافه شود.
نایب رئیس (هاشمى رفسنجانى)- پیشنهاد مکتوب دارید؟
امامى کاشانى- نفرستادم ولى این‏جا هست.
نایب رئیس (هاشمى رفسنجانى)- خیلى خوب، حق‏تان محفوظ است، آقاى امامى بروید پنج تا امضا بگیرید، بیاورید.
منشى (یزدى)- در وظایف گزارش کمیسیون قهراً مقدم است، اگر شما پیشنهادى‏
Majlis:2 Volume:3 Sessions:29-41 Page:1522
براى تغییر دارید، بفرمایید.
موسوى خوئینى‏ها- بنده هم نوشته‏ام، وظایف را در آن پیشنهادم هست.
نایب رئیس (هاشمى رفسنجانى)- خیلى خوب آقاى مؤمن، اصل دوم را توضیح بدهند. آقاى امامى شما هم پیشنهادتان را تکمیل کنید و بدهید به ما. آقاى مؤمن توضیح بدهند اصل دوم را.
محمد مؤمن (مخبر کمیسیون)- اصل دوم، وظایف مجمع تشخیص مصلحت، عبارت است از:
1- تشخیص مصلحت نظام در موارد احکام حکومتى در صورتى که پس از طى مراحل قانونى بین مجلس شوراى اسلامى و شوراى نگهبان توافقى حاصل نشود.
2- حل معضلات نظام در مواردى که مقام رهبرى ارجاع مى‏دهد.
3- ارائه نظرات مشورتى به رهبر دربارة مسائل مربوط به وظایف و اختیارات رهبرى.
4- انجام وظایف دیگرى که با توجه به اصل صد و ده و صد و یازده مکرر بر عهده آنان قرار دارد.
عرض کنم که این وظایف بند اولش که مسأله تشخیص مصلحت نظام است در موارد احکام حکومتى با این خصوصیتى که آورده شده باز از همان فرمان مأخوذ است، عین فرمانى است که حضرت امام رضوان الله علیه در مورد تشکیل مجمع تشخیص مصلحت داشتند. من خواهش مى‏کنم توجه بفرمایید جناب آقاى موسوى اردبیلى هم عباراتى را که آقایان در نامه نوشته بودند و حضرت امام رضوان الله علیه پاسخ داده بودند، قرائت کردند. عرض کنم که نامه‏اى که به امضاى جناب آقاى موسوى اردبیلى، آقاى خامنه‏اى، آقاى حاج احمد آقا، آقاى موسوى نخست‏وزیر و آقاى هاشمى رفسنجانى هست، این طورى است: بسمه‏تعالى، محضر مقدس رهبر عظیم‏الشأن حضرت آیت‏الله العظمى امام خمینى دامت برکات وجوده الشریف، در سایه اظهارات اخیر آن وجود مبارک از لحاظ نظرى مشکلاتى که در راه قانون‏گذارى و ادارة جامعة اسلامى به چشم مى‏خورد برطرف شده و همان‏گونه که انتظار مى‏رفت این راهنمایى‏ها مورد اتفاق نظر صاحب‏نظران قرار گرفت مسأله‏اى که باقى مانده شیوة اجرایى اعمال حق حاکم اسلامى در مورد احکام حکومتى است.
بعد توضیح داده شده، در حال حاضر لوایح قانونى به چه صورت مى‏آید تا آخرش که، اطلاع یافته‏ایم که جناب‏عالى در صدد تعیین مرجعى هستید که در صورت حل نشدن اختلاف مجلس و شوراى نگهبان از نظر شرع مقدس یا قانون اساسى یا تشخیص مصلحت نظام و جامعه حکم حکومتى را بیان نماید.
اصل موضوع مسألة احکام حکومتى مورد کلام بوده و این‏که حضرت امام رضوان الله علیه هم این‏جا را مشخص بفرمایند. در جواب حضرت امام رضوان الله علیه فرمودند گرچه به نظر این‏جانب پس از طى این مراحل احتیاج نیست لکن براى غایب احتیاط، این مجمع را تعیین فرمودند. بنابراین به لحاظ این‏که آن موردى را که حضرت امام رضوان الله علیه تعیین فرمودند در موارد اختلاف‏نظر در موارد احکام حکومتى بود و اساساً حالا منهاى این جهت که حضرت امام این کار را کردند، اصلًا در غیر مسائل احکام حکومتى که احکامى است که روى‏
Majlis:2 Volume:3 Sessions:29-41 Page:1523
عناوین اولیه خود اسلام دارد. اصلًا معنا ندارد که اختلاف بین شوراى نگهبان و مجلس باشد مسائل دیات و حدود و قصاص و سایر موارد، احکام بیع و شراء و اینها که در خود اسلام مشخص شده، آن اصلًا معنا ندارد که شوراى نگهبان گفت این برخلاف نظر اسلام است، آنجا بیایند بگویند نه، مگر این‏که بخواهند، به خاطر مصلحتى که هست، جعل تکلیفى بکنند، در این‏جا که همان قهراً جعل احکام حکومتى مى‏شود، در این‏جا به مسألة اختلاف بین شوراى نگهبان در موارد احکام شرعى با مجلس در غیر مورد احکام حکومتى و مضافاً این‏که مورد فرمایش حضرت امام رضوان الله علیه بوده. روى این اصل عرض کنم که اولین وظیفه را اخذ شده از فرمایش حضرت امام رضوان الله علیه مسألة تشخیص مصلحت نظام در موارد احکام حکومتى قرار دادیم این یک.
مسألة حل معضلات نظام که بند دوم است مسأله‏اى است که رأى هم آورد در آن وظایف رهبرى، تقریباً آن عبارتى که آنجا نوشته شد، همین بود، حل معضلات نظام در مواردى که مقام رهبرى ارجاع مى‏دهد که این حالا گذشته از این‏که شورا به آن رأى داده، در کلام حضرت امام دستورى را که دادند راجع به تشکیل شوراى بازنگرى، در آنجا فرموده بودند که، مجمع تشخیص مصلحت براى حل معضلات نظام عین عبارتى را که مرقوم فرموده‏اند این است که: «مجمع تشخیص مصلحت براى حل معضلات نظام و مشورت رهبرى» که بنابراین باز حل معضلات نظام را هم چون فرموده بودند، این‏جا ذکر شد. بند سوم هم ارائه نظریات مشورتى است به رهبر که باز آن هم در فرمایش حضرت امام رضوان الله علیه بود، از این جهت ذکر شد.
بند چهارم هم که آمده ما با توجه به این مصوباتى که داشتیم در اصول گذشته یک سرى وظایف دیگرى را به عهدة مجمع تشخیص مصلحت گذاشتیم، در اصل صد و یازده مکرر، گفتیم که مجمع تشخیص مصلحت باید آن فقیهى را که مى‏خواهد، ضمیمه بشود به رئیس قوه قضائیه و رئیس جمهور در زمینه‏اى که رهبر از بین رفته باشد، رهبرى نداشته باشیم و خبرگان به نتیجه نرسیده باشند، آن فقیه شوراى نگهبان که باید تعیین بشود به انتخاب مجمع تشخیص مصلحت است. و همچنین باز مورد دیگرى هم بود که اگر یکى از این‏ها از بین بروند، مجمع تشخیص مصلحت آن نفر را معین مى‏کند، این بند چهار هم که آورده شده به خاطر این است که غیر از مسألة مشاورة با مقام رهبرى یک وظایف دیگرى هم مصوبات ما به عهدة مجمع تشخیص مصلحت گذاشته، روى این اساس این اصل تنظیم شده.
نایب رئیس (هاشمى رفسنجانى)- پیشنهادها مطرح بشود. آقاى خوئینى‏ها بفرمایید.
موسوى خوئینى‏ها- عرض کنم که فقط در یک مورد پیشنهاد بنده با پیشنهاد کمیسیون اختلاف دارد قطع نظر از عبارت. در پیشنهاد کمیسیون هست در مورد بند 2: حل معضلات نظام در مواردى که مقام رهبرى ارجاع مى‏دهد عبارت بنده هم همین را مى‏رساند ولى خوب عبارت کمیسیون رساتر است. بنده هم نوشته بودم براى حل معضلات نظام به تشخیص رهبر حالا همان «با ارجاع رهبر» بهتر است. آن مطلب دیگر «ارائه نظرات مشورتى به رهبر دربارة مسائل» به نظر بنده آن عبارت خود من بهتر است. «مشاوره در امورى که رهبرى به آنان‏
Majlis:2 Volume:3 Sessions:29-41 Page:1524
ارجاع مى‏دهد» یعنى رهبر از آنها مى‏خواهد که در این مسأله به من نظر مشورتى بدهید. آن عبارت کمیسیون مثل این است که اینها خودشان مکلفند بنشینند دربارة مسائلى مشورت کنند و به رهبر بگویند که ما به این نتیجه رسیدیم. این هم اختلاف ماهوى ندارد مى‏ماند فقط آن مسألة اختلاف بین مجلس و شوراى نگهبان تعبیرى که کمیسیون آورده «احکام حکومتى» اگر نیاورده باشد هم، همین است. بحث بر این است که مجلس قانونى وضع کرده، شوراى نگهبان مى‏گوید این مطابق موازین شرعى نیست، یا مى‏گوید خلاف قانون اساسى است. این‏جاست که باید ولى امر به عنوان حاکم مسلمین وارد قضیه بشود، اگر گفت، مصلحت هست، آن خلاف موازین شرع بودنش برطرف مى‏شود، به عنوان ثانوى درست مى‏شود. اصلًا احکام حکومتى، همین جاهاست عمدتاً. حالا ممکن است یک تعریف دیگرش هم این باشد، احکام حکومتى یعنى در کلیة مقرراتى که حکومت وضع مى‏کند و براى متخلفین مجازاتى تعیین مى‏کند، اینها مى‏شود احکام حکومتى، در مقابل آنجاهایى که خود شرع چیزى را اولًا ممنوع کرده و حرام کرده ممکن است این تعریف را برایش بگوییم ولى به نظر بنده این تعبیر آورده نشود مطلب واضح است، آوردنش بعداً ایجاد اشکال مى‏کند، تفسیرش چیست؟ معنایش چیست؟ ارجاع بدهیم به شوراى نگهبان، کلمة احکام حکومتى یعنى چه، اصلًا آوردنش هیچ مشکلى را حل نمى‏کند، بهتر است پس بنابراین نباشد.
تعبیر کمیسیون این است که پس از طى مراحل قانونى بین مجلس شوراى اسلامى و شوراى نگهبان توافقى حاصل نشود، گفته‏اند اگر بعد از طى این مراحل توافق حاصل نشود، عبارت بنده خلاصه‏تر است و همین معنا را مى‏رساند. گفته‏ایم «تعیین تکلیف مواردى که شوراى نگهبان مصوبات مجلس شوراى اسلامى را تأیید نمى‏کند». جناب آقاى هاشمى فرمودند که این معنایش این است، به محض این‏که گفت من قبول ندارم، برود به مجمع، نه. این برگشتش آیین‏نامه دارد. تأیید نمى‏کند، یعنى همان به محض این‏که گفت یا نه برگردد به مجلس، مجلس اگر خواست نظرات شوراى نگهبان را تأمین بکند؟ این دیگر قانون اساسى نمى‏خواهد. در قانون اساسى ما مى‏خواهیم بگوییم جایى که شوراى نگهبان نظر مجلس را قبول نمى‏کند، این‏جا جایى است که مجمع وارد قضیه بشود. اما آیا بلافاصله یا بعد از طى مراحل قانونى چند نوبت است؟ اینها دیگر در واقع برگشتش به قوانین عادى و آیین‏نامه است. با این تفاسیر عبارتى که بنده پیشنهاد کردم فکر مى‏کنم، یک مقدارش تفاوت عبارتى است، یک مقدار جزئى‏اش تفاوت جوهرى است که «تعیین تکلیف مواردى که شوراى نگهبان مصوبات مجلس شوراى اسلامى را تأیید نمى‏کند» فقط همین‏جاست اختلاف پیشنهاد بنده با کمیسیون.
نایب رئیس (هاشمى رفسنجانى)- خوب به هر حال عبارتى که الان مى‏خواهید در اصل بعدى بدهید، الان اصل مستقل نیست، مى‏خواهید اصل مستقل کنید؟
منشى (یزدى)- دو تا را شاید به شکل یک اصل پشت سر هم مى‏خواهید بگویید.
نایب رئیس (هاشمى رفسنجانى)- حالا شما عبارتى را که مى‏خواهید به رأى بگذارید، بخوانید که مخالف و موافق پیشنهاد صحبت کنند.
موسوى خوئینى‏ها- ى ک بند است دیگر، چون دو و سه را قبول داریم، همان‏طور که‏
Majlis:2 Volume:3 Sessions:29-41 Page:1525
کمیسیون آورده. بند (1) کمیسیون گفته تشخیص مصلحت نظام، بنده عرض کرده‏ام «تعیین تکلیف مواردى که شوراى نگهبان مصوبات مجلس شوراى اسلامى را تأیید نمى‏کند»، یعنى بند (1) را به جایش این عبارت را بگذاریم. (هاشمى رفسنجانى)- خیلى خوب.
منشى (یزدى)- جناب آقاى موسوى اردبیلى مخالف.
موسوى اردبیلى- من عرضم همان راجع به بند یک است، ایشان فرمودند که اختلاف جوهرى دارد. آن چیزى که جناب آقاى مؤمن قرائت فرمودند، این از روى نامه‏اى است که از طرف آقایان نوشته شده و امضا کرده‏اند مورد خاص را از امام خواسته‏اند، راجع به مجمع تشخیص مصلحت و ایشان هم در همان مورد خاص گفته‏اند. اصلًا نظر ایشان این است. اگر ما مقیدیم به این‏که ببینیم به ما چه ارجاع شده؟ مجمع تشخیص مصلحتى که در نظر حضرت امام بوده، این در موارد حکم حکومتى بوده و حکم حکومتى چنان معضله‏اى نیست که اگر تعبیرش در این‏جا بیاید مورد تنازع بشود، حکم حکومتى چیست، غیر حکم حکومتى چیست؟ حالا اگر ما فرض کنیم، در جاهاى دیگر هم هست، بالاخره آنجایى که به ما اجازه داده شده، نامه نوشته شده و درخواست شده از امام و امام جواب داده، مشخصاً این مورد است. آن را باید بحث کنیم ببینیم آیا در موارد دیگر چه مى‏شود، چه نمى‏شود؟ لذا من نظرم این است، این بند اول را چون مبنایش مبناى نامه‏هایى است که از طرف آقایان نوشته شده و امام داده حتماً این کلمة حکم حکومتى بیاید بهتر است و اما آن دو مورد دیگرى که از نظر لفظى بود من حرفى ندارم.
نایب رئیس (هاشمى رفسنجانى)- موافق صحبت کند.
منشى (یزدى)- موافق با این پیشنهاد اگر کسى هست صحبت مى‏کند، (اظهارى نشد) موافق ندارد.
نایب رئیس (هاشمى رفسنجانى)- آقاى مؤمن جناب‏عالى مى‏توانید، مخالفت‏تان را بگویید، چون کسى موافق نمى‏خواهد صحبت کند.
محمد مؤمن (مخبر کمیسیون)- عرض کنم من با توجه به توضیحاتى که خودم عرض کردم و حاج آقاى موسوى هم مجدداً فرمودند، نیازى نمى‏بینم دیگر صحبت کنم.
موسوى اردبیلى- نه دیگر مسأله حل است چیزى اضافه بر این نیست.
محمد مؤمن- روشن است با آن توضیحات.
نایب رئیس (هاشمى رفسنجانى)- آقاى مشکینى هم، پیشنهاد داده‏اند که این حکومتى حذف بشود، اگر ایشان هم مى‏خواهند مستقل صحبت کنند مستقل هم قابل طرح است، چون آقاى موسوى خوئینى‏ها ضمن چیزهاى دیگرى بود، ایشان مستقلًا همین پیشنهاد را دارند.
على مشکینى- بسم الله الرحمن الرحیم. من هم پیشنهادم همین بود که، این حکم حکومتى را تبدیل کنیم به مطلق مصوبات مجلس در صورتى که پس از طى مراحل قانونى بین مجلس شوراى اسلامى و شوراى نگهبان توافقى حاصل نشود. تأیید نشود را نه، توافقى حاصل نشود، اولش هم تعیین تکلیف، من آن را هم قبول دارم این جورى بود که، تشخیص مصلحت نظام در موارد مصوبات مجلس که توافق حاصل نشود این مصوبات مجلس عمده نظرم بود که جاى احکام حکومتى این باشد و اعم باشد و اختصاص به احکام حکومتى نداشته باشد و این بهتر از آن است که در این‏جا است.
Majlis:2 Volume:3 Sessions:29-41 Page:1526
منشى (یزدى)- من مخالف هستم اجازه بدهید توضیح مختصرى بدهم.
جنتى- ى ک جمله عرض کنم که این کلمة تشخیص مصلحت را این اسم را باید یک جایى بگنجانیم، این معنا ندارد که اسم را حذفش کنیم.
منشى (یزدى)- حالا مخالف اگر اجازه مى‏دهید صحبت کنم.
نایب رئیس (هاشمى رفسنجانى)- صحبت کنید.
محمد یزدى- من به عنوان مخالف با این پیشنهاد عرض مى‏کنم، عنایت بفرمایید اگر کلمة حکومتى را از این‏جا، یا احکام حکومتى را برداریم و بگوییم مواردى که بین مجلس و شوراى نگهبان توافق حاصل نشود، اصلًا این کار مجمع کاملًا لغو خواهد شد، چرا؟ به خاطر این‏که قانون اساسى مشخص کرده که کلیة مصوبات مجلس باید برود شوراى نگهبان، شوراى نگهبان هم بررسى مى‏کند از نظر عدم تخالفش با شرع و عدم تخالفش با قانون اساسى، بعد هم مى‏گوید مثلًا خلاف قانون اساسى است یا خلاف قانون شرع است. طبق آیین‏نامه مى‏آید مجلس، مجلس مى‏گوید که با این اصلاح مشکل شما حل مى‏شود، مشکل ما هم حل مى‏شود و موارد فراوانى بوده است که وقتى نظر شوراى نگهبان آمده است مجلس و با هم صحبت کرده‏اند، خود مجلس یک کمى جابه‏جا مى‏کند عبارت را، مفاهیم را جابه‏جا مى‏کند و مى‏گوید بسیار خوب هم اشکال شرعى یا قانون اساسى ندارد و هم منظورش تأمین شده، بنابراین توافق حاصل نشود، بیشتر در آنجایى است که مجلس مى‏گوید این مطلب را من مى‏خواهم، شوراى نگهبان هم مى‏گوید این خلاف قانون اساسى است یا شوراى نگهبان مى‏گوید خلاف شرع است و به هیچ‏وجه دیگر نمى‏توانند به توافق برسند، طبعاً مطابق وظیفه‏اى که مجلس دارد و وظیفه‏اى که شوراى نگهبان دارد، آنجایى که نمى‏توانند به توافق برسند به خاطر این است که شورا مى‏گوید، خلاف شرع یا خلاف قانون اساسى است، مجلس هم مى‏گوید این را من لازم دارم، یعنى مجلس که سیاست‏گذار هست لزوم اجراى این قانون را در کشور لازم مى‏داند، شوراى نگهبان هم مى‏گوید اجراى این با شرع تطبیق نمى‏کند یا با قانون اساسى تطبیق نمى‏کند. طبیعى است که این مورد است که مى‏بایست یک جمعى بررسى بکنند، اگر لزوم اجراى این قانون واقعاً در حدّى است که اگر اجرا نکنیم مشکلاتى پیش مى‏آید، خوب طبیعى است که آن جمع همان جمعى است که مصلحت را تشخیص مى‏دهند. یعنى تشخیص مى‏دهند که لازم است ولو خلاف شرع هم هست لازم است، ولو خلاف قانون اساسى هم هست لازم است و لذا مى‏بینید، همین اعضاى شوراى نگهبان همین‏طور که مکرر این‏جا صحبت شده، در شوراى نگهبان مى‏گویند خلاف شرع است یا خلاف قانون اساسى است ولى وقتى مى‏آیند در جمع مجمع تشخیص مى‏نشینند وزیر مربوط مطالبش را توضیح مى‏دهد، سران سه قوه هم مطالب را مى‏شنوند یا توضیحات لازم را مى‏دهند. مجموعه به این نتیجه مى‏رسند که اگر واقعاً این قانون الان اجرا نشود براى کشور مشکل به وجود مى‏آید و لازم است این مشکل براى کشور حل بشود، طبعاً همان کسى که مى‏گفت خلاف شرع است، مى‏گوید به عنوان ضرورت و به عنوان رفع مشکل این قانون اجرا بشود و تشخیص مى‏دهد مصلحت اجرا را در کشور، پس از این تشخیص حکم مى‏کند به لزوم اجرا و حل مى‏شود و اصلًا فلسفة تشکیل مجمع تشخیص مصلحت فقط حالا فقط هم که عرض مى‏کنم بیشتر این مورد هست. بعد حضرت امام در نامه‏اى که مرقوم‏
Majlis:2 Volume:3 Sessions:29-41 Page:1527
فرمودند زائد بر این، معضلات را هم اشاره کردند، شاید یکى از معضلات این است، معضلات دیگر هم ممکن است پیش بیاید که در ارتباط با مجلس و شورا نباشد، در ارتباط با دولت باشد و مسائل دیگرى که مثلًا مسائل مالى آن است، مسائل اطلاعاتى آن است و مسائل دیگرى که مجمع تشخیص مى‏دهد. بنابراین اگر عنوان مجمع تشخیص مصلحت است، حتماً باید مسائل موارد احکام حکومتى باشد. این‏که فرمودید در مواردى پیش مى‏آید که احکام حکومتى نباشد و مصلحت هم هست، بله ممکن است واقعاً یک مواردى هم باشد، مصلحت هم باشد اما این مصلحتى است که مجلس هم مى‏تواند تشخیص بدهد، قانون هم برایش مى‏گذارد، شوراى نگهبان هم مى‏گوید اشکالى ندارد، عمل بکنید. نه خلاف قانون اساسى و نه خلاف شرع است، عمل هم مى‏کنند، بنابراین با حذف کلمه «احکام حکومتى» من مخالف هستم.
سید هادى خامنه‏اى- خوب اگر خلاف شرع باشد چه؟
منشى (یزدى)- آنجا که باشد مى‏آید مجمع تشخیص، در آنجا که نیست که خود مجلس و شورا عمل مى‏کنند، خود مقدمات اجرایى عمل مى‏کنند یعنى مجارى عادى.
این جمله آخر که پس از طى مراحل قانونى هست مى‏خواستم اشاره کنم که اگر با طى مراحل قانونى مشکل کشور حل مى‏شود مجلس سیاست‏گذارى‏اش را مى‏کند، شوراى نگهبان هم مى‏گوید هیچ اشکالى ندارد عمل مى‏کنند حتى اگر آن هم اشکال شرعى مى‏کند مى‏آید مجلس رفع اشکال شرعى‏اش را مى‏کنند. به منظور اصلى خودشان هم مى‏رسند. خوب از مجارى عادى حل شده، این‏جا نیاز به تشخیص مصلحت نیست. نیاز به تشخیص مصلحت فقط آنجایى است که واقعاً نشود این مشکل حل بشود، خود به‏خود این مجمع، مجمع تشخیص مصلحت است.
محمد مؤمن- من با این‏که حاج آقا مشکینى صحبت فرمودند یک توضیحى بدهم.
نایب رئیس (هاشمى رفسنجانى)- بفرمایید آقاى مؤمن.
محمد مؤمن- آقاى موسوى! شما هم لطف بفرمایید.
موسوى خوئینى‏ها- من صرف‏نظر کردم.
منشى (یزدى)- اگر صرف‏نظر کردند دیگر صحبت نکنید.
مؤمن- حاج آقا مشکینى فرمودند، این عبارات تشخیص مصلحت نظام در موارد احکام حکومتى در صورتى که توافق حاصل نشود تمام اینها مأخوذ از نامه و جوابى است که حضرت امام دادند. ملاحظه بفرمایید!
اول در سؤال که آقایان نامه نوشته‏اند نوشته‏اند مسأله‏اى که باقیمانده شیوه اجرایى اعمال حق حاکم اسلامى در موارد احکام حکومتى است. ایشان در جواب که مرقوم فرموده‏اند، فرموده‏اند که: «لکن براى غایت احتیاط (لطف کنید) در صورتى که بین مجلس شوراى اسلامى و شوراى نگهبان شرعاً و قانوناً توافق حاصل نشد.» ببینید! باز ما «توافقى حاصل نشود» آوردیم، عین همان است که حضرت امام فرموده‏اند. آن وقت مجمعى مرکب از فقهاى محترم فلان تا این‏که مى‏فرمایند: «مجمعى براى تشخیص مصلحت نظام اسلامى». این هم «تشخیص مصلحت نظامش» که رویش حرف بود که تعیین تکلیف بشود مأخوذ از فرمایش امام است هم «موارد احکام حکومتى» و هم «در صورتى که پس از طى مراحل بین مجلس و
Majlis:2 Volume:3 Sessions:29-41 Page:1528
شوراى نگهبان توافق حاصل نشود» تمامش مأخوذ از این نامه و جواب نامه است.
نایب رئیس (هاشمى)- خوب، حالا این دو تا مسأله است. آقاى خوئینى‏ها اگر پس گرفتند پیشنهاد آقاى مشکینى به اعتبار خودش باقى است. ما وقتى برگشتیم این‏جا بعد از تنفس مطرح مى‏کنیم.
محمد مؤمن- پیشنهاد آقاى مشکینى مطرح شد و ایشان هم مخالف پیشنهاد حاج آقا بودند.
 (جلسه ساعت 20/ 18 به عنوان تنفس تعطیل و مجدداً ساعت 45/ 18 به ریاست آیت‏الله مشکینى تشکیل شد).
رئیس (مشکینى)- بسم الله الرحمن الرحیم. جلسه رسمى است. دستور تعقیب بفرمایید.
نایب رئیس (هاشمى)- آقاى خوئینى‏ها پیشنهادشان را پس گرفتند. آقاى مشکینى پیشنهادشان باقى است چون ایشان در موافقت با آقاى خوئینى‏ها صحبت کردند خودشان مستقلًا مى‏توانند مطرح کنند رأى بگیریم.
رئیس (مشکینى)- بسم الله الرحمن الرحیم. طبیعى است که نمایندگان در رابطه با قانون اساسى مانند فقهایى مى‏مانند که از کتاب و سنت استفاده فروع مى‏کنند. قانون اساسى مثل کتاب و سنت است مثلًا و نمایندگان از کلیات آن تفریعاتى استنباط مى‏کنند، اینها مستنبطین هستند. مثلًا در قانون اساسى اگر بگوید که دولت مى‏تواند از مردم سرباز بگیرد این کلى است.
خصوصیاتش، از مردها، زن‏ها، جوان‏ها، پیرمردها، یک سال، دو سال این جزئیات و فروع همین فروع استنباطى است نظیر این‏که فقها از کتاب و سنت استنباط مى‏کنند. بعد در برابر این مستنبطین که فروعى را استنباط کرده‏اند 5- 6 نفر دیگر، فقهاى دیگرى متخصصین دیگرى هم تعیین شده که آنها هم بر استنباط اینها ناظر باشند. کأنه آنها هم یک عده مستنبطین هستند که از قانون اساسى مطالبى را استنباط مى‏کنند. گاهى این دو طایفه طبیعى است که انظارشان در کیفیت استنباط با هم تخلف پیدا مى‏کند و راه تخالف هم البته همه‏اش مربوط به احکام حکومتى نمى‏شود. تخالف گاهى در تطبیق کلى بر مصداق است. یعنى نماینده‏ها از کلى یک جور مصداق مى‏فهمند، شوراى نگهبان هم از کلى یک مصداق دیگر مى‏فهمد، این تخالف در مصداق مى‏شود این یک جور تخالف مى‏شود. گاهى در عروض و عدم عروض عنوان ثانوى مى‏شود که نماینده‏ها خیال مى‏کنند که مصادیق کلى همین است و عناوین دیگرى عارض نشده و فقهاى نگهبان مى‏بینند که نه یک عنوان دیگرى عارض شده، این‏جا حکم اولى قانون تغییر پیدا کرده، این‏جاست که مسأله، مسأله حکم حکومتى مى‏شود و گاهى در تطابق خود قانون یا شرع اختلاف پیدا مى‏شود. شوراى نگهبان مى‏گوید این قانون با شرع تطابق ندارد، چنانچه در بعضى از جاها اتفاق افتاده و گاهى اختلاف‏نظر نمایندگان و شوراى نگهبان در ابهام و اجمالى از قانون سبب مى‏شود که در قانون ابهام و اجمالى هست، اختلاف نظر پیدا مى‏شود. به هر حال پس بنابراین، این دو ارگان طبیعى است که با هم اختلاف پیدا خواهند کرد و همه اختلافات هم بر نمى‏گردد به احکام حکومتى. فلذا؛ مجمع تشخیص مصلحت حالا اسم تشخیص مصلحت که ذکر شده این را هم قرینه نگیرید به این‏که تمام موارد حل اختلاف‏شان باید مربوط به حکم حکومتى باشد. فى‏الجمله بعضى جاها حکم حکومتى است، اسم تشخیص مصلحت عیبى ندارد. به هر حال اینها با هم اختلاف پیدا مى‏کنند و یکى از برکات وجود مجمع‏
Majlis:2 Volume:3 Sessions:29-41 Page:1529
تشخیص مصلحت این مى‏شود که بین اینها توافق حاصل نشد این توافق را آنها یک قضاوتى بکنند، حل اختلاف کنند، چه در آن مواردى که احکام حکومتى باشد یا غیر حکومتى باشد این واقعاً یک نهاد بسیار عالى مى‏شود راجع به این موضوع که ما گاهى دیده‏ایم که آقایان از مجلسین اظهار ناراحتى کرده‏اند که ما این قانون را مى‏خواستیم تسلیم کنیم، شوراى نگهبان چنین گفت و آنها مى‏گویند چنین مى‏کنند. در موارد اختلاف یک نهادى باشد حل اختلاف کند در صورتى که نظرها با هم جور نیاید یک وجود پر برکتى است و لذا بنده معتقدم به این‏که عبارت این باشد. تشخیص مصلحت نظام در موارد مصوبات مجلس شوراى اسلامى در صورتى که پس از طى مراحل قانونى بین مجلس شوراى اسلامى و شوراى نگهبان توافقى حاصل نشود این عبارت باشد. والسلام.
نایب رئیس (هاشمى)- موافق و مخالف صحبت کنند.
منشى (یزدى)- مخالف آقاى طاهرى بفرمایید.
طاهرى خرم آبادى- بسم الله الرحمن الرحیم. اختلاف بین مجلس و شوراى نگهبان چند صورت برایش متصور است؛ یکى این‏که مجلس یک قانونى را تصویب کند و شوراى نگهبان بگوید این خلاف شرع است، برگردد به مجلس، مجلس هم لزومى در اجراى این قانون به آن شکلى که تصویب شده نمى‏بیند. مجلس مى‏آید تغییراتى در آن مى‏دهد و این‏جا اختلافى به وجود نمى‏آید قهراً، این یک فرض، یک فرض دیگر این است که مجلس قانونى تصویب مى‏کند، شوراى نگهبان مى‏گوید این خلاف شرع است یعنى با احکام اولیه سازش ندارد. مجلس مى‏بیند اجراى این قانون لازم و ضرورى حالا یا در حدّ ضرورت یا در حدّ مصالح کشور و مصالح نظام، این‏جا خواه‏ناخواه ما باید براى خاطر مصالح نظام از آن حکم شرعى روى عنوان اولى صرف‏نظر کنیم. این‏جا جایى است که مى‏آید روى مجمع تشخیص مصلحت یعنى درست آن موردى که از نامه امام استفاده مى‏شود همین مورد است، مصلحت اقتضا مى‏کند که این قانون اجرا بشود و طبق عناوین اولیه هم خلاف شرع است. این‏جا باید بیاید مجمع تشخیص مصلحت اگر واقعاً تشخیص مصلحت تشخیص داد که این لازم است اجرا بشود البته بعد از طى آن مراحلى که قانوناً رد مى‏شود و مى‏آید. این‏جا مى‏شود همان حکم حکومتى یعنى به خاطر حکم ولى امر یا خود ولى امر مستقیماً یا از طریق مجمع تشخیص مصلحت از آن حکم شرعى صرف‏نظر مى‏شود. مى‏ماند مورد سوم که بحث در این مورد سوم است که حاج آقاى مشکینى هم به آن اشاره کردند و آن این است که در یک جایى که مجلس یک قانونى را تصویب مى‏کند و شوراى نگهبان مى‏گوید این خلاف شرع است مصلحت و ضرورتى هم براى اجرایش نیست. اما در عین حال یک اختلافى از نظر حکم اولى بین مجلس و بین شوراى نگهبان هست. مثلًا مجلس ممکن است بگوید اصلًا این خلاف شرع نیست، شما که گفته‏اید خلاف شرع است، همان طور که آقاى هاشمى هم اشاره کردند ممکن است بعضى از خود اعضاى شوراى نگهبان هم بگوید خلاف شرع نیست ولى اکثریت گفته‏اند خلاف شرع است. اگر ما این‏جا را به اطلاق بگذاریم قهراً در این مورد هم باید ما قول فصل را بدهیم به مجمع تشخیص مصلحت. یعنى بگوییم مجمع تشخیص مصلحت این‏جا اگر گفت خلاف شرع است قانون رد بشود، اگر گفت خلاف شرع نیست قانون عملى بشود و در این‏جا هیچ وجه و لزومى ندارد که بیاییم مرجع تشخیصى حکم شرعى را از
Majlis:2 Volume:3 Sessions:29-41 Page:1530
غیر شرعى از شوراى نگهبان که قانون اساسى به آن داده برداریم بدهیم به یک مجمعى فوق. در آنجایى که مصلحت اقتضا مى‏کند خوب این کار را بکنیم و بیاییم بگوییم به این‏که از این حکم شرعى صرف‏نظر کنیم به خاطر مسائل نظام. فرض بر این است که این‏جا مصلحت هم چنین اقتضایى نمى‏کند. فقط مسأله، مسأله اختلاف نظر در تشخیص حکم شرعى است (خواهش مى‏کنم از آقایان که دقت بفرمایید به عرض من) این‏جا فرض این است که فقط اختلاف‏نظر هست در تشخیص حکم شرع نیست. این‏جا ما بیاییم این مطالبى را که قانون اساسى به شوراى نگهبان داده از او بگیریم بدهیم به یک نهاد دیگر هیچ وجهى ندارد. اگر به اطلاق گذاشتید این مورد را هم شامل مى‏شود. دلیلش این است که جناب آقاى هاشمى هم در همان موافقتى که ذکر کردند گفتند همه موارد این نیست، این هم یکى از مواردش است. اطلاق این‏جا را هم شامل مى‏شود و ما براى این‏که اطلاقش این‏جا را شامل نشود باید مسأله را در همان حدود مصلحت قرار بدهیم که فرمایش امام هم همین است.
منشى- آقاى نورى موافق.
عبدالله نورى- بسم الله الرحمن الرحیم. من فکر مى‏کنم مطالبى که جناب آقاى طاهرى مطرح فرمودند مربوط مى‏شود به پیشنهادى که حاج آقا موسوى خوئینى‏ها داشتند و خودشان هم فرمودند من الان نمى‏خواهم مطرح کنم. عبارت این بود: تعیین تکلیف مواردى که شوراى نگهبان مصوبات مجلس شوارى اسلامى را تأیید نمى‏کند. اگر این عبارت بود اشکال شما وارد بود ولى اصلًا بحث روى این عبارت نیست. بحث روى این عبارت است که ما گفتیم تشخیص مصلحت نظام نه تعیین تکلیف، بعد اضافه شده در موارد احکام حکومتى در صورتى که پس از طى مراحل قانونى بین مجلس شوراى اسلامى و شوراى نگهبان توافقى حاصل نشود. الان بحث سر این است که اگر شما تشخیص مصلحت نظام فرمودید دیگر اصلًا بحث این‏که شرع دست کیست نداریم این‏جا، اصلًا آن مطرح نیست. این‏جا بحث این نیست که شوراى محترم نگهبان بگوید چه مشروع است، چه مشروع نیست. بحث این است که در این‏جا اگر گفته شد تشخیص مصلحت نظام در صورتى که پس از طى مراحل قانونى بین مجلس شوراى اسلامى و شوراى نگهبان توافقى حاصل نشود همه مسائلى را که مى‏فرمایید شامل مى‏شود. این جمله، نه تعیین تکلیف، بحث روى این جمله است که تشخیص مصلحت نظام بیاید. از طرف دیگر مواردى که الان مطرح فرمودید اتفاقاً بسیار خوب بود. آنجایى که مجلس بدون توجه یک مسأله‏اى را مطابق با شرع نبوده و رأى داده به آن آمده شوراى محترم نگهبان رد فرموده‏اند، برگشته اصلاح مى‏شود، اصلًا مشکلى ندارد. اتفاقاً بحث دقیقاً آنجایى است که با عنایت رأى داده، آنجایى که با عنایت رأى داده یک مورد را مطرح بفرمایید که این با شوراى نگهبان سر مسأله شرعى درگیر بشود اصلًا آن مورد بحث نیست دقیقاً آنجایى است که مصلحت نظام را رویش شبهه داشتیم. مى‏گوییم خیلى خوب نه مجلس تعیین تکلیف کند براى مصلحت نظام، نه شوراى محترم نگهبان تعیین تکلیف کند. این موردى که وقتى به مجلس گفته مى‏شود مى‏گوید: بلى مى‏دانم مطلبى که گفته مى‏شود از طرف شوراى نگهبان این است ولى من مصرم روى این‏که این نظر بماند نمى‏گویم هم تعیین تکلیف شرعى باید با من است. بحث تشخیص مصلحت‏
Majlis:2 Volume:3 Sessions:29-41 Page:1531
نظام را آوردیم، یعنى تعبیر این است. اما اثر منفى که به نظر من این جمله دارد این است که اگر ما آمدیم گفتیم تشخیص مصلحت نظام در موارد احکام حکومتى، مسلماً این یک قید احترازى و اضافى است که باید معنا بدهد. معنا دست شوراى محترم نگهبان است که مى‏خواهد تفسیر کنند، مى‏گویند ما در تشخیص مصلحت نظام در قانون اساسى نگفتیم که بیاید سراغ شوراى تشخیص مصلحت. این در اختیار آنجا نیست، مى‏ماند موارد احکام حکومتى که حداقل بنده نمى‏دانم که احکام حکومتى وقتى رفتیم در قالب قانون و چیزى که به صورت قانون تصویب شده و آمده شوراى نگهبان و همین مراحلش را گذرانده یعنى چه؟ یعنى دیگر غیر از این چه داریم؟ پس این قید احترازى و اضافى باید معنا پیدا کند. خودبه‏خود یک سلسله از مواردى را که تشخیص مصلحت نظام ممکن است باشد. لابد مى‏خواهیم دیگر شامل نشود، براى این‏که اگر شامل مى‏شود تشخیص مصلحت نظام باز قید مى‏شود «اضافى»، خیلى خوب حالا مى‏رویم سراغ همان موارد که اتفاقاً بین مجلس (به نظر من اصلًا چنین موردى نداریم) و شوراى محترم نگهبان در موردى اختلاف شد، اختلاف هم جدى شد و آقایان محترم شوراى نگهبان مى‏فرمایند، درست است که شما این را تشخیص مى‏دهید ولى این جزو موارد احکام حکومتى نیست، حالا این‏جا چه باید بشود؟ یعنى این مورد را چه کسى بناست رفع اختلاف بکند که مصالح نظام هست ولى احکام حکومتى نیست. البته عرض کردم من مصداق آن را نمى‏فهمم یعنى چه؟ خیلى خوب اگر نداریم که پس همین، تعبیر «تشخیص مصلحت نظام» به نظر مى‏رسد کافى است، بحث هم بحث تعیین تکلیف نیست. من فکر مى‏کنم جناب آقاى هاشمى بحث، عمدتاً روى تعبیرى بوده که در پیشنهاد آقاى موسوى است (تعیین تکلیف) اگر برویم سراغ تشخیص مصلحت نظام که این‏جا آمده فکر مى‏کنم مشکل حل بشود و این جمله در موارد احکام حکومتى یا قید اضافى است لزومى ندارد و یا احترازى است باید معنا بشود که منظور چیست؟
منشى (یزدى)- اگر که باز مخالف و موافق صحبت مى‏کند من در مخالفت باز نام نوشته‏ام، آقاى خوئینى‏ها هم موافقند اگر یک دور دیگر صحبت مى‏شود بشود اگر نه که دیگر ...
نایب رئیس (هاشمى)- نه کافى است دیگر، آقاى مؤمن توضیح بدهند.
طاهرى خرم آبادى- هر جا مصلحت نظام بود همان‏جا حکم حکومتى است. اصلًا نداریم مصداقى که ...
نایب رئیس (هاشمى)- پس شما مى‏فرمایید قید توضیحى است.
طاهرى- بله.
نایب رئیس (هاشمى)- خوب قید توضیحى نباشد.
طاهرى- بهتر است اگر باشد.
نایب رئیس (هاشمى)- آقاى مؤمن بفرمایید.
محمد مؤمن (مخبر کمیسیون)- اجازه بفرمایید! این مقدماتى را که حاج آقا مشکینى در تبیین پیشنهاد داشتند ظاهراً کم‏لطفى است. یعنى این طور نیست که قانون اساسى به منزله کتاب و سنت باشد و نمایندگان استنباط کنند براى این‏که این قوانین را که آقایان قرار مى‏دهند هیچ‏کدام‏شان مدعى نیستند که از عموم قانون اساسى یک‏جا استفاده مى‏شود. بلکه قانون اساسى اگر بخواهیم حساب کنیم یک اصول کلیه‏اى است و اگر بخواهیم تشبیه بکنیم حاج آقا نظیر آن روایت صحیحه‏
Majlis:2 Volume:3 Sessions:29-41 Page:1532
زراره است که پیغمبر (ص) را خداوند به مرحله کمال رساند و آن وقت «فوض‏الیه امر دینه» که هر طور خودش مصلحت مى‏داند تنظیم کند. منتها این‏که قانون اساسى و همچنین شرع، یک ضوابط کلى است که آقایان نمایندگان باید در آن مصلحت‏اندیشى‏هایى که مى‏کنند این را رعایت کنند نه این‏که هر چه که قرار مى‏دهند از قانون اساسى استفاده بشود. قانون اساسى و همچنین شرع یک حدود و مرزهایى است که نباید از آن تجاوز بکنند، نه از آن استفاده کنند. حالا هم از این گذشته براى این‏که کوتاه بشود صحبت من، عرض کردم که ما این قید را که آوردیم تمام خصوصیاتش را از فرمایش حضرت امام استفاده کردیم. فقط مسأله‏اى که مورد عنایت آقایان بود، جناب آقاى نورى! این بود که قید توضیحى است دیگر بیشتر از این‏که نبود. خیر، قید احترازى است. براى این‏که اگر باشد تشخیص مصلحت نظام در صورتى‏که توافق حاصل نشود هم جایى را که به لحاظ قانون اساسى مورد اعتراض شوراى نگهبان باشد شامل مى‏شود و هم جایى را که به لحاظ شرع باشد و حال آن‏که بلا اشکال مصلحت نظام که حضرت امام فرمودند و احکام حکومتى هست مربوط ... البته فرمایش امام قبلًا نسبت به قانون اساسى هم بود ولى الان اگر آقایان واقعاً مى‏خواهند با این حرف‏شان بگویند یعنى قانون اساسى هم نه قانون اساسى؟ اگر این حرف است که من گمان نمى‏کنم این حرف را شما بخواهید بگویید، من گمان نمى‏کنم یعنى قانون اساسى (یزدى- از این جهت فرق نمى‏کند بلى شرعاً و قانوناً هر دو هست) بسیار خوب، اگر حرف است که مسأله‏اى نیست، بسیار خوب پس اگر مسأله این است تشخیص بدهند مصلحت نظام را و قانون اساسى را هم بگذارند کنار بنده حرفى ندارم اگر این است واقعاً شورا ...
ى زدى- در موردى که تشخیص مى‏دهند.
مؤمن- من مى‏دانم ولى اگر آقایان نظرشان این است. اجازه بفرمایید: (موسوى اردبیلى- اینها قرآن را کنار مى‏گذارند.) نه، حاج آقا! این یک مقدارى البته مزاح است، همه آقایان توجه دارند که مزاح است. قوانین شرع روى موضوع مصالح است و اگر موضوع و مصلحت عوض شد حکم روى موضوع عوض مى‏شود، نه حکم شرع کنار گذاشته بشود. شرع در صورتى که مصلحت نباشد حکمى دارد و وقتى مصلحت باشد حکم دیگر. بنابراین تشخیص مصلحت نظام تشخیص موضوع حکم شرع است. ما خیلى هم که اصرار داشتیم در آن جمع‏ها روى همین حساب بود. تشخیص موضوع حکم شرع است با عنایت به این‏که حکم شرع منهاى این تشخیص فرض حرمت است، با این تشخیص احیاناً وجوب یا جواز ممکن است بشود. اما اگر آقایان پایبندند که ما در دنیا متهم به این نشویم که اصلًا نظامى نداریم و هر چه را از اول تا آخر قانون اساسى آوردیم اگر بیایند 4 نفر یک جا بنشینند بگویند مصلحت نیست که این طور باشد خداحافظ شما! اگر واقعاً شما مى‏خواهید قانون اساسى را که اصولش را تنظیم مى‏کنید این طورى باشد که هر وقت آمدند 5 نفر مثلًا یا 10 نفر یا 13 نفر فوقش 13 نفر را رئیس جمهور قرار داده عمل به قانون اساسى بر اساس این است که از این 13 نفر 7 نفر که گفتند نه مصلحت نیست، این‏جا قانون اساسى را رعایت بکنیم. اگر واقعاً نظر آقایان این است که این‏جا با قانون اساسى مى‏خواهید خداحافظى کنید عیب ندارد قید را بردارید. ولى ما که در این‏جا گفته‏ایم تشخیص مصلحت نظام و موارد احکام حکومتى را هم آوردیم عیناً توجه داشتیم به این‏که از این‏
Majlis:2 Volume:3 Sessions:29-41 Page:1533
پس همان‏طور که حضرت امام هم قبلًا مى‏فرمودند ما نمى‏خواهیم خلاف قانون اساسى کارى بکنیم. اگر هست موردى است که موضوع حکم شرع منهاى مصلحت چیزى است که مى‏خواهیم تشخیص مصلحت بدهیم و الا اگر مى‏خواهید قانون اساسى را بردارید بنده هم موافق هستم. والسلام.
نایب رئیس (هاشمى)- پس معلوم شد نظر کمیسیون صریحاً این بوده که موردى که اختلاف به خاطر قانون اساسى است مشمول این نشود.
منشى (یزدى)- این جور نیست.
نایب رئیس (هاشمى)- پس معظل قابل حل نیست دیگر در آنجا.
منشى (یزدى)- دیگر بحث نمى‏شود کرد به هیچ وجه؟ بر خلاف نظر حضرت امام مى‏شود نظر حضرت امام این نیست قید هم احترازى است.
عمید زنجانى- این بحث قابل تمدید نیست جناب آقاى هاشمى؟
نایب رئیس (هاشمى)- نه دیگر.
منشى (یزدى)- بله، ممکن است بحث ادامه پیدا کند. متن فرمایش امام هر دو قسمت است، شرعاً و قانوناً، الان هم تصریح کردند. شرعاً و قانوناً یعنى مواردى که مصلحت ایجاب مى‏کند از قانون صرف‏نظر بشود.
عمید زنجانى- اگر اجازه بدهید من تذکر دارم.
نایب رئیس (هاشمى)- شما هم تذکرتان را بدهید مثل بقیه.
امامى کاشانى- ى ک جمله هم من بگویم.
نایب رئیس- پس هیچ‏کس نگوید.
عمید زنجانى- من جمله نمى‏خواهم بگویم، تذکر مى‏خواهم بدهم.
امامى کاشانى- در رأى دادن مهم است اجازه بدهید من عرض کنم.
نایب رئیس- آقاى عمید از شما جلوتر هستند، بفرمایید.
عمید زنجانى- این اصل با پیشنهاد جناب آقاى مشکینى باعث مى‏شود که قانون اساسى شناور باشد و شناور بودن قانون اساسى از نظر حقوقى به معناى فقدان قانون اساسى است.
نایب رئیس (هاشمى)- جواب جناب‏عالى هم این است که این جمله باعث مى‏شود که حرف امام را ما به کلى به زمین بزنیم چون امام خواسته‏اند معضلاتى ...
عمید زنجانى- تفسیرى که شما از فرمایش امام مى‏کنید.
نایب رئیس (هاشمى)- شما هم همین جور حرف مى‏گوید. امام خواسته‏اند معضلات حکومت حل بشود بیشتر موارد هم به خاطر قانون اساسى ما اختلاف داریم.
موسوى خوئینى‏ها- این خودش قانون اساسى مى‏شود.
نایب رئیس (هاشمى)- این خودش هم قانون اساسى است، آقاى امامى هم تذکرشان را بدهند.
عمید زنجانى- این خود قانون اساسى شدن به معناى شناور شدن قانون اساسى است.
نایب رئیس (هاشمى)- آقاى کاشانى بفرمایید.
امامى کاشانى- اگر احکام حکومتى این‏جا حفظ بشود یک مورد پیدا نخواهیم کرد به‏
Majlis:2 Volume:3 Sessions:29-41 Page:1534
عنوان خلاف قانون اساسى بیاید به مجمع تشخیص مصلحت، چرا؟ براى این‏که 6 نفر حقوقدان هستند و 6 نفر فقها که هیچ‏گاه چیزى را که به عنوان احکام ثانوى و ضرورتى است دارند تصویب مى‏کنند نخواهند گفت این خلاف قانون اساسى است و ما در شوراى نگهبان گاهى صحبت کرده‏ایم همین حقوقدان‏هاى ما، بعضى از دوستان ما در حقوقدان‏ها همیشه به ما مى‏گفتند. یک مورد نمى‏شود که شما به عنوان مصلحت دینى بگویید و ما بگوییم خلاف قانون اساسى است ما هرگز به خودمان چنین اجازه‏اى را نمى‏دهیم. لذا بنده پیشنهادم این است که همان‏طور که شما در مسأله وزیر آنجا در سپاه مصلحت‏اندیشى کردید این‏جا هم این مصلحت‏اندیشى را بکنید، یک مورد خلاف نظر حضرت امام نخواهد شد. ما نیاییم این احکام حکومتى این‏جا را برداریم.
نایب رئیس (هاشمى)- بسیار خوب، دیگر طولانى شد. الان رأى مى‏گیریم پیشنهاد آقاى مشکینى این است که در مورد احکام حکومتى حذف بشود عبارت این طور مى‏شود مجمع تشخیص مصلحت نظام در مواردى که ...
رئیس (مشکینى)- تبدیل احکام حکومتى به مصوبات مجلس.
نایب رئیس (هاشمى)- خیلى خوب. تشخیص مصلحت نظام در مواردى که پس از طى مراحل قانونى بین مجلس شوراى اسلامى و شوراى نگهبان توافق حاصل نشود. آقایانى که با این عبارت موافق هستند یعنى با حذف آن جمله رأى بدهند (یازده نفر رأى دادند) تصویب نشد.
امامى کاشانى- جناب آقاى یزدى! من دو تا پیشنهاد دارم، این پیشنهاد را این‏جا اجازه بفرمایید عرض کنم.
منشى (یزدى)- آن پیشنهاد که 5 تا امضا دارد این است که پیشنهاد یک امضایى را من نمى‏دانم، مى‏توانید مطرح کنید یا نه؟
امامى کاشانى- بسم الله الرحمن الرحیم. شوراى نگهبان که قوانین را از نظر مغایرت و عدم مغایرت با شرع موظف است بررسى کند. حق این است که در آنجا که مسأله شرع مقدس آمده اعم است از احکام اولیه و ثانوى.
منشى (یزدى)- پیشنهاد شما در این چاپ‏شده‏ها که نیست.
امامى کاشانى- چرا، 3 تا امضا است. امضاى جناب آقاى مهدوى را اشتباهاً جاى من گذاشته‏اند. من امضا کرده بودم. من و جناب آقاى کروبى و جناب آقاى عمید هستیم.
منشى (یزدى)- پس اجازه بدهید متن خوانده بشود بعد.
امامى کاشانى- من متن را تغییراتى داده‏ام این‏جاست.
محمد مؤمن- آقا اصلش را مى‏خوانیم که آقایان در جریان قرار بگیرند.
امامى کاشانى- آقا اجازه بفرمایید من متن را بخوانم.
نایب رئیس (هاشمى رفسنجانى)- بخوانید.
امامى کاشانى- این عبارتى که در مصوبة کمیسیون هست این است که «تشخیص مصلحت نظام در موارد احکام حکومتى در صورتى که (بعد از «که» من این جمله را اضافه کردم) با ملاحظه احکام ثانویه و گاهى ولایت فقیه (این متن وصیت‏نامة حضرت امام است) در
Majlis:2 Volume:3 Sessions:29-41 Page:1535
ضرورات کشور پس از طى مراحل قانونى بین مجلس شوراى اسلامى و شوراى نگهبان توافق حاصل نشود».
یعنى این عبارت احکام ثانویه را من در این‏جا آوردم چرا آوردم؟ عرض کنم که چرا آوردم. در قانون اساسى که مى‏گوید شوراى نگهبان با احکام شرع این را بسنجد حق این است که احکام شرع اعم است از اولیه و ثانویه. این واقع مطلب، و در وصیت‏نامة حضرت امام هم این عبارت هست که شوراى نگهبان را این‏جا که موعظه‏شان کرده‏اند این جورى فرموده‏اند که: «و با ملاحظة ضرورات کشور، از شوراى محترم نگهبان مى‏خواهم و توصیه مى‏کنم چه در نسل حاضر و چه در نسل‏هاى آینده براى همیشه که با کمال دقت و قدرت وظایف اسلامى و ملى خود را ایفا کنند و تحت تأثیر هیچ قدرتى واقع نشوند و از قوانین مخالف با شرع مطهر و قانون اساسى بدون هیچ ملاحظه‏اى جلوگیرى نمایند (نکته این‏جاست) و با ملاحظه ضرورات کشور که گاهى با احکام ثانویه و گاهى ولایت فقیه باید اجرا شود توجه نمایند». این در وصیت‏نامة حضرت امام است. بعد از همین دستورى که حضرت امام راجع به مجمع تشخیص مصلحت دادند همین اخیراً پیام‏شان به حوزه‏هاى علمیه باز همین بود که من از فقها مى‏خواهم که زمان را در نظر بگیرند، مکان را در نظر بگیرند و با توجه به زمان و مکان فتوا بدهند. باز همین مسألة ضرورت و اینها در پیام‏هاى آخر حضرت امام بود. بنابراین حق مطلب این است. که وقتى قانون از مجلس به شوراى نگهبان مى‏آید، شوراى نگهبان با توجه به احکام اولیه و ثانویه ببیند، بیخود کار را برف انبار در مجمع تشخیص مصلحت نکند و طى مراحل با مجلس بشود. چه بسا ممکن است چیزى را که مجلس مصلحت مى‏بیند (60) (70) آن را هم شوراى نگهبان مصلحت ببیند، خودشان با هم با رفتن و آمدن در کمیسیون‏ها مسأله را حل بکنند و صد موردى که مى‏خواهد بیاید به مجمع تشخیص مصلحت هشتاد موردش نیاید، بیست موردش بیاید. این معناى احکام شرعى است که در اصل نود و یک قانون اساسى است و این خواسته‏اى است که حضرت امام فرموده‏اند توصیه مى‏کنم به این نسل و نسل‏هاى آینده. این معناى آن جمله‏اى است که در پیام‏هاى اخیرشان بود که ضرورت زمان و مکان را بیاورند و این‏که ما نیاوردیم و فقهاى شوراى نگهبان فکر کنند که باید با احکام اولیه کار بکنند و احکام ثانویه را نمى‏توانند واردش بشوند، این به معناى کم محتوا شدن شوراى نگهبان است. این کار واقعاً صحیح نیست. حالا ولو من به عنوان شوراى نگهبان هستم، من به عنوان آدمى که وارد در کار شوراى نگهبان هستم ولو این‏که 10- 12 روز دیگر بیشتر وقتم نیست بعد مى‏روم. ولى در عین حال این را من دارم عرض مى‏کنم که قانون وقتى در شوراى نگهبان مى‏آید در شوراى نگهبان باید ابعاد مختلفش بررسى بشود و بعد از این‏که بررسى شد کارشناسان را هم دعوت کردند آمدند گفتند ما ضرورت نمى‏بینیم، ما با احکام ثانویه منطبق نمى‏بینیم، خوب به مجمع تشخیص مصلحت مى‏رود، خوب این‏که با احکام اولیه باشد هر مرزى، هر حدى، هر چه بخواهند بیایند درست بکنند در شوراى نگهبان (اگر بخواهد با احکام اولیه باشد) هى رد بشود، هى رد بشود، این معنى ندارد. این است که ما این عبارت وصیت‏نامه را در این‏جا اضافه کردیم.
منشى (یزدى)- آقاى خوئینى‏ها به عنوان مخالف بفرمایید. گرچه این بحث را مکرر کرده‏اند جوابش را هم شنیده‏اند باز مجدداً دارد مطرح مى‏شود. عین همین بحث این‏جا مطرح شده، آقاى امامى مطرح کردند جوابش را هم دادند.
Majlis:2 Volume:3 Sessions:29-41 Page:1536
امامى کاشانى- جناب‏عالى رأى ندهید.
منشى (یزدى)- من عرض مى‏کنم بحث شده است.
امامى کاشانى- بگذارید حق را بگوییم این‏جا ثبت بشود، رأى ندهید.
منشى (یزدى)- بسیار خوب، آقاى خوئینى‏ها بفرمایید.
موسوى خوئینى‏ها- من فقط از این زاویه اشکال به مطلب ایشان دارم که با این بیان ایشان شوراى نگهبان را هم مى‏خواهند قانون‏گذار کنند که شوراى نگهبان اگر چنانچه دید این مصوبة مجلس با موازین اولیه تطبیق ندارد، این خلاف شرع است خودش ببینید آیا به مصلحت کشور هست؟ این معنایش دیگر قانون‏گذارى است. اصلًا کار قانون‏گذارى یعنى همین، یعنى اوضاع کشور را نگاه کنند، مصالح مملکت را، مشکلات را اصلًا مجلس که قانون وضع مى‏کند یعنى همین کار را مى‏کند. مجلس دائماً براى مملکت مصلحت‏اندیشى مى‏کند از مجراى قانون‏گذارى، آن وقت کار دویست و هفتاد نفر را به دست دوازده نفر بدهیم، شش نفرش حقوقدان هستند که واقعاً تخصص آنها تجزیه و تحلیل مسائل حقوقى است و قوانین را با هم عرضه کنند و ببینند فلان اصل مقتضایش چیست، این خلاف آن هست یا نیست؟ اساساً شوراى عالى قضایى وقتى حقوقدان به مجلس معرفى مى‏کند فقط حقوقدان معرفى مى‏کند نه کسانى را که تخصص دارند و صلاحیت دارند که در کل مصلحت‏اندیشى مملکت اظهارنظر بکنند. اگر این باشد ما باید توى تمام قوة قضائیه بگردیم شاید به زحمت چنین افرادى پیدا کنیم. شغلشان اصلًا چیز دیگرى است. همچنان‏که من بارها عرض کرده‏ام ما روى دوش شوراى نگهبان کارهایى را نگذاریم که بیش از مسألة تشخیص مسائل فقهى و تطبیق قوانین با موازین شرعى باشد. اگر همین کار را ما بر دوش شوراى نگهبان بگذاریم، مى‏شود ما از بهترین فقها در شوراى نگهبان استفاده کنیم ولو این‏که آنها اهل این نباشند که ببینند حالا در کشور چه مصلحتى اقتضا مى‏کند براى مسائل، اما از نظر فقهى واقعاً صاحب‏نظر باشند. این پیشنهاد ایشان مقتضایش این است. پس ما شش نفر فقیهى باید در شوراى نگهبان بگذاریم علاوه بر این‏که کارشناس فقه هستند کارشناس مسائل مملکت و مصالح و مفاسد نظام هم باشند و آیا مثلًا چنین چیزى مى‏خواهیم ما فقهاى شوراى نگهبان را؟ اما مجمع تشخیص مصلحت یعنى کسانى که رهبر آنها را براى تشخیص مصالح مملکت صالح دیده، حالا ممکن است رئیس جمهور باشد، رئیس قوة قضائیه باشد، شخصیت‏هایى که در رأس نظام هستند و اوضاع کشور را از هر حیث مورد توجه دارند مى‏توانند نظر بدهند که آیا مصلحت کشور در این قانون هست یا نیست؟ من فقط از این جهت فرمایش ایشان به نظرم اشکال آمد.
مهدوى کنى- اجازه بدهید من یک توضیح در کلام آقاى امامى مى‏دهم اشکال ایشان رفع مى‏شود.
نایب رئیس (هاشمى رفسنجانى)- به عنوان موافق صحبت کنید.
منشى (یزدى)- آقاى مؤمن چون نوبت گرفته‏اند حالا نمى‏دانم آقاى مهدوى مى‏خواهند صحبت کنند.
مهدوى- هر جور صلاح مى‏دانید.
نایب رئیس (هاشمى)- آقاى مؤمن به عنوان کمیسیون صحبت مى‏کنند.
Majlis:2 Volume:3 Sessions:29-41 Page:1537
محمد مؤمن- نه کمیسیون چون مخالف بود من به عنوان موافق صحبت مى‏کنم.
مهدوى کنى- اجازه بدهید من یک جمله کوتاه عرض بکنم.
نایب رئیس (هاشمى رفسنجانى)- بفرمایید؛ من هم یک کلام در مخالفت صحبت مى‏کنم که آقاى مؤمن هم بتوانند صحبت کنند.
مهدوى کنى- بنده عرض مى‏کنم مقصود آقاى امامى این نبود ظاهراً که شوراى نگهبان خودش مصلحت‏اندیشى بکند. من این جور فکر مى‏کنم اگر هم باشد باید تصحیح کند، مقصودشان این است که واقعاً به عنوان یک ضرورت گفتید یا به عنوان یک حکم عادى است؟ اگر به عنوان حکم عادى مى‏گویید این خلاف شرع است، اگر به عنوان یک ضرورت دارید مى‏گویید خوب پس ما هم تابع هستیم نه به عنوان این‏که ما تشخیص مصلحت مى‏دهیم به اعتبار این‏که شما را کارشناس مى‏دانیم و شما کارشناسان هم مى‏گویید این ضرورت است، این مصلحت است باید این کار بشود، بنابراین پس ما دیگر این را مخالف شرع نمى‏دانیم. به این عنوان نه این‏که خودشان مصلحت‏اندیشى کنند، به عنوان این‏که حرف کارشناس‏ها را مى‏پذیرند.
نایب رئیس (هاشمى رفسنجانى)- اما من هم به عنوان مخالف صحبت مى‏کنم. بعد آقاى مؤمن به عنوان موافق صحبت کنند. من مى‏گویم این را که جناب‏عالى مى‏فرمایید ما یک بار داشتیم در مجلس، امام از اول که به مجلس اجازه دادند که به عنوان ضرورت احکامى را صادر بکنند آن دو تا قید داشته. این هم باید قید داشته باشد، هم موقت باشد چون احکام ضرورى را که نمى‏شود دایم آدم بگوید که به صورت یک قانون براى همیشه بماند. این حقى بود که امام مى‏فرمودند، هم موقت باشد، بعد هم ایشان حالا روى یک مصلحتى گفتند دو سوم باشد که دیگر عملًا چنین کارى را نمى‏توانستیم بکنیم، بعد هم اشکال پیش آمد حتى به این دو قید هم عمل مى‏کردیم به عنوان ضرورت با دو سوم هم به شوراى نگهبان مى‏دادیم چون اجازة دخالت در مصلحت را آنها به خودشان مى‏دادند، حالا مى‏گویند ما نمى‏کنیم ولى بسیارى از جاها رد مى‏کردند به خاطر مصلحت رد مى‏کردند و موارد زیادى دارند که من مى‏دانم دنبال بهانه مى‏گشتند چون مصلحت نمى‏دانستند این حکم بشود، به یک دلیلى مواردى را رد مى‏کردند و به همین دلیل هم یک بهانة دیگرى، بهانه حالا نباید مى‏گفتیم، مستمسکى پیدا مى‏کردند و رد مى‏کردند، ما عملًا شکست خوردیم در این‏که با قید ضرورت بتوانیم مصالح‏مان را با شوراى نگهبان حل کنیم و این‏که بعدش مجمع تشخیص مصلحت آمد به خاطر این بود که ما آنجا شکست خورده بودیم، این را در مجلس داشتیم و چند سال هم با این کار مى‏کردیم. بسیارى از چیزهایى که الان ما داریم مانده و بعد بعضى‏هایش را مجمع حل کرده همین‏هایى است که در این دوره که این حق را داشتیم به عنوان ضرورت تصویب مى‏کردیم و بر مى‏گرداندیم مى‏گفتیم به عنوان ضرورت گیر مى‏کرد.
منشى- آقاى مؤمن به عنوان موافق بعدى بفرمایید.
محمد مؤمن- بسم الله الرحمن الرحیم. عرض کنم که نسبت به برداشت از قانون اساسى فعلى گرچه بنده حداقل با حاج آقاى امامى موافق نیستم. یعنى من معتقدم آنچه که از قانون اساسى استفاده مى‏شود تنها نظر فقهى یا قانون اساسى دادن شوراى نگهبان است، این درست.
Majlis:2 Volume:3 Sessions:29-41 Page:1538
الا این‏که سر موافقت من با فرمایشى که حاج آقا مى‏فرمایند، این مطلبى است که حضرت امام رضوان الله علیه در وصیت‏نامه فرموده‏اند و به خاطر همین که حضرت امام فرموده‏اند. اگر ما این جمله را در این قسمت اضافه کنیم آن خواستة ایشان تأمین شده. یعنى دیگر مسأله برداشت‏ها هم قهراً از بین مى‏رود. یعنى ولو الان برداشت این است که شوراى نگهبان نمى‏تواند مصلحت‏اندیشى بکند ولى بعد از این‏که این جمله این‏جا آمد قهراً این اختیار را قانون اساسى به شوراى نگهبان مى‏دهد. شبهاتى که آقایان داشتند وارد نیست چرا؟ چون اصلًا موضوع بحث این است مجلس چیزى را مصلحت‏اندیشى کرده و مصلحت‏اندیشى آن به نتیجة این مصوبه رسیده. یک وقت شما مى‏فرمایید که مجلس همان که یعنى حضرت امام فرموده شما هم در نامه‏تان نوشته‏اید که حضرت امام فرموده با این طى مراحلى که شده اصلًا نیاز چندان نیست بلکه غایت احتیاط است. به آن مرحله رسیده حالا در شوراى نگهبان آمده، با توجه به این عبارتى که حضرت امام دارند اگر قانون اساسى به شوراى نگهبان اجازه بدهد که در این مورد طبق آنچه که مجلس تصویب کرده نه خودش مستقلًا و ابتدائاً، طبق آنچه که مجلس تصویب کرده یک وقت با توجه به احکام شرع و عناوین اولیه اشکال ندارد، بسیار خوب. یک وقت هست که نه با توجه به آن تشخیص مى‏دهد اشکال دارد. قانون اساسى به آن اجازه بدهد که اگر آنچه را که مجلس تصویب کرده (همان‏طور که فرمودند) با توجه به احکام ثانویه و ولایت فقیه اشکال ندارد مصوبة مجلس را تأیید کن نه خودت قانون‏گذارى کن. لطف بفرمایید حرف حاج آقاى امامى این است. نه این‏که بیاید شوراى نگهبان قانون‏گذارى کند. آن قانونى را که از مجلس گذشته که مى‏خواهد بگوید نه، این نه را بگوید آرى. و این است که ایشان مى‏فرمایند اگر این‏طور بشود نتیجه‏اش این مى‏شود که کار مجمع تشخیص مصلحت کم مى‏شود. یعنى شما خودتان فرمودید بعضى از برادرها در مجمع تشخیص مصلحت اوایل امر مى‏فرمودند که آن طورى که حضرت امام فرموده اصلًا نیازى نیست، این غایت احتیاط است. حالا این غایت احتیاط را همان‏طورى که خود حضرت امام در این وصیت‏نامه‏شان دارند که این کار را شوراى نگهبان بکند شما بیایید این حق را به فقهاى شوراى نگهبان (پیداست چون احکام ثانویه ولایت فقیه گفته منظور از شوراى نگهبان فقهاست) بدهید که اگر این کار را کرد آنچه که از مجلس آمده تصویب بشود و برگردد به مجلس دیگر نیاید به مجمع تشخیص مصلحت. بنابراین کار خیلى آسان‏تر مى‏شود. قانون‏گذارى هم نیست و ظاهراً مسأله خوبى مى‏شود. این مطلب را هم عرض کنم. قهراً موردى که مى‏آید مجمع تشخیص مصلحت جایى مى‏شود که خود فقهاى شوراى نگهبان حتى با توجه به احکام ثانویه و ولایت فقیه به نظر اکثریتى نرسند و الا اگر برسند همان مصوبه مجلس تصویب شده است و قانون تمام شده است.
نایب رئیس (هاشمى رفسنجانى)- حالا آقاى خوئینى‏ها و من که دو نفرى مخالفت کردیم اگر قید کنیم این‏جا که این تشخیص مصلحت که به شوراى نگهبان مى‏دهیم در همین مورد باشد نه این‏که در سایر موارد یعنى فقط در موردى که به این دلیل با مجلس مخالفت پیدا مى‏کنند اگر بخواهیم به این مورد به آنها بدهیم باز هم ما مخالفیم؟
میر حسین موسوى- قید شود، در حدود قوانین خود مجلس.
نایب رئیس (هاشمى رفسنجانى)- در همین مورد، نه اصلًا تصریح کنیم در همین موردى که رد کرده.
Majlis:2 Volume:3 Sessions:29-41 Page:1539
سید هادى خامنه‏اى- شما به حدود کار شوراى نگهبان چیزى که اضافه نکرده‏اید؟
محمد مؤمن- اگر این عبارت اضافه بشود توافق حاصل مى‏شود.
منشى (یزدى)- در قانون اساسى فعلى توافق نیست و معتقدیم که نیست. آقایان مى‏گویند اگر این جمله اضافه بشود قانون اساسى عوض مى‏شود.
نایب رئیس (هاشمى رفسنجانى)- فقط همین یعنى بگوییم فقط در موردى که به این دلیل مجلس به عنوان احکام ثانویه تصویب مى‏کند اینها بتوانند نظر کارشناسى بدهند.
محمد مؤمن- نه حتى بالاتر، همان که خودتان فرمودید. آنچه که از مجلس مى‏آید مجلس هر جور تصویب کرده، وقتى شوراى نگهبان دید به این طریق اشکال ندارد مى‏گوید بفرمایید.
نایب رئیس (هاشمى رفسنجانى)- آخر ممکن است معکوس این هم بشود. اگر کارشناسى را بگوییم شوراى نگهبان مى‏تواند همان حرف مجلس را هم به دلیل کارشناسى رد کنند.
محمد مؤمن- آن وقت به مجمع تشخیص مصلحت مى‏رود.
نایب رئیس (هاشمى رفسنجانى)- ما مى‏خواهیم آن طرفش دیگر نشود این طرفش بشود.
امینى- آقاى هاشمى من یک تذکر دارم.
نایب رئیس (هاشمى رفسنجانى)- تذکر شما چیست؟
امینى- با این بیانى که آقاى امامى مى‏فرمایند ما باید آن احکام اسلامى که در اصل صد و نود و ششم هست، آن را تفسیر بکنیم و این در شأن ما نیست. یعنى آن‏که ما اختیار داریم همین‏ها بود اما تفسیر کنیم آن را یا یک چیزى را ذکر بکنیم که تفسیر آن باشد این خلاف اختیارات است.
نایب رئیس (هاشمى رفسنجانى)- خیلى خوب شما عبارت‏تان را بگویید.
امامى کاشانى- در مجمع تشخیص مصلحت خودمان در آیین‏نامه‏مان هم به این‏جا رسیدیم که اگر در مجمع تشخیص مصلحت فقهاى شوراى نگهبان به این‏جا رسیدند که آن نظرى که در مجمع دادند درست نیست این برگردد، به عنوان خود شوراى نگهبان ابلاغ بشود. مگر ما نرسیدیم به این؟
منشى (یزدى)- نه به عنوان احکام ثانوى.
امامى کاشانى- پیشنهاد من دقیقاً همین است.
نایب رئیس (هاشمى رفسنجانى)- حالا عبارت‏تان را بگویید.
عمید زنجانى- این با آنچه که حضرت عالى فرمودید عکس نشود.
نایب رئیس (هاشمى رفسنجانى)- بله، عکس باید نشود. ما مى‏خواهیم بگوییم این جهت است.
امامى کاشانى- هر قیدى به آن زده بشود که خلافى از آن استفاده نشود من موافقم.
نایب رئیس (هاشمى رفسنجانى)- بفرمایید.
امامى کاشانى- «تشخیص مصلحت نظام در موارد احکام حکومتى در صورتى که (این‏جا
Majlis:2 Volume:3 Sessions:29-41 Page:1540
این جمله اضافه بشود) با احکام ثانویه و گاهى ولایت فقیه (این جمله وصیت‏نامه است) در ضرورات کشور پس از طى مراحل قانونى بین مجلس شوراى اسلامى و شوراى نگهبان توافقى حاصل نشود» این همان مطلب خود قانون است.
منشى (یزدى)- رأى بگیرید چون وقت هم تمام است.
نایب رئیس (هاشمى رفسنجانى)- آقایانى که با این پیشنهاد آقاى امامى موافق هستند رأى بدهند (عده کمى رأى دادند) تصویب نشد.
منشى (یزدى)- بسیار خوب، اگر موافقید پیشنهادهاى بعد را هم زود بگوییم و رد شویم.
نایب رئیس (هاشمى رفسنجانى)- دیگر چه پیشنهادهایى داریم؟
منشى (یزدى)- پیشنهاد بعدى از آقاى امامى است.
موسوى خوئینى‏ها- آقاى هاشمى من یک عرض دارم که ما در مجمع تشخیص تا کنون تصورمان این بود که کمیسیون هم بر اساس فرمایش حضرت امام هم در رابطه با احکام شرع و هم در ارتباط با قانون اساسى ...
نایب رئیس (هاشمى رفسنجانى)- بله، حالا هم همین‏طور است.
موسوى خوئینى‏ها- ى ک مرتبه این‏جا اصلًا ما به یک مسأله دیگرى ...
نایب رئیس (هاشمى رفسنجانى)- خیلى خوب ما این‏جا رأِى نمى‏دهیم.
موسوى خوئینى‏ها- نه آخر تمام شد، آن حذف نشد.
نایب رئیس (هاشمى رفسنجانى)- نه تمام نشد، حذف نشد، خوب باید رأى بیاورد.
محمد مؤمن- جناب آقاى هاشمى اجازه بفرمایید ما این بحث را بعد هم مى‏توانیم بکنیم.
منشى (یزدى)- شما کلمه احکام حکومتى را رأى گرفتید؟
نایب رئیس (هاشمى رفسنجانى)- رأى نیاورد.
موسوى خوئینى‏ها- اگر کلمه حذف شده بود مشکل حل شده بود.
نایب رئیس (هاشمى رفسنجانى)- ما خیال مى‏کردیم تمام مى‏شود معلوم شد که امروز تمام نمى‏شود جلسه را براى شنبه بگذاریم.
امینى- ادامه بدهید تمام مى‏شود.
نایب رئیس- هنوز پیشنهاد آقاى هاشمیان هست، پیشنهاد شما هم هست، یک پیشنهادى آقاى امامى دارند، خود اصل هم مشکل دارد چون با قید حکومتى خیلى‏ها رأى نمى‏دهند.
صبح شنبه هم جلسه نداریم به خاطر این‏که چیزى نداریم.
طاهرى- شور سوم داریم.
نایب رئیس (هاشمى رفسنجانى)- حالا شور سوم آماده نیست، این هم به اندازة یک جلسه نیست، ممکن است یک ساعت کار باشد.
مؤمن- ى ک مقدارى از شور سوم آماده است.
نایب رئیس (هاشمى رفسنجانى)- نه باید یک‏جا بیاید.
Majlis:2 Volume:3 Sessions:29-41 Page:1541
منشى (یزدى)- عصر شنبه و عصر یکشنبه جلسه بگذاریم.
4- پایان جلسه و تاریخ تشکیل جلسه آینده‏
نایب رئیس (هاشمى رفسنجانى)- پس جلسة بعدى عصر شنبه ساعت چهار خواهد بود.
 (جلسه ساعت 30/ 19 پایان یافت).

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1543
 جلسه سى و هشتم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و شانزده دقیقه شنبه هفدهم تیرماه 1368 هجرى شمسى برابر با چهارم ذیحجةالحرام 1409 هجرى قمرى به ریاست آیت الله مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- دنباله بحث درباره گزارش شور دوم کمیسیون اول در خصوص مجمع تشخیص مصلحت و تصویب چند پیشنهاد و اصل‏
3- پایان جلسه و تاریخ تشکیل جلسه آینده‏
Majlis:2 Volume:3 Sessions:29-41 Page:1544
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور 18 نفر جلسه رسمى است. دستور جلسه را اعلام بفرمایید.
منشى (حسن ابراهیم حبیبى)- بسم الله الرحمن الرحیم. دستور سى هشتمین جلسه عمومى شوراى بازنگرى قانون اساسى بعد از ظهر شنبه هفدهم تیرماه 1368 مطابق با چهارم ذیحجه 1409.
1- دنباله رسیدگى به گزارش شور دوّم کمیسیون اول در خصوص مجمع تشخیص مصلحت.
2- گزارش هیأت بررسى و تنظیم اصول مصوب.
رئیس- قرآن تلاوت بشود.
 (حجت الاسلام عبدالله نورى چند آیه از سوره بنى اسرائیل را به شرح زیر تلاوت کردند).
اللهم صل على محمد و آل محمد. (حضار صلوات فرستادند).
 اعوذ بالله من الشیطان الرجیم‏

 وَ إِذْ قُلْنا لِلْمَلائِکَةِ اسْجُدُوا لِ‏آدَمَ فَسَجَدُوا إِلَّا إِبْلِیسَ قالَ أَ أَسْجُدُ لِمَنْ خَلَقْتَ طِیناً* قالَ أَ رَأَیتَکَ هذَا الَّذِى کَرَّمْتَ عَلَى لَئِنْ أَخَّرْتَنِ إِلى یوْمِ الْقِیامَةِ لَأَحْتَنِکَنَّ ذُرِّیتَهُ إِلَّا قَلِیلًا* قالَ اذْهَبْ فَمَنْ تَبِعَکَ مِنْهُمْ فَإِنَّ جَهَنَّمَ جَزاؤُکُمْ جَزاءً مَوْفُوراً* وَ اسْتَفْزِزْ مَنِ اسْتَطَعْتَ مِنْهُمْ بِصَوْتِکَ وَ أَجْلِبْ عَلَیهِمْ بِخَیلِکَ وَ رَجِلِکَ وَ شارِکْهُمْ فِى الْأَمْوالِ وَ الْأَوْلادِ وَ عِدْهُمْ وَ ما یعِدُهُمُ الشَّیطانُ إِلَّا غُرُوراً* إِنَّ عِبادِى لَیسَ لَکَ عَلَیهِمْ سُلْطانٌ وَ کَفى بِرَبِّکَ وَکِیلًا* صدق الله العلى العظیم‏

 «از آیه 61 تا 65 سورة بنى‏اسرائیل»

رئیس- احسنت.
2- دنباله بحث درباره گزارش شور دوم کمیسیون اول در خصوص مجمع تشخیص مصلحت و تصویب چند پیشنهاد و اصل‏
منشى (محمد یزدى)- بسم الله الرحمن الرحیم. بحث در قسمت دوم مجمع تشخیص مصلحت بود و پیشنهاد آخر از پیشنهادها را جناب آقاى هاشمیان براى حذف بند چهارم از وظایف مجمع تشخیص مصلحت داده بودند. آقاى هاشمیان پیشنهادتان را توضیح بفرمایید.
حسین هاشمیان- بسم الله الرحمن الرحیم. چون در بند (3) آمده که ارائه نظرات مشورتى به رهبر دربارة مسائل مربوط به وظایف و اختیارات رهبرى دیگر لزومى ندارد که این قسمت اول بند (4) با توجه به اصل 110 که این هست انجام وظایف دیگرى اینجا باشد براى این‏که آن بند سوم ارتباط با وظایف رهبرى دارد. راجع به اصل صد و پانزده مکرر هم باز فکر مى‏کنم نیازى نیست چون در اصل جداگانه‏اى (همان اصل 111) مشخص شده، بنابراین ما نیازى نداریم که اینجا آن را تکرار بکنیم.
بنابراین پیشنهاد من این است که کلًا این بند (4) حذف بشود.
منشى (یزدى)- در مخالفت کسى صحبت مى‏کند؟ (اظهارى نشد) مخبر کمیسیون جناب آقاى مؤمن بفرمایید.
Majlis:2 Volume:3 Sessions:29-41 Page:1545
محمد مؤمن- بسم الله الرحمن الرحیم. عرض کنم که این بند چهارم بر این اساس آورده شده که چون این اصل همان‏طورى که از صدرش پیدا است در مقام شمردن وظایفى است که به عهدة مجمع تشخیص مصلحت گذاشته شده و عبارتى که ما در صدر آورده‏ایم آن عبارت محل خدشه واقع نشده، این است که ظاهر «وظایف مجمع تشخیص مصلحت عبارت است از: «حصر، بنابراین اگر آن سه بندى که به عنوان وظایف شمرده شده، وافى بود به همه وظایف‏شان حرفى نبود ولى مسأله این است که وافى نیست و یکى از موارد همان است که در اصل 111 مکرر بالخصوص گفته شد که یک نفر از فقهاى شوراى نگهبان را براى این‏که اگر یک وقتى مسأله رهبرى به محظور برخورد کرد، اینها انتخاب بکنند. روى این حساب کمیسیون لازم دانست که حالا یا به صورت انجام وظایف دیگرى که در اصول دیگر قانون به عهده‏اش گذاشته شده، یک چنین عبارتى بیاید چون در مقام حصر و تعداد است و یا آن‏که مشخصاً ذکر بکند که چون در این اصل تنها بود مشخصاً ذکر کرد، البته این جهت را من الان باید توضیح بدهم که این‏طور به نظر من مى‏آید که بعضى از بندهایى که در اصل 110 بود پیشنهاد کرده بود. کمیسیون، وظیفه غیر مشورت را به عهده مجمع گذاشته بود مثلًا در بند 12 بود یکى از مواردى که مى‏تواند رهبر، رئیس‏جمهور را عزل کند، آنجایى است که مجمع تشخیص مصلحت رأى به عدم صلاحیت بدهد. این رأى نیاورد قهراً جاى دیگرى هم ندارد (این‏طور که من جلوتر یک نگاهى کردم) در اصل 110 غیر وظیفه مشورتى به عهده مجمع تشخیص گذاشته شده باشد ولى اصل 111 سر جاى خودش است یعنى فرمایش آقاى هاشمیان نه از این جهت که ایشان فرمودند، نمى‏دانم شاید ایشان هم همین‏طور فرمودند. به هر حال در مورد اصل 110 به خاطر این‏که حذف شده است آن پیشنهاد کمیسیون یکى هم ظاهراً مورد انحلال مجلس بود که باز آن هم اصلًا مطرح نشد و در آنجا هم ما داشتیم که صرفاً مشورت نیست بلکه نظر به موافقت است بلکه راجع به این همه‏پرسى و عدم همه‏پرسى این هم مجمع نظر مى‏دهد، اینها یک نظرات غیر مشورتى بود که در قانون اساسى اگر پیشنهاد کمیسیون تصویب مى‏شد به عهدة مجمع تشخیص مصلحت گذاشته شده بود ولى این دو مورد که یک وظیفه غیر مشورتى بود، با توجه به بحث‏هایى که در شورا انجام گرفت حذف شده فلذا حذف کلمه 110 مناسب است ولى کلمه 111 چون یک وظیفه‏اى است که مشمول آن سه عنوان قبل نیست با توجه به این‏که اصل هم در مقام حصر وظایف هست این است که کمیسیون با این کلمه 111 حذف بشود، موافق نیست.
نایب رئیس (هاشمى)- حالا آقاى هاشمیان با توجه به این‏که در اصل 111 یک وظیفه‏اى باقیمانده باید پیشنهادتان را اصلاح کنید.
منشى (یزدى)- قسمت اول را ایشان موافقند و کمیسیون هم قسمت اولش را قبول دارد.
موسوى خوئینى‏ها- این اصل 111 را ما یک جایى دیگر هم گفته‏ایم، دوباره گفتنش تکرار مى‏شود.
محمد مؤمن- اگر این‏طور باشد حاج آقا قاعده‏اش این است، پیشنهاد حذف نسبت به بند 2 و 3 و 4 داده بشود. چون مسأله حل معضلات هم در اصل 110 ذکر شده، ارائه نظرات مشورتى هم صحبت شده اگر بناست آن‏ها باشند مناسب است که این هم باشد.
موسوى خوئینى‏ها- هر چه که تکرارى است بردارید.
Majlis:2 Volume:3 Sessions:29-41 Page:1546
محمد مؤمن- فقط همان بند اول بماند، به هر حال وظایف مجمع تشخیص مصلحت عبارت است از تشخیص مصلحت چون در مقام حذفیم على القاعده مناسب است که یک بندى ولو به صورت جامع و کلى داشته باشیم که سایر وظایف چون یک چنین چیزى نمى‏شود، تنها آن را ذکر کنیم.
نایب رئیس (هاشمى)- پس شما پیشنهاد مى‏دهید که این سه بند حذف بشود.
موسوى خوئینى ها- حاج آقا بند (4) کلًا حذف بشود.
هاشمى- کل آن یعنى حتى 111، آن آقایانى که با حذف کل بند 4 موافقند رأى بدهند. (عده کمى رأى دادند) رأى نیاورد.
منشى (یزدى)- مسأله تکرارى نبودن را آقاى مؤمن توضیح بدهند. حالا که رأى نیاورد تمام شد. آقاى خوئینى‏ها نسبت به حذف بقیه هم که مى‏گویند روى این هم اثر دارد.
نایب رئیس (هاشمى)- ما هم فکر مى‏کنیم اگر بناست حذف بشود با این دلیلى که آقاى خوئینى‏ها فرمودند باید هر سه بند حذف بشود که دیگر یک اصل هم اینجا لازم ندارد. این اختلاف بین مجلس و شوراى نگهبان را در یک جاى دیگر بگنجانیم که دیگر اصلى را به خاطر این نیاوریم، در همان اصل بالایى بگنجانیم.
موسوى خوئینى‏ها- به جهت دیگرى پیشنهاد حذف بند (3) را داریم.
منشى (یزدى)- اجازه بدهید که آقاى مؤمن توضیح بدهند به عنوان کمیسیون که بیان وظایف مجمع تشخیص، یک مسأله است. بیان مسایلى که مربوط به رهبر است یک مسأله دیگر است. این عدم تکرار را توضیح بدهند که چون مسأله تکرار در ذهن من هم کم و بیش مى‏آید.
نایب رئیس (هاشمى)- آقاى خوئینى‏ها حرف‏شان این است که این لازم نیست دو جا بیاید، خوب یک جایى که گفته‏اند در قانون اساسى. قانون عرفى که نیست وقتى که آنجا آوردیم هست دیگر بر اساس آن. حالا اگر پیشنهاد دیگرى هست مطرح بشود که بعد از آن ایشان توضیح بدهند. (موسوى خوئینى‏ها- در بند 3) خوب بند 2 را بگویید به همان دلیل اگر که مى‏خواهید بگویید ما به این دومى رأى ندادیم به خاطر این‏که یک جا یا واقعاً باید رأى ندهیم یا باید به همه رأى بدهیم.
موسوى خوئینى‏ها- ممکن است بعضى به بعضى بخواهند رأى بدهند و بعضى به بعضى دیگر.
هاشمى- خیلى خوب شما استدلال بکنید از بند 3.
سید محمد موسوى خوئینى‏ها- عرض کنم در بند 3 اشکال عمده‏اى که دارد این است که رهبر را موظف مى‏کند در همه وظایف خودش، با مجمع مشورت کند چون مى‏گوید ارائه نظرات مشورتى به رهبر درباره مسائل مربوط به وظایف و اختیارات رهبرى در حالى که ما در قانون اساسى در بعضى از موارد رهبرى را گفتیم در انجام وظایفش با مشورت مجمع، معنایش این است که اعضاى فقهاى شوراى نگهبان را هم که مى‏خواهد نصب کند باید مشورت کند، هر کارى که جزء وظایف و اختیارات رهبرى است حتماً مجمع باید نظر مشورتى بدهد. بنده تصور نمى‏کنم که تاکنون برداشت این جلسه این بوده است که رهبر موظف بشود همه مسائلش را با مجمع مشورت بکند. یک چیزهایى که اهمیت خاصى داشته، نظر مشورتى موضوعیت‏
Majlis:2 Volume:3 Sessions:29-41 Page:1547
در آنجاها داشته است. آنجاها در قانون اساسى مى‏گفتیم. بنابراین بند 3 از این جهت هم قابل ذکر نیست. اما از این جهت که در یک امور خاصى نظر مشورتى باید بدهند. آن امور را ما تعیین کردیم در هر کجاى خاص که شورا نظرش بوده در آنجا گفته رهبرى بعد از مشورت این کار را انجام بدهد پس در آنجا گفته‏ایم ذکرش در اینجا تکرار است (اولًا).
ثانیاً: در همه مسائل موظف مى‏کند رهبرى را که بیاید از اینها نظر مشورتى بخواهد و من فکر نمى‏کنم جلسه همچون چیزى را نظرش بوده که در همه امور رهبرى موظف به مشورت باشد.
منشى (یزدى)- آقاى آذرى مخالف هستند، بفرمایید.
احمد آذرى قمى- این عبارت معنایش این نیست که رهبر موظف است در همه وظایف و اختیارات خودش از آن‏ها نظر مشورتى بخواهد بلکه عکس است اگر رهبر در مسائل مربوط به وظایف و اختیارات خودش نظرى خواست اینها موظف‏اند به این‏که نظر بدهند. پس این چیزى نیست که این معنا از آن استفاده بشود تا این‏که حذف بشود.
ارائه نظرات مشورتى به رهبر اگر او بخواهد.
موسوى خوئینى‏ها- «اگر خواست» ندارد.
احمد آذرى قمى- نه معنایش همین است، معنایش این نیست که حتماً باید او نظر بخواهد از اینها و اینها هم باید حتماً نظر بدهند.
نایب رئیس (هاشمى)- اگر بنا شد آن را تصریح مى‏کنیم و در ذیلش مى‏گوییم.
منشى- آقاى بیات بفرمایید.
اسدالله بیات- بسم الله الرحمن الرحیم. در کمیسیون هم من یک پیشنهادى داشتم به نظر من اگر آن پیشنهاد عمل مى‏شد این دو تا اصل یکى مى‏شد و پیشنهاد جناب آقاى خوئینى‏ها هم ظاهراً تأمین مى‏شود و آن این است که ما در متن اصل بالایى دو تا از این عبارت و کلمات را بیاوریم براى حل معضلات نظام و براى این‏که چیزى به عنوان بازوى مشورتى براى رهبرى بشود و یکى، دو کلمه دیگر مجمع تشخیص مصلحت با آن خصوصیاتى که قبلًا تصویب شد، تشکیل مى‏شود بحث ما هم همین بود و این عبارات هم به صورت وظیفه به صورت برجسته و مشخص خودنمایى نمى‏کرد تا این شبهه‏اى که جناب آقاى خوئینى‏ها مى‏فرمایند طبیعى هم هست شما وقتى که یک اصلى به عنوان وظایف مجمع مطرح کردید از این بابت خواهى نخواهى این توقع و این ذهنیت به وجود مى‏آید.
در تمام کارها رهبرى اگر بخواهد مثلًا فرض کنید که برود ملاقات بکند، افرادى که آمده اند به نظر این جورى مى‏آید که در تمام کارها باید مشورت بکند، این معنا هم یقیناً به نظر نمى‏آید. علاوه بر همه اینها همین طورى که جناب آقاى موسوى خوئینى‏ها توضیح فرمودند قبلًا در مواردى که الزاماً ما مشورت را شرط کردیم آن‏ها را در بندها و اصول مخصوص آورده‏ایم اگر هم الان حساسیت داشته باشیم آن‏ها را مشخص‏تر ما بیاوریم و نیازى هم به این قضیه نباشد.
بنابراین پیشنهاد مشخص من این است که همه بندها به صورت اصل جداگانه در اینجا حذف بشود. این کلمات را به صورت کلمات خاص براى انجام این وظایف مجمع تشخیص با این خصوصیات تشکیل مى‏شود هم یک اصل است و اصل زیادتر هم نخواهد بود و این‏
Majlis:2 Volume:3 Sessions:29-41 Page:1548
مسأله هم در آنجا تأمین شده و نیازى هم به این‏که یک اصل جداگانه بیاوریم به عنوان بیان وظایف، ما احساس نمى‏کنیم.
منشى (یزدى)- آقاى عمید به عنوان مخالف بفرمایید.
عباسعلى عمید زنجانى- بسم الله الرحمن الرحیم. پیشنهاد حذفى که آقاى هاشمیان دادند خوب این منطقى بود اما پیشنهاد حذف آقاى خوئینى‏ها قابل استدلال نیست و منطقى به نظر نمى‏رسد چون دو تا نکته را ایشان یادآورى کردند من به هر دو نکته آقایان را توجه مى‏دهم: نکته اول مسأله تکرار بود تکرار در قانون اساسى وقتى غیر منطقى و غیر معقول و غیر قابل قبول است که در دو، سه جا به صورت اصلى باشد اما اگر در یک‏جا مطلب به صورت جنبى و فرعى و تبعى باشد در یک جاى دیگر به صورت اصلى باشد این هیچ اشکالى ندارد.
همین الان در قانون اساسى موارد بسیارى هست که یک‏جا مطلب به صورت اصلى ذکر شده و در جاى دیگر به صورت تبعى و فرعى ذکر شده اینجا هم جاى اصلى مسأله است که باید ذکر بشود. اگر جاهاى دیگر گفته شده جنبه تبعى دارد.
نکته دوم این است که در بند (3) به هیچ وجه این نیست. ارائه به معناى اجبار نیست. نکته آخرى که من مى‏خواهم اضافه کنم این است که حذف‏هاى این‏گونه در مورد این اصل جدید یعنى وظایف و اختیارات و مسؤولیت‏هاى مجمع تشخیص مصلحت نظام باعث مى‏شود که این نهاد پوک بشود پس این نهادى که هیچ منشأ اثرى نیست، هیچ وقعى ندارد و هیچ موقعیتى ندارد فقط این مجمع مصلحت به شکلى در مى‏آید که رهبر مى‏تواند مخصوصاً که اعضایش هم در اختیار مقام رهبرى است، مقام رهبرى هر وقت خواست اعضایش را تعیین مى‏کند. خوب این را اگر ما نگفتیم اگر شما از اول تا آخر اصل جدید را در مورد مجمع تشخیص مصلحت حذف کنید رهبر مى‏تواند یک مجمع مشورتى داشته باشد که خودش اعضاى آن را تعیین بکند و در کل مسائل با او مشورت کند. اصل فلسفه وجودى مجمع تشخیص مصلحت نظام از بین مى‏رود و در حقیقت من معتقدم که با این حذف‏ها با توجه به مصوبه قبلى که اعضاى مجمع تشخیص را مقام رهبرى تعیین مى‏کند، هیچ نکته‏اى در آن نشان نمى‏داد که چه زمان تشکیل مى‏شود، این اعضا از کدام نهادها انتخاب مى‏شود. معنایش این است که آن توصیه و تأکید حضرت امام هم لوث بشود و در نهایت فقط آن بماند که بالاخره مقام رهبرى در هر شرایطى مى تواند اعضایى را به عنوان مشاور خودش انتخاب بکند و در هر مسأله‏اى که خواست با آن‏ها مشورت بکند. شما چه اصلى به عنوان مجمع تشخیص مصلحت نظام در قانون اساسى بیاورید یا نیاورید. من معتقدم این پیشنهاد حذف این مجمع را از آن خاصیت و از حالت یک نهاد بودن خارج مى‏کند و به صورت سایه‏اى از مقام رهبرى که بالاخره مقام رهبرى این اختیار را همیشه دارد، چه این اصل باشد یا نباشد به این دلیل با این حذف من مخالفم.
منشى (یزدى)- موافق حذف چه کسى هست؟ (اظهارى نشد) کسى نیست، آقاى مؤمن صحبت کنند.
محمد مؤمن- بسم الله الرحمن الرحیم. من خواهش مى‏کنم که مخصوصاً آقاى بیات هم توجه بفرمایند. عرض کنم که این بحثى که در رابطه با حذف این بند شد و به دنبالش جناب‏
Majlis:2 Volume:3 Sessions:29-41 Page:1549
آقاى بیات حذف کلى را پیشنهاد دادند، این دو جنبه دارد. یکى استدلالى که عمده فرمایش جناب آقاى موسوى خوئینى‏ها بود و آن مسأله تکرار است. من نظر آقایان را به مسأله تکرار توجه مى‏دهم، به نظر مى‏رسد که تکرار نباشد (آقاى هاشمیان من خواهش مى‏کنم توجه بفرمایید) چون وقتى توجه بفرمایید تصمیم مى‏گیرید دیگر، این تکرار نیست ببینید در این‏که شما استناد فرمودید که در اصل 110 یک چند مورد ذکر شده این درست است الا این‏که آنچه که در این بند 3 ذکر مى‏شود فقط همان چند موردى که در اصل 110 بود نیست، بلکه همان‏طورى که در نامه حضرت امام رضوان الله تعالى علیه بود که مجمع تشخیص مصلحت براى حل معضلات نظام و مشورت رهبرى به طورى که یک قوه‏اى در برابر سایر قوا نباشد یعنى ایشان مخصوصاً این جهت را که این مجمع تشخیص مصلحت را ما در قانون اساسى بیاوریم به صورتى که بازوى مشورتى براى رهبر باشد روى این عنایت داشتند و معناى بازوى مشورتى رهبر بودن این نیست که فقط دو مورد که ما ذکر کردیم همان‏جا در همه موارد تکرار آن در صورتى بود که ما همه موارد را به گونه‏اى در اصل 110 آورده باشیم. اینجا هم حالا بیاییم، منتها حالا ما در مقام توجیه بیاییم که او از یک باب است و او از یک باب دیگرى است ولى واقعش این است که ما در هیچ‏کدام از اصول قانون اساسى نگفته‏ایم که مجمع تشخیص مصلحت یک نهادى است که ما این را به منظور این‏که بازوى مشورتى رهبر باشد قرارش دادیم بلکه یک دو مورد فقط گفتیم رهبر با مجمع تشخیص مصلحت مشورت بکند.
بنابراین تکرار ظاهراً نباشد، خیلى است با این توضیحى که دادم یکى دو مورد شما گفتید و موارد دیگر هم ارائه نظرات مشورتى در همه موارد است. تنها مسأله‏اى که مى‏ماند این‏که جناب‏عالى فرمودید که این ارائه نظرات مشورتى معنایش این است که اینها در هر جا مى‏توانند اگر واقعاً عبارتى چنین ابهامى دارد به نظر ما این ابهام را ندارد، هرگز نظر کمیسیون این نبود که ابتداعاً خود مجمع تشخیص مصلحت، نظر بدهد بلکه اصلًا کلمه مشورت را که در اینجا آوردیم ما قرینه مى‏گیریم بر این‏که مشورت از طرف مستشیر همیشه شروع مى‏شود، بنابراین یک خواهان مشورتى هست که او نظر مشورتى مى‏خواهد این هم نظر مشورتى مى‏دهد. اگر در عین حال آقایان یعنى شورا نظرشان این است که عبارت یا اطلاق یا ابهام و اطلاق دارد. مسأله‏اى نیست که عبارت را اصلاحش بکنند ولى نسبت به این‏که این تکرار باشد قاطعاً عرض مى‏کنم با این توضیح که دادم تکرار نیست.
اما مسائلى که جناب آقاى بیات فرمودند این در واقع برگشتن به این است که کیفیت تنظیم اصل را چگونه قرار بدهیم ما بعد از این‏که اصل مباحث را در کمیسیون در شور اول به پایان بردیم با برادرها مشورت کردیم بنده چون مسؤول شدم که عباراتش را تنظیم بکنیم در شور اول مشورت کردیم که آیا تمام اینها را به صورت یک اصل بیاوریم که فشرده‏تر باشد یا دو تا اصل، یک اصل ترکیبش را ذکر بکنیم؟ یک اصل هم وظایف را نظر آقایان این طور بود، حداقل اکثریت به این صورت بود که در ضمن دو اصل باشد ما در ضمن دو اصل آوردیم. حالا البته با توجه به این‏که نسبت به نفرات مجمع به نحو دیگرى تفسیر از بین رفت و به صورت اجمال تصویب شد ممکن است که اگر نظر شورا باشد هر دو اصل به صورت یک اصل باشد و بالاخره این فرمایشات جناب آقاى بیات به منزله شور سوم گونه است یعنى در مقام تنظیم الفاظ و این‏که‏
Majlis:2 Volume:3 Sessions:29-41 Page:1550
یک اصل و چند اصل باشد آن یک بحث دیگرى است، بحث لفظى است ولى نسبت به حذفش به دلیل این‏که تکرار است این کمیسیون قطعاً مخالف است.
نایب رئیس (هاشمى)- خوب حالا پیش از این‏که رأى بگیریم ما یک چیزى به ذهن‏مان رسیدکه جمع بین نظرات کمیسیون و پیشنهاد آقاى خوئینى‏ها و پیشنهاد آقاى بیات مى‏تواند باشد اگر این را قبول کردید رأى مى‏گیریم مضمون این پیشنهاد این است که بگوییم در یک اصل (نه دو اصل)؛ در یک اصل بگوییم مجمع تشخیص مصلحت براى این اهداف یکى هم این مسأله مجلس و یکى هم انجام وظایف مذکور در قانون اساسى است سایر وظایف را دیگر اسم نبریم.
محمد مؤمن- توجه نفرمودید حاج آقا در نامه حضرت امام هست، شما مجمع تشخیص مصلحت را قرار بدهید که محلى براى مشورت رهبرى باشد. این‏که محل است به طور کلى براى مشورت رهبرى هیچ جاى قانون اساسى ذکر نشده.
نایب رئیس (هاشمى)- خوب این را هم اضافه مى‏کنم چون یکى دو تا وظیفه خاص در آن هست این جمله را اضافه مى‏کنیم نمى‏خواستیم نباشد براى این‏که انجام همان که شما مى‏گویید آن هم اضافه کنیم. اگر این شد مى‏شود یک اصل همان به دستور رهبرى با همان چیزى که گفتیم. با همان مبناى پیشنهاد آقاى خوئینى‏ها، پس سه چیز در آن بیاوریم یکى مسأله حل اختلافات مجلس و شوراى نگهبان، یکى انجام مشورت براى رهبرى وقتى که ارجاع مى‏شود یکى هم سایر وظایف که حالا هر چیزى است.
امینى- حل معضلات.
هاشمى- حل معضلات جزو وظایف مذکور است؛ ما دو چیز مذکور ظاهراً داریم یکى حل معضلات یکى هم تعیین یک فرد در صورتى که شوراى رهبرى به مشکلى برخورد بکند یعنى شوراى موقت رهبرى حالا شاید هم استقصاء کنیم عبارت دیگرى بوده پس اگر در این اصل این سه مطلب را بیاوریم آقایان مخالفتى ندارند. عبارتى تنظیم مى‏کنیم رأى مى‏گیریم.
محمد موسوى خوئینى‏ها- مجمع تشخیص مصلح نظام براى حل معضلات نظام به تشخیص رهبر.
نایب رئیس (هاشمى)- این نیست، آن‏که هست در قانون اساسى آمده چون این آمده در اختیارات رهبرى آمده.
منشى (محمد یزدى)- حل معضلات نظام که از طرق عادى قابل حل نیست از طریق مجمع تشخیص مصلحت حل شود.
موسوى خوئینى‏ها- اینجا هم آمده، پیشنهاد کمیسیون هم آمده.
نایب رئیس (هاشمى)- حالا ما نمى‏خواهیم بیاید، مى‏خواهیم برداریم.
منشى (یزدى)- به قول شما تکرار مى‏خواهیم نشود.
موسوى خوئینى‏ها- تکرار نشود پس مجمع تشخیص مصلحت نظام براى تشخیص آن چیزى که آن روز تصویب شد راجع به مجلس و شوراى نگهبان و مشاوره در امورى که رهبرى به آنان ارجاع مى‏دهد.
نایب رئیس (هاشمى)- خوب است این عبارت را ما آماده کنیم که رأى بگیریم.
Majlis:2 Volume:3 Sessions:29-41 Page:1551
امامى- ى ک پیشنهادى هم من دارم این مسائلى که مورد شبهه بود بردارید.
نایب رئیس (هاشمى)- شما نوشتید ارائه نظرات مشورتى به رهبر در موارد مربوطه، آخر این نیست آن نظر را تأمین نمى‏کند. چون اگر بناست ابتدایى باشد ما تردید داریم و اگر بخواهد از طرف رهبر باشد همین است که ایشان نوشته‏اند، باید بگوییم با ارجاع رهبر باید باشد یعنى آن شبهه را باقى مى‏گذارد شما کار دیگرى ندارید که بحث کنید و عبارت را آماده کنید.
منشى (یزدى)- چرا پیشنهاد بعدى هست حالا اگر مى‏خواهید پیشنهاد بعدى را مطرح کنیم.
نایب رئیس (هاشمى)- اگر این تصویب بشود دیگر پیشنهادى در آن نیست.
منشى (یزدى)- ى کى پیشنهاد آقاى امامى هست که چند تا امضا دارد راجع به فقهاى شوراى نگهبان به شکل اعضاى ثابت، یکى هم پیشنهاد آقاى خوئینى‏ها هست، اصلاح بند 3 که ظاهراً اگر این تصویب بشود دیگر آن پیشنهاد برداشته مى‏شود، پیشنهاد بعد را اگر بخواهیم مطرح بکنیم آقاى امامى درباره بند یک همین مجمع توضیح بفرمایند. پیشنهادشان این است که فقهاى شوراى نگهبان از اعضاى ثابت باشند.
نایب رئیس (هاشمى)- مطرح کنید.
امامى کاشانى- حالا من اصرارى هم به طرحش ندارم چون جناب آقاى یزدى این پیشنهاد من را خواندند من علاقه‏اى نداشتم مطرح شود.
منشى (یزدى)- اگر صرف‏نظر مى‏کنید از پیشنهادتان، خوب صرف‏نظر بکنید.
محمد امامى کاشانى- مطرح مى‏کنم ولى با آن پیشنهادى که پریروز دادم و رد شد دیگر به این پیشنهاد خیلى علاقه‏اى ندارم.
سید هادى خامنه‏اى- این بار مصوبه منافات ندارد.
نایب رئیس (هاشمى)- نه ما اصل متغیر را، یک ثابتى تصویب کردیم اما این‏که کسى مى‏تواند بگوید این ثابت هم چه کسانى باشند.
امامى کاشانى- حالا براى این‏که رفع شبهه بشود همان وقت جناب آقاى هاشمى فرمودند که ما وارد اصل بعدى مى‏شویم ولى حق شما در این پیشنهاد محفوظ است این مطرح شده و وارد اصل بعدى شدیم.
نایب رئیس (هاشمى)- آقایان پیشنهاد دادند گفتند که تشکیل بشود یعنى مى‏توانیم بگوییم آن اعضاى ثابتى که ما آنجا گفتیم اینها شوراى نگهبان قدر متیقن آن است، حالا اگر این رأى آورد.
منشى (یزدى)- بفرمایید توضیح بدهید.
امامى کاشانى- در این اصلى که مربوط به مجمع تشخیص مصلحت است چهار بند است. بند اولش این است که در رابطه با اختلافاتى که بین مجلس و شوراى نگهبان مى‏شود در آن مصوبه بود که فقهاى شوراى نگهبان حضور داشته باشند خوب بعد آن مصوبه که حذف شد (هاشمیان- تذکر آیین‏نامه‏اى دارم) حتى وسط صحبت هم مى‏شود تذکر آیین‏نامه‏اى داد؟ (هاشمیان- جاى آن همین‏جا است) ببینید اگر این رویه را پیش بگیرید از این اصل قبلى هم که گذشته‏ایم و نیز از اصول دیگر هم الان پنج نفر مى‏توانند پیشنهاد بدهند که مجدداً آن‏ها را مطرح و بحث کنیم، رد این‏که درست نیست.
Majlis:2 Volume:3 Sessions:29-41 Page:1552
نایب رئیس (هاشمى)- جواب این اشکال را دادند، آقایان دیروز پیشنهادشان را داده بودند و ما گفتیم حق شما محفوظ است به خاطر این‏که این دو تا به هم مربوط است ما هنوز هم نمى‏دانیم این دو تا اصل است یا یک اصل؟ به هر حال مباحث گذشته تکرار نمى‏شود.
امامى کاشانى- به هر حال متولى اختلاف بین مجلس و شوراى نگهبان، فقهاى شوراى نگهبان هستند و حضرت امام هم فقها را به همین اعتبار گذاشتند یعنى به اعتبار این‏که خوب بالاخره وزیر مربوط مى‏آید در آن جلسه صحبت‏ها مى‏شود و تصمیم‏گیرى به عنوان یک مصلحت و یک حکم حکومتى و امثال اینها مى‏شود این است که وقتى که حذف شد من پیشنهاد دادم که در آن چهار بند آن بندى که مربوط به اختلاف مجلس و شوراى نگهبان است، فقهاى شوراى نگهبان از اعضاى ثابت آن باشند.
نایب رئیس (هاشمى)- مخالف و موافق صحبت کنند.
منشى (یزدى)- آقاى خامنه‏اى به عنوان مخالف بفرمایید.
سید هادى خامنه‏اى- بسم الله الرحمن الرحیم. مخالفت اینجا این است که حالا غیر از این‏که احتمال اشکال آیین‏نامه‏اى بود که مورد قبول واقع نشد اینجا ترجیح بلامرجح است اگر ما بنا است اعضاى ثابتى را بیاوریم باز همان بحث قبلى خواهد آمد که با چه مرجحى شما شوراى نگهبان را اعضاى ثابت مى‏گیرید با این‏که اشکالى که منجر شد به تصویب این پیشنهاد که ما اعضاى ثابت نداشته باشیم، صرفاً این بود که وظایف این مجمع وظایفى نیست که در همه بندهایش تناسبى داشته باشد.
طاهرى- ى ک بند ...
سید هادى خامنه‏اى- به هر حال در همان بند 1 هم باز من احساس مى‏کنم که اینجا رؤساى سه قوه بالخصوص کسانى هستند که حداقل به اندازه اعضاى شوراى نگهبان آنجا اولویت دارند چون فلسفه اصلى هم که حضرت امام اینها را با هم به عضویت برگزیدند همین بود، چون دو طرف قضیه هستند و هر دو ذى‏حق هستند در تشخیص آن مصلحت. بنابراین اعضاى ثابت آن‏ها اگر نباشد این اشکال دوباره به وجود مى‏آید یا عضو ثابت در نظر نگیریم یا اصلًا براى بند 1 اعضا را ثابت بگیریم و اعضاى ثابت هم همان‏هایى باشند که از قبل بودند.
منشى (یزدى) موافق، آقاى امینى بفرمایید.
امینى- بسم الله الرحمن الرحیم. موافقت من با این اصل از دو جهت است:
یکى این‏که شما مى‏دانید این مجمع تشخیص مصلحت یک امر جدیدى است و به هر حال افراد رویش حساب مى‏کنند، آقایان رویش حساب مى‏کنند و مسأله‏اى بوده که سابقاً هم روى آن حرف بوده، به هر حال باید این یک نهادى بشود که آبرومند باشد و حرف در آن پیدا نشود و در اینجا اگر مجمع تشخیص مصلحت ذکر نشود گرچه رهبر این فقهاى شوراى نگهبان را یقیناً بر طبق مصلحت انتخاب خواهد کرد، ولى همان ذکر نشدنش در اینجا مسأله‏انگیز است.
فردا در بیرون منعکس مى‏شود که مجمع تشخیص مصلحتى را تنظیم کردند آوردند در قانون اساسى اختیارش را گذاشتند دست رهبر و معلوم نیست که نفراتش کیست؟ افرادى که معرّض باشند، خوش‏بین نباشند، خدشه وارد مى‏کنند این طرف و آن طرف، و مسأله‏انگیز است یعنى من در واقع جهتى که این را پیشنهاد مى‏کنم که باشد براى مسأله سیاسى حفظ آبرو و حیثیت این قانون اساسى و نظام که مشکلى به وجود نیاورد.
Majlis:2 Volume:3 Sessions:29-41 Page:1553
منشى (یزدى)- مخالف بعد، آقاى کروبى بفرمایید.
کروبى- من عذر مى‏خواهم، ما که اصلًا مجمع مصلحتى نداشتیم، مجمع مصلحت را امام تشکیل داده است. (عذر هم مى‏خواهم از این عبارت) دقیقاً هم تشکیل داده در رابطه با این‏که مجلس با شوراى نگهبان بالاخره به یک تفاهم و توافقى نمى‏رسیدند و امام جورى هم مجمع مصلحت را ترتیب داده بوده که اگر شوراى نگهبان (خیلى بدون تعارف) رأى داد یا نداد مشکل حل بشود، حالا ما مى‏آییم دوباره سر نخ را مى‏دهیم دست شوراى نگهبان، اصلًا امام بافت و ترکیبى که درست کرده بود براى این‏که (بدون تعارف) اگر شوراى نگهبان هم رأى نداد، مشکل بتواند حل بشود؛ لذا در آیین‏نامه هم وقتى آورده بودند 9 نفر آقا فرموده بود نه، همان 7 نفر.
بنابراین؛ بهترین راه این است که همان صورت قبل بماند که اصل رأى آورده یعنى در اختیار رهبر باشد، حالا رهبر صلاح دانست شوراى نگهبان هم مى‏داند، صلاح ندانست نمى‏گذارد. اصلًا تعیین کردن فرد، معلول شرایط و زمان است مثل این‏که حالا چون امام آن موقع یک عضو دفترش را آقاى توسلى تعیین کرده حالا مى‏نویسیم رهبرى مثلًا یک عضو دفترش را هم باید تعیین کند، عضو دفتر را که ایشان تعیین نکرده بود، آقاى توسلى تعیین کرده بودند، آقاى موسوى را به عنوان دادستان که تعیین نکرده، آقاى موسوى خوئینى‏ها تعیین کرده، ما مى‏گذاریم در اختیار رهبر، رهبر خودش آن شرایط را مى‏بیند شاید یک موقع وقتى که تعیین کرد رئیس دانشگاه تهران خیلى آدمى بود که مناسب این کار بود او را تعیین کرد. بنابراین اصلًا نفر تعیین کردن صحیح نیست به خصوص شوراى نگهبان، اصلًا شوراى نگهبان (عذر مى‏خواهم) اصلًا نباید تعیین بشود اگر مى‏خواهیم به حرف امام بکنیم چون امام اصلًا شوراى نگهبان را نخواسته بود. شوراى نگهبان مسؤولیتى دارند، براى خودشان بزرگوارند، سرور ما هم هستند ولى در این جهت امام به خصوص براى شوراى نگهبان اصلًا این قضیه را ... اصلًا اگر مسأله مشکل مجلس شوراى نگهبان نبود امام مجمع مصلحت ترکیب نمى‏کرد و به وجود نمى‏آورد.
امینى- با این وجود خودش همان‏ها را انتخاب کرد.
منشى (یزدى)- آقاى مؤمن بفرمایید.
مؤمن- بسم الله الرحمن الرحیم. اتفاقاً به همین جهتى که جناب آقاى کروبى فرمودند باعث شد که ما با این پیشنهاد موافقت بکنیم. این مسأله به این صورت در کمیسیون مطرح نشده که من به عنوان کمیسیون حرف نمى‏زنم براى این‏که در مسأله مجمع تشخیص مصلحت نامه‏اى که از حضرت امام هست همان‏طورى که فرمودند اشخاص را به نام اسم بردند تنها در مورد شوراى نگهبان فرمودند فقهاى شوراى نگهبان، عنوان را برایش اصالت قائل شدند، در مورد فقهاى شوراى نگهبان در مورد دیگران همان‏طور که بعضى از بزرگواران فرمودند احتمال هست همان‏طور که جناب آقاى کروبى هم الان استظهار مى‏کنند شخص جناب آقاى موسوى خوئینى‏ها، شخص جناب آقاى موسوى اردبیلى و دیگر بزرگواران، این‏ها را به نام اسم بردند و لذا استظهار آقایان هم همین است که عنایت حضرت امام اینجا این است که فقهاى شوراى نگهبان به عنوان فقهاى شوراى نگهبان باشند. موضوع بحث هم در نامه اولى که خدمت امام نوشته شده همین مسأله بند اول است. یعنى مواردى که توافق بین مجلس و شوراى نگهبان حاصل‏
Majlis:2 Volume:3 Sessions:29-41 Page:1554
نمى‏شود که در این مورد ابتدائاً حضرت امام این عنوان را اصالت برایش قائل شدند و فرمودند و موارد دیگر که در آیین‏نامه خودشان اضافه فرمودند و یا الان مثلًا آقایان با توجه به رهنمود ایشان این موارد را آوردند، دیگر مواردى است که در نامه اول نبود این پیشنهاد بر اساس این‏که عیناً همانچه که حضرت امام عنایت به آن داشتند باشد آورده شده و این‏که باز فرمودند که فقهاى شوراى نگهبان خودشان طرف قضیه هستند و این‏طورى ... این کم‏لطفى است. چندین بار در این جلسه گفته شده که شوراى نگهبان وقتى که در جلسه شوراى نگهبان مسأله‏اى را رد مى‏کند از لحاظ مصلحت‏اندیشى نیست و به قول جناب آقاى امامى با یک لباسى صبح ممکن است مخالفت کند و اگر به عنوان مصلحت‏اندیشى با لباس دیگرى باشد در جلسات مجمع تشخیص مصلحت به عنوان مصلحت‏اندیشى موافقت مى‏کند. بنابراین این‏جور نیست که گفته بشود که همان آقایان نه اینها از حیث دیگر این آقایان توجه مى‏فرمایند من تعجب مى‏کنم چرا مجدداً تکرار مى‏شود که به یک حیث دیگرى در مجمع تشخیص مصلحت شرکت مى‏کنند و این جهت را باز من تذکر مى‏دهم، توجه مى‏دهم آقایان را که از نظر موازین فقهى و شرعى ما اینجا تشخیص موضوع حکم است. تشخیص موضوع حکم این‏طور نیست که فقط یک کارشناس هر کس که باشد بتواند بدهد، بلکه از نظر موازین فقهى ما این تشخیص با مقام ولى فقیه است، فقیه است که اگر 50 تا کارشناس یا اگر یا هر چند تا کارشناس براى شما نظر بدهند، اگر یک وقت از قول‏شان قطع حاصل مى‏شود به این‏که فردا اول ماه است، بسیار خوب به قطعت عمل مى‏کنى اما اگر نباشد بخواهد حکم بکند که فردا اول ماه است تشخیص آن در صورتى ارزش شرعى دارد که تشخیص فقیه باشد و حکم فقیه باشد، این جهت را که آقایان صرفاً جنبه کارشناسى را توجه مى‏فرمایند به این مسأله ولایتى را که هست عنایت نمى‏شود روى این حساب‏ها به هر حال این پیشنهاد داده شده که در بند اول تنها آن مواردى که اختلاف باشد فقهاى شوراى نگهبان عضو بشوند.
نایب رئیس (هاشمى)- رأى مى‏گیریم عبارت آقاى امامى را براى رأى‏گیرى بخوانید.
منشى (یزدى)- پیشنهاد آقاى امامى مرقوم فرمودند در قسمت اصل فقهاى شوراى نگهبان از اعضاى ثابت باشند.
نایب رئیس (هاشمى)- پیشنهاد ایشان این است که اضافه مى‏شود در این اصل که فقهاى شوراى نگهبان از اعضاى ثابت مجمع تشخیص مصلحت باشد.
ى زدى- در قسمت (1) یعنى در موارد اختلاف بین مجلس.
مؤمن همان‏طور که امام در نامه‏شان فرمودند در آنجایى که اختلاف بین مجلس است در صورتى که توافق حاصل نمى‏شود نه در موارد حل معضلات نه در موارد نظر ...
نایب رئیس (هاشمى)- خیلى خوب آنجا بنویسید آقایانى که موافقند این جمله اضافه بشود رأى بدهند. (عده کمى رأى دادند) تصویب نشد. حالا عبارتى که آمده مى‏خوانند براى رأى‏گیرى.
منشى (یزدى)- مجمع تشخیص مصلحت نظام براى تشخیص مصلحت در امورى که بین مجلس شوراى اسلامى و شوراى نگهبان پس از طى مراحل قانونى توافق حاصل نشود و مشاوره در امورى که رهبرى به آنان ارجاع مى‏دهد و سایر وظایفى که در این قانون ذکر شده‏
Majlis:2 Volume:3 Sessions:29-41 Page:1555
است تشکیل مى‏گردد. اعضاى ثابت و متغیر این مجمع را مقام رهبرى تعیین مى‏نماید.
نایب رئیس (هاشمى)- بله یک جمله‏اش تفاوت مى‏کند، آن‏ها گفتند در مورد احکام حکومتى هر دو را رأى مى‏گیریم.
امینى- توجیه بشود، صحبت بشود.
نایب رئیس (هاشمى)- بله توجیه بشود.
امامى- حذف رأى نیاورد.
نایب رئیس (هاشمى)- آقایان توجه مى‏کنند در مورد اختلاف مجلس و شوراى نگهبان قضاوت مجمع تشخیص، منحصر است به مواردى که احکام حکومتى باشد یا این‏که نه ما گفتیم مطلق باشد، این دو نظر اینجا موجود بود که آقاى مشکینى پیشنهاد کرده بودند حذف بشود، مطلق باشد آقایان آن طرف مى‏گفتند: نه، کمیسیون مى‏گفت: نه، حذف رأى نیاورد. ما قبول داریم اصلش هم رأى نیاورده خیلى خوب، عبارت کمیسیون را پس جداگانه رأى بگیریم. اگر اصلش رأى آورد. اگر وجود احکام حکومتى رأى آورد، آن را بگذاریم آن وقت آن اگر نیاورد، آن وقت یک فکرى بکنیم، حالا آقاى مؤمن باز مى‏خواهند توضیح بدهند، بفرمایید.
محمد مؤمن (مخبر کمیسیون مسائل رهبرى و مجمع تشخیص مصلحت)- عرض کنم که آن روز جناب آقاى نورى فرمودند که ذکر کلمه احکام حکومتى در اینجا چه نتیجه‏اى دارد؟ من گفتم نتیجه دارد و حالا مى‏خواهم عرض کنم که این مطلب را من خودم گفتم، مسأله‏اى نبود که اصلًا در کمیسیون مطرح شده باشد.
بعد که تأمل کردم دیدم خودم هم این حرف را قبول ندارم یعنى من عرض کردم در موارد احکام حکومتى که آمده براى این است که مواردى که قانون اساسى باشد خارج بشود با این‏که این درست نیست. براى این‏که در موارد احکام حکومتى هم گاهى به لحاظ قانون اساسى مى‏شود، گاهى به لحاظ غیر قانون اساسى.
بنابراین همان‏طورى که آن وقت بنده توضیح دادم این‏که کمیسیون این عبارات را اینجا به کار گرفته «تشخیص مصلحت نظام، در موارد احکام حکومتى، در صورتى که توافق حاصل نشود» هر سه قید آن عیناً در نامه حضرت امام بوده یعنى منشأش آن است.
منشى (یزدى)- ولى به هر صورت این عبارت مورد تأیید ما بود.
نایب رئیس (هاشمى)- براى این‏که ذهن آقایان جمع بشود آقاى امینى صحبت کنند، یک نفر هم مخالف صحبت کند.
امینى- بسم الله الرحمن الرحیم. جهت مخالفت من با این پیشنهاد این است که در واقع احکام اسلامى را مى‏شود تقریباً به سه قسمت تقسیم کنیم:
یکى احکام اولیه اسلام است (خواهش مى‏کنم توجه بفرمایید)، یعنى آن مسائل و احکامى که روى عناوین اولیه اسلام آمده مثل مالکیت، بیع، شراء، نکاح، طلاق و امثال اینها که اینها احکام اولیه اسلام است. احکام اولیه اسلام احکامى است که از جانب پیغمبر و ائمه اطهار وارد شده و فقها و مجتهدین هم استنباط این احکام را مى‏کنند، کار دیگرى نمى‏کنند. این احکام اولیه اسلام، احکامى است که در هیچ زمانى قابل تغییر نیست (به عنوان احکام اولیه) نه مجتهد، نه شوراى مصلحت، نه شوراى نگهبان هیچ‏کس نمى‏تواند با این‏
Majlis:2 Volume:3 Sessions:29-41 Page:1556
احکام اولیه اسلام مخالفت کند و بگوید الان مصلحت اقتضاء مى‏کند که طلاق به این صورت نباشد و این نباید جورى در قانون بیاید که بعداً بعضى‏ها فکر کنند که با مصلحت‏اندیشى مى‏شود که بعضى احکام اولیه اسلام را تغییر داد و اما احکام غیر اولیه مثل احکام حکومتى و مثل احکام ثانویه اینها قابل تغییر هستند که مجمع تشخیص مصلحت یا مجلس یا هر نهاد دیگرى مى‏تواند در آن اقدام بکند.
منظور بنده این است که در احکام اولیه، نه مجلس مى‏تواند تصرف کند (به عنوان اولیه)، نه شوراى مصلحت و نه شوراى نگهبان و نه هیچ مجتهدى و هیچ‏کس فقط در احکام حکومتى و در احکام ثانویه است که مى‏توانند، بنابراین این عبارت اگر به طور مطلق باشد یعنى اگر فردا یا پنجاه سال دیگر، صد سال دیگر از باب احتمال، مجلس آمد و یک مصوبه‏اى داشت که مثلًا اگر مالکیت شخصى زمین را قبول کردیم ما مصلحت مى‏دانیم که این مالکیت زمین از بین برود. به عنوان حکم اولیه یا مصلحت مى‏دانیم که مثلًا اجاره یا طلاق و امثال اینها اگر یک چنین حکمى اینجا آمد شامل این مى‏شود که مى‏توانند یک چنین کارى را بکنند و اگر هم شوراى نگهبان تأیید نکرد مى‏رود به مجمع تشخیص مصلحت و این درست نیست باید از اول این مطلب را جورى تنظیم کنیم که آن قسمت بیرون برود و دو قسمت در آن بماند؛ یکى احکام حکومتى که همه اینها هست که الان مورد ابتلاست، یکى احکام ثانویه و این دوتا نیاز مجلس و کشور را کاملًا تأمین مى‏کند و جورى عبارت را مطلق ذکر نکنیم که مشکل درست کنیم.
نایب رئیس- سؤال اصلى را جواب ندادید ما در این نگران نبودیم، این‏که شامل اختلاف قانون اساسى نمى‏شود.
امینى- صحبت قانون اساسى نیست؛ آقاى هاشمى، آن مطلبى هم که آقاى مؤمن فرمودند مربوط به کمیسیون هم نبود این مربوط به حکم اولى اسلام است.
نایب رئیس (هاشمى)- آقاى مشکینى که خودشان پیشنهاد دهنده بودند مى‏توانند صحبت کنند.
مشکینى- بسم الله الرحمن الرحیم. این مطالبى که جناب آقاى امینى فرمودند از نظر فقه ما و اصول ما جور نمى‏آید براى این‏که احکام اولیه ما، چه احکام تکلیفیه خمسه باشد یا سایر احکام وضعیه باشد تمام این احکام اولیه به وسیله احکام ثانویه قابل رفع است، حتى واجبات و محرمات. یعنى اگر چنانچه واجبى باشد براى قاعده حرج، قاعده لاضرر یا مقدمه واجب بودن یا مقدمه حرام بودن یا تعارض اهم و مهم یا حتى امر فقیه و ولى امر در مواردى تمام اینها عناوین ثانویه است که احکام اولیه را برمى‏دارد، البته حکم فقیه هم همان‏جور است منتها برداشتن نه به عنوان این‏که مستقلًا مستبعد بیاید به ذهن که چگونه مى‏شود که واجبات برداشته مى‏شود، محرمات برداشته مى‏شود؟ برداشته شدن احکام اولیه به وسیله احکام ثانویه به عنوان تبدّل موضوع است نه تغیّر حکم با بقاى موضوع، مثلًا اگر چنان‏چه غسل جنابت واجب است یک وقتى وجوبش برداشته مى‏شود نه این‏جور است که غسل جنابت هست و همه شروطش را داراست معذلک ما مى‏آییم مى‏گوییم ایشان است، جناب‏عالى فرمودید یتغیر به موضوع.
مشکینى- من به اطلاق کلام ایشان که تکلیف کردند اشکال مى‏کنم.
نایب رئیس (هاشمى)- حالا آقاى مؤمن هم بفرمایند تا رأى بگیریم.
Majlis:2 Volume:3 Sessions:29-41 Page:1557
مؤمن- من یک مطلبى را که آن وقت جناب آقاى هاشمى توجه نفرمودند تکرارى عرض مى‏کنم (که ایشان خیال مى‏کنند عرض نکردم) و آن این است که من عرض کردم این کلمه، احکام حکومتى را که کمیسیون آورده به خاطر این است که خواسته تنها در مواردى که اختلاف فقهى باشد نه مواردى که خلاف قانون اساسى باشد، من عرض کردم که در کمیسیون اصلًا روى این جهت صحبت نشد و من به عنوان این دفعه غسل جنابت واجب نیست نه عناوینى عارض مى‏شود، غسل جنابت مضر، غسل جنابت حرجى، غسل جنابت ضررى از این جور عناوین تصرف در مال مردم (به عنوان اولى) در اموال شخصى مردم حرام است اما این به عنوان اولى است.
ممکن است به این‏که در موردى قرار بگیرد که اگر تصرف نکند ولى امر، ضرر به دیگران مى‏خورد یا مصلحت یک جامعه افراد دیگرى در او پیدا مى‏شود روى این عناوین که مقدمه یک واجب دیگر مى‏شود یا سبب اضرار مى‏شود حکم اولى برداشته مى‏شود، پس این‏طور نیست که احکام اولیه هیچ نباید تغییر کند احکام اولیه با احکام ثانویه به وسیله احکام ثانویه برداشته مى‏شود آن وقت بنابراین یکى از مواردش هم حکم ولى امر است و در موارد اختلاف هم همین‏جورى مى‏شود، مى‏شود که ولى امر در یک مواردى حکم بکند و برداشته بشود.
امینى- بنابراین حکم اولى قابل تغییر نیست.
امامى کاشانى- هیچ منافاتى با این حرف‏ها نیست، حکم اولى لایتغیر.
منشى (یزدى)- اختلافى نیست چون رفع موقت است. ایشان هم رفع موقت را قبول دارند، ایشان هم رفع دائم نمى‏فرمایند.
امینى- من متأسفم که آقاى مشکینى کم‏لطفى فرمودند من خودم گفتم احکام اولیه به عنوان اولى به عنوان ثانوى که اشکال ندارد.
امامى کاشانى- احکام اولیه خودش اصل هستند، این مطلب دفاع گرچه گفتم الا این‏که این نظر کمیسیون نبود، مطلبى بود که به ذهن خودم آمد، براى توجیه حرف کمیسیون گفتم و بعد هم که تأمل کردم این حرف درستى نبود براى این‏که در موارد احکام حکومتى هم که توافق نمى‏شود، این توافق نشدن در آنجا هم احکام حکومتى گاهى ممکن است خلاف شرع تشخیص داده بشود، گاهى هم خلاف قانون اساسى، بنابراین این از این نظر عمومیت دارد ولى همان‏طورى که جناب آقاى امینى فرمودند حاج آقا مشکینى مثل این‏که لطف نفرمودند، عبارت اینجا تشخیص مصلحت نظام است. در مورد مصلحت‏اندیشى کردن در فلسفه احکام را خودتان به ما اجازه ندادید بلکه مسأله احکام در موارد عناوین ثانویه است. یک احکام حکومتى داریم (همان‏طور که حاج آقا فرمودند) یک احکام اولى. احکام حکومتى که ما اینجا آورده‏ایم کارى به آن نداریم. اما در مورد احکام اولیه این‏طور نیست که اگر مصلحت دیده شد حکم اولى تغییر پیدا بکند بلکه یک عناوین ثانویه‏اى همان‏طور که خودتان فرمودید از قبیل ضرر، از قبیل حرج، از قبیل اضطرار، اینها را خود شارع قرار داده، آن تشخیص مصلحت نیست تشخیص موضوع حکم ثانوى است. اگر شما عبارت را این‏جور بیاورید که تشخیص موضوع حکم ثانوى در اختیار مثلًا مجمع تشخیص مصلحت است ولکن مصلحتى که اینجا گفته مى‏شود همان مصلحت‏اندیشى است که ببینیم آیا مناسب است این‏جور انجام بدهیم یا نه؟
Majlis:2 Volume:3 Sessions:29-41 Page:1558
یک وقت در مورد احکام حکومتى است، خوب احکام حکومتى همه‏اش بر اساس همین مصلحت‏اندیشى‏ها است. چراغ قرمز را شارع نفرموده، اما رفع ما اضطر الیه را شارع فرموده، رفع ما اضطر الیه را شما به عنوان ولى فقیه تشخیص مى‏دهید که اینجا موردى است که موضوع حکم ثانوى شرعى است یا مورد اکراه است یا مورد نسیان است یا مورد خطا است تمام این موارد عناوینى است که خود شرع فرموده و من فقط تشخیص‏اندیشى مى‏کنم در سعه و ضیق آن عناوین ثانویه که شارع فرموده غیر از آن به عقل قاصر خودمان برسیم که شرع فرموده ولى ما که تابع شرع هستیم هرجا عنوان حرج صدق کرد ولو در مصلحت‏اندیشى من هم مناسب این باشد که حکم اولى باشد، مصلحت‏اندیشى من بى ارزش است. آنچه که ملاک است در آنجا عنوان ثانوى است الحرج، الاکراه، الخطا و الضرر و همان‏طور که فرمودید الاضطرار، آنجا تشخیص مصلحت نباید باشد تشخیص موضوع باید باشد تشخیص مصلحت نظام در همان‏جایى است که بر اساس مصلحت احکام را جعل مى‏کنیم که عبارت از موارد احکام حکومتى مى‏شود.
مشکینى- جناب آقاى مؤمن توجه بفرمایید. ما هیچ‏جا براى رفع احکام اولیه به عنوان تشخیص مصلحت غیر از عناوین ثانویه هیچ راهى نداریم.
مؤمن- من عرضم همین است، دقیقاً عرضم همین است، باید بگوییم تشخیص موضوع.
مشکینى- برمى‏گردد به موضوع عناوین ثانویه و الا بدون عناوین ثانویه ...
مؤمن- پس این غلط است، این عبارت را گفتن مناسب با اهل استحسان است نه ما، اجازه بدهید اگر اهل استحسان این حرف را بزنند درست است، من عرض کردم موافقیم منتها مى‏خواهید بفرمایید تشخیص مصلحت و تشخیص موضوع آن ولى تشخیص مصلحت این نیست.
مشکینى- چه کسى مى‏گوید این است؟
مؤمن- بله این نیست تشخیص موضوع است.
رئیس (مشکینى)- احکام ثانویه هم برمى‏گردد به تشخیص موضوع ...
مؤمن- اشتباه لفظى کردم حاج‏آقا در احکام ثانویه، آنچه که ما حق داریم تشخیص موضوع است نه تشخیص مصلحت و اما در موارد احکام حکومتى ... به هر حال ببینید آنجا هم مصلحت‏اندیشى‏اش را خدا کرده در رفع ما اضطر الیه مصلحت‏اندیشى.
رئیس (مشکینى)- معلوم نیست احکام برداشته بشود به تشخیص مصلحت، آقا تمام احکام اولیه را شما فقط با عناوین ثانویه مى‏توانید بردارید.
مؤمن- ما اصلًا احکام اولیه نمى‏گوییم اینجا.
رئیس (مشکینى)- و تشخیص مصلحت برمى‏گردد به عروج عناوین ثانویه و ...
مؤمن- خیر، نخیر! این‏جور نیست.
نایب رئیس (هاشمى)- خیلى خوب حالا آقایان توجه بفرمایند موضوع چیست که مى‏خواهیم رأى بگیریم.
منشى (یزدى)- موضوع این است که این کلمه «احکام حکومتى» به هر حال پیشنهاد ایشان حذف کلمه بوده و حذف هم رأى نیاورده.
نایب رئیس (هاشمى)- آقاى امامى توجه بفرمایید پیشنهاد کمیسیون این‏جورى بوده که:
Majlis:2 Volume:3 Sessions:29-41 Page:1559
 «تشخیص مصلحت نظام در موارد احکام حکومتى در صورتى که ...»
آنچه که مورد بحث است همین است که «در موارد احکام حکومتى» باشد یا نباشد؟ اگر این رأى آورد باید همین عبارت را در آن بگنجانیم. اگر رأى نیاورد آن وقت آن‏را به عنوان پیشنهاد جدید مطرح بکنیم.
امینى- اگر این رأى هم بیاورد باز من یک پیشنهادى در کمیسیون داشتم، یک چیز هم اضافه مى‏شود.
نایب رئیس- خیلى خوب حالا تکلیف این روشن بشود تا به آن برسیم آقایانى که موافقند قید «در موارد احکام حکومتى» ...
سید هادى خامنه‏اى- آخر موضوع بحث، همه‏اش این نیست.
منشى (یزدى)- ى عنى قسمت اول که اختلاف بین مجلس ...
امینى- آقاى هاشمى از مسأله زود رد نشوید مسأله مشکلى است.
منشى (یزدى)- موضوع رأى را الان روشن مى‏کنیم.
سید هادى خامنه‏اى- اجازه بدهد من یک کلمه عرض کنم. اصلًا موضوع بحثى که طرفین صحبت کردند همه‏اش این نیست.
منشى (یزدى)- «مبدأ اختلاف بین شوراى نگهبان و مجلس در موقعى که به توافق نرسند در موارد حکومتى اعم از قانون اساسى یا شرع» این قید «در موارد حکومتى» را بگذارید.
نایب رئیس (هاشمى رفسنجانى)- عیبى ندارد، ایشان آن را حرفى ندارند، آنجا تصریح کنید (یزدى- بله آنجا تصریح مى‏کنیم) اما حالا فعلًا آن مطرح نیست، بگذارید تا بعداً به این برسیم. آقایانى که موافقند در موارد احکام حکومتى باقى بماند. همین‏طور که کمیسیون آورده، رأى بدهند (نه نفر رأى دادند)، خوب این‏که رأى نیاورد، خیلى خوب حالا صبر کنید اصلش را با همان عبارتى که ما نوشتیم (این پیشنهاد جدید است دیگر) این پیشنهاد جدید را رأى بگیریم، این مجموعه را بخوانید.
 (به شرح زیر خوانده شد)

مجمع تشخیص مصلحت نظام، براى تشخیص مصلحت در امورى که بین مجلس شوراى اسلامى و شوراى نگهبان پس از طى مراحل قانونى توافق حاصل نشود و مشاوره‏در امورى که رهبرى به آنان ارجاع مى‏دهد و سایر وظایفى که در این قانون ذکر شده است تشکیل مى‏گردد (یا مى‏شود) اعضاى ثابت و متغیر این مجمع را مقام رهبرى تعیین مى‏نماید. مقررات مربوط به مجمع توسط خود اعضا تهیه و تصویب و به تأیید مقام رهبرى خواهد رسید.
نایب رئیس (هاشمى رفسنجانى)- آقایانى که با این عبارت به عنوان یک اصل در قانون اساسى موافق هستند رأى بدهند، دو اصل را ترکیب کرده‏ایم به صورت یک اصل در آمده است. (مصوبه قبلى را با مصوبات فعلى).
منشى (حبیبى)- آقاى هاشمى «تشکیل به دستور مقام رهبرى است» دیروز تصویب کردیم، آن را هم اضافه کنیم؟
نایب رئیس (هاشمى رفسنجانى)- خیلى خوب همان بود که نوشتیم، بخوانید حالا.
امینى- آقا این اصل به این صورت درست نیست که تصویب بکنید! (یکى از آقایان-
Majlis:2 Volume:3 Sessions:29-41 Page:1560
خوب رأى ندهید دیگر). آخر یک امر خلاف شرعى است آقاجان.
هاشمى رفسنجانى- ى عنى دیگران بى‏دین هستند؟ خلاف شرع عمل مى‏کنند؟ این چه حرفى است مى‏زنید دیگر؟ این چه تعبیرى است شما مى‏کنید؟
امامى کاشانى- جناب آقاى هاشمى اجازه بدهید یک خرده در این‏باره مباحثه بکنیم.
 (هاشمى رفسنجانى- دیگر ما دو روز است داریم مباحثه مى‏کنیم) تعبیر خلاف شرع بودن چیست که آقاى امینى فرمودند؟
نایب رئیس (هاشمى رفسنجانى)- آخر گفت که، ما قبول نداریم آن حرف را، دو روز است داریم بحث مى‏کنیم، بفرمایید. آقاى امامى بگذارید ما کار بکنیم.
منشى (یزدى)- حالا هیچ‏کس که نمى‏گوید که در مورد اختلاف بین مجلس و شوراى نگهبان یک حکم قطعى ثابت شرعى را بیایند بگویند که اصلًا بردارند یعنى طلاق دیگر اصلًا شرایط شرعى نداشته باشد، این را نمى‏گویند.
نایب رئیس (هاشمى رفسنجانى)- آقاى مشکینى هم مى‏گویند تغییر موضوع در اینجا؛ اصلًا نظر مجمع تشخیص مصلحت تعیین موضوع احکام ثانویه است یعنى حرف ایشان این است دوباره بحث نمى‏توانیم بکنیم.
امامى کاشانى- نه ببینید، آخر اجازه بدهید، همین موردى که دارد «در امورى که اختلاف بین مجلس و شوراى نگهبان» این بازگشتش به همین مصوبه است یعنى به‏عنوان حکم اولى دیگر نمى‏تواند عوض بشود، این چیزى نیست که خلاف شرع باشد.
هاشمى- ما حرفى نداریم منتها آقاى مشکینى فرمودند که تشخیص مجمع تشخیص مصلحت یعنى تشخیص موضوع احکام ثانویه.
امینى- احکام اولیه در مجلس تصویب شد بعد شوراى نگهبان آمد و رد کرد.
امامى کاشانى- اجازه بفرمایید عرض کنم.
نایب رئیس- همین حرفى بود که شما زده‏اید، توضیح هم داده‏شده، یک بار دیگر که بحث نمى‏کنند! متن را بخوانید.
 (به‏شرح زیر خوانده شد)

مجمع تشخیص مصلحت نظام، براى تشخیص مصلحت در مواردى که بین مجلس شوراى اسلامى و شوراى نگهبان پس از طى مراحل قانونى توافق حاصل نشود و مشاوره در امورى که رهبرى به آنان ارجاع مى‏دهد و سایر وظایفى که در این قانون ذکر شده است به دستور مقام رهبرى تشکیل مى‏شود.
اعضاى ثابت و متغیر این مجمع را مقام رهبرى تعیین مى‏نماید.
مقررات مربوط به مجمع، توسط خود اعضا تهیه و تصویب و به تأیید مقام رهبرى خواهد رسید.
نایب رئیس (هاشمى)- خیلى خوب، آقایانى که با این عبارت به عنوان اصلى که از دو اصل ترکیب کرده‏ایم موافق هستند، رأى بدهند (شانزده نفر رأى دادند) تصویب شد.
منشى (یزدى)- پیشنهادى اینجا هست که باید تکلیفش را روشن کنیم. پیشنهاد کرده‏اند در اصل صد و هفت که دنباله همین گزارش است پس از کلمه ولایت در عبارت ولایت امر ...
Majlis:2 Volume:3 Sessions:29-41 Page:1561
هاشمى- حالا در شور سوم مطرح کنید که دیگر برنگردیم به قبل، حالا از آن عبور کرده‏ایم.
کروبى- آقاى هاشمى! این مسأله قبلًا هم به ذهن ما مى‏آمد، آن روز هم اگر نظر مبارک‏تان باشد راجع به شوراى امنیت ملى و مسأله‏اى که نیروهاى مسلح در آن به چشم نمى‏خورند خدمت‏تان عرض کردیم آن وقت بعد هم نامه سپاه آمده حتماً خدمت‏تان رسیده است.
نایب رئیس (هاشمى رفسنجانى)- برمى‏گردیم، در مسیر برگشت آنجا مطرح کنید، الان ما شروع مى‏کنیم شور سوم را از اول، آقایان این‏گونه تذکرات و این‏گونه مسائلى که دارند در آینده ... (کروبى- یعنى این باید یک جورى اصلاح بشود.) الان چون مى‏خواهیم برگردیم دوباره نمى‏توانیم، الان این‏ها را بحث بکنیم.
جنتى- آن وقت آنجا گفته نشود که این‏ها لفظى نیست و در معنا اثر دارد و جایش اینجا نیست، مى‏خواستید جلوتر بگویید.
نایب رئیس (هاشمى رفسنجانى)- حداقلش این است که شبهه اصلاح لفظى دارد چون ما خودمان هم آنجا معتقد بودیم، آن ولایت مطلقه است، آن‏که آنجا بود یعنى شبهه‏اش هم قانون طرح است، البته یک بار مطرح شد، رد شد.
هاشمیان- راجع به شور نهایى اصل‏ها پیشنهادى دارم و آن این‏که جلسه مشترکى کمیسیون‏ها داشته باشند و اینهایى را که به نتیجه رسیده‏ایم به اعضا بدهیم.
منشى (یزدى)- همین‏هاست دیگر الان دادند، (هاشمى- داده‏ایم) همین‏ها است که الان خدمت آقایان هست. نه، چیز جدیدى ندارد، خیلى‏هایش اصلًا ساده است، مثلًا کلمه عوض شده یا جاى اصل مشخص شده است.
نایب رئیس (هاشمى)- خیلى خوب، حالا تنفس مى‏دهیم، آن موقع آقایان براى اینها مراجعه کنند.
 (جلسه ساعت 30/ 17 به عنوان تنفس تعطیل و مجدداً ساعت 52/ 17 به ریاست آیت الله مشکینى شد.)

رئیس- بسم الله الرحمن الرحیم. جلسه رسمى است، دستور جلسه را تعقیب بفرمایید.
منشى (یزدى)- اگر اجازه بفرمایید توضیح مختصرى در ارتباط با وظیفه این جلسه و کارهایى که انجام شده، داده بشود.
نایب رئیس (هاشمى)- آقایان توجه بفرمایند، آقاى یزدى توضیح کار کمیسیون پنجم را که براى شور سوم آماده کرده‏اند بدهند بعد وارد موارد بشویم.
منشى (یزدى)- عنایت مى‏فرمایید که در ماده بیست و هفت آیین‏نامه سه تا وظیفه براى این جلسه گذاشته، عبارت را مى‏خوانم «هیأتى مرکب از رؤسا و مخبران کمیسیون‏ها و حقوقدانان شوراى نگهبان زیر نظر تمام یا بعضى از اعضاى هیأت رئیسه تشکیل مى‏شود تا محل اصول مصوب را در فصول مختلف قانون اساسى تعیین کنند و نیز اصلاحات جزیى در الفاظ و عبارات به عمل آورند و هماهنگى اصول جدید را با اصول دیگر قانون اساسى احراز نمایند. متن تنظیم شده و پیشنهادهاى هیأت در جلسات عمومى قرائت و به تصویب نهایى اعضا مى‏رسد».
بنابراین ماده اعضاى هیأت مشخصند و کارهایشان هم این سه کار هست که طبعاً در محتوا
Majlis:2 Volume:3 Sessions:29-41 Page:1562
هیچ حق دخالتى ندارند، تعیین محل، اصلاحات جزیى در الفاظ و هماهنگى بین اصول، قهراً وقتى جلسه تشکیل شد، البته ما جلسه را با اکثریت معمولًا کار کردیم دیگر یعنى این‏جور نبوده که همه آقایان تشریف داشته باشند، عرض شود که شروع شد، چند بحث ابتدائاً انجام گرفت، راجع به ترتیب کار یک بحث‏هایى بود که به جاى خود از جمله همین مسأله‏اى که الان جناب آقاى هاشمى مطرح فرمودند، از اصول جدید که در قانون اساسى نبوده است مثل اصل نحوه بازنگرى، اصل تشخیص مصلحت که خوب اصلًا کاملًا جدید هست و یک شماره مستقل هم برمى‏دارد، اینها را چه باید کرد؟ آیا اصولًا این جمع مى‏توانستند به‏عنوان هماهنگى، همه اصول را در هم بریزند و یک ترتیب جدیدى ایجاد بکنند؟
گفته شد که ما این کار را نمى‏توانیم بکنیم، فقط این مصوبات شوراى بازنگرى را در این موارد نسبت به فصول خودش یک مقدار نگاه بکنیم، جایش را تنظیم بکنیم، طبعاً نگاه هم بکنیم. اگر سایر اصول تضادى تنافى، چیزى پیدا مى‏شود، حل بشود. از این جهت بحث مفصلى راجع به این مسأله انجام گرفت که حفظ وضع فعلى اصول قانون اساسى از نظر فصول و شماره‏ها، استدلالاتى هم رویش بود، جمع آن جلسه با اکثریت تصویب کردند این مطلب را، براین اساس سعى شد که اصول جدید به جاى اصول حذف شده جایگزین بشود با حفظ فصلش و ارتباطاتش و بعضى جاها حتى ترکیب بشود، ولو اصل ممکن است یک کمى بزرگ‏تر هم بشود به خاطر همین مسأله. اگر در آن فصلى که حذف شده‏بود جایى نبود، این کار شد در یک مورد تقریباً، اصول جدید هم کاملًا بیاید. آخر یعنى یکصد و هفتاد و پنج تا اصل داریم، بعدش براى هر کدام یک فصل باز کنیم و شماره جدید را بگذاریم یا همه را در یک فصل بیاوریم، اصول جدید هم برود آخر. این یک تصمیم که آنجا تصویب شد خودبه‏خود شورا اینجا درباره‏اش مى‏تواند نظر بدهد.
بحث دوم این بود که آیا قانون اساسى فعلى با قانون اساسى مصوب شوراى بازنگرى که در یک مجموعه مى‏آید، آیا باید وضعیت فعلى را به شکل پا صفحه‏اى ذکر بکنیم و وضعیت مصوب در متن بیاید یا نه، اصلًا وضعیت فعلى در قانون یا در آن چیزى که نوشته مى‏شود لازم نیست ذکر بشود. بحث زیادى رویش انجام گرفت، بیشتر به این نتیجه رسیدیم و آن مصوبه نهایى در آخرین جلسه‏اى که من حضور داشتم به این صورت بود که قانون اساسى که قانونیت دارد یعنى در روزنامه رسمى باید بیاید و قابل استناد هست و قانونیت دارد فقط مصوبات شوراى بازنگرى را و آخرین مصوبات را و اصلاحات را مى‏آورد و چاپ مى‏کند. بله احیاناً در بعضى جاهایش پاصفحه‏اى، علامتى، اشاره‏اى داشته باشد که این قسمت قبل بوده، حذف شده یا این جمله اصلاح شده، این مثلًا منافات نباید داشته باشد. اما آن‏که قانون اساسى رسمى است اصل متن است. در مجموعه‏هاى قوانینى که معمولًا انتشارات مختلفى چاپ مى‏کنند و مسؤولیت قانونى رویش نیست، آن‏ها مى‏توانند به تفصیل بیاورند، دو تا اصل را کنار هم بگذارند، این اصل قبلى بوده، این اصل بعدى بوده، این خارج از کار ما هست در حقیقت. این هم به این نتیجه رسیدند جلسه که متن مصوب نهایى باید بیاید، در بعضى جاها پاصفحه‏اى‏هاى لازم مى‏تواند ذکر بشود که قبلش این بوده، بعضى جاها مثلًا لازم نیست که حتى این اشاره هم بشود، این هم یک مطلب که قبلًا مى‏بایست توجه به آن بشود.
Majlis:2 Volume:3 Sessions:29-41 Page:1563
بعد نحوه کار، گرچه آنجا دو مرحله کار انجام گرفت یا سه مرحله کار انجام گرفت براى این‏که در آن جلسه راحت‏تر کار پیش برود و مشکلى پیش نیاید آنجاها که اصلاحات کاملًا جزئى هست متن اصل مصوب شوراى بازنگرى با اصلاحاتى که انجام گرفته در آنجا دوتایى ذکر مى‏شود، آن اصلاح نهایى در کادر آمده، آن متن مصوب شوراى بازنگرى بالا هست، اگر هیچ تغییرى نکرده که هیچ تغییرى نکرده، مثل همین اصل پنجم که فقط یک قسمت حذف شده اینجا نوشته شده است، این قسمتش حذف شده است، دیگر خیلى روشن هست. اگر تغییرى کرده مصوب شوراى بازنگرى هست، مصوب این جلسه هم هست که مصوب این جلسه براى آخرین نظر اینجا در کادر مشخص شده که به بحث شورا گذاشته مى‏شود، آن وقت آقایان مى‏توانند نظر بدهند. حالا اگر نکته دیگرى لازم هست ذکر بشود جناب آقاى دکتر حبیبى ممکن است بفرمایند.
موسوى اردبیلى- اگر ابهامى باشد مى‏شود سؤال کرد؟
منشى (یزدى)- بله؛ دیگر اصلًا بحث اینجا مى‏شود چون قسمت آخرش این بود که در متن تنظیم شده و پیشنهاد آن هیأت، در جلسه عمومى قرائت و به تصویب نهایى اعضا مى‏رسد یعنى اینجا باید روى مرحله نهایى تصویب بشود.
موسوى اردبیلى- من آن جهت اول را که فرمودید درست نفهمیدم چه جورى است، راجع به ترتیب اصول، مثل این‏که ما اصلى که به کلى حذف شده باشد آن را هم داریم و اصلى که اصلاح شده باشد این را هم داریم، اصلى که اضافه شده باشد، آن را هم داریم. خوب آن اصلى که اصلاح شده فرمودید در شماره خودش در رقم خودش در جاى خودش نوشته مى‏شود، این از نظر ترتیب چیزى نیست.
اگر در یک جا اصلى برداشته شده یک اصل هم اضافه شده، در صورتى که مناسب باشد در جاى او قرار داده مى‏شود این هم باز ... (یزدى- همین کار شده) و اما اگر مثلًا اصلى اصلًا حذف نشده اما دوتا اصل اضافه شده یا یک اصل حذف شده، دو اصل اضافه شده خلاصه تعداد و رقم با هم برابر نباشد آن وقت فرمودید این را باید چه کار بکنیم؟
منشى (یزدى)- در بعضى جاهاکه کوچک و کم بوده پیشنهاد آن کمیسیون این بوده است که آن اصل قبلى بزرگ‏تر بشود، در بعضى جاها که دوتا مطلب مستقل بوده و نمى‏شده این کار را بکنیم پیشنهاد شده مثلًا به عنوان مکرر بیاید در آن شماره‏هاى مجموع حفظ بشود یا بعضى جاها که مى‏توانسته مستقل باشد، به هر حال براى حفظ رقم تکیه زیادى رویش شده که رقم به هم نخورد (موسوى اردبیلى- رقم به هم مى‏خورد مگر؟) نه دیگر عرض مى‏کنم به‏عنوان مکرر شماره مى‏زنند که حالا مى‏رسیم ... (موسوى اردبیلى به عنوان مکرر باشد) بله به عنوان مکرر.
نایب رئیس (هاشمى رفسنجانى)- این از مواردى است که وقتى که رسیدیم آن‏جور بحث مى‏کنیم ببینیم چه کار باید بکنیم. آقاى حبیبى شما هم توضیح دارید بفرمایید.
منشى (حبیبى)- جناب آقاى یزدى در خصوص روش کار ما مطالب اصلى را فرمودند در اولین جلسه با همین روش که در آیین‏نامه گفته ابتدا محل اصول مصوب تعیین بشود، این تعیین شد. ما سه تا اصل محذوف داریم، یک اصل در قسمت قوه قضاییه و دو اصل در قسمت قوه مجریه، چند اصل جدید داریم و یکى دوتا اصل را در هم ادغام کردیم. ما تا اینجایى که الان کار کردیم یعنى منهاى اصول مربوط به کمیسیون رهبرى تقریباً جاى همه اصول را پیدا کرده‏ایم.
Majlis:2 Volume:3 Sessions:29-41 Page:1564
یعنى به جاى آن اصول محذوف سه‏گانه، سه تا اصل را گذاشتیم، یعنى در واقع اصل صد و پنجاه و هفت را تقطیع کردیم به دو قسمت که جاى اصل صد و پنجاه و هشت را پر بکند و ما خلأیى نداشته باشیم و هیچ اشکالى ایجاد نکردیم. در اصول قوه مجریه دو اصل متناسب پیدا کردیم که درست در آن‏جاى دو اصل محذوف قرار گرفت، بقیه اصولى که در قوه مجریه بود دقیقاً ارتباط پیدا کرد، اصول دیگر که ما کنار آن اصل‏ها که گذاشتیم هیچ اشکالى پیدا نشد. یک اصل داشتیم که به عنوان اصل جدید بود در قوه مجریه در خصوص تصویب اساسنامه‏ها که به کمیسیون‏هاى ذیربط مجلس محول مى‏شود، دقیقاً جایش به عنوان بند دوم اصل هشتاد و پنج بود. پس بردیم ذیل اصل هشتاد و پنج، به این ترتیب تمام اصول جا پیدا کرده، ما الان یک اصل داریم که باید یک فکرى برایش بکنیم و آن اصل یکصد و یازدهم مکرر است که اگر حالا در جلسه برسیم به اینجایى که آن را هم مى‏توانیم ضم به اصل یکصد و یازدهم بکنیم پس اصل یکصد و یازده مکرر نخواهیم داشت.
سه اصل جدید داریم که جایش به نظر مى‏رسد که در پایان فصول باشد یعنى در پایان فصل دوازدهم باشد. به عنوان فصل سیزده و چهارده و پانزده، یکى اصل مجمع تشخیص مصلحت است، یکى اصل شوراى عالى امنیت ملى و یکى هم اصل مربوط به تجدید نظر در قانون اساسى که تجدید نظر در تمامى قوانین اساسى، آخرین اصل هر قانون اساسى است؛ پس لزوماً مى‏رود در پایان که تقریباً یا صد و هفتاد و نه خواهد بود، یا صد و هشتاد، به این ترتیب ما از لحاظ جایابى اصول، جا را پیدا کردیم و حتى اصول، خیلى هم طولانى نیست یعنى اصل صد و ده ما شاید طولانى‏ترین اصل باشد و یا اصل مربوط به استیضاح که بند یک و دو آن را خود شورا تصویب کرده، بقیه اصول که ما حتى ضم کردیم به این ترتیب طولانى نیست.
و اما روش دوم قسمت دوم یعنى الفاظ و عبارات یک گروه سه نفره تعیین شدند، دو نفر از حقوقدانان شوراى نگهبان، آقاى دکتر مهرپور و آقاى دکتر مدنى، بنده هم در خدمت‏شان بودم که راجع به الفاظ و عبارات صحبت شد، الفاظ و عباراتى را که به نظر مى‏رسید که بهتر از الفاظ و عباراتى است که در اینجا هست، با توجه به متن قانون اساسى و اصطلاحاتى که در مجموع قانون اساسى هست بعضى کلمات را ما جابه‏جا کردیم و براى جلسه به این ترتیب متن را تنظیم کردیم که اصل مصوب شورا در بالاى صفحه بود و تغییراتى که کرده بود یا حذف‏هایى که در شورا شده بود ذیل آن توضیح دادم که اشکالات این اصل به نظر ما چیست و در کادر یک اصلى را به پیشنهاد کرده بودیم که این در آن جلسه بحث شد و هر پیشنهادى را که آن جلسه سه نفره پیشنهاد کرده بود، در آن جلسه بزرگ تصویب شد، آن چیزهایى است که الان در خدمت‏تان اینجا داده شده، در این متنى که داده شده و منگنه شده یعنى در ماده بیست و هفت آمده که علاوه بر آن اصلاحات، اگر پیشنهادهایى هم هیأت داشته باشد، این پیشنهادها را به طور جدا بدهد که ما در این اصولى که الان خدمت‏تان هست، سه تا پیشنهاد داریم در ارتباط با اینها که دوتایش محتوایى است و یکى‏اش شکلى، این صفحه را جداگانه وقتى رسیدیم به آن اصل‏ها، باید که این پیشنهادها را مطرح کنیم، این مطلبى که خدمت‏تان هست، اصل مصوب شورا در بالاى صفحه نوشته شده، تغییراتى که در شورا داده شده نسبت به اصل فعلى قانون اساسى با یک ستاره ذیل صفحه گفته شده. اگر ما هیچ تغییرى ندادیم، صفحه بقیه‏اش سفید است مثل همین اصل پنجم در واقع الان‏
Majlis:2 Volume:3 Sessions:29-41 Page:1565
اصل پنجم را فقط ما یک بار باید بخوانیم و دیگر هیچ بحثى ندارد یعنى مطابق آیین‏نامه شورا اصولًا نمى‏توانیم راجع به این بحث بکنیم براى این‏که مصوب شوراست و کمیسیون پنجم هیچ‏گونه نظرى نداشته پس دیگر نمى‏شود که اصلًا راجع به این بحثى کرد، فقط این براى اطلاع در اینجا خوانده مى‏شود و باز براى اطلاع این حاشیه هست که بدانند آقایان چه طور مى‏شود. بعد اصل پنجاه و هفتم هم باز به همین ترتیب است، برخى از اصول هست که ما پیشنهاد داریم وقتى به آن رسیدیم ظاهراً باید که مطلب بیان بشود.
نایب رئیس (هاشمى رفسنجانى)- ى ک سؤالى هست که توضیح ندادند آقایان، اگر در مصوبات ما با سایر اصولى که ما اصلًا به آن‏ها نرسیده بودیم تناقضى به وجود آمده شما این را رسیدگى کرده‏اید؟
منشى (حبیبى)- بله، ما رسیدگى کرده‏ایم.
نایب رئیس (هاشمى رفسنجانى)- مواردى هم دارید؟
منشى (حبیبى)- ى کى دو نکته داشتیم که از ارتباط هشتاد و پنج، یک نکته‏اى است که ما (هاشمى- که مى‏رسیم) جدى راجع به آن صحبت کردیم و به عنوان پیشنهاد دادیم، دو سه مورد هست که خدمت‏تان مى‏گویم.
نایب رئیس (هاشمى رفسنجانى)- آقاى مؤمن شما چیزى مى‏خواستید بفرمایید؟
مؤمن- من این جهت را مى‏خواستم عرض کنم که نسبت به این‏که فرمودند این اصول اضافه شده در آخر بیاید، این یک مسأله‏اى است که الان یا در آینده باید رویش بحث شود و مثلًا اصل مجمع تشخیص مصلحت را که عمدتاً مربوط به رهبرى هست ما بیاییم در آخر قرار بدهیم یا درباره اصل شوراى عالى امنیت باید بحث بشود، من این را مى‏خواستم بگویم.
نایب رئیس (هاشمى رفسنجانى)- خیلى خوب، راجع‏به جاى اصل‏ها هنوز باز است یعنى همه این چیزهایى که کمیسیون پیشنهاد داده قابل بحث است. ما شروع مى‏کنیم همین‏طور که پیش مى‏رویم به جایى مى‏رسیم که آقایان نظرشان را آنجا مى‏گویند و بحث مى‏کنیم (مشکینى- من هم چند کلمه‏اى مى‏خواهم عرض کنم) راجع به کلیات؟ (مشکینى- بله) اگر در کلیات حرفى دارید بفرمایید.
رئیس (مشکینى)- مثل این‏که خیلى اهمیت به شماره‏ها دادید که هیچ تغییرپذیر نباشد و بعد اصول را تغییر دادید. دو سه تا اصل را یکى کردید براى این‏که شماره‏ها محفوظ بماند و این به ظاهر صحیح نیست، حالا فرض کنید که شما اگر یک وقتى پنجاه اصل بر این اصول اضافه مى‏کردید باز هم همه اصل‏ها را در هم مى‏گذاشتید که شماره‏ها محفوظ بماند؟ باید یک کارى بکنید که اصل‏ها جاى خوش اگر متعدد است، در جاى خودش متعدد باشد، طولانى را دو تا اصل کنید، این شماره چاره دارد، شماره‏ها را ممکن است بگویند که در قانون اساسى اول، فرض کنید در اصل پنجم است، در این مصوبه اصل هشتم است مثلًا من معتقدم که اصول را مرتب کنید از نظر شماره اگرچه در بعضى جاها شماره‏ها نوشته شده و اشاره شده، این بهتر از آن است ...
مؤمن- من هم تأیید مى‏کنم فرمایش حاج آقا را براى این‏که آن اصولى که به نام معروف است، اصلًا هیچ تغییرى در شماره‏اش داده نمى‏شود یعنى مثلًا اصل پنجم همان اصل‏
Majlis:2 Volume:3 Sessions:29-41 Page:1566
پنجم بوده چون قبلش هیچ تغییرى داده نشده. اصل نود هم که به نام معروف است تغییر داده نشده، اصل صد و ده هم مثلًا سرجاى خودش قرار مى‏گیرد. این اصول همه سرجاى خودش هست، ظاهراً این تغییرات اگر که داده بشود در آن اصول مربوط به قوه مجریه و قضائیه که من نمى‏دانم آنجا اصل معروفى هست که به متقضاى این دلیلى که حاج آقا فرمودند، تغییر بدهیم در آن؟
نایب رئیس (هاشمى رفسنجانى)- من یک نکته بگویم، ببینید ما یک سرى قانون گذرانده‏ایم، در بعضى قوانین ما نوشته‏ایم که بر اساس اصل مثلًا صد و پنجاه اصل مثلًا صد و چهلم الان در قوانین هست، ما نمى‏گوییم حالا این‏که شما مى‏فرمایید ما مطلق برخورد نخواهیم کرد اگر واقعاً در ترکیب اصول دیدیم که این اهمیت دارد که شماره به هم بخورد ممکن است به هم بزنیم ولى واقعاً این‏طورى است که به اکثر این اصول در قوانین عادى ما اشاره شده و حتى‏الامکان به خاطر یک مصلحت جزئى نباید آن‏ها را به هم بزنیم چون آن موقع دیگر یک بلبشویى مى‏افتد در قوانین و براى کسانى که مراجعه مى‏کنند، مشکل درست مى‏شود. البته این را ما فکر مى‏کنیم از نظر ما هم مطلق نیست یعنى اگر دیدیم واقعاً یک مصلحتى از دست ما مى‏رود با این شماره ممکن است همان کار را بکنیم. آقاى موسوى مطلبى دارید بفرمایید.
میرحسین‏موسوى- بله، ببینید اگر قرائت شروع بشود دیده خواهد شد که حالت طبیعى دارد و اگر به یک حالت غیر طبیعى برخوردیم و تصنعى خوب مى‏شود آنجا شکست. ولى تا آنجایى که من در جریان هستم، این موارد خیلى طبیعى جا افتاده یعنى پخش شده، توزیع شده، حالت غیر عادى هیچ جا پیدا نکرده جز آن مواردى که اشاره کردند که هنوز تصمیم هم نگرفته‏اند، آن دو سه تا اصلى که مى‏شود اینجا تصمیم گرفت. من براى همین پیشنهاد مى‏کنم قرائت شروع بشود و اگر به یک موردى برخورد کردیم که خوب یک چنین حالتى دارد، برمى‏گردیم بحث مى‏کنیم، راه‏حل پیدا مى‏کنیم.
عمید زنجانى- راجع به اصل گزارشى که آقایان اظهار لطف فرمودند، من یک نکته‏اى مى‏خواستم اضافه کنم که چون کمیسیون پنجم گزارش مکتوب نداشته و گزارش آن به صورت شفاهى بوده و بسیار به جا بود که آقایان نقطه نظرات دیگرى که در کمیسیون پنجم مطرح شد. ولى تصویب هم نشد به آن‏ها اشاره مى‏کردند مثلًا از جمله پیشنهادهایى که در کمیسیون پنجم مطرح شد ولى رأى نیاورد این بود که اصول دست نخورد، شمارش اصول به جاى خودش محفوظ باشد و حتى اصول حذف شده هم خالى بماند، نوشته بشود که این اصل حذف شد و اصول جدید کلًا به صورت متمم ذکر بشود، این پیشنهاد شد من براى این‏که ذهن‏ها بیشتر روشن باشد از این نظر اضافه مى‏کنم برگزارش کمیسیون که این هم یک نظرى است که کلیه اصول اضافى به صورت متمم ذکر بشود چون در صحبت‏هاى حضرت امام هم کلمه متمم به چشم مى‏خورد یعنى خلاف متعارف و خلاف ضوابط و اینها نیست. اگر این را ما محتمل بدانیم ممکن است در بحث‏هاى آینده اگر ادغام‏هاى بیخودى شده یا مثلًا همین‏طور که جناب آقاى مشکینى فرمودند، اصل طولانى شده، ما هیچ ضرورتى ندارد که حتماً به جاى اصل‏هاى حذف شده، اصل را ذکر بکنیم یا اصل‏هایى که کوتاه است بلندش بکنیم، اصل‏هایى را ادغام بکنیم، مى‏شود اینها را به صورت یک متمم در آخر قانون اساسى آورد و به این‏
Majlis:2 Volume:3 Sessions:29-41 Page:1567
صورت این هم شیوه‏اى مى‏تواند باشد.
نایب رئیس (سید على خامنه‏اى)- خوب حالا که آقایان این همه زحمت کشیده‏اند، این کار را کرده‏اند ما بگوییم نکنید؟ حالا مدتى نشسته‏اند بالاخره این کار را کرده‏اند تدوین کرده‏اند دیگر.
نایب رئیس (هاشمى رفسنجانى)- حالا البته معیار ما همین گزارشى است که کمیسیون داده‏اند، آقاى عمید چون ایشان هم در بحث بوده‏اند، وقتى به آن موارد رسیدیم مى‏توانند پیشنهاد کنند بگویند ما این شکل را پیشنهاد مى‏کنیم که برسیم، ما الان بر اساس گزارش کمیسیون عمل مى‏کنیم. بله، شروع حالا این توضیحات مفید بود دیگر، ذهن همه‏مان آشنا شد با شیوه کار، حالا شروع کنید از اول بخوانید.
 (به‏شرح زیر خوانده شد)

اصل پنجم‏
در زمان غیبت حضرت ولى عصر «عجل الله تعالى فرجه» در جمهورى اسلامى ایران ولایت امر و امامت امت بر عهده فقیه عادل و با تقوا، آگاه به زمان، شجاع، مدیر و مدبّر است که طبق اصل یکصد و هفتم عهده‏دار آن مى‏گردد.
منشى (حبیبى)- این اصل هیچ پیشنهادى در کمیسیون نداشت.
مؤمن (مخبر کمیسیون)- این چون ممکن است در رسانه‏ها هم بیاید در ذیل گزارشى مطلبى اشتباه نوشته شده‏است، ملاحظه بفرمایید یک قسمتى فقط حذف شده، چیزى به آن اضافه نشده‏است. عبارت «که اکثریت مردم او را به رهبرى شناخته و پذیرفته باشند و در صورتى که هیچ فقیهى داراى چنین اکثریتى نباشد رهبر یا شوراى رهبرى مرکب از فقهاى واجد شرایط بالا» حذف شده است.
نایب رئیس (هاشمى)- پس این‏که در گزارش نوشته‏اید تا پایان حذف شده‏است، درست نیست. چون از پایان این اصل عبارت «طبق اصل یکصد و هفتم عهده‏دار آن مى‏گردد»، باقى مانده است. معلوم مى‏شود در کارتان دقت نکرده‏اید؟
امامى کاشانى- دقت کرده‏ایم ولى نمى‏دانیم چه طورى این جور نوشته‏اند. (خنده آقایان)
محمد مؤمن (مخبر کمیسیون)- نه، اجازه بفرمایید من از کمیسیون پنجم دفاع بکنم، این اصل اصلًا در کمیسیون پنجم مطرح نشده‏است.
امامى کاشانى- این اصل به نظر من همان ساعت اول در کمیسیون مطرح شده بوده که خیلى‏ها هم نبودند.
هاشمى- هنوز عوام بوده‏اند.
منشى (یزدى)- اصلًا اینجا بحث نکنیم.
حبیبى- اینها همه‏اش پیشنهادهاى کمیسیون رهبرى است.
موسوى خوئینى‏ها- در این قانون اساسى اول یک رأى براى مجموعه اصول گرفتند براى این‏که اینجا شبهه‏اى پیش نیاید ما براى مجموعه تغییرات و اصلاحات یک رأى بگیریم.
نایب رئیس (هاشمى)- آخر بار، خیلى خوب حرفى نداریم دیگر.
منشى (یزدى)- طبق آیین‏نامه است دیگر آیین‏نامه تصریح دارد.
موسوى خوئینى‏ها- که همچون کارى باید بکنیم؟
Majlis:2 Volume:3 Sessions:29-41 Page:1568
منشى (یزدى)- بلى.
منشى (حبیبى)- پس آقاى هاشمى این اصل فعلًا دیگر تمام شد. ما دیگر اصلى نداریم تا اصل پنجاه و هفتم.
نایب رئیس (هاشمى)- اصل 57 را بخوانید.
 (به‏شرح زیر خوانده شد)

اصل پنجاه و هفتم.
قواى حاکم در جمهورى اسلامى ایران عبارتند از:
قوه مقننه- قوه مجریه و قوه قضائیه که زیر نظر ولایت امر و امامت امت بر طبق اصول آینده این قانون اعمال مى‏گردند، این قوا مستقل از یکدیگرند.
نایب رئیس (هاشمى)- روى این کلمه «اعمال» شما بحث نکردید که یعنى چه؟
آذرى- اسم مفعول است.
امامى کاشانى- فاعلش امامت است.
حسن ابراهیم حبیبى- اصولى که در قانون اساسى بوده عیناً آمده ما دستش نزدیم.
نایب رئیس (هاشمى)- آقایان روى این کلمه فکر کرده‏اید یعنى چه؟
میرحسین موسوى- این از آن بحث‏هاى طولانى است یعنى الان در قانون اساسى قبلى هم هست ...
نایب رئیس (هاشمى)- نه، «اعمال مى‏گردند» این عبارت ...
موسوى خوئینى‏ها- «مى‏گردند» غلط است «مى‏گردد» باید باشد.
نایب رئیس (هاشمى)- حالا «اعمال مى‏گردد» اصلًا این عبارت درست است؟ «برطبق اصول آینده این قانون اعمال مى‏گردد»!
هاشمیان- روى کلمات حالا تکیه نکنید.
نایب رئیس (هاشمى)- اعمال حکومت نه، قواى حاکمه این طورى هستند که زیر نظر ولایت فقیه اعمال مى‏گردد.
امامى کاشانى- ى عنى فاعل آن همان مقام امامت است.
منشى (یزدى)- به هر حال اینجا هر چه هست در قانون اساسى قبلى بوده الان بحثش را نکنید، این را الان نمى‏توانیم عوض کنیم.
نایب رئیس (هاشمى)- اعمال یعنى به کار گرفتن، «اعمال مى‏گردد» یعنى به کار گرفتن مى‏گردد. اصلًا این عبارت که آورده‏اند در فارسى نظیر ندارد!
موسوى خوئینى‏ها- در اصول بعدى سه بار این کلمه آمده، اگر بخواهیم دست بزنیم همه را باید عوض کنیم.
نایب رئیس (هاشمى)- چرا، فارسى نیست. خوب درست نیست این عبارت اعمال مى‏گردد یعنى به کار گرفته مى‏گردد.
خامنه‏اى- اعمال غرض شد.
منشى (یزدى)- اعمال مى‏گردد یعنى به‏کار گرفته مى‏شود.
هاشمى- اعمال غرض شد، درست است.
Majlis:2 Volume:3 Sessions:29-41 Page:1569
منشى (یزدى)- ولى حالا دیگر بحث نکنیم اگر اجازه بدهید رد شوم.
نایب رئیس (هاشمى)- فرقى ندارد من در ذهنم بود که یک بار این را در یکى از بحث‏هایى که کلمه اعمال مى‏آید ترتیبى به آن بدهیم.
مؤمن- ولى این قانون اساسى سابق است.
نایب رئیس (هاشمى)- همان سابق را مى‏خواستم اصلاح کنیم.
مؤمن- فقط اینجا یک جمله از اصل پنجاه و هفتم حذف شده‏است.
نایب رئیس (هاشمى)- این قدر عبارت نارسا است که بعضى‏ها (به فتح الف) مى‏خوانند.
منشى (یزدى)- «و ارتباط میان آن‏ها به وسیله رئیس‏جمهور برقرار مى‏گردد» از آخر اصل پنجاه و هفتم حذف شده است.
امامى کاشانى- «اعمال» (باکسر الف) همان مجرا است.
نایب رئیس (هاشمى)- معنى‏اش را مى‏دانیم ولى عبارت درست نیست.
ى کى از آقایان- آقاى هاشمى اگر واقعاً مى‏توانیم عوض بکنیم.
منشى (یزدى)- نه، نمى‏توانیم عوض کنیم بحث نکنید بحث قبلى است.
نایب رئیس (هاشمى)- تحقیقاً مى‏توانیم چون اینها موظف بودند که عبارات را اصلاح کنند.
میرحسین موسوى- آقاى هاشمى فکر مى‏کنند خیلى دیگر وقت داریم!
منشى (یزدى)- مصوبات اینجا را ما مى‏توانیم اصلاح کنیم قانون اساسى را نمى‏توانیم اصلاح کنیم و مسلماً مصوبات اینجا براى ما قابل اصلاح بوده و الا قانون اساسى قبلى را که چنین اختیارى ما نداریم شاید خود شورا هم مورد بحث باشد آیا مى‏تواند این کار را بکند یا نمى‏تواند، نمى‏تواند. اصل شصت را بخوانید.
 (به شرح زیر خوانده شد)

اصل شصتم‏
اعمال قوه مجریه در مواردى که در این قانون مستقیماً بر عهده رهبرى گذارده شده، از طریق رئیس‏جمهور و وزرا است.
منشى (حبیبى)- که در اینجا فقط کلمه «نخست‏وزیر» حذف شده است.
نایب رئیس (هاشمى)- اینجا اعمال (به کسر الف) درست است. اصل بعدى را که اصل شصت و چهارم است بخوانید.
 (به شرح زیر خوانده شد)

اصل- عده نمایندگان مجلس شوراى اسلامى دویست و هفتاد نفر است و از تاریخ تصویب این قانون پس از هر ده سال حداکثر بیست نفر نماینده با در نظر گرفتن عوامل انسانى سیاسى، جغرافیایى و نظایر آن‏ها مى‏تواند اضافه شود.
زرتشتیان و کلیمیان هر کدام یک نماینده و مسیحیان آشورى و کلدانى مجموعاً یک نماینده و مسیحیان ارمنى جنوب و شمال هر کدام یک نماینده انتخاب مى‏کنند.
محدوده حوزه‏هاى انتخابیه و تعداد نمایندگان را قانون تعیین مى‏کند.
Majlis:2 Volume:3 Sessions:29-41 Page:1570
منشى (حبیبى)- این اصل به این ترتیب در شورا تصویب شده در کمیسیون پیشنهاد شد که به جاى «از تاریخ تصویب این قانون» که دقیقاً معلوم نیست به هرحال ممکن است تاریخش روشن نباشد بگویید که از تاریخ همه‏پرسى سال 1368 هجرى شمسى، یک ممکن است به جاى مى‏تواند اضافه بشود و جمله به این ترتیب در بیاید: عده نمایندگان مجلس شوراى اسلامى دویست و هفتاد نفر است و از تاریخ همه‏پرسى سال 1368 هجرى شمسى پس از هر ده سال ممکن است با در نظر گرفتن عوامل انسانى، سیاسى، جغرافیایى و نظایر آن‏ها حداکثر بیست نفر نماینده اضافه شود.
زرتشتیان و کلیمیان هر کدام یک نماینده و مسیحیان آشورى و کلدانى مجموعاً یک نماینده و مسیحیان ارمنى جنوب و شمال هر کدام یک نماینده انتخاب مى‏کنند.
محدوده حوزه‏هاى انتخابیه و تعداد نمایندگان را قانون معین مى‏کند.
کروبى- من یک سؤال دارم.
نایب رئیس (هاشمى)- بگذارید توجیه‏شان را بکنند بعداً.
حسن ابراهیم حبیبى- ى ک بحثى بود که این کلمه تاریخ تصویب این قانون با توجه به این‏که ما یک تاریخ تصویب داریم یک تاریخ انتشار داریم، تاریخ ابلاغ و بعد تاریخ انتشار داریم بهتر است که کلمه تاریخ همه‏پرسى را ذکر کنیم که یک خرده روشن‏تر و بازتر بشود.
امامى کاشانى- آقاى هاشمى، توضیح ایشان کامل نبود، در کمیسیون ما صحبت کردیم که این تاریخ از حالا باشد. نه این‏که بخورد به اول قانون اساسى. ما گفتیم ممکن است آن چیزى که ما نوشته‏ایم تاریخ تصویب به خاطر آن شبهه این شبهه برداشته نشود چون آنجا بعضى دوستان گفتند این شبهه برداشته نمى‏شود، ممکن است این تاریخ تصویب مثلًا از همان اول باشد گفتیم پس بیاییم در همه‏پرسى به نظرم عمدتاً این است.
نایب رئیس (هاشمى)- این کامل‏تر شد حالا آقاى کروبى سؤال کنند.
کروبى- من سؤالم این بود که راجع به آشوریان و کلدانیان نباشد تحقیق بشود تحقیق‏شان چه شد؟
نایب رئیس (هاشمى)- بلى، ما گزارش بدهیم که تحقیق کردیم من به روابط عمومى مجلس گفتم، تحقیق کاملى کردند، اولًا از دانشگاه خواستند که مورخین دانشگاه نظر بدهند، آن‏ها نظر داده بودند، بعد گفتیم بروند با علماى مسیحى، آن‏ها که مدّعى هستند صحبت بکنند، رفتند یک مصاحبه یک ساعتى با آن‏ها کردند بعد اصلًا تاریخچه این‏که چه طور این در قانون آمده این را هم گفتیم بیاورند تاریخچه را که نشان دادیم اولًا معلوم شد در قانون اساسى قبلى که نبوده در قانون عرفى ما آمده اول هم کلدانى آمده یعنى قبل از این‏که آشورى و کلدانى بشود، اول کلدانى شده و در دوره بعد آشورى اضافه شده که همین‏طور قانون اسلامى کرده‏اند، آن آقاى عیسائى که با او هم صحبت کرده بودند به شدت برآشفته شده بود و گفته بود خراب مى‏کند، شما اگر این کار را بکنید یک فتنه‏اى در ما درست مى‏شود که ما نمى‏توانیم کنترل کنیم. (کروبى- میان مسیحیان دیگر؟) بلى یعنى همین آشورى‏ها و کلدانى‏ها به شدت مخالفند، 4 تا کلیسا هم بیشتر اینجا نیستند ولى به هر حال فتنه‏اى مى‏شود و
Majlis:2 Volume:3 Sessions:29-41 Page:1571
به علاوه مى‏گفتند روى کلدانى‏هاى عراق اثر نامطلوبى مى‏گذارد چون اکثریت مسیحى‏هایى که در عراق هستند کلدانى هستند، ما داعى نداریم آن‏ها را الان برنجانیم. یکى از ادله‏اى که با ایران «چیز» دارند مى‏گویند. در قانون اساسى شما اسم ما آمده برایشان اهمیت دارد، در مجموع دلیل درستى حتى آن ادعایى که آن آقا مى‏کرد و آقاى عمید هم دنبالش بودند آن هم براى ما اثبات نشد، واقعاً که این مقسم و قسیمه این را هم ما نتوانستیم ثابت کنیم چون آن گزارشى که آمد بعضى‏هایشان مخالف این بود مى‏گفتند قبول نداریم اصلًا ریشه کلدانى ... حالا در گزارش بود مى‏گفتند اصلًا آن ریشه‏شان مقدم است بر آن آقاى حبیبى هم که صحبت کردند همین‏طور بود حالا به هر حال ما در مجموع به این نتیجه رسیدیم که الان تغییر این ضرر دارد و نفعى براى ما ندارد. آقاى عمید فرمایشى دارید؛ بفرمایید.
عمید زنجانى- در مورد این کلدانى‏ها و آشورى‏ها من تأیید مى‏کنم که آقایان رفتند و خود من هم راهنمایى کردم یعنى با من تماس گرفتند و خود من راهنمایى کردم، ولى اگر از این 4 تا کلیسا که کلدانى‏ها دارند بخواهند تحقیق بشود به این عنوان که آیا بیاوریم یا نیاوریم این اصلًا خلاف مصلحت است، مسلم است که آنها مى‏گویند نه آنها الان یک اقلیت ناچیزى هستند که قومیت آشورى دارند، کلدانى اسم کلیسایشان هست آنها مى‏خواهند بالاخره در برابر یک اکثریت 80%- 20% مطرح باشند صحبت در این بود که از آن‏ها تحقیق بشود که این کلمه «کلدانى» روى شما چه اساسى است؟ آن‏ها هم اعتراف کردند که کلدانى قومیت ما نیست، کلدانى اسم کلیسایمان است، از آن زمانى که پاپ اعمال نفوذ کرده در مسیحیت ایران و این‏ها را کاتولیک کردند، براى این‏که این کاتولیک‏ها جدا بشوند از آشورى‏هایى که خلیفه‏گرى را دارند اسم کلدانى روى کلیساى این‏ها گذاشتند تا این‏ها را متمایز کنند از آن اکثریت.
بنابراین «کلدانى» نه اسم قومیت است نه اسم محل است اسم هیچى نیست فقط اسم کلیسا است، این را خود آن‏ها هم اعتراف کردند خوب این مستندات است، این‏ها مستندات تاریخى است. روشن هست (هاشمیان- آقاى هاشمى راجع به این‏ها تحقیق کرده‏اند) نه حالا اجازه بفرمایید من یک نکته را عرض کنم این مطلب کاملًا دقیق است، من هم اشاره کردم که اکثریت مسیحى‏هاى عراق کلدانى هستند یعنى به این معنا کاتولیک هستند که اسم کلیساشان کلدانى است و الا آن‏ها هم اصلًا آشورى هستند اما این را توجه داشته باشید که این مسأله در قانون اساسى خود عراقى هم نیامده یعنى تنها جایى که این آمده در قانون اساسى جمهورى اسلامى ایران هست و مورخینى هم که در این زمینه نظر کرده‏اند نگفته‏اند کلدانى یک قومیت است.
مؤمن- من یک سؤالى دارم شورا توجه فرماید که این عبارت «پس از هر ده سال» ولو آن‏که به همان طریقى که آقایان فرمودند از تاریخ همه‏پرسى سال 1368 پس از هر ده سال اضافه بشود، این ده سال که حساب بکنیم الان مثلًا ممکن است که گذشت ده سال وسط دوره باشد (سید هادى خامنه‏اى- مصوبه شورا است) بلى، متوجه هستم، ده سال ممکن است وسط دوره باشد. آیا نظر آقایان این است که در وسط دوره مجلس هم مجدداً اضافه بشود یا اول دوره منظور است اگر اول دوره منظور است عبارت یک مقدار مبهم است.
نایب رئیس (هاشمى)- ما که نگفتیم حتماً باید بشود یعنى بعد از این‏که رسیدیم به ده سال‏
Majlis:2 Volume:3 Sessions:29-41 Page:1572
مى‏توانیم اضافه کنیم آن هم زمانش بعد در انتخابات خواهد بود.
منشى (یزدى)- خوب اگر بحثى نیست رد شویم.
عمید- «ممکن است» تعبیر حقوقى نیست. همان «مى‏تواند» صحیح‏تر است و نکته دیگر این است که آقایان «نمایندگان» را تغییر دادند به «نماینده» جمله آخر.
ى زدى- اصلاح کرده‏اند.
عمید- در هر حال ممکن است حقوقى نیست و همان مى‏تواند بهتر است.
منشى (یزدى)- مى‏تواند فاعلش باید فرد باشد، عده نمایندگان ممکن است عوض شود.
نایب رئیس (هاشمى)- نه، مى‏تواند اضافه شود. مى‏تواند هم اشکال ندارد. عده مى‏تواند اضافه شود ضمیر برمى‏گردد به عده.
منشى (یزدى)- عده ممکن است اضافه شود. ممکن است با در نظر گرفتن فلان، فلان، فلان اضافه شود، فرض این است که جمله این است، آخر چه کسى مى‏تواند این کار را بکند؟
نایب رئیس (هاشمى)- حالا ما باید براى این‏که آقایان درست کردند رأى بگیریم یعنى آقایانى که موافقند به جاى «مى‏تواند»، ممکن است بگذاریم رأى بدهند. (عده کمى رأى دادند) رأى نیاورد. پس همان «مى‏تواند» مى‏ماند.
منشى (یزدى)- پس عبارت را درست‏تر کنیم، «مى‏توان» بهتر است چون مى‏تواند فاعلش کیست؟ مى‏توان اضافه کرد.
جنتى- همان مى‏تواند معناى ممکن است مى‏دهد و خیلى روان و فارسى خوبى است.
امامى کاشانى- صحبت بود که کلمه «مى‏تواند» مناسب نیست که ما بگوییم بیست نفر نماینده مى‏تواند.
نایب رئیس (هاشمى)- عده مى‏تواند اضافه بشود. این اصلًا درست است.
امامى کاشانى- اگر بگوبیم عده‏اى مى‏توان اضافه ...
نایب رئیس (هاشمى)- حالا که رأى نیاورد دیگر چرا بحث مى‏کنید.
منشى (یزدى)- مى‏تواند را «مى‏توان» اضافه نمود.
نایب رئیس (هاشمى)- نه، همان‏طور که هست «مى‏تواند» اضافه شود.
بیات- بعد از «بیست نفر نماینده» مى‏توان اضافه شود.
سید على خامنه‏اى- نه، نمى‏شود عبارت را بخوانید یک بار، باید به تعداد مثلًا یک چیزى این‏جورى باید بیاید. اگر بخواهیم «مى‏تواند» بگذاریم.
نایب رئیس (هاشمى)- 20 نفر مى‏تواند اضافه شود.
منشى (یزدى)- حداکثر 20 نفر با در نظر گرفتن ... مى‏تواند اضافه شود.
نایب رئیس (هاشمى)- 20 نفر مى‏تواند اضافه شود هیچ اشکال ندارد.
موسوى خوئینى‏ها- جناب آقاى هاشمى! باید یک روشى براى این بحث‏ها ایجاد کنید، شما یعنى اگر مى‏خواهیم تغییر بدهیم باز یک موافق و یک مخالف صحبت کنند.
نایب رئیس (هاشمى)- ما روشمان این است که ...
موسوى خوئینى‏ها- رأى نیاورد.
نایب رئیس (هاشمى)- خیلى خوب رأى نیاورد اگر دیگر روش خاصى نداریم آنجا
Majlis:2 Volume:3 Sessions:29-41 Page:1573
آقایان اگر پیشنهاد بهترى کرده بودند جایش بحث مى‏کردیم، پیشنهادى نشده بحث نمى‏کنیم. حالا آن جمله دیگر را که به جاى پس از هر ده سال بگذاریم و از تاریخ همه‏پرسى سال 1368 هجرى شمسى.
حسن ابراهیم حبیبى- ى عنى از تاریخ تصویب این قانون بگذاریم؟
نایب رئیس (هاشمى)- آقایانى که با این عبارت موافقند رأى بدهند. (اکثر رأى دادند) این تصویب شد. حالا متن اصلاح شده را بخوانید.
 (به شرح زیر خوانده شد)

اصل شصت و چهارم‏
 «عده نمایندگان مجلس شوراى اسلامى دویست و هفتاد نفر است. و از تاریخ همه‏پرسى سال 1368 هجرى شمسى پس از هر ده سال با در نظر گرفتن عوامل انسانى، سیاسى جغرافیایى و نظایر آن‏ها حداکثر بیست نفر نماینده مى‏تواند اضافه شود ...».
منشى (حبیبى)- بقیه اصل هم همان جملات قبلى است.
نایب رئیس (هاشمى)- خیلى خوب، این عبارت درست شد، اصل بعد را بخوانید.
 (به شرح زیر خوانده شد)

اصل شصت و نهم‏
مذاکرات مجلس شوراى اسلامى باید علنى باشد و گزارش کامل آن از طریق رادیو و روزنامه رسمى براى اطلاع عموم منتشر شود.
در شرایط اضطرارى در صورتى که رعایت امنیت کشور ایجاب کند به تقاضاى رئیس‏جمهور یا یکى از وزرا یا ده نفر از نمایندگان جلسه غیر علنى تشکیل مى‏شود.
مصوبات جلسه غیر علنى در صورتى معتبر است که با حضور شوراى نگهبان به تصویب سه چهارم مجموع نمایندگان برسد. گزارش و مصوبات این جلسات باید پس از برطرف شدن شرایط اضطرارى براى اطلاع عموم منتشر گردد.
منشى (حسن حبیبى)- در این اصل فقط عبارت «نخست‏وزیر» شده «رئیس‏جمهور».
نایب رئیس (هاشمى)- اصل بعد را بخوانید.
 (به شرح زیر خوانده شد)

اصل هفتادم‏
رئیس‏جمهور و معاونان او و وزیران به اجتماع یا به انفراد حق شرکت در جلسه علنى مجلس را دارند و مى‏توانند مشاوران خود را همراه داشته باشند و در صورتى که نمایندگان لازم بدانند وزرا مکلف به حضورند و هرگاه تقاضا کنند مطالب‏شان استماع مى‏شود.
منشى (حسن حبیبى)- از ابتدا و انتهاى اصل هفتادم «نخست‏وزیر» حذف شده و به جاى آن «معاونان» آمده.
ضمناً عبارت «دعوت رئیس‏جمهور به مجلس به تصویب اکثریت برسد» هم حذف شده است.
نایب رئیس (هاشمى)- خیلى خوب حالا آقاى یزدى مطلبى را که کمیسیون خودشان یادشان نبوده مطرح کنند، اینجا مطرح مى‏کنند.
Majlis:2 Volume:3 Sessions:29-41 Page:1574
منشى (یزدى)- در مجلس شوراى اسلامى به دلیل مسائلى که چه در نطق‏هاى قبل از دستور پیش مى‏آید به خصوص در گذشته موردى پیش آمد که خصوص آن مورد در منظر حضرت امام مطرح شد و ایشان مطلبى فرمودند و بعد هم فرمودند که با هیأت رئیسه صحبت کنید اگر راه قانونى دارید تصمیم بگیرید. من آمدم در هیأت رئیسه خدمت جناب آقاى هاشمى و آقایان عرض کردم آنجا بحث شد که کلمه مذاکرات مجلس شوراى اسلامى شامل نطق قبل از دستور نیست یا هست. اعضاى شوراى نگهبان معتقد بودند که نیست و مذاکرات یعنى گفتگوها درباره مسائل جارى و مسائل قانونى است. بنابراین اگر روزى رئیس مجلس، مدیر مجلس تصمیم گرفت که نطق قبل از دستور را بردارد یا غیرعلنى‏اش بکند که از رادیو پخش نشود خلاف قانون اساسى نباشد.
پیشنهاد این است که مذاکرات مجلس حداقل اگر در همین مذاکرات تصریح بشود که شامل نطق قبل از دستور است، ذکر بشود و این در بحث‏ها بیاید.
مؤمن- ما مخالفیم.
میرحسین موسوى- این اصلًا در چارچوب اختیارات این جلسه نیست این ربطى به آن چیزى که دست ما داده‏اند ندارد.
نایب رئیس (هاشمى)- حالا ظاهراً مشکلى نیست چون که شوراى نگهبان تفسیرش را گفته است و مى‏توانید همین را اعلام بکنید.
براى ما کافى است، قانون اساسى مى‏شود.
منشى (یزدى)- نه، تفسیر رسمى نشده.
نایب رئیس (هاشمى)- ما سؤال مى‏کنیم.
کروبى- خوب پس از آن گذشتیم؟ همین شد؟ (نایب رئیس (هاشمى)- بلى) گذشتیم؟ لازم نیست صحبت؟ چون من مخالف هستم.
منشى (حبیبى)- اصل هفتادم تمام است بلى؟
خزعلى- در ذیل گزارش کمیسیون راجع به اصل هفتادم نوشته شده است از ابتدا و انتهاى این اصل «نخست‏وزیر» حذف شده و به جاى آن «معاونان» آمده در صورتى که در انتهاى اصل ...
هاشمى- پس ذیل را باید اصلاح کنیم.
منشى (یزدى)- بله، اصلاح مى‏کنیم.
منشى (حبیبى)- رئیس‏جمهور هم حذف شده است. اصل جدیدى را که تصویب شده است مى‏خوانم:
اصل‏
مجلس شوراى اسلامى مى‏تواند تصویب اساسنامه سازمان‏ها، شرکت‏ها و مؤسسات دولتى و یا وابسته به دولت را به کمیسیون‏هاى ذیربط مجلس واگذار نماید و یا با رعایت اصول هفتاد و دوم، نود و ششم، یکصد و بیست و شش این قانون در صورتى که مخالف قوانین و مقررات عمومى کشور نباشد به دولت واگذار نماید.
Majlis:2 Volume:3 Sessions:29-41 Page:1575
منشى (حبیبى)- در اینجا چند تا توضیح باید خدمت‏تان عرض شود: در این گفته است که با رعایت اصول 72- 96 و 126، اصل هفتاد و دوم مى‏گوید: «مجلس شوراى اسلامى نمى‏تواند قوانینى وضع کند که با اصول و احکام مذهب رسمى کشور یا قانون اساسى مغایرت داشته باشد. تشخیص این امر ... بر عهده شوراى نگهبان است».
و در اصل نود و ششم هم مى‏گوید: «تشخیص عدم مغایرت مصوبات مجلس شوراى اسلامى با احکام اسلام با اکثریت فقهاى شوراى نگهبان و تشخیص عدم تعارض آن‏ها با قانون اساسى بر عهده اکثریت همه اعضاى شوراى نگهبان است».
مصوباتى که در اینجا هست مصوباتى است که دولت به تصویب مى‏رساند، اصل 72 و 96 فقط ناظر است به مجلس و بنابراین در اینجا یک نوع ابهام یا تعارض بین این دو اصل و این‏که ما مى‏خواهیم مصوبات دولت را مطابق آن دو اصل تصویب بکنیم به وجود مى‏آید.
این یک مطلب است که ما فکر کردیم که به جاى اصول 72 و 96 متن را بیاوریم یعنى بگوییم که نبایستى مصوبات دولت با اصول و احکام مذهب رسمى کشور و قانون اساسى مغایرت داشته باشد و تشخیص این امر هم با شوراى نگهبان است چون آنچه که منظور شورا بوده است، این بوده است که این دو اصل در خصوص این قسم مصوبات رعایت بشود و چون در اصل‏ها فقط اشاره به مجلس شده بود بعداً ممکن بود ابهام پیش بیاید بهتر است که آن مفهوم یا متن اصلًا منطوق ذکر بشود که ما منطوق این دو اصل را در اینجا ذکر کردیم، این یک مطلب.
مطلب دیگرى که در اینجا هست این است که در اصل 126 که بعداً به آن مى‏رسیم گفته شده است که این مصوبات دولت بایستى که به اطلاع رئیس مجلس برسد در صورتى که آن را مخالف قوانین بیابد و به اطلاع دولت یا رئیس‏جمهور برساند ولى همزمان اجرا بشود، در اینجا این قسم مصوباتى که دولت دارد در واقع قانونى است و اگر که این قوانین قبل از این‏که تناقض یا عدم تناقض و تعارضش با قوانین و مقررات عمومى معلوم بشود اجرا بشود، ضایعاتى را ممکن است به وجود بیاورد.
بنابراین در اینجا مسأله عدم اجرا تا زمانى که رئیس مجلس اعلام بکند بایستى که متوقف باشد، پس ما دیگر اشاره به اصل 126 نمى‏توانیم بکنیم باید مطلب را مختصرى تغییرش بدهیم. این هم یک مطلب، مطلب دیگرى که هست این است که در این اصل چون پیشنهاد ما این است که این ذیل اصل 85 بیاید، چون در واقع قسمتى از این کارى که در اینجا انجام مى‏یابد کار کمیسیون‏هاى ذیربط مجلس است نظیر اصل 85 که به طور موقت بوده، منتها این دائمى هست چون به طورى هست بایستى که ما در این اصل هم یعنى در اصل جدیدمان هم نظیر اصل 85 اشاره به اصل 72 بکنیم. حالا با توجه به این‏ها ما این را ذیل اصل 85 آورده‏ایم که من مى‏خوانم قسمت اول خود اصل 85 است و قسمت بعدى این مطلبى است که ما تنظیم کرده‏ایم براساس این توضیحاتى که عرض کردم.
 «اصل هشتاد و پنجم- سمت نمایندگى قائم به شخص است و قابل واگذارى به دیگرى نیست. مجلس نمى‏تواند اختیار قانون‏گذارى را به شخص یا هیأتى واگذار کند ولى در مواردى ضرورى مى‏تواند اختیار وضع بعضى از قوانین را با رعایت اصل 72 به کمیسیون‏هاى داخلى‏
Majlis:2 Volume:3 Sessions:29-41 Page:1576
خود تفویض کند. در این صورت این قوانین در مدتى که مجلس تعیین مى‏نماید به صورت آزمایشى اجرا مى‏شود و تصویب نهایى آن‏ها با مجلس خواهد بود. (از اینجا اصل جدید است) همچنین مجلس شوراى اسلامى مى‏تواند تصویب دائمى اساسنامه سازمان‏ها، شرکت‏ها و مؤسسات دولتى یا وابسته به دولت را با رعایت اصل 72 به کمیسیون‏هاى ذیربط واگذار کند و یا اجازه تصویب آن‏ها را به دولت بدهد، در این صورت مصوبات دولت نباید با اصول و احکام مذهبى رسمى کشور و یا قانون اساسى مغایرت داشته باشد. تشخیص این امر با شوراى نگهبان است، علاوه بر این مصوبات دولت نباید مخالف قوانین و مقررات عمومى کشور باشد و به منظور بررسى و اعلام عدم مغایرت آن‏ها با قوانین مزبور باید قبل از اجرا به اطلاع رئیس مجلس شوراى اسلامى برسد».
یک نکته‏اى پیشنهاد شده است که در اینجا اضافه بشود و آن این است که قوانین و مقررات عمومى کشور را قانون معین مى‏کند که این قوانین و مقررات عمومى کشور براى کمیسیون‏هم روشن نبود که مقصود چیست و پیشنهاد این است که این جمله هم اضافه بشود.
منشى (یزدى)- اجازه بفرمایید آقاى بیات یک کمى صحبت کنند چون اینجا از جاهایى است که یک کمى بحث دارد و باید به یک‏جایى منتهى بشود.
نایب رئیس (هاشمى)- من فقط یک نکته بگویم بعد شروع کنیم. این‏که شما آمدید گفتید «قبل از اجرا»، این یک مطلب جدیدى است اگر ما این باب را باز کنیم از این به بعد خیلى کارها مى‏توانیم بکنیم یعنى دیگر نمى‏توانید بگویید که یک چیز جدیدى نمى‏توانید مطرح بکنید.
منشى (یزدى)- توضیح فرمودند علت این مسأله پیشنهاد حضرتعالى بود. ببینید! پیشنهاد حضرتعالى این بود که مصوبات دولت اگر بخواهد بررسى مغایرت و عدم مغایرت بشود از اجرا دیر مى‏شود و بعد اول اجرا ضمن اجرا باید این کار بشود.
نایب رئیس (هاشمى)- هرچه مى‏خواهد باشد، ما بابى را باز کرده‏ایم یعنى مطلب جدیدى را آورده‏ایم مى‏خواهم بگویم به هر حال این را آقایان توجه داشته باشند اگر این باب باز شد دیگر ما جلویش را نمى‏توانیم ببندیم تا آخر و باید بپذیریم به طور مساوى.
منشى (یزدى)- پیشنهاد نهایى همان است که آقایان نوبت گرفته‏اند.
نایب رئیس (هاشمى)- آقاى بیات بفرمایید.
اسدالله بیات- بسم الله الرحمن الرحیم. اول اصل 85 یک عام است. در ذیل 85 در گذشته یک مخصصى آمده بود و مخصص هم تناسب داشت با آن عامى که ما در بالا داشتیم. اما؛ همچنین مجلس شوراى اسلامى نوعى تخصیصى است که نه با تخصیص قبلى تناسب دارد نه با عام قبلى، یعنى در حقیقت همچنین مجلس شوراى اسلامى مى‏آید اصل عام قبلى را از حیث انتفاع مى‏اندازد یعنى طورى تقیید مى‏زند، طورى تخصیص مى‏زند که با آن تخصیص قبلى نمى‏خواند و این نشان مى‏دهد که این باید یک اصل جداگانه بشود نه مکمل آن با چه بیان؟ براى این‏که اصل اولیه آن، نوع شورایش این است که سمت نمایندگى قائم به شخص هست و قابل واگذارى به دیگرى نیست، چه در اساسنامه‏ها، چه در مسائل آزمایشى، چه در غیر
Majlis:2 Volume:3 Sessions:29-41 Page:1577
این‏ها. طبیعى است که وقتى که ما اصل را با این شکل شروع کردیم، تناسب تخصیص همین است که بگوییم بله به تناوب، به صورت آزمایشى و در مواقع اضطرار مى‏شود این‏جورى کرد اما شما آمدید از همچنین به بعد اصلًا به طور کلى مثلًا این‏که این‏طور گفتید «سمت نمایندگى قائم به شخص نیست» یعنى همچنین تخصیص آن این خاصیت را دارد مى‏خواهد بگوید آقا قانون‏گذارى مخصوص شخص نیست، مخصوص مجلس نیست، بلکه مى‏تواند به دیگرى هم واگذار بکند! نه این‏که بخواهم بگویم این نمى‏تواند تخصیص باشد ولى نوع تخصیص بعدى با تخصیص قبلى نمى‏خواند این دو تا با هم تناسب ندارند و به همین دلیل شما در آنجا آمدید گفتید که مصوبات این اصل دائمى است اما مصوبات 75 دائمى نبود آزمایشى است. اضطرارى است در مواقع خاص است و تخصیص هم همان‏گونه تناسب داشت، روى همین حساب من اعتقادم بر این است که همچنین مجلس شوراى اسلامى واقعاً آن طورى که تناسب داشته باشد ندارد با اینجا و این اصل جداگانه بشود، مناسب‏تر از این است که در ذیل این اصرار قرار بگیرد.
منشى (یزدى)- آقاى مؤمن و آقاى امامى مخالف هستند، حالا اول آقاى مؤمن صحبت کنند.
مؤمن- بسم الله الرحمن الرحیم. عرض کنم که این اصل هشتاد و پنجم ملاحظه مى‏کنید دو مطلب است: اولش سمت نمایندگى قائم به شخص هست و قابل واگذارى به دیگرى نیست این یک حرف است یعنى شما نمى‏توانید یک نفر جاى خودتان به مجلس بفرستید رأى بدهد معناى این عبارت این است.
عبارت دوم مجلس نمى‏تواند اختیار قانون‏گذارى را به شخص یا هیأتى واگذار کند این مربوط به مجلس مى‏شود. مربوط به شخص نیست آن وقت در اینجا دو تا استثنا به آن مى‏خورد. یک استثنا به صورت موقت که در متن اصل 85 آمده، یک استثنا هم به صورت دائم که الان ما تصویب کردیم. بنابراین اشکالى ندارد. این کار مجلس است نه از کار شخص.
نایب رئیس (هاشمى رفسنجانى)- این مسأله مطرح است که این دو اصل را یکى کنیم. اگر کس دیگرى مخالف است صحبت کند.
امامى کاشانى- من با همین اصل که آمده موافقم.
نایب رئیس (هاشمى رفسنجانى)- آقاى خوئینى‏ها بفرمایید.
موسوى خوئینى‏ها- ببینید بنده مخالفتم از این جهت است که ما یک اصلى داشتیم به نام اصل 85، یک اصل هم شوراى بازنگرى تصویب کرده، دو تا بودن این‏ها هیچ اشکالى نمى‏رساند نه در مفهوم، نه در محتوا. حالا غیر از آن تغییرى که آقایان داده‏اند تغییر ماهوى است و قابل طرح هم نیست و اگر ما خودمان اینجا مى‏خواستیم چنین کارى بکنیم باید پنج نفر امضا مى‏کردیم و چه مى‏کردیم، چهل دقیقه بحث مى‏کردیم. حالا از بیرون نمى‏شود یک چیزى را پیشنهاد بدهند به شوراى بازنگرى. بنابراین توضیحى ندادند آقایان که این دو تا اصل، همان اگر دو تا اصل باشد در شمارش اصول یک تغییرى ایجاد مى‏شود که مثلًا نود از نود بودنش مى‏افتد؟ دیگر چه اتفاقى مى‏افتد که ما به جاى این‏که دو اصل بگذاریم یک اصلش کنیم؟ یک اصل طول و دراز، مفصل در ذهن ماندن هم براى این‏که روشن باشد از قبل اصل 85 بوده‏
Majlis:2 Volume:3 Sessions:29-41 Page:1578
یک اصل هم به آن اضافه کرده‏ایم. اصل دومى هم محتواى آن فرق دارد با اصل 85 موجود. اصلًا موضوع آن را تعیین کردیم اساسنامه‏هاست به شکل اختصاصى است یعنى همه چیزش با آن فرق دارد. بنابراین من دلیل خاصى نشنیدم براى این‏که چرا این دو اصل نباشد و یک اصل باشد؛ مگر این‏که بگویند اگر این کار را بکنیم نود از نود بودن مثلًا مى‏افتد.
نایب رئیس (هاشمى رفسنجانى)- بله مى‏افتد.
موسوى خوئینى‏ها- چنین چیزى نیست.
منشى (یزدى)- اساس بر این شد که حتى‏الامکان شماره‏ها را محفوظ نگهدارند، حتى‏الامکان مگر الزام پیدا بکنیم و اینجا مناسب‏ترین جا به نظرشان رسیده. حالا این بحث محل، فعلًا مطرح هست.
امینى- مکرر باشد.
آذرى- این بحر طویل شده است!
نایب رئیس (هاشمى رفسنجانى)- خیلى خوب حالا رأى مى‏گیریم. آقاى امامى هم بگویند.
منشى (یزدى)- آقاى امامى بفرمایید.
امامى کاشانى- مطلب اساسى را جناب آقاى مؤمن فرمودند که بحث سر این است که مجلس شوراى اسلامى مى‏تواند حق قانون‏گذارى واگذار کند که این استثنا است، ولى دو تا استثنا است، یک استثنا در قانون اساسى سابق بوده، در اینجا هم شوراى بازنگرى یک استثنا مى‏آورده پس دو تا مورد را استثنا کرده‏ایم. این‏که بخواهد در یک جایى در دل یک اصلى قرار بگیرد در تمام اصول قانون اساسى اینجا جاى مناسبش است چون اینجا جاى استثنا است. گیرم با کلمه همچنین شاید خیلى بلند باشد با کلمه نیز مثلًا بگذاریم، ولى به هرحال جاى استثنا اینجاست. ولى اگر بخواهیم ما بیرون بیاوریم بخواهیم اصل جدیدى قرار بدهیم این با قانون اساسى که مى‏گوید مجلس شوراى اسلامى حق واگذارى قانون‏گذارى به کس دیگرى ندارد ولى ... کلمه «ولى» استثنا کرده، ظاهر از استثناى «ولى» انحصار در همین جایى است که در اصل 85 است. آن وقت بعد یک اصل دیگر ما بخواهیم بیاوریم کنارش بگذاریم این با کلمه ولى نمى‏خواند ولو این طولانى بودنش را ما قبول داریم، طولانى مى‏شود ولى اشکالى از نظر مجموعه کار نمى‏گذارد اما شما گفتید مجلس شوراى اسلامى فقط باید قانون‏گذارى کند به کسى حق قانون‏گذارى نمى‏دهد مگر، مگر را گفتید مگر یک جا بیان کردید تمامش کردید بعد آمدید در اصل بعدى گفتید یک مگر دیگر داریم. این نمى‏خواند این اشکال بالاتر است.
منشى (یزدى)- بسیار خوب، توى این بحث دیگر کسى نظرى ندارد.
عمید زنجانى- نه اصلًا کاملًا یکى بشود بهتر است.
کروبى- اصل مکرر چه عیبى دارد؟
نایب رئیس (هاشمى رفسنجانى)- خیلى خوب، ما فعلًا در دو بخش کار داریم (آقایان توجه بفرمایید) یک بخش مخبر کمیسیون اگر بخواهد دفاع بکند مى‏تواند دفاع بکند.
منشى (یزدى)- از طرف هیأت رئیسه جناب آقاى دکتر حبیبى و من هم در خدمت ایشان بودیم و حالا آقاى دکتر مى‏خواهند توضیح بدهند.
Majlis:2 Volume:3 Sessions:29-41 Page:1579
سید هادى خامنه‏اى- اجازه بفرمایید عرض کوتاهى دارم.
نایب رئیس (هاشمى رفسنجانى)- ى عنى یک مخالف دیگر صحبت کند؟
سیدهادى خامنه‏اى- مخالف نیست تقریباً یک توضیحى دارم.
منشى (یزدى)- سه، چهار نفر دیگر به نوبت اسم نوشته‏اند.
سیدهادى خامنه‏اى- من فکر مى‏کنم اصل اشکال ایشان قابل درمان است. یعنى آن چیزى که آقاى امامى گفتند مى‏خواهند اضافه یک چیز دیگرى قرار بدهند.
نایب رئیس (هاشمى رفسنجانى)- حالا مى‏خواهید یک چیزى بگویید، بگویید؛ این پخته‏تر بشود. من موافق صحبت مى‏کنم.
سیدهادى خامنه‏اى- آنچه که آقاى بیات مطرح کردند که یک مقدارى ممکن است بین صدر و ذیل تناسب نباشد، هست ولى با توضیح آقاى امامى قابل درمان است ولى به شرط این‏که ما در عبارت‏ها یک مقدار تغییراتى را حتماً بیاوریم. چون ما اینجا مى‏خواهیم در واقع بگوییم با این توضیح که اینجا دوتا استثنا داریم دقیقاً عبارت باید در واقع این مسأله را برساند که ما دوتا استثنا داریم، یکى از آنها این است که ما به صورت موقت قوانین عادى را (همان قوانین معمولى را) به صورت موقت، البته چیز مى‏کنیم که در شرایط ضرورى است و یکى هم این است که نه، یک سرى چیزهاست مثل قوانین عادى نیست اساسنامه‏هاست مى‏شود گفت اصلًا این استثنائاً یک چیز دیگرى است که با قوانین عادى ولو در شرایط غیر ضرورى که اینجا ضرورت نیست اینجا شرایط عادى است ولى این کار را ما مى‏کنیم منتها در ذیلش در این جهت با هم مشترکند یک و دو، که هر دو را ما باید به شوراى نگهبان بدهیم اینجا در دومى جورى آورده که در اولى آن قید را اینجا ذکر نکرده این قید به هر دو مى‏خورد این پایین گفته در این صورت مصوبات دولت نباید با اصول و احکام مذهب و یا قانون اساسى مغایرت داشته باشد یعنى مشخص است که این بعد تصویب شد. شما این قید را در بالا نیاوردید در اصل 85 چرا؟
چون مشخص بوده در رابطه با اصلى که از قبل داشتید مشخص بوده این کار را مى‏کنید.
امامى کاشانى- کلیه مصوبات مجلس باید برود به شورا، واجب نبوده.
سید هادى خامنه‏اى- خیلى خوب، بنابراین اینجا هم همین‏طور است پس چرا دوباره آورده‏اید؟
منشى (یزدى)- چون مصوبه دولت است.
امامى کاشانى- براى این‏که مجلس مصوبه دولت است.
سیدهادى خامنه‏اى- خوب حالا به هر حال درست است.
امامى کاشانى- البته همچنین را اگر ...
نایب رئیس (هاشمى رفسنجانى)- حالا من هم دو سه کلمه در موافقت مى‏گویم. ببینید آقاى خوئینى‏ها به خصوص و آقاى بیات هم آن طرف قضیه را در نظر بگیرند اگر ما این را اصل مکرر کنیم حالا حتى‏الامکان اگر اصل مکرر نباشد که بهتر است. ما حرفى ندایم اگر اشکال عمده‏اى پیش مى‏آمد اصل مکرر مى‏کردیم یا این‏که ببریم اصل آخر بکنیم آن دیگر بدتر از همه مى‏شود ترتیبش را به هم بزنیم بدتر مى‏شود همه‏اش خوب نیست فقط وجه نسبتاً قابل قبول این‏که بگوییم مکرر باشد. آن وقت این کار ضررى ندارد یعنى این کارى که الان شده با آن توضیحاتى‏
Majlis:2 Volume:3 Sessions:29-41 Page:1580
که آقاى مؤمن و آقاى امامى دادند هیچ ضررى در آن در نمى‏آید، دو نوع استثنا است. یک نوع از نظر ضرورت و موقت بودن شده و یک نوع از نظر محتوا که چون چیز مهمى نبوده، اساسنامه‏ها فرم مکرر وقت‏گیر است که عموماً وقت مجلس را نگیرد به این دلیل انجام شده بنابراین دو نوع استثنا است از یک مستثنائى که به نظر مى‏رسد هیچ اشکالى پیش نمى‏آید.
موسوى خوئینى‏ها- ولى ضرورى نمى‏آید که اینجا آن را بیاورند.
منشى (یزدى)- نه اصلًا.
نایب رئیس (هاشمى رفسنجانى)- نه (عمید زنجانى- براى این‏که مگر استثنا منحصر را نشان مى‏دهد) نه، آن دیگر مگر نیست. عبارت از «و همچنین» که گفتیم یا «و نیز» گفتیم اصلًا کاملًا جدا شده یعنى شکل قضیه جدا شده.
منشى (یزدى)- فقط در اساسنامه‏ها این کار پیش مى‏آید و در غیر اساسنامه‏ها چیز دیگرى نیست.
مهدى کروبى- آقاى هاشمى مکرر چه عیبى دارد؟
نایب رئیس (هاشمى رفسنجانى)- به هر حال حالا نباشد من نمى‏گویم عیبى دارد، اما نباشد بهتر است. آن مطلبى هم که آقاى امامى هم گفتند قابل توجه است، بالا عبارت ایشان را ببینید ولى مى‏تواند.
ى زدى- به هرحال این پخته‏تر هست تا آن.
نایب رئیس (هاشمى رفسنجانى)- حالا دیگر رأى بگیریم.
میرحسین موسوى- جنبه این شکلى دارد.
نایب رئیس (هاشمى رفسنجانى)- آقایانى که موافقند که این دو اصل در یک اصل گنجانده بشود رأى بدهند (اکثراً رأى دادند) تصویب شد.
حبیبى- آقاى هاشمى اجازه مى‏فرمایید من یک توضیح کوچک بدهم.
نایب رئیس (هاشمى رفسنجانى)- بفرمایید.
منشى (حبیبى)- عرض مى‏شود که اگر که واقعاً بنابراین نیست که مطلب جدیدى را ما پیشنهاد بکنیم و به مصلحت هم شاید این باشد اگر که آقایان موافق باشند این قبل از اجرا را از اینجا برداریم یعنى در پایان. اصلًا بحث‏هم نکنیم چون قاعدتاً هم رأى نمى‏آورد. بگوییم به منظور بررسى و اعلام عدم مغایرت آن‏ها با قوانین مزبور باید به اطلاع مجلس شوراى اسلامى برسد یا مطابق اصل 126 به اطلاع رئیس مجلس شوراى اسلامى برسد.
نایب رئیس (هاشمى رفسنجانى)- به اطلاع مجلس نیست.
حبیبى- به اطلاع رئیس مجلس شوراى اسلامى.
نایب رئیس (هاشمى رفسنجانى)- حالا اگر این عبارت تصویب شد.
حبیبى- مقصود این است که دیگر بحثى راجع به قبل از اجرا نکنیم. ما این را پس بگیریم.
نایب رئیس (هاشمى رفسنجانى)- نمى‏کنیم، نمى‏توانیم بکنیم چون که آیین‏نامه را نگاه کردم دیدم نوشته و نیز اصلاحاتى از آن جزئى در الفاظ و عبارات.
حبیبى- نه چون گفته بعداً پیشنهاد هم مى‏توانند بدهند.
نایب رئیس (هاشمى رفسنجانى)- کدام پیشنهاد؟
Majlis:2 Volume:3 Sessions:29-41 Page:1581
منشى (یزدى)- آخر دارد که پیشنهادات کمیسیون را به رأى بگذاریم.
نایب رئیس (هاشمى رفسنجانى)- در همان محدوده بالا است. متن تنظیم شده به پیشنهادهاى هیأت یعنى در همین محدوده بالا نه این‏که چیز دیگر.
منشى (یزدى)- ى عنى پیشنهاد اصلاحى جزئى را.
موسوى خوئینى‏ها- اگر غیر از اصل باشد باید عین آن مصوبه شورا را بیاورند یعنى هیچ تغییرى داده نشود.
نایب رئیس (هاشمى رفسنجانى)- نه حالا مصوبه را بحث مى‏کنیم. شما مخالفت کنید بگویید محتوایى است، آن وقت رأى نمى‏آورد. الان آقایان عبارتى را به جاى عبارت ما پیشنهاد کردند به نظر خودشان اصلاح عبارتى است، این براى ما قابل طرح است.
میرحسین موسوى- خود کمیسیون الان مى‏گویند محتوایى است. آقاى حبیبى الان مى‏فرمایند.
نایب رئیس (هاشمى رفسنجانى)- نه قبل از اجرا را حذف کردیم (حبیبى- قبل از اجرا را حذف کردیم) این عبارت دیگر است آقاى عمید بفرمایید.
عمید زنجانى- ى ک اشکالى در متن تنظیمى هست که عنایت بفرمایید در این عبارت که تشخیص این امر با شوراى نگهبان است، عنایت بفرمایید. در اصل نود و هشت تفکیک داده موازین شرعى را. در اینجا هیچ مشخص نیست که تشخیص این امر با شوراى نگهبان است یعنى تشخیص مخالفت با موازین اسلامى هم هر دوازده نفر نظر بدهند؟ تشخیص مخالفت با مقتضاى موازین قانون اساسى به چه نحو است، درست مشخص نشده و اگر به این عبارت بماند فردا مورد استناد قرار خواهد گرفت که حتى در تطبیق با موازین اسلامى هم حقوقدان‏ها اظهارنظر بکنند بنابراین، این عبارت مبهم است باید توضیح اضافه بشود.
منشى (یزدى)- اجازه بدهید، جوابش این است که در قانون اساسى خودش مشخص کرده که مسأله عدم تخالف با مبانى شرع.
عمید زنجانى- آن مال مصوبات مجلس است.
جنتى- خود به خود معلوم است احتیاج به ذکر ماده به خصوص ندارد.
منشى (یزدى)- که گفته مغایرت با شرع.
عمید زنجانى- فردا بحث به اطلاق مى‏شود.
جنتى- اجازه بفرمایید یک جمله را عرض بکنم.
منشى (یزدى)- آقاى طاهرى مقدم هستند. بعد نوبت آقاى مؤمن است. آقاى جنتى هم بنویسند.
نایب رئیس (هاشمى رفسنجانى)- آقاى خزعلى سؤال‏شان را مطرح کنند.
خزعلى- گرچه آقایان رأى دادند. خوب براى من بگویید که برایم روشن بشود. آقایان فرمودند دو استثنا است. مطلب این است که مجلس نمى‏تواند اختیار قانون‏گذارى را به دیگرى واگذار کند ولى به عنوان آزمایش براى موقت ممکن است. اما تصویب‏نامه مگر در قانون‏گذارى مندرج بود؟
Majlis:2 Volume:3 Sessions:29-41 Page:1582
نایب رئیس (هاشمى رفسنجانى)- تصویب‏نامه نیست، اساسنامه است.
خزعلى- اساسنامه یا شرکت‏ها، این‏ها جزء قانون است؟
نایب رئیس (هاشمى رفسنجانى)- بله اساسنامه را گفتند قانون است. شما خودتان به همین دلیل رد کردید.
امامى کاشانى- آقاى حبیبى گفت. آیین‏نامه‏ها قانون است. اساسنامه‏ها قانون است.
نایب رئیس (هاشمى رفسنجانى)- شما اخیراً اساسنامه را دیگر اجازه نمى‏دهید، ما اجازه به دولت بدهیم مى‏گویید که چون این ضوابط دارد.
منشى (یزدى)- مگر در چارچوب قانون بیاید.
نایب رئیس (هاشمى رفسنجانى)- جوابتان دیگر روشن شد.
منشى (یزدى)- آقاى هاشمیان بفرمایید. چون نوبت ایشان بود آقاى هاشمى را به آقاى عمید دادند و ایشان اعتراض مى‏کنند. بفرمایید.
حسین هاشمیان- بله من عرضم این است که آن اصلى که خود شورا تصویب کرده بود، بهتر از این است. این عباراتى که آقایان تنظیم کردند. براى این‏که اینجا مى‏گویید «در این صورت مصوبات دولت نباید با اصول و احکام مذهب رسمى و یا قانون اساسى» یک چیز کلى را شما ذکر کرده‏اید که بعد اگر چیزى این‏ها بخواهند تصویب کنند شوراى نگهبان سرتاسر قانون اساسى را بچرخد ببیند کجا خلاف مذهب است کجا ...؟ شما به اصولى که قبلًا اشاره کردید فراتر از این اصول که دیگر نداریم. این خیلى بلیغ‏تر است. شما اصولى را اشاره کردید اصل چندم؟ اصل چندم و اصل چندم؟ آن خیلى بهتر از این عبارت است این یکى.
دوم این‏که شما آمدید در آیین‏نامه‏ها که مطابق قانون هست یا قانون نیست.
اولًا شما آمده‏اید یک چیز دیگرى را اینجا آورده‏اید، آن موقع صحبتى بود دلیلش هم این بود که نگفتیم قبل از اجرا بیاید و به نظر رئیس مجلس برسد. براى این‏که مملکت نمى‏تواند کارهایش را که تعطیل بکند و درست هم نیست. آقاى حبیبى اشاره کردند که ممکن است عوارضى پیش بیاید، این‏که شما بگذارید به عهده رئیس مجلس هم، آن هم عوارض بیشترى پیش مى‏آید این در وهله اول کار مملکت تعطیل مى‏شود. رئیس مجلس که نمى‏تواند تا شما یک لایحه‏اى را آورید فورى نگاه کند خودش ببیند کجایش چیست و کجایش نیست او یک تشکیلاتى دارد، یک افرادى دارد، آن‏ها باید بررسى بکنند قانون را شما تصویب کردید بعد آیین‏نامه آن را دولت نوشته بعد منتظر باشند با این‏که شما مى‏بینید بعضى از لوایح هست که دو سال طول مى‏کشد تا در مجلس تصویب بشود. شما آیین‏نامه را مى‏آورید به رئیس مجلس مى‏دهید و دولت را هم دستش را مى‏بندید که منتظر باشد تا کى این تصویب بشود، بنابراین اولًا خلاف مصالح کشور است.
اولًا این‏که اگر بعضى از موارد که آقاى دکتر حبیبى گفتند ممکن است یک عوارضى پیش بیاید عرض کردم این عوارضش بیشتر است. ثانیاً شما تغییر محتوایى دادید، این عیناً تغییر محتوایى است شما موقعى که بحث مى‏شد براساس همین مصالح گفتید اجرا کنند، هر کجا که تخلف از قانون هست آن وقت چیز بکنید. بنابراین، این چیز محتوایى است و بنده با آن مخالفم.
نایب رئیس (هاشمى رفسنجانى)- قبل از اجرا را حذف کردیم.
Majlis:2 Volume:3 Sessions:29-41 Page:1583
منشى (یزدى)- آقاى طاهرى بفرمایید.
طاهرى خرم‏آبادى- عرض کنم که اشکال من همان اشکال آقاى عمید بود که این ممکن است موجب ابهام بشود و لذا در اصل هفتاد و دوم قانون اساسى وقتى که راجع به مجلس صحبت کرده مى‏گوید مجلس شوراى ملى نمى‏تواند قوانینى وضع کند که با اصول و احکام مذهب رسمى کشور یا قانون اساسى مغایرت داشته باشد تشخیص این امر ... این جمله را به‏آن اضافه کرده و پیشنهاد من همین است که این جمله را اینجا اضافه کنیم.
 «تشخیص این امر به ترتیبى که در اصل نود و ششم آمده برعهده شوراى نگهبان است». این ترتیبى که در اصل نود و ششم آمده اگر اینجا اضافه کنید، این ابهام برطرف مى‏شود.
منشى (یزدى)- ى عنى کجا؟
طاهرى- نه دیگر گوش نمى‏دهید.
منشى (یزدى)- نه، چرا در عبارت مصوبه قبلى شورا.
طاهرى- در همین‏جا ببینید اینجا که دارد، تشخیص این امر با شوراى نگهبان است به جاى این، این‏طور بنویسیم تشخیص این امر به ترتیبى که در اصل نود و ششم آمده با شوراى نگهبان است. این ترتیبى که در نود و ششم آمده خودش مشخص مى‏کند.
منشى (یزدى)- آقاى مؤمن بفرمایید.
مؤمن- اجازه بدهید در خود مصوبه شورا هم بوده است که با رعایت اصل نود و ششم، این «با رعایت اصل نود و ششم» بوده، آقایان همین متن را خواستند اختصار کنند این‏طور شده، همین‏طور که آقاى طاهرى فرمودند در ذیل اصل هفتاد و دوم هم عیناً همین است. با این‏که گفته است که باید مجلس شورا طبق اصول و احکام مذهب رسمى کشور و قانون اساسى مغایرت نداشته باشد، تشخیص این امر به ترتیبى که در اصل نود و ششم آمده اینجا هم تشخیص این امر به ترتیبى که در اصل نود و ششم آمده قاعده‏اش این است که اضافه بشود و مسلماً هم همین‏طور بوده است.
منشى (یزدى)- آقاى جنتى بفرمایید.
جنتى- من مى‏خواستم از همین پیشنهاد هیأت دفاع بکنم که البته با این پیشنهادى که جناب آقاى طاهرى کردند مسلم بهتر مى‏شود و احتیاجى نیست حالا به این حالت بماند، آن پیشنهاد بسیار خوبى است ولى نکته دیگرى که لازم مى‏دانم عرض کنم این‏که ما در مسأله تغییر محتوایى قرار را براین نگذاریم که اصلًا حق نداشته باشیم تغییر محتوایى بدهیم در این بررسى اخیر، براى این‏که ممکن است احیاناً بعضى جاها واقعاً یک اشتباهى شده باشد یا یک پیشنهاد بسیار به‏جا و لازمى هیأت داشته باشد آن وقت لااقل با موافقت شورا ما بتوانیم تغییر محتوایى هم بدهیم.
نایب رئیس (هاشمى رفسنجانى)- اگر آقایان موافق باشند ما حرفى نداریم. ما از اول مطرح کردیم که رأى‏گیرى روشن باشد.
منشى (یزدى)- آقاى خوئینى‏ها بفرمایید.
موسوى خوئینى‏ها- در این قسمت اول یک تغییرى کمیسیون پنجم داده که بنده نفهمیدم چرا؟ در مصوبه شورا این‏طورى است که به کمیسیون‏هاى ذیربط مجلس واگذار نمایند.
Majlis:2 Volume:3 Sessions:29-41 Page:1584
اینجا یک جمله اضافه کرده‏اند با رعایت اصل هفتاد و دوم؛ این در مصوبه ما نبوده. کلمه با رعایت اصل هفتاد و دوم نبوده، این اضافه شده و بعد هم ما در مصوبه گفتیم با رعایت اصول هفتاد و دوم، نود و ششم، صد و بیست و ششم. این چه اشکالى داشته که به جایش گذاشته‏ایم نباید با اصول و احکام مذهب رسمى کشور و یا قانون اساسى.
اولًا این جمله به این بلندى، بعد تازه آن نکته‏اى که آقاى طاهرى فرمودند باز ما باید بیاوریم یعنى باز باید بگوییم با ترتیبى که در اصل نود و ششم گفته شده‏است یعنى دو سطر مطلب باید بیاوریم در حالى‏که مصوبه ما در نیم سطر این مطلب را رسانده بود. گفته بودیم با رعایت اصول هفتاد و دوم، نود و ششم، صد و بیست و ششم این قانون خیلى خلاصه‏تر بود و بهتر هم بود.
نایب رئیس (هاشمى رفسنجانى)- ى ک نفر دیگر هم موافق تغییر صحبت کند.
منشى (یزدى)- من نمى‏دانم موضوع چیست؟ آقاى نورى نوبت دارند شما هم نوبت دارید.
نایب رئیس (هاشمى رفسنجانى)- آقاى نورى بفرمایید.
عبدالله نورى- بسم الله الرحمن الرحیم. من فکر مى‏کنم جناب آقاى هاشمى اگر قسمت به قسمت جلو برویم که مشکل حل بشود و بدانیم ان شاءالله چه مى‏خواهیم بشود بهتر باشد.
مطلبى که آقاى موسوى خوئینى‏ها فرمودند در رابطه با رعایت اصل هفتاد و دوم درست است این آنجا اضافه شده بیشتر به دلیل این بود که در متن اصل هشتاد و پنجم این بود و یک عدم سنخیت بود یعنى مطلب جدید هست ولى جدید هم نیست یعنى چیز خاصى نیست. اینجا چون در اصل هشتاد و پنجم ما داشتیم آن کمیسیون هشتاد و پنج که مى‏رود با رعایت اصل هفتاد و دوم دیدیم اینجا اگر این کلمه با رعایت اصل هفتاد و دوم نیاید با این‏که طبیعى است که اصل هفتاد و دوم باید رعایت بشود یک وقت برداشت این نشود که این کمیسیون یک ویژگى دارد که لازم نیست اصل هفتاد و دوم را رعایت کند. و الا مطلب محتوایى جدى جدیدى نیست. من پیشنهاد مشخصم این است که این رعایت اول را یعنى این‏که حالا باز بحث محتوایى قضیه است، اینجا یک کلمه دائمى آمده چون در اصل هشتاد و پنجم اضافه شد باید روشن باشد که اینجا تصویب‏نامه‏ها دو نمره است. یک نمره موضوعات ضرورى است به طور عام در زمان موقت که آن قسمت اول بند است که در اصل هشتاد و پنجم هم فعلًا موجود است. یک قسمت موضوعات خاص است که اساسنامه‏ها است براى زمان دائم، لذا تعبیر دائمى شد براى این‏که این روشن باشد و الا این هم باز همین‏جا مصوبه منظور دائمى است یعنى اگر منظور این است که زمان موقت گفته بشود.
پس بنابراین، اینجا قسمت اول این است که مثلًا ما بعد از آن‏که گفتیم در قسمت بالا ولى در موارد ضرورى مى‏تواند، مى‏توانیم اینجا بگوییم و همچنین مى‏تواند تصویب دائمى اساسنامه سازمان‏هاى شرکت‏ها و مؤسسات دولتى یا وابسته به دولت را باز عرض کردم این با رعایت اصل هفتاد و دوم فقط به خاطر این بود که آن بالا بود. این یک وقت استفاده نشود که منظور این است که اینجا لازم نیست رعایت بشود. با رعایت اصل هفتاد و دوم به کمیسیون‏هاى ذیربط واگذار کنند. اما این قسمت ذیلش را من پیشنهاد خودم این است براى این‏که همان‏
Majlis:2 Volume:3 Sessions:29-41 Page:1585
عبارت خودمان هم حفظ بشود آن چیزى که در رابطه با اصل هفتاد و دوم و نود و ششم است همان بیاید یعنى یا با عبارت اصول هفتاد و دوم و نود و ششم این قانون را به دولت واگذار نماید. ذیلش این جمله بیاید که این هم باز توى عبارت خود ما هم شوراى بازنگرى هست مصوبات دولت نباید مخالف قوانین و مقررات عمومى باشد.
مشکلى که آنجا پیدا شد و من فکر مى‏کنم توضیح کافى داده نشد در رابطه‏با اصل یکصد و بیست و ششم بود. ما در اصل یکصد و بیست و ششم آمدیم مطرح کردیم که رئیس مجلس باید بگوید که چه مصوبه‏اى مخالف قانون است یعنى جزو تصویب‏نامه‏هاى هیأت دولت همه باید برود براى رئیس مجلس، آن بگوید این مخالف قانون هست، آن مخالف قانون نیست. چیزى که در اصل یکصد و بیست و ششم آورده‏ایم و حال این‏که اینجا ما خودمان داریم قانون‏گذارى را به دولت واگذار مى‏کنیم. بنابراین اگر قانون‏گذارى را به دولت واگذار مى‏کنیم یعنى چه سراغ رئیس مجلس برود؟ یعنى رئیس مجلس نظر بدهد که این خلاف قانون است یا برخلاف قانون نیست؟ ما که خودمان داریم اینجا مى‏گوییم که خیر اصلًا دولت به شوراى نگهبان که مى‏رود براى این است که مسائل شرعى و قانون اساسى آن را بگوید.
چیزى که باقى مى‏ماند مسأله قوانین و مقررات عمومى است یعنى چیزى که فقط باقى مى‏ماند که وقتى براى رئیس مجلس مى‏رود باید او نظر بدهد که این درست هست یا نیست مسأله قوانین و مقررات عمومى است که ما باید نهایتاً بگوییم چون این را اینجا الان تکمیل آوردیم. گفتیم دولت مى‏تواند یک چنین مصوبه‏هایى داشته باشد. اصل هفتاد و دوم و نود و ششم هم رعایت بکند آخرش هم آوردیم مصوبات دولت نباید مخالف قوانین و مقررات عمومى باشد، دولت مکلف است مصوبه‏ها را به اطلاع رئیس مجلس برساند ولى دیگر اصل یکصد و بیست و ششم نمى‏تواند اجرا بشود، چون اصل یکصد و بیست و ششم ماهیتش جایى بود که دولت آیین‏نامه مى‏گذارند و قانون نمى‏گذارند آنجا باید برود همه اینها براى رئیس مجلس که نظرى روى قانون بودنش بدهد. اینجا جمله‏اى که متناسب با اینجاست چون الان قانون‏گذارى را مى‏دهیم این است‏که دولت مکلف است مصوبه‏ها را به اطلاع رئیس مجلس برساند و آن وقت ذیل آن اصل صد و بیست و شش هم مى‏توانیم بیاوریم که چنانچه رئیس مجلس مصوبه‏هاى دولت را مخالف قوانین و مقررات عمومى یافت چنین و چنان بکنند.
منشى (یزدى)- آقاى مؤمن بفرمایید.
مؤمن- بسم الله الرحمن الرحیم. حاج آقا مقدارى مباحث دارد شلوغ مى‏شود. من هم نمى‏خواهم شلوغ بکنم و الا در مورد همه این حرف‏ها که صحبت شد بنده هم عرض دارم، من پیشنهاد مى‏کنم یکى مثلًا همان کلمه دائمى را شما تکلیفش را تمام کنید، اینها را تمام بکنید. بعد اگر شد من هم نسبت به این ذیل صحبت مى‏کنم. من فعلًا چیزى نمى‏گویم. من وقتم را محفوظ مى‏دارم که نسبت به این نکته‏اى که آقاى نورى فرمودند بنده صحبت دارم منتها چون شلوغ مى‏شود فعلًا عرض نمى‏کنم.
میرحسین موسوى- آقاى هاشمى تکه‏تکه رأى بگیرید که این تمام بشود.
نایب رئیس (هاشمى)- من هم به فکر افتاده بودم که به ترتیب جلو بیاییم رأى بگیریم.
Majlis:2 Volume:3 Sessions:29-41 Page:1586
میرحسین موسوى- موارد اختلاف را آن وقت رویش بررسى مى‏کنیم.
منشى (یزدى)- اول این‏که این دنباله اصل باشد.
نایب رئیس (هاشمى رفسنجانى)- این‏که تصویب شد. خیلى خوب اینجا دیگر همچنین مجلس شوراى اسلامى (و نیز مى‏تواند) شد.
منشى (یزدى)- درست است و نیز مجلس مى‏تواند.
نایب رئیس (هاشمى رفسنجانى)- همین که هست خوب است. همچنین مجلس شوراى اسلامى اشکالى ندارد.
سید هادى خامنه‏اى- آقاى هاشمى نمى‏شود یک و دو بکنید؟
نایب رئیس (هاشمى رفسنجانى)- نه آن وقت همان ضرورى مى‏آورد.
میرحسین موسوى- هیچ فرقى ندارد.
مؤمن- از نظر محتوایى هم فرق ندارد.
منشى (یزدى)- آن وقت باید اصل هشتاد و پنج را تغییرش بدهید بعد از آن کلمه دیگرى نیست، آن وقت «مجلس مى‏تواند» را یک بگذارید دوباره «مجلس مى‏تواند» را دو بگذارید. این درست نیست، آن وقت ناچار مى‏شوید که آن را تقطیع کنید.
نایب رئیس (هاشمى رفسنجانى)- الان پیشنهاد اولى که اینجا داریم این است که کلمه «دائمى» را به خاطر این‏که اساسنامه‏ها موقت و ضرورى نیستند بیاوریم. این هم یک اصلاح لفظى است. آقایانى که موافقند کلمه «دائمى» بیاید رأى بدهند. (اکثریت دست بلند کردند) تصویب شد. تغییر بعدى را بگویید.
نورى- با رعایت اصل هفتاد و دوم.
نایب رئیس (هاشمى رفسنجانى)- آقایانى که موافقند که با رعایت اصل هفتاد و دوم باشد رأى بدهند. (اکثر دست بلند کردند) تصویب شد. از این به بعد همان متن بالا بیاید.
منشى (یزدى)- و یا با رعایت اصول 96 و 126 به این ترتیب بشود.
نایب رئیس (هاشمى رفسنجانى)- از این به بعد این تغییر را یک جا باید رأى بگیریم. آقایان! دو نظر هست یکى این‏که آن تغییر کمیسیون را ما رأى بگیریم، البته باید اول آن تغییر کمیسیون را رأى بگیریم.
هاشمیان- من یک شبهه دارم. اصل صد و بیست و شش که شما اشاره کردید مربوط به آیین‏نامه‏ها است.
بیات- تصویب‏نامه هم دارد.
میرحسین موسوى- آیین‏نامه‏ها نیست، همه مصوبات است.
منشى (یزدى)- اصل صد و بیست و شش این است. «تصویب‏نامه‏ها، آیین‏نامه‏هاى دولت پس از تصویب هیأت وزیران به اطلاع مى‏رسد».
مؤمن- ى ک فرمایشى آقاى نورى اینجا داشتند که فرمودند ما در آن اصل صد و بیست و ششم اشاره کردیم و آن آیین‏نامه‏ها است. ظاهراً در اینجا که ما گفتیم که «تصویب اساسنامه سازمان‏ها و شرکت‏ها و مؤسسات دولتى را مى‏توانند با رعایت اصل صد و بیست و ششم به دولت بدهند». این معنایى ندارد جز این‏که اصل صد و بیست و ششم این است. «تصویب‏نامه‏ها و
Majlis:2 Volume:3 Sessions:29-41 Page:1587
آیین‏نامه‏هاى دولت پس از تصویب هیأت وزیران ضمن ابلاغ براى اجرا به اطلاع رئیس مجلس شوراى اسلامى مى‏رسد. بنابراین وقتى ما در اینجا اشاره کردیم به آنجا این معلوم است که باید حتماً رئیس مجلس نظر بدهد. منتها من اینجا خودم یک عرضى دارم و آن این‏که شما فرمودید که قبل از اجرا وقتى کمیسیون پیشنهاد کرده برداشته بشود اشکال برطرف شده، من مى‏خواهم این را عرض کنم، اشکال برطرف نشده‏است. چرا؟ به خاطر این‏که در اصل یکصد و بیست و ششم ما گفتیم «پس از تصویب هیأت وزیران ضمن ابلاغ براى اجرا» اگر کلمه قبل از اجرا از اینجا برداشته بشود نمى‏فهماند که ابلاغ براى اجرا مى‏تواند بشود یا نه؟ ما اگر بخواهیم ... (نورى- براى چه نمى‏فهماند؟) نمى‏فهماند. چون فقط گفتیم علاوه براین مصوبات دولت نباید مخالف باشد و به منظور بررسى و اعلام عدم مغایرت آنها با قوانین مزبور باید قبل از اجرا ... این کلمه «قبل از اجرا» باید بعد «ضمن ابلاغ» بیاید و به اطلاع رئیس مجلس برسد. چه وقت برسد؟ این اصل ساکت است با این‏که مخصوصاً در کمیسیون (اگر نظر آقایان باشد اصل 126 به شورا آمده بود) عبارت «ضمن ابلاغ براى اجرا» نداشت و شما اضافه کردید براى این‏که این ابهام از بین برود. بنابراین اینجا هم قاعده‏اش این است که بگوییم که باید «ضمن ابلاغ براى اجرا به اطلاع رئیس مجلس برسد».
نایب رئیس (هاشمى رفسنجانى)- ما که در اصل عبارت «اطلاع رئیس مجلس» نداریم ...
مؤمن- آقاى هاشمى! جناب‏عالى اجازه بفرمایید من اشکالم به پیشنهاد کمیسیون است. یعنى مى‏خواهم عرض کنم که اگر بنا شد به آن ترتیب اجمالى که شما مى‏فرمایید که با اشاره به اصول هست تصویب نشود و به صورت تفصیلى بنا است رأى‏گیرى بشود. این باید به آن اضافه بشود. «ضمن ابلاغ براى اجرا».
نایب رئیس (هاشمى رفسنجانى)- حرفى نداریم. اگر این خواست تصویب بشود با این قید است.
عبدالله نورى- جناب آقاى هاشمى! جمله‏اى که در اصل یکصد و بیست و شش است این است «در صورتى‏که آنها را برخلاف قوانین بیاید با ذکر دلیل مى‏فرستد».
نایب رئیس- چون من جواب شما را ندادم باز دارید اصرار مى‏کنید من گفتم جواب دارد. آن موقع نگرانى ما این بود که اینها در اساسنامه‏ها بروند، قوانین کشور را لغو بکنند و مى‏شود یعنى در یک اساسنامه مى‏توانند بسیارى از مقررات و قوانین را لغو بکنند. لذا براى رفع این نگرانى گفتیم در اساسنامه هیچ چیز برخلاف قوانین کشور نیاید این خودش یک قانون مستقل است. (نورى- هر قانونى بخواهد بیاید؟) هر قانونى. ما الان مثلًا براى شرکت پست مى‏خواهیم اساسنامه بنویسیم اگر بنا شد که اینجا در اساسنامه چیزى بنویسیم که با مقررات وزارت پست مخالف باشد. اما با اساسنامه شرکت پست مى‏تواند مخالف باشد.
نورى- پس این اشکال را جواب بدهید.
نایب رئیس- این راهم اضافه مى‏کنم اینها همه دلیل این است که این نباید بشود. آقاى حبیبى توضیح بدهند.
حبیبى- عرض مى‏شود که من خودم مخالف هستم که اصولى که در شورا تصویب شده تغییر زیادى بکند جز تغییرات عبارتى. منتها عنایت بفرمایید که ما الان قانون اساسى را ابتدا
Majlis:2 Volume:3 Sessions:29-41 Page:1588
به ساکن بدون تجربه ده ساله با تبصره‏هاى شوراى نگهبان نمى‏خواهیم تصویب کنیم. در آن جلسه شش نفر از حقوقدانان شوراى نگهبان و بین 3 یا 4 یا 5 نفر از فقهاى شوراى نگهبان تشریف داشتند. همه آنها مى‏فرمودند که اینجا این با رعایت اصول هفتاد و دوم و نود و ششم یک وقت ممکن است کار را به اینجا برساند که ما بگوییم این مصوبات دولت باید از طریق مجلس بیاید بعد در شوراى نگهبان. بالاخره تفسیر هم با آقایان است. این قانون اساسى مى‏شود. اصل هفتاد و دوم مى‏گوید: «مجلس شوراى اسلامى نمى‏تواند قوانینى وضع کند که» اصل نود و ششم مى‏گوید مصوبات مجلس شوراى اسلامى نباید مغایر احکام شرع و چنین و چنان باشد. اینجا گفته با رعایت اصول هفتاد و دوم و مصوبات مجلس ... این همه زحمت کشیدید اساسنامه را به دولت دادید تصویب شد. حالا چون با رعایت اصل هفتاد و دوم و نود و ششم است مى‏آید که به شوراى نگهبان برود. شوراى نگهبان مى‏گوید به مجلس برود. از طریق کمیسیون بیاید. چه کارش مى‏کنید؟ (هاشمى- نه آخر این بحث‏ها آنجا نشد) این بحث‏ها آنجا شد و همین شوراى نگهبان‏ها آنجا بودند. براى این‏که این کار بشود ما اصل هفتاد و دو را تصریحش کردیم. این‏که کارى نکردیم. ما اصل هفتاد و دو را آوردیم اصل نود و شش را هم آوردیم اشکال آقاى عمید زنجانى هم اگر هست آن وقت مى‏گوییم مطابق روال اصل 196 حداکثر مطلبى که جناب آقاى طاهرى گفتند. ولى این کار که شد دیگر مصوبات دولت نباید از مجلس برود اقلًا ... و ما هم کارى که نکرده‏ایم یعنى مطلب را باز کردیم این همه کارى است که کردیم و با این مشکلات هم روبه‏رو نمى‏شوید. چون قانون اساسى است مى‏نویسید تفسیرش هم با شوراى نگهبان است.
نایب رئیس- آقاى هاشمیان توضیح بدهند.
هاشمیان- الان این اصلى که خود شورا داشته، خود این هم قابل اشکال است. ببینید ما تا دو مرحله داریم: یکى این‏که اساسنامه‏ها را که قانون هستند به دولت مى‏دهیم تصویب کند. اینجا دیگر ما باید به اصل هفتاد و دوم و اصل نود و ششم اشاره بکنیم، دیگر به اصل صد و بیست و ششم نباید اینجا اشاره بکنیم. براى این‏که اصل صد و بیست و ششم ناظر به آیین‏نامه و تصویب‏نامه‏ها است و اصلًا چیز دیگرى است. بنابراین اشکالى که اینجا پیش مى‏آید شما مى‏گویید که این اساسنامه‏ها را طبق اصول فلان من جمله اصل صد و بیست و شش به دولت مى‏دهد یعنى اساسنامه دوباره به نظر رئیس مجلس برسد؟ چون در اصل صد و بیست و شش این بود که ما اختیار رئیس‏جمهور را به رئیس مجلس دادیم که آیین‏نامه مخالف قانون نباشد، تصویب‏نامه مخالف قانون نباشد. اما شما دارید حق قانون‏گذارى را به دولت مى‏دهید. این حق قانون‏گذارى باید طبق اصل هفتاد و دوم باشد.
نایب رئیس- این را تصویب کردیم، حالا اگر هم غلط بوده تصویب کردیم.
منشى (یزدى)- بالاخره مصوب دولت نباید با قوانین دیگر مخالف باشد. شورا این را قبول کرده است.
میرحسین موسوى- من یک توضیحى بدهم. اگر جناب آقاى هاشمیان توجه بفرمایند هیچ اساسنامه‏اى بر خلاف قانون محاسبات عمومى، قانون تجارت، قانون کار، و سه چهار تا قانون نظیر این نمى‏تواند ... بشود. شما اگر این را نگذارید که به رئیس مجلس برود تمام‏
Majlis:2 Volume:3 Sessions:29-41 Page:1589
شرکت‏ها و اعضاى هیأت دولت با این قانون محاسبات عمومى فعلى نظر موافق ندارند. اولین کارى که خواهند کرد گریز از این قضیه است. براى همین به صلاح است که اینجا گذاشته بشود، خیلى با عنایت هم گذاشته شده، نوشته مخالف قوانین و مقررات عمومى کشور. یعنى ذکر شده رئیس مجلس مى‏تواند جلو این تخلف را بگیرد.
نایب رئیس (هاشمى)- این حرف درستى است. ما به خاطر این گذاشتیم. شما نگران نباشید. حالا یا باید این دو مطلب اینجا باز بشود که آقاى طاهرى و آقاى نورى گفتند، آنها اینجا توضیح داده شود، مى‏خواهید توضیح بدهید؟
سید حسن طاهرى خرم‏آبادى- ذیل عبارت را اصلاح کنید بدهید.
دکتر حبیبى- «در این صورت مصوبات دولت نباید با اصول و احکام مذهب رسمى کشور و یا قانون اساسى مغایرت داشته باشد.» این اصل 72 است. تشخیص این امر به ترتیب اصل 96 با شوراى نگهبان است.
نایب رئیس (هاشمى)- آقایانى که موافقند با این جمله‏اى که آقاى حبیبى گفتند اضافه شود رأى بدهند. (اکثر دست بلند کردند) تصویب شد.
دکتر حبیبى- دنباله آن: «علاوه بر این مصوبات دولت نباید مخالف قوانین و مقررات عمومى کشور باشد و به منظور بررسى و اعلام عدم مغایرت آنها با قوانین مزبور باید ضمن ابلاغ براى اجرا به اطلاع رئیس مجلس شوراى اسلامى برسد».
نایب رئیس (هاشمى)- آقایانى که موافقند این جمله هم اضافه شود رأى بدهند. (اکثر دست بلند کردند) تصویب شد.
آقایانى که موافقند این مجموعه با این اصلاحاتى که کردیم به جاى عبارتى که قبلًا بوده ... مجموعه را بخوانید.
منشى (حسن حبیبى)- گفتیم به منظور بررسى و اعلام عدم مغایرت آنها ...
نورى- همین عبارت کافى است.
نایب رئیس- عدم مغایرت با قوانین مزبور یعنى عمومى خیلى خوب نظر ایشان تأمین است حالا اصل کلى را رأى مى‏گیریم یعنى کلیات این‏که ...
حسین هاشمیان- این مصوبات را نمى‏خواهید باز بکنید و آیین‏نامه‏ها و تصویب‏نامه‏ها ذیل ...
منشى (حبیبى)- نه دیگر، آیین‏نامه و تصویب‏نامه نیست.
نایب رئیس (هاشمى)- حالا آقایانى که موافقند این مجموع با این اصلاحاتى که کردیم به جاى عبارتى که قبلًا بوده ... آقاى حبیبى بخوانید.
 (به شرح زیر خوانده شد)

همچنین مجلس شوراى اسلامى مى‏تواند تصویب دائمى اساسنامه سازمان‏ها، شرکت‏ها، مؤسسات دولتى یا وابسته به دولت را با رعایت اصل 72 به کمیسیون‏هاى ذیربط واگذار کند و یا اجازه تصویب آنها را به دولت بدهد. در این صورت مصوبات دولت نباید با اصول و احکام مذهب رسمى کشور و یا قانون اساسى مغایرت داشته باشد. تشخیص این امر به ترتیب مذکور در اصل 96 با شوراى نگهبان است. علاوه بر این مصوبات‏
Majlis:2 Volume:3 Sessions:29-41 Page:1590
دولت نباید مخالف قوانین و مقررات عمومى کشور باشد و به منظور بررسى و اعلام عدم مغایرت آنها با قوانین مزبور باید ضمن ابلاغ براى اجرا به اطلاع رئیس مجلس شوراى اسلامى برسد.
نایب رئیس (هاشمى)- آقایانى که با این متن به جاى متن قبلى موافقند رأى بدهند ... (اکثر دست بلند کردند) تصویب شد. ظاهراً دیگر کافى است.
میر حسین موسوى- در مورد اصل بعد یک چیز دارم، ممکن است تا فردا فکر بشود و راه‏حل پیدا بشود. اگر اجازه مى‏فرمایید توضیحى بدهم. (نایب رئیس (هاشمى)- بفرمایید) اصل بعدى این است که رئیس‏جمهور و هیأت وزیران پس از تشکیل و پیش از هر اقدام دیگر باید از مجلس رأى اعتماد بگیرد. در دوران تصدى نیز الى آخر ... اینجا چیزى که اشاره نشده همین مورد است که ما در پیش داریم، یعنى انتخابات مى‏شود. رئیس‏جمهور انتخاب مى‏شود. احتمالًا تنفیذ مى‏شود تا «تعیین دولت»، آیا «دولت فعلى» رسمیت دارد یا ندارد؟ و مصوباتش آیا مصوبات رسمى هست یانه، این یک.
و در مواردى هم که فرضاً ... غیر از این دوره، دوره‏هاى بعد رئیس‏جمهور انتخاب مى‏شود، رئیس‏جمهور فعلًا هست. دارد کار مى‏کند تا موقعى که دولت او به تصویب نرسیده باز هم مبهم است که آیا دولت فعلى رسمیت دارد یا نه، اگر مدت رئیس‏جمهور تمام شده باشد. براى این یک راه‏حلى پیدا شود خوب است.
3- پایان جلسه و تاریخ تشکیل جلسه آینده‏
نایب رئیس- جلسه بعدى‏مان فردا ساعت چهار بعدازظهر خواهد بود.
 (جلسه ساعت 35/ 19 پایان یافت).

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1591
 جلسه سى و نهم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و پانزده دقیقه یکشنبه هجدهم تیرماه 1368 هجرى شمسى برابر با پنجم ذیحجه 1409 هجرى قمرى‏
به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید 2- ادامه بحث بررسى پیرامون گزارش هیأت بررسى و تنظیم اصول مصوب‏
3- پایان جلسه‏
Majlis:2 Volume:3 Sessions:29-41 Page:1592
1- اعلام رسمیت جلسه و تلاوت آیاتى از کلام الله مجید
رئیس (مشکینى)- بسم الله الرحمن الرحیم. با حضور 18 نفر جلسه رسمى است دستور جلسه را اعلام بفرمایید.
منشى (حبیبى)- بسم الله الرحمن الرحیم. دستور سى و نهمین جلسه عمومى شوراى بازنگرى قانون اساسى بعدازظهر روز یکشنبه هجدهم تیرماه 1368 هجرى شمسى مطابق پنجم ذیحجه 1409 هجرى قمرى.
دنباله رسیدگى به گزارش هیأت بررسى و تنظیم اصول مصوب.
رئیس- قرآن تلاوت شود.
 (حجت الاسلام حاج آقا نورى چند آیه از سورة البقره را تلاوت کردند)
 اللهم صل على محمد و آل محمد

 اعوذ بالله من الشیطان الرجیم‏

 کانَ النَّاسُ أُمَّةً واحِدَةً فَبَعَثَ اللَّهُ النَّبِیینَ مُبَشِّرِینَ وَ مُنْذِرِینَ وَ أَنْزَلَ مَعَهُمُ الْکِتابَ بِالْحَقِّ لِیحْکُمَ بَینَ النَّاسِ فِیما اخْتَلَفُوا فِیهِ وَ مَا اخْتَلَفَ فِیهِ إِلَّا الَّذِینَ أُوتُوهُ مِنْ بَعْدِ ما جاءَتْهُمُ الْبَیناتُ بَغْیاً بَینَهُمْ فَهَدَى اللَّهُ الَّذِینَ آمَنُوا لِمَا اخْتَلَفُوا فِیهِ مِنَ الْحَقِّ بِإِذْنِهِ وَ اللَّهُ یهْدِى مَنْ یشاءُ إِلى صِراطٍ مُسْتَقِیمٍ* أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا یأْتِکُمْ مَثَلُ الَّذِینَ خَلَوْا مِنْ قَبْلِکُمْ مَسَّتْهُمُ الْبَأْساءُ وَ الضَّرَّاءُ وَ زُلْزِلُوا حَتَّى یقُولَ الرَّسُولُ وَ الَّذِینَ آمَنُوا مَعَهُ مَتى نَصْرُ اللَّهِ أَلا إِنَّ نَصْرَ اللَّهِ قَرِیبٌ* یسْئَلُونَکَ ما ذا ینْفِقُونَ قُلْ ما أَنْفَقْتُمْ مِنْ خَیرٍ فَلِلْوالِدَینِ وَ الْأَقْرَبِینَ وَ الْیتامى وَ الْمَساکِینِ وَ ابْنِ السَّبِیلِ وَ ما تَفْعَلُوا مِنْ خَیرٍ فَإِنَّ اللَّهَ بِهِ عَلِیم‏

 (صدق الله العلى العظیم)

 «از آیه 213 تا 215 سوره بقره»
2- ادامه بحث و بررسى پیرامون گزارش هیأت بررسى و تنظیم اصول مصوب‏
رئیس (مشکینى)- ایدکم الله، آقا دستور جلسه را تعقیب بفرمایید.
منشى (یزدى)- بسم الله الرحمن الرحیم. بررسى پیشنهادهاى کمیسیون در مورد اصل هشتاد و هفتم. آقاى بیات تذکر دارند بفرمایید.
اسدالله بیات- بسم الله الرحمن‏الرحیم. البته در رابطه با این تذکر بنده ممکن است هیأت رئیسه بفرمایند که جاى این تذکر نیست و الان هم عرض مى‏کنم حق هم هست. اما چون در ارتباط با قوه مقننه یکى از اصولى که ما اصلاح کردیم تعداد نمایندگان بود و قبلًا من با جناب آقاى هاشمى رفسنجانى عزیز هم صحبت کردم در مجلس هم در طول این 9 سال ما این مشکل را داشتیم. ما فکر مى‏کردیم که اگر مى‏توانستیم در ضمن همین اصل یکى دو کلمه در رابطه با شرایط نمایندگان، تعبیراتى به کار مى‏بردیم در تضمن کیفیت بالاى مجلس و نمایندگان در آینده بسیار مؤثر بود. در گذشته ما در قانون انتخابات آمدیم یک سرى اوصاف و شرایط براى نمایندگان گذاشتیم شوراى محترم نگهبان رد کردند و فرمودند که در قانون اساسى حق انتخاب براى همه داده شده‏است و این شرایطى که شما مى‏گویید یقیناً براى بعضى‏ها حق ایجاد مى‏کند و حق بعضى را محروم مى‏کند و این برخلاف قانون اساسى است. روى این حساب واقعاً این یکى از مشکلات ماست و الان فرصت بسیار خوبى است و معلوم هم نیست که ما
Majlis:2 Volume:3 Sessions:29-41 Page:1593
بعدها چنین فرصتى را بتوانیم در دست داشته باشیم من معتقد بودم که اگر در همان‏جایى که مى‏گفتیم تعداد نمایندگان مجلس 270 نفرند در همان‏جا اگر یک جمله‏اى اضافه مى‏کردیم «نمایندگان مجلسى که مثلًا داراى شرایط علمى این جورى، یک تعبیرات این‏طور دو سه کلمه مى‏شد بگوییم و در قانون عادى هم دست مجلس به عنوان قانون‏گذار باز بود» اما الان با توجه به این قضیه دست مجلس بسته است هر شرطى را غیر از شرط خواندن و نوشتن به قول بعضى‏ها که «نمایندگان مجلس فقط در حد نهضت سوادآموزى هم لازم نیست سواد داشته باشند کمتر از آن هم باشد کافى است» و این پایین آوردن سطح کیفیت نمایندگان مجلس بسیار مؤثر است.
نایب رئیس (هاشمى)- من به نظرم به همان دلیل که شوراى نگهبان شرط خواندن و نوشتن را قبول کرده مى‏تواند شرط دیپلم را هم قبول کند شرط لیسانس را هم قبول کند (بیات- این را تصریح بفرمایید) بلى، یعنى برخورد آن موقع را که من یادم نیست ولى هر شرطى از لحاظ شرایط گذاشته بشود قاعدتاً شوراى نگهبان رد نمى‏کند.
منشى (یزدى)- در قانون عادى هر شرطى بیاید اشکالى ندارد و اینجا هم اگر دست باز باشد براى قانون اساسى یک امتیاز است.
نایب رئیس (هاشمى)- براى مجلس هم امتیازى است که خودش بتواند آقاى مؤمن بفرمایید.
مؤمن- ى عنى در شوراى نگهبان موقعى که این قانون انتخابات مطرح بود آن منطقى که آقایان داشتند این بود که یک مسؤولیت سنگینى را که مسؤولیت نمایندگى مجلس هست، قانون اساسى به عهده اشخاص گذاشته و خود مجلس که قانون‏گذار است وقتى مصلحت ببیند که براى این‏که این مسؤولیت را انجام بدهند یک شرایطى در یک حد بالاتر لازم است از نظر شوراى نگهبان هیچ اشکالى نداشت مخصوصاً این مطرح شد و بیان همین بود.
نایب رئیس (هاشمى)- خیلى خوب این براى تأمین نظر آقایان کافى است.
منشى (یزدى)- غیر از این اصلًا در دایره مسؤولیت کمیسیون ولو مراحل اول هم بود نمى‏توانست چیزى در این باب بیاورد، مگر از طریق ...
نایب رئیس (هاشمى)- حالا اگر لازم بود باز از طریق اجازه آقاى خامنه‏اى مى‏توانستیم این کار را بکنیم آقاى حبیبى بفرمایید.
منشى (حبیبى)- بسم الله الرحمن‏الرحیم. «اصل هشتاد و هفتم رئیس جمهور براى هیأت وزیران پس از تشکیل و پیش از هر اقدام دیگر باید از مجلس رأى اعتماد بگیرد. در دوران تصدى نیز در مورد مسائل مهم و مورد اختلاف مى‏تواند از مجلس براى هیأت وزیران تقاضاى رأى کند».
این اصل تغییرى نکرده الا این‏که «رئیس جمهور» در ابتدا اضافه شده «رئیس جمهور براى هیأت وزیران» هم در انتها و کلمه «و معرفى» هم حذف شده.
رئیس (مشکینى)- کلمه «اعتماد» نوشتند.
منشى (حبیبى)- عرض کردم نوشتند من اینجا ذکر کردم خدمتتان.
نایب رئیس (هاشمى)- مگر قبلًا نبوده؟
Majlis:2 Volume:3 Sessions:29-41 Page:1594
منشى (حبیبى)- حذف شده اینجا ذکر کردیم حذف شده‏
محمد مؤمن- ى عنى در اصل هست که «هیأت وزیران پس از تشکیل و معرفى ...»
منشى (حبیبى)- در متن اصلى که در شورا تصویب شده کلمه «معرفى» را حذف کرده‏اند.
نایب رئیس (هاشمى)- آنها حذف کرده‏اند.
منشى (یزدى)- نه شوراى بازنگرى حذف کرده.
نایب رئیس (هاشمى)- ما هم این‏را مى‏گوییم پس شما حذف نکرده‏اید؟
ى زدى- خیر، ما حذف نکرده‏ایم.
منشى (حبیبى)- من الان عرض کردم و این ذیل را هم آقایان مرقوم بفرمایند.
خوئینى‏ها- آن موقع نخست وزیر به رئیس جمهور معرفى مى‏کرده حالا دیگر آن تمام شده قبول ندارد کلمه «معرفى» حذف شده در همین شوراى بازنگرى این کلمه حذف شد.
منشى (یزدى)- ى عنى مى‏فرمایید که در ذیل نوشته است «رئیس جمهور حذف شده کلمه «معرفى» هم حذف شده است.
نایب رئیس (هاشمى)- خوب آن سؤالى که در آن جلسه خصوصى مطرح بود اینجا باید روشن بشود این‏که مى‏گفتید ...
منشى (حبیبى)- خیر آن در یک اصل دیگر است به هر حال اگر این تصویب است ...
منشى (یزدى)- به هر حال رأى نهایى مى‏گیرید؟
نایب رئیس (هاشمى)- نه رأى نباید بگیریم.
بیات- جناب آقاى هاشمى! توضیح بدهند که چرا حذف کرده‏اند؟
نایب رئیس (هاشمى)- کمیسیون حذف نکرده شورا قبلًا حذف کرده، کمیسیون هیچ کار نکرده فقط توضیح داده که حذف شده.
منشى (حبیبى)- من یک بار دیگر این اصل را بخوانم آقاى هاشمى؟
نایب رئیس (هاشمى)- بفرمایید.
منشى (حبیبى)- «اصل هشتادو هفتم:
رئیس جمهور براى هیأت وزیران پس از تشکیل و پیش از هر اقدام دیگر باید از مجلس رأى اعتماد بگیرد.
در دوران تصدى نیز در مورد مسائل مهم و مورد اختلاف مى‏تواند از مجلس براى هیأت وزیران تقاضاى رأى اعتماد کند.»
نایب رئیس (هاشمى)- قبلًا نخست‏وزیر بوده و حالا رئیس‏جمهور شده، این همان اصطلاحاتى است که نوشته‏اید. اصل بعدى را بخوانید.
منشى (حبیبى)- «اصل هشتاد و هشتم:
در هر مورد که حداقل یک چهارم از کل نمایندگان مجلس شوراى اسلامى از رئیس‏جمهور و یا هر یک از نمایندگان، از وزیر مسؤول درباره یکى از وظایف آنان سؤال کنند موظفند در مجلس حاضر شوند و به سؤال جواب دهند و این جواب نباید در مورد رئیس‏جمهور پیش از یک ماه و در مورد وزیر بیش از ده روز به تأخیر افتد مگر با عذر موجه به تشخیص مجلس شوراى اسلامى.»
در این اصل هیأت پیشنهاد کرده است که با توجه به این‏که چند فعل جمع هست سؤال کنند
Majlis:2 Volume:3 Sessions:29-41 Page:1595
موظفند حاضر شوند» که برخى از آن‏ها به مجلس برمى‏گردد و برخى به رئیس‏جمهور، وزیر پس از یکى از وظایف آنان سؤال کنند در سطر دوم مجدداً تکرار بشود رئیس‏جمهور یا وزیر بعد افعال مفرد مى‏شود رئیس‏جمهور یا وزیر موظف است در مجلس حاضر شود و به سؤال جواب دهد الى آخر ...
به این ترتیب افعال هر کدامش به فاعلى که مورد نظر هست برمى‏گردد. این پیشنهادى است که در هیأت شده.
نایب رئیس (هاشمى)- روى پیشنهاد کمیسیون کسى حرفى دارد؟ اگر حرفى ندارید رأى بگیریم.
بیات- حداقل یک چهارم کل نمایندگان.
نایب رئیس (هاشمى)- ى ک چهارم کل نمایندگان ...
منشى (یزدى)- این در مصوبه خود شورا هم بوده ولى خوب بالاخره اصلاح عبارتى است مى‏توانیم اینجا انجام بدهیم.
نایب رئیس (هاشمى)- ترجمه عربى است عیبى هم ندارد، مى‏توانند، بد نیست.
هاشمیان- خوب وقتى مى‏گوییم یک چهارم مساوى با همین ...
نایب رئیس (هاشمى)- نه، ممکن است بگویند نمایندگان حاضر یا امثال این‏ها حالا این از کل چه ضررى دارد؟ ما در خیلى جاها مشکل داشتیم از شوراى نگهبان مى‏پرسیدیم. خیلى خوب اگر آقایان با این پیشنهاد اصلاح عبارتى کمیسیون موافقند رأى بدهند (اکثر رأى دادند) تصویب شد و ضمناً «از» هم برداشته شد. (حبیبى- «از» را برداریم؟) بلى، برداریم عبارت سلیس‏تر مى‏شود. اصل بعدى را بخوانید.
منشى (حسن حبیبى)- «اصل هشتاد و نهم:
1- نمایندگان مجلس شوراى اسلامى مى‏توانند در مواردى که لازم مى‏دانند هیأت وزیران یا هر یک از وزرا را استیضاح کنند. استیضاح وقتى قابل طرح در مجلس هست که با امضاى حداقل ده نفر از نمایندگان به مجلس تقدیم شود هیأت وزیران یا وزیر مورد استیضاح باید ظرف مدت ده روز پس از طرح آن در مجلس حاضر شود و به آن پاسخ گوید و از مجلس رأى اعتماد بخواهد در صورت عدم حضور هیأت وزیران یا وزیر براى پاسخ، نمایندگان مزبور درباره استیضاح خود توضیحات لازم را مى‏دهند و در صورتى که مجلس مقتضى بداند اعلام رأى عدم اعتماد خواهد کرد. اگر مجلس رأى اعتماد نداد هیأت وزیران یا وزیر مورد استیضاح عزل مى‏شود. در هر دو صورت وزراى مورد استیضاح نمى‏توانند در هیأت وزیرانى که بلافاصله بعد از آن تشکیل مى‏شود عضویت پیدا کنند.
2- در صورتى که حداقل یک سوم از نمایندگان مجلس شوراى اسلامى رئیس جمهور را در مقام اجراى وظایف مدیریت قوه مجریه و اداره امور اجرایى کشور مورد استیضاح قرار دهند رئیس‏جمهور باید ظرف مدت یک ماه پس از طرح آن در مجلس حاضر شود و در خصوص مسائل مطرح شده توضیحات کافى بدهد.
در صورتى که پس از بیانات مخالفان و موافقان و پاسخ رئیس‏جمهور اکثریت دو سوم کل نمایندگان به عدم کفایت رئیس‏جمهور رأى دادند مراتب جهت عزل وى به اطلاع مقام رهبرى مى‏رسد.»
Majlis:2 Volume:3 Sessions:29-41 Page:1596
هیأت در بند دوم که در شورا پیشنهاد شده بند اول آن، آن چیزى است که قبلًا در قانون اساسى بوده در بند دوم در آن سه سطر آخر در صورتى که پس از بیانات مخالفان و موافقان پیشنهاد مى‏کند که بشود «بیانات نمایندگان مخالف و موافق» چون مخالف و موافق باید معلوم باشد چه کسانى هستند مقصود نمایندگان است پس بهتر است که تصریح بشود نمایندگان مخالف و موافق بعد در قسمت آخر که گفته مراتب جهت عزل وى به اطلاع مقام رهبرى مى‏رسد بهتر است که گفته بشود «مراتب جهت اجراى بند 9 اصل یکصد و دهم به اطلاع مقام رهبرى مى‏رسد» چون در بند 9 اصل یکصد و ده گفته شده است که: «عزل رئیس جمهور در اختیار مقام رهبرى است با توجه به مقتضیان» در اینجا که گفته مى‏شود «مراتب جهت عزل وى به اطلاع مقام رهبرى مى‏رسد» این ابهام وجود دارد که لزوماً مقام رهبرى در این مورد بایستى که عزل بکند در صورتى که در بند 9 اصل یکصد و ده گفته شده است که: «با توجه به مصالح کشور» یعنى این حق براى مقام رهبرى هست که ولو مجلس رأى داده است به عدم اعتماد، با دو سوم رهبر مقتضى نبیند که رئیس جمهور عزل بشود بنابراین بهتر است که مطلب به این ترتیب بیاید.
نایب رئیس (هاشمى)- فعلًا پیشنهادهایى که کمیسیون دارد دو تا پیشنهاد اصلاحى دارد اگر آقایان روى این‏ها حرفى دارند بگویند (منشى- حرفى نیست) اگر حرفى نیست رأى مى‏گیریم.
رئیس (مشکینى)- در این یک و دو ابهام دارد، 1 و 2 چه آخر ...؟
منشى (یزدى)- نه، آن که اصل اولى است آن یک همان اصلى است که قبلًا در قانون بوده است هیچ چیزى اضافه نشده این دومى اضافه شده است.
نایب رئیس (هاشمى)- آقایانى که با اصلاح این دو تا قسمت اصلاح لفظى که کمیسیون کرده‏اند موافقند رأى بدهند (اکثر رأى دادند) تصویب شد.
منشى (حبیبى)- آقاى هاشمى نیاز نیست بند 2 را مجدداً بخوانیم؟
نایب رئیس (هاشمى)- نه، نیاز نیست، اصل بعدى را بخوانید.
منشى (حبیبى)- «اصل نود و یکم- بمنظور پاسدارى از احکام اسلام و قانون اساسى از نظر عدم مغایرت مصوبات مجلس شوراى اسلامى با آن‏ها شورایى به نام شوراى نگهبان با ترکیب زیر تشکیل مى‏شود:
1- شش نفر از فقهاى عادل و آگاه به مقتضیات زمان و مسائل روز، انتخاب این عده با مقام رهبرى است.
2- شش نفر حقوقدان در رشته‏هاى مختلف حقوقى از میان حقوقدانان مسلمانى که بوسیله رئیس قوه قضائیه به مجلس شوراى اسلامى معرفى مى‏شوند و با رأى مجلس انتخاب مى‏گردند.»
این اصل در دو کمیسیون مورد بحث بوده: یکى در کمیسیون رهبرى که «شوراى رهبرى» در آنجا حذف شده و یک بار هم در کمیسیون قوه قضائیه که در آنجا شوراى عالى قضائى به رئیس قوه قضائیه تبدیل شده و مجلس شوراى ملى هم که در همه‏جا به مجلس شوراى اسلامى تبدیل شده این اصل تغییر عبارتى نکرده و این دو سه نکته‏اى است که مصوب خود کمیسیون‏هاى شورا و مصوب شورا هست.
Majlis:2 Volume:3 Sessions:29-41 Page:1597
مؤمن- ولى باز در این ذیلش که توضیح داده شده اینجا کلمه «شوراى» گفته شده حذف شده با این‏که آنچه حذف شده کلمه «رهبر یا شوراى» هست چون عبارت این است:
 «انتخاب این عده با رهبر یا شوراى رهبرى است» ما کلمه «رهبر یا شوراى» را برداشتیم به جایش گفتیم «با مقام رهبرى است» پس کلمه «رهبر یا شوراى» حذف شده نه کلمه «شوراى» تنها.
نایب رئیس (هاشمى)- خیلى خوب، آن ذیل را اصلاح کنید که بعداً اسباب زحمت نشود. اصل بعدى را بخوانید.
منشى (حبیبى)- «اصل نود و نهم- شوراى نگهبان نظارت بر انتخاب خبرگان رهبرى، انتخاب رئیس‏جمهور، انتخابات مجلس شوراى اسلامى و مراجعه به آراء عمومى را بر عهده دارد.»
این اصل در این هیأت مطرح نشده در آن جلسه‏اى که اینجا صحبت بود بحث بود که از ادباء بپرسیم که آیا بگوییم انتخابات یا انتخاب؟ به هر حال نظرها متفاوت است من با دو سه نفر که صحبت کردم بعضى‏ها انتخابات را به مردم ارجاع مى‏کنند بعضى‏ها به منتخب پیشنهادى که به ما شد بنظر مى‏رسد که خوب باشد، این است که ما بگوییم: «شوراى نگهبان نظارت بر انتخابات خبرگان رهبرى، ریاست جمهورى و مجلس شوراى اسلامى و مراجعه به آراء عمومى را به عهده دارند» یعنى یک بار انتخابات را بگوییم تکرار نکنیم دیگر «رئیس جمهور» را هم بکنیم «ریاست جمهورى» که همه به اصطلاح: «خبرگان رهبرى، ریاست جمهورى، مجلس شوراى اسلامى و مراجعه به آراء عمومى» این پیشنهاد است.
ى کى از اعضاء- چیزى اینجا ننوشته.
منشى (حبیبى)- عرض مى‏کنم مطرح نشده بود من حالا ارتجالًا و ابتدائاً گفتم.
نایب رئیس (هاشمى)- ى عنى پیشنهاد آقاى دکتر حبیبى این است که یک بار بگوییم «انتخابات» بعد «خبرگان رهبرى، ریاست‏جمهورى و مجلس شوراى اسلامى و همین‏طور الى آخر ...»
نایب رئیس (سید على خامنه‏اى)- آقاى هاشمى! مجلس خبرگان.
نایب رئیس (هاشمى)- بله آن هم مجلس خبرگان به جاى خبرگان، اسمش مجلس خبرگان رهبرى است.
این را انتخاب مى‏گوییم هم به اعتبار سه تا بودن انتخابات و هم به اعتبار خود انتخابات، این پیشنهاد خوبى است.
منشى (یزدى)- نظارت بر انتخابات مجلس خبرگان رهبرى.
بیات- عبارت این طور بشود انتخابات ریاست جمهورى، مجلس خبرگان و مجلس شوراى اسلامى.
نایب رئیس (هاشمى)- نه حالا آن مجلس چون اسمشان است یعنى هر دو نمى‏شود مجلس، همان که مجلس خبرگان را جلو بیاوریم این اشکال ذوقى هم برطرف مى‏شود، حرفى نیست پس عبارت این جورى مى‏شود:
 «شوراى نگهبان نظارت بر انتخابات مجلس خبرگان رهبرى، ریاست جمهورى، مجلس شوراى اسلامى و مراجعه به آراء عمومى را برعهده دارد.»
Majlis:2 Volume:3 Sessions:29-41 Page:1598
آقایانى که موافق با این عبارتند رأى بدهند.
ى کى از اعضا- همه‏پرسى بود به جاى آراء عمومى.
نایب رئیس (هاشمى)- بود ولى همه‏پرسى را حذف کردند.
بیات- چرا حذف کردند؟
نایب رئیس (هاشمى)- نه حذف نکردیم همه‏پرسى را گفتیم ممکن است عطف تغییر باشد به هر حال چون در متن قانون قبلى بوده ما دلیلى براى حذفش ندیدیم.
خوب اصول بعدى را بخوانید.
منشى (حسن حبیبى)- عرض مى‏شود اصول بعدى اصل 107- 108- 109- 110- و 111 مکرر اینها مصوبات جلسات آخرمان هست که در هیأت بررسى نشده اگر که لازم مى‏دانید همین‏جا از 107 به بررسى شروع کنیم اگر نه 110 را هم بگذاریم کنار و بقیه را که ما در آن جلسات بررسى کردیم برسیم.
نایب رئیس (هاشمى)- در این آیین‏نامه داریم که باید به کمیسیون بروند حالا اگر آقایان قبول کنند به ترتیب مى‏توانیم بررسى بکنیم.
هاشمیان- همه این اصلاحیه را طبق آیین‏نامه مى‏خواهید درهمین جلسه تمام بکنید؟ بعضى از آقایان مى‏گویند جلسه دیگر هم داریم.
منشى (یزدى)- ما جلسه دیگر هم هنوز داریم یعنى جلسه ما تمام نشده.
نایب رئیس (هاشمى)- ما مى‏خواستیم امروز تمام کنیم.
منشى (یزدى)- پس پیشنهاد الان این است مصوبات را بخوانیم حالا اگر رسیدیم ممکن است بعد، اگر جلسه اجازه بدهد مى‏توانید خلاف آیین‏نامه عمل کنید.
آذرى- ملزم که ندارد.
منشى (یزدى)- ملزم ندارد ولى به هرحال چون جلسه گذاشتیم اینجا گاهى یک نکاتى هم پیش مى‏آید که بحث‏هاى زیادى مى‏شود بالاخره گاهى اینجا یک چیزهایى دارد.
خوئینى‏ها- ى ک پیشنهاد این است که ممکن است ما خودمان اینجا کار را انجام بدهیم، آقایان هم بعداً جلسه بگذارند اگر چیز جدیدى در آنجا نبود تمام شده بدانیم، اگر بود یک جلسه دیگر بگذاریم.
نایب رئیس (هاشمى)- خیلى خوب با پیشنهاد آقاى موسوى هم ما موافقیم منتها تغییر آیین‏نامه چون هست باید جلسه موافقت کند.
منشى (یزدى)- تکمیل پیشنهاد این هست که فعلًا مصوبات کمیسیون را عمل بکنیم اگر فرصتى بود و نرسیدیم اشکال ندارد آقاى حبیبى.
منشى (حبیبى)- «اصل یکصد و سیزدهم- پس از مقام رهبرى رئیس جمهور عالى ترین مقام رسمى کشور است و مسؤولیت اجراى قانون اساسى و ریاست قوه مجریه را جز در امورى که مستقیماً به رهبرى مربوط مى‏شود را بر عهده دارد».
که این اصل را ما تغییرى ندادیم فقط جمله «و تنظیم روابط قواى سه‏گانه باشد» حذف شده.
نایب رئیس (هاشمى)- آقایان مخالفتى ندارند؟ شما که آقاى مؤمن اصلاحى‏
Majlis:2 Volume:3 Sessions:29-41 Page:1599
نکرده‏اید؟ (مؤمن- خیر) پس آقاى حبیبى اصل بعدى را بخوانید.
منشى (حبیبى)- «اصل یکصد و بیست و یکم:
رئیس‏جمهور در مجلس شوراى اسلامى در جلسه‏اى که با حضور رئیس قوه قضائیه و اعضاء قانون اساسى تشکیل مى‏شود به ترتیب زیر سوگندنامه را امضاء مى‏نماید»
که در این اصل «مجلس شوراى ملى» شده «مجلس شوراى اسلامى» و «رئیس دیوان‏عالى کشور» هم به «رئیس قوه قضائیه» تبدیل شده و تغییر پیدا کرده.
نایب رئیس- آقاى جنتى بفرمایید.
این فقط ظاهراً در همین یک مورد است که عبارت «قانون اساسى» بعد از «شوراى نگهبان» آمده و این به نظر من درست نیست شوراى نگهبان، احکام اسلام و قانون اساسى هر دو است اختصاص دادن به شوراى نگهبان قانون اساسى این درست نیست اگر صلاح مى‏دانید این عبارت «قانون اساسى» اینجا حذف بشود.
مؤمن- تا حالا همیشه شوراى نگهبان گفتند، حالا شوراى نگهبان قانون اساسى مى‏گویید.
نایب رئیس (هاشمى)- خوب این یک پیشنهاد جدیدى است اگر بخواهید مطرح بشود باید 5 تا امضاء داشته باشد حرف حقى است یعنى اگر یک بار گفتند نگهبان قانون اساسى، خوب شوراى نگهبان بیش از این است.
هاشمیان- قانون اساسى چى در آن است یکى اصل 91 هست که مى‏گوید از نظر شرعى و عدم مغایرت با احکام اسلام و نگهبان شرع.
منشى (یزدى)- در اصل نود و یکم که اصلًا پایه شوراى نگهبان را ذکر مى‏کند به منظور پاسدارى از احکام اسلام و قانون اساسى از نظر عدم مغایرت مصوبات مجلس شوراى اسلامى با آنها شورایى به نام شوراى نگهبان با ترکیبات زیر تشکیل مى‏شود این اساس است.
نایب رئیس (هاشمى)- ى عنى حالا که اسم شوراى نگهبان را مى‏خواهیم ببریم شوراى نگهبان قانون اساسى نیست البته حرف آقاى هاشمیان هم این است نگهبان قانون اساسى یعنى نگهبان شرع چون هم در قانون اساسى تضمین شده.
جنتى- اینها درعرض هم و در کنار هم قرار داده شده در خود آن اصول مربوطه.
مؤمن- نگهبان قانون اساسى و احکام شرع اصل 91.
نایب رئیس (هاشمى)- نه، در خود قانون اساسى حفاظت از شرع هم هست منتها اسمش این نیست وقتى این را گفتیم شامل حفاظت از شرع هم مى‏شود، حرف ایشان هم حرف درستى است.
ى زدى- به منظور پاسدارى از احکام اسلام و قانون اساسى شورایى تشکیل مى‏شود.
نایب رئیس (هاشمى)- خود قانون اساسى هم در آن هست.
ى زدى- اصل 91 وقتى مى‏خواهد شوراى نگهبان تأسیس بشود مى‏گوید.
مؤمن- شورایى به نام شوراى نگهبان، نه نگهبان قانون اساسى.
نایب رئیس (هاشمى)- اسمش این نیست.
Majlis:2 Volume:3 Sessions:29-41 Page:1600
مؤمن- بلى شورایى به نام شوراى نگهبان با ترکیب زیر.
ى زدى- هدف هم که ذکر کرده است هر دو را ذکر کرده دیگر.
نایب رئیس (هاشمى)- ما پیشنهاد جدید را در این شور نبستیم به خاطر این‏که ممکن است مصالحى فوت بشود، منتها هر پیشنهاد جدیدى را باید این جلسه موافقت کند رأى بگیریم اگر موافق بودند مطرح مى‏کنیم. آقایانى که موافقند.
ى زدى- مى‏خواهد بحث رویش بشود من فکر مى‏کنم اگر بحث زیادى بشود یا استدلال روشن است.
نایب رئیس (هاشمى)- آقایانى که موافقند که این پیشنهاد آقاى جنتى در دستور بیاید، رأى بدهند (12 نفر رأى دادند) رأى آورد. آقاى جنتى بفرمایید پیشنهادتان را مطرح کنید دیگر این پیشنهاد، 5 تا امضاء هم نمى‏خواهد.
جنتى- این دیگر روشن است براى این‏که عرض کردم این اسم شوراى نگهبان در اینجا اصلًا همین عنوان شوراى نگهبان است، جاهاى دیگر هم که وظایفش را معین کرده براى پاسدارى از احکام اسلام و قانون اساسى در کنار هم قرار داده است و این دو تا را در مقابل قرار داده که قهراً معنى‏اش این است که این دو وظیفه دارد: یکى این‏که از احکام اسلام حراست بکند، حالا صرف‏نظر از مواد قانون اساسى و یکى هم از قانون اساسى مواظبت کند که قانون اساسى خدشه‏دار نشود. خوب وقتى این‏جورى است هم اسمش این است و هم مسؤولیتش این است اینجا هم عبارت «قانون اساسى» حذف بشود و «شوراى نگهبان» به صورت مطلق بیاید.
نایب رئیس (هاشمى)- مخالف صحبت کند آقاى خوئینى‏ها بفرمایید.
خوئینى‏ها- ملاحظه بفرمایید شوراى نگهبان، مسئولیتش پاسدارى از احکام اسلام در کشور نیست این‏که حالا در هر جاى مملکت خلاف اسلام مى‏خواهد بشود، شوراى نگهبان وظیفه دارد برود جلو آن را بگیرد. در ارتباط با مصوبات مجلس شوراى اسلامى است فقط، قانونى اگر وضع بشود که در آن را بگیرد و این مقدار از پاسدارى از اسلام در خود قانون اساسى است. این مقدارى که باید مصوبات برود در یک جایى ببینند خلاف اسلام هست یا نیست، این خودش جزء قانون اساسى است، بنابراین شوراى نگهبان و عدم مغایرتش را اعلام بکند، پس اگر گفتیم شوراى نگهبان، قانون اساسى یعنى نگهبان اسلام؛ اما در همین حد مصوبات مجلس و عدم مغایرتش نه در کل کشور اسلام را باید نگهدارى کند.
نایب رئیس (هاشمى رفسنجانى)- خیلى خوب آقاى نورى موافق.
عبدالله نورى- بسم الله الرحمن الرحیم. من فکر مى‏کنم اگر یک جا بنا بود تناسب داشته باشد شوراى نگهبان قانون اساسى گفتن دراصل نود و یکم بود، یعنى آنجایى که یک نهاد جدید نام‏گذارى مى‏خواهد بشود «به منظور پاسدارى از احکام اسلام و قانون اساسى از نظر عدم مغایرت مصوبات مجلس شوراى ملى با آنها، شورایى به نام شوراى نگهبان با ترکیب زیر تشکیل مى‏شود» یعنى آنجایى که بحث نام‏گذرى است. اگر مناسب بود همان‏جا را مى‏گفت جاهاى دیگر هم همه‏جا مى‏گفت شوراى نگهبان یا شوراى نگهبان قانون اساسى که اسمش‏
Majlis:2 Volume:3 Sessions:29-41 Page:1601
است یا تلخیص مى‏کرد یا همه‏اش را مى‏گفت.
ولى اگر بنا باشد یک وحدت سیاقى را هم حتى ما بخواهیم حفظ بکنیم در آنجایى که نام‏گذارى شده، گفته شده شوراى نگهبان، ما در یک مورد استثنائاً وقتى مى‏خواهیم بگوییم در مجلس چه کسانى باشند که رئیس‏جمهور سوگند یاد مى‏کند، بگوییم اعضاى شوراى نگهبان قانون اساسى، به نظر مى‏رسد هیچ تناسبى ندارد، یعنى چیزى که آمده اگر شوراى نگهبان قانون اساسى است اشکال ندارد پس همه قانون اساسى را به همین شکل اصلاح کنند و مناسب‏ترین جایش خود اصل نود و یکم است که این را ندارد، اگر هم، چنین چیزى نیست که خوب این یک جا هم حذف بشود.
منشى (یزدى)- من یک نکته اضافه مى‏کنم که فرمایشات ایشان که در دوازده مورد در قانون اساسى اسم شوراى نگهبان برده شده به نام اسم، فقط همین یک جا هست که این قید را دارد، بقیه هیچ جا ندارد، این خودش قرینه بر این است که همین صحبتى که ایشان مى‏کنند درست است.
نایب رئیس (هاشمى رفسنجانى)- همین هم باید باشد چون که گفتند آن جایى که اسم را درست کردند هم نبردند (یزدى- نبردند بله) خیلى خوب رأى مى‏گیریم، آقایانى که موافقند که این عبارت «قانون اساسى» از این اصل حذف بشود «و شوراى نگهبان» مطلق بشود رأى بدهند. تصویب شد آقاى خوئینى‏ها بفرمایید.
موسوى خوئینى‏ها- ى ک جمله‏اى در همین اصل یکصد و بیست و یکم، اگر این دو سه کلمه نباشد به نظرم اشکالى پیش نمى‏آید هم جمله بهتر است. «رئیس‏جمهور در مجلس شوراى اسلامى با حضور رئیس قوه قضائیه و اعضاى شوراى نگهبان به ترتیب زیر سوگند یاد مى‏کند» دیگر آن در «جلسه‏اى که تشکیل مى‏شود» برداشته بشود.
نایب رئیس (هاشمى رفسنجانى)- ى ک نقطه ممکن است از دست برود یعنى این‏که جلسه رسمى باشد، گرچه مجلس شوراى اسلامى قاعدتاً منظور یعنى در جلسه رسمى مجلس شوراى اسلامى، اما اگر این‏که شما ...
موسوى خوئینى‏ها- رسمى ندارد، کلمه در جلسه دارد ولى رسمى ندارد.
نایب رئیس (هاشمى رفسنجانى)- ندارد ولى در جلسه که مى‏گوییم به هر حال جلسه مجلس یعنى جلسه رسمى مجلس، اما اگر آن را برداریم ممکن است یک وقت کسى بگوید مجلس است، اگر رئیس‏جمهور و آنها جمع شوند در مجلس یک سوگندى یاد کنند کافى است، در این ضررى که ما نمى‏بینیم، جلسه که بگوییم منظور ما در جلسه است. شما اگر صرف‏نظر مى‏کنید، به اصل دیگرى برویم (خوئینى‏ها- صرف‏نظر کردم) خیلى خوب، اصل بعدى را مطرح کنید.
منشى (حبیبى)- «اصل یکصد و بیست و دوم، رئیس‏جمهور در حدود اختیارات و وظایفى که به موجب قانون اساسى و یا قوانین عادى به عهده دارد، در برابر ملت و رهبر و مجلس شوراى اسلامى مسؤول است» که در این اصل جمله «به موجب قانون اساسى و یا قوانین عادى» و همچنین کلمه «رهبر و مجلس شوراى اسلامى» اضافه شده و از پایان اصل: «نحوه رسیدگى به تخلف از این مسؤولیت را قانون معین مى‏کند، حذف شد. ما هم پیشنهادى براى اصلاح عبارتى نداشتیم. آن را برداریم ممکن است یک وقت کسى بگوید مجلس است، اگر رئیس‏جمهور و آنها جمع آن‏
Majlis:2 Volume:3 Sessions:29-41 Page:1602
ى کى از اعضاء- این «و» در این عبارت ملت، رهبر و مجلس شوراى اسلامى، زیادى است.
نایب رئیس (هاشمى رفسنجانى)- نه اصلًا این چیز ادبى‏اش همین است که باشد یعنى در آخرین وقتى که شمردن هست.
ى زدى- ایشان مى‏گویند این‏جور باشد در برابر ملت، رهبر و مجلس شوراى اسلامى‏
نایب رئیس- نه این هم درست است یعنى ما دو شیوه داریم یا با عطف است یا با قطع است، اگر با عطف بخواهیم بگوییم «و» مى‏آوریم هر دو شیوه‏اش هم درست است، این اشکالى ندارد.
آیت الله خامنه‏اى- نه اصلًا روش درست فارسى این است، روش زبان‏هاى اروپایى است که آمده ...
نایب رئیس (هاشمى رفسنجانى)- البته این در حد شمردن نیست، آنجایى که در شمردن دارد آدم مى‏شمارد، لازم نیست واو بیاید، اینجا بهتر این است که بیاید.
مؤمن- اینجا در ذیل توضیحش درست نیست که اصل یکصد و بیست و دوم کلمه «وظایف خویش داشته» شده وظایفى که، این باید در پاورقى توضیح داده بشود.
نایب رئیس (هاشمى رفسنجانى)- آقاى مؤمن دقت‏هاى خوبى کردند، معلوم مى‏شود بقیه رفقا به این پاورقى‏ها خیلى نرسیده‏اند.
منشى (حبیبى)- آقاى هاشمى ما اصلًا به پاورقى‏ها ... این یک مطلب به اصطلاح اضافى بوده، (هاشمى- خوب این اضافى را ...) خیر نه در شورا این بحث بوده و این کار تدوینى که بعداً باید انجام مى‏گرفته و این البته ما هم نظرى نداریم.
نایب رئیس (هاشمى رفسنجانى)- ما حرفى نداریم حالا، دو نکته اینجا به چشم مى‏خورد (یزدى- نه حالا این نوشته نمى‏شود مطمئن بود به این کیفیت نوشته بشود ...) یک نکته هم این‏که اعضاى این جلسه خیلى به پاورقى‏ها نرسیده‏اند از دیشب تا حالا با این که مهلت داشتند، آقاى مؤمن با دقت رسیده یکى هم خود شما هم آن دقت لازم را نفرمودید با این‏که خیلى هم زحمت کشیدید، تمیز هم درست کردید و ضمناً کلمه «خویش» را هم حذف شده بوده که آن را هم نگفتند در پایین تذکر نداده بودند، بفرمایید.
منشى (حبیبى)- پس این هم تصویب است دیگر، بله؟ (هاشمى- بله، آورد) اصل جدیدى هست، «رئیس جمهور مى‏تواند براى انجام وظایف قانونى خود معاونانى داشته باشد، معاون اول رئیس جمهور با موافقت وى ادامه هیأت وزیران و مسؤولیت هماهنگى سایر معاونت‏ها را به عهده خواهد داشت» اینجا ما پیشنهاد مى‏کنیم که اصل یکصد و بیست و چهارم که حذف شده، این اصل به جاى آن اصل قرار بگیرد.
نایب رئیس (هاشمى رفسنجانى)- خیلى خوب آقایان مخالفتى که ندارند که جاى این اصل را اینجا تعیین کرده‏اند (اظهارى نشد) پس موافقید خیلى خوب این قبول شد، (یزدى- رأى‏گیرى بشود) رأى نمى‏خواهد، جایش که رأى نمى‏خواهد ما اصلاح نکردیم.
ى زدى- این پیشنهاد کمیسیون هست.
عمید زنجانى- در ترتیب اصول قوه مجریه یک اضطرابى هست که مال خود اصل قانون اساسى است.
نایب رئیس (هاشمى رفسنجانى)- بله، حالا دیگر نیست. اگر کمیسیون پیشنهاد
Majlis:2 Volume:3 Sessions:29-41 Page:1603
داده بود ممکن بود ما مى پذیرفتیم، حالا که ما در این جلسه نمى‏توانیم.
عمید زنجانى- اینجا بحث شد که از حوزه کار کمیسیون پنجم خارج است، اگر موافقت بشود در این زمینه پیشنهاد هست.
نایب رئیس (هاشمى رفسنجانى)- نه هماهنگى که ما داده بودیم این مى‏توانست در هماهنگى بیاید، حالا نیامده دیگر ما هم که همان ...
منشى (یزدى)- نه با تغییر اصولى که اینجا اصلًا مورد بحث قرار نگرفته است، با جا دادن اصول جدید نسبت به اصول سابق، به هم‏زدنش اصلًا درست نیست.
نایب رئیس (هاشمى رفسنجانى)- آخر اینجا اصلى هم که تصویب کردیم مى‏خواستیم جابجا نشود حتماً شماره اصول به هم نخورد، این با آن چیز هم ...
منشى (یزدى)- حالا این پیشنهاد چون پیشنهاد آن کمیسیون هست نمى‏خواهید رأى بگیرید؟ قاعدتاً روى پیشنهاد کمیسیون رأى مى‏گیریم.
آذرى قمى- در هر موردى براى معاون اول رئیس جمهور براى این معاون اول، معاون انتخاب کرد که اداره ...
نایب رئیس (هاشمى رفسنجانى)- معاون اول بلى، یعنى این‏که اداره جلسات، به هر حال او را مسؤول مى‏کند نه این وظیفه این طور نیست به عهده او باشد، ممکن است خود رئیس جمهور بخواهد اداره بکند.
حالا که این بوده، کمیسیون روى این کارى نکرده.
منشى (یزدى)- اینجا تصویب شده، شورا اینجا تصویب کرده این را دیگر تکرار نکنید.
نایب رئیس (هاشمى رفسنجانى)- و منظورم این بوده یعنى منظورم این بوده که ...
آذرى قمى- در هر مورد بالاخره یا خودش اداره مى‏کند و یا به او واگذار مى‏کند که او اداره بکند.
نایب رئیس (هاشمى)- ى ا مى‏گوید مثلًا شما از حالا به بعد اداره کن هر وقت من خودم آمدم خودم هستم این که ضررى ندارد.
منشى (یزدى)- حالا براى این پیشنهاد رأى نمى‏گیرید؟ طبق آیین‏نامه پیشنهادى که رسیده باشد باید رأى بگیریم.
نایب رئیس (هاشمى رفسنجانى)- خیلى خوب براى جاى این اصل که کمیسیون تعیین کرده، آقایانى که موافق هستند رأى بدهند (اکثر رأى دادند) تصویب شد این البته رأى نمى‏خواست بیخود رأى گرفتیم.
منشى (یزدى)- چون که در آیین‏نامه دارد که نظر کمیسیون را باید رأى بگیریم.
منشى (حبیبى)- عرض مى‏شود جناب آقاى هاشمى اگر اجازه بفرمایید، الان یک بحثى را که در بعد از اصل یکصد و سیزده باید مطرح مى‏شد، جایش همین‏جاست که بحث اضطراب مطرح شد، ما در فصل نهم، که فصل نهم قوه مجریه است در ابتداى اصل یکصد و سیزدهم مبحث اول هست «ریاست جمهورى» و در اصل یکصد و سى و سوم مبحث دوم «نخست وزیر و وزرا» نخست وزیر که حذف مى‏شود، بحثى که از اصل یکصدوسیزدهم شروع مى‏شود تا اصل‏
Majlis:2 Volume:3 Sessions:29-41 Page:1604
یکصد و چهل و سوم که مبحث بعدى است، ارتش و سپاه پاسداران با توجه به این اصول جدیدى هم که اضافه کردیم، بحث‏هاى وظایف ریاست جمهورى و وزرا تقریباً آمیخته شده بنابراین پیشنهاد ما این است که فصل نهم قوه مجریه، مبحث اول بشود «ریاست جمهورى و وزرا» و برود تا «اصل یکصد و چهل و سوم» و در آنجا مبحث سوم که «ارتش و سپاه پاسداران انقلاب است» بشود مبحث دوم، آن وسط هم که در اصل یکصد و سى و سوم آمده مبحث دوم «نخست وزیر و وزرا» این حذف بشود، یعنى اصلاح به جاى سه مبحث، دو مبحث بشود.
نایب رئیس (هاشمى)- آقایانى که با این ترکیب فصل بندى توضیح داده شده موافق هستند رأى بدهند. (اکثر رأى دادند) تصویب شد.
منشى (حبیبى)- «اصل یکصد وبیست و ششم، تصویب‏نامه‏ها و آیین‏نامه‏هاى دولت پس از تصویب هیأت وزیران ضمن ابلاغ براى اجراء به اطلاع رئیس مجلس شوراى اسلامى مى‏رسد تا در صورتى که آنها را بر خلاف قوانین بیابد با ذکر دلیل براى تجدید نظر به هیأت وزیران بفرستد» که این اصل در همان اصل جاى اصل یکصد وبیست و ششم است که به جاى جمله «به اطلاع رئیس جمهور مى‏رسد» تبدیل شده «به اطلاع رئیس مجلس شوراى اسلامى مى‏رسد» و در ابتداى اصل هم جمله ضمن ابلاغ براى اجراء اضافه شده. این «تا در صورتى» که مصوب شورا است ...
نایب رئیس (هاشمى رفسنجانى)- آقاى مؤمن بفرمایید.
محمد مؤمن (مخبر کمیسیون)- عرض کنم که در کمیسیون این مسأله هنوز به تصمیم نهایى نرسیده، این اصل یکصد و بیست و ششم به این ترتیبى که شورا تصویب کرده جزو وظایف یا اختیارات رئیس جمهور نیست، ملاحظه بفرمایید، «تصویب‏نامه‏ها و آیین‏نامه‏هاى دولت پس از تصویب هیأت وزیران ضمن ابلاغ براى اجراء به اطلاع رئیس مجلس شوراى اسلامى مى‏رسد، تا در صورتى که آنها را برخلاف قوانین بیابد با ذکر دلیل براى تجدید نظر به هیأت وزیران بفرستد» در شورا مطرح است که این اصل یکصد و بیست و ششم که اینجا آورده شده، ذیل آن قسمتى که اصل یکصد و سى و هشتم ظاهراً هست که مسأله تصویب‏نامه‏ها و آیین‏نامه‏هاى دولت مطرح است ذیل آن قرار داده بشود، چون متناسب با آنجا است و این اصولى که الان ما داریم بحث مى‏کنیم، ولو فصل‏بندى نشده ولى این اصول همه‏اش وظایف یا اختیارات رئیس جمهور است. یعنى از آن اصل یکصد و سیزدهم که شروع کردیم، تا اینجا که آمدیم و همچنین بعدش در اصل یکصد و بیست و هشتم دارد «رئیس جمهور استوارنامه سفیران را امضاء مى‏کند و در اصل یکصد و بیست و نهم دارد اعطاى نشان‏هاى دولتى با رئیس جمهور است» همه اینها کارهایى است که رئیس‏جمهور مى‏کند. یک دفعه این اصل یکصد و بیست و ششم یک مطلبى را آورده که اصلًا هیچ ارتباطى به وظایف رئیس جمهور ندارد، کار هیأت وزیران است. روى این جهت، اول صحبت شد که عبارت را تغییر بدهیم بگوییم «رئیس جمهور» این کار را مى‏کند که این بعداً به هرحال مناسب دانسته نشد و لذا امروز بحث بود و اگر یک ربع دیگر هم بحث ادامه پیدا مى‏کرد ظاهراً به نتیجه نهایى رسیده بودیم که موقع ظهر شد و آقایان مى‏خواستند تشریف ببرند، به نتیجه نهایى نرسیده بودیم که ما این اصل یکصد و بیست‏
Majlis:2 Volume:3 Sessions:29-41 Page:1605
و ششم را ذیل اصل یکصد و سى و هشتم ببریم که مربوط به آیین‏نامه‏ها هست و یکى از مصوبات جدید دیگر شورا را به عنوان اصل یکصد و بیست و ششم بیاوریم که اتفاقاً وظیفه ریاست جمهورى است و آن عبارت بود دقیقاً عبارت اصل یکصد و بیست و ششم را این طور بگوییم که «رئیس‏جمهور مسؤولیت امور برنامه و بودجه و امور ادارى و استخدامى کشور را مستقیماً به عهده دارد» ... (هاشمى- که آن را اصل جدایى قرار بدهیم) بلى این را اصل جدایى قرارش بدهیم بیاید اینجا که وظایف رئیس جمهورى هست، آن وقت این هم به آنجا برود خیلى متناسب مى‏شود ... (جنتى- البته این جا هم به تناسب نیست چون بالاخره ...)
منشى (یزدى)- نسبت به محل هست اگر اجازه بدهید، بحث محل را چون اینجا ما به نتیجه نهایى نرسیدیم، بگذاریم براى جلسه بعدى که مصوب کمیسیون اینجا بیاید، چون راجع به محتوا هیچ حرفى نداریم فقط بحث محل است.
محمد مؤمن- بحث این براى جلسه بعد باشد، عیب ندارد.
نایب رئیس (هاشمى رفسنجانى)- به نظر من همین الان روشن است‏
منشى (حبیبى)- آقاى هاشمى اگر اجازه مى‏فرمایید، پس من همان مسئله‏اى که آقاى مؤمن فرمودند، بخوانم و ببینیم که چه کار باید بکنیم.
مؤمن- با پیشنهاد خودمان که در آخر امروز مطرح شد.
منشى- بلى با پیشنهادى که در جلسه امروز مطرح شده اصل یکصد و سى و هشتم، یک اصل جدیدى را ما تصویب کردیم که: «دولت مى‏تواند تصویب برخى از امور مربوط به وظایف خود را به کمیسیون‏هاى متشکل از چند وزیر واگذار نماید، مصوبات این کمیسیون‏ها در محدوده قوانین، پس از تأیید رئیس جمهور و با رعایت اصل یکصد و بیست و ششم، لازم الاجرا است» این اصل جدید را ما پیشنهاد کردیم که به دنبال اصل یکصد و سى و هشتم قانون اساسى بیاید که مى‏گوید: «علاوه بر مواردى که هیأت وزیران با وزیرى مأمور تدوین آیین‏نامه‏هاى اجرایى قوانین شود، هیأت وزیران حق دارد براى انجام وظایف ادارى و تأمین اجراى قوانین و تنظیم سازمان‏هاى ادارى به وضع تصویب‏نامه و آیین‏نامه بپردازد، هر یک از وزیران نیز در حدود وظایف خویش و مصوبات هیأت وزیران حق وضع آیین‏نامه و صدور بخشنامه را دارد ولى مفاد این مقررات نباید با متن و روح قوانین مخالف باشد» در اینجا ما ... (هاشمى- این اصل چندم است؟) این اصل یکصد و سى و هشتم است ما پیشنهاد مى‏کنیم که عبارت «دولت مى‏تواند تصویب برخى از امور مربوط به وظایف خود» را هم زیر همین قرار بگیرد چون در واقع در آنجا گفته شده است که «هیأت وزیران حق تصویب و حق تصویب آیین‏نامه دارد» و یکى از کارهایى هم که باز هست، این است که کمیسیون‏ها یک کارهایى را انجام بدهند و مصوباتى داشته باشند.
پیشنهاد امروز این بود که این اصل یکصد و بیست و ششم هم که «تصویب نامه‏ها و آیین‏نامه‏هاى دولت پس از تصویب هیأت وزیران» این هم ذیل این قسمت یا وسط بیاید به هر حال این، ولى اصل خیلى طولانى مى‏شود، این بحثى بوده که مورد نظر بود.
نایب رئیس (هاشمى رفسنجانى)- خوب اگر کسى با این پیشنهاد مخالف نیست رأى بگیریم، اگر مخالف است بگذاریم براى کمیسیون بررسى بشود، ...
Majlis:2 Volume:3 Sessions:29-41 Page:1606
محمدرضا مهدوى کنى- آقاى هاشمى! چون این براى آقایان توضیح داده نشده براى بعد بماند.
مؤمن- بلى چون الان نمى‏دانند چه جورى رأى بدهند ما تنظیم مى‏کنیم و بعد مى‏آوریم.
نایب رئیس (هاشمى رفسنجانى)- به نظر ما خیلى روشن است که پیشنهاد خوبى است ولى اگر آقایان مى‏خواهند (مؤمن- مى‏خواهید من توضیح بدهم).
منشى (یزدى)- آقاى هاشمى! آقاى نورى هم یک پیشنهادى داشتند که از نظر جا دو تا نظر بود و این پیشنهاد آقاى نورى این اواخر داشت کم کم رأى مى‏آورد، آخر بودنش یک مسأله بود، وسط بودنش هم یک مسأله بود، از این جهت من پیشنهاد مى‏کنم که باز هم اجازه بفرمایید که آن گزارش کمیسیون بیاید، رأى مى‏گیریم مسأله روشن است (مؤمن- مى‏خواهید حاج آقا من یک توضیح مختصرى بدهم؟) حالا مى‏خواهید توضیح بدهید، بدهید.
مؤمن- نه فقط یک توضیح مختصرى مى‏خواهم بدهم. عرض دیگرى ندارم. در اصل یکصد و سى و هشتم مواردى را که کیفیت تدوین و تصویب نامه‏ها و آیین‏نامه‏هایى را که باید هیأت وزیران تصویب بکنند دارد، بعد یک کلمه در ذیل اصل اضافه شده دولت که باید خودش این کار را بکند مى‏تواند، تصویب بعضى از آنها را به دیگران واگذار کند. این را هم که مى‏خواهند ذیل آن اصل بیاورند. این یک قسمت، یک قسمت دیگر این است که تمام مصوبات هیأت دولت یا کمیسیون‏ها ضمن ابلاغ براى اجرا باید به اطلاع رئیس مجلس برسد. این چون همه به هم مربوط است و آن هدف را هم آقایان دارند که اصول اضافه نشود هم این را مى‏خواهند یک اصل قرار بدهند، آن وقت به جاى آن اصل، همان‏طور که عرض کردیم که این اصل یکصد و بیست و ششم چون، وظایف رئیس‏جمهور نیست، مسؤولیت برنامه و بودجه که از وظایف رئیس جمهور هست آن را هم به جاى آن یک اصل قرار بدهند، خلاص این پیشنهاد این است.
نایب رئیس (هاشمى رفسنجانى)- آقاى بیات بفرمایید.
محمدرضا مهدوى کنى- ابلاغ به مجلس وظیفه کى است؟
نایب رئیس (هاشمى رفسنجانى)- وظیفه رئیس جمهور است.
مهدوى کنى- پس اینجا نوشته «پس از تصویب هیأت وزیران، ضمن ابلاغ ... چه کسى اولًا ابلاغ بکند بعد چه کسى به مجلس اطلاع بدهد؟
نایب رئیس (هاشمى رفسنجانى)- حالا این‏که بحث دیگرى است شما باید در اصل بحث بکنید.
مهدوى کنى- نه، من مى‏خواهم بگویم این جزو وظایف رئیس جمهور است و آقایان مى‏گویند این جزو وظایف رئیس جمهور نیست من مى‏خواهم بگویم اگر هم ذکر نشده باز هم از وظایف رئیس جمهور است.
نایب رئیس (هاشمى رفسنجانى)- مى‏گویم شما، آقاى مهدوى کنى در بحث اصلى نبودید، آن موقع تصویب شده حالا دیگر ما بحث سرآن نداریم.
مهدوى کنى- آقایان مى‏گویند این جزو وظایف رئیس جمهور نیست من مى‏خواهم‏
Majlis:2 Volume:3 Sessions:29-41 Page:1607
بگویم این کار جزو وظایف رئیس جمهور است ولو ذکر هم نشده باشد باز جزو وظایف رئیس جمهور است، مقصودم این است.
نایب رئیس (هاشمى رفسنجانى)- بله، این یک ارتباطى با آن که مى‏فرمایید دارد، آقاى بیات بفرمایید.
اسدالله بیات- بسم الله الرحمن الرحیم، مفصل شدن اصول در قانون اساسى واقعش این است که خودش مطلوب نیست، مگر در مواردى که ما ضرورتاً مى‏آییم یک بحر طویل مانندى، یک قانون اساسى درست مى‏کنیم مثل قسم‏نامه، این‏که صحیح نیست. مضافاً براین اصل صد و بیست و شش، طبقش قانون‏هایى الان تصویب شده، شما اگر این را ذیل اصل صد و سى و هشت ببرید برخلاف آن فلسفه‏اى است که دیروز هم خود شما اصرار داشتید و درست هم آن بود که ما تلاش بکنیم که جابجا نشود. ما الان قوانینى داریم و دقیقاً یعنى هم مصوبه هیأت دولت دارد و اصلًا الان در بین مجلس و ادار قوانین معروف است و این طبق اصل صد و بیست و شش است اصلًا خودش طبق این تثبت شده، من معتقدم که این در سرجاى خودش باشد، همان‏طورى که حاج آقا مهدوى هم اشاره کردند، ابلاغ قضیه به عهد ریاست جمهورى است، هیچ اشکالى هم ایجاد نمى‏کند، مشکلى هم ایجاد نمى‏کند. اما آن مسأله‏اى که مى‏فرمایید که دولت مى‏تواند تصویب بعضى از اینها را به کمیسیون‏ها بدهد آن یک پیام دیگراست درست است کلمه تصویب‏نامه دارد، اما در اصل صد و سى و هشت یکى بحثى داریم در آنجا اختیار تصویب بعضى از چیزها را به کمیسیون‏ها، آن یک پیام دیگر است، ما بیاوریم این را در ذیل همان اصل، اصالت انداختن اصل است و تمسک براى قانون‏گذارى‏ها اگر جدا جدا شود به نظر من ساده‏تر و راحت‏تر است خلاصه ما از این جهت وحشت نکنیم که همه را در ذیل یک اصل بیاوریم و یک اصل یک صفحه‏اى درست بکنیم.
نایب رئیس (هاشمى رفسنجانى)- آقاى خوئینى‏ها بفرمایید.
موسوى خوئینى‏ها- من عرض کنم که، آیا جلسه نظرش این بوده که البته (مصوبه ظاهرش) این است که فقط آیین‏نامه‏ها و تصویب‏نامه‏هاى هیأت دولت به اطلاع رئیس مجلس برسد. چون قبلًا هم که رئیس جمهور بوده، همین بوده اما این معنایش این است که طبق این اصل صد و سى و هشت یک وزیر اگر آیین‏نامه تهیه کرد، بخشنامه تهیه کرد، قید هم شده که نباید مخالف متن و روح قوانین باشد، اینها را نمى‏خواهد شورا بگوید، این هم باید براى رئیس مجلس برود که اگر مخالف بود برگرداند. اگر چنین نظرى داشته باشد این مصوب صد و بیست و شش آخر همین اصل بیاید جورى هم نوشته بشود که حتى آن مواردى که یک وزیر آیین‏نامه تهیه مى‏کند، آنجا را هم شامل بشود.
نایب رئیس (هاشمى رفسنجانى)- منظور که همین بوده، یعنى هم اینها چیزهایى بوده که قبلًا رئیس جمهور بایست کنترل بکند.
خوئینى‏ها- خوب اگر منظور بوده، این را نمى‏رسانده، ولى نه آنجا هم که رئیس جمهور بوده فقط هیأت دولت بوده.
آیت الله خامنه‏اى- این فقط مصوبات هیأت دولت بوده.
بیات- نیست، به مصوبات دولت نرسیده‏
Majlis:2 Volume:3 Sessions:29-41 Page:1608
نایب رئیس (هاشمى رفسنجانى)- خوب پس معلوم مى‏شود نیست.
خوئینى‏ها- خوب بنده عرض مى‏کنم که قبلًا نبوده من حالا مى‏خواهم بگویم چه فرق مى‏کند؟
نایب رئیس (هاشمى رفسنجانى)- خوب حالا حضرت آقاى خامنه‏اى مى‏گویند منظور این نبوده.
خوئینى‏ها- درست است آن خود اصل که صراحتاً دارد «مصوبات هیأت دولت» من مى‏کنم که قبلًا نبوده من حالامى‏خواهم بگویم چه فرق مى‏کند؟
نایب رئیس (هاشمى رفسنجانى)- خوب حالا حضرت آقاى خامنه‏اى مى‏گویند منظور این نبوده مى‏خواهم عرض کنم اگر یک وزیر آیین‏نامه نوشت و خلاف قوانین بود که جلو آن را بگیرد؟ خوب این را هم بگوییم پیش رئیس مجلس برود دیگر. خوب اگر این است، آنها را هم بگوییم دیوان عدالت ادارى.
نایب رئیس (هاشمى رفسنجانى)- خوب حالا الان که بحث کاملًا جدیدى است که ایشان دارند مطرح مى‏کنند، بحث محتوایى است که جاى طرحش الان نیست، حالا آقایان پیشنهاد کمیسیون را فعلًا مى‏خواهید به کمیسیون بازبرگردانید؟ ...
منشى (یزدى)- بله من همان‏طور که قبلًا پیشنهاد کردم چون بحث، بحث محل است و اجازه بدهید کمیسیون پخته‏تر بکند، بعد اینجا بیاورد.
نایب رئیس (هاشمى رفسنجانى)- بله بگذارید به کمیسیون برود و کمیسیون بررسى بکند.
عمید زنجانى- دو تا پیشنهاد است، پیشنهاد است، لذا هنوز در کمیسیون هم باید روى این بحث بشود و پخته بشود.
نایب رئیس (هاشمى رفسنجانى)- خیلى خوب، اصل بعدى را بخوانید.
منشى (حبیبى)- اصل جدیدى است، «رئیس جمهور مى‏تواند در موارد خاص برحسب ضرورت با تصویب هیأت وزیران نماینده یا نمایندگان ویژه با اختیارات مشخص تعیین نماید، در این موارد تصمیمات نماینده یا نمایندگان مذکور در حکم تصمیمات رئیس جمهور و هیأت وزیران خواهد بود.»
ما در اینجا یک اصل یکصد و بیست و هفت داریم که حذف شده، پیشنهاد اول این است که این اصل جدید در جاى اصل صدوبیست و هفت قرار بگیرد.
اما یک پیشنهاد دومى هم هست که به جاى این‏که به جاى اصل صد و بیست و هفت قرار بگیرد، در واقع به جاى اصل صدو بیست و پنج قرار بگیرد و اصل صد و بیست و پنج و صد و بیست و شش، شماره‏هایشان تغییر بکند، در واقع ما آنجا گفتیم: «رئیس جمهور مى‏تواند، معاوناتى داشته باشد.» در اصل صدو بیست و چهار، اینجا هم بگوییم «در موارد خاص مى‏تواند نمایندگان ویژه‏اى تعیین کند». این یک نوع تناسب بیشترى با آنجا دارد بنابراین اگر این‏طور بخواهیم بگوییم اصل صدوبیست و پنج مى‏شود، منتها دو اصل شماره‏هایش تغییر مى‏کند. این دیگر مصلحتش با شورا است که تصمیم بگیرد.
نایب رئیس (هاشمى رفسنجانى)- خوب آقایان روى این تردیدى که کمیسیون گفته نظرى دارند، کدام را ترجیح بدهیم؟
منشى (یزدى)- دو تا پیشنهاد بالاخره هست، باید مشخص بشود که جدا جدا به رأى گذاشته بشود.
نایب رئیس (هاشمى رفسنجانى)- پیشنهاد اول را بگویید.
Majlis:2 Volume:3 Sessions:29-41 Page:1609
منشى (یزدى)- پیشنهاد اول این است که همین اصل یکصد و بیست و هفتم چون حذف شده این جاى آن بیاید.
هاشمى رفسنجانى- خیلى خوب این جاى آن بیاید آقایانى که موافقند عبارت این اصل جدید جاى اصل یکصدوبیست و هفتم قرار بگیرد رأى بدهند، تصویب شد.
منشى (حبیبى)- پس این اصل جدید به جاى اصل صد و بیست و هفت شد.
نایب رئیس- اصل بعدى را بخوانید.
منشى- اصل یکصد و بیست و هشتم «رئیس جمهور استوارنام سفیران را به پیشنهاد وزیر امور خارجه تصویب و امضاء مى‏کند و استوارنام سفیران کشورهاى دیگر را مى‏پذیرد». این عبارت «به پیشنهاد وزیر امور خارجه و تصویب رئیس جمهور تعیین مى‏شوند. رئیس جمهور استوارنام سفیران را امضاء مى‏کند و استوارنامه سفیران کشورهاى دیگررا مى‏پذیرد» یعنى همان تصمیمى که شورا داشته، منتها مفهوم عبارت را در واقع صریح و روشن کرده.
نایب رئیس (هاشمى رفسنجانى)- کسى مخالف است؟ (اظهارى نشد) خیلى خوب مخالفى ندارد آقایانى که موافق این اصلاحیه کمیسیون هستند، رأى بدهند (اکثر رأى دادند) تصویب شد. اصل بعدى را مطرح بکنید.
منشى (حبیبى)- اصل یکصد و سى‏ام. «در صورت فوت، عزل، استعفاء، غیبت یا بیمارى بیش از دو ماه رئیس جمهور و یا در موردى که مدت ریاست جمهورى پایان یافته و رئیس جمهور جدید براثر موانعى هنوز انتخاب نشده و یا امور دیگرى از این قبیل، معاون اول رئیس جمهور با موافقت رهبرى، اختیارات و مسؤولیتهاى وى را برعهده مى‏گیرد و شورایى متشکل از: «رئیس مجلس و رئیس قو قضاییه و معاون اول رئیس جمهور موظف است، ترتیبى دهد که حداکثر ظرف مدت پنجاه روز رئیس جمهور جدید انتخاب شود، در صورت فوت معاون اول رئیس مجلس و رئیس جمهور جدید انتخاب شود، در صورت فوت معاون اول رئیس جمهور یا امور دیگرى که مانع انجام وظایف وى گردد فرد دیگرى از طرف مقام رهبرى به جاى او منصوب مى‏گردد» که این اصل یک تلفیقى است از اصول 130 و 131 که در واقع هر دو حذف شده این اصل بجاى اصل 131 بیاید حالا بعداً که مقدم بر این است که تکلیف استعفا چه مى‏شود این پس محلش بشود اصل 131، بعد یک نکته‏اى هست و در اینجا و آن این است گفته‏ایم رئیس جمهور مى‏تواند معاوناتى داشته باشد از جمله معاون اول یا معاون اول را انتخاب نکرده باشد یا معاون اولش را عزل کرده باشد هنوز معاون اول دیگرى نداشته باشد و یک چنین اتفاقاتى بیفتد بنابراین براى این‏که این مطلب را هم پیش‏بینى کرده باشیم جمله را به ترتیبى کردیم که این نکته هم در آن باشد یعنى در آن 3 سطر آخر گفته شده است که: «در صورت فوت معاون اول و یا امور دیگرى که مانع انجام وظایف وى گردد و نیز
Majlis:2 Volume:3 Sessions:29-41 Page:1610
در صورتى که رئیس جمهور معاون اول نداشته باشد مقام رهبرى فرد دیگرى را به جاى او منصوب مى کند» این جمله را ما در اینجا به دلیل این نکته‏اى که در یکى دو تا اصل هست اضافه کردیم محل شد اصل 131 و این جمله هم اضافه شد.
کروبى- آقاى هاشمى! این گرچه روشن است ولى این قسمت اخیرش که اگر یک وقت معاون هم مثلًا شهید شد آن وقت رهبرى کسى را مسؤول مى‏کند روشن است که براى 50 روز است؟
نایب رئیس (هاشمى)- بلى، انتخابات را باید در مدت 50 روز انجام داد.
کروبى- ى عنى این مربوط به همان 50 روز است ذکر بشود.
نایب رئیس (هاشمى)- براى همین مدت ...
کروبى- بلى، براى همین مدت. یک وقت مثلًا از طرف رهبرى مى‏شود آن وقت ممکن است بگویند براى 50 روز است که نگویند مال رهبر است خوب کى وقت مادام العمر بشود.
نایب رئیس (هاشمى)- حالا این ذکرش در مذاکرات کافى است یعنى منظور این‏که در همان مدت است و به جاى او هم این مطلب را مى‏رساند. (کروبى- مى‏رساند که منظور من هم همین است) شورا هم موظف است انتخابات را انجام بدهم آن هم چیز دیگرى است حالا آقایان با این دو تا پیشنهاد کمیسیون موافقند یک پیشنهاد جاى اصل است و یکى هم این تغییر عبارتى که آقایان مطلبى را اضافه کرده‏اند در حقیقت پیش عبارتى است.
مهدوى کنى- این عبارت «یا امور دیگرى از این قبیل» این واقع لازم است این باشد؟ (نایب رئیس (هاشمى)- کجا؟) سطر سوم‏
منشى (یزدى)- مانع انجام وظایف است.
حسن ابراهیم حبیبى- مقصود آن بوده که اگر رهبر موافقت نکرد موقعى که بحث مى‏کردیم این نکته بوده.
نایب رئیس (هاشمى)- تصویب شده و احتمالًا به هرحال حوادث که قابل پیش‏بینى نیست ممکن است یک روزى جمود کنند بگویند همین‏ها در قانون آمده خوب اگر این را گفتیم دیگر حالا هر حادثه‏اى به هر شکلى پیش آمد گروگان مثلًا، لبنانى‏ها بیایند گروگان بگیرند این طور بشود. خوب پیشنهاد جا را کسى مخالف هست یا نه؟ اگر آقایان با جاى اصلى پیشنهاد شده است موافقند رأى بدهند (اکثر رأى دادند) تصویب شد. مى‏رویم سراغ عبارتى که آقایان اضافه کرده‏اند. آن عبارت ذیل را کسى مخالف هست؟ قسمت (و نیز) که اضافه شده و با آن تغییر عبارتى که پایین پیشنهاد شده یعنى مخالف نظر نیست آقایانى که با آن اصلاح ذیل هم موافقند رأى بدهند (اکثر رأى دادند) تصویب شد. آقاى حبیبى بفرمایید.
منشى (حسن ابراهیم حبیبى)- اصل جدیدى است که در شورا تصویب شده با این جمله کوتاه «رئیس جمهور استعفاى خود را به رهبرى تقدیم مى‏کند.» ما پیشنهاد داریم که اولًا این به جاى اصل 130 بیاید که مقدم بر آن پیش‏بینى‏ها است و علاوه بر این، خوب رئیس جمهور استعفایش را به رهبر تقدیم مى‏کند بعد تا زمانى که استعفایش پذیرفته نشده چه مى‏کند؟
Majlis:2 Volume:3 Sessions:29-41 Page:1611
این با الهام از یک اصل دیگرى در قانون اساسى که نخست وزیر استعفایش را به رئیس جمهور تقدیم مى‏کند و تا زمانى که استعفایش پذیرفته نشده، به انجام وظایف خودش ادامه مى‏دهد ما پیشنهاد مى‏کنیم که اصل به این ترتیب کامل بشود و اصل 130 «رئیس جمهور استعفاى خود را به رهبر تقدیم مى‏کند و تا زمانى که استعفاى او پذیرفته نشده است به انجام وظایف خود ادامه مى‏دهد.»
نایب رئیس (هاشمى)- ى ک چیزى هم دیروز آقاى نخست وزیر تذکر دادند که این تکلیف هیأت دولت هم از این جهت باید مشخص بشود «تا هیأت دولت جدید هم تشکیل نشده آنها باید به وظایفشان عمل کنند.» این عبارت یک جایى باید بیاید.
ى کى از اعضاء- آن هم هست، تا وزرا هنوز استیضاح نشده‏اند در مقام خودشان باقى هستند.
نایب رئیس (هاشمى)- نه، حتى بعد از استیضاح تا کسى جا نیامده، بحث این بود که به هر دلیل اگر وزرا ...
منشى (یزدى)- به سمت خود باقى بمانند ...
عمید زنجانى- شما اصلى دارید که هیأت وزیران مى‏توانند شرکت داشته باشند و باقى بمانند.
نایب رئیس (هاشمى)- ما گفتیم که در کابینه بعدى نمى‏توانند شرکت داشته باشند و باقى بمانند.
موسوى خوئینى‏ها- آقاى نخست وزیر نظرشان این بود که در این انتخابات این دفعه که رئیس جمهور انتخاب مى‏شود و نخست وزیر مى‏رود کنار، خوب تا حالا این دولتش را ببرد به مجلس این مدت چه کار بکند؟ مشکل ایشان اینجا بود من گمان مى‏کنم با همین قانون اساسى مى‏گوید این وزرا که از مجلس رأى گرفته‏اند خوب اینها به کار خودشان ادامه مى‏دهند.
نایب رئیس (هاشمى)- خیلى خوب مى‏گویم یک جایى را تصریح کنیم.
موسوى خوئینى‏ها- خوب همین حالا تکلیف این معلوم بشود و در یک جا بیاید.
منشى (یزدى)- این اصلى که امروز مورد بحث بوده تصویب شده و مى‏گوید «وزرا تا زمانى که عزل و استیضاح نشده‏اند در سمت خود باقى مى‏مانند». این هم مثل این‏که تصویب شده.
نایب رئیس (هاشمى)- نه، حالا اگر عزل شدند استیضاح هم شدند و ما هنوز دولتى نداریم بعد از استیضاح که ما دولت نداریم یعنى اگر هیأت وزیران استیضاح شد.
منشى (یزدى)- بعد از عزل، رئیس جمهور 3 ماه مى‏تواند سرپرستى بگذارد.
نایب رئیس (هاشمى)- خیلى خوب، جواب آقاى نخست وزیر، سرپرستى است. پس با پیشنهاد کمیسیون آقایان موافقند یک نکته جدید به این مطلب اضافه شده کسى مخالف نیست؟ (اظهارى نشد) آقایانى که موافق با این پیشنهاد کمیسیون هستند رأى بدهند (اکثر رأى دادند) تصویب شد. اصل بعدى را مطرح کنید.
منشى- اصل 132- «در مدتى که اختیارات و مسؤولیت‏هاى رئیس جمهور بر عهده معاون اول یا فرد جایگزین اوست وزرا را نمى‏توان استیضاح کرد یا به آنان رأى عدم اعتماد
Majlis:2 Volume:3 Sessions:29-41 Page:1612
داد و نیز نمى‏توان براى تجدید نظر در قانون اساسى و یا امر همه‏پرسى اقدام نمود» که در این اصل به جاى «شوراى موقت ریاست جمهورى» «معاون اول یا فرد جایگزین» آمده و موضوع همه‏پرسى هم که در اصل 131 آمده بود و چون اصل 131 حذف شده بود شورا این امر همه‏پرسى را هم در این اصل اضافه کرد. که جزو همان وظایف است. پیشنهادى که کمیسیون دارد این است که به جاى آن «فرد جایگزین» جمله یا «فرد دیگرى» است که به موجب اصل 131 منصوب مى‏گردد این جمله باز بشود و به این ترتیب در بیاید چون در اصل 131 گفته شده بود که فرد دیگرى که تعیین مى‏شود این را باز کنیم که به چه ترتیب است همین.
نایب رئیس (هاشمى)- آقایان مخالفتى ندارند با این اصلاح کمیسیون؟ (اظهارى نشد) موافقیت این اصلاحیه کمیسیون رأى بدهند. (اکثر رأى دادند) تصویب شد.
محمد مؤمن- این ذیل باز درست نیست بیشتر از این تغییر داده شده اگر بناست که جایى منعکس بفرمایید این را باید اصلاح کنید.
نایب رئیس (هاشمى)- آقاى حبیبى بفرمایید.
منشى- اصل 133- «وزرا توسط رئیس جمهور تعیین و براى گرفتن رأى اعتماد به مجلس معرفى مى‏شوند تعداد وزیران و حدود اختیارات هر یک از آنان را قانون معین مى‏کند.»
نایب رئیس (هاشمى)- این هیچ پیش‏نویسى هم ندارد.
منشى (حسن ابراهیم حبیبى)- این اصلى است که در شورا تصویب شده.
نایب رئیس (هاشمى)- جایش همین است ...
موسوى خوئینى‏ها- در همین جا مبحث دوم نخست وزیر و وزرا را حذف کنید.
نایب رئیس (هاشمى)- ما این را قبلًا تصویب کردیم حذف شده اصل بعدى را مطرح کنید.
منشى- اصل 134- «ریاست هیأت وزیران با رئیس جمهور است که بر کار وزیران نظارت دارد و با اتخاذ تدابیر لازم به هماهنگ ساختن تصمیم‏هاى وزیران و هیأت دولت مى‏پردازد و با همکارى وزیران برنامه و خط مشى دولت را تعیین و قوانین را اجرا مى‏کند رئیس جمهور در برابر مجلس مسؤول اقدامات هیأت وزیران است مسؤولیت امور برنامه و بودجه و ادارى و استخدامى کشور مستقیماً با رئیس جمهور است.»
یک اصل دیگر هم هست که: «در موارد اختلاف‏نظر و یا تداخل در وظایف قانونى دستگاه‏هاى دولتى در صورتى‏که نیاز به تفسیر یا تغییر قانون نداشته باشد تصمیم هیأت وزیران که به پیشنهاد رئیس جمهورى اتخاذ مى‏شود لازم الاجراست» این اصل جدیدى بوده که محل نداشته پیشنهاد هیأت این است که این دو اصل در کنار گذاشته بشود بعد ما مسؤولیت امور برنامه و بودجه را فعلًا در اینجا نیاوردیم که آن بحث که همین الان داشتیم در اصل 126 اگر حل شد و اصل 126 ذیل اصل 138 آمد این مسؤولیت برنامه و بودجه را مى‏بریم در اصل 126 مى‏گذاریم اگر نبودیم در همین جا مجدداً مى‏آوریم.
نایب رئیس (هاشمى)- خوب با این اصلاحیه‏اى که الان کمیسیون کرده کسى مخالف هست؟ (اظهارى نشد) خوب کسى مخالف نیست.
منشى (حسن ابراهیم حبیبى)- اگر لازم است توضیح مختصرى بدهم؟
نایب رئیس (هاشمى)- توضیح بدهید.
Majlis:2 Volume:3 Sessions:29-41 Page:1613
حسن ابراهیم حبیبى- توضیحم این است که در اصل 134 که در قانون اساسى بوده بحث در مورد هماهنگ ساختن تصمیم‏هاى هیأت وزیران و هیأت دولت و تنظیم برنامه و خط مشى است کنار بحث هماهنگى بحث اختلاف و تداخل وظایف و نظایر اینها هم مى‏آید که منطقاً بحثى است که بلافاصله بعد از بحث مربوط به هماهنگى مى‏تواند باشد بنابراین، این دو اصل به خوبى در کنار همدیگر مى‏تواند قرار بگیرد آن مسؤولیت امور برنامه و بودجه را هم ما در متن بردیم در همان بالاى اصل قرار دادیم که اگر قرار شد حذف بکنیم از اینجا برمى‏داریم و مى بریم در اصل 126.
نایب رئیس (هاشمى)- آقاى عمید در کمیسیون پیشنهادى داشتند که رد شد بفرمایید.
عمید زنجانى- با توجه به کیفیت اصل 110 که کلیه مسؤولیت‏ها و اختیارات مقام رهبرى را یک جا بیان کرده با 1 و 2 و 3 و اگر شورا موافقت بکند در مورد رئیس جمهور هم همین کار انجام بشود کلیه مسؤولیت‏هاى رئیس‏جمهور در یک اصل به صورت 1 و 2 متمرکز بشود آن وقت تعدادى از شماره‏هاى فعلى قوه مجریه آزاد مى‏شود که براى این‏که این طور بحر طویل‏ها را که ما الان مرتکب شدیم این بحر طویل‏ها را هم ملزم نخواهیم بود مى‏توانیم اصل‏ها را کوتاه، کوتاه بکنیم منتها یک اصلى مثل اصل 110 بلند خواهیم داشت «کلیه مسؤولیت‏ها و اختیارات رئیس جمهور را یک جا خواهد داشت». من فکر مى‏کنم با توجه به این‏که اصل 110 چقدر جالب است و به صورت یک جا اختیارات رهبرى را دارد مشابه آن را اگر در رئیس جمهور داشته باشیم این مى‏تواند مناسب باشد و این فایده را هم دارد که خیلى از این بحر طویل‏ها جلوگیرى مى‏شود منتها عرض کردم که در کمیسیون مقبول نشود.
نایب رئیس (هاشمى)- کل همه آن اصول را باید با این کیفیت بهم بزنیم با این کار باید آن اصول که هر یک مثلا 5- 6 سطر بود همه را بیاوریم بگوییم ...
عمید زنجانى- خیلى از اصول جدید است ...
نایب رئیس- خوب حالا بعضى‏هایش که قدیمى است خوب یک چیز عجیب و غریبى مى‏شود یعنى 10 صفحه باید بنویسند.
عمید- نه، یک صفحه است من نوشته‏ام اگر اجازه بدهید آن را بخوانم.
نایب رئیس (هاشمى)- آن وقت آن اصول را با تفصیل نمى‏آورید؟
عمید زنجانى- خیر، اختیارات و وظایف را مى‏آوریم 1 و 2 و 3 خیلى هم خلاصه مى‏شود. اگر اجازه بدهید من پیشنهادم را بخوانم.
منشى (یزدى)- آقاى عمید لطف مى‏کنید؟ درست است که همه وظایف در این چیزى که شما تنظیم فرمودید در 15 تا شماره مى‏آید ولى یک تعداد زیادى از آن از اصول دیگرى است.
عمید زنجانى- 10- 15 تا نیست.
منشى (یزدى)- چرا شماره تا 15 بود ظاهراً، ولى موجب مى‏شود که بعضى‏هایش که در اصول مستقل ذکرشده است تحت یک شماره بیاید اینجا و آن اصل تکرار خواهد شد.
نایب رئیس (هاشمى)- اصول هم محفوظ مى‏ماند. روى هر اصلى که یک شرحى داده‏اند آنها را نمى‏شود حذف کنیم.
Majlis:2 Volume:3 Sessions:29-41 Page:1614
منشى (یزدى)- حالا به هر حال در کمیسیون رأى نیاورد ما گفتیم اینجا بحث مى‏کنند.
نایب رئیس (هاشمى)- کاش مطرح نکرده بودید.
منشى (یزدى)- آقاى نورى چون الان بحث است مناسب است شما پیشنهادتان را همین جا مطرح کنید.
نورى- من در متن آورده‏ام.
منشى (یزدى)- ى عنى آن قسمت را آوردید جلو.
نورى- بلى‏
نایب رئیس (هاشمى)- پیشنهاد کمیسیون را با همین ترکیبى که از دو اصل ترکیب شده‏اند که اگر لازم بود بعد مى‏توانیم آن قسمت را آنجا ببریم آقایانى که موافق با این تغییرات و این ترکیب هستند رأى بدهند (اکثر رأى دادند) تصویب شد.
منشى- «اصل 135- وزرا تا زمانى که عزل یا استیضاح نشده‏اند در سمت خود باقى مى‏مانند استعفاى هیأت وزیران یا هر یک از آنان به رئیس جمهور تسلیم مى‏شود و هیأت وزیران تا تعیین دولت جدید به وظایف خود ادامه خواهند داد. رئیس جمهور مى‏تواند براى وزارتخانه‏هایى که وزیر ندارند حداکثر براى مدت 3 ماه سرپرست تعیین نماید.»
در اینجا دو تا بحث هست یک بحثى است که برمى‏گردد به شورا که باید شورا در مورد اصل مصوبه تصمیم بگیرد.
و یکى هم نکته‏اى که در خصوص عبارت هست اینجا که گفته: «وزرا تا زمانى که عزل یا استیضاح نشده‏اند» استیضاح به این ترتیب که با یک کلمه آمده این معنا را احتمالًا خواهد رساند که به محض این‏که استیضاح شدند یعنى به محض این‏که تقاضاى استیضاح‏شان در مجلس مطرح شد دیگر چنین حالتى پیدا مى‏کنند یعنى در حالت متزلزل قرار مى‏گیرند بعد این اصل در موردشان حکومت پیدا مى‏کند یکى این.
و یکى دیگر این‏که ما در 3 اصل 87- 89 و 136 سه مورد اعتماد داریم: یعنى موردى که خود دولت در موارد مهم تقاضاى رأى اعتماد مى‏کند مورد دیگرى که پس از استیضاح رأى اعتماد مى‏گیرد و مورد سومى که هر گاه نیمى از وزرا تغییر کردند باید رأى اعتماد بگیرد.
پس علاوه بر مفهوم استیضاح ما دو جا حداقل رأى اعتماد داریم که در این اصل نیامده، بنابراین پیشنهاد ما این است که جمله به این ترتیب تغییر بکند که: «وزرا تا زمانى که عزل نشده‏اند و یا بر اثر استیضاح یا درخواست رأى اعتماد مجلس به آنها رأى عدم اعتماد نداده است در سمت خود باقى مى‏مانند» این مطلبى است که ما از لحاظ این ایهامى که در استیضاح بوده یا ابهامى که بوده خواسته‏ایم که اصلاحش بکنیم این اصلاح اگر تصویب شد من مطلب بعدى را عرض مى‏کنم.
نایب رئیس (هاشمى)- آقاى جنتى بفرمایید.
احمد جنتى- این به نظر مى‏آید این کلمه بر اثر استیضاح یا درخواست رأى اعتماد زیاد باشد یعنى اگر این طور باشد که «وزرا تا زمانى که عزل نشده‏اند و یا مجلس به آنها رأى عدم اعتماد نداده است.»
Majlis:2 Volume:3 Sessions:29-41 Page:1615
منشى (یزدى)- حالا تأسف ما این است که اگر حضرتعالى شرکت مى‏فرمودید مسائل حل مى‏شد همین مسأله قبلى عین همین عبارت قبلًا آمده بود مفصلًا بحث شد فقط حضرتعالى حضور نداشتید نتیجتاً به اینجا منتهى شد.
احمد جنتى- خوب، توضیح بدهند.
منشى (یزدى)- حالا توضیح اضافى اگر مى‏خواهید بدهند.
حسن حبیبى- پیشنهادى که ما ابتدائاً داشتیم ابن بود که «وزرا تا زمانى که عزل نشده‏اند و یا مجلس به آنها رأى عدم اعتماد نداده است» درکمیسیون بحث شد که کلمه «استیضاح» براى خودش موضوعیتى دارد و نظر آقایان این بود که کلمه استیضاح باشد براى این‏که در یکى از اصول قانون اساسى مطلب مربوط به استیضاح آمد. این دلیل کمیسیون بود.
نایب رئیس (هاشمى)- آقاى بیات بفرمایید.
اسدالله بیات- بسم الله الرحمن الرحیم. من اصل 87 را مى‏خوانم و اینها واقعاً پیام جداگانه دارند یعنى مسأله عدم اعتماد یا رأى اعتماد بعد از استیضاح یا بعد از تقاضاى خود، دولتى که الان مورد اعتماد است منتها به خاطر مسائل مهم مى‏خواهد رأى اعتماد بگیرد اینها یقیناً با هم فرق دارند.
در اصل 87 که یک مقدار اصلاح شد ولى بعضى جاهایش هیأت وزیران آنجا در این اصلاحیه آمد که رئیس جمهور پس از تشکیل پیش از هر اقدام دیگر باید از مجلس رأى اعتماد بگیرد این است چون هنوز رأى اعتماد نگرفته و اینها وزیر نیستند اما در ذیلى که آمده و در مورد مسائل مهم و مورد اختلاف مى‏توانند از مجلس رأى اعتماد تقاضا کند معناى این حرف این است که اینها وزیر هستند. هیأت دولت است سمت هم دارند منتها چون مسأله، مسأله بسیار مهمى است ممکن است در جامعه بار منفى سیاسى اجتماعى ایجاد بکند براى این‏که جلو این کار را بگیرند قانون اساسى پیش‏بینى کرده است که اینها بروند از مردم رأى اعتماد بگیرند براى حمایت و پیشتیبانى، روى این حساب تنها عدم رأى اعتماد مجلس کافى نیست یعنى واقعاً باید هم کلمه «استیضاح» بیاید یعنى این عبارتى که الان آورده‏اند بهتر از آن عبارتى است که جناب آقاى جنتى پیشنهاد داده‏اند چون هر کدام از اینها پیام خاص جداگانه خودشان را دارند ولذا باید این عبارت ها به همین شکلى که هست بماند.
نایب رئیس (هاشمى)- گمان نمى‏کنم آقاى جنتى این بحث‏ها این قدر شور لازم داشت.
منشى (یزدى)- آقاى نورى هم مى‏خواهند صحبت کنند.
نایب رئیس (هاشمى)- همین بحث را مى‏خواهند صحبت کنند؟ آقاى نورى جنابعالى هم مى‏خواهند راجع به همین پیشنهاد آقاى جنتى صحبت بکنید.
منشى (یزدى)- اگر با این پیشنهاد مخالفتى دارید بیان کنید.
عبدالله نورى- اجازه بفرمایید من یک جمله در مورد این اصل 135 و تغییراتى که در کمیسیون پیدا کرده بگویم ...
حسن حبیبى- آن را آقاى نورى قرار شد که در بحث بعدى بگذارید یعنى اول جمله را حل کنیم.
Majlis:2 Volume:3 Sessions:29-41 Page:1616
عبدالله نورى- نه، به نظرمن اول محتوا باید حل بشود.
نایب رئیس (هاشمى)- آن را جداگانه مطرح مى‏کنیم.
عبدالله نورى- ى عنى اول محتوا باید روشن بشود تا جمله ...
نایب رئیس (هاشمى)- خیلى خوب بفرمایید.
عبدالله نورى- آن که درکمیسیون مطرح شده و رأى آورده این موضوع بوده که با الهام گرفتن از آن تعبیرى که در اصل ظاهراً 135 است که «نخست وزیر تا زمانى که مورد اعتماد مجلس است باقى مى‏ماند» که این از یک طرف دست رئیس جمهور را بسته بود بحثى در کمیسیون 2 مطرح شد که این رأى اعتماد گرفتن دولت از مجلس آیا در وقتى که رئیس جمهور مى‏خواهد انتخاب بشود یک بار رأى اعتماد مى‏گیرد در وقتى که مجلس تغییر پیدا مى‏کند یک بار مثلًا رأى اعتماد بگیرد یا نه؟
در کمیسیون چیزى که تصویب شد این بود که دولت یک بار رأى اعتماد بگیرد و آن زمانى که رئیس جمهور انتخاب مى‏شود با تغییر مجلس دیگر نتواند دوباره مجلس جدید به قانون عادى بیاید بگذارند و ...
عبارتى هم که اینجا نوشته شده البته اشکال عبارتى دارد ولى ما فکر مى‏کردیم که این عبارت مى‏رساند بعداً آمده در شوراى بازنگرى هم تصویب شده و رفته امروز ما در جلسه (کمیسون 5) متوجه شدیم که این عبارت این مطلب را نمى‏رساند اضافه بر این‏که اصلا بسیارى از آقایان مخالف بودند و اضافه بر این اصلا مطرح مى‏کردند که شاید در خود شورا هم مورد توجه خاص این نکته نبود. که اصلًا یک چنین چیزى مى‏خواهد برداشت بشود که با تغییر مجلس رأى اعتماد جدید لازم هست یا لازم نیست. من فکر مى‏کنم در نوشتن این عبارت براى این‏که حالا کامل بشود این بحثى که راجع به استیضاح و رأى عدم اعتماد و اصول 87 و 89 و 133 و 136 و امثال اینها مطرح است همه متوقف بر این است اگر این بحث از نظر ماهیتى روشن باشد مى‏شود عبارت را نوشت چیز پیچیده‏اى هم ندارد حتى مى‏شود تصریح کرد که با «تغییر مجلس» نیاز به رأى اعتماد جدید نیست ولى اگر نه، منظور این نیست خیلى اینها مهم نیست یعنى آن عبارت اولیه‏اى که آقایان کمیسیون خاص نوشته بودند آورده بودند که تقریباً تعبیرى که حاج آقا جنتى هم مطرح مى‏فرمایند شبیه همان عبارت است کافى است من به نظرم مى‏رسد اگر این نکته از نظر خود شورا روشن بشود که منظورش چه بوده، مى‏شود آن مشکل حل بشود.
نایب رئیس (هاشمى)- ما یک ذره هم احتمال نمى‏دهیم غیر از این چیزى باشد یعنى کمیسیون قبلًا گفته بود در شورا هم همین بود که مجلس وقتى که جدیداً تشکیل مى‏شود دیگر رأى اعتماد جدید براى دولت لازم نیست. این روشن بود حالا بر اساس این اگر تصریح هم مى‏خواهیم بکنیم، اشکالى ندارد.
حسن حبیبى- تصریحش لازم است.
نایب رئیس (هاشمى)- آقاى عمید بفرمایید.
عمید زنجانى- در این مورد توضیحاتى که جناب آقاى نورى دادند من معتقدم که از
Majlis:2 Volume:3 Sessions:29-41 Page:1617
اعضاى دیگر کمیسیون 2 هم اگر خاطرشان هست توضیحاتى بدهند. آنچه که در نیت کمیسیون 2 بوده این‏که تصویب نشده متن پیشنهادى تصویب شده در متن پیشنهادى هیچ این مطلب دیده نمى‏شود که با تشکیل مجلس جدید، مجلس جدید حق نداشته باشد که رأى تمایل بدهد یا رأى عدم تمایل بدهد یا این‏که هیأت وزیران ملزم هستند که از مجلس جدید رأى تمایل بگیرند یا نگیرند اصل این مسأله در آن مصوبه نیست. این‏که نیت کمیسیون این بوده در شورا، نیت به تصویب نرسیده متن به تصویب رسیده.
مضافاً براین‏که اصل مطلب قابل خدشه است الان خیلى از آقایان نظر دارند چه ایرادى دارد که با تشکیل مجلس جدید، هیأت وزیران احتیاج به رأى تمایل جدید داشته باشند چرا؟ براى این‏که هویت مجلس دو هویت روشن است: یکى هویت قوه مقننه بودن است یکى هویت شخصى‏اش است که این دوره مثلًا فرض کنید چهارساله کنونى، وضع قوانین کشور به لحاظ هویت قوه مقننه است که با تغییر مجلس عوض نمى‏شود قانون قانون است 10 بار هم مجلس اگر تغییر پیدا بکند. (نورى- روى این باید بحث بشود) اجازه بفرمایید ما هم داریم بحث مى‏کنیم من الان به عنوان مخالف دارم بحث مى‏کنم.
نایب رئیس (هاشمى)- من اینجا در همین جلسه همان روز سوال کردم آقاى نخست وزیر و دیگر آقایانى که بودند گفتند که نه نظر همین است. آقاى خامنه‏اى (عمید- در عبارت نیامده) به من فرمودند که تصویب شده در کمیسیون قوتى که همین مطرح شد من اینجا سوال کردم گفتم منظور این است؟ فرمودند بلى منظور همین است و آقاى نخست وزیر هم به عنوان مخبر کمیسیون گفتند که منظور همین است.
عمید- اگر آقایان در جریان بودند که ...
کروبى- هر 6 تاى ما هم بودیم یعنى آقاى خامنه‏اى هم تشریف‏فرما بودند اصلًا بحث شد و تصویب شد حتى صحبت شد که آن دو تا نکته قبل هم مع‏الوصف قرار گرفت یکى این‏که قبلًا نظر مبارکتان هم باشد از شوراى نگهبان سوال کردیم یعنى قبل هم این محل بحث بود که راستى مجلس جدید که تشکیل شد آیا رأى اعتماد جدید مى‏خواهد یا نه؟
عمید- در هر حال اشکال محتوایى که دارد و قابل بحث هم هست.
کروبى- البته من از نظر آیین‏نامه‏اى شاید بیخود حرف مى‏زنم ولى این مسأله هم بحث شد که حتى این دوباره وقتى مجلس جدید مى‏شود رأى اعتماد جدید مى‏خواهیم این اصلًا اوضاع کشور را به هم مى‏زند آن اعتمادى که وزرا دارند کما این‏که سال قبل که از ما رأى اعتماد خواستند دوباره مى‏دانستند در تابستان امسال موضوع ریاست جمهورى پیش مى‏آید ... منظورم این است که مسأله کاملا تصویب شده شما صحبت‏تان را بفرمایید که فرمودید نیت بوده نه نیت نبوده تصویب شده و بحث هم در اینجا شده.
عمید- من اشکالى که دارم این است که در عبارت نیامده عبارت را نگاه کنید.
نایب رئیس (هاشمى)- آقاى عمید! مى‏گویم این عبارت را ما در موقعى که بحث شورا بود مخصوصاً سوال کردم نخست وزیر به عنوان مخبر (عمید- بالاخره این نیت است) حرفى نداریم مى‏گوییم تصریح مى‏کنیم که قانون بشود. آقاى موسوى خوئینى‏ها بفرمایید.
Majlis:2 Volume:3 Sessions:29-41 Page:1618
موسوى خوئینى‏ها- البته هیچ وقت آقاى نورى هم نظرشان این نبود که کمیسیون براى نیات خودش اینجا رأى گرفته درست همین عبارت «وزرا تا زمانى که عزل یا استیضاح نشده‏اند» را برایش رأى گرفتیم اینجا توضیح هم داده شد که این تزلزل در دولت را از بین ببریم الان یک سال و نیم نزدیک 2 سال مى‏شود از عمر مجلس گذشته رئیس‏جمهور مى‏آید هیأت دولت را معرفى مى‏کند هنوز این دولت جا نیفتاده کم کم ولوله به جانشان مى‏افتد که مجلس دارد عوض مى‏شود باید از نو برویم رأى اعتماد بگیریم حالا غیر از این‏که این میانه هم گاهى یکى، دو تا، سه تا وزیر مرتب بالا و پایین مى‏شوند. دوره‏اش عوض مى‏شود گفتند این تزلزل را از بین ببریم در کمیسیون این بحث شد این جمله را هم براى همین آوردیم آقایان اشکالى که درکمیسیون پنج پیدا کردند این است که «وزرا تا زمانى که عزل یا استیضاح نشده‏اند» معنایش این است که به محض این‏که استیضاح شد دیگر نمى‏تواند در مقام خودش بماند و اشکالشان ازآن طرف قضیه است که البته به نظر من آن مفهوم ظرف است حالا مخصوصاً حجیت دارد؟ دیگر ...
منشى (یزدى)- مى‏گویند عبارت صراحت ندارد اگر منظور این است صحیح است.
موسوى خوئینى‏ها- بنابراین پس خود کمیسیون هم مقصود را که الان داریم ذکر مى‏کنیم‏
مى‏گوید از این عبارت فهمیده مى‏شود منتها مى‏گویدکه چون صراحت ندارد در بعضى از مواردش گرفتار ابهام مى‏شوید باز ممکن است آقایان جور دیگرتفسیر بکنند. بنابراین (نایب رئیس- هاشمى رفسنجانى)- پس عبارت را درست کنید) آن ابهامى را که کمیسیون گفته است برطرف کنیم نه این‏که برگردیم به اصل محتوا این بحث را ببینیم این کار خوب است، بد است، هویت مجلس چیست؟ همه اینها را درآن جلسه قبل آقایان فهمیدند و رأى هم به آن دادند.
منشى (یزدى)- آقاى هاشمیان بفرمایید.
حسین هاشمیان- من معتقدم که صدر عبارت تقریباً صریح است ببیند این‏که مى‏گوید «وزرا تا زمانى که عزل یا استیضاح نشده‏اند» تا آخر این ناظر به چیست؟ اگر آن اصلى که مى‏گویند (البته آن آیین‏نامه است) وزرا مجلس جدید که تشکیل مى‏شود باید رأى اعتماد بگیرند اگر ناظر به آن نباشد خوب این‏که اصلًا توضیح واضحات است. اگر وزرا تا استیضاح نشده‏اند ...
منشى (یزدى)- وقتى استیضاح شدند چطور؟ مفهوم مخالفش را هم بفرمایید.
هاشمیان- استیضاح شدکه آن عزل است.
منشى (یزدى)- مطلقاً وقتى استیضاح شد.
نایب رئیس (هاشمى رفسنجانى)- آن بحث جداگانه‏اى است.
هاشمیان- توجه فرمایید آن چیز دیگرى است ببینید من چیز دیگرى مى‏خواهم عرض کنم‏
نایب رئیس (هاشمى رفسنجانى)- آن بحث جدایى است ایشان حرف آقاى عمید را مى‏گویند که یعنى با تغییر مجلس اینها عزل نمى‏شوند.
هاشمیان- بله این ناظر به تغییر مجلس بوده اگرتغییر مجلس نبود که این توضیح‏
Majlis:2 Volume:3 Sessions:29-41 Page:1619
واضحات هست. به حضورتان عرض کنم وزیر تا استیضاح نشده به سمت خودش باقى است خوب مسلم باقى است پس این ناظر به یک چیز دیگرى است که همان رأى اعتمادى است که در تجدید مجلس باید حضورتان عرض کنم تا رأى اعتماد مى‏گرفتند ازاین به بعد نباید بگیرند؟
منشى (یزدى)- خوب حالا آقاى مؤمن هم سؤال دارند این سؤال مى‏ماند.
مهدى کروبى- ببینید این کاملًا صراحت دارد یک جا وقتى ریاست جمهورى جدید مى‏شود. یک جا هم مى‏گوید استیضاح شد یعنى روشن است دیگر موارد همین است ...
نایب رئیس (هاشمى رفسنجانى)- به نظر ما هم روشن است ولى چون ...
عمید زنجانى- حداقلش این است که حقوقدان‏هاى شوراى نگهبان هم که مى‏گفتند براى ما روشن نیست احتیاج به تفسیر خلاف واقع مى‏شود.
منشى (یزدى)- به هر حال مى‏گویند صراحت ندارد.
نایب رئیس (هاشمى رفسنجانى)- خوب ما که ضررى نمى‏کنیم صریح‏تر مى‏شود
منشى (یزدى)- ببینید جناب آفاى هاشمى شما در قانون عادى چیزى را تصویب کرده‏اید آیا قانون عادى با این در تهافت است یا نه؟ همین باید تبیین بشود. مهدى کروبى- تفسیر خیلى روشن است باید تبیین بشود.
مهدى کروبى- تفسیر خیلى روشن است باید تبیین بشود.
منشى (یزدى)- چون درآن ناظر رسماً مى‏گوید پایان دوره، دردوره بعد باید بیایند رأى اعتماد بگیرند اینجا شما مى‏گویید منظور این است که نباید بگیرند. آقایان مى‏گویند اگر منظور این است عبارت را باید روشن‏تر بگویید این اصل بحث است.
نایب رئیس (هاشمى رفسنجانى)- روشن مى‏کنیم. حالا پیشنهاد کمیسیون چیست؟
هاشمیان- باید در محتوا بحث بشود.
منشى (یزدى)- حالا آن محتوا بحث آخرى است.
مهدى کروبى- نه ببینید آقاى یزدى این را که ما حرفى نداریم روشن بشود صحبت روى بیان آقاى عمید است.
نایب رئیس (هاشمى رفسنجانى)- آقاى حبیبى بفرمایید.
حسن حبیبى- عرض مى‏شود که من در آن جلسه سه نفره این مطلب را گفتم چون یادم بود و هم در جلسه امروز گفتم که به هرحال در این جلسه شورا این مطلب مطرح شد که مقصودآقایان از این جمله این بوده پس آنچه که مسلم هست این است که این مسأله اینجا طرح شده آنچه که ما الان به عنوان کمیسیون مى‏گوییم، مى‏گوییم این مطلب تبیین بشود و اگر شورا معتقد است که نه اصلًا نظرش این نبوده خوب آن را رد مى‏کند. اما اگر بوده باید تبیین بشود، آن‏وقت اگر قرار شد تبیین بشود پیشنهاد بنده این است که اصلا این در اصل صد و سى و پنج نباید بلکه دراصل یکصد و سى و سه بیاید که مى‏گوید: «وزرا توسط رئیس جمهور تعیین و براى‏گرفتن رأى اعتماد به مجلس معرفى مى‏شوند.» جمله‏اى نظیر این دنبالش بیاید که با تغییر مجلس هم گرفتن رأى اعتماد لازم نیست این اصلًا جایش آنجاست منتها این مفهوم را اگر که تصویب دارید جمله‏اش هم به این ترتیب درست بکنیم و بعدهم «تعداد وزیران، حدود و اختیار هر یک را قانون معین مى‏کند.»
Majlis:2 Volume:3 Sessions:29-41 Page:1620
نایب رئیس (هاشمى)- خیلى خوب حرفى نداریم روى همین جمله: «با تغییر مجلس، گرفتن رأى اعتماد جدید براى وزرا لازم نیست.»
حسن حبیبى- این عبارت هم در اصل صد و سى و سوم قرار مى‏گیرد پس این جمله‏اى هم که الان ما اینجا پیشنهاد کردیم به همین ترتیب مورد تصویب است یا نه؟
نایب رئیس (هاشمى رفسنجانى)- این نقطه‏اى که آقایان گفتند که بر اثر «استیضاح» اینها برکنار نشوند البته استیضاح هم مؤثر است یعنى استیضاحى که او به مجلس رفته و رأى نیاورده منظور این است. صرف استیضاح نیست همین که اینجا گذاشتید درست است. منتها من فکر مى‏کنم یک ضعف ادبى اینجا هست که این باید یک طورى حل بشود تا زمانى که به آنها رأى عدم اعتماد نداده است ...
منشى (یزدى)- نه چون پس از استیضاح او از مجلس درخواست رأى اعتماد مى‏کند اگر رأى اعتماد به او داد که داد، اگر رأى اعتماد نداد آن‏وقت دیگر مسأله است. پس تا وقتى رأى اعتماد نداده.
نایب رئیس (هاشمى رفسنجانى)- این را که من مى‏دانم شما حرف من را توجه نفرمودید طبع تعبیر این نیست که رأى عدم اعتماد داده رأى اعتماد نداده عبارت را باید به گونه‏اى درست بکنیم چون این عبارت درست نیست،
مهدى کروبى- خوب عدم اعتماد هم خودش رأى است.
نایب رئیس (هاشمى رفسنجانى)- نه آن‏طور نیست آن را که تقاضا مى‏کنند رأى اعتماد است. آن‏که داده نمى‏شود رأى داده نشد.
احمد جنتى- آقایان یزدى یک پیشنهادى دارم.
نایب رئیس (هاشمى رفسنجانى)- من حرفى ندارم آنجا اگر بوده عبارت درست نیست. عبارت را باید بگوییم رأى اعتماد نیاورده.
عبدالله نورى- حاج آقا این را اضافه کردیم.
نایب رئیس (هاشمى رفسنجانى)- بله اینجا اضافه کردیم.
جنتى- آقاى هاشمى من پیشنهاد مى‏کنم که «یا اعلام عدم اعتماد نکرده است».
نایب رئیس (هاشمى رفسنجانى)- نه رأى اعتماد نیاورده است منظور این است، منظوراین است که رأى اعتماد نیاوردند.
جنتى- خوب اعلام عدم اعتماد مى‏کند همین معنا را مى‏رساند.
نایب رئیس (هاشمى رفسنجانى)- اعلام عدم اعتماد نیست.
منشى (یزدى)- در مجلس اعلام یک مفهوم دیگر دارد.
نورى- جناب آقاى هاشمى این سطر اول دیگر اضافه است.
نایب رئیس (هاشمى رفسنجانى)- قبول دارم شما. حالا برگشتید آنجا فعلًا روى این رأى عدم اعتماد داریم بحث مى‏کنیم.
نورى- نه عرض مى‏کنم کل این سطر اضافه است دیگر اصلًا بحث عدم اعتماد و استیضاح و اینها دیگر لازم نیست چون اصول مربوطه‏اش را آوردیم این یک سطر را آورده‏
Majlis:2 Volume:3 Sessions:29-41 Page:1621
بودیم براى این‏که پرهیز از آن جمله‏اى که الان تصویب کردیم داشته باشم. الان که تصویب شد کل این یک سطر دیگر نیست استعفا هیأت وزیران یا هریک از آنان به رئیس جمهور تسلیم مى‏شود، مى‏آید الى آخر ... ولى آنها را دیگر هیچ لزومى ندارد بیاوریم. چون اصول مربوطه‏اش را 87 و 89 و 133 و 136 و ...
حسن حبیبى- بقاى بر سمت را نگفتیم هیچ جا، آقاى هاشمى!
نایب رئیس (هاشمى رفسنجانى)- بله بقاى برسمت را نگفتیم.
حسن حبیبى- بقاى سمت اینجا مطلب است.
نورى- در اصول مربوطه‏اش هست.
حسن حبیبى- در اصول مربوطه‏اش بقاى سمت که نیامده.
منشى (یزدى)- آقاى دکتر با این ترتیبى که الان تصویب شد آن آخرین مصوب را بخوانید. مطلب روشن‏تر مى‏شود. آقایان عنایت بفرمایند.
حسن حبیبى- آخرین مصوب در اصل یکصد و سى و سوم ...
احمد آذرى قمى- اجازه بدهید این یک مسأله جدیدى است حضرت عباسى این مسأله هیچ جور در ذهن ما نبوده است.
نایب (هاشمى رفسنجانى)- آخر حضرت عباسى، حالا حداقلش این است که الان رأى گرفتیم دیگر رأى آورده است.
آذرى قمى- روى این باید بحث بکنیم روشن بشود.
نایب رئیس (هاشمى رفسنجانى)- این چه حرفى است که شما مى‏زنید؟ حالا شما یا در آن جلسه نبوده‏اید و یا در ذهنتان نیست.
آذرى- ما بوده‏ایم ولى این در ذهنمان نیامده است.
مهدى کروبى- خوب عنایت نکردید، گوش ندادید، الان مذاکرات موجود است حالا شما گوش ندادید جرمش با کیست؟ در آنجا نخست وزیر مفصل بحث کرده است.
آذرى قمى- اگر یک کلمه تغییر مجلس صحبت شده من ...
نایب رئیس (هاشمى رفسنجانى)- حالا بگذارید این عبارت را درست بکنیم.
منشى (یزدى)- مرحله نهایى این عبارت عنایت بکنید، آقاى دکتر بفرمایید که مى‏خواهیم ببینیم این‏که داخل کادر آمده است تصور نشود که لازم است مورد تصویب باشد.
حسن حبیبى- اصل یکصد و سى و سوم با این جمله‏اى که قرار شد اضافه کنیم به این ترتیب مى‏شود- «وزرا توسط رئیس جمهور تعیین و براى گرفتن رأى اعتماد به مجلس معرفى مى‏شوند با تغییر مجلس، گرفتن رأى اعتماد جدید براى وزرا لازم نیست. تعداد وزیران و حدود اختیارات هریک از آنان را قانون معین مى‏کند».
نایب رئیس (هاشمى رفسنجانى)- خیلى خوب این را که تصویب کردیم، حالا عبارت اینجا چه مى‏شود؟
حسن حبیبى- اصل یکصد و سى و پنجم، پیشنهاد ما این بود که «وزرا تا زمانى که عزل نشده‏اند و یا بر اثر استیضاح یا درخواست رأى اعتماد مجلس به آنها رأى عدم اعتماد نداده است در سمت خود باقى بمانند».
Majlis:2 Volume:3 Sessions:29-41 Page:1622
پیشنهاد آقاى نورى این است که اصلًا این حذف بشود چون معلوم است که «تا زمانى که عزل نشده‏اند یا بر اثر استیضاح» این را به خاطر آن مطلب آورده بودند حالا که آن مطلب منتفى است خوب معلوم است وقتى که وزیرى استیضاح نشده در سمتش باقى است.
منشى (یزدى)- ى عنى آنجا تصریح شد که با تغییر مجلس نباید رأى اعتماد بگیرند خود به خود تا اینجا دیگر نمى‏خواهد که بر اثر استیضاح.
حسن حبیبى- بلى، اصلًا نظر آقایان با آوردن این عبارت همین بوده است.
نایب رئیس (هاشمى رفسنجانى)- خیلى خوب، حالا اگر کسى مخالف پیشنهاد آقاى نورى هست صحبت. (اظهارى نشد) اگر مخالف نیستید رأى مى‏گیریم؛ عبارت پیشنهادى آقاى نورى را بخوانید.
منشى (حسن حبیبى)- که جملة اول اصلًا حذف بشود «وزرا تا زمانى که عزل یا استیضاح نشده‏اند در سمت خود باقى مى‏مانند» این جمله حذف مى‏شود بعد اصل یکصد و سى و پنج از «استعفاء هیأت وزیران به بعد» شروع مى‏شود.
نورى- آن در اصول خودش آمده است اگر مى‏خواهید توضیح بدهم.
نایب رئیس (هاشمى رفسنجانى)- توضیحش را دادید. آقایانى که موافقند این جمله از این اصل حذف بشود رأى بدهند. (عده کمى رأى دادند) تصویب نشد. خوب باقى باشد تکرار آن جمله است.
حسن حبیبى- خوب آن وقت حالا که باقى مانده آن پیشنهاد ما بشود یا همان که درآن بالا هست؟
منشى (یزدى)- کلمه «استیضاح» به قول حقوقدان‏ها مى‏شود کار شوراى نگهبان یعنى آن ابهام باز دارد، باز بحث مى‏آید باز دو نظر، سه نظر پیدا مى‏شود که این استیضاح کافى نیست.
حسن حبیبى- جناب آقاى یزدى! جمله را مى‏فرمایید چه جورى بشود؟
منشى (یزدى)- خوب حالا آن جمله را بعداً درست مى‏کنیم.
محمد مؤمن- در کمیسیون راجع به این عبارت صحبت شد که «وزرا تا زمانى که عزل یا استیضاح نشده‏اند در سمت خود باقى مى‏مانند» این عبارت با توجه به اصول دیگر قانون اساسى اصلًا درست نیست یعنى دو تا اشکال دارد جناب آقاى دکتر حبیبى هم به طور اجمال فرمودند.
یکى این‏که خود استیضاح را ملاک کأنه کناررفتن گرفته است که درست نیست و دیگر این‏که خوب گفته است «وزرا تا زمانى که عزل یا استیضاح نشده‏اند در سمت خود باقى است».
در صورتى که به مقتضاى اصل یکصد و سى و ششم وقتى نیمى از اعضاى هیأت وزیران تغییر بکند باید مجدداً تقاضاى رأى اعتماد کند اگر مجلس به آن رأى اعتماد نداد از سمت خود کنار مى‏رود یا اگر ابتدائاً طبق اصل هشتاد و هفتم خوش آمد براى محکم کارى تقاضاى رأى اعتماد کرد و به دنبال او رأى نیاورد باز باید کنار برود.
Majlis:2 Volume:3 Sessions:29-41 Page:1623
در صورتى که متقاضى اطلاق این عبارت، این است که تا استیضاح یا عزل نشده در سمت خودش باقى مى‏ماند روى این جهت کمیسیون عبارت را طورى خواست تنظیم بکند که آن موارد را هم بگیرد با آن مواردى را هم که تقاضاى رأى اعتماد کرده و رأى نیاورده آنجا هم از سمت خود کنار مى‏رود با این‏که این اصل مى‏گوید از سمت کنار نمى‏رود. براى این‏که تناقض هم به عبارت دیگر از بین برود این پیشنهاد را ذکر کردیم.
منشى (یزدى)- خوب پیشنهاد اول این شد که شماره اصول ذکر بشود بعد باز خلاصه‏تر شد که این‏طور ذکر است.
نایب رئیس (هاشمى رفسنجانى)- حالا آن تعبیر رأى عدم اعتماد را چه بنویسیم؟
ى کى از اعضاء- اصل هشتاد و هفتم نمى‏خواهد بگوید رأى اعتماد داده بشود. رأى عدم اعتماد داده نشود.
نایب رئیس (هاشمى رفسنجانى)- آخر رأى به عدم اعتماد که نمى‏دهند پس آقایان توجه بکنید پیشنهاد اصلاحیه کمیسیون را مى‏خواهیم به رأى بگذاریم.
طاهرى خرم آبادى- رأى اعتماد پس چه شد؟
نایب رئیس (هاشمى رفسنجانى)- گفتند اصلاح شده اینها چون در قانون اساسى قبلى هم همین جور بوده این اصلاح را قبول کردیم. آقایانى که با این اصلاح عبارتى کمیسیون موافق هستند رأى بدهند. (اکثر رأى دادند) تصویب شد.
خزعلى- آقاى هاشمى. ضمیر جمعى که اینجا مفرد آوردید، ضمیر جمع آورده بشود بهتر است.
نایب رئیس (هاشمى رفسنجانى)- عیب ندارد حرفى نداریم آقاى خزعلى مى‏گویند ضمیر جمعى که اینجا مفرد آید ضمیر جمع بیاورید. شما این قبول دارید؟ (اظهارى نشد) اشکالى ندارد ضمیر جمع مى‏آوریم.
منشى (حسن حبیبى)- درست است حاج آقا جمع مى‏بندیم یعنى عبارت این‏طور مى‏شود: «رئیس جمهور مى‏تواند براى وزارتخانه‏هایى که وزیر ندارند حداکثر براى مدت سه ماه سرپرست تعیین کند».
اصل یکصد و سى و ششم.
 «رئیس جمهور مى‏تواند وزرا را عزل کند و در این صورت باید وزیران جدید از مجلس رأى اعتماد بگیرند و در صورتى که پس از ابراز اعتماد مجلس به دولت نیمى از هیأت وزیران تغییر نماید باید مجدداً از مجلس شوراى اسلامى براى هیأت وزیران تقاضاى رأى اعتماد کند» که برخى ازجملات حذف شده که در آن ...
محمد مؤمن- کمیسیون پیشنهادى در این اصل نداده.
منشى (حسن حبیبى)- بلى کمیسیون دراین اصل پیشنهاد نداده‏
نایب رئیس (هاشمى رفسنجانى)- خیلى خوب در این اصل چون پیشنهادى نیست از این عبور بکنیم.
هاشمیان- اگر رئیس جمهور زمانش تمام شد چه؟
Majlis:2 Volume:3 Sessions:29-41 Page:1624
نایب رئیس (هاشمى رفسنجانى)- خوب رئیس جمهور بعد، باید انتخاب بشود.
هاشمیان- مى‏دانم این وزرایى که هستند باقى هستند؟
منشى (یزدى)- تا آمدن رئیس جمهور بعد، بله باقى هستند ولى رئیس جمهور بعد که آمد باز باید رئیس جمهور جدید معرفى کند. چون دیگر این را نخواستند بگویند گفتند مجلس وقتى تغییرکرد مى‏مانند ولى رئیس جمهور وقتى تغییر کرد چون توسط او معرفى شده و یکى از وظایف رئیس جمهور این است که وزرایش را به مجلس معرفى بکند.
نایب رئیس (هاشمى رفسنجانى)- در این خصوص از کمیسیون پرسیدیم گفتند این روشن است حالا اگر اینها روشن نیست باز روشن بکنیم. کمیسیون گفت «رئیس جمهور پس از انتخاب باید معرفى بکند».
منشى (یزدى)- اصلًا این در وظایف رئیس جمهور تصریح شده که معرفى وزرا به مجلس.
نایب رئیس (هاشمى رفسنجانى)- گفتند پس از انتخاب باید این کارها را انجام بدهد معنایش این است.
آذر قمى- آقاى هاشمى در این اصل شما تغییر مجلس را که نیاوردید.
منشى (یزدى)- تغییر مجلس در اصل صد و سى و سوم ذکر شد و ذیل آن اضافه شد.
نایب رئیس (هاشمى رفسنجانى)- از این هم عبور مى‏کنیم.
منشى (حسن حبیبى)- اصل یکصد و سى وهفتم «هریک از وزیران مسؤول وظایف خاص خویش در برابر رئیس‏جمهور و مجلس است و در امورى که به تصویب هیأت وزیران مى‏رسد مسؤول اعمال دیگران نیز هست» که کلمات «رئیس جمهور» و «برابر» اضافه شده و کلمه «ولى» هم به «و» تغییر پیدا کرده. کمیسیون هم در این اصل پیشنهادى ندارد. حالا از اصول صد و هفت به بعد هست اگر که مصلحت مى‏دانید بحث کنیم.
نایب رئیس (هاشمى رفسنجانى)- اگر آقایان حالا مى‏خواهید از وقت استفاده کنیم روى آن اصولى که کمیسیون کار نکرده روى آنها کار بکنیم؟
هاشمیان- شما تغییر آیین‏نامه مى‏دهید الان ماده 27 را باید ...
منشى (یزدى)- خوب مهم نیست وقتى جمع قبول کردند تغییر آیین‏نامه است، دو سه بار تا حالا این کار را کردید یعنى خود جمع قبول کردند این کار را بکنند.
نایب رئیس (هاشمى رفسنجانى)- البته یک نکته‏اى فقط هست معلوم مى‏شود که مطلب خام که اینجا مطرح مى‏شود بحث‏هاى این چنینى مى‏کنیم.
منشى (یزدى)- اگر تو کمیسیون باشد پخته‏ترمى‏شود.
موسوى خوئینى‏ها- حاج آقا امروز که اینها را تمام نمى‏کنیم فردا صبح روى این اصول باقى‏مانده کمیسیون کار بکند براى بعد از ظهر بیاورد.
نایب رئیس (هاشمى رفسنجانى)- فردا بعد ظهر جلسه داشته باشیم.
منشى (یزدى)- حاج آقا هاشمى اگر موافق باشید یکى دو تا بحث‏هاى محتوایى که در پیشنهادها شده‏است از وقت استفاده کنیم مطرح بکنیم.
منشى (حسن حبیبى)- پیشنهاد سپاه است و چند تا پیشنهاد دیگر هم هست.
نایب رئیس (هاشمى رفسنجانى)- بد نیست.
منشى (یزدى)- کلمه مثلًا ولایت مطلقه که مطرح کردند.
Majlis:2 Volume:3 Sessions:29-41 Page:1625
ى کى از اعضاء- آقاى هاشمى! همین پیشنهادها هم برود در کمیسیون پخته بشود بهتر است.
نایب رئیس (هاشمى رفسنجانى)- تو کمیسیون پخته بشود خوب عیبى ندارد. بعداً بحث بکنیم.
منشى (یزدى)- نه دیگر مثلًا همان کلمه ولایت مطلقه که دو تا پیشنهاد رویش داده این بحث محتوایى است باید تصمیم بگیریم.
نایب رئیس (هاشمى رفسنجانى)- اگر در کمیسیون پخته بکنند بیاورند بهتر است. روى اینها فردا بحث مى‏کنیم.
منشى (یزدى)- بسیار خوب، پس جلسه را تعطیل مى‏کنیم؟
نایب رئیس (هاشمى رفسنجانى)- اگر آقایان دیگر حرفى ندارند جلسه را ختم کنیم.
اسدالله بیات- ما بحث کلى داشتیم.
نایب رئیس (هاشمى رفسنجانى)- روى چه بحث داشتید؟
اسدالله بیات- مى‏خواستیم بعد از تنفس در رابطه با امنیت ملى بحث بکنیم.
عمید زنجانى- قابل تجدید نظر اگر هست مى‏شود بحث کرد، اگر قابل تجدید نظر نیست بحث رویش نمى‏کنیم.
نایب رئیس (هاشمى رفسنجانى)- ما بحث پیشنهاد جدید را نبستیم به دلیل این‏که مبادا تقویت مصلحت بشود یعنى تا فردا پیشنهاد جدیدى براى اصولى که از آن عبور نکرده‏ایم اگرآقایان مى‏خواهند بدهند مى‏پذیریم، البته جلسه باید تصویب کند یعنى جلسه باید پیشنهادتان را تصویب کند تا وارد بحث بشویم. پس اگر پیشنهادى دارید بدهید جلسه فردا را بگذاریم به خاطر این‏که یک جلسه کامل باشد.
حسین هاشمیان- پیشنهاد شد ولى رأى نیاورد.
نایب رئیس (هاشمى رفسنجانى)- آن رأى نیاورد.
منشى (یزدى)- شما جلسه فردا را براى کار کمیسیون بگذارید
نایب رئیس (هاشمى رفسنجانى)- پس آقایان، فردا ما ساعت چهار جلسه داریم و ان شاء الله آخرین جلسه ما است. جناب آقاى مهدوى، جناب آقاى امامى اجازه بدهید این را بگوییم فردا ظاهراً آخرین جلسه هست هر یک از آقایان که احساس مى‏کنند یک مطلب مهم و قابل توجهى براى اصلاح دارند بیاورند، اگر جلسه قبول کرد ما مطرح مى‏کنیم.
3- پایان جلسه‏
رئیس (مشکینى)- ختم جلسه اعلام مى‏گردد.
 (جلسه 10/ 18 پایان یافت)

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1627
 جلسه چهلم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و پانزده دقیقه دوشنبه نوزدهم تیرماه 1368 هجرى شمسى برابر با ششم ذیحجه 1409 هجرى‏
قمرى ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلات آیاتى از کلام الله مجید
2- دنباله بررسى و تنظیم اصول مصوب قانون اساسى‏
3- پایان جلسه و تاریخ تشکیل جلسه آینده‏
Majlis:2 Volume:3 Sessions:29-41 Page:1628
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور 18 نفر جلسه رسمى است دستور جلسه را اعلام بفرمایید.
منشى (حسن ابراهیم حبیبى)- بسم الله الرحمن الرحیم. دستور چهلمین جلسه عمومى شوراى بازنگرى قانون اساسى بعد از ظهر دوشنبه نوزدهم تیرماه 1368 مطابق با ششم ذیحجه 1409.
دنباله رسیدگى به گزارش هیأت بررسى و تنظیم اصول مصوب.
رئیس- کلام الله مجید را تلاوت بفرمایید.
 (حجت الاسلام عبدالله نورى چند آیه از سوره المائده را به قرار ذیل تلاوت کردند).
 اللهم صل على محمد و آل محمد

 اعوذ بالله من الشیطان الرجیم‏

 یا أَیهَا الَّذِینَ آمَنُوا کُونُوا قَوَّامِینَ لِلَّهِ شُهَدَاءَ بِالْقِسْطِ وَلا یجْرِمَنَّکُمْ شَنَآنُ قَوْمٍ عَلَى أَلا تَعْدِلُوا اعْدِلُوا هُوَ أَقْرَبُ لِلتَّقْوَى وَاتَّقُوا اللَّهَ إِنَّ اللَّهَ خَبِیرٌ بِمَا تَعْمَلُونَ* وَعَدَ اللَّهُ الَّذِینَ آمَنُوا وَعَمِلُوا الصَّالِحَاتِ لَهُمْ مَغْفِرَةٌ وَأَجْرٌ عَظِیمٌ* وَالَّذِینَ کَفَرُوا وَکَذَّبُوا بِآیاتِنَا أُولَئِکَ أَصْحَابُ الْجَحِیمِ* یا أَیهَا الَّذِینَ آمَنُوا اذْکُرُوا نِعْمَةَ اللَّهِ عَلَیکُمْ إِذْ هَمَّ قَوْمٌ أَنْ یبْسُطُوا إِلَیکُمْ أَیدِیهُمْ فَکَفَّ أَیدِیهُمْ عَنْکُمْ وَاتَّقُوا اللَّهَ وَعَلَى اللَّهِ فَلْیتَوَکَّلِ الْمُؤْمِنُونَ* صدق الله العلى العظیم‏

 (حضار صلوات فرستادند)

 «از آیه 8 تا 11 سوره مائده»
رئیس- طیب الله. دستور جلسه بفرمایید.
2- دنباله بررسى و تنظیم اصول مصوب قانون اساسى.
منشى (حسن ابراهیم حبیبى)- بسم الله الرحمن الرحیم. امروز در جلسه هیأت اصولى که توسط کمیسیون محترم رهبرى و خبرگان رهبرى و مجمع تشخیص مصلحت تصویب شده بود و در جلسه شورا هم به تصویب رسیده بود بحث شد و الحمد لله تمام شد. دو تا نکته است: یکى این‏که ما در آنجا یک اصل 111 مکرر داشتیم و یکى هم مجمع تشخیص مصلحت که باید براى آن جا پیدا مى‏کردیم خوشبختانه توانستیم اصل 112 را از محلش برداریم و ذیل اصل یکصد و هفت بگذاریم و اصل 111 مکرر را هم ذیل اصل 111 قرار دادیم در نتیجه از اصول 107 تا 112 همه اصول جا پیدا کرد و مجمع تشخیص مصلحت هم آخرین اصل قسمت رهبرى قرار گرفت.
حالا با اجازه شما متن اصل را مى‏خوانم:
اصل یکصد و هفتم: پس از مرجع عالى‏قدر تقلید و رهبر کبیر انقلاب جهانى اسلام و بنیان‏گذار جمهورى اسلامى ایران حضرت آیت الله العظمى امام خمینى قدس سره که از طرف اکثریت قاطع مردم به مرجعیت و رهبرى شناخته و پذیرفته شدند تعیین رهبر به عهده خبرگان منتخب مردم است. خبرگان رهبرى درباره همه فقهاء واجد شرایط مذکور در اصول پنجم و یکصد و نهم بررسى و مشورت مى‏کنند. هرگاه یکى از آنان را اعلم به احکام و موضوعات فقهى یا مسائل سیاسى و اجتماعى یا داراى مقبولیت عامه یا واجد برجستگى خاص در یکى از نکات مذکور در اصل یکصد و نهم تشخیص دهند او را به رهبرى انتخاب مى‏کنند و در غیر
Majlis:2 Volume:3 Sessions:29-41 Page:1629
این صورت یکى از آنان را به عنوان رهبر انتخاب و معرفى مى‏نمایند. رهبر منتخب خبرگان ولایت امر و همه مسؤولیت‏هاى ناشى از آن را بر عهده خواهد داشت.
رهبر در برابر قوانین با سایر افراد کشور مساوى است.
این قسمت (رهبر در برابر قوانین با سایر افراد کشور مساوى است) از اصل یکصد و دوازدهم اخذ شده در آنجا اعضاء شوراى رهبرى که مى‏باید حذف مى‏شد، حذف شد و بقیه اصل هم در ذیل این اصل قرارگرفته.
منشى (محمد یزدى)- عنایت بفرمایید یک پیشنهاد 5- 6 امضایى هست که در این عبارت «ولایت امر و همه مسؤولیت‏هاى ناشى از آن را» توصیفى براى این ولایت ذکر کنند و عبارت به این صورت بشود که: «ولایت مطلقه امر و همه مسؤولیت‏ها» یک وصف این‏جا اضافه بشود این پیشنهاد به امضاء جمعى رسیده است.
نایب رئیس (هاشمى رفسنجانى)- این پیشنهاد را قبلًا داده بودند که ما مطرح نکردیم و گفتیم در شورا سوم مطرح بشود حالا آقایان این پیشنهاد جدید است. البته از نظر من جدید نیست ... خوب یکى از پیشنهاددهندگان توضیح بدهند.
محمد دانش‏زاده (مؤمن)- این ولایت مطلقه امر، در کمیسیون هم مطرح شد و پیشنهاد کردند با توجه به این‏که بسیارى از برادران شورا، نظرشان این است که از اصل یکصد و هفتم «ولایت مطلقه» استفاده مى‏شود و اصل یکصد و دهم عمده وظایف را شمرده بنابراین این یک مطلب جدیدى نیست که اگر ما کلمه «مطلقه» را این‏جا مطرح بشود.
نایب رئیس (هاشمى رفسنجانى)- ما هم نظرمان این بودکه استفاده مى‏شود و نیازى به ذکرش نیست استفاده مى‏شود ولى بعد که آقایان اصرار کردند که باید بشود خوب من هم همین‏طور فکرکنم.
میرحسین موسوى- آقاى هاشمى! کمیسیون رأى داده یا نداده؟
نایب رئیس (هاشمى)- رأى نداده اول باید جلسه رأى بدهد که این در دستور بیاید وقتى که در دستور آمد این احتمال جدید بودنش براى بعضى‏ها هست.
رئیس- آقاى هاشمى! مسأله رهبرى که رأى نمى‏خواهد.
نایب رئیس (هاشمى)- حالا ضررى ندارد چون اگر بنا شد در نهایت رأى بیاورد، آمدنش هم این‏جا مى‏آید، چرا شبهه درست بکنیم آقایان که موافقند این پیشنهاد در دستور بیاید دستشان را بلند کنند (اکثر جمعیت حاضر دست بلند کردند) رأى آورد. خوب روى این که دفاع شد مخالف، موافق صحبت کنند. (اظهارى نشد) پس کسى نمى‏خواهد مخالف صحبت بکند و من هم که مى‏خواستم به عنوان موافق صحبت بکنم دیگر صحبت نمى‏کنم. پس باید رأى بگیریم یک کلمه «مطلقه» بعد از کلمه «ولایت امر» بیاید ...
آذرى قمى- آقاى هاشمى! عبارت این جور بشود: «ولایت رهبر منتخب خبرگان مطلق و مسؤولیت‏هاى ناشى از آن ...»
رئیس- نه «ولایت مطلقه رهبرى».
Majlis:2 Volume:3 Sessions:29-41 Page:1630
آذرى قمى- این را که من گفتم بهتر است.
نایب رئیس (هاشمى رفسنجانى)- حالا پیشنهاد این است- «مطلقه امر ...»
منشى (محمد یزدى)- پیشنهاد مکتوب این‏جا هست که این کلمه «مطلقه» بعد از کلمه «ولایت» بیاید که عبارت این طور بشود- «ولایت مطلقه امر و همه مسؤولیت‏هاى ناشى از آن بر عهده او خواهد بود.
نایب رئیس- حالا روى لفظ بحث دارید یا براى ولایت مطلقه امر رأى بگیریم؟
میرحسین موسوى- آقاى هاشمى! از جناب آقاى مشکینى درخواست مى‏کنم که از نظر شرعى براى من توضیح بدهند چون من مجتهد نیستم و مى‏خواهم تکلیف شرعى خودم را بفهمم نگذاشتن این، این‏جا خلاف شرع است یا واجب است که باید بگذاریم؟
نایب رئیس (هاشمى)- آقاى مشکینى بفرمایید.
مشکینى- بسم الله الرحمن الرحیم. من از جناب آقاى نخست‏وزیر تشکر مى‏کنم که این سؤال را کردند. من هم که مى‏خواستم به عنوان موافق صحبت بکنم براى حل مسأله شرعى بود. عرض کنم اشکالى نیست در این‏که ولى امر رهبر، ولایت مطلقه دارد. مراد از ولایت مطلقه همان ولایتى است که امام بر جامعه دارد و آن ولایتى که امام دارد آن نحوه در ذهن کسى شاید باشد که به تمام شؤون خاصه مردم هم ولایت داشته باشد این نیست. حدود آن ولایتى که امام نسبت به مردم دارد مأخوذ از علت آن ولایت است. علت ولایت او عبارت از این است که او مأمور است جامعه را به نحو احسن تدبیر و اداره کند جامعه را به نحو احسن باید ولى امر اداره کند ادره جامعه به نحو احسن موقوف است به این‏که او بر نفوس و اموال جامعه ولایت داشته باشد براى این‏که «لا یعقل» شما فرزندانتان را خوب اداره بکنید اما نسبت به خود آنها و اموال آنها تسلطى نداشته باشد. ولایت مطلقه در این‏جا معنایش این است که امام یا ولى امر نایب امام در زمینه اداره کامله جامعه به چه نحو و چه مقدار تسلط و ولایت بر نفوس و اموال دارد او را ولایت مطلقه مى‏گویند و این را باید داشته باشد و این غیر از این است که برود در خانه کسى نان کسى را بخورد و لباس کسى را بپوشد زیرا که آن جز تدبیر نیست. مگر این‏که یک وقتى اداره جامعه و نظام به تصرف در مال خاص کسى توقف داشته باشد. مثلًا اگر بخواهند این‏جا خیابان نکنند ناراحتى دارد باید خیابان بکشند و خانه کسى را خراب بکنند. آنجا تسلط بر موضوع خاص در مسیر آن اداره تامه واقع مى‏شود و به هرحال در فقه ما مسلماً ثابت است که ولى امر و نایب امام آن ولایتى که امام نسبت به نفوس و اموال دارد آن را ولى امر هم دارد.
از نظر فقهى کسانى که به ولایت فقیه قائل هستند این مقدار ولایت را مى‏گویند.
ما در این‏جا از این ولایت مى‏بینیم که تمام این ولایت بر فقیه ثابت نشده زیرا که شما در این‏جا وظایف خاصى ذکر کرده‏اید. 10- 12 وظیفه و اختیارات براى فقیه ذکر کرده‏اید و شما در اصول فرموده‏اید که عدد مفهوم دارد یعنى ولایت همین‏ها هست نه بیشتر و نه کمتر. اگر بگوید «اکرم عشرة رجال» معنایشان است که نه کم و نه زیاد. بنابراین این مقدار که ذکر شده مفهوم دارد و مازاد و ما نقص را دیگر شامل نمى‏شود.
در آن اصل پنجم هم گفته شده است به این‏که ولایت امر و امامت امت مال فقیه است‏
Majlis:2 Volume:3 Sessions:29-41 Page:1631
آن مطلق است و این مقید است به اطلاق او نمى‏شود تمسک کرد زیرا که این تقیید را مقید مى‏کند پس ولایت فقیه منحصر مى‏شود به همین جا که ذکرشده است بنابراین در آینده اگر یک دولت ناجورى پیدا شد و جلو تمام ائمه جمعه را گرفت و مزاحم شد وگفت که شما حق دخالت ندارید آنها بگویند ما از طرف رهبر منصوبیم. یک نهاد با این عظمت و با این شکوه و با این نحو مى‏رود جلو او را مى‏گیرد مى‏گوید قانونى نیست و مى‏گویند ما را ولى امر نصب کرده مى‏گوید ولى امر وظایفش روشن است خوب آن چند تا وظیفه‏اى است که در قانون آمده نسبت به این مسأله که الان ولى امر وظایفش روشن است خوب آن چند تا وظیفه‏اى است که در قانون آمده نسبت به این مسأله که الان ولى این کار را بکنید (نصب ائمه جمعه) خوب این‏که در قانون نیامده پس ممکن است جلو این مطلب به این عظمت را بگیرد ما آن دفعه از آقایان درخواست کردیم و حالا هم همین را عرض مى‏کنم. ما مى‏گوییم شما در قانون اساسى یک عبارتى را بیاوریدکه این معنا را ایجاب بکند و این معنا را برساند. ما معتقدیم که بلااشکال فقیه ولایت مطلقه دارد. ما مى‏گوییم در قانون‏تان یک عبارتى را بیاوریدکه بر این معنا اشاره بشود محدود نکنید.
بعضى از دوستان گفتند که ما با ولایت مخالف نیستیم قولًا مخالف نبود امّا عملًا دیدیم که رأى ندادند و مخالف شد. پس بنابراین غرض ما از این مطلب این است: ما مى‏خواهیم شما عبارتى در قانون اساسى ذکر بفرمایید که به هدف ما که ولایت مطلقه فقیه است و این مذاکرات هم از مصادیق آن است اشاره کرده باشید و یکى از مواردش که به عقیده من مى‏تواند تأمین بکند همین است. اگر در همین جا بگویید رهبر منتخب خبرگان «ولایت مطلقه امر و همه مسؤولیت‏هاى ناشى از آن را بر عهده خواهد داشت» این غرض ما تأمین مى‏شود.
به هر حال من از نظر شرعى از این ناراحت بودم که ما چون معتقدیم براى فقیه، یک چنین ولایتى ثابت است چرا در قانون اساسى این را بیان نکنیم؟ درخواست ما این است و با این هم تأمین مى‏شود. والسلام.
عبدالله نورى- چیزى که الان مطرح است واقعاً این باید براى ما در قانون اساسى روشن بشود. بالأخره در اصل 110 آن اختیارات چه نوع اختیاراتى است اگر اختیارات ناشى از ولایت فقیه است پس آنها را حذفش بکنیم یعنى بگوییم ولایت مطلقه همه‏اش حذف اگر نه ناشى از چیز دیگر است آن را ما بدانیم یعنى ما مى‏خواهیم بفهمیم از این به بعد بالأخره قانون اساسى اجرا مى‏شود یا ولایت مطلقه فقیه؟ مى‏خواهیم روشن بشویم.
نایب رئیس (هاشمى رفسنجانى)- این قاعدتاً دو تا است- آنها را که در اصل یکصد و دهم گذاشتیم آنها چیزهایى است که خود فقیه متصدى است. سایر امور هم ... (عبدالله نورى- مستندش هست) نه آن دیگر با مشروعیتى که از فقیه مى‏گیرند از طریق دولت قوه قضائیه بقیه مسائل دارد اجرا مى‏شود چون در یکى از اصول داریم که اعمال ولایت فقیه از این طریق خواهد بود. این مطلقه در آن مسیر مى‏رود یعنى همان‏ها را دارد انجام مى‏دهد قاعدتاً یعنى مفهوم این اصل این است که اگر بعداً ولى فقیه یک جا خواست مستقیماً بیاید دخالت بکند همین کارى را که امام مى‏کردند یعنى یک دفعه مى‏آمدند مى‏گفتند که این وزیر را بگذارید به نخست‏وزیر اجازه مى‏دادند بدون توافق مجلس مثلًا چنین کارى را بکنند یا این پول را برداریم یا این پول را بگذاریم. این تصمیمات با این کلمه «مطلق» که گذاشتیم دیگر در قانون اساسى مبنا پیدا مى‏کند. این منظور این است (عبدالله نورى- همین دیگر یعنى این‏که‏
Majlis:2 Volume:3 Sessions:29-41 Page:1632
کارى دیگر نخست‏وزیر ندارد) آنها مسؤولیت است خوب ما گفتیم فلان فرمانده را نصب بکندآن باید نصب بکندآن جداگانه است این مطلق مى‏خواهد این را برساند.
توسلى- آخر صحبت آقاى مشکینى این بود که اگر ما در یک بحران قرار گرفتیم و به این چیزهایى که ذکر شد مبتلا شدیم که اینها را بیاوریم پس معلوم مى‏شود آنها چیزهایى است که مربوط ... این در بیان آقاى مشکینى بود.
آذر قمى- نه، حرف ایشان همین است. چون توهم این معنا بشود که مفهوم دارد ما براى این مفهوم و این توهم نشود این‏جورى ...
توسلى- پس اگر ما مطلق گذاشتیم همه اینها اشتراک هست پس آنها اگر نبود هم نبود. پس مى‏توانیم حذفش بکنیم.
آذرى قمى- حرف آقاى هاشمى این است. مى‏گویند ولى فقیه فقط نصب فرماندهى ...
توسلى- آخر ما معتقدیم که همه کارى براى ولى فقیه است این ولایت دارد.
نایب رئیس- ببینید! منظور این است: آنهایى که تعیین شده، آنها به عهده ولایت فقیه است یعنى فرمانده را باید نصب بکند، رئیس صدا و سیما را باید نصب بکند، حکم رئیس جمهور را تنفیذ بکند آنهایى که آنجا داریم سر جاى خودش است کل نظام هم با ولایت فقیه دارد کار مى‏کند یعنى مشروعیتش را از ولایت فقیه مى‏گیرد که ولایت فقیه دارد از این طریق عمال مى‏شود. معناى این مطلق را مى‏گذاریم این است که محدود به آن 10- 11 تا نیست مى‏تواند در هر جا از بالاى سر بیاید و بگوید این کار بشود یا نشود.
توسلى- من اشکالم به این است که با این بیان آقاى مشکینى ایشان فرمودند که ما ناراحت بودیم از این مسأله‏اى که محدود کرده بودند برگرداندیم و آن را ذکر کردیم.
نایب رئیس (هاشمى)- شما مى‏گویید آن را برداریم تا درست بشود اصلًا آن مسؤولیت‏ها را به عهده ...
توسلى- این در ولایت مطلقه هست.
نایب رئیس- یعنى فرماندار را به عهد چه کسى بگذاریم؟
آذرى قمى- بلى مسؤولیت‏ها را به عهده چه کسى بگذاریم؟
حسن حبیبى- هیچى دیگر خودش هست ولایت مطلقه هست.
محمد یزدى- این‏که قبلًا صحبت شد انحصار از این طرف است همه این فهم این اعمال حتماً مال فقیه است و غیر فقیه مى‏تواند متصدى باشد ..
مهدوى کنى- من رأى موافق مى‏دهم نه این‏که بگویم مخالفم البته این فهم خودم بود مى‏خواستم بگویم آقاى مشکینى بیانشان این جورى است.
نایب رئیس- خوب مى‏خواهید در مورد این یک مخالف و یک موافق صحبت بکنند؟ آقاى یزدى موافقند آقاى موسوى مخالف آقاى موسوى بفرمایید.
موسوى خوئینى‏ها- در این‏جا دو تا مقوله بحث است: یکى این‏که آیا به حسب موازین فقهى ولایت مطلق است یانه؟ که حضرت امام رضوان الله تعالى علیه در آن نامه‏اى که مرقوم فرموده بودند آنجا به صراحت نظر مبارک خودشان را فرموده بودندکه ولایت مطلق است بعد مثال‏هایى زده بودند و بعد هم فرموده بودند مطلب بالاتر از اینها است‏
Majlis:2 Volume:3 Sessions:29-41 Page:1633
و دیگر چیزى نفرموده بودند. این یک بحث جدایى است. صحبت این است که این جمله را در قانون اساسى بیاوریم یا نیاوریم. من مى‏کنم الان بحثى که ما باید بکنیم این است که آیا در قانون اساسى بیاید یا نیاید نه این‏که آیا ولایت فقیه ولایت مطلق است یا نیست. خوب بعضى از آقایان فقهاء اصلًا نظرشان غیر از آن چیزى است که الان در این جمع و در نظام حکومت اسلامى بحث این است اصلًا چنین ولایتى را نه مطلقش و نه حتى در این حدى که در قانون اساسى ما الان هست ... بعضى‏ها هم نظرشان این است که هم ولایت دارد و هم مطلق است این‏جا فکر نمى‏کنم آن بحث مطرح است. بحث این است که آیا در قانون اساسى بیاید یا نه؟ اگر این جمله در قانون اساسى بیاید معنایش این است که بقیه اصول که به عنوان اصول قانون اساسى هست و نظام سیاسى و ادارى جامعه را بر این بنا نهاده‏ایم و از مردم هم براى رأى مى‏خواهیم یک اصلى را در همین جا در کنار این اصل که این نظام را در حکومت اسلامى به این شکل الان ترسیم کردیم و تصویرى به مردم ارایه مى‏دهم که جمهورى اسلامى است و قواى کشور قواى سه‏گانه است مجلس داریم قانون‏گذارى مى‏کند دولت داریم قوه قضائیه داریم با این شیوه‏اى که در این قانون اساسى آمده این اصل معنایش این است که هیچ یک از این اصول دیگر ثباتى ندارد.
ممکن است کسى بگوید که خوب هیچ وقت ولى فقیه ما، ولى امر حالا یا در آینده چنین کارى نخواهدکرد در عمل چنین کارى خواهد کرد یا نخواهد کرد؟ این یک بحث است اما این‏که این اصل در قانون اساسى بیاید در کنار سایر اصول چه معنایى مى‏دهد معنایش این است که مردم این قانون اساسى که ما داریم و این نظام حکومتى که گفته‏ایم این ولى امر مى‏تواند این را هم به هم بزند در حقیقت شما به یک اصل رأى مى‏دهید و آن این است که در نظام اسلامى همه امور به دست ولى امر است و ولایت او هم مطلق است. هر چیزى را هر زمانى مصلحت دید مى‏تواند تغییر بدهد و آن کار را مى‏تواند تغییر بدهد و آن کار را مى‏تواند انجام دهد معناى این این است و آقاى مخبر کمیسیون شماره یک هم در آن جلسات قبلى این مطلب را داشتند که کمیسیون هم به همین معنا معتقد بودکه ولایت مطلق است منتها این را ما در قانون اساسى بیاوریم به این رأى نداده بودند نه این‏که در اصلش اشکال داشتند گفتند این در قانون اساسى بیابد خلاصه آنهایى که بر مى‏دارند این قانون اساسى را تفسیر و تحلیل مى‏کنند مى‏گویند در حکومت اسلامى اینها گفته‏اند تمام ازم امور به دست یک نفر است «یفعل ما یشاء» بلى البته چون ولى امر عادل است عدالتش در حد بسیار بالا است هیچ وقت به ضرر جامعه هیچ کارى انجام نخواهد داد و اگر یک وقتى کارکرد بر مبناى هواى نفس خود به خود از آن مقامش معزول مى‏شود این حرف پیش ما حرف درستى است اما خلاصه مردم و دنیا برداشتشان این خواهد شدکه ما تمام امور را در اختیار یک فرد قرار داده‏ایم حکومت فرد است با این‏که قانون اساسى هم داریم اما آن فرد هم مى‏تواند قانون اساسى را تغییر بدهد و هم هر چیز دیگرى که براساس قانون اساسى تنظیم مى‏شود یعنى قوانین عالى کشور را مجلس قانون‏گذارى مى‏کند مشروعیتش بر این است که ولى امر اجازه داده و لذا مى‏تواند قانون را خود ولى امر بدون مجلس نسخش بکند خود مجلس را منحل بکند تعداد نمایندگان را کم و زیاد بکند. بعضى اوقات بگوید اصلًا مجلس نمى‏خواهیم. هرکارى را او برخلاف قانون اساسى مى‏تواند ا نجام بدهد و تمام اصول را مى‏تواند تغییر بدهد. آیا مصلحت است که ما در قانون اساسى چنین تأویلى بیاوریم.
Majlis:2 Volume:3 Sessions:29-41 Page:1634
که این برداشت‏ها بشود یا نشود؟ کل قضیه از اول هم بحثش این بوده من به این جهت و به این جهات موافق نیستم که در قانون اساسى تعبیر به این شکل بیاید و نظر من این است که درآن مواردى که لازم مى‏شود هم چنان‏که حضرت امام رضوان الله تعالى علیه انجام مى‏دادند از همان اصل پنجم یک تعبیر دارد اعتقاد من این است که کاملًا از آن استفاده مى‏شود آنجا گفته شده است «و همه مسؤولیت‏هاى ناشى از آن» من خیال مى‏کنم براى این‏که اگر گاهى در مواقعى ولى امر واقعاً مصلحت جامعه بود یک کار انجام بدهد ضرورت اقتضا کرد انجام مى‏دهد و با همان جمله هم مى‏رویم مقابله با کسانى که بخواهند نق بزنند که مثلًا چرا برخلاف قانون اساسى عمل شده؟ همان کلمه کافى است تا به حال هم بوده و از قبل هم بوده.
نایب رئیس (هاشمى رفسنجانى)- آقاى یزدى بفرمایید.
محمد یزدى- به این ترتیب سخنى در اصل مبنا نیست که ولایتى که براى فقیه ثابت است مطلق است مقید نیست. به موردى دون مورد. بحثى در این‏که این ولایت مطلق براى فقیهى که حاکم هست و به طور رسمى مسؤولیت را به عهده گرفته. نمى‏شود مقید کرد نداریم. فقط بحث این است که در قانون اساسى آوردن ممکن است برداشتى از آن بشود یا مردم چنین و چنان بگویند. ظاهراً نگرانى آقایان و یا استدلالى که جناب آقاى مشکینى داشتند بر این است که این مبنا را به چه نحوى باید بفهمان و خوب قبلًا هم این‏جا بحث شد من خودم هم عرض مى‏کردم که اصل یکصد و دهم هم انحصار از طرف مواردى است که ذکر شده است یعنى این موارد به عهدى فقیه است که نه فقیه فقط این موارد را انجام مى‏دهد.
اما همین‏طورکه ملاحظه فرمودید خوب این نحوه استفاده و برداشت مورد اختلاف نظر است و بعضى‏ها خواهند گفت که رقم و عدد و شماره دارد و معنایش این است که غیر موارد نمى‏تواند کارى بکند. در حالى که خوب مبنا این است که مى‏تواند کارى بکند.
مسأله این است که حضرت امام زاید بر مواردى که در قانون اساسى ذکر شده بود در مواردى که لازم مى‏دانستند اقداماتى مى‏فرمودند گوشه وکنار گفته مى‏شد که این خلاف قانون اساسى است و این نقض قانون اساسى است و ایشان قانون اساسى را نقض کرده‏اند حتى بعضى جاها با یک تعابیر سریع‏تر و تندترى مى‏گفتند. وقتى ایشان در زمان حیات خودشان قانون اساسى را نقض بکنند پس دیگر چه اعتبارى براى قانون مى‏ماند در حالى که این جور نیست ما معتقد بودیم که نقص قانون اساسى نیست و مفاد اصل پنجم هم همین است که این اختیار را دارند الان این‏که صریح نیست براى رفع این ابهام که وقتى مبناى ما بر این است که فقیه مى‏تواند این کارها را بکند اگر این توصیف مطلق را براى ولایت ذکر بکنیم آن موردى که زائد بر مذکورات در قانون اساسى است اگر فقیه استفاده بکند دیگر هیچ کس نمى‏تواند بگوید خلاف قانون اساسى است. نگرانى آقایان این است که اگر این جور باشد پس این اصول دیگر به درد نمى‏خورد و معناى ولایت مطلقه این است که فقیه هر کارى دلش مى‏خواهد بکند اصلًا کل نظام را به هم بزندیک روز بگوید مثلًا نظام جمهورى را نمى‏خواهیم فرض این است که در اصل پنجاه و هفتم تصریح به این مسأله شده، در اصل پنجم اصل ولایت ذکرشده، اصل پنجاه و هفتم عبارت این است «که قواى حاکم در جمهورى اسلامى ایران، عبارت‏
Majlis:2 Volume:3 Sessions:29-41 Page:1635
است از (قوه مقننه، قوه مجریه، قوه قضائیه) که زیر نظر ولایت امر و امامت امت بر طبق اصول آینده عمل مى‏کنند» یعنى نظارت عالیه ولایت امر در اجراییات از طریق این سه قوه مطابق این اصول عمل مى‏شود.
نظرتان هست که جناب آقاى مهدوى این‏جا مسأله را نقل کردند که از امام سؤال کردند که وقتى رهبر با مردمش تقریباً یک نوع قراردادى بست که من اعمال ولایتم را مطابق این نظام، براساس این شکل، براساس این اصول انجام مى‏دهم یک قراردادى بسته است این قرارداد را عمل مى‏کند تخلف نمى‏کند. این نگرانى را ما بگوییم وقتى این ولایت را به اطلاق توصیف کرد پس مى‏تواند کل قانون اساسى را کنار بگذارد و بگوید اصلًا من کارى ندارم. خود همین قانون اساسى مورد تنفر او قرار مى‏گیرد او با مردمش تعهد کرده که مطابق این اصول عمل بکند و ولایتش را از این اصول اعمال بکند. این وظایفى که در اصل 110 ذکر شده این وظایفى است که انحصارى او است یعنى کس دیگرى نمى‏تواند این کار را انجام بدهد. یعنى نصب فقهاء شوراى نگهبان، نصب عالى‏ترین مقام قضایى، نصب فرماندهى کل و سایر چیزهایى که از اختیارات یا وظایف رهبرى ذکر شده، ما هم ابتدائاً نظرمان این هست که معناى ذکر اینها نفى غیر نیست بلکه اختصاص این کارهاست به رهبر منتها چون امکان دارد کسانى از این مفهوم بگیرند و بگویند نفى غیر است مى‏گوییم این وصف مطلق را ذکر بکنید که این نفى غیر نکند شما مى‏گویید وقتى نفى غیر نکرد پس غیر حتى نفى اینها را هم مى‏کند، مى‏خواهیم بگوییم این جورى نیست نفى اینها را هم نمى‏گیرد؟ چرا؟ به خاطر این‏که مطابق اصل پنجاه و هفتم مى‏گوید از این طریق اعمال مى‏کند. پس اگر شما این توصیف را بیاورید هم اینها که این‏جا ذکر شده است محفوظ است و عمل مى‏شود و هم اگر در مورد لازم دانست خارج از این موارد عمل بکند نه نقض این موارد بکند یعنى یک کارى را لازم دانست که با اینها منافات ندارد خلاف اینها نیست و نیاز هم هست و از اختیاراتش مى‏خواهد استفاده کند مثل نصب ائمه جمعه که ایشان اشاره فرموده‏اند یا بعضى دخالت‏ها که ذکر نشده نقض اینها هم نیست ولى داراى ولایتش هست. (حالا یا هست) در آنجایى که هست تعهدکرده از این طریق عمل کند اگر از این طریق تأمین نمى‏شود و لازم مى‏داند که ولایت را اعمال بکند اعمال مى‏کند ولایت را نقض قانون اساسى هم نکرده چون توصیف مطلق هست بنابراین نگرانى براى هیچ طرف نیست.
ما که مى‏گوییم این کلمه اطلاق اضافه بشود نه بدین معناست که یعنى قانون اساسى را بگذاریم کنار، نه بدین معناست که نظام را بگذاریم کنار، نظام محفوظ است، قانون اساسى محفوظ است، خود همین ولى مطلق مى‏گوید از این طریق عمل مى‏کند ولى مواردى هم پیش مى‏آیدکه نقض این طریق نیست نیاز هم هست و اگر هست و اگر عمل بکند دیگران خواهندگفت نقض کرده مى‏گوییم نه خیر نقص نکرده، چون خود قانون وصف اطلاق را به آن داده و مى‏تواند عمل بکند در مواردى هم که از این طریق عمل مى‏کند از این طریق عمل مى‏کند. به این ترتیب هم با مبنا به اصطلاح مطابق هست و هم آن نگرانى که آقایان اظهار مى‏کنند آدم مطمئن است که این نگرانى نیست واقعاً جا ندارد.
Majlis:2 Volume:3 Sessions:29-41 Page:1636
موسوى خوئینى‏ها- از فرمایشات آقاى یزدى چنین برمى‏آید که مطلق نمى‏دانند.
منشى (یزدى)- چرا من مطلق مى‏دانم.
بنده عرض مى‏کنم تا وقتى که از طریق قانون اساسى (که خودش گفته است از این طریق عمل مى‏کنم) مى‏کند جاى نگرانى براى شما نیست که «معنى اطلاق این است که قانون را کنار بگذاریم»!
نایب رئیس (هاشمى رفسنجانى)- ده دقیقه‏اى را که ما داریم آقا صحبت کردند دیگر ... (سید على خامنه‏اى- مى‏خواهید من دو سه کلمه صحبت بکنم؟) پس بگذارید آقاى نورى صحبت کنند بعد شما صحبت کنید که ترتیب رعایت شود. آقاى نورى صحبت کنید.
عبدالله نورى- بسم الله الرحمن الرحیم. من فکر مى‏کنم حاج آقا آذرى بودند که در اصل پنجاه و هفتم پیشنهاد فرمودند این اصلاح بشود. به نظر من اگر آنجا این اصلاح بشود شاید خیلى بحث‏ها جمع و جورتر بشود و این مسأله‏اى نباشد که قواى حاکم در جمهورى اسلامى ایران عبارتند از قوه مقننه، قوه مجریه، قوه قضائیه که زیر نظر ولایت مطلقه فقیه بر طبق اصول آینده اعمال مى‏گردد. اگر آنجا را اصلاح کنیم هم سازماندهى کشور را قبول کرده‏ایم، هم ولایت مطلقه را قبول کرده‏ایم، هم ارتباطش به هم داده‏ایم، ولى این را پذیرفتیم، اگر آنجا را عمل نکنیم به نظر من کاملًا تناقض است. یعنى ما یک سلسه اصولى را نوشته‏ایم در کنار آن هم یک اصل به عنوان ولایت مطلقة بدون ارتباط با آن آورده‏ایم معنایش هم این است به خلاف آن چیزى که حاج آقا یزدى فرمودند که نه خیر در چهارچوب قانون اساسى است، اگر در چهارچوب است پس همین اصل پنجاه و هفتم را درست کنید، اگر مازاد بر این است، قانون اساسى مى‏گوید رئیس جمهور مى‏خواهیم، ممکن است ولایت مطلقه فقیه در یک موردى تشخیص بدهند که خیر رئیس جمهور اصلًا نمى‏خواهیم، مجلس مى‏خواهیم، بگویند نه خیر نمى‏خواهیم، اگر بخواهیم کنار هم ببینیم بیاییم همان جا روى این کلمة زیر نظر ولایت امر را زیر نظر ولایت مطلقه فقیهش بکنیم، هم چارچوب قواى حاکم و هم قانون اساسى را قبول کرده‏ایم هم کلمه ولایت مطلقه فقیه را آورده‏ایم و مشکلمان هم برطرف مى‏شود.
آذرى قمى- اجازه بفرمایید من یک توضیحى عرض کنم.
نایب (هاشمى رفسنجانى)- نوبت آقاى خامنه‏اى است.
سید على خامنه‏اى- حالا بفرمایید شما.
آذرى قمى- ببینید آقاى خوئینى‏ها، در قانون اساسى در رابطه با مقننه، مجریه و قضائیه تکالیفى را قبول داریم و بعد همین وظایفى که در این‏جا گذاشتیم اینها اطلاق دارد یعنى باید در هر شرایطى، باید اعمال مثلًا راجع به ولایت، راجع به قوه مقننه را از راه مجلس بکنید، این اطلاق دارد ما مى‏گوییم ولایت مطلقه‏اى که این‏جا مى‏گویید این حکومت دارد بر آن چطور؟ یعنى در همه حالات اگر باید الا و لابد از راه مجلس عمل بکنیم در یک موردى استثنا مى‏شود و آن مورد چیست؟ آن جایى که مصلحت اقتضا بکند، مصلحت کشور اقتضا مى‏کند که نه از آن طریق دیگر اعمال نشود. پس این با هم دیگر تضاد ندارد یعنى عام و خاص مطلق است مطلق و مقید است باید مسأله تقنین همیشه ولایتش را از راه مجلس اعمال بکند، الا یک فرضى و آن فرض این است که مصلحت اقتضا بکند که آن طریق را در این مورد خاص کنار بگذارد نه مطلقاً.
Majlis:2 Volume:3 Sessions:29-41 Page:1637
پس بنابراین این دو تا با همدیگر معارضه ندارند هیچ با هم تضاد ندارند لذا امام که مى‏فرمایند مصلحت نظام ...
هاشمى (رفسنجانى)- حرف آقاى خوئینى‏ها هم که همین بوده ... ایشان مى‏گفت ما مصلحت نمى‏دانیم در قانون بیاورند.
آذرى قمى- نه این را که آقاى نورى و ایشان مى‏گویند، مى‏گویند مضاده دارد مى‏گویم مضاده ندارد به همدیگر، مصلحت نظام تقیید مى‏کند این اطلاقات را.
نایب رئیس (هاشى رفسنجانى)- خیلى خوب جناب آقاى خامنه‏اى ...
سید على خامنه‏اى- بسم الله الرحمن الر حیم. حالا پیشنهاد جناب آقاى نورى که در آن اصل بیاید این را بنده هم مخالف نیستم، على اى حال مقصود این است که یک جایى در قانون اساسى این بیاید، اما من دو تا مطلب را عرض کنم یکى راجع به اصل قضیه در پاسخ به سؤالى که جناب آقاى موسوى کردند. ببینید این همان چیزى است که امام با آن تأکید بیان کردند و ما همه فضا تبلیغاتى کشور را این قضیه پر کرده‏ایم در نماز جمعه‏ها گفتیم، در سخنرانى‏ها گفتیم، در تریبون گفتیم چرا؟ چون اصل قوام نظام به این است. من به یاد همة دوستانى که در جریان‏هاى اجرایى کشور بودند مى‏آورم که آن چیزى که گره‏هاى کور این نظام را در طور این هشت سالى که ماها مسؤول بودیم باز کرده همین ولایت مطلقه امر بوده و نه چیز دیگر. ما در جنگ، در مسائل اقتصادى، در زمینة مسائل پولى و بانکى، در زمینه‏هاى سیاسى در مسائل مربوط به خارج از کشور، آنجاهایى که کشش تشکیلات و سیستم آن قدر نبود که بتواند کارها را انجام بدهد ما از ولایت مطلقه امر استفاده کردیم یا دستور داده امام که این کارها انجام بگیرد یا محول کردند به رؤساى سه قوه یا به یک جمعى و این کارها انجام گرفته. من مى‏گویم ما مواظب باشیم این گوشه‏اش خراشیده نشود.
اگر مسأله ولایت مطلقه امر که مبنا و قاعده این نظام است ذره‏اى خدشه‏دار بشود ما باز گره کور خواهیم داشت، باز مشکل خواهیم داشت باز بن بست خواهیم داشت، مراقب باشید این یعنى صغرى در کبرى تأثیر نگذارد، چون حالا مصداق ولایت امر امام خمینى نیست، اصل قضیه و مدعاى ولایت امر تخطئه نشود. حرف‏هاى گذشتة همه‏مان تخطئه خواهد شد و نظام در بن‏بست قطعى قرار خواهد گرفت در حوادث گوناگون. این راجع به آن مسأله اول یعنى من مى‏خواهم توجه همه برادران را جلب کنم به حساس بودن روى این قضیه. به این هم اکتفا نکنید که در قانون اساسى بیاید نه. در مصاحبه‏ها در گفتن‏ها در گفتارهاى تلویزیونى در توجیهى که از قانون اساسى مى‏شود از این اصل خجالت نکشید که ما گفتیم ولایت مطلقه امر، نه این اصل خجالت ندارد این اصل امتیاز جمهورى اسلامى است، مایه برندگى تیغ جمهورى اسلامى است از این قویاً دفاع کنید این یک چیزى است که لازم است و نظام به این احتیاج دارد.
اما مطلب دومى که حالا در قانون اساسى بیاوریم یا نه. من مى‏گویم اگر هم به صرافت امر اگر ما ممکن بود این را نیاوردیم حالا که بحث شده دیگر نمى‏شود نیاوریم. اگر بحث نمى‏شد، مطرح نمى‏شد، گفتگو نمى‏شد، خیلى خوب گفته مى‏شد به اطلاق ولایت امر ما یعنى از ولایت امر متبادر از ولایت امر، ولایت مطلقة امر است خیلى خوب مى‏شد فهمید. اما الان‏
Majlis:2 Volume:3 Sessions:29-41 Page:1638
که بحث شد و یکى گفت آرى و یکى گفت نه، اگر نیاورید معنایش نفى است ولو شما بروید بگویید که نه آقا ما مقصودمان این بود که باشد اما در قانون اساسى نیاید، این دیگر خدشه‏دار خواهد شد یعنى الان هیچ مصلحت نیست که در این تردید بشود که بیاید. حالا کجا بیاید من بحثى ندارم یا اصل پنجاه و هفت بیاید یا اصل نمى‏دانم صد و ده بیاید، هر جا مى‏خواهد بیاید، صد و هفت بیاید این تفاوت نمى‏کند.
مى‏فرمایید که اگر ما مطلقه را آوردیم در تفسیرى که خواهد شد خواهند گفت که آقا این‏ها ولایت مطلقه درست کردند، من مى‏گویم اگر نیاورید هم همین است آقاى خوئینى‏ها، بالاخره شما ولایت را معنا خواهید کرد یا نه؟ در بیان معناى ولایت فقیه تقیه خواهیم کرد ما از دنیا یا از روشنفکران خودمان؟ یا نه مثل امام صریحاً خواهیم گفت؟ اگر بناست تقیه کند نظام یعنى نه مقصودش را بگوید، حرف دلش را بگوید و نه هم ولى فقیه در آنجا که لازم مى‏داند تصرف کند، یعنى ولى فقیه مى‏خواهد تصرف کند، تقیه کند، بگوید ممکن است من تصرف کنم، دنیا بگوید اى آقا این‏ها حکو مت مطلقه درست کردند اگر بناست نظام جمهورى اسلامى در بیان مرادات خودش و اعمال آنها تقیه کند از کسى، خوب آن یک حرفى است، اما اگر قرار نیست تقیه کنیم، چه شما مطلقه را بگذارید چه نگذارید با توجه به این‏که اعتقادمان این است که مطلقه است، مجبوریم به دنیا بگوییم ما مرادمان این است از مطلقه.
بنابراین تردید نگذاریم در بحث، اجازه ندهیم که زمینه‏اى باقى بماند که یک وقتى یکى پیدا بشود آنجا بگوید آقا چرا این کار را کردید، چه حقى داشتید؟ بعد شما بگویید آقا ولایت مطلقه بود، بگوید از کجا معلوم بود؟ یک بحث و جنجالى در جامعه ما به وجود بیاوریم سر یک مسأله‏اى که برایمان روشن است. گذاشتنش هیچ اشکالى ندارد، نگذاشتنش به نظر من مشکلات فراوانى را به وجود خواهد آورد. اما این‏که آیا گذاشتن این کلمه به معناى نقض قانون اساسى است، نه. آقاى آذرى توضیح دادند، به نظر من هیچ اشکالى ندارد. این ولایت امرى که مشروعیت نظام با او است با یک دستگاهى، با یک سیستمى مملکت را اداره مى‏کند، آن سیستم چیست؟ این قانون اساسى است، این است یعنى وقتى ما مى‏گوییم که مشروعیت نظام مثلًا رئیس جمهور هم که مردم به او رأى مى‏دهند ما جلوى چشم دنیا رئیس جمهورى را که چندین میلیون آدم به او رأى داده‏اند مى‏آوریم پیش ولى امر که آقا شما تنفیذ کن دیگر، معناى این حرف چیست؟ معنایش این است که اگر او تنفیذ نکند فایده‏اى ندارد. خوب پس ببینید ما ولایت مطلقه را در عمل و حتى در اظهارات داریم مى‏گوییم منتها این ولایت مطلقه اعمالش و ادار کشور به وسیل او با یک سیستمى انجام بگیرد، آن سیستم این است. آنجایى که این سیستم با ضرورت‏ها برخورد مى‏کند و کارآیى ندارد، آن وقت ولایت مطلقه از بالا سر وارد مى‏شود گره را باز مى‏کند. بنابراین نه اصل صد و ده ایرادى دارد و نه بقیه اصول این قانون. لذا من عرض مى‏کنم در این زمینه تردید هیچ مصلحت نیست یعنى مصلحت نیست که این شورا چیزى را که امام صراحتاً گفته تردید کند صراحتاً در قانون بیاورید.
نایب رئیس (هاشمى رفسنجانى)- خیلى خوب حالا دو تا احتمال هست، یکى این‏که در اصل پنجاه و هفت بگذاریم ایشان هم موافق بودند.
Majlis:2 Volume:3 Sessions:29-41 Page:1639
سید على خامنه‏اى- من نظر آقاى نورى را تأیید مى‏کنم، اصل پنجاه و هفت مناسب است، هیچ اشکالى ندارد.
نایب رئیس (هاشمى)- خیلى خوب، اجازه بدهید دو تا رأى مى‏گیریم اگر در همین اصل یکصد و هفت رأى بیاورد، این‏جا مى‏گذاریم ولى اگر تصویب نشود براى اصل پنجاه و هفت رأى مى‏گیریم.
آقایان هم موافقت کنند که رأى نشکند دیگر در همان اصل پنجاه و هفت بگذاریم.
میرحسین موسوى- حاج آقا! من فکر مى‏کنم پنجاه و هفت بگذارید که رأى قوى بیاورد.
هاشمى- خیلى خوب پس دیگر بحث نکنیم، بگذارید.
نایب رئیس (سید على خامنه‏اى)- حالا اگر این رأى نیاورد آن یکى را رأى بگیرید.
آذرى قمى- آقاى هاشمى! اصل پنجاه و هفت یعنى زیر نظر ولایت مطلقه امر.
هاشمى- بله.
منشى (یزدى)- اصلًا مى‏تواند ولایت مطلق فقیه باشد.
نایب رئیس (هاشمى)- همان که مى‏خواهید آنجا بگذارید، این‏جا بگذارید.
نایب رئیس (سید على خامنه‏اى)- این اشکالى ندارد، فرق نمى‏کند.
منشى (یزدى)- اول به پیشنهاد مکتوب رأى بگیرید.
نایب رئیس (هاشمى)- اوّل پیشنهاد مکتوب را رأى مى‏گیریم: آقایانى که موافقند در اصل یکصد و هفت اضافه بشود رأى بدهند (دوازده نفر رأى دادند) این رأى نیاورد.
حالا آقایانى که موافقند در اصل پنجاه و هفت اضافه بشود رأى بدهند (همه رأى دادند) این به اتفاق آراء رأى آورد.
امامى کاشانى- جناب آقاى هاشمى، این مطلبى که الان تصویب شد معلوم باشد در مذاکرات با آن که در اصل صد و هفت است هیچ فرقى ندارد. براى این‏که مى‏گوید این‏ها زیر نظر ولایت مطلقه است چون بعداً مى‏آید در شوراى نگهبان، مذاکرات این‏جا در تفسیرش مؤثر است، این معنایش این است که ولایت، ولایت مطلقه است ولى در این سیستم عمل مى‏کند، مى‏تواند هم ... عمل کند.
نایب رئیس (هاشمى)- آقاى امامى ببینید آن که باعث شد آقایان گفتند ما هم قبول کردیم، توضیح آقاى نورى بود یعنى این‏جا که ما آوردیم با همان‏جایى که سازمان را تصویب کردیم ولایت مطلقه را گفتیم، با هیچ‏جا درگیر نمى‏شود. آنجا که بگوییم بعد سؤال پیش مى‏آید که این‏جا سازمان را گفتند، آنجا ولایت مطلق را گفتند این بیان ایشان بیان قابل قبولى بود دیگر دلیلش هم این است.
آذرى قمى- ببینید، این‏جا اگر این جور باشد که زیر نظر ولایت مطلقه یا امر و امامت است بر طبق اصول آیند این قانون اعمال مى‏گردد. پس اگر یک جایى مصلحت اقتضاء کرد که برخلاف اصول آینده عمل شود، بشود حق ندارد. (یزدى- قواى حاکم را دارد مى‏گوید) آقا مى‏گویید زیر نظر ولایت مطلقه امر بر طبق اصول آیند این قانون اعمال مى‏گردد.
کروبى- حالا ما فرض هم مى‏کنیم معنایش این است، فرض مى‏کنیم صد و هفت است که رأى نیاورده‏اى جور نیست.
سید على خامنه‏اى- نه معنایش این نیست، آقاى آذرى اجازه بدهید. من یک جمله بگویم صبر کنید.
کروبى- عذر مى‏خواهم، معذرت مى‏خواهم، فرض هم این جور باشد، خوب آنجا رأى نیاورد دیگر و این جور هم نیست.
Majlis:2 Volume:3 Sessions:29-41 Page:1640
منشى (حبیبى)- آقاى هاشمى، عبارت ولایت مطلق امر یا فقیه است؟
منشى (یزدى)- پیشنهاد آقاى خوئینى‏ها این است، عبارت بشود زیر نظر ولایت مطلق فقیه.
منشى (حبیبى)- فقیه بهتر است.
منشى (یزدى)- پیشنهاد آقاى خوئینى‏ها این است، عبارت بشود زیر نظر ولایت مطلق فقیه و امامت امت.
نایب رئیس (هاشمى)- نه همان امر باشد، همان که بوده، ما به همان «امر» رأى گرفتیم.
منشى (یزدى)- ولایت مطلق امر.
آذرى قمى- آقا اجازه بدهید منظور تأمین نشده (هاشمى- اشکال هست).
منشى (یزدى)- ولایت مطلقه، دیگر آن ولاى امر مطلق باید باشد.
نایب رئیس (سیدعلى خامنه‏اى)- ملاحظه کنید آن جورى است، مى‏گویند قواى حاکم در جمهورى اسلامى ایران عبارتند از این سه قوه که زیر نظر ولایت مطلق امر و امامت است بر طبق اصول آینده این قانون اعمال مى‏گردد ... (چند ثانیه در نوار قطع شده است)
این ولایت مطلق بر طبق اصول این قانون عمل مى‏شود، اشکالى ندارد.
کروبى- ى عنى کاملًا این جورى است دیگر؟
سید على خامنه‏اى- همین‏طور است، بله.
منشى (یزدى)- ولایت مى‏تواند، منتها قوا از این طریق است.
نایب رئیس (سید على خامنه‏اى)- قوا نمى‏تواند جور دیگر عمل کنند، یک اصلى که مسأله ندارد.
منشى (یزدى)- بله قوا فقط از این طریق کار مى‏کنند.
نایب رئیس (هاشمى)- آقایان از این اصل عبور مى‏کنیم. اصل بعدى را بخوانید.
منشى (حبیبى)- جمل آخر اصل یکصد و هفت که خواندیم «رهبر در برابر قوانینى با سایر افراد کشور مساوى است» این جمله را اصل از یکصد و دوازده گرفته و به این‏جا اضافه کرده‏ایم که اصل یکصد و دوازده‏مان آزاد باشد.
نایب رئیس (هاشمى)- باید به این تغییر در اصل یکصد و هفتم رأى بدهند (اکثراً رأى دادند) تصویب شد. خدا شما را رحمت کند، اصل بعد را بخوانید.
 (به شرح زیر خوانده شد)

اصل یکصد و هشتم- قانون مربوط به تعداد و شرایط خبرگان، کیفیت انتخابات آنها و آیین‏نامه داخلى آنان براى نخستین دوره به وسیله فقها اولین شوراى نگهبان تهیه و با اکثریت آراء آنان تصویب شود و به تصویب نهایى رهبر انقلاب برسد. از آن پس هر گونه‏
Majlis:2 Volume:3 Sessions:29-41 Page:1641
تغییر و تجدید نظر در این قانون و تصویب سایر مقررات مربوط به وظایف خبرگان در صلاحیت خود آنان است.
منشى (حبیبى)- این اصل، همان اصل یکصد و هشتم قانون اساسى فعلى است که جمله «و تصویب سایر مقررات مربوط به وظایف خبرگان» به آن آخر اضافه شده و عبارت «در صلاحیت خود آنان است» تغییر یافته است. در سطر اول در قانون اساسى فعلى «کیفیت انتخاب آنها» بوده (آن طور که جناب آقاى مؤمن فرمودند) بدون توجه شده است: «کیفیت انتخابات و آیین‏نامه داخلى جلسات آنان» که در کمیسیون پیشنهاد شد همان «انتخاب آنها» که در قانون اساسى بوده، هم به لحاظ این که معنا را بهتر مى‏رساند. هم به لحاظ این‏که اصل قانون اساسى فعلى است باقى بماند و تنها تغییرى که ما داریم در مصوب شورا این است که انتخابات را به «انتخابات آنها» تغییر دادیم.
منشى (یزدى)- تقریباً ابقاى حالت قبلى است.
نایب رئیس (هاشمى)- آقایان اگر با این تغییر موافقند رأى بدهند (اکثر رأى دادند) تصویب شد. از این عبور مى‏کنیم. اصل بعد را بخوانید.
 (به شرح زیر خوانده شد)

اصل یکصد و نهم‏
شرایط و صفات رهبر:
1- صلاحیت علمى لازم براى افتاء در ابواب مختلف فقه.
2- عدالت و تقواى لازم براى رهبرى امت اسلام.
3- بینش صحیح سیاسى و اجتماعى، تدبیر، شجاعت، مدیریت و قدرت کافى براى رهبرى. در صورت تعدد واجدین شرایط فوق، شخصى که داراى بینش فقهى و سیاسى قوى‏تر باشد مقدم است.
منشى (حسن حبیبى)- در شورا اصل یکصد و نهم به ترتیبى که الان خواندم تصویب شده، فقط شرایط و صفات رهبر را (الف- ب- ج) گذاشته ولى با توجه به این که در موارد دیگرى که شورا تصویب کرده و در اصول دیگر قانون اساسى فعلى بندها با شماره (یک- دو- سه) مشخص شده، پیشنهاد ما این است که آن (الف- ب- ج) به (1 و 2 و 3) تغییر بکند.
نایب رئیس (هاشمى)- به این تغییر هم باید رأى بگیریم. آقایانى که با این تغییر حروف به رقم موافقند رأى بدهند. (اکثر رأى دادند) تصویب شد.
مشکینى- ملاک این چه بود؟
هاشمى- زیباتر است.
منشى (یزدى)- نظر هماهنگى با شکل سایر اصول قانون اساسى است، اصل بعد را بخوانید.
 (به شرح زیر خوانده شد)

اصل یکصد و دهم‏
وظایف و اختیارات رهبر:
1- تعیین سیاست‏هاى کلى نظام جمهورى اسلامى ایران پس از مشورت با مجمع تشخیص مصلحت نظام.
Majlis:2 Volume:3 Sessions:29-41 Page:1642
2- نظارت بر حسن اجراى سیاست‏هاى کلى نظام.
3- فرمان همه‏پرسى.
4- نصب و عزل و قبول استعفاء مقامات ذیل:
الف- فقهاى شوراى نگهبان.
ب- عالى‏ترین مقام قو قضائیه.
ج- رئیس سازمان صدا و سیماى جمهورى اسلامى ایران.
د- رئیس ستاد مشترک.
ه-- فرمانده کل سپاه پاسداران انقلاب اسلامى.
و- فرماندهان عالى نیروهاى نظامى و انتظامى.
5- فرماندهى کل نیروى مسلح.
6- اعلام جنگ و صلح و بسیج نیروها.
7- حل اختلاف و تنظیم روابط قواى سه‏گانه.
8- حل معضلات نظام که از طرق عادى قابل حل نیست، از طریق مجمع تشخیص مصلحت نظام.
9- امضاء حکم ریاست جمهورى پس از انتخاب مردم. صلاحیت داوطلبان ریاست جمهورى از جهت دارا بودن شرایطى که در این قانون مى‏آید باید قبل از انتخابات به تأیید شوراى نگهبان و در دور اول به تأیید رهبرى برسد.
10- عزل رئیس جمهور با در نظر گرفتن مصالح کشور، پس از حکم دیوان عالى کشور به تخلف وى از وظایف قانونى یا رأى مجلس شوراى اسلامى به عدم کفایت وى بر اساس اصل هشتاد و نهم.
11- عفو یا تخفیف مجازات محکومین در حدود موازین اسلامى، پس از پیشنهاد رئیس قوه قضائیه. رهبر مى‏تواند بعضى از وظایف و اختیارات خود را به شخص دیگرى تفویض کند.
منشى (حبیبى)- دو تا توضیح، یکى مجمع تشخیص مصلحت نظام، در برخى از موارد مجمع تشخیص مصلحت نوشته شده بود، پیشنهاد ما این است که مجمع تشخیص مصلحت در هر جایى که با عنوان رسمى‏اش که در خود اصل مربوط هست، مجمع تشخیص مصلحت نظام ذکر بشود، این یک نکته، نکته دیگر این است که حل معضلات نظام ضمن این مواردى که تصویب شد، چون آخرین مرحله تصویب شده بود، بند یازده بود، ما فکر کردیم که بعد از حل اختلاف و تنظیم روابط قواى سه‏گانه و قبل از آن مواردى که جنبة امضایى و اینها دارد، اگر این حل معضلات نظام را بگذاریم در تنظیم موارد بهتر باشد یعنى در واقع ما بند یازده را آوردیم به بند هشت و از بند نه به شماره‏ها تغییر کرده.
نایب رئیس- خوب حالا آقاى امینى سؤالشان را بپرسند.
امینى- سؤال من راجع به همان بند هشت است که این حل معضلات نظام که از طرق عادى قابل حل نیست، از طریق مجمع تشخیص مصلحت نظام یعنى خود رهبر مشورت مى‏کند با مجمع تشخیص مصلحت و خودش حل مى‏کند یا ارجاع مى‏دهد به آنها؟ ظاهر عبارت این‏
Majlis:2 Volume:3 Sessions:29-41 Page:1643
است که حل معضلات نظام که از طریق عادى قابل حل نیست، از طریق مجمع تشخیص مصلحت یعنى خودش نمى‏تواند به آنها مى‏گوید انجام بدهند. ظاهراً آن که بحث بود این است که خود رهبر مى‏تواند حل کند با مشورت و جلوتر هم در کمیسیون صحبت بوده این چه جورى است؟
نایب رئیس (هاشمى رفسنجانى)- موقع تصویب این جورى تصویب شد، این تصویب شد.
خوئینى‏ها- چون حضرت امام جزو وظایف مجمع قرار داده بودند.
هاشمى رفسنجانى- این که ایشان مى‏گویند اصلا در کمیسیون نبوده این این‏جا پیشنهاد شده است.
آذرى- امام فرموده قانون‏گذار نباشد، در عرض قواى دیگر بلکه بازوى مشورتى باشد.
هاشمى- مى‏شود ولى به هر حال این پیشنهاد این‏جا بوده.
امینى- پس این خصوصیت چه کار دارد به رهبرى؟ این‏جا سؤال این است که از وظایف رهبرى است، ظاهرش این است خودش با مشورت ...
میرحسین موسوى- حاج آقا، این معضلات را رهبرى ارجاع مى‏دهد یعنى سر خود نمى‏تواند شوراى تشخیص مصلحت معضلات کشور را بیاید حل بکند، ما داریم بحث ولى مطلق امر را مى‏کنیم.
نایب رئیس (هاشمى رفسنجانى)- حالا شما بحث نکنید. آنچه که تصویب شد این است آن‏که در کمیسیون نبود، این‏جا پیشنهاد دادیم تصویب شد ...
 (آذرى- ظاهرش این بود با مشورت ...) نه نبود، پیشنهاد عین این لفظ است، حالا اگر مى‏خواهید عوض بشود باید یک پیشنهاد پنج نفرى امضاء بکنید تازه عوض هم نمى‏شود دیگر بحث نکنید.
عمید زنجانى- ولى این مخالف فرمایش امام است، نهادى در برابر نهادها، نهاد تصمیم‏گیرنده مى‏شود.
نایب رئیس (هاشمى رفسنجانى)- آن جاى بحثش دیگر این‏جا نیست حالا، آقاى توسلى هم سؤال داشتند. شما سؤالتان چى بود؟
توسلى- من چون نبودم یک سؤال داشتم. بعضى از وظایف و اختیارات خود را آن جنب ولایتى را تفویض به غیر مى‏کند، تفویض معنایش وکالت است، چون من در آن جلسه نبودم.
منشى (یزدى)- این بحث شد جناب آقاى توسلى.
هاشمى رفسنجانى- خوب مى‏خواستید در آن جلسه باشید، (با خنده) حالا ما دیگر نباید همه‏اش جواب بدهیم. ما رأى هم الان نمى‏خواهیم ...
منشى (یزدى)- نفس ولایت قابل تفویض نیست، کار را تفویض مى‏کند.
هاشمى- ما الان رأى هم نمى‏خواهیم دیگر که گرفتار شما باشیم که جواب بدهیم.
منشى (یزدى)- مطمئن باشید که بحث‏ها ذکر شد فقط خصوصیت یک کارى را واگذار مى‏کند و لذا مى‏گوید بعضى از کارها را، مى‏گوید این کار را شما بکن، نه ولایتش را بدهد به او
Majlis:2 Volume:3 Sessions:29-41 Page:1644
 (توسلى- یعنى ولایت مى‏دهد؟) یعنى وکالت مى‏دهد که از طرف او انجام مى‏گیرد.)
آذرى- شبیه اینها را هم رد کردیم ما.
نایب رئیس (هاشمى رفسنجانى)- آن به خودش نیست، جواب شبهه شما این است که این خودش استقلال ندارد اگر رهبر خواست به آنها چنین حقى را مى‏دهد اگر نخواست نمى‏دهد به علاوه شما آن ولایت مطلقه‏اى که آنجا گفتید معنایش این است که اگر رهبر نخواست هم به اینها نمى‏دهد همین‏طور که اگر دید این‏جا مشکل هست رهبر خودش از بالاى سر مى‏آید کار را انجام مى‏دهد و این شبهه‏ها اصلًا دیگر وارد نیست بحث هم نکنید. آقاى موسوى بفرمایید.
موسوى خوئینى‏ها- من یک پیشنهاد دارم که یک جمله‏اى است مثل همان اصل 107 حالت تاریخى پیدا کند. در آن بند 9 (اصل یکصد و دهم) گفته‏ایم «و در دور اول به تأیید رهبرى برسد» که الان دیگر موضوعیت ندارد. بعد مى‏گویید «شرایطى که در این قانون مى‏آید ... و در دوره اول به تأیید رهبرى برسد.»
نایب رئیس (هاشمى رفسنجانى)- ما این را در همان موقع بحث پیشنهاد کردیم که حالت تاریخى بدهیم، نپذیرفتند، گفتند بگذارید متن قانون اساسى است، بماند. (موسوى خوئینى‏ها- آنجا مى‏گفتند حذفش کنید) نه، گفتند بگذارید متن قانون بماند دلیلشان این بود، همان موقع من گفتم به این هم مثل آنجا جنبه تاریخى بدهیم، نپذیرفتند.
من یک پیشنهاد اصلاح عباراتى دارم نمى‏دانم مورد قبول آقایان هست یا نه، در آن بند که آمده «نصب و عزل و قبول استعفاى مقامات ذیل» بهتر است به جاى «ذیل» بنویسیم «زیر» چون آنجا وسط جمله است نه آخر آن.
سید على خامنه‏اى- ذیل یعنى دامن.
ى زدى- اصلًا فارسى باشد بهتر است.
موسوى خوئینى‏ها- نه ذیل مى‏خواهد نه زیر «مقامات: الف- ب- ج الى آخر»
نایب رئیس (هاشمى)- اول «زیر» را رأى مى‏گیریم، آقایانى که موافقند در این‏جا به جاى ذیل «زیر» نوشته شود رأى بدهند. (عده کمى رأى دادند) تصویب نشد.
حالا آقایانى که با حذف کلمه «ذیل» موافقند رأى بدهند (اکثر رأى دادند) تصویب شد.
نایب رئیس (سید على خامنه‏اى)- عبارت سلیس نیست، مقامات را هم خذف کنید. «مقام فقهاى شوراى نگهبان عالى‏ترین مقام قوه قضائیه ...»
نایب رئیس (هاشمى)- پس مى‏شود «نصب و عزل و قبول استعفاى: الف» آقایانى که موافقند کلم «مقامات» حذف بشود رأى بدهند (اکثر رأى دادند) این هم تصویب شد. دو تا تغییر هم کمیسیون داده بود یکى این که نظام را آورده بود بالا و دیگر بند حل معضلات را.
آقایانى که با این دو تغییر هم موافقند رأى بدهند (اکثر رأى دادند) تصویب شد.
نورى- آقاى هاشمى من پیشنهاد مى‏کنم بند 5 و 6 بیاید بالاتر و بشود بند 4 و 5.
نایب رئیس (هاشمى)- اصلًا اهمیت فرماندهى کل نیروهاى مصلح هم ایجاب مى‏کند ما بیاوریم بعد از بند 3 بگذاریم. جاى فرماندهى کل نیروهاى مصلح الان به خاطر این‏که بالایش همه‏اش نصب مقامات نظامى بود یک دفعه مى‏رسد به فرماندهى کل ... یک نوع اختلاطى‏
Majlis:2 Volume:3 Sessions:29-41 Page:1645
هم موقع خواندن پیش مى‏آید. این پیشنهاد اصلاحى آقاى نورى را به رأى مى‏گذاریم که:
بند 5 و 6 بیاید بعد از 3 بشود 3 و 4. آقایانى که موافقند بند 5 و 6 فرماندهى کل نیروهاى مسلح و اعلان جنگ و صلح و بسیج نیروها بیاید بالا و بشود 3 و 4 (موسوى خوئینى‏ها 3 که فرمان همه‏پرسى است) درست است بشود 4 و 5 آقایانى که موافقند رأى بدهند (اکثر رأى دادند) تصویب شد.
اصل بعد را بخوانید.
حبیبى- قبلًا توضیحى عرض کنم اصل 11 در خصوص هنگامى است که رهبر از انجام وظایف قانونى‏اش ناتوان مى‏شود. اصل 111 مکررى که بوده نحوه اداره کشور در زمانى که رهبر یا کناره‏گیرى مى‏کند یا عزل مى‏شود و یا فوت مى‏کند در این موارد بوده ما فکر کردیم که این دو تا به نحو از انحاء با همدیگر مربوط مى‏شوند. بعد یک جمله بود در ذیل اصل 111 که «مقررات رسیدگى و عمل به این اصل توسط خبرگان تعیین مى‏شود» که با توجه به آن مطلبى که در اصل 108 آمده بود که سایر مقررات مربوط به وظایف خبرگان را خبرگان خودش تعیین مى‏کند دیدیم که نیازى به آن نیست بنابراین آن را هم حذف کردیم که اصل 111 و 111 مکرر را به توانیم به نحو بهترى با هم تلفیق کنیم. علاوه بر این در جلسه موقعى که اصل 111 مکرر مطرح بود نکته‏اى فرمودند که قرار شد در آن بحث بررسى نهایى به آن برسیم و آن این‏که مسأله تعیین و معرفى رهبر جدید در واقع اهمیت بیشترى دارد تا مسأله تشکیل شورا و اگر این در یک جاى مناسب‏ترى قرار بگیرد معلوم مى‏شود که خبرگان بیشترین توجه را باید به آن طرف معطوف کند و مسأله شورا یک مسأله درجه دوم باشد نحوه‏اى که اصل تنظیم شده بود بیشتر تکیه و تأکید بر شورا بود به این نکته هم تا آنجایى که مى‏شد توجه شده. با توجه به این توضیحات من اصل را مى‏خوانم:
 (به شرح زیر خوانده شد)

اصل یکصد و یازدهم‏
هرگاه رهبر از انجام وظایف قانونى خود ناتوان شود یا فاقد یکى از شرایط مذکور در اصل پنجم و یکصد و نهم گردد یا معلوم شد از آغاز فاقد بعضى از شرایط بوده است از مقام خود برکنار خواهد شد.
تشخیص این امر به عهده خبرگان مذکور در اصل یکصد و هشتم مى‏باشد. در صورت فوت یا کناره‏گیرى یا عزل رهبر، خبرگان موظفند در اسرع وقت نسبت به تعیین و معرفى رهبر جدید اقدام نمایند. تا هنگام معرفى رهبر، شورایى مرکب از رئیس جمهور، رئیس قو قضائیه و یکى از فقهاى شوراى نگهبان به انتخاب مجمع تشخیص مصلحت نظام وظایف رهبرى را به طور موقت به عهده مى‏گیرد و چنانچه در این مدت یکى از آنان به هر دلیلى نتواند انجام وظیفه نماید فرد دیگرى به انتخاب مجمع با حفظ اکثریت فقهاء در شورا به جاى وى منصوب مى‏گردد این شورا در خصوص وظایف بندهاى 1 و 3 و 6 و 7 و قسمت‏هاى (د- ه- و) بند 4 اصل یکصد و دهم پس از تصویب سه چهارم اعضاء مجمع تشخیص مصلحت نظام اقدام مى‏کند.
هرگاه رهبر بر اثر بیمارى یا حادثه دیگرى موقتاً از انجام وظایف رهبرى ناتوان شود در این مدت شوراى مذکور در این اصل وظایف او را عهده‏دار خواهد بود.
Majlis:2 Volume:3 Sessions:29-41 Page:1646
 (منشى حسن حبیبى)- دو نکته دیگر هم هست که من باید این‏جا عرض کنم. یکى این که در آن حالت که رئیس جمهور و رئیس قو قضائیه و یکى از فقهاى شوراى نگهبان را مجمع تشخیص مصلحت نظام تعیین مى‏کند مطلب در شورا پیشنهاد شد که اگر یکى از این 3 نفر نتوانستند انجام وظیفه کنند به هر دلیل نفر بعدى را باز مجمع تشخیص مصلحت انتخاب بکند منتها در مجموعه این مطالب این بود که همواره ما مى‏خواهیم که اکثریت فقها باشند چون مسأله در این بود که بایستى 2 نفر که با هم رأى مى‏دهند یک نفرش حتماً فقیه باشد بنابرین ما این جمل «فرد دیگرى به انتخاب مجمع با حفظ اکثریت فقهاء» این نکته را هم اضافه کردیم که آن ابهام برطرف بشود.
نکته دیگر این بود که در آن متنى که تصویب شده بود در شورا وظایف ردیف‏هاى 6 3 1- 7 گفته شده بود ما این را چون اصلاح هست که اینها را بند مى‏گویند قانون اساسى هم یکى دو جا بندآمده آنجا ما 6 3 1- 7 گفتیم و قسمتى که آنجا گفته شده بود قسمتش کردیم این هم یک اصلاح عباراتى (طاهرى- بندها به هم مى‏خورد) 6 و 7 آن تغییرکرده که حالا درستش مى‏کنیم و جایش شماره این را مى‏نویسیم.
نایب رئیس (هاشمى)- اجازه بدهید من یک چیزى به ذهن خودم مى‏رسد بگویم: یک نقطه‏اى ما آن موقع به عهده کمیسیون گذاشتیم که انجام نشده به نظرم، همین مسأله «این شورا در خصوص وظایف بندهاى ...» بعضى آقایان آن موقع مطرح کردند که این معنایش ممکن است یک وقتى این بشود که این شورا فقط در مورد همین‏ها مى‏تواند اقدام بکند سایر وظایف را (حبیبى- این را درستش کردیم) نکردید یعنى در خصوص گذاشتید باز هم ممکن است در خصوص همین را بفهماند که در همین موارد فقط مى‏تواند.
مؤمن- همه وظایف رهبرى را ...
موسوى خوئینى‏ها- گفته‏ایم که وظایف رهبرى را به طور موقت به عهده مى‏گیرد.
نایب رئیس (هاشمى)- خوب، اگر این را بعد از آن بلافاصله بیاوریم ...
مؤمن- اصلًا باید بگوییم هم وظایف رهبرى یعنى باید یک کلم (همه) را به کار ببریم.
نایب رئیس (هاشمى)- اگر این را از آنجا ببریم یعنى بعد از آن ببریم این مطلب فهمیده مى‏شود ولى اگر این‏جا باشد ممکن است بعداً بگوید که این جمله‏اى که این‏جا آمده محدود مى‏کند کار شورا را آن روز شبهه این بود. حالا گفتیم کمیسیون اصلاح کند.
حبیبى- ما این را اصلاح کردیم منتها اگر این معنا را نداشته باشد.
میرحسین موسوى- آقاى هاشمى آن بالا را مطلق نگه مى‏دارد این‏جا نشان مى‏دهد که فقط این یکى هم مشروط است.
نایب رئیس (هاشمى)- اگر آقایان اشکالى نمى‏بینند ما حرفى نداریم. پس کلمه «همه» را آقایان موافقند که آنجا ما اضافه بکنیم.
آقایانى که موافقند رأى بدهند (اکثر رأى دادند) این رأى آورد. حالا آقاى آذرى سؤالشان را بفرمایند.
آذرى- اگر یک روز، یک ساعت بین رهبر قبلى و رهبر فعلى فاصله بود باز هم شورا تشکیل مى‏شود؟
Majlis:2 Volume:3 Sessions:29-41 Page:1647
نایب رئیس (هاشمى)- خوب بشود، چه اشکالى دارد؟ قاعدتاً کسى نمى‏آید این کار را بکند، یعنى این‏جا یک مقدار اتوماتیک است خودش یعنى 2 نفرشان که هستند یک نفرشان باید انتخاب بشود آن انتخابش قاعدتاً یک مقدار وقت مى‏برد اگر دیدند 2- 3 ساعت مى‏شود که نمى‏نشینند انتخاب بکنند اگر 3- 4 روز باشد حقش هم این است که انتخاب بشود که کشور بى‏رهبر نباشد اشکالى ندارد آقاى کروبى بفرمایید.
کروبى- در این سطر سوم دارد که وقتى رهبر کسالتى پیدا کرده یا معلوم شده از اول واجدالشرایط نبوده از مقام خود بر کنار خواهد شد این بهتر نیست این‏طور باشد که «از این مقام» یعنى حالا که دیگر مقام او نیست مقام خودش، «از این مقام» بهتر نیست؟
نایب رئیس (هاشمى)- البته معمولًا در برکنارى همین‏طور مى‏گویند از مقام خود برکنار شد ولى این لطیفه در آن هست یعنى مقام دیگر مقام او نیست.
مؤمن- این عبارت عین عبارت قانون اساسى است (هاشمى- قبلًا هم همین‏طور بوده) از مقام خود بر کنار خواهد شد.
نایب رئیس (هاشمى)- معمولا همین است همه جا مى‏گویند از مقام خود ...
موسوى خوئینى‏ها- من هم یک سؤال دارم (هاشمى- بفرمایید) من سؤالم از کمیسیون این است که جمله «تا هنگام معرفى رهبر» را گویا نداشتیم همین نکته‏اى که جناب آقاى آذرى فرمودند بنده در ذهنم هست عبارت طورى بود که یعنى اگر در اسرع وقت نشد این شورا تشکیل بشود عبارت ما این طورى بود. این کلمه تا هنگام معرفى رهبر از تعبیراتى است که مثل این که جناب آقاى دکتر حبیبى درست کرده باشند.
مؤمن (مخبر کمیسیون)- بلى، اجازه مى‏فرمایید که من توضیح بدهم. از طرف کمیسیون عبارتى که در شورا تصویب شده: در صورت فوت یا کناره‏گیرى یا عزل رهبر شورایى مرکب از رئیس جمهور ... اصلًا به طور کلى مى‏گوید «در صورت فوت یا کناره‏گیرى یا عزل رهبر شورایى مرکب از این آقایان تشکیل مى‏شود» آن هم مطلق ... عبارت همین است. من مى‏خوانم: در صورت فوت یا کناره‏گیرى یا عزل رهبر شورایى مرکب از رئیس جمهور، رئیس قوه قضائیه و یکى از فقهاى شوراى نگهبان به انتخاب مجمع تشخیص مصلحت (که ما نظام را به آن اضافه کرده‏ایم) وظایف رهبرى را به طور موقت به عهده مى‏گیرد و چنانچه در این مدت یکى از آنان به هر دلیل نتواند انجام وظیفه نماید فرد دیگرى به انتخاب مجمع به جاى وى منصوب مى‏گردد. این شورا وظایف ردیف‏هاى فلان و بندهاى فلان را با تصویب سه چهارم اعضاى مجمع تشخیص مصلحت انجام مى‏دهد. خبرگان موظفند در اسرع وقت نسبت به تعیین و معرفى رهبر جدید اقدام نمایند.
این عبارت مصوبه است ما براى این‏که همان‏طور که فرمودند اهمیت را به این بدهیم که حتماً باید خبرگان به کارشان زود برسند این کلمه خبرگان موظفند را آورده‏ایم در صدر در صورت فوت یا کناره‏گیرى یا عزل رهبر خبرگان موظفند در اسرع وقت این کار را بکنند، آن وقت تا هنگامى که این‏ها کارشان را انجام نداده‏اند این را البته اضافه کرده‏ایم تا هنگام معرفى رهبر که این با مفاد اصل هیچ تفاوت ندارد، بلکه مفاد اصل هم همان‏طور که آقاى هاشمى فرمودند به طور اتوماتیک مى‏گویند که در صورت فوت یا کناره‏گیرى یا عزل رهبر شورا
Majlis:2 Volume:3 Sessions:29-41 Page:1648
عهده‏دار خواهد شد هیچ مفهوم اصل تغییر داده نشده، مگر شما آنچه را که قبلًا تصویب شد ندارید؟ ملاحظه بفرمایید اصلًا در آن ما هیچ دست نبرده‏ایم.
حبیبى- یعنى آن مطلبى که حضرت عالى مى‏فرمایید اگر آن‏طور باشد درست است ولى آن‏طور تصویب نشده.
میرحسین موسوى- آقاى هاشمى! این را رأى بگیریم؟
حبیبى- آنجا آن «همه» را اگر موافق هستید «کلیه» بگذاریم.
میرحسین موسوى- «تمام» وظایف رهبرى.
حبیبى- آخر «تمام» خیلى درست نیست این کلمه تمام یا باید «همه» بگوییم یا «کلیه» کدام یکى را مى‏فرمایید؟
نایب رئیس (هاشمى)- ما که براى «همه» رأى گرفتیم. بعد آقایان گفتند بگویید «تمام» گفتیم باشد.
خوب، آقایانى که با تغییرات داده شده در این اصل موافقند رأى بدهند (اکثر رأى دادند) تصویب شد. اصل بعد را بخوانید (حبیبى- اصل 111 مکرر که موضوعش منتفى است و اصل 112 به جاى اصل محذوف قرار مى‏گیرد)
 (به شرح زیر خوانده شد)

اصل یکصد و دوازدهم‏
مجمع تشخیص مصلحت نظام براى تشخیص مصلحت در امورى که بین مجلس شوراى اسلامى و شوراى نگهبان پس از طى مراحل قانونى توافق حاصل نشود و مشاوره در امورى که رهبر به آنان ارجاع مى‏دهد و سایر وظایفى که در این قانون ذکر شده است به دستور رهبرى تشکیل مى‏شود.
اعضاء ثابت و متغییر این مجمع را مقام رهبرى تعیین مى‏نماید.
مقررات مربوط به مجمع توسط خود اعضاء تهیه و تصویب و به تأیید مقام رهبرى مى‏رسد.
حبیبى- ظاهراً در این اصل هم به این ترتیبى که هست تغییرى حاصل نشده، فقط محلش در اصل 112 آمده الّا این‏که در کمیسیون یک بحثى بود در خصوص این مجمع تشخیص مصلحت که جناب آقاى امامى در این مورد مطرح کردند که در حال حاضر شوراى نگهبان مسائلى را که رسیدگى مى‏کند که عناوین اولى شرع است و اگر که ما به نحوى این اصل را تنظیم بکنیم که شوراى نگهبان دستش باز باشد براى این‏که با توجه به ضرورتى که مجلس اعلام مى‏کند به عنوان ثانوى هم به مطلب برسد شاید که بهتر باشد. یک پیشنهادى هم هست که الان خدمتتان توزیع مى‏شود.
مؤمن- آقاى هاشمى، پیشنهاد جدیدى است.
نایب رئیس (هاشمى)- پیشنهاد جدیدى دارید توضیح بدهید.
مؤمن- این پیشنهاد، پیشنهاد کمیسیون است خواهش مى‏کنم لطف بفرمایید که من عرض کنم. این اصل جدید با همین عبارتى که خواندند «مجمع تشخیص مصلحت نظام براى تشخیص مصلحت در امورى که بین مجلس شوراى اسلامى و شوراى نگهبان پس از طى مراحل قانونى توافق حاصل نشود» این یکى از وظایفش قرار داده شده. این را در همان روز ما صحبت کردیم و بعد هم در بین خود فقهاى شوراى نگهبان صحبت شد که این امورى که توافق حاصل نشود عمومش خیلى وسعت دارد البته نفرمایید که مجلس تا به حال این‏طور نبوده و انشاءالله هرگز هم نخواهد بود ولى اگر آمد مجلس این‏طور گفت بقول بعضى از دوستان (من اسم کسى را نبرم) اگر گفت که زن هم مى‏تواند خودش را مطلقه کند، نه از باب ضرورت اینها مخصوصاً بعضى از معممین که این توجیهات را داشتند و اتفاقاً در مجلس این حرف‏ها را مى‏زدندکه تحریرالوسیله مال سابق بوده! آمد گفت که در زمان ما که زن‏ها رشد قوى اجتماعى پیدا کرده‏اند حق دارند خودشان، خودشان را مطلقه بکنند احیاناً چند نفر هم فکر و هم لباس هم پیدا کرد و اکثریتى در مجلس درست کرد که این نظر را دادند نفرمایید الان این‏طور است اگر این‏طور شد و به شوراى نگهبان آمد شوراى نگهبان مى‏گوید خلاف موازین شرع است برمى‏گردد مجلس، مجلس مى‏گوید نه خیر این حکم مال آن وقت بوده و امثال ذلک. توافقى بین مجلس و شوراى نگهبان حاصل نمى‏شود، نمى‏خواهیم بگوییم که فقط منحصر است این کلمه امور به این‏جا بلکه عموم کلمه امورى که توافق حاصل نشود این‏جا را که احکام قطعى اسلام است از نظر فقها به خاطر این‏که احیا ناً یک چنین فردى بعد از 100 سال دیگر ولو در مجلس پیدا بشود لازمه این عبارت مى‏شود که این‏جا نظر شوراى نگهبان نظر فاصلى نباشد و از ارزشى که باید، به آن اعتنا بشود در تشخیص حکم شرعى بیفتد (در تشخیص حکم شرعى). ما این مطلب را که دیروز خودمان بحث مى‏کردیم گفتیم این محظور را دارد. بعد دیروز بعد از ظهر خدمت حاج آقا مشکینى رسیدیم عرض کردیم که شما که این پیشنهاد را فرمودید این مسأله است. ایشان فرمودند (همان‏طور که خودشان هم پریروز در بیان فرمایششان توضیح دادند) که منظور من از این‏که گفتم تشخیص مصلحت در این امور، هم این امورى که هست امورى است که مصالح نظام است، به فرمایش خودشان که تعبییر مى‏فرمودند عناوین ثانویه هست و این‏جا را مراد ما نبوده. امروز در کمیسیون بحث این‏طور شد که با توجه به این که خود پیشنهاددهنده که فرمایش خودش را توضیح هم داد این‏جا مرادش نبوده، بلکه آنجایى بوده است که نه مسأله تشخیص حکم اولیه اسلام، (از جهت تشخیص حکم اولى اسلام بین مجلس و شوراى نگهبان) توافق حاصل نشود، بلکه موارد دیگر، همان مواردى که نظر خود آقایان است که مجلس تشخیص مصلحت داده که مصالح نظام اقتضاء مى‏کند که یک حکمى، یک چیزى جعل بکند. آمده به شوراى نگهبان قبول نمى‏کند. در این مورد که شوراى نگهبان قبول نمى‏کند این‏جا شوراى نگهبان را نه این‏که برایش حساب باز کنیم که به حرفش اصالت بدهیم، اگر شوراى نگهبان نظرش را به مجلس گفت، به توافق رسیدند بسیار خوب. اگر مجلس نظر شوراى نگهبان را در این موضوع نپذیرفت این‏جا بیاید مجمع تشخیص مصلحت و مجمع تشخیص مصلحت تشخیص موضوع بدهد که دیگر مسائل فقهى، از این‏که خود مسائل فقهى اسلام و احکام اولى اسلام که عموم آن کلم «امورى» شامل آن مى‏شد شامل آن نشود. این پیشنهاد در کمیسیون مطرح شد و کمیسیون هم حالا گمان نمى‏کنم اصلًا کسى در کمیسیون مخالف بود یعنى با توجه به این‏که نظر پیشنهاددهنده هم همین بود این عبارت تنظیم شد وخلاصه به قول آقایان پیام این عبارت تنها این است که کارى کنیم که عبارت مجمع تشخیص مصلحت آنجایى را که من باب مثال و نمونه بنده عرض کردم که اگر آمدند
Majlis:2 Volume:3 Sessions:29-41 Page:1649
روى (به قول بعضى‏ها) روشنفکرى و یا بى‏اطلاعى واقعاً باید گفت ... (هاشمى رفسنجانى- روى این خیلى مفصل صحبت شد دیگر تکرار نکنید) بلى. این مسأله این‏جا را شامل نشود.
نایب رئیس (هاشمى رفسنجانى)- اجازه بدهید حالا هر چه بود، اولًا این قدرى که تغییر دادید کمیسیون حق این قدر تغییر را نداشته.
مؤمن- تغییر نیست حاج آقا! این نظر خود جناب آقاى مشکینى است، اجازه بفرمایید من توضیح بدهم ...
نایب رئیس (هاشمى رفسنجانى)- شما توضیح دادید دیگر، دیگر توضیح ندهید دیگر وقتمان را نگیرید من بگویم ببینیم چیزى باقى مى‏ماند یا نه؟ همین بحث آنجا مطرح شد که محدود کنیم به مواردى که مجلس ضرورى مى‏داند یا نه؟ همین بحث آنجا مطرح شد که محدود کنیم به مواردى که مجلس ضرورى مى‏داند، ما گفتیم چه مشکلاتى در قید ضرورى داشتیم که همین رد شد. این چیزى که این‏جا نوشته‏اید: «در مواردى که مجلس شوراى اسلامى از باب ضرورت ...».
مؤمن- جناب آقاى هاشمى ببینید شما توجه بفرمایید به ضرورت ما کار نداریم ...
نایب رئیس (هاشمى رفسنجانى)- شما موقعیت جلسه را به هم نزنید. بگذارید من بگویم مسأله دوم. این توضیحاتى که آقاى مؤمن دادند فرض کردند یک روزى بشود که رهبرى هم علاقه‏اى به اسلام نداشته باشد و کسانى را که رهبرى تعیین مى‏کنند هیچ مقید به اسلام نباشند! ما در این چیزى که تصویب کرده‏ایم اعضاء مجمع تشخیص را ثابت نکرده‏ایم، همه را در اختیا رهبرى گذاشته‏ایم که گفتیم آن به تناسب مو ضوعاتى که دارد اعضاء را تعیین مى‏کند حالا با فرض محالى که شما مطرح مى‏کنید که کسى بیاید در مجلس یک حکم صریح، اولى، اسلامى را بیاید در مجلس رأى بدهند خلافش را تصویب بکنند بعد رهبر هم هیچ اطلاعى نداشته باشد این را ارجاع بکند به یک مجمعى که مجمع آن حرف خلاف شرع صریح را بدون هیچ ضرورتى برود و تأیید بکنند. این چه تفسیرى است که ما به خاطر این بیاییم مصوب شورا را به هم بزنیم و این همه وقت بگیریم. (عمید- پیشنهاد ایشان چیز دیگرى است) پیشنهادى که ایشان چاپ کرده‏اند این است.
عمید- نه این نیست، چیز دیگرى است.
نایب رئیس (هاشمى رفسنجانى)- ایشان گفتند همین است که چاپ شده پخش کرده‏اند ...
امینى- آقاى هاشمى! اجازه مى‏فرمایید یک کلمه من عرض کنم؟
نایب رئیس (هاشمى رفسنجانى)- من مى‏گویم شما آمدید یک فرض نیش غولى را ...
امینى- آقاى هاشمى اجازه بدهید یک کلمه من عرض کنم، ولو خلاف مقررات باشد. (هاشمى رفسنجانى- بفرمایید) ببینید ما یک اصل بسیار مهمى را در این‏جا تصویب مى‏کنیم. کمیسیون مدتى روى این کار کرده، یعنى حداقل چهار جلسه بحث کرده. این بحث‏هایى که در کمیسیون شده تقریباً چهار تا سه ساعت و نیم بوده. بعد آمد در این‏جا همه‏اش هباء منثورا شد یعنى قسمت اولش با یک پیشنهاد این جورى تمام شد یک مخالف و یک موافق، دقیقه‏اى صحبت کنند تمام ... بعد قسمت دومش هم با وجودى که آن آقایان بحث کرده بودند مى‏گویند سه جلسه حتمى است (که الان آن قسمت دوم را ما بحث کردیم) بعد یک پیشنهاد این جورى آمد و بعد هم یک موافق و یک مخالف و 10 دقیقه تمام شد! من خواهشم این است‏
Majlis:2 Volume:3 Sessions:29-41 Page:1650
که درست است که تصویب شده، قبول داریم. اما این اصل مهمى که مسأله‏ساز است این را بگذاریم یک مقدارى بیشتر بحث رویش بشود و بر طبق موازین واقعاً شرع سنجیده بحث کنیم و اشکالى ندارد یک قدرى بیشتر بحث کنیم تا بتوانیم فردا براى مردمان توجیه کنیم و مشکل برایمان ایجاد نشود، ولو مى‏دانم بحث وتصویب شده، گذشته. اجازه بدهید اگر صلاح مى‏دانید یک مقدارى بحث بشود، یا اگر اجازه نمى‏دهید هر جور صلاح مى‏دانید.
میرحسین موسوى (نخست‏وزیر)- اگر اجازه بدهید دو کلمه هم من صحبت کنم.
نایب رئیس (هاشمى رفسنجانى)- من حرفى ندارم، من مى‏گویم یک حرف ضعیفى را این جورى ما ادامه ندهیم، بسیار خوب، آقاى موسوى خوئینى‏ها قبلًا وقت گرفته‏اند، بفرمایید.
موسوى خوئینى‏ها- عرض کنم که ما در آن جلسه که تصویب شد حالا پیشنهاد مثلًا استدلالش هر چه بوده رأى همیشه مبتنى بر آن استدلالى که پیشنهاددهنده مى‏دهد نیست، ممکن است یک کسى به استدلال دیگرى به همان پیشنهاد رأى دهد. در آنجا اتفاقاً یکى از صحبت‏هایى که شد این بود که در تشخیص مصلحت نظام این از وظایف اولیه ولى امر است، این‏که یک چیزى برخلاف احکام اولیه مى‏شود آیا انجام بگیرد در کشور اسلامى یا نه؟ این را اولًا وظیفه رهبرى است که ببیند آن قدر مصلحت ملزمه دارد که از آن حکم اولیه دست برداریم یا نه؟ غیر از ولى امر هم (به اعتقاد بنده) هیچ کس دیگرى حق ندارند که بگوید بله به نظر ما مصلحت در این است که از انجام این حکم دست برداریم چون مملکت چنین مصلحتى ایجاب مى‏کند. این فقط وظیفه اوست، یعنى حق اوست و اوست اصلًا در جایى نشسته است که صلاحیت چنین چیزى را دارد و لذا مجمع تشخیص مصلحت را ما در اختیار او قرار دادیم که اگر چیزى را مجلس تصویب گردد، مجلس هم مثل یک طبیب است هیچ وقت در معاینه و معالجه مریض مرتب نمى‏گوید به قید مصلحت مریض را معاینه مى‏کند مى‏بیند داروى این بیمارى این است اصلًا کار ندارد به این‏که مصلحت نمى‏دانم جامعه یا غیر جامعه حرام است، حلال است مى‏گوید این مریض این دارو را مى‏خواهد. مجلس مى‏گوید این وضع کشور این قانون را مى‏خواهد اصلًا او هیچ کار ندارد به این‏که این خلاف شرع است یا نیست. یک جاى دیگر را گذاشته‏اند که به نام شوراى نگهبان دقت کند ببیند این خلاف موازین شرع نباشد، حالا شوراى نگهبان آمد این خلاف شرع است این‏جاست که ولى امر باید بگوید که این خلاف شرع در جامعه بنابر آن مصلحت انجام بگیرد یا نه؟ براى این‏که خود ولى امر در این قضایا همیشه فرصت ندارد یا امکانش نیست، یک مجمعى را برایش گفتند تعیین مى‏کنیم شما اعضاء آن را خودتان تعیین کنید، افرادى که هم کارشناس، هم خبره، هم جهات شرعى و فقهى را آگاه باشند بنشینند ببینند این مسأله در آن حدى هست که ما به خاطر مصلحت جامعه از آن حکم شرعى دست برداریم یا نه؟
حالا وقتى این‏طور شد و حضرت امام در آن نامه خودشان (همین بحثى که الان کردیم ولایت مطلق فقیه شما مرتب مى‏فرمایید که یک حکم صریح اسلامى را بیایند بگویند که عمل نشود) امام فرمودند جلو حج را بگیرد، جلو مضاربه را مى‏تواند بگیرد، جلو مضاربه را مى‏تواند بگیرد یعنى اگر مصلحت اقتضاء کند ولى امر جلو همین احکام صریح اسلام را مى‏گیرد. پس شما چه نگرانى دارید از این‏که تصویب کند چیزى را برخلاف صریح‏
Majlis:2 Volume:3 Sessions:29-41 Page:1651
اسلام بعد شوراى نگهبان هم وظیفه‏اش این است که بگوید این خلاف صریح اسلام است بعد در مجمع مى‏رود. خوب مگر رهبر خوابیده یا بیهوش است که ببیند اینها برخلاف صریح اسلام چیزى را در مجمع تصویب کرده‏اند که هیچ مصلحتى هم ندارد!
ما دیدیم حضرت امام رضوان الله تعالى علیه که در آن اجازه‏اى که به مجلس داده بودند که ضرورت در یکى از مسائل، مجلس براساس ضرورت قانونى را که رأى کافى هم آورد حضرت امام به شوراى نگهبان پیغام دادند که شما ردش کنید و اگر نکنید من خودم رد مى‏کنم این حرف‏هایى که در مجلس زدند اینها مصلحت ملزمه نبود خوب او مراقب است، مواظب است مگر مى‏گذارد چنین چیزى اتفاق بیفتد که یک خلاف شرع بین، بدون کمترین مصلحت ملزمه و هم این بحث‏ها هم در آن جلسه قبل شد با توجه به همه اینها آن چیزى که الان تصویب شده رأى آورد. دوستانى هم که رأى دادند کاملًا توجه به همه این ابعاد و جهات قضیه داشتند از نو بخواهیم مطرح کنیم همان بحث‏ها و همان گفتگوها و همان صحبت‏ها است که نیاز نداریم.
نایب رئیس (هاشمى رفسنجانى)- آقایان اجازه بدهید ما چون الان دائم بى‏رویه بحث مى‏کنیم اگر آقایان مى‏خواهند این قدر که آقاى امینى فرمودند، آقاى مؤمن فرمودند یعنى این قدر لازم مى‏دانند پیشنهادشان را مشخص کنند آن پیشنهاد مشخص را ما از جلسه اجازه مى‏گیریم، ما این باب را باز کرده‏ایم. یک پیشنهادى اگر این‏جا بیاید جلسه موافقت کرد به بحث بگذاریم. قبلًا گفتیم که به خاطر این که تفویت مصلحت نشود در شور سوم اگر پیشنهادى این جورى آمد دو روز این حرف را مى‏زنیم مکرر هم گفتیم (هاشمیان- باز گذشتیم) نه الان همین پیشنهاد ولایت مطلقه را که قبول کردیم همین بود (هاشمیان- این‏که تصویب شد) حالا این اشکالى ندارد شما پیشنهادتان را مشخص کنید برایتان رأى بگیریم. پیشنهادتان چیست؟ پیشنهاد که مشخص نیست. همین است که به ما دادید. خیلى خوب پس این است. خوب یکى مى‏گوید هست، یکى مى‏گوید نیست. اگر پیشنهاد این است پس مخالف و موافق صحبت کنند رأى بگیریم. پیشنهاد مشخص بدهید که مى‏خواهیم رأى بگیریم.
مؤمن- شما بگویید، من خودم آن چیزى را که مى‏خواهم بگویم نمى‏گویم!
نایب رئیس (هاشمى رفسنجانى)- خیلى خوب حالا بگویید ببینم چه مى‏گویید.
مؤمن- عرض کنم که من توجه جناب آقاى خوئینى‏ها را به این نکته جلب مى‏کنم که شکى نیست که تشخیص مصلحت در اختیا رهبر است. این شکى نیست منتها یک ویژگى که قانون اساسى داشت (و الان دارد) این است که شوراى نگهبان را در تشخیص این‏که این حکم اسلام است این را مرجع فصل قرارداده. در این‏که حکم اسلام است نمى‏گویم در تشخیص مصلحت خیر. حاج آقا هاشمى بر این اساس که من حرف دارم این است و این اصل این مرجعیت را در تشخیص حکم از شوراى نگهبان گرفته و اگر آقایان مى‏فرمایند مسأله‏ساز است روى این است که این مرجعیت تشخیص حکم را گرفته نه تشخیص مصلحت. شما مى‏خواهید بفرمایید تشخیص مصلحت با هرکه به غیر از شوراى نگهبان بفرمایید. در اعضاء مجمع تشخیص مصلحت احدى از شوراى نگهبان دخالت نکند. هر چه مقام رهبرى تشخیص مى‏دهد همان باشد. اما صحبت این است که اگر شوراى نگهبان آمد به مجلس گفت که این‏
Majlis:2 Volume:3 Sessions:29-41 Page:1652
حکم اسلام است این‏جا مجلس حق نداشته باشد بایستد. اگر ما بخواهیم این کار را بکنیم این همان است که حضرت امام فرمودند که در صدر مشروطیت آن مجتهدین طراز اول را نگذاشتند کارشان را بکنند ما بالاتر آمدیم در متن قانون این مرجعیت را از این فقهاى شوراى نگهبان گرفتیم چرا؟ دلیلش این است که مى‏گوید به مجرد این‏که بین مجلس شوراى اسلامى و شوراى نگهبان توافق نشد با مجمع تشخیص مصلحت ولو (هاشمیان- طى مراحل ...) اجازه بفرمایید طى مراحل هم بیشتر از این نیست او نظرش را مى‏دهد. نظرش را شوراى نگهبان مى‏دهد. مى‏گوید این حکم اسلام است. بنده عرض مى‏کنم مجلس توافق نکردنش مطلق نباشد. بگو توافق نکردنش از جهت تشخیص مصلحت باشد روى چشم و لذا من عبارتى را این‏جا پیشنهاد نمى‏کنم همین است. من عرض مى‏کنم کارى بکنید این‏که گفته است به مجرد این‏که توافق نکرد این توافق نکردن مطلق نباشد. بگویید توافق نکرد من حیث، شما این عبارتى را که جناب آقاى حبیبى پیشنهاد فرمود و ما هم با آن موافقت کردیم از باب ضرورت و حفظ مصالح نظام و با توجه به عناوین ثانویه این مى‏فرمایید درست نیست باشد ما به عبارت حرفى نداریم. من عمده حرفم این است که آن خطرى را که این عبارت مصوب شورا دارد این خطر را از آن بگیرید ولى هر چه مى‏خواهید، مى‏خواهید بفرمایید یا با توجه به مصالح و یا به واسط ضرورت و یا به توجه به عناوین ثانویه هم اینها را با «یا» بیاورید. هیچ مسأله‏اى نیست فقط کارى کنید که این که گفته است که توافق حاصل نشود عدم توافق به خاطر آن موردى که مجلس مى‏فرمایید، حاج آقا مى‏فرمایند نیش غول است من هم قبول دارم نیش غول است آقایان توجه دارند ولى اگر ما باید ما قانون را کارى بکنیم که این نیش غول را شامل نشود اگر شامل بشود معنایش حذف مرجعیت شوراى نگهبان است در تشخیص احکام. حرف من این است.
امامى کاشانى- حالا اگر توضیحى باز لازم است من عرض کنم.
سیدعلى خامنه‏اى- این شبهه‏اى است که واقعاً ذهن‏ها را مشغول مى‏کند با یک کلمه آن را حل کنید.
جنتى- اجازه بدهید من هم یک قدرى صحبت کنم اگر صلاح مى‏دانید.
نایب رئیس (هاشمى رفسنجانى)- حالا کسانى هستند که قبل از شما وقت گرفته‏اند به ترتیب بگویید آقایان صحبت کنند.
طاهرى- یک جمله مى‏خواهم پیشنهاد بکنم.
منشى (یزدى)- نوبت آقاى نورى است.
طاهرى خرم‏آبادى- من صحبت نمى‏کنم من یک پیشنهاد دارم. حاج آقا خوئینى‏ها، شما همان مطلبى را که خودتان در رابطه با مجمع تشخیص مصلحت الان این‏جا مطرح کردید که کار مجمع تشخیص مصلحت عبارتى را بیاورید که همین را برساند. فقط همین را برساند اطلاق نداشته باشد ما حرفمان این است و الّا چیز دیگر نمى‏خواهم بگویم.
موسوى خوئینى‏ها- با رعایت اصل چهارم.
منشى (یزدى)- بسیار خوب، آقاى نورى بفرمایید.
عبدالله نورى- بسم الله الرحمن الرحیم. ما البته این را متوجه شدیم که در رابط با اصول آینده مى‏شود این‏جا دوباره بحث را شروع بکنیم از این بحث این معلوم شد!
Majlis:2 Volume:3 Sessions:29-41 Page:1653
اولًا یکى از چیزهایى که آقایان آوردند این‏که قانون اساسى را دوباره حذف کردند با این‏که این‏جا تصریح داشتند آقایان که خیر حتماً قانون اساسى مى‏خواهیم با این پیشنهاد دوباره آن حذف شده، از آن طرف که هر چه من فکر مى‏کنم من نفهمیدم مشکل کار چیست؟
امامى کاشانى- اگر اجازه بدهید من یک توضیحى بدهم.
نایب رئیس (هاشمى رفسنجانى)- خیلى خوب، بعد از ایشان صحبت کنید.
نورى- یعنى بحث طلاق و ملکیت و اجاره و مضاربه و امثال اینها چه فرقى دارد که در یک جا مى‏شود و در یک جا نمى‏شود اگر این را آقایان یک کمى توضیح بدهند ما بفهمیم از نظر همین مسائل شرعى این را بفهمیم. چیزى که من در رأى پیشنهاد مى‏فهمم این است که آقایان به جاى این‏که مشکل را از طریق مجمع تشخیص مصلحت حل کنند و موضع شوراى نگهبان را موضع تشخیص شرع و قانون اساسى بدانند موضوعات را هم برگردانند به شوراى نگهبان. یعنى در این پیشنهاد جدید، آقایان یک بحث جدیدى را باز کردند که بحث ضرورت و تشخیص موضوعاتى که یا در مجلس بود یا مجمع تشخیص مصلحت، آقایان این‏جا آمده‏اند و فرموده‏اند و شوراى نگهبان با مجلس در تشخیص موضوع به توافق نمى‏رسد که یک بحث کاملًا جدیدى است یعنى اصلًا از نظر اصول قانون اساسى این جایگاه را نداشتند. امام هم چنین چیزى را نفرمودند. مجمع تشخیص مصلحت هم براى این کار گذاشته شده بوده یعنى یک باب جدیدى را از این طرف باز کردند. ما آن‏که مى‏فهمیم در رابط با این عبارت این است که اگر بحث شرعى مطرح است در رابطه با فلان موضوع مصوب مجلس مى‏رود شوراى نگهبان مى‏گویند این خلاف شرع است. برمى‏گردد مجلس، مجلس مى‏گویند که این خلاف شرع است. شوراى نگهبان مى‏گویند خلاف شرع است مى‏آید مجلس قبو ل مى‏کنند مى‏پذیرند. یا این‏که مجلس مى‏گوید با این‏که خلاف شرع است مى‏گویم باید حتماً همین بماند به دلیل این‏که در موضوع مصلحت نظام را این مى‏بینیم؛ سومى من نمى‏فهمم باید روشن بشود چیست؟
خلاف شرع نیست.
نورى- بله، مجلس نمى‏گوید خلاف شرع نیست، مجلس که نمى‏گوید ببینید مجلس مرجع قانونى این‏که ...
نورى- آقا اجازه بفرمایید جناب آقاى هاشمى.
منشى (یزدى)- پس اجازه بدهید بحث به نحو درست و صحیح ادامه پیدا کند. اجازه بدهید ایشان صحبت‏شان را بکنند باز بعد اگر کسى صحبت دارد بکند.
نورى- بله مجلس نمى‏گوید این خلاف شرع هست یا نیست؛ قانون تصویب مى‏کند قانونى را که تصویب مى‏کند به شوراى نگهبان مى‏رود مى‏گوید خلاف شرع است بر مى‏گردد مجلس، مجلس اصلًا موضع آن این نیست که بگوید خلاف شرع نیست از نظر قانونى ما داریم صحبت مى‏کنیم اصرار مى‏ورزد روى این خلاف شرع به چه دلیل؟ به دلیل مصالحى که تشخیص مى‏دهد حالا آقایان مى‏گویند این مصلحتى را که تشخیص مى‏دهد شوراى نگهبان بیاید روى این موضوع بحث بشود که آیا این مصلحت هست یا نیست چیزى که این‏جا آورده شده.
Majlis:2 Volume:3 Sessions:29-41 Page:1654
نایب رئیس (هاشمى رفسنجانى)- نه آقایان مى‏گویند اصرار روى این لفظ ندارند.
نورى- بله، خوب پس اگر اصرار روى این نیست پس باید ببینیم آخر این کار چى مى‏ماند.
نایب رئیس (هاشمى رفسنجانى)- بله حالا ببینیم من هم لذا مى‏گویم پیشنهاد مشخصى بدهند که بدانیم با آن پیشنهاد چه کار بکنیم. خوب آقاى مؤمن شما در این فاصله یک پیشنهاد ...
منشى (یزدى)- اجازه بدهید به نوبت باید صحبت بشود حالا که وقت به این شکل درآمد به نوبت صحبت بشود. جناب آقاى مشکینى بفرمایید.
على مشکینى- بسم الله الرحمن الرحیم. این جمله‏اى که این‏جا گفته شده، گرچه من معتقد بودم که این مربوط به عناوین ثانویه است ولى از اطلاق این عبارت، یک مطلب خطرى براى ما استفاده مى‏شود. براى این‏که نوشته مجمع تشخیص مصلحت نظام براى تشخیص مصلحت در امورى که بین مجلس شوراى اسلامى و شوراى نگهبان توافق حاصل نشود امورى که بین مجلس و شوراى نگهبان مورد اختلاف مى‏شود یعنى احکامى مورد اختلاف مى‏شود مصوباتى مورد اختلاف مى‏شود این دو جور است. یک نقد این است که مجلس یک احکامى را احکام اولیه را روى لحاظ مصالح و مفاسدى که در ذهن خودش مى‏سنجد یک احکام اولیه مجلس جعل مى‏کند مى‏گوید مثلًا فرض کنید که مثال هم زدند طلاق، جو سابق اقتضاء مى‏کرد که دست مرد باشد حالا عیبى ندارد که دست زن باشد یا دست هر دو باشد یا چه عیبى دارد حالا شراب و عرق و امثال اینها خوردنش حرام است اما یک کارخانه درست کنیم و در تاکستان انگورهاى سیاه را در آنجا بریزیم و شراب درست کنیم و به خارج بفروشیم این به نفع مملکت هست. این به نفع نظام است و ما نمى‏خوریم این چه عیبى دارد؟ این را صلاح مى‏بینیم که پس درست کردن مشروبات از این جهت عیبى نداشته باشد. یا نه چه عیبى دارد ما ممنوعیت حجاب را این مال سابق بوده حالا بگوییم عیبى ندارد و امثال اینها. یک مسائلى را یک احکام اولیه را جعل مى‏کند آن وقت به لحاظ آن مصالح و مفاسدى که خودش تو فکر هست. تو فکر خودش هست ممکن است مجلس یک چنین جوى درست بشود همین احکام دست شوراى نگهبان مى‏رود. شوراى نگهبان مى‏گوید نه آقا این خلاف شرع است ما اصلًا مصالح و مفاسد را در احکام اولیه نمى‏توانیم این وظیفه ما نیست ما فقه‏مان فقه تشیع است فقه تسنّن نیست ما فقه ابوحنیفه‏اى نداریم که احکام اولیه را بر طبق مصالح و مفاسد بسنجیم. شوراى نگهبان او را رد مى‏کند مجلس هم مى‏گوید خیر همان است که ما فهمیدیم آن وقت شوراى نگهبان در این‏جا سراغ کارش مى‏رود. رد مى‏شود باید سراغ تشخیص مصلت برود البته اگر سراغ تشخیص مصلحت برود مى‏رسد تا آنجا که امام، ولى امر ردش مى‏کند ما این را قبول داریم اما چرا شما یک عبارتى بگویید که حتى در این جور احکام هم شوراى نگهبان نتواند در آن مرحله اول رد کند. شما در این جور احکام که احکام اولیه است و مجلس احکام اولیه را جعل مى‏کند روى ملاکاتى که به ذهن خودش است و شوراى نگهبان هم از آن راه رد مى‏کند چرا شوراى نگهبان را دستش را در این جور احکام مى‏بندید؟ ما مى‏گویى در این جور احکام اجازه بدهید شوراى نگهبان در دفعه اول که رد کند، رد کند مجلس هم حق چیز نداشته باشد چنانچه الان همین جور است اگر احکامى جعل بشود شوراى نگهبان رد کند مجلس نمى‏تواند اجرایش کند بگذارید نسبت به احکام اولیه این جورى باشد نسبت به احکام ثانویه اشکال ندارد یعنى‏
Majlis:2 Volume:3 Sessions:29-41 Page:1655
مى‏گویم عباراتى که خود امام نوشته رضوان الله علیه را بیاورید مجمع تشخیص مصلحت در احکام حکومتیه چیست؟
توسلى- حاج آقا تعریف ندارد.
على مشکینى- بله، همان عبارت را یا در عناوین ثانویه مجمع تشخیص مصلحت.
امامى کاشانى- در وصیت‏نامه ایشان دارند.
على مشکینى- در کجا این عبارت یا عناوین ثانویه بیاورید که در صورتى که اختلاف نظر در احکام حکومتیه باشد. در احکام ولایتى تعبیر بهترش، مورد اختلاف نظر در احکام ولایى نه در احکام قضایى، نه در احکام جزایى، در احکام ولایى در این‏جا اگر اختلاف داشته باشند آن وقت رجوع به تشخیص مصلحت بشود. اما آن که در اول ذکر کردیم و شما مستبعد نشمارید این معنا را که یک وقتى براى مجلس چنین چیزى رخ نمى‏دهد، حالا جو مجلس‏مان الحمدالله خوب است یک وقت ممکن است یک چنین روشن فکرهایى پیدا بشوند و از این حرف‏ها بزنند آن وقت شوراى نگهبان را در آنجا شما مى‏گویید که حرف نزنند بروند سراغ تشخیص مصلحت؟ والسلام.
منشى (یزدى)- آقاى موسوى نخست‏وزیر بفرمایید.
میرحسین موسوى- بسم الله الرحمن الرحیم. من فکر مى‏کنم که این‏جا یادمان نرود که مجمع تشخیص مصلحت نظام به دلیل بن بستى که بین مجلس و شوراى نگهبان به طور واقعى وجود داشت تشکیل شد، یادمان نمى‏رود خوب در این 7- 8 سال، ده‏ها قانون، ده‏ها مصوبه مى‏آید مشکل پیدا مى‏کرد و همه‏شان ربطى به احکام ثانویه نداشت. ایرادات مختلفى گرفته مى‏شد و کار مملکت معطل بود و از خود متن نام حضرت امام و چیزهایى که ایشان فرمودند و نطق‏هایى که دارند این مسأله مشهود است. ما الان چیزى پیشنهاد مى‏کنیم که الان آن چیزى که حضرت امام به عنوان راهگشایى براى نظام درست به وضعیت سابق بر مى‏گردانیم من دو سه تا فرض را باز مى‏کنم.
یکى اول این‏که توى مجلس ما مجلسى باشد بدیهیات مذهبى، مسلمات مذهبى ما را اصلًا این‏ها عوض بخواهند بکنند. خوب ما مى‏گوییم ولایت مطلق فقه دیگر به چه درد این‏جا مى‏خورد؟ خوب با این قضیه برخورد مى‏کند مگر ممکن است در کشور اسلامى مجلسى باشد که بیاید مسلمات مذهبى را مثلًا روشنفکرها نفوذ بکنند این‏ور و آن‏ور بکنند فرقى که نظام الان با زمان مشروطیت دارد این است که زمان مشروطیت در رأس نظام، شاه بود الان ولى فقه است آن موقع شاه بود الان ولى مطلق فقه است و ولى امر مسلمین هست براى همین یک کمى بعید به نظر مى‏آید، دور به نظر مى‏آید و ما چیزى که این قدر نادر است آن را اصل قرار بدهیم و مشکل ایجاد بکنیم براى نظام در جایى که رهبر انقلاب راه را باز کردند من فکر مى‏کنم صحیح نباشد.
مسأله دوم خود مجمع تشخیص مصلحت نظام است. مگر خدایى نکرده افراده مجمع تشخیص مصلحت افراد بى‏دین و لامذهبى خواهند بود؟ یک عده‏اى آنجا خواهند نشست ممکن است چند نفر آدمى که طبیعتاً اولین ویژگى آنها تدینشان خواهد بود که در آنجا خواهند نشست. تصور بکنید که متنى آمده باشد مجلس یک بدیهیاتى را از نظر اسلامى، مذهبى‏
Majlis:2 Volume:3 Sessions:29-41 Page:1656
به اصطلاح دگرگون کرده باشد فرضاً اختلاف پیدا کرده باشند تو مجمع بیاید خوب مجمع بر خورد مى‏کند دو دفعه بر خورد بکند مجلس اصلًا از موضع خودش بر مى‏گردد. مجلس را مى‏توانند اصلاح بکنند به نظر من در آنجا هم باز ما مشکلى نداریم.
مسأله سوم حالا فرض بکنید مجمع فاسد شد؟ باز هم در رأس آن ولى فقه هست. خوب افراد مجمع را در اختیرش گذاشتیم، همه آنها را عوض مى‏کند یک مجمع دیگر مى‏گذارد و حکم آنها را تأیید نمى‏کند براى همین به ذهنم مى‏آید که این چیزى که آقایان دادند عدول از آن چیزى است که قبلًا تصویب شده و رأى گرفته شده دوباره باز کردند این بحث و اینها واقعاً اگر این جورى است من مى‏گویم دو سه جلسه، جلسه را باز کنیم. من در مورد مسائل قوه اجرایى باز هم حرف دارم و ما تشکیل جلسه بدهیم. اصل بیاوریم استانداردها هستند خود آن اصلى که آقاى هاشمى براى رأى گرفتن سر چیزى کمى تضعیف کردند با این‏که من فکر مى‏کردم که در رابطه با آن اصلى که اختیار مى‏داد که حل اختلاف بشود بین وزراء اینها بعد رأى آوردن تو این جلسه گفته شد که باید با تفسیر قانون و نمى‏دانم تغییر قانون چیز نباشد که اصلًا آن اصل را تضعیف کرد. خوب ما تمام آنها را داریم دوباره مطرح بشود دوباره آنها را طرح بکنیم.
منشى (یزدى)- آقاى خزعلى بفرمایید.
ابوالقاسم خز على- مطلب روشن است آقایان عنایتى به این نکته‏اى که تذکر مى‏دهم بفرمایید. نمى‏خواهیم بگوییم که مشکلاتى که امام فرموده حالا ما آن مشکلات را دو مرتبه باقى بگذاریم خیر، سه شق است وقتى که شوراى نگهبان مى‏گوید خلاف شرع است مى‏گوید بله الان مجلس مصلحت سنجى کرده و نظام لازم دارد، به بن‏بست مى‏رسند، این‏جا به مجمع تشخیص مصلحت مى‏رسد یا عناوین ثانویه است. آنها مى‏گویند ما تشخیص دادیم اینها تشخیص ندادند اینها به مجمع مى‏رسد اما گاهى هست که روى مصلحت‏هاى تلهمى که این حکم الان در دنیا قابل اجرا نیست آقایان حالا مثال به کارخان شراب زدند چون در تدوین قانون اساسى آقایانى آمدند و روایاتى پخش کردند اسم مى‏برم.
آقاى شیخ على تهرانى و گلزاده غفورى یک روایت بى‏سند از جلد شانزدهم بحار آوردند پخش کردند. آقاى کیاوش حرکت کرد این را عنوان کرد که بنده آنجا ایستادم صحبت کردم. روایتى که آنها مى‏گفتند این بود که: کسانى که بخورند به اندازه‏اى که لازم است، بپوشند به اندازه‏اى که لازم است، بنوشند به اندازه‏اى که لازم است، این حلال است؛ مابقى آن حرام است. این را ورقه‏اى پخش کرده بودند. آقاى کیاوش هم قبول کرده بود، پا شده بود در این باره فریاد مى‏زد، من ایستادم آنجا، گفتم آقا این خلاف مقررات فقه است کى گفت به انداز خوردن، پوشیدن، نوشیدن به انداز ضرورت حلال است مابقى آن حرام است؟ نمى شود گفت آقا شیخ على تهرانى درس نخوانده نیست مثل بعضى‏ها که بیایند یک چیزهایى بگویند خوب اگر این فردا آمد فکر کیاوش‏ها را تصرف کرد یک جمعیت نود و یک نفرى در مجلس این معنا را طرح کردند این بحث شما نیست که ببینید خیلى روشن است این را طرح کردند بعدش گفتتند به اندازه ضرورت باشد مابقى حرام است همه باید در این خانه‏هاى داراى موکت زندگى کنند و غذا به اندازه لازم بخورند مابقى حرام است! روایتش هم از جلد شانزده کتاب‏
Majlis:2 Volume:3 Sessions:29-41 Page:1657
بحار چاپ کمپانى. مدعى هم آقاى گلزاده غفورى و آقاى شیخ على تهرانى و این «سم» را پخش مى‏کنند. مصلحت نظام است؟ نه، حکم ثانوى است؟ نه اما یک چیز قشنگى است که عوام پسند است این‏جا چه کارش مى‏کند؟ آقا شوراى نگهبان کنار برود، هم رهبر داریم هم مجمع تشخیص مصلحت. چرا خاک‏ریز اول را از دست مى‏دهید که نوبت به خاک‏ریز دو بشود نوبت به خاک‏ریز سوم بشود؟ خاک‏ریز اول دارید، در خاک‏ریز اول مطلب را بخوابانید.
شما مى‏گویید نه، خاک‏ریز اول خراب شد، شد دوم داریم، سوم داریم مگر مجلس مى‏شود بى‏دین بشود؟ بى‏دین نمى‏شود این فکر مى‏آید خیلى از نظر سوسیالیستى پسند جهان هم هست! به اندازه لازم بخورید، به اندازه لازم بپوشید، مابقى آن حرام است. روایت هم مى‏آورند این را چه کارش کنیم؟ بعد بگوییم چون به جایى نرسیدند بایستى برویم به خاک‏ریز دوم، از آخرش هم خاک‏ریز سوم رهبر، خوب قانون اساسى که خاک‏ریز اول معین کرده این را چرا از دست بدهید؟ یک.
دوم فردا آقایان خواهند گفت در خارج، در حوزه و جاهاى دیگر اعتماد ما به مصوبات مجلس بر اثر اقدام شوراى نگهبان بود حالا که اقدام اینها برداشته شد مصوبات براى ما جنب مشروعیت ندارد این را چه کارش خواهید کرد؟ این را لطفاً عنایت بفرمایید ما در آن بخش اول کار داریم.
منشى (یزدى)- خوب اگر صحبت ادامه دارد آقاى امینى و آقاى امامى هم اسم نوشته‏اند.
امامى کاشانى- من یک توضیحى عرض کنم.
منشى (یزدى)- اجازه بدهید به نوبت، نوبت جناب آقاى امینى است. قرار شد با نوبت صحبت کنیم. جناب آقاى حبیبى قرار است بحث ادامه پیدا کند یا نه؟ اگر ادامه پیدا مى‏کند آقاى امینى و آقاى امامى صحبت کنند.
نایب رئیس (هشمى رفسنجانى)- بیایید روى این متن توافق‏نامه شما صحبت کنید.
منشى (یزدى)- آقاى امینى بفرمایید.
نایب رئیس (هاشمى رفسنجانى)- آقاى امامى که جلو بودند آقاى امینى صحبت کردند.
امینى- نه من صحبت نکردم.
نایب رئیس (هشمى رفسنجانى)- شما که یک بار صحبت کردید.
منشى (یزدى)- بله، آقاى امینى و آقاى امامى و آقاى مهدوى نوبت دارند. بفرمایید.
نایب رئیس (سیدعلى خامنه‏اى)- حالا اگر این متنى که تهیه شده مورد توافق است رأى مى‏گیریم تمام مى‏کنیم.
. نایب رئیس (هاشمى رفسنجانى)- مى‏گویند دو تا متن قبول شده که به نظر ما هم مشکلى ندارد.
امینى- اجازه بدهید هر کدام بهتر مطلب را مى‏رساند بخوانید.
نایب رئیس (هاشمى رفسنجانى)- خیلى خوب، متن پیشنهاد چون از آقاى مؤمن بود همان پیشنهاد آقاى مؤمن را مى‏خوانیم. این جور بنویسید: «براى تشخیص مصلحت نظام، در مواردى که بین شوراى نگهبان و مجلس شوراى اسلامى با قبول مرجعیت شوراى نگهبان در تشخیص احکام اسلام و قانون اساسى و پس از طى مراحل قانونى توافق حاصل نشود» این‏
Majlis:2 Volume:3 Sessions:29-41 Page:1658
یک عبارت است. این عبارت هم همین جور تهیه شده «در مواردى که مصوبه مجلس شوراى اسلامى را شوراى نگهبان خلاف موازین شرع و یا قانون اساسى بداند و مجلس با در نظر گرفتن مصلحت نظام یا ضرورت (که البته یکى است) نظر شوراى نگهبان را تأمین نکند».
منشى (یزدى)- دومى مناسب‏تر است، اولى معلوم است که مجلس مرجع است.
سید على خامنه‏اى- همین را به رأى بگذارید.
هاشمى- مثل این‏که آقایان پیشنهاد دوم را بیشتر قبول دارند.
ى زدى- دیگر بحث نشود همین را رأى بگیریم.
هاشمى- «در مواردى که مصوبه مجلس شوراى اسلامى را شوراى نگهبان خلاف موازین شرع و یا قانون اساسى بداند و مجلس با در نظر گرفتن مصلحت نظام نظر شوراى نگهبان را تأمین نکند».
ى زدى- علت عدم توافق این است دیگر.
میرحسین موسوى- پس این‏جا دیگر دو سوم رأى و اینها نیست؟
نایب رئیس (هاشمى)- نه، نیست. آقایانى که با این متن موافق هستند رأى بدهند (اکثر رأى دادند) تصویب شد. حالا مصوبه را تماماً بخوانید.
 (به شرح زیر خوانده شد)

اصل یکصد و دوازدهم‏
مجمع تشخیص مصلحت نظام براى تشخیص مصلحت در مواردى که مصوبه مجلس شوراى اسلامى را شوراى نگهبان خلاف موازین شرع یا قانون اساسى بداند و مجلس با در نظر گرفتن مصلحت نظام نظر شوراى نگهبان را تأمین نکند و مشاوره در امورى که رهبرى به آنان ارجاع مى‏دهد و سایر وظایفى که در این قانون ذکر شده است به دستور رهبرى تشکیل مى‏شود. اعضاء ثابت و متغیر این مجمع را مقام رهبرى تعیین مى‏نماید. مقررات مربوط به مجمع توسط خود اعضاءتهیه و تصویب و به تأیید مقام رهبرى خواهد رسید
منشى (حبیبى)- آقاى هاشمى ما یک مقدارى مطلب داریم که آقایان نسبت به قسمت اعظمش اصلًا نظرى ندارند (یعنى جلسه سه نفره نظر نداشته است) اگر موافقید یک ساعت دیگر جلسه را ادامه بدهید تا مطرح کنیم.
مهدوى کنى- جناب آقاى هاشمى! شما به من اجازه ندادید حرفم را بزنم، من مى‏خواستم بگویم این متنى که آقایان دادند اشکالى را که جناب مشکینى داشتند رفع نمى‏کند بحث آقایان این بود که اگر مجلس آمد و گفت من یک نظرى دارم که مى‏گویم حکم اسلام اصلًا این است «مصلحت نظام و مصلحت غیر نظام» عناوین ثانویه مى‏شود، بحث عناوین ثانویه نبود.
اشکال آقایان این است که مجلس بیاید یک حرفى بزند که صریحاً بر خلاف احکام اولیه اسلام باشد.
امینى- احکام اولیه را «مصلحت نظام» نمى‏تواند تغییر بدهد.
هاشمى رفسنجانى- خیلى خوب نمى‏تواند نمى‏تواند تغییر بدهد، ندهد.
امینى- مصلحت نظام در احکام اولیه هیچ تصرفى نمى‏تواند بکند.
منشى (حبیبى)- این را فردا تمام مى‏کنیم.
Majlis:2 Volume:3 Sessions:29-41 Page:1659
3- پایان جلسه و تاریخ جلسه آینده‏
رئیس- جلسه امروز را ختم مى‏کنیم. جلسه فردا ان شاء الله ساعت چهار بعد از ظهر تشکیل مى‏شود.
 (جلسه ساعت 15/ 18 پایان یافت)

رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:3 Sessions:29-41 Page:1660
 جلسه چهل و یکم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت هفده و پانزده دقیقه سه‏شنبه بیستم تیرماه 1368 هجرى شمسى مطابق با هفتم ذى‏الحجة الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- دنباله رسیدگى به گزارش هیأت بررسى و تنظیم اصول مصوب‏
3- بیانات آیت الله مشکینى به مناسبت پایان کار شوراى بازنگرى قانون اساسى جمهورى اسلامى ایران‏
4- پایان جلسه‏
Majlis:2 Volume:3 Sessions:29-41 Page:1661
1- اعلام رسمیت جلسه و تلاوت آیاتى از کلام الله مجید
رئیس (مشکینى)- بسم الله الرحمن الرحیم. با حضور 18 نفر جلسه رسمى است، دستور جلسه را اعلام بفرمایید.
منشى (حبیبى)- بسم الله الرحمن الرحیم، دستو چهل و یکمین جلسة عمومى شوراى بازنگرى قانون اساسى بعد از ظهر روز سه‏شنبه بیستم تیرماه، 1368 هجرى شمسى مطابق با هفتم ذیحجه 1409 هجرى قمرى.
دنبالة رسیدگى به گزارش هیأت بررسى و تنظیم اصل مصوب.
رئیس- قرآن را تلاوت بفرمایید.
 (حجت الاسلام آقاى عبدالله نورى چند آیه از سورة الصافات را به قرار ذیل تلاوت کردند).
 اللهم صل على محمد و آل محمد

 اعوذ بالله من الشیطان الرجیم‏

 وَ لَقَدْ سَبَقَتْ کَلِمَتُنا لِعِبادِنَا الْمُرْسَلِینَ* إِنَّهُمْ لَهُمُ الْمَنْصُورُونَ* وَ إِنَّ جُنْدَنا لَهُمُ الْغالِبُونَ* فَتَوَلَّ عَنْهُمْ حَتَّى حِینٍ* وَ أَبْصِرْهُمْ فَسَوْفَ یبْصِرُونَ* أَ فَبِعَذابِنا یسْتَعْجِلُونَ* فَإِذا نَزَلَ بِساحَتِهِمْ فَساءَ صَباحُ الْمُنْذَرِینَ* وَ تَوَلَّ عَنْهُمْ حَتَّى حِینٍ* وَ أَبْصِرْ فَسَوْفَ یبْصِرُونَ* سُبْحانَ رَبِّکَ رَبِّ الْعِزَّةِ عَمَّا یصِفُونَ* وَ سَلامٌ عَلَى الْمُرْسَلِینَ* وَ الْحَمْدُ لِلَّهِ رَبِّ الْعالَمِینَ‏

 صدق الله العلى العظیم‏

 «از آیه 171 تا آخر سورة صافات»
2- دنباله رسیدگى به گزارش هیأت بررسى و تنظیم اصول مصوب‏
رئیس- دستور جلسه را بفرمایید.
منشى (حبیبى)- بسم الله الرحمن الرحیم. در گذشته در شورا دو اصل تصویب شده یکى با عنوان اصل جدید: «دولت مى‏تواند تصویب برخى از امور مربوط به وظایف خود را به کمیسیون‏هاى متشکل از چند وزیر واگذار نماید. مصوبات این کمیسیون‏ها در محدود قوانین پس از تأیید رئیس‏جمهور و با رعایت اصل یکصد و بیست و ششم لازم الااجرا است».
اصل یکصد و بیست و شش هم که تغییر کرده و به این صورتى که مى‏خوانم در آمده، مى‏گوید که: اصل یکصد و بیست و ششم: تصویب‏نامه‏ها و آیین‏نامه‏هاى دولت پس از تصویب هیأت وزیران ضمن ابلاغ براى اجرا به اطلاع رئیس مجلس شوراى اسلامى مى‏رسد تا در صورتى که آنها را برخلاف قوانین بیابد با ذکر دلیل براى تجدید نظر به هیأت وزیران بفرستد.
پیشنهاد هیأت این است که اصل یکصد و سى و هشتم که در قانون اساسى فعلًا هست با دو اصلى که خواندیم، یکى اصل جدید که: «دولت مى‏تواند کمیسیون‏هاى خاصى را تشکیل بدهد» و اصل یکصد و بیست و ششم که: «تصویب‏نامه‏ها بایستى به اطلاع رئیس مجلس شوراى اسلامى برسد» در هم ادغام بشود و یک اصل تشکیل بدهد.
البته براى این‏که این کار بشود اصل یکصد و بیست و ششم یک تغییر مختصرى از لحاظ عبارت باید بکند و همین‏طور در اصل جدیدى که خواندیم یک تغییر دیگرى هم باید انجام بیابد، این مجموعه اصل یکصد و سى و هشتم پیشنهاد فعلى را تشکیل مى‏دهد که من مى‏خوانم:
Majlis:2 Volume:3 Sessions:29-41 Page:1662
اصل یکصد و سى و هشتم: علاوه بر مواردى که هیأت وزیران یا وزیرى مأمور تدوین آیین‏نامه‏هاى اجرایى قوانین مى‏شود هیأت وزیران حق دارند براى انجام وظایف ادارى (آن «وظیفه» نیست، «وظایف» است) و تأمین اجراى قوانین و تنظیم سازمان‏هاى ادارى به وضع تصویب‏نامه و آیین‏نامه بپردازند.
هر یک از وزیران نیز در حدود وظایف خویش و مصوبات هیأت وزیران حق وضع آیین‏نامه و صدور بخشنامه را دارد ولى مفاد این مقررات نباید با متن و روح قوانین مخالف باشد. دولت مى‏تواند تصویب برخى از امور مربوط به وظایف خود را به کمیسیون‏هاى متشکل از چند وزیر واگذار کند. مصوبات این کمیسیون‏ها در محدوده قوانین پس از تأیید رئیس‏جمهور لازم الاجرا است.
تصویب‏نامه‏ها و آیین‏نامه‏هاى دولت و مصوبات کمیسیون‏هاى مذکور در این اصل ضمن ابلاغ براى اجرا به اطلاع رئیس مجلس شوراى اسلامى مى‏رسد تا در صورتى که آنها را برخلاف قوانین بیابد و با ذکر دلیل براى تجدیدنظر به هیأت وزیران بفرستد.
این اصل جدید و اصل یکصد و سى و هشتم مورد اتفاق بود که در این‏جا باشد. تصویب‏نامه‏ها را بعضى معتقد بودند که در اصل یکصد و بیست و ششم باشد. چون من خودم در این زمینه تردید دارم. جناب آقاى مؤمن بفرمایند توضیحى در این زمینه بدهند تا مسأله روشن شود.
محمد دانش‏زاده (مؤمن)- بسم الله الرحمن الرحیم. در این اصل یکصد و سى و هشتم که جناب آقاى دکتر قرائت کردند ملاحظه مى‏فرمایید آنچه را که ابتدائاً بوده تنها این‏که (هیأت وزیران حق تدوین آیین‏نامه و تصویب‏نامه را دارد.) این اصل جدید هم که خلاصه مفادش این است که: «دولت مى‏تواند تصویب برخى از امور را به کمیسیون‏ها واگذار کند». ذیل این‏جا آمد که خیلى متناسب با آن چیزى است که در صدر هست.
 «مصوبات این کمیسیون‏ها در محدودة قوانین پس از تأیید رئیس‏جمهور لازم الاجرا است»، این هم از آن اصل هست که چیزى نیست.
بعد از اصل بیست و ششم که یک تکلیف دیگرى را در مورد تصویب‏نامه‏ها و آیین‏نامه‏هاى دولت ذکر مى‏کند و در این‏جا هم نسبت به مصوبات کمیسیون‏ها ارجاع داده شده به همان اصل بیست و ششم مفادش عیناً این‏جا آمده که ملاحظه مى‏کنید:
 «تصویب‏نامه‏ها و آیین‏نامه‏هاى دولت و مصوبات کمیسیون‏هاى مذکور در این اصل ضمن ابلاغ براى اجرا به اطلاع رئیس مجلس شوراى اسلامى مى‏رسد تا در صورتى که برخلاف قوانین بود با ذکر دلیل براى تجدیدنظر به هیأت وزیران بفرستد».
که این‏جا هم موارد و کسانى را که حق تدوین تصویب‏نامه و آیین‏نامه را دارد ذکر کرده که دولت بالاصاله است و مى‏تواند به کمیسیون‏ها واگذار کند و آنچه را که در مورد تصویب‏نامه‏ها و آیین‏نامه‏ها و همچنین مصوبات کمیسیون‏ها وظیفه است، آن هم در ذیل آمده که همه کنار جمع شده و تکلیف آیین‏نامه‏ها را یک‏جا مشخص کرده است. روى این جهت کمیسیون نظر داد که این اصل به صورت جدا و متفرق از هم نباشد.
نایب رئیس (هاشمى رفسنجانى)- آقاى نورى اگر مطلبى دارید بفرمایید.
Majlis:2 Volume:3 Sessions:29-41 Page:1663
عبدالله نورى- من فکر مى‏کنم علت عمده‏اى که جناب آقاى مؤمن در رابطه با این بحث دارند این است که اصل 126 یک مقدار در جایى که قرار گرفته تناسب ندارد (یک مقدارى!) یعنى تا قبل از این رسیدگى به تصویب‏نامه جزو وظایف رئیس‏جمهور بوده. الان آمده در رابطه با رئیس مجلس شده.
از طرف دیگر یک جاى خالى را اگر پیدا بکنیم مسؤولیت امور برنامه و بودجه را در آن جاى خالى قرار مى‏دهیم، که من شخصاً فکر مى‏کنم بهترین‏جا همین‏جا بود که در جلسة قبل قرار دادیم و بحث کردیم که مسؤولیت امور برنامه و بودجه در همان اصل یکصد و سى و پنج بسیار تناسب دارد با بحثى که داشته باشیم. و لذا اگر در اصل یکصد و سى و پنج مسؤولیت امور برنامه و بودجه بماند شاید خود حاج آقا مؤمن هم پیشنهاد نداشته باشند که دیگر ما اصل 126 را خالى بکنیم و چیز دیگرى هم نداریم جایش را پر کنیم. یعنى این هم هست که اگر ما آن را در همان‏جا نگه داریم دیگر این‏جا حالا 126 ... یعنى سه تا اصل را الان داریم در یک اصل مى‏آوریم. بعد آن‏جا که جایش خالى شد مى‏خواهیم چه کار کنیم؟ دوباره مشکل پیدا مى‏کند اگر براساس این دو سه تا مطلب آقایان قبول دارند، اشکال ندارد که این کار بشود. یعنى براساس این که مسؤولیت امور برنامه و بودجه آن‏جا نباشد و این‏جا بیاید و براى این هم تناسب بیشترى بخواهد حفظ بشود و بیاید داخل این‏جا، همه با هم یک‏جا دیده بشود و الا نسبت به این اصل تصمیم‏گیرى بشود بعداً احیاناً گفته بشود نه، بهتر این است که امور برنامه و بودجه در اصل یکصد و سى و پنج بماند. من فکر مى‏کنم جاى اصل 126 را دیگر چیزى نداریم بگذاریم.
منشى (یزدى)- آقاى بیات بفرمایید.
اسدالله بیات- بسم الله الرحمن الرحیم. مطلب را جناب آقاى نورى توضیح فرمودند، من هم مخالفم، براى این‏که اصلًا پیام دو تا است. پیام اصل 126 ...
نایب رئیس (هاشمى رفسنجانى)- مخالف صحبت کردند شما در موافقت صحبت کنید و آقاى حبیبى مى‏توانند توضیح بدهند.
منشى (محمد یزدى)- بلى، من هم فکر مى‏کنم جاى آن را تنظیم کرده‏اند و آقاى دکتر مى‏توانند توضیح بدهند، من بحث خاضى در این‏جا ندارم یعنى ...
نایب رئیس (هاشمى رفسنجانى)- ایشان چون موافق نیستند ...
بیات- توضیح که مى‏توانم بدهم!
نایب رئیس (هاشمى رفسنجانى)- توضیحاتتان را بدهید، ولى ایشان گفتند ... جاى خالى را با چه مى‏خواهید پر کنید؟ جاى خالى این است که الان تصویب‏نامه‏هاى ذیل را این‏جا مى‏آوریم جایش را مى‏خواهیم چه بگذاریم؟
محمد مؤمن- من خودم عرض مى‏کنم. حاج آقا ببینید! البته بعد از این‏که اصل یکصد و بیست و شش از آن‏جا کنار آمد آن اصلى که به جاى آن گذاشته مى‏شود همین است که آقاى نورى فرمودند. یعنى مسؤولیت امور برنامه و بودجه و امور استخدامى مستقیماً با رئیس‏جمهور است. اتفاقاً بنده فکر مى‏کنم که خیلى مناسب نیست اصلًا مسؤولیت برنامه و بودجه در اصل یکصد و سى و چهارم بیاید. چرا؟ براى این‏که به قول جناب آقاى بیات و به تعبیر ایشان پیام اصل یکصد و سى و چهارم فقط این است که ریاست هیأت دولت (قبلًا با نخست‏وزیر بوده) با رئیس‏جمهور
Majlis:2 Volume:3 Sessions:29-41 Page:1664
است و رئیس‏جمهور باید کارى بکند که اینها کارهایشان هماهنگ باشد. بیشتر از این اصل یکصد و سى و چهارم نمى‏خواهم بگوید. من حالا مى‏خواهم ملاحظه کنید:
 «ریاست هیأت وزیران با نخست‏وزیر است که بر کار وزیران نظارت دارد و با اتخاذ تدابیر لازم به هماهنگ ساختن تصمیم‏هاى دولت مى‏پردازد و با همکارى وزیران، برنامه و خط مشى دولت را تعیین و قوانین را اجرا مى‏کند و در برابر مجلس مسؤول است».
آنچه را که خود اصل دارد (تنها اصل فعلى ما دارد) این است که مى‏گوید ریاست با نخست‏وزیر ... حالا به جاى نخست‏وزیر، رئیس‏جمهور است. رئیس‏جمهور ریاست هیأت دولت را دارد و نظارت به کارشان دارد و تدابیر لازم را مى‏گیرد تا کارهایشان هماهنگ باشد. آنچه که پیام این اصل است تنها این است.
مسأله این‏که آیا برنامه و بودجه و امور استخدامى، سازمانى است مستقل، زیر نظر رئیس‏جمهور یا نیست؟ این به پیام این اصل ارتباط ندارد ولى خوب قبلًا آقایان آخر آورده‏اند. لذا آقایان هم اول ذکر نکرده‏اند، خود کمیسیون تمرکز مدیریت در قو مجریه اول این را نیاورد. بعد در کمیسیون پیشنهاد شد. ولى اگر همین مسأله‏اى که کمیسیون تصویب کرده که: «ریاست امور استخدامى و همچنین مسؤولیت امور برنامه و بودجه مستقیماً با رئیس‏جمهور است» آن‏جا که به جاى اصل یکصد و بیست و ششم هست گذاشته بشود اصولى که قبل از آن هست و اصولى که بعد از آن هست همة مسؤولیت‏هاى رئیس‏جمهور را به طور صریح ذکر مى‏کند. ملاحظه بفرمایید من مى‏خواهم:
اصل یکصد و بیست و چهارم: رئیس‏جمهور فردى را براى نخست‏وزیرى نامزد مى‏کند. که حالامن آن متن را ندارم بعد از آن دارد که رئیس‏جمهور استعفا مى‏دهد. اعطاى نشان‏هاى دولتى با رئیس‏جمهور است، رئیس‏جمهور استوارنامة سفیران را امضا مى‏کند و امضا عهدنامه‏ها با رئیس‏جمهور است ... همه وظایف رئیس‏جمهور است! این اصل یکصد و بیست و ششم که بین این اصول قرار مى‏گیرد اگر آن هم به این صورت باشد که: «مسؤولیت امور برنامه و بودجه و همچنین امور استخدامى با رئیس‏جمهور است، این جزو مسؤولیت‏هاى رئیس‏جمهور است و این اصول با هم هماهنگ مى‏شود و از داخل آن اصل یکصد و سى و چهارم اگر بیرون بیاید پیام اصل که الان در قانون اساسى ما محفوظ است که فقط نظارت بر کار هیأت وزیران را به عهدة رئیس‏جمهور گذاشته که باید با اتخاذ تدبیر آن‏ها را هماهنگ بکند». این هم به همان نحوى که هست که اتفاقاً باقى مى‏ماند. روى این حساب درست است که ما جایى براى آن پیدا کرده‏ایم و اتفاقاً خیلى هم مناسب است. یعنى هم مناسب است که آن اصل یکصد و بیست و ششم متمم مسأله تصویب‏نامه و آیین‏نامه‏ها هست چه در مورد آنچه را خود هیأت دولت داشته باشد، چه در مورد آن‏که کمیسیون‏ها داشته باشد متمم آن هست در ذیل این اصل یکصد و سى و هشتم بیاید، هم این متناسب است. هم رفتن مسؤولیت امور برنامه و بودجه آن‏جا جزو کارهاى رئیس‏جمهور متناسب است، هم باقى ماندن پیام فعلى که این اصل یکصد و سى و چهارم دارد که تنها نظارت بر کار هیأت وزیران است و هماهنگ ساختن‏شان همه متناسب مى‏شود، این توضیحى است که من در ذهنم هست.
منشى (محمد یزدى)- ضمن این‏که وضعیت اصل یکصد و سى و چهارم قبلى هم محفوظ مى‏ماند.
Majlis:2 Volume:3 Sessions:29-41 Page:1665
مؤمن- بلى محفوظ مى‏ماند اصل یکصد و سى و چهار.
نایب رئیس (هاشمى رفسنجانى)- حالا آقاى بیات با توجه به این توضیح، بفرمایید.
اسدالله بیات- بسم الله الرحمن الرحیم. من نمى‏گویم که اگر آن‏طور باشد هیچ تناسب ندارد اما من هر دو را مى‏خوانم بعد خودتان شما قضاوت بفرمایید ببینید که تناسب آن‏جا بیشتر است یا این‏جا؟ مخصوصاً با توجه به این قضیه‏اى که آن روز هم در آخر بحث این‏طورى شد که اکثریت برادران به صورت مطلق رأى دادند، حضرت عالى فرمودیدکه ما مشروطاً رأى مى‏دهیم، اما در آن‏جا در ذهن دوستان این بود که اصلًا به صورت مطلق رأى آورده بشود که من حالا مى‏خوانم.
باز من به یک نکته اشاره مى‏کنم چون شوراى نگهبان در گذشته نخست‏وزیر را مسؤول در مقابل مجلس نمى‏دانستند، آمدند پیام اصل یکصد و سى و چهارم را فقط به عنوان ناظر محترم و به عنوان ایجاد هماهنگى، با این‏که یک کلمه «برنامه» در این‏جا بود. اگر آن اصلى که در رابطه با نخست‏وزیر بود و مسؤول در مقابل مجلس دانسته مى‏شد از کلمه «برنامه» استفاده مى‏شد که اصلًا برنامه و بودجه باید زیر نظر نخست‏وزیر باشد. الان اصل 134 با این شکل تنظیم شده که مصوبة قبلى هم این است. ملاحظه کنید! «ریاست هیأت وزیران با رئیس‏جمهور است که بر کار وزیران نظارت دارد. رئیس‏جمهور مسؤولیت امور برنامه و بودجه و امور ادارى و استخدامى کشور را مستقیماً بر عهده دارد و با اتخاذ تدابیر لازم (اصلًا ابزار هماهنگى آن برنامه و بودجه است. اصلًا جایش همان‏جا است، نه جاى دیگر) به هماهنگ ساختن تصمیم‏هاى وزیران (در اصل قبلى هم بوده) و هیأت دولت مى‏پردازد و با همکارى وزیران برنامه و خط مشى دولت را تعیین و قوانین را اجرا مى‏کند».
این عبارت در گذشته بود.
اساساً سازمان ادارى و استخدامى و همین‏طور سازمان برنامه و بودجه که الان به این شکل در آمده ابزار کار رئیس‏جمهور براى ایجاد هماهنگى بین دولت و بدنة اجرایى! اصلًا جایش این‏جا است. اگرچه ما مى‏خواهیم این پیام را برساند که از این به بعد مسؤولیت‏هاى سازمان برنامه و بودجه با رئیس‏جمهور است. اما این مسأله در آن‏جا هست، ولى پیام فرعى قضیه این است. پیام اصلى این قضیه این است که از این ابزار رئیس‏جمهور براى ایجاد هماهنگى، براى ایجاد تدابیر لازم استفاده کند. در این جهت جناب آقاى مهندس موسوى هم بهتر مى‏توانند شهادت بدهند که تناسب این قضیه در آن‏جا بیشتر است. چون ابزار کارش همین‏ها است. در اختلاف‏نظر و یا تداخل در وظایف قانونى در دستگاه‏هاى دولتى در صورتى که نیاز به تفسیر دارد آنها را ... بنابراین من اعتقادم بر این است که بودن مسؤولیت امور برنامه و بودجه در آن‏جا و عنوان اصل صد و بیست و شش را ما حفظ بکنیم، خوب است و مناسب و در آن‏جا هم واقع قضیه این است که ما مى‏خواهیم پیامى که قبلًا بوده که جزو وظایف مجلس است. ولو این‏که کلمه آیین‏نامه در این‏جا وجود دارد. اما بودن آیین‏نامه در این‏جا مثل بحث بودجه‏اى است که نمایندگان در مجلس مى‏کنند، بحث سیاسى مى‏کنند، بحث اجتماعى مى‏کنند، بحث فرهنگى مى‏کنند، یک کلمه «بودجه» هم مى‏آورد براى این‏که ارتباط داشته باشد. درست آن‏جا کلمة «آیین‏نامه» وجود دارد، اما پیام اصلى‏
Majlis:2 Volume:3 Sessions:29-41 Page:1666
در این است که این آیین‏نامه را رئیس‏جمهور باید کنترل بکند. آن‏جا پیام این است. اما در این‏جا مى‏خواهیم بگوییم که رئیس‏جمهور اگر بخواهد تدابیر لازم را براى ایجاد هماهنگى بکند. ابزارش همین‏ها است. بنابراین جایش همین‏جا است و به نظر من تناسبش در آن‏جا بیشتر از این‏جا است. از این جهت من مخالفم که آن‏جا باشد.
نایب رئیس (هاشمى رفسنجانى)- حالا دو نفر وجود داشت که آقایان گفتند و هر دو نفر هم یک مقدار هست، حالا این‏جور نباشد که هیچ‏کدام رأى نیاورد. اول نظر کمیسیون ...
امامى کاشانى- این دو تا مسؤولیت است ...
میرحسین موسوى- کاملًا هماهنگ با اصل 134 است. یعنى همان خط مشى تعیین سیاسى که در اصل 134 آمده ...
موسوى خوئینى‏ها- من پیشنهاد دارم.
نایب رئیس (هاشمى رفسنجانى)- آقاى موسوى! شما پیشنهاد دیگرى دارید؟
موسوى خوئینى‏ها- پیشنهاد من به همین ترتیبى که کمیسیون آورده، سه تا اصل را یکى کرده و من عرض مى‏کنم که اصل یکصد و سى و هشتم به حال خودش بماند. اصل جدید را که مى‏گوید: «دولت مى‏تواند برخى از وظایف را به کمیسیون‏ها بدهد»، با اصل یکصد و بیست و ششم که «تصویب‏نامه‏ها و آیین‏نامه‏ها ...» این دو تا را با هم تلفیق کنیم. (هاشمى- کجا ببریم؟) در سر جاى خودش یعنى همان اصل 126 را آن اصل جدیدمان را با آن تلفیق کنیم. یعنى به جاى این‏که سه تا اصل را یکى کنیم، علتش هم این است که آن اصل اول اساساً راجع به این است که وزرا آیین‏نامه درست کنند و از این حرف‏ها. اصل جدید مى‏گوید: «دولت مى‏تواند برخى از وظایفش را به یک مجموعه‏اى از وزرا بدهد» (یزدى- این هما هنگى ندارد!) که از آن پاراگراف دوم تا آخرش یک اصل بشود.
هاشمى رفسنجانى- جایش کجا باشد؟
موسوى خوئینى‏ها- در خود اصل 126 باشد.
میر حسین موسوى- چیز خوبى مى‏شود.
محمد یزدى- من مخالف هستم، اگر اجازه بدهید یک توضیحى بدهم ...
امامى کاشانى- در واقع یک پیشنهاد سوم، کار کمیسیون تمام آیین‏نامه‏ها در یک اصل باشد.
موسوى خوئینى‏ها- این هم همان‏طور است!
امامى کاشانى- نه.
موسوى خوئینى‏ها- نه آن‏که یک بحث دیگر است.
منشى (محمد یزدى)- حاج آقا هاشمى شما توضیحى دارید؟
هاشمى رفسنجانى- من خیال مى‏کنم مسأله زیاد فرقى نمى‏کند، هر سه این پیشنهادها هر کدام یک جهت حسن دارد و هر سه پیشنهاد هم یک نقطة ضعیفى که آن آقایان مى‏گیرند ممکن است داشته باشد.
میرحسین موسوى- من یک توضیح مختصرى بدهم شاید کمک بکند. این چیزى که ما آوردیم که رئیس‏جمهور مسؤولیت امور برنامه و بودجه و امور استخدامى کشور را مستقیماً
Majlis:2 Volume:3 Sessions:29-41 Page:1667
بر عهده دارد، براساس تصویر سابقى که شوراى نگهبان از اصل صد و سى و چهارم کرده بود اصلًا از نخست‏وزیر جدا شده بود. ما مى‏خواهیم بگوییم که این مسائل در ارتباط با همان وظیفة خط مشى و اعلام سیاستى است که به رئیس‏جمهور در اصل صد و سى و چهارم داده مى‏شود. اینها ابزار آن کار هستند، یعنى تناسب دارند براى تفسیر موارد دیگر، براى همین هم دیدیم این را که قبلًا هم تصویب کرده بودیم جدا نکنیم. پیشنهاد آقاى موسوى خوئینى‏ها خیلى مناسب است، یعنى ما اصل یکصد و سى و هشتم را هم مى‏توانیم داشته باشیم. این اصل جدید (اصل 126) جاى خودش، به اضافة آن قسمت «تصویب برخى از امور مربوطه به وظایف خودش دولت مى‏تواند به کمیسیون‏ها بدهد» با هم ترکیب بشود.
منشى (محمد یزدى)- آن وقت نتیجتاً این مى‏شود که یکى از وظایف رئیس‏جمهور در کنار یکى از وظایف دولت قرار بگیرد.
نایب رئیس (هاشمى رفسنجانى)- اول ما از پیشنهاد کمیسیون رأى مى‏گیریم، اگر رأى نیاورد این دو تا پیشنهاد را رأى مى‏گیریم. هماهنگ کردن اینها را، آقایان یک پیشنهاد هماهنگى آوردند این کارى بود که مى‏بایست مى‏کردند. ما این را رأى بگیریم ولى آقایان کمک کند، رأى بیاورید. آقایانى که با پیشنهاد کمیسیون موفق هستند رأى بدهند، (عده کمى موافق بودند) تصویب نشد. حالا پیشنهاد آقاى بیات را رأى مى‏گیریم. شما پیشنهادتان را بگیرید.
طاهرى- در این‏جا هم 14 رأى مى‏خواهد.
منشى (محمد یزدى)- فرقى نمى‏کند رأى نهایى است، در آیین‏نامه دارد «رأى نهایى»!
نایب رئیس (هاشمى رفسنجانى)- ما مى‏دانیم، تصویب این است که جاى اصل را مى‏خواهیم معین کنیم ببینیم اگر نشد، آن وقت متوسل به این آخرین حربه ما مى‏شویم. آقاى بیات پیشنهادتان را دوباره مطرح کنید.
موسوى خوئینى‏ها- اصل 138 به جاى خودش باقى بماند.
ى زدى- ایشان مى‏گویند این در جاى خودش محفوظ بماند.
هاشمى رفسنجانى- آن‏که در جاى خودش محفوظ مى‏ماند.
عبدالله نورى- این اصل 126 هم محفوظ بماند، آن دو قسمت دیگر اصل را ...
نایب رئیس (هاشمى رفسنجانى)- آقایانى که با پیشنهاد آقاى بیات موافقند رأى بدهند (عده کمى موافق بودند) رأى نیاورد. پیشنهاد آقاى خوئینى‏ها را مطرح کنید.
موسوى خوئینى‏ها- پیشنهاد من این است که اصل 138 به جاى خودش محفوظ بماند، این اصل جدید را در اصل 126 که همین الان هم هست همین را با هم تلفیق کنید.
نایب رئیس (هاشمى رفسنجانى)- آقایانى که با پیشنهاد موافقند رأى بدهند (عده کمى موافق بودند) این هم رأى نیاورد. خوب حالا دو تا رأى بدهید که آن پیشنهاد قبلى تمام بشود. حالا براى پیشنهاد کمیسیون دوباره رأى مى‏گیریم. آقایانى که با پیشنهاد کمیسیون موافقند رأى بدهند (اکثر موافق بودند) تصویب شد.
حسن حبیبى- عرض مى‏شود که حالا روشن مى‏شود که اصل 126 که قبلًا بود، آمد ذیل اصل 138، بنابراین اصل یکصد و بیست و ششم جایش خالى مى‏ماند که قسمتى را که در اصل یکصد و سى چهار بوده باید این‏جا آورد.
Majlis:2 Volume:3 Sessions:29-41 Page:1668
اصل یکصد و بیست و ششم به این ترتیب در مى‏آید: رئیس‏جمهور مسؤولیت امور برنامه و بودجه و امور ادارى و استخدامى کشور را مستقیماً بر عهده دارد.
فقط یک نکته در این‏جا است که در مذاکرات ذکر شود. امروز صبح یک صحبتى بود که آیا مسؤولیت را مستقیماً برعهده داشتن به این معنا است که اداره را هم باید مستقیماً به عهده داشته باشد یا مى‏تواند دیگرى را تعیین بکند؟ این نکته در مذاکرات ذکر بشود که معنایش این نباشد که لزوماً رئیس‏جمهور باید خودش کارهاى امور برنامه و بودجه و امور ادارى و استخدامى را متعهد و متصدى باشد. یعنى بتواند به دیگرى واگذار بکند که معناى اداره همین است، مسؤولیت غیر از اداره است، معذلک این تذکر داده بشود.
منشى (یزدى)- حالا آیا واقعاً مفهوم حقوقى کلمه مستقیم اگر این باشد با مذاکرات در جلسه حل مى‏شود یا باید یک جورى تصریح بشود؟ و در واقع بعضى از برادران معتقد بودند کلمه مستقیماً مفادش این است که شخصاً باید این کار را بکند، و حال این‏که مقصود نبوده.
هاشمى رفسنجانى- مقصود این بود که مثل وزراى دیگر نیست، مسؤولیت وزراى دیگر را.
محمد یزدى- مقصودم این بود که در مذاکرات آمدن حرف اگر حل نمى‏شود یک جورى باید تصریح بشود. آقاى بیات ...
امامى کاشانى- اداره نیست ...
منشى (محمد یزدى)- حالا دیگر آن‏جا صحبت‏هایى شد و مخالف و موافق صحبت کردند و تصمیم نهایى قرار است این‏جا گرفته بشود. آقاى حبیبى صحبت کنند.
حسن ابراهیم حبیبى- عرض کنم که یکى از برادران حقوقدان در آن‏جا این معنا را گفت که این مستقیماً این است که کسى نتواند به عنوان مسؤول بگذارد. و برادرها یواش یواش به فکر این بودند که این عبارت را اصلاح کنند. یک مرتبه توجه پیدا کردیم که متن عبارت این است: «رئیس‏جمهور مسؤولیت امور برنامه و بودجه و امور ادارى و استخدامى کشور را مستقیماً به عهده دارد.» مسؤولیت به عهده او است و این غیر از مدیریت مستقیمى است که به عهده دارد. و بعد از این خود ایشان هم به حدى بود که حالا البته ایشان رأى نداد، اما غیر از خود آن شخص پیشنهادکننده ظاهراً همه برادراهایى که بودند با هشت، نه رأى (یادم نیست چند رأى) رأى آورد که مسؤولیت مستقیماً به عهده بودن، غیر از این است که مدیریت مستقیماً به عهده‏اش باشد.
هاشمى رفسنجانى- آنها را هم که به عهده دارد یعنى آن مسؤولیت وزارتخانه‏هاى دیگر را هم به عهده دارد، این‏جا مستقیم است. تفاوتش را آن روز هم گفتیم این است. حالا اگر مى‏شود یک جمله‏اى اضافه کنیم ...
موسوى خوئینى‏ها- ى ک جمله اضافه کنیم که توسط یکى از معاونان خود اداره کند.
منشى (محمد یزدى)- ى ک تعبیرى آمد که «مستقیم یا توسط یکى از معاونین» اضافه بشود، این مفهوم را مى‏گیرد.
امامى کاشانى- ى ک پیشنهاد دیگر بود که رئیس‏جمهور مسؤولیت سازمان برنامه و بودجه و امور ادارى را به عهده بگیرد. سازمان اگر باشد، قطعاً مسؤولى براى خودش دارد. یعنى آن سازمان مسؤول دارد.
Majlis:2 Volume:3 Sessions:29-41 Page:1669
موسوى اردبیلى- این تعبیر را بنویسید: مسؤول سازمان امور برنامه و بودجه (یا امور برنامه و بودجه) زیر نظر رئیس‏جمهور (مثلًا) انجام وظیفه مى‏کند.
هاشمى رفسنجانى- از طرف رئیس‏جمهور منصوب مى‏شوند.
موسوى اردبیلى- زیر نظر او انجام وظیفه مى‏کنند.
موسوى خوئینى‏ها- ما اسم سازمان را نخواستیم بیاوریم.
موسوى اردبیلى- مسؤول دارد، بگوییم که مسؤول برنامه و بودجه زیر نظر او ...
موسوى خوئینى‏ها- پیشنهاد قبلى چه اشکالى دارد؟
هاشمى رفسنجانى- آن‏جا هم همین مشکل را پیدا مى‏کند، رأى گرفته‏ایم. ما بحثى نداریم سر این. آقایان شبهه مى‏کنند، حالا با این مذاکرات مى‏خواهند در قانون اساسى بیاید که منظور این بوده اگر همین کافى است خوب دیگر ...
عمید زنجانى- آقا اگر مستقیماً حذف بشود، درست مى‏شود.
هاشمى رفسنجانى- اگر حذف بشود مستقیماً مى‏شود مثل سایر وزارتخانه‏ها، آن را هم مسؤولیتش را به عهده دارد.
امامى کاشانى- بنده فکر مى‏کنم با توجه به این مذاکرات که ما کلمه مسؤولیت را رویش تکیه مى‏کنیم نه مدیریت را، براى تفسیر این کافى است که اگر یک زمانى بحث شد تفسیر کنند به معناى این، نه این‏که مستقیماً خود این ...
هاشمى رفسنجانى- حالا چرا ما عاجزیم که یک چیزى بگوییم.
میرحسین موسوى- از طولانى بودن نترسیم یک چیزى بگوییم که واضح باشد.
هاشمى رفسنجانى- مخصوصاً اصلش هم کوچک است.
موسوى خوئینى‏ها- اداره آن را مى‏تواند به عهده یکى از معاونان خود واگذار کند.
نایب رئیس (هاشمى)- عیب ندارد به عهده فرد دیگرى واگذار کند.
موسوى خوئینى‏ها- چون ما معاون داشتیم.
نایب رئیس (هاشمى)- مدیریت یا اداره آن را مى‏تواند به شخص دیگرى واگذار کند، همین جمله را اضافه کنید.
آقایانى که با این جمله موافقند رأى بدهند (اکثر دست‏شان را بلند کردند) تصویب شد.
میرحسین موسوى- البته جمله سلیس نیست، یک کمى کار بشود تا آخر جلسه، اصلش را قبول کردیم، رأى آورد.
نایب رئیس (هاشمى)- حالا آقاى موسوى خودتان جمله سلیس را تهیه کنید.
منشى (یزدى)- دنبالش هم این بیاید «و مى‏تواند اداره آن را به عهده دیگرى بگذارد» همین مقدار خوب است (مؤمن- که مى‏تواند) «و مى‏تواند» بهتر است.
مؤمن- و مى‏تواند باشد یک مطلب تازه است.
میرحسین موسوى- مى‏شود «به توسط معاونین خود امور فوق را اداره خواهد کرد».
منشى (یزدى)- و مى‏تواند اداره آن را به عهده دیگرى بگذارد. خلاصه‏اى باشد یا «که مى‏تواند اداره آن را به عهده دیگرى بگذارد». اگر همین عبارت را کافى مى‏دانید همین را رأى بگیرید.
Majlis:2 Volume:3 Sessions:29-41 Page:1670
نایب رئیس (هاشمى)- اشکالى که ایشان گفت من هم توجه داشتم اگر «و» بگذاریم معنایش این مى‏شود که مستقیماً خودش اداره کند «که» اگر بیاوریم دیگر خودش.
منشى (یزدى)- وقتى گفتیم «و مى‏تواند این کار را بکند» یعنى به عهده او است و مى‏تواند همین کار را بکند خود به خود جمعش این مى‏شود که مى‏تواند خودش اداره کند، مى‏تواند هم به دیگرى بدهد.
نایب رئیس هاشمى- خوب اگر منظورتان این است خودش هم مى‏تواند اداره کند عیب ندارد.
منشى (یزدى)- بله، دیگر مسؤولیت به عهده خودش است، خودش مى‏تواند اداره کند، مى‏تواند هم به دیگرى بدهد.
سید هادى خامنه‏اى- با این سیاق باشد، اول این‏جور بگوییم، «رئیس‏جمهور مى‏تواند اداره امور برنامه و بودجه و امور ادارى و استخدامى کشور را به عهده دیگرى بگذارد ولى مسؤولیت آنها مستقیماً به عهده خود او است».
منشى (یزدى)- نه ابتدا مسؤولى را به عهده مى‏گذارند.
نایب رئیس (هاشمى)- نه دیگر همان «و مى‏تواند» خوب است رأى هم گرفتم، تمام شد.
نایب رئیس (هاشمى)- اصل بعد را بخوانید.
 (به شرح زیر خوانده شد)
اصل یکصد و چهلم: «رسیدگى به اتهام رئیس‏جمهور و معاونان او و وزیران در مورد جرائم عادى با اطلاع مجلس شوراى اسلامى در دادگاه‏هاى عمومى دادگسترى انجام مى‏شود». که در این اصل کمیسیون و هیأت تغییرى نداده، کلمه «نخست‏وزیر» در شورا به «معاونان وى» و کلمه «ملى» «به اسلامى» تغییر پیدا کرده. فقط پیشنهاد ما این بود که به جاى «معاونان وى» «معاونان او» باشد. فقط ما در سطر اول «وى» را «او» کرده‏ایم.
نایب رئیس (هاشمى)- اگر آقایان حرفى ندارند، عبور کنیم.
موسوى اردبیلى- دادگاه‏هاى عمومى را این‏جا عوض کنید.
نایب رئیس (هاشمى)- اصلًا دادگاه‏ها این‏جا نیست. اصل بعد را بخوانید.
 (به شرح زیر خوانده شد)
اصل یکصد و چهل و یکم- رئیس‏جمهور، معاونان رئیس‏جمهور، وزیران و کارمندان دولت نمى‏توانند بیش از یک شغل دولتى داشته باشند و داشتن هر نوع شغل دیگر در مؤسساتى که تمام یا قسمتى از سرمایه آن متعلق به دولت یا مؤسسات عمومى است و نمایندگى مجلس شوراى اسلامى و وکالت دادگسترى و مشاوره حقوقى و نیز ریاست و مدیریت عامل و یا عضویت در هیأت مدیره انواع مختلف شرکت‏هاى خصوصى جز شرکت‏هاى تعاونى ادارات و مؤسسات براى آنان ممنوع است. سمت‏هاى آموزشى در دانشگاه‏ها و مؤسسات تحقیقاتى از این حکم مستثنى است.
کلمه «نخست‏وزیر» به «معاون رئیس‏جمهور» و عبارت «مجلس شوراى ملى» به «مجلس شوراى اسلامى» تغییر پیدا کرده و در آخر اصل عبارت «نخست‏وزیر مى‏تواند در موارد ضرورت به طور موقت تصدى برخى از وزارتخانه‏ها را بپذیرد» حذف شده با توجه به این‏که در جاى‏
Majlis:2 Volume:3 Sessions:29-41 Page:1671
دیگر تصویب شد که «رئیس‏جمهور مى‏تواند که سرپرستى وزارتخانه‏ها را براى مدت سه ماه به فرد دیگرى واگذار کند» در این اصل هم هیأت پیشنهادى ندارد.
اصل یکصد و چهل و دوم: «دارایى رهبر: رئیس‏جمهور، معاونان رئیس‏جمهور، وزیران و همسر و فرزندان آنان قبل و بعد از خدمت توسط رئیس قوه قضائیه رسیدگى مى‏شود که برخلاف حق افزایش نیافته» «نخست‏وزیر» به «معاونان رئیس‏جمهور» و «دیوان عالى کشور» به «رئیس قوه قضائیه» تغییر پیدا کرده «اعضاى شوراى رهبرى» هم حذف شده.
نایب رئیس (هاشمى)- عبور کنید، کسى حرفى ندارد.
اصل یکصد و پنجاه و هفتم: به منظور انجام مسؤولیت‏هاى قوه قضائیه در کلیه امور قضایى و ادارى و اجرایى مقام رهبرى یک نفر مجتهد عادل و آگاه به امور قضایى و مدیر و مدبّر را براى مدت پنج سال به عنوان رئیس قوه قضائیه تعیین مى‏نماید. وى بالاترین مقام قوه قضائیه و داراى وظایف زیر است:
1- ایجاد تشکیلات لازم در دادگسترى به تناسب مسؤولیت‏هاى اصل یکصد و پنجاه و ششم.
2- تهیه لوایح قضایى متناسب با جمهورى اسلامى.
3- استخدام قضات عادل و شایسته و عزل و نصب آنها و تغییر محل مأموریت و تعیین مشاغل و ترفیع آنان و مانند اینها از امورى طبق قانون.
اصل یکصد و پنجاه هشتم حذف شده و بنابراین ما یک جاى خالى داریم. پیشنهاد هیأت این است که اصل یکصد و پنجاه هفتم تقطیع بشود. قسمتى از آن در اصل یکصد و پنجاه و هفتم قرار بگیرد و قسمتى در اصل یکصد و پنجاه و هشتم.
اصل یکصد و پنجاه و هفتم به این صورت در مى‏آید: «به منظور انجام مسؤولیت‏هاى قوه قضائیه در کلیه امور قضایى و ادارى و اجرایى، مقام رهبرى یک نفر مجتهد عادل و آگاه به امور قضایى و مدیر را براى مدت پنج سال به عنوان رئیس قوه قضائیه تعیین مى‏نماید که عالى‏ترین مقام قوه قضائیه است» و اصل یکصد و پنجاه و هشتم به این صورت:
اصل یکصد و پنجاه و هشتم- وظایف رئیس قوه قضائیه به شرح زیر است:
1- ایجاد تشکیلات لازم در دادگسترى به تناسب مسؤولیت‏هاى اصل یکصد و پنجاه و ششم.
2- تهیه لواح قضایى متناسب با جمهورى اسلامى.
3- استخدام قضات عادل و شایسته و عزل و نصب آنها و تغییر محل مأموریت و تعیین مشاغل و ترفیع آنان و مانند اینها از امورى طبق قانون.
که در این‏جا تنها تصرفى که شده بالاترین مقام قوه قضائیه است که با توجه به این‏که در اصل یکصد و دهم که تصویب شده در آن‏جا آمده «عالى‏ترین مقام قوه قضائیه»، این اصطلاح به همان ترتیب نوشته شده و در اصل یکصد و پنجاه و هشتم هم «وظایف رئیس قوه قضائیه به شرح زیر است» یک جمله کاملى است که آمده. این پیشنهادهاى ما است در این دو اصل.
ى زدى- البته دلیل هم همان حفظ رهبرى.
منشى (حسن ابراهیم حبیبى)- دلیل هم پر کردن آن جاى خالى است.
نایب رئیس (هاشمى)- آقایانى که موافقند رأى بدهند (اکثر دست‏شان را بلند کردند) تصویب شد. از هر دو عبور کردیم. اصل بعد را بخوانید.
Majlis:2 Volume:3 Sessions:29-41 Page:1672
 (به شرح زیر خوانده شد)
اصل یکصد و شصتم: وزیر دادگسترى مسؤولیت کلیه مسائل مربوط به روابط قوه قضائیه با قوة مجریه و قوة مقننه را بر عهده دارد و از میان کسانى که رئیس قوه قضائیه به رئیس‏جمهور پیشنهاد مى‏کند، انتخاب مى‏گردد، رئیس قوه قضائیه مى‏تواند اختیارات تام مالى و ادارى و نیز اختیارات استخدامى غیر قضائى را به وزیر دادگسترى تفویض کند. در این صورت وزیر دادگسترى داراى همان اختیارات و وظایفى خواهد بود که در قوانین براى وزرا به عنوان عالى‏ترین مقام اجرایى پیش‏بینى مى‏شود.
که در این اصل قسمت اول از سابق بوده، این بند دوم اضافه شد. در این‏جا پیشنهاد هیأت فقط این است که: «اختیارات استخدامى غیرقضات» تبدیل بشود.
نایب رئیس (هاشمى)- آقایان هم قبول دارند، موافقین رأى بدهند (اکثر دست‏شان را بلند کردند) تصویب شد. از این هم عبور کردیم.
اصل یکصد و شصت و یکم: دیوان عالى کشور به منظور نظارت بر اجراى صحیح قوانین در محاکم و ایجاد وحدت رویه قضایى و انجام مسؤولیت‏هایى که طبق قانون به آن محول مى‏شود براساس ضوابطى که رئیس قوه قضایى تعیین مى‏کند تشکیل مى‏گردد.
که در این اصل هم «شوراى عالى قضایى» به «رئیس قوه قضائیه» تبدیل شده و هیأت هم نظرى ندارد.
نایب رئیس (هاشمى)- بسیار خوب، عبور مى‏کنیم.
عمید زنجانى- ذیل اصل یکصد و شصت و یکم در این‏جا نیامده است «حدود اختیارات و نحوه» ...
نایب رئیس (هاشمى)- رأى نیاوده دیگر. مخبر آن کمیسیون چه کسى بود؟ (عمید من بودم) شما مى‏گویید آن ذیل بوده؟
عمید زنجانى- دقیقاً به خاطرم نیست.
نایب رئیس (هاشمى)- خوب یک بار مراجعه کنید ببینید بوده یا نه و حالا ایشان که مى‏فرمایند نبوده.
موسوى خوئینى‏ها- این جمله در قانون اساسى فعلى نیست، پیشنهاد کمیسیون است.
منشى (حسن ابراهیم حبیبى)- پیشنهاد کمیسیون بود رأى نیاورد.
موسوى خوئینى‏ها- پیشنهاد کمیسیون رأى نیاورد. نتیجتاً همان که سابق بود به قوت خودش باقى است.
اصل یکصد و شصت و دوم: رئیس دیوان عالى کشور و دادستان کل باید مجتهد عادل و آگاه به امور قضایى باشند و رئیس قوه قضائیه با مشورت قضات دیوان عالى کشور آنها را براى مدت پنج سال به این سمت منصوب مى‏کند.
 (کلمه «رهبرى» به «رئیس قوه قضائیه» تغییر پیدا کرده بود، کمیسیون هم پیشنهادى ندارد).
نایب رئیس (هاشمى)- بسیار خوب عبور مى‏کنیم.
Majlis:2 Volume:3 Sessions:29-41 Page:1673
اصل یکصد و شصت و چهارم: قاضى را نمى‏توان از مقامى که شاغل آن است، بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد یا بدون رضایت او محل خدمت یا سمتش را تغییر داد مگر به اقتضاى مصلحت جامعه با تصویب رئیس قوة قضائیه پس از مشورت با رئیس دیوان عالى کشور و دادستان کل، نقل و انتقال دوره‏اى قضات بر طبق ضوابط کلى که قانون تعیین مى‏کند صورت مى‏گیرد.
در این‏جا پیشنهاد هیأت این است که به جاى «تصویب» «تصمیم» گذاشته بشود. چون رئیس قوه قضائیه این امر را که جزو اختیارات ادارى اوست تصویب نمى‏کند بلکه در موردش تصمیم مى‏گیرد. در واقع یک اصلاح تعبیر هست.
نایب رئیس (هاشمى)- نه، فرق مى‏کند، ممکن است مثلًا پیشنهادها از طرف رؤساى دادگسترى شهرستان‏ها و جاهاى دیگر داده بشود در مورد قضات. این‏جا قاعدتاً تصویب است، این تصمیم مناسب نیست. بعضى موارد بله مستقلًا اگر بخواهند بگوید تصمیم است. حالا مى‏خواهید شما چه جور باشد؟ به هر حال تصمیم همیشه درست است، تصویب بعضى جاها هست، بعضى جاها نیست.
منشى (حسن حبیبى)- بهتر است تصمیم باشد که عام باشد.
نایب رئیس (هاشمى)- بله تصمیم عام‏تر است، بسیار خوب.
منشى (یزدى)- آن هم به خصوص در جابه‏جایى و تغییر محل و تغییر سمت که یک نوع تقریباً کار ادارى هست با تصمیم آن رئیس مناسب‏تر است تا تصویب.
منشى (حسن ابراهیم حبیبى)- مطلب دوم آن بحثى است که این «مگر» آیا به تمامى جمله ناظر است یا فقط به قسمت دوم؟ با توجه به این‏که شوراى نگهبان معتقد است که از آن «یا بدون رضاى او محل خدمت یا سمتش را تغییر داد» به این ترتیب در بیاید «یا بدون رضاى او محل خدمت یا سمتش را تغییر داد». تغییر محل خدمت یا سمت به اقتضاى مصلحت جامعه با تصمیم رئیس قوه قضائیه پس از مشورت با دیوان عالى کشور و دادستان کل امکان‏پذیر یا ممکن است. این به این ترتیب است.
منشى (یزدى)- آقاى خوئینى‏ها مخالف هستند.
موسوى خوئینى‏ها- این بحث درست با همین استدلال در جلسات شورا مطرح شد و این پیشنهاد رأى نیاورد. یعنى در جلسات شوراى بازنگرى روى همین جمله این بحث‏ها پیش آمده، کمیسیون هم پیشنهاد تغییر عبارتى داشت که این توهم را برطرف بکند که یعنى اگر همین جمله که در قانون اساسى فعلى هست به حال خودش باقى بماند، این دو تفسیر وجود دارد. که مگر به اقتضاى مصلحت جامعه به تمام عبارت قبلى مى‏خورد یعنى انفصال و تغییر محل خدمت و تغییر سمت. بعضى‏ها هم نظرشان این است که این مگر فقط به قسمت دوم مى‏خورد. به این دلایل و توجیهات دیگر پیشنهاد دیگرى براى این عبارت آمده بود که در شورا آن تصویب نشد و رد شد. حالا آقایان همان را مجدد آورده‏اند. این‏که شوراى نگهبان فعلى چنین تفسیر و برداشتى دارد. این اولًا و این‏که حالا آن تفسیر درستى هست یا
Majlis:2 Volume:3 Sessions:29-41 Page:1674
نیست یک بحث جدایى است. بنابراین پس آن چیزى که در قانون اساسى قبلى بود در آن شوراى بازنگرى (جلسات شورا) به حال خودش باقى ماند و همین بحث را آقایان مطرح کردند و به دلیل همین بحث تغییر عبارتى آورده بودند که آن رد شد. من از این جهت مى‏خواهم عرض کنم که قابل طرح نیست. اگر بخواهد قابل طرح بشود مجدداً تمام آن بحث‏ها از نو باید شروع بشود یعنى مخالف و موافق و همه آن صحبت‏ها باید دو مرتبه از نو شروع شود.
منشى (یزدى)- ا گر تغییر محتوایى باشد، همان‏طور است که ایشان مى‏گویند ولى محتوایى نیست. حالا توضیح بدهند.
نایب رئیس (هاشمى)- ما هم خیال مى‏کنیم به هر دو قسمت بر مى‏خورد نه به یک قسمت، بفرمایید.
محمد مؤمن- این‏که جناب آقاى دکتر حبیبى فرمودند که شوراى نگهبان تفسیر مى‏کند که به آخرى مى‏خورد، این‏جور نیست فوقش این است که تفسیرى که 9 نفر نظر بدهند نداشته باشد که به هر دو بخورد، نه تفسیر مى‏کند که به آخرى فقط مى‏خورد، این تفسیر نیست در شوراى نگهبان، بلکه ظاهراً اکثریت مى‏گویند به هر دو مى‏خورد.
منشى (یزدى)- به هر صورت دو نظر وجود دارد.
محمد مؤمن- اجازه بفرمایید من این مطلب را عرض مى‏کنم حالا این یک مسأله. مطلب دیگر این‏که حاج آقا فرمودند درست است عیناً این مسأله قبلًا مطرح شد موقعى که کمیسیون تمرکز در قوه قضائیه پیشنهاد کرده بود و رأى نیاورد ولى سرّش تنها این بود که از حدود مسؤولیت کمیسیون بیرون است و آن تصمیم بر این‏که اگر همة برادران یا اکثریت موافق باشند بعد از این‏که جناب آقاى خامنه‏اى اجازه فرمودند که مسائل دیگرى را هم مطرح بکنیم این مسأله اصلًا تا آن وقت مطرح نبود روى این حساب گفتند بسیار خوب، حالا بر فرض هم که ابهامى داشته باشد، این اصل احتیاج به تفسیر داشته باشد و ابهام داشته باشد این یک مسأله‏اى است که رفع ابهام از حدود صلاحیت کمیسیون و شورا خارج است، از این جهت رأى نیاورد، حالا اگر شورا مصلحت بداند یک رأى‏گیرى براى این جهت بشود اصل را روشن بکند. مسأله حل است. البته باز در اختیار شورا است.
نایب رئیس (هاشمى)- بد نیست الان رأى بگیریم، بدون بحث که به هر دو تا مى‏خورد یا به یکى مى‏خورد.
منشى (یزدى)- نه نه؛ من عرض مى‏کنم همین که دو نظر وجود دارد پس همیشه قابل بحث خواهد بود، این اصل را از این حالت در بیاوریم ...
نایب رئیس (هاشمى)- مى‏خواهم ببینم که این به دو تا مى‏خورد یا به یکى.
محمد مؤمن- آن وقت نظر آقایان چه مى‏شود؟
منشى (یزدى)- ى ک کارى بکنید که مسلم شود، به هر کدام نظرتان هست.
رئیس (مشکینى)- رأى بگیریم که بحث بکنیم یا نه! بعد یک جمله‏اى بیاوریم که روشن کند که مطلق به هر دو است.
منشى (یزدى)- جناب آقاى هاشمى اجازه مى‏فرمایید سؤال من این است، همین که ملاحظه مى‏فرمایید دو تا مى‏خورد به یکى، پس در بحث وجود دارد براى رفع این ابهام‏
Majlis:2 Volume:3 Sessions:29-41 Page:1675
عبارت را صریح بکنید. هر چه شورا مى‏گویند همین را بکنید، یعنى اگر مى‏خواهید به یکى بخورد صریحاً بگوییم.
نایب رئیس (هاشمى)- ما هم مى‏خواهیم همین کار را بکنیم، ببینید این اولًا یک بحث جدیدى است به یک معنا، چون واقعاً یک اختلافى در فهم این‏جا هست. ما مى‏خواهیم این را روشن کنیم. آقایان اگر اجازه مى‏دهند وارد این بحث بشویم بعد هم مشخص کنیم که به هر دو تا مى‏خورد یا به یکى مى‏خورد؟ همین را این‏جا تثبیت کنیم.
منشى (یزدى)- نه این عبارت را مشخص کنیم که به هر دو مى‏خورد یا به یکى. یک عبارت صریح بگوییم همان که مى‏خواهیم بگوییم.
نایب رئیس (هاشمى)- مى‏گویم صریح مى‏کنیم. چون آن موقع در شورا نتوانستند صریح بکنند، ما حالا شاید بتوانیم صریح بکنیم، آقاى موسوى با این کار مخالفید؟ بفرمایید.
موسوى خوئینى‏ها- ببینید ما از قانون اساسى گذشته حقى را براى شوراى عالى قضایى مى‏فهمیدیم که دایر است امرش بین این‏که حق دارد در کل قضیه تصمیم‏گیرى بکند یا در یک بخشى؟ ما اگر مى‏خواهیم این حق را تضییقش کنیم ...
نایب رئیس (هاشمى)- شاید ساقطش کنیم.
موسوى خوئینى‏ها- این‏که مى‏فرمایید رأى‏گیرى کنیم شاید رأى بیاورد که فقط به قسمت دوم مى‏خورد.
نایب رئیس (هاشمى)- نه بعید است.
موسوى خوئینى‏ها- اگر این باشد که بحث محتوایى است کاملًا باید همه اطرافش تفهیم بشود.
نایب رئیس (هاشمى)- بعید است آن جور بیاورد چون چهار، پنج نفر لااقل الان در این جلسه موافقند که به همه بخورد آن رأى نمى‏آورد.
موسوى خوئینى‏ها- خوب حالا اگر این باشد من عرضى ندارم.
امامى کاشانى- اصلًا مصلحت هست که قاضى را دائماً منتظر کنند بدون محاکمه، قاضى کار مى‏کند دیگر، دستگاه قضایى روى پاى خودش بند مى‏شود.
موسوى خوئینى‏ها- پس محتوایى است.
منشى (یزدى)- بگذارید با تفسیر مشکل ایشان را حل کنیم.
نایب رئیس (هاشمى)- اگر این‏جا این غائله را ختم بکند چون بعداً همین بحث هم در شوراى نگهبان هست. خوب بگذارید ختم کنیم براى همیشه (امامى- بکنیم. ما هم موافقیم) اگر شد، ما خیال مى‏کنیم بشود. اگر نشد مى‏ماند مثل حالا.
موسوى خوئینى‏ها- ى عنى واقعاً براى اصلاح قوه قضائیه اگر این ابزار را از دست رئیس قوه قضائیه بگیرند دیگر امیدى نداشته باشیم به اصلاح آن.
نایب رئیس (هاشمى)- اصلًا آن روزهایى که مدام مى‏رفتیم سراغ امام که حل کنند مسأله‏مان همین بود که اجازه بدهند، بتوانند بعضى قضات شرابى و فلان پیدا مى‏شوند مى‏خواهیم عزل‏شان کنیم نمى‏توانیم.
جنتى- عکسش هم هست، ممکن است یک قاضى خیلى هم قوى و قاطع باشد.
Majlis:2 Volume:3 Sessions:29-41 Page:1676
نایب رئیس (هاشمى)- آخر رئیس قوه قضائیه دشمن آن است؟
موسوى خوئینى‏ها- این احتمال نادرست است.
کروبى- پس معلوم مى‏شود مثلًا رئیس قوه قضائیه آدم صالحى نیست. این معنایش این است دیگر.
نایب رئیس (هاشمى)- الان اگر چهار نفر رأى ندهند آن یک تفسیر رأى نمى‏آورد، شاید این یک رأى آورد. من فعلًا بحث در ماهیتش ندارم در این‏که وارد این کار بشویم یا نه؟
عمید زنجانى- شما عملًا وارد شدید.
نایب رئیس (هاشمى)- نه، آقاى موسوى مخالف این است که ما واردش بشویم.
موسوى اردبیلى- ما مخالفت‏مان براى این است که ممکن است رأى نیاورد. آن مقدارى هم که به رأى خودمان مى‏خواهیم عمل کنیم آن هم از ما گرفته شود.
میرحسین موسوى- من مى‏گویم به طور غیر رسمى آزمایشى شما یک رأى بگیرید چه اشکالى دارد.
منشى (یزدى)- البته نظرى که کمیسیون الان در کادر آورده است این است که به همه نخورد، جدا کرده است.
دستگاه قضایى مى‏گوید این ابزار دست من است که بتوانم براى عزل قاضى استفاده کنم. نظر کمیسیون این بوده است که نتواند.
نایب رئیس (هاشمى)- ظاهرش این است که به هر دو مى‏خورد، حالا نمى‏خواهید اصلًا وارد هم نشویم، نشویم، ما حرفى نداریم. حالا ببینید من یک استمزاجى بگیرم. آقایانى که نظرشان این است که به کل اصل مى‏خورد رأى بدهند (عده کمى دست‏شان را بلند کردند) تصویب نشد. آن طرفش هم رأى نمى‏آورد، پس دیگر به درد نمى‏خورد وارد بحث نشویم.
منشى (یزدى)- پس همین‏جور که باشد باز با تفسیر شورا باید حل کرد.
نایب رئیس (هاشمى)- ى عنى بعد از نیم ساعت بحث به این‏جا مى‏رسیم که هیچ رأى نمى‏آورد. صرف‏نظر باید کرد.
منشى (حسن ابراهیم حبیبى)- پس اصل، به همین ترتیب فعلى‏اش بماند. فقط کلمه «تصویب» شد «تصمیم». عبور کنیم؟ اصل بعدى که در واقع همان اصل یکصد و هفتاد و سومى است که تغییر پیدا کرده.
اصل یکصد و هفتاد و سوم: به منظور رسیدگى به شکایات، تظلمات و اعتراضات مردم نسبت به مأمورین یا واحدها یا آیین‏نامه‏هاى دولتى و احقاق حقوق آنها، دیوانى به نام دیوان عدالت ادارى زیر نظر رئیس قوه قضائیه تأسیس مى‏گردد، حدود اختیارات و نحوه عمل این دیوان را قانون تعیین مى‏کند.
دراین اصل هم «شوارى عالى قضایى» به «رئیس قوه قضائیه» تبدیل شده و هیأت هم نظرى ندارد.
اصل یکصد و هفتاد و چهارم: «براساس حق نظارت قوه قضائیه نسبت به حسن جریان امور و اجراى صحیح قوانین دردستگاه‏هاى ادارى، سازمان به نام سازمان بازرسى کل کشور زیر نظر رئیس قوه قضائیه تشکیل مى‏گردد. حدود اختیارات و وظایف این سازمان را قانون تعیین مى‏کند».
Majlis:2 Volume:3 Sessions:29-41 Page:1677
در این اصل هم «شوراى عالى قضایى» به «رئیس قو قضائیه» تبدیل شده و کمیسیون هم پیشنهادى ندارد.
اصل یکصد و هفتاد و پنجم: «در صدا و سیماى جمهورى اسلامى ایران آزادى بیان و نشر افکار با رعایت موازین اسلامى و مصالح کشور باید تأمین گردد، نصب و عزل رئیس سازمان صدا و سیماى جمهورى اسلامى ایران با مقام رهبرى است و شورایى مرکب از نمایندگان رئیس‏جمهور و رئیس قو قضائیه و مجلس شوراى اسلامى (هر کدام دو نفر) نظارت بر این سازمان خواهند داشت. خط مشى و ترتیب اداره این سازمان و نظارت بر آن را قانون معین مى‏کند».
در این‏که در واقع جاى اصل یکصد و هفتاد و پنجم قرار مى‏گیرد. پیشنهاد است که در سطر آخر «خط مشى و ترتیب اداره این سازمان و نظارت بر آن را قانون معین مى‏کند.» بهتر است کلمه «این» حذف بشود. «این سازمان» بشود «سازمان».
دوم مطلبى که باید تصویب بشود. فصل دوازدهم عنوانش هست «رسانه‏هاى گروهى» آن موقعى بوده که در اصل یکصد و هفتاد و پنجم آمده بود در رسانه‏هاى گروهى (رادیو، تلویزیون) آزادى انتشارات تبلیغات الى آخر ...، حالا که عبارت رسانه‏هاى گروهى را نداریم و صدا و سیماى جمهورى اسلامى ایران هست. فصل دوازدهم عنوانش بشود «صدا و سیماى جمهورى اسلامى ایران» «صدا و سیما» جمهورى اسلامى ایران هم نباشد.
نایب رئیس (هاشمى)- اول آن کلمه «این» را رأى بگیریم، آقایانى که موافقند کلمه «این» حذف بشود رأى بدهند. (اکثر رأى دادند) تصویب شد. آن وقت آن فصلى که شما مى‏گویید فقط یک اصل دارد؟
منشى- بله قبلًا هم یک اصل داشته است، پیشنهاد این است که «صدا و سیما» بشود.
نایب رئیس- آقایانى که موافقند که عنوان فصل عوض بشود رأى بدهند (اکثر رأى دادند) تصویب شد.
منشى- پس شد «صدا و سیما».
نایب رئیس- اصل بعدى را بخوانید.
منشى (حبیبى)- اصل بعدى با توجه به این‏که بعداً راجع به شوراى عالى امنیت ملى کشور بحث مى‏شود، آن اصل را ما پیشنهاد داریم که بشود فصل سیزدهم و این اصل تجدیدنظر یا بازنگرى در قانون اساسى مى‏شود فصل چهاردهم و اصل هم مى‏شود اصل 177.
نایب رئیس (هاشمى)- اگر این‏طورى است پیشنهاد این است که ما دیگر فصل اضافه نکنیم، صدا و سیما را در فصل رهبرى بیاوریم.
حسن حبیبى- آن وقت اصول‏مان جایش به هم مى‏خورد.
هاشمى- شماره که به هم نمى‏خورد.
منشى (حسن ابراهیم حبیبى)- به هر حال این اصل مى‏شود یعنى پیشنهاد اول این است که این اصل بشود اصل یکصد و هفتاد و هفتم از لحاظ عنوان هم یک فصل مجزایى مى‏شود البته با یک اصل. من اصل را مى‏خوانم و بعد پیشنهادها را.
Majlis:2 Volume:3 Sessions:29-41 Page:1678
تغییر و اصلاح و تتمیم قانون اساسى جمهورى اسلامى ایران در موارد ضرورى به ترتیب زیر انجام مى‏گیرد:
مقام رهبرى پس از مشورت با مجمع تشخیص مصلحت طى حکمى خطاب به رئیس‏جمهور موارد اصلاح یا تتمیم قانون اساسى را به شوراى بازنگرى قانون اساسى با ترکیب زیر پیشنهاد مى‏نماید:
1- اعضاى شوراى نگهبان.
2- رؤساى سه قوه.
3- مجمع تشخیص مصلحت.
4- خبرگان پنج نفر.
5- با انتخاب رهبرى ده نفر.
6- دولت سه نفر.
7- قو قضائیه سه نفر.
8- مجلس ده نفر.
9- دانشگاه‏ها سه نفر.
شیوه کار و کیفیت انتخاب و شرایط آن را قانون معین مى‏کند. مصوبات شورا پس از تأیید و امضاى رهبرى از طریق همه‏پرسى باید به تصویب اکثریت مطلق شرکت‏کنندگان در همه‏پرسى برسد. محتواى اصول مربوط به اسلامى بودن نظام ابتناى کلیه قوانین و مقررات براساس موازین اسلامى و پایه‏هاى ایمانى و اهداف جمهورى اسلامى ایران و جمهورى بودن حکومت و ولایت امر و امامت امت و نیز اداره امور کشور با اتکا به آراى عمومى و دین و مذهب رسمى ایران تغییرناپذیر است.
منشى- اولین نکته این‏که اصل بشود 177، عنوان فصل بشود فصل چهاردهم بازنگرى در قانون اساسى. سوم این‏که عبارت تغییر و اصلاح و تتمیم در سطر اول بشود بازنگرى در قانون اساسى جمهورى اسلامى ایران. و اگر البته این پیشنهاد تصویب نشد بعد در سطر چهارم که گفته «موارد اصلاح یا تتمیم» ذکر بشود «موارد تغییر یا اصلاح یا تتمیم» که با صدر اصل بخواند، ترکیب اعضا هم روشن‏تر تحریر بشود چون خیلى آشفته است.
نایب رئیس (هاشمى)- عنوان فصل را آقایان مخالفتى ندارند؟ آقایانى که موافقند رأى بدهند (اکثر رأى دادند) این‏که تصویب شد.
ابوالقاسم خزعلى- با انتخاب رهبرى 10 نفر این منسجم با عبارات نیست.
منشى (یزدى)- عبارت را بعد اصلاح کردند.
محمد مؤمن- دوم این‏که این تغییر و اصلاح و تتمیم قانون اساسى که اول هست این برداشته بشود، بشود بازنگرى در قانون اساسى جمهورى اسلامى ایران در موارد ضرورى به ترتیب زیر انجام مى‏گیرد.
نایب رئیس- خوب است اگر کسى مخالف نیست رأى مى‏گیریم.
مهدى کروبى- لفظ «شیوه» نمى‏خواهد؟ براى مثال «شیوه بازنگرى».
نایب رئیس (هاشمى)- نه بازنگرى اعم است شامل شیوه هم مى‏شود. آقایانى که موافق‏
Majlis:2 Volume:3 Sessions:29-41 Page:1679
این اصلاح دومند رأى بدهند (اکثر رأى دادند) این هم تصویب شد.
منشى (حسن ابراهیم حبیبى)- بعد ترکیب اعضا است. حالا اصل را من مى‏خوانم یک نکته هم دارد که در همان‏جا توضیح مى‏دهم.
اصل یکصد و هفتاد و هفتم- بازنگرى در قانون اساسى جمهورى اسلامى ایران در موارد ضرورى به ترتیب زیر انجام مى‏گیرد. مقام رهبرى پس از مشورت با مجمع تشخیص مصلحت نظام طى حکمى خطاب به رئیس‏جمهور موارد اصلاح یا تتمیم قانون اساسى را به شوراى بازنگرى قانون اساسى با ترکیب زیر پیشنهاد مى‏نماید:
1- اعضاى شوراى نگهبان.
2- رؤساى قواى سه‏گانه.
3- اعضاى مجمع تشخیص مصلحت نظام.
منشى (یزدى)- رؤساى سه قوه شد رؤساى قواى سه‏گانه.
محمد مؤمن- سه قوه بوده، پیشنهاد هیأت این است که بشود رؤساى قواى سه‏گانه ظریف‏تر از رؤساى سه قوه است.
نایب رئیس (هاشمى)- دلیلش چیست که گفته‏اید رؤساى قواى سه‏گانه؟
منشى (ابراهیم حسن حبیبى)- در قانون اساسى داریم قواى سه‏گانه.
محمد مؤمن- قواى سه‏گانه سلیس‏تر است.
نایب رئیس (هاشمى)- آقایانى که موافقند سه قوه بشود قواى سه‏گانه رأى بدهند. (اکثر رأى دادند) رأى آورد. بقیه اصل را بخوانید.
 (به شرح زیر خوانده شد)
3- اعضاى مجمع تشخیص مصلحت نظام.
منشى (یزدى)- آن‏جا داشت مجمع تشخیص مصلحت نظام تبدیل شده به اعضاى مجمع به‏خاطر هماهنگ شدن با اعضاى شورا و ...
نایب رئیس (هاشمى)- ى عنى ثابت یا متغیر؟ این‏جا معلوم نیست.
منشى (یزدى)- این‏جا تغییرى ما نداشتیم، فقط کلمه «مجمع تشخیص مصلحت» شده است. «اعضاى مجمع تشخیص مصلحت».
اسدالله بیات- این اعضاى مجمع تشخیص مصلحت نظام با توجه به مصوبه قبلى تنظیم شده بود. اعضاى خاصى براى آن پیش‏بینى شده بود ولى در این‏جا اعضاى مجمع تشخیص مصلحت همه‏شان نمایندگان رهبرى‏اند، چه اعضاى ثابت‏شان یا متغیر، طبق مصوبه‏اى که ما قبلًا داشتیم. حالا تعداد هم باز در این‏جا مشخص نیست. من معتقدم با توجه به آن مصوبه باید حذف بشود. اعضاى مجمع تشخیص مصلحت چون کل مصوبه‏اى که ما قبلًا داشتیم نمایندگان رهبرى است.
نایب رئیس (هاشمى)- پیشنهاد حذف حالا یک پیشنهاد جدیدى است.
منشى (یزدى)- اصلًا الان پیشنهاد حذف نمى‏توانید بکنید.
نایب رئیس (هاشمى)- پیشنهادى که من فکر مى‏کنم قابل طرح است این است که‏
Majlis:2 Volume:3 Sessions:29-41 Page:1680
مجمع تشخیص مصلحت حالا که متغیر و ثابت باشد ما بگوییم اعضاى ثابتش، اعضاى ثابت مجمع تشخیص مصلحت.
جنتى- این‏که الان هست اشکالش چیست؟
نایب رئیس (هاشمى)- عملًا معلوم نیست چقدرند؟
میرحسین موسوى- تازه ممکن است 25 نفر باشد که به این اضافه مى‏شود بنویسیم 5 نفر از اعضاى شوراى تشخیص مصلحت.
نایب رئیس (هاشمى)- این قابل بحث است. من حالا طرف یکى را نمى‏گیرم.
منشى (یزدى)- به هر حال قبلًا که گذاشته بودیم مجمع تشخیص مصلحت این ثابت و متغیر را نداشت، الان که داریم اعضاى ثابت و متغیر مجمع را مقام رهبرى تعیین مى‏کند، پس قطعاً مجمع تشخیص مصلحت دو نوع اعضا دارد. این‏جا که مى‏فرمایید چه بگویید مجمع تشخیص مصلحت، چه بگویید اعضاى مجمع تشخیص مصلحت این ابهام را دارد. اگر بگویید مجمع تشخیص مصلحت (آن مصوبه قبلى) یا بگوییم اعضاى مجمع تشخیص مصلحت معنایش این است که همه‏شان باید باشند در هر موقعى که هستند اگر نظر شورا این است که همه باید باشند، همین مى‏ماند. ولى اگر نظر اعضا ثابت است باید ثابت ذکر بشود.
آیت‏الله سید على خامنه‏اى- اگر فرض کنیم که مجمع تشخیص مصلحت اعضاى متغیرى هم دارد اصلًا عضویت اینها در بازنگرى معنى ندارد. چون متغیر یعنى در ده مسأله ده جور آدم انتخاب مى‏شوند شاید کسانى هستند که اصلًا مناسب نیستند براى بازنگرى. شاید نشود اینها را اصلًا پیدایشان کرد چون مشخص نیست که متغیر چیست. قاعدتاً اگر به اطلاقش هم واگذار کنیم احتمالًا برمى‏گردد به اعضاى ثابت که اگر تصریح هم بشود اشکالى ندارد به نظر من.
نایب رئیس (هاشمى)- ى ک نکته‏اى که براساس صحبت ایشان است ممکن است رهبر همان موقع براى بازنگرى قانون اساسى، اعضاى خاصى را اضافه بکند.
آیت‏الله خامنه‏اى- این همان ده نفرند.
نایب رئیس (هاشمى)- نه غیر از آن این ده نفر تثبیت شده یعنى ممکن است این‏جور تفسیر بشود آن زمان که اعضاى متغیر مثلًا براى کشاورزى اگر بود وزیر کشاورزى است ولى براى بازنگرى قانون اساسى رهبر یک عده‏اى را اضافه مى‏کند به اعضاى ثابت. یک معنایى دارد منتها اگر نظر این باشد که اعضا ثابت باشد دیگر راحت مى‏شویم و بعد ترکیب‏مان مشخص است.
منشى (یزدى)- آقاى خوئینى‏ها.
سید محمد موسوى خوئینى‏ها- من مى‏خواهم عرض کنم ما یک مصوبه‏اى بالاخره داریم «اعضاى مجمع تشخیص مصلحت». کلش را مى‏خواهیم حذف کنیم؟ یک بحث جدیدى است. اما این مطلق را تقییدش بزنیم به اعضاى ثابت، خیلى آن مصوبه به هم نریخته. قضیه روشن‏تر هم مى‏شود. این مقدار من فکر مى‏کنم احتیاج به بحث ...
منشى (یزدى)- پیشنهاد جناب آقاى هاشمى خوب است اگر این را به رأى بگذاریم شاید قضیه حل بشود.
Majlis:2 Volume:3 Sessions:29-41 Page:1681
موسوى خوئینى‏ها- یعنى مى‏خواهم بگویم که خیلى نمى‏شود گفت خلاف مصوبه است.
نایب رئیس (هاشمى)- این یک طرف قضیه است. آقایانى که موافقندکه معناى «اعضاى مجمع» اعضاى ثابت مجمع باشد رأى بدهند. (اکثر رأى دادند) تصویب شد. پس این بند شد (اعضاى ثابت مجمع تشخیص مصلحت نظام).
 (بقیه اصل به شرح زیر خوانده شد)
4- پنج نفر از اعضاى مجلس خبرگان رهبرى.
نایب رئیس (هاشمى)- آقایانى که با این تعبیر پیشنهادى موافقند رأى بدهند. (اکثر رأى دادند) تصویب شد.
 (بقیه اصل به شرح زیر خوانده شد)
5- ده نفر به انتخاب مقام رهبرى.
نایب رئیس (هاشمى)- آقایان با اصلاح عبارتى ردیف 5 رأى بدهند. (اکثر رأى دادند) تصویب شد. بند 6 قرائت شود.
منشى (حبیبى)- بند 6 در متن بوده دولت سه نفره. سؤال این است که مقصود شورا در آن زمان سه نفر وزرا بوده یا سه نفر به انتخاب هیأت وزیران؟
نایب رئیس (هاشمى)- منظور وزرا بوده است.
منشى (حبیبى)- پس بند 6 به این صورت مى‏شود.
6- سه نفر از وزرا.
هاشمى- از هیأت دولت.
منشى (یزدى)- سه نفر از وزرا به انتخاب هیأت وزیران.
منشى (حبیبى)- بعداً گفته قانون معین مى‏کند.
منشى (حبیبى)- سه نفر از وزرا کافى است یا سه نفر از هیأت وزیران؟
هاشمى- از هیأت وزیران، آقایانى که موافقند با این تغییر رأى بدهند. (اکثر رأى دادند) تصویب شد.
منشى (حسن حبیبى)- بند 7 باز آن‏جا بوده، قو قضائیه سه نفر آیا مقصود سه نفر از قو قضائیه است یا سه نفر از قضات؟ چون قو قضائیه سازمان زندان‏ها را هم در برمى‏گیرد، روزنامه رسمى هم را در بر مى‏گیرد الى آخر ...
نایب رئیس (هاشمى)- نه ما نظرمان قضات نبود ما گفتیم دستگاه قضایى ممکن است از مدیرانش بخواهد بفرستد ما که تعیین کردیم نظرمان قضات نبوده.
منشى (یزدى)- ى عنى غیر قضات را در جمع بازنگرى بفرستد؟ ظاهراً معقول نیست. ما مطمئن بودیم که مقصود قضات است.
عمید زنجانى- در دستگاه قضایى حقوقدان‏هایى ممکن است باشند که قاضى نباشند.
نایب رئیس (هاشمى)- مثلًا ببینید بخواهند وزیر دادگسترى را بفرستند.
حسن حبیبى- وزیر دادگسترى قاضى نیست.
میرحسین موسوى- وزیر دادگسترى که عضو هیأت دولت است.
نایب رئیس (هاشمى)- باشد آن‏جا رأى نیاورده حالا قو قضائیه مى‏خواهد وزیر دادگسترى را بفرستد.
Majlis:2 Volume:3 Sessions:29-41 Page:1682
مهدى کروبى- ى عنى یک حقوقدان نیست وزیر دادگسترى؟
نایب رئیس (هاشمى)- حقوقدان غیر از قاضى است. ما نظرمان این بودکه دستگاه قضایى براى این‏که حضور داشته باشد سه نفر را بفرستد حالا مى‏توانند قاضى باشد هم مى‏تواند نباشد.
میرحسین موسوى- مطلق بگذاریم دست قو قضائیه که بهتر است.
نایب رئیس (هاشمى)- مطلق بهتر است، چه داعى دارید محدود کنید؟
محمد مؤمن- قضات به اصطلاح آقایان منظور هر کسى است که ...
میرحسین موسوى- مطلق گفته بشود بهتر است.
منشى (یزدى)- اجازه بفرمایید، سه نفر از قضات اگر بفرمایید باز منتخب باید قاضى باشد سه نفر از قو قضائیه اگر بفرمایید غیر حقوقدان را هم مى‏گیرد و حال آن‏که منظور آقایان یا قضات است یا حقوقدان. اگر اعم منظور است بگویند سه نفر از حقوقدان‏ها آن وقت هم قضات را مى‏گیرد و هم غیر آنها را.
نایب رئیس (هاشمى)- آقایان اگر از ما مى‏پرسید ما رئیس این کمیسیون هستیم ما نظرمان واقعاً این بود که در اختیار قو قضائیه سه نفر گذاشته بشود از هر کس هم مى‏خواهند انتخاب کنند از داخل خودشان.
منشى (یزدى)- حتى غیر حقوقدان غیر قاضى را بعید است آقایان بخواهند بگویند.
هاشمى- بله هیچ قیدى ندارد.
منشى (یزدى)- حتى غیر حقوقدان غیر قاضى را بعید است آقایان بخواهند بگویند.
نایب رئیس (هاشمى)- ما در کمیسیون بودیم ولى حالا اگر بخواهید عوض کنید ما حرفى نداریم.
موسوى خوئینى‏ها- همین که هست باشد.
میرحسین موسوى- پس رأى بگیرید.
نایب رئیس (هاشمى)- آقایانى که موافقند با سه نفر از قو قضائیه رأى بدهند (اکثر رأى دادند) تصویب شد. بند هشتم را بخوانید.
 (به شرح زیر خوانده شد)
8- ده نفر از نمایندگان مجلس شوراى اسلامى، که این مطلبى ندارد چون نوشته بود مجلس 10 نفر قاعدتاً مقصودتان نمایندگان مجلس بوده (هاشمى- بله) پس 10 نفر از نمایندگان مجلس.
بند 9 نوشته بود از دانشگاه‏ها سه نفر، قاعدتاً مقصود استادان بودند. البته در مورد استادان یک نکته‏اى را باید عنایت بفرمایید اگر بنویسیم استادان فقط کسانى هستند که داراى درجه استادى هستند یعنى دانشیاران، استادیاران و مربیان را شامل نمى‏شود.
نایب رئیس (هاشمى)- ما گفتیم رئیس دانشگاه‏ها جمع مى‏شوند، سه نفر از دانشگاهیان را انتخاب بکنند. ممکن است مدیر دانشگاه‏ها هم انتخاب بشوند ما چه داعى داریم که بگوییم عضو هیأت علمى باشد.
مهدى کروبى- ى ک جورى باید بگوییم دانشجو که دانشجو را هم در بر نگیرد.
Majlis:2 Volume:3 Sessions:29-41 Page:1683
نایب رئیس (هاشمى)- نظر ما این نبوده یعنى ما که بحث کردیم حتى روى این بحث کردیم. گفتیم رؤساى دانشگاه‏هاى کشور جمع بشوند و انتخاب بکنند بعد در چیزهاى بعدى این را حذف کردیم.
منشى (حسن حبیبى)- ولى آن موقع در پیشنهادتان استادان بود.
نایب رئیس (هاشمى)- خیر نظر ما استاد نبود بحث هم کردیم، در کمیسیون هم گفتیم که نباید باشد. این را قانون معین مى‏کند.
منشى (حسن حبیبى)- پس سه نفر از دانشگاه‏ها باید گفت.
منشى (یزدى)- خوب به قول جناب آقاى کروبى دانشجویان را هم در بر مى‏گیرد.
مهدى کروبى- آقاى هاشمى اگر اساتید یا هیأت علمى نباشد پس نظرمان چیست نظرمان دانشجو یا پرسنل عادى یا مستخدمین آن‏جا است؟
نایب رئیس- آن‏که ما تنظیم کرده بودیم این بود که رؤساى دانشگاه‏ها جمع مى‏شوند که عملى بود از نظر ما و سه نفر را انتخاب مى‏کنند.
کروبى- سه نفر از چه کسانى؟
نایب رئیس (هاشمى)- ما دیگر قید نکردیم دانشجو باشد، دانشگاهى باشد، رئیس دانشگاه یا استاد باشد. حالا اگر رؤساى دانشگاه‏ها واقعاً تصمیم گرفتند یک کارمند هم بفرستند ما چه چیزى داریم، این را فعلًا قانون تعیین مى‏کند. نظر ما این بود حالا جلسه هر چه گفت.
مهدى کروبى- آخر ما به کارگرها که رأى ندادیم یعنى من که رأى دادم آقایان مى‏گفتند که ما مى‏خواهیم که متخصصین کار بیایند براى بازنگرى قانون بعد همان‏طور باز بگذاریم فردا پرسنل و یا مثلًا دفتردار آن‏جا بیاید براى بازنگرى قانون؟
نایب رئیس (هاشمى)- این را دیگر دانشگاهى نمى‏گویند.
سید هادى خامنه‏اى- منظور کادر علمى است.
مهدى کروبى- پس کادر علمى یا هیأت علمى بگذارید.
نایب رئیس (هاشمى)- پیشنهاد را مى‏شود این‏جا بدهیم ولى نظر کمیسیون این نبود.
امامى کاشانى- ما در کمیسیون این را هم مى‏گفتیم رؤسا که جمع مى‏شوند از اساتید انتخاب مى‏کنند، دانشجو را نمى‏آورند.
هاشمى- آدم‏هاى حسابى را مى‏آورند منتها به اختیار خودشان گذاشتیم.
آیت‏الله خامنه‏اى- اگر دانشگاهیان بگذارید، هم مدیران را شامل مى‏شود و هم اساتید را.
هاشمى- ما هم قبول داریم، دانشگاهیان مى‏خواهیم بگذاریم، آقایان دارند مى‏گویند بگویید اساتید، پس دانشگاهیان بگوییم که همه را شامل مى‏شود مجلس هم بعداً قانونش را مى‏نویسد حالا اگر یک وقت دانشجو هم شد ما نباید غصه بخوریم که دانشجو مى‏آید. آقایانى که موافقند سه نفر از دانشگاهیان باشد رأى بدهند (اکثر رأى دادند) تصویب شد.
جنتى- به انتخاب چه کسى را نمى‏خواهد بنویسیم.
هاشمى- اینها را مجلس بنا شد معین کند. بقیه اصل را بخوانید.
 (به شرح زیر خوانده شد)
شیوه کار و کیفیت انتخاب و شرایط آن را قانون معین مى‏کند. مصوبات شورا پس از تأیید
Majlis:2 Volume:3 Sessions:29-41 Page:1684
و امضاى مقام رهبرى باید از طریق مراجعه به آراء عمومى به تصویب اکثریت مطلق شرکت‏کنندگان در همه‏پرسى برسد.
در متن سابق این‏طور بوده «مصوبات شورا پس از تأیید و امضاى رهبرى از طریق همه‏پرسى باید به تصویب اکثریت مطلق آراى شرکت‏کنندگان در همه‏پرسى برسد» ما یکى از این دو تا همه‏پرسى را مراجعه به آراى عمومى کردیم و باید را هم یک قدم جلوتر آوردیم و جمله به این ترتیب که هست درآمد.
نایب رئیس- متن را دوباره بخوانید.
 (به شرح زیر خوانده شد)
مصوبات شورا پس از تأیید و امضاى مقام رهبرى باید از طریق مراجعه به آراى عمومى به تصویب اکثریت مطلق آراى شرکت‏کنندگان در همه‏پرسى برسد. (قسمت بعد هیچ تغییرى نکرده).
نایب رئیس (هاشمى)- آقایانى که موافقند با این اصلاحیه رأى بدهند (اکثر رأى دادند) تصویب شد.
منشى (حسن ابراهیم حبیبى)- زیرش را نظرى نداریم، یک نکته هست فقط این‏جا که باید ذکر بشود یعنى بحثى در کمیسیون شد منتها در کمیسیون رأى نیاورد و آن این‏که این همه‏پرسى غیر از همه‏پرسى است که در اصل 59 آمده: «در مسائل بسیار مهم اقتصادى، سیاسى، اجتماعى و فرهنگى ممکن است اعمال قو مقننه از راه همه‏پرسى و مراجعه مستقیم به آراى مردم صورت گیرد. درخواست مراجعه به آراى عمومى باید به تصویب دو سوم مجموع نمایندگان مجلس برسد» در زمانى که در این قانون اساسى اصل 59 بوده تجدیدنظر در قانون اساسى در قانون اساسى نبوده. مسائل مهم اقتصادى، سیاسى، اجتماعى و فرهنگى هم درست است که بحث اعمال قو مقننه است ولى در هر حال این ابهام وجود دارد که آیا همه‏پرسى که مربوط به بازنگرى در قانون اساسى هم هست بعد از این تصویب در شوراى بازنگرى قانون اساسى قبل یا پس از تأیید مقام رهبرى بایستى به تصویب دو سوم آراى مجلس برسد و بعد به همه‏پرسى گذاشته بشود یا نه؟ این ابهام وجود دارد و بنابراین پیشنهاد ...
امامى کاشانى- ابهام ندارد.
منشى (حسن ابراهیم حبیبى)- عرض کردم که این در کمیسیون رأى نیاورد. بنابراین نظر آقایان تأمین است.
نایب رئیس (هاشمى)- همین حالا نمایندگان زیادى به من مراجعه کرده‏اند گفته‏اند که باید بیاید در مجلس تصویب بشود. بنابراین شبهه وجود دارد.
منشى (یزدى)- اجازه بفرمایید من توضیح مختصرى راجع به اطلاق این مسأله بدهم.
آیت‏الله سید على خامنه‏اى- الان در قانون اساسى این اصل را نداریم.
هاشمى- نداریم ولى همه‏پرسى است.
آیت‏الله خامنه‏اى- این اصل وقتى باشد واضح است که این غیر از آن است.
هاشمى رفسنجانى- خوب این را بگوییم.
منشى (یزدى)- دلیل این‏که شامل هست یا نیست توضیح داده بشود بنابراین خود
Majlis:2 Volume:3 Sessions:29-41 Page:1685
آقاى هاشمى این اشکال را بگویند بعد مخالف جواب بدهد.
نایب رئیس (هاشمى)- اشکال این است که الان نظریه‏اى در مجلس هست خیلى از نمایندگان چنین نظریه‏اى دارند که هرگونه همه‏پرسى را باید مجلس شوراى اسلامى با دو سوم تصویب کند. این نظریه وجود دارد، اولًا این‏جا تصریح بشود که این مشمول آن اصل نیست. این باید بشود، به هر حال شبهه‏اى در ذهن افراد هست.
امامى کاشانى- با تصریح من مخالفم.
منشى (یزدى)- پس در حقیقت استدلال این است که اطلاق ذیل اصل 59 شامل هر نوع همه‏پرسى است. چنین ادعایى است حالا آقایانى که مخالفند استدلال کنند.
سید محمد موسوى خوئینى‏ها- جناب آقاى هاشمى یک مطلب اول روشن بشود، نظر جلسه این است که این نباید به مجلس برود؟ اگر مسلم است خوب تصریح کردن چه ضررى برایمان دارد؟
نایب رئیس (هاشمى)- خوب این را از جلسه بپرسید.
محمد امامى کاشانى- حالا من توضیح بدهم تا ببینیم ضررش چیست؟
نایب رئیس (هاشمى)- پیشنهاد آقاى موسوى خوئینى‏ها به جاست. آقایانى که نظرشان این است که این بازنگرى قانون اساسى که ما الان اصلاح کردیم نباید به مجلس شوراى اسلامى برود براى تصویب رأى بدهند. خیلى خوب این روشن شد.
منشى (یزدى)- ى عنى اطلاق شامل این نمى‏شود.
محمد امامى کاشانى- من عرض مى‏کنم که به دو دلیل اصلًا این لازم نیست و خلاصه این عبارت، عبارت خوبى نمى‏شود، اگر تصریح کنیم مگر این‏که یک کلمه‏اى بیاوریم از دو دلیل یکى این است که این‏جا مى‏گوید در مسائل بسیار مهم اقتصادى، سیاسى، اجتماعى و فرهنگى ممکن است اعمال قو مقننه از راه همه‏پرسى (اعمال قو مقننه، اصلًا تکیه روى اعمال قو مقننه است) از راه همه‏پرسى و مراجعه مستقیم به آراى مردم صورت گیرد. درخواست مراجعه به آراى عمومى‏باید به تصویب دو سوم مجموع نمایندگان برسد. چرا؟ براى این‏که قو مقننه مى‏خواهد یک قانونى راجع به مالکیت وضع بکند، این معنى‏اش است. این‏جا مى‏گوید همه‏پرسى، این اصل پنجاه و نه، یکى هم اصل صد و بیست و سه است این را عنایت بفرمایید.
اصل صد و بیست وسوم- رئیس‏جمهور موظف است مصوبات مجلس یا نتیج همه‏پرسى را پس از طى مراحل قانونى و ابلاغ به وى امضاء کند و براى اجرا در اختیار مسؤولان بگذارد. این همه‏پرسى در اصل صد و بیست و سوم ناظر به همه‏پرسى است که مربوط به اعمال قوه مقننه است. و کار رئیس‏جمهور هم همین است. رئیس‏جمهور مصوبات مجلس را براى اجرا امضا مى‏کند مى‏فرستد این‏جا، مى‏گوید علاوه بر مصوبات مجلس نتیج همه‏پرسى را هم چون به اصطلاح به منزل مصوبات مجلس است این را بایستى امضا کند و بفرستد.
بنابراین اگر این رویش تحریر بشود تردیدى پیدا نمى‏شود اگر تعمق بشود (البته نظر سطحى بله) ولى بنده معتقدم همین‏جا هم اگر به بحث گذاشته بشود آقایان تردید نمى‏کنند که این شامل این همه‏پرسى نمى‏شود. تصریح، چیز سبکى است مگر یک عبارتى را بیاوریم که این عبارت نشان بدهد که مجلس نباید برود ولى تصریح نکنیم. بنده پیشنهادم این است‏
Majlis:2 Volume:3 Sessions:29-41 Page:1686
در این‏جا که دارد «مصوبات شورا پس از تأیید و امضاء مقام رهبرى باید از طریق مراجعه به آراى عمومى به تصویب اکثریت مطلق برسد» پس این‏جا این‏جورى بگوییم، بگوییم که «مقام رهبرى مصوبات شورا را امضا و تأیید و فرمان همه‏پرسى را صادر مى‏نماید». این‏جورى که بگوییم درست دیگر اصلًا مجلس را حذف مى‏کند یعنى خوب نشان مى‏دهد. تأیید مى‏کند، امضا مى‏کند، فرمان همه‏پرسى مى‏دهد. یعنى چه فرمان همه‏پرسى؟ یعنى احتیاج به مجلس ندارد. بنده عرض مى‏کنم اگر ما مى‏خواهیم تردید را برداریم با یک کلمه‏اى یا حالا چیز دیگرى آقایان پیشنهاد بفرمایند. یک کلمه‏اى بیاوریم تصریح نکنیم.
نایب رئیس (هاشمى رفسنجانى)- خیلى خوب، آقاى مؤمن بفرمایید.
محمد مؤمن- بسم الله الرحمن الرحیم. البته بنده هم در این‏که مفاد آن اصل پنجاه و نه همین است که آقاى امامى فرمودند تردید ندارم و نمى‏خواهیم بحث هم بکنیم. اما البته اصل یکصد و بیست و سوم این‏طور نیست. نتیج‏همه‏پرسى را پس از طى مراحل و ابلاغ امضا کند و براى اجرا در اختیار مسؤولان بگذارد ممکن است نتیجه همه‏پرسى قانون اساسى باشد و اصول قانون اساسى را براى اجرا در اختیار شوراى نگهبان مى‏گذارد، دیگر این معلوم است. حالا کار نداریم ولى صحبت این است که ولو ما فعلًا قبول نداریم ولى بعد از این‏که جمعى هستند که چنین حرفى را مى‏زنند براى این‏که شبهه‏اى نباشد بعد از این‏که نظر شورا این است که همه‏پرسى در بازنگرى نیاز به این ندارد که با تصویب دو سوم مجلس باشد عبارت صریحى که رفع شبهه را بکند بسیار بجاست و مثلًا آخرش نوشته بشود رعایت ذیل اصل پنجاه و نه در بازنگرى قانون اساسى لازم نیست.
امامى کاشانى- آخر شامل نمى‏شود.
منشى (یزدى)- شامل مى‏شود.
محمد مؤمن- ما مى‏گوییم لازم نیست، ما هم نمى‏گوییم شامل هست رعایت ذیل اصل پنجاه و نه در بازنگرى قانون اساسى لازم نیست.
منشى (یزدى)- بسیار خوب، آقاى عمید بفرمایید.
عمید زنجانى- خدمت‏تان عرض کنم این استنباطى که آقاى امامى مى‏کنند با یک ذهنیت خاصى است. با یک ذهنیتى ایشان مى‏گویند که اصل 59 شامل نمى‏شود. اما اگر به اصل پنجاه و نهم دقت بشود اصل پنجاه و نهم مى‏گوید قو مقننه وقتى خواست از طریق همه‏پرسى اعمال حق قانون‏گذارى بکند، حق قانون‏گذارى به طور مطلق است. یعنى ممکن است کسى این‏جورى تصور کند وقتى این را مى‏شود که قانون‏گذارى اعم از قانون اساسى، اعم از قانون عادى. در کل مواردى که قو مقننه کشور، چون در بسیارى از کشورها قانون اساسى هم به وسیل‏مجلس تصویب مى‏شود. باتوجه به این ذهنیت که امکان دارد قانون اساسى با مجلس و قومقننه تقنین بشود مفهوم اصل پنجاه و نهم این مى‏شود که قو مقننه اعمال حاکمیتش را در قانون‏گذارى مى‏کند از طریق همه‏پرسى ولو در قانون اساسى و این احتیاج دارد ... ولو این‏که ما اعتقاد به این نداریم ولى اصل پنجاه و نهم تاب این را دارد. آنهایى که الان استناد مى‏کنند مى‏گویند باید نتیج بازنگرى به امضاى دو سوم برسد. آنها هم به خاطر همین استضهارى است که از اصل مى‏کنند. براى رفع هر شبهه‏اى که در این زمینه هست بهتر این است که این‏جا
Majlis:2 Volume:3 Sessions:29-41 Page:1687
تصریح بشود، این‏که جناب آقاى امامى پیشنهاد عبارت مى‏کنند پس معلوم مى‏شود در ذهنیت خود ایشان هم این شبهه هست که مى‏خواهند با این عبارت پیشنهادى‏شان آن شبهه را برطرف بکنند. تازه آن عبارتى هم که مى‏فرمایند شبهه را برطرف نمى‏کند، شبهه به جاى خودش باقى است. بنابراین اگر تصریح بشود به نحوى که، البته غیر از پیشنهاد آقایان عرض مى‏کنم پیشنهاد دیگرى، چون اگر این‏جا گفته بشود که ذیل اصل فلان این‏جا را شامل نمى‏شود این تأیید این است که آن اصل شامل است، اطلاق دارد. ما به یک عبارتى بگوییم آن شامل نیست که اطلاق آن را هم تثبیت نکرده باشیم.
نایب رئیس (هاشمى رفسنجانى)- خیلى خوب شما عبارت‏تان را بگویید چه عبارتى مى‏خواهید بگویید؟
عمید زنجانى- عبارت به این صورت مى‏شود «مصوبات شورا پس از تأیید و امضاى مقام رهبرى تنها از طریق مراجعه به آراى عمومى و تصویب اکثریت مطلق شرکت‏کنندگان در همه‏پرسى معتبر خواهد بود.» با یک کلم تنها مسأله تمام مى‏شود.
منشى (یزدى)- آقاى هاشمى اگر اجازه مى‏دهید من هم دو سه کلمه عرض کنم.
نایب رئیس (هاشمى رفسنجانى)- اجازه بدهید من هم یک چیز کوچکى بگویم بعد شما بگویید. آقایان براى این‏که نظر همه تأمین بشود مى‏شود این‏طورى بگوییم «مصوبات شورا پس از تأیید و امضاى مقام رهبرى به دستور (البته کلم رهبرى تکرار نشود) مقام رهبرى به همه‏پرسى گذاشته مى‏شود».
مؤمن- باز اشکال دارد.
منشى (یزدى)- اجازه بدهید من هم یک جمله عرض بکنم.
نایب رئیس (هاشمى رفسنجانى)- بفرمایید.
منشى (یزدى)- ببینید توى فرمایشات آقایان استدلالات مختلفى شد من مى‏خواهم عرض کنم این اطلاق ذیل را که جمله به این شکل است «درخواست مراجعه به آراى عمومى باید به تصویب دو سوم مجموع نمایندگان مجلس برسد» این یک کبراى کلى است آن قسمت اول مصادیق خاصى است احتمال اطلاق و کلیت را نمى‏شود نفى کرد. وقتى کبرى کلى هست و آن به عنوان مصداق بوده باید اقلًا این احتمال را رفع کرد. رفع احتمال به شکلى که ایشان مى‏گویند «فرمان همه‏پرسى را رهبرى صادر مى‏کند» این باز نمى‏تواند احتمال شمول اطلاق را از آن بگیرد کلم تنها هم باز این اطلاق را نمى‏گیرد. اما این پیشنهاد حالا ولو عبارت را هم باید تغییر بدهیم ذیل این اصل شامل نشود این اطلاق را هم مى‏گیرد.
بنابراین بنده عرض مى‏کنم این احتمال وجود داردکه اقلًا اختلاف‏نظر هست. این احتمال را اگر بخواهید نفى بکنید باید یک جورى بشود که شمول این اطلاق را بگیرید.
امامى کاشانى- پیشنهاد صریح، بدون ارجاع به مجلس.
منشى (یزدى)- به هرحال معنایش این مى‏شود که پس این اطلاق را شامل نمى‏شود، یک جورى باید بکنید که این اطلاق شامل نشود.
میرحسین موسوى- البته اگر اسم مجلس آورده نشود بهتر است باعث تضعیف مجلس است. یعنى نه به آن اصل اشاره بشود نه ... نوشته بشود مستقیماً به همه‏پرسى گذاشته مى‏شود. خلاصه یک چنین چیزى.
Majlis:2 Volume:3 Sessions:29-41 Page:1688
نایب رئیس (هاشمى رفسنجانى)- من عبارت را پیدا کردم عبارت من این مى‏شود. «مصوبات شورا پس از تأیید و امضاو فرمان مقام رهبرى از طریق همه‏پرسى ...».
منشى (یزدى)- بعد کسى ممکن است بگوید که این اطلاق شامل مى‏شود. مى‏گوید این اطلاق شامل همه‏پرسى است.
جنتى- آقاى یزدى یک لحظه اجازه بفرمایید.
منشى (یزدى)- بفرمایید.
جنتى- «براى مرحله نهایى به تصویب اکثریت آرا مى‏رسد».
منشى (یزدى)- این مى‏رسد که خوب است ما مى‏خواهیم بگوییم نرسد.
نایب رئیس (هاشمى رفسنجانى)- آقاى خوئینى‏ها بفرمایید.
موسوى خوئینى‏ها- من عرض مى‏کنم حالا برویم همان اصل 59 را یک جمله‏اش را تغییر بدهیم در آن‏جایى که مى‏گوید: «درخواست مراجعه به آراى عمومى باید به تصویب» الى آخر بگوییم. «درخواست مراجعه به آراى عمومى در غیر بازنگرى قانون اساسى».
مؤمن- در موارد فوق.
موسوى خوئینى‏ها- در موارد فوق، این هم خوب است. «در موارد فوق» بگذاریم.
نایب رئیس (هاشمى رفسنجانى)- حالا شما پیشنهادتان را بگویید.
منشى (یزدى)- من پیشنهادم همین هست که آقاى دکتر خواندند که بگوییم ذیل اصل پنجاه و نهم شامل این قسمت نمى‏شود.
نایب رئیس (هاشمى رفسنجانى)- عبارت آقاى مؤمن چیست؟
محمد مؤمن- رعایت ذیل اصل 59 در بازنگرى قانون اساسى لازم نیست.
نایب رئیس (هاشمى رفسنجانى)- خیلى خوب این عبارت را رأى مى‏گیریم. آقایانى که با این عبارت موافقند رأى بدهند. (اکثر رأى دادند) تصویب شد.
منشى (حسن حبیبى)- پس آقاى هاشمى من جمله را بخوانم. «رعایت ذیل اصل پنجاه و نهم در مورد همه‏پرسى مربوط به بازنگرى قانون اساسى لازم نیست».
نایب رئیس (هاشمى رفسنجانى)- باید بگوییم ذیل اصل پنجاه و نهم شامل این بازنگرى نیست.
منشى (یزدى)- مى‏گویند تفسیرى است.
حسن حبیبى- همان لازم نیست را باید بگوییم.
منشى (یزدى)- حکم باید بکنید بدون رعایت آن.
نایب رئیس (هاشمى رفسنجانى)- خیلى خوب حالا که رأى آورد.
منشى (یزدى)- به شکل حکم باید باشد. «بدون رعایت آن».
موسوى خوئینى‏ها- بعد از رهبرى بنویسیم بدون رعایت ذیل اصل 59.
منشى (یزدى)- بله این‏جور بهتر است.
خوئینى‏ها- ببینید «و امضاى مقام رهبرى بدون رعایت ذیل اصل 59 ...».
منشى (حسن حبیبى)- بسیار خوب، پس من جمله را کامل مى‏خوانم «مصوبات شورا پس از تأیید و امضاى مقام رهبرى بدون رعایت ذیل اصل پنجاه و نهم باید از طریق‏
Majlis:2 Volume:3 Sessions:29-41 Page:1689
مراجعه به آراى عمومى به تصویب اکثریت مطلق شرکت‏کنندگان در همه‏پرسى برسد؟»
مؤمن- عبارت فرق کرد.
منشى (یزدى)- نه، دیگر درست است.
نایب رئیس (هاشمى رفسنجانى)- شما مى‏گویید، رعایت لازم نیست این هم مى‏گوید بدون رعایت.
مؤمن- نه این رعایت لازم نیست معنایش این است که این‏جا لازم نیست رعایت کند. ولى اگر بگوییم بدون رعایت آن یعنى این‏جا شامل مى‏شود. آن عبارتى که رأى آورد عبارت خوبى است.
سید هادى خامنه‏اى- دستور مستقیم رهبرى را که این‏جا بگنجانیم و به این چیزها اشاره نکنیم ...
نایب رئیس (هاشمى رفسنجانى)- این را که من گفتم، قبول نشد.
منشى (یزدى)- این رأى نیاورده. احتمال شمول اطلاق باز هست. دستور همه‏پرسى صادر است ولى همه‏پرسى باز شمول نیست.
نایب رئیس (هاشمى رفسنجانى)- اجازه بدهید ما اگر وارد بحث بشویم دوباره همه خراب مى‏شود. همان عبارتى که تصویب کردیم بنویسید.
منشى (یزدى)- شما فرمودید دیگر رأى نیاورد. آن را فرمودید رأى نیاورد. کافى هم نیست.
حبیبى- پس آنچه که قبلًا تصویب شد.
نایب رئیس (هاشمى رفسنجانى)- همان را بنویسید.
منشى- «رعایت ذیل اصل پنجاه و نهم در مورد همه‏پرسى بازنگرى در قانون اساسى لازم نیست.»
عرض مى‏شود که یک مطلب کوچک و بعد برویم در شوراى عالى امنیت ملى. این‏جا دیگر چیزى نداریم. این یک پیشنهادى است که در واقع پیشنهاد یکى دو نفر هست در کمیسیون هم مطرح نشده چون روزهاى اول مطرح شد در آن کمیسیون سه نفره، در مورد تغییر نام مجلس شوراى ملى به مجلس شوراى اسلامى اصلى را تصویب نکردیم، بلکه گفتیم تغییر نام مجلس شوراى ملى به مجلس شوراى اسلامى در تمامى اصول و فصول قانون اساسى رعایت بشود. این تکلیفش معلوم نیست که به چه ترتیب و چگونه و کى باید بکند؟ همه اینها را هم که نمى‏شود در آن همه‏پرسى آورد. یک پیشنهاد هست که ما در اصل پنجاه و هشتم که اصل اصیل مربوط به اعمال قوه مقننه است و مى‏گوید: «اعمال قوه مقننه از طریق مجلس شوراى ملى است که از نمایندگان منتخب مردم تشکیل مى‏شود و مصوبات آن پس از طى مراحلى که در اصول بعد مى‏آید براى اجرا به قوه مجریه و قضائیه ابلاغ مى‏گردد». این اولین اصلى است که وظایف قوه مقننه را از طریق مجلس مى‏گوید به این ترتیب نوشته بشود که «اعمال قوه مقننه از طریق مجلس است که نام رسمى آن مجلس شوراى اسلامى است». عرض مى‏شود که با توجه به این‏که ما یک قانون داریم که تغییر نام داده را نخواهیم آن را هم زیر سؤال ببریم، بیاییم در قانون اساسى بگوییم که نام رسمى‏
Majlis:2 Volume:3 Sessions:29-41 Page:1690
مجلس، مجلس شوراى اسلامى است و اگر این را به رسمیت تصویب و تثبیت بکنیم در اصل 58 خود در بقیه اصول باید این نام رسمى ذکر بشود و به این ترتیب مسأله را شاید که یک مقدارى حل کند.
نایب رئیس (هاشمى رفسنجانى)- ببینید ما در خیلى جاها اصول را عوض کردیم بدون این‏که آن‏جا چیزى گفته باشیم. شما شیوة خاصى به کار برده‏اید در این هماهنگ کردن‏ها چون هیچ‏جا نگفتیم این‏جا بگوییم که نام آن این است ما یک جایى باید توضیح بدهیم یا در مقدمه، یا در مؤخره که ما تصویب کردیم و نام مجلس را عوض کردیم. بنابراین این دیگر نیازى ندارد آن اصل را هم دیگر به هم نزنیم.
منشى (یزدى)- بحث مفصلى شد که به شکل اصل مستقل تصویب مى‏کنید؟
نایب رئیس (هاشمى رفسنجانى)- ما در مقدمه مى‏گوییم که این را دیگر عوض کردیم.
طاهرى خرم‏آبادى- اصول منسوخه را، اصولى که تغییر پیدا کرده ...
نایب رئیس (هاشمى رفسنجانى)- آن بحث جداگانه‏اى است بگذارید حالا این کار را تمام کنیم. آقاى دکتر حبیبى آن آخرین اصل را بگویید.
منشى (حبیبى)- عرض مى‏شود که آخرین اصل یعنى در واقع ما قبل آخرین اصل که مى‏شود فصل سیزدهم. شوراى عالى امنیت با شماره اصل صد و هفتاد و شش یعنى بعد از اصول صد و هفتاد و پنج که مربوط به صدا و سیما بود. به این ترتیب است:
به منظور پاسدارى از تمامیت ارضى و حاکمیت ملى و تعیین سیاست‏هاى دفاعى، امنیتى کشور جهت تأمین منافع ملى و در چهارچوب (محدوده) سیاست‏هاى کلى تعیین شده از طرف مقام رهبرى و هماهنگ نمودن فعالیت‏هاى سیاسى، اطلاعاتى، اجتماعى، فرهنگى و اقتصادى در ارتباط با تدابیر کلى دفاعى امنیتى و نیز بهره‏گیرى از امکانات مادى و معنوى کشور براى مقابله با تهدیدهاى داخلى و خارجى، شوراى عالى امنیت به ریاست رئیس‏جمهور با ترکیب زیر تشکیل مى‏گردد:
رؤساى قواى سه‏گانه.
رئیس ستاد فرماندهى کل نیروهاى مسلح.
مسؤول امور برنامه و بودجه.
دو نماینده به انتخاب مقام رهبرى.
وزراى امور خارجه، کشور، اطلاعات.
وزیر مربوط حسب مورد.
شوراى عالى امنیت ملى به تناسب وظایف خود شوراهاى فرعى از قبیل شوراى دفاع و شوراى امنیت کشور تشکیل مى‏دهد. ریاست هر یک از شوراهاى فرعى با رئیس‏جمهور یا یکى از اعضاى شوراى عالى است که از طرف رئیس‏جمهور تعیین مى‏شود. حدود اختیارات و وظایف شوراهاى فرعى را قانون معین مى‏کند و تشکیلات آنها به تصویب شوراى عالى مى‏رسد. مصوبات شوراى عالى امنیت ملى پس از تأیید مقام رهبرى قابل اجراست.
در این‏جا البته بحث زیادى در کمیسیون نشد به دلیل این‏که گفته شد که این اصل‏
Majlis:2 Volume:3 Sessions:29-41 Page:1691
احتمالًا یک بحث‏هاى دیگرى هم در خود جلسه شورا خواهد داشت. یک پیشنهاد هست که آن «و درچارچوب» حذف بشود یک خرده جمله سلیس‏تر مى‏شود. البته یک نکته‏اى هم هست از لحاظ تایپى شوراى عالى امنیت در سطر پنجم یا ششم باید بشود شوراى عالى امنیت ملى. پیشنهاد دیگرى در کمیسیون در این زمینه ندارد.
مؤمن- یعنى «و» حذف مى‏شود، مى‏شود در محدوده سیاست‏هاى.
نایب رئیس (هاشمى رفسنجانى)- حالا این اصلاحات لفظى را انجام بدهیم تا آن پیشنهادى که باقى است. آقایانى که موافقند که کلمه «و در چارچوب» برداشته بشود، پرانتز هم برداشته مى‏شود. در محدوده مى‏شود. آقایانى که موافقند رأى بدهند. (اکثر رأى دادند) تصویب شد.
آن‏جا هم پس از «شوراى عالى امنیت» کلمه «ملى» اضافه بشود.
مؤمن- پس عنوان فصل هم شوراى عالى امنیت ملى بشود.
نایب رئیس (هاشمى رفسنجانى)- بله، آقایانى که موافقند کلمه «ملى» اضافه بشود رأى بدهند. (اکثر رأى دادند) تصویب شد.
خوب حالا یک پیشنهادى این‏جا آقایان دارند بر اساس نامه‏اى که فرماندهان سپاه پاسداران نوشته‏اند، آقایان وقتى که خبر پخش شده بود اظهار ناراحتى کردند و گفتند این مسأله امنیتى دفاعى جزو ماهیت مأموریت‏هاى سپاه است و عدم حضور سپاه در آن‏جا به معناى حذف سپاه از مسؤولیت‏ها است.
پیشنهاد داشتند که آقایان توجه بفرمایند. پیشنهاد سپاه این بود که به نحوى سپاه را در شوراى امنیت ملى بیاورید. دو تا احتمال یا سه احتمال ما داریم. یکى این‏که دست نزنیم اصل همین‏جور بماند، چون‏که عالى‏ترین مقام نظامى را که ما رئیس ستاد کل است آورده‏ایم بعد از رهبرى. احتمال دوم این‏که بیاییم بگوییم عالى‏ترین مقام نظامى از سپاه و ارتش، این را هم اضافه کنیم سیزده تا مى‏شود (اعضایمان) این هم یک جور است. یک پیشنهاد دیگر هست که البته ما روى این سومى با آقاى خامنه‏اى هم توافق کردیم و آن این است که بیاییم متغیر و ثابت کنیم. یک گروهى را به عنوان اعضاى ثابت شوراى امنیت عالى بگذاریم، آن موقع عالى‏ترین مقام سپاه و ارتش هم بیاوریم مى‏شوند جزو متغیرها یعنى در مسائل امنیتى یا نظامى آنها جزو شوراى عالى هستند. مثل آن یک شورایى که گذاشتیم در مسائل امنیتى یا نظامى آنها جزو شوراى عالى هستند. مثل آن یک شورایى که گذاشتیم (مجمع تشخیص مصلحت) این سه تافرض هست. آقایان اگر مى‏خواهید یک مقدار بحث کنیم اگر هم نمى‏خواهید یکى‏یکى رأى بگیریم تمام بکنیم.
موسوى اردبیلى- راجع به متغیر و ثابت که بحث شده، رأى نیاورده.
نایب رئیس (هاشمى رفسنجانى)- خوب آن موقع این محظور را ما نداشتیم. الان یک جمعیت سیزده نفرى اگر بخواهد بشود شوراى عالى امنیت ملى، همان‏طور که شما مى‏دانید ما بحث هایى داریم که محدوده‏اش باید ... حالا چه کسى پیشنهاد اعضاى ثابت و متغیر را دارد؟
عمید زنجانى- اعضاى ثابت را باید مشخص کنیم.
نایب رئیس (هاشمى رفسنجانى)- بله اعضاى ثابت را باید پیشنهاد بدهید که کى باشد؟
مهدى کروبى- آقاى هاشمى به دو دلیل بشود.
اولًا این‏که همان موقع هم قبل از این‏که سپاه نامه بدهد، آدم به نظرش مى‏آمد رنگ نظامى این ترکیب کم است و سؤال هم مى‏کردیم، ضبط هم هست.
دوم این‏که اگر هم بخواهیم خیلى دربسته و خیلى خوب و منسجم باشد که مى‏گوییم تعداد را کم مى‏کنیم، ما آمدیم فرض فرمانده کل سپاه را نگذاشتیم یا رئیس ستاد مشترک را نگذاشتیم در حالى که مسؤول بودجه وقتى آمده یا باید به طریق اولى آنها بیایند یا همان‏طور که مى‏گویید که من هم اگر پیش بیاید رأى مى‏دهم متغیر و ثابت بشود. و الا وقتى مسؤول بودجه هست دیگر قضیه باز است.
نایب رئیس (هاشمى رفسنجانى)- خیلى خوب، پس پیشنهاد متغیر و ثابت را آقایان بدهند. که ببینیم چه کسى متغیر، چه کسى ثابت است؟ آن وقت بعد بحث مى‏کنیم.
جنتى- ببینید اگر شما در ذیلش بنویسید در مسائل دفاعى از این آقایان به عنوان عضوى که حق رأى دارد دعوت مى‏شود، این تمام مى‏شود.
مهدى کروبى- نه حاج آقا عذر مى‏خواهم یعنى این جورى بشود کل مجموعه یک دسته‏اش ثابت بشود، یک دسته‏اش هم متغیر. سازمان بودجه چه لزومى دارد ثابت باشد.
اولًا بودجه زیر نظر رئیس‏جمهور است. به علاوه هر وقت خواستند همان‏طور که ممکن است رئیس بانک مرکزى را هم براى این‏که چه قدر ارز داریم، درآمدمان چیست؟ وزیر نفت هم بیاورند که آیا وضع نفت چه جورى است؟ لازم است ثابت باشد؟ بودجه با نفت، با مدیر کل بانک مرکزى چه فرق دارد که آنها را دعوت مى‏کنیم؟
نایب رئیس (هاشمى رفسنجانى)- خیلى خوب حالا ببینیم پیشنهاد آقاى موسوى اردبیلى چیست؟
موسوى اردبیلى- من شخصاً همان‏طور که در صحبتم عرض کردم اعضاى ثابت رؤساى سه قوه باشند با دو نماینده به انتخاب مقام رهبرى که این‏جا آمده. اینها باشند آن وقت دیگران هر کدام به مناسبت کار خودشان دعوت بشوند.
نایب رئیس (هاشمى رفسنجانى)- خیلى خوب. حالا پیشنهاد دیگر در اعضاى متغیر چیست؟
اسدالله بیات- ببینید حاج آقا من با پیشنهاد این مخالفم که وزیر مربوطه اگر جزو اعضاى متغیر باشد. یکى از فرماندهان را هم بیاورید آن وقت رأى مى‏دهیم.
نایب رئیس (هاشمى رفسنجانى)- شما پیشنهادتان چیست؟
اسدلله بیات- وزیر مربوط الان متغیر است یا نه؟
نایب رئیس (هاشمى رفسنجانى)- نه ما الان متغیر نداریم.
اسدالله بیات- چرا، وزیر مربوط متغیر است. یک نفر هم اضافه کنید. ما نمى‏خواهیم شوراى امنیت ملى حالت نظامى پیدا کند.
نایب رئیس (هاشمى رفسنجانى)- پس وزیر مربوط و عالى‏ترین مقام نظامى سپاه و ارتش به عنوان عضو متغیر.
Majlis:2 Volume:3 Sessions:29-41 Page:1692
بیات- بله‏
مهدى کروبى- پس مسؤول بودجه چه؟
بیات- حسب مورد.
نایب رئیس (هاشمى رفسنجانى)- آن را هم بیایید اضافه کنیم.
مهدى کروبى- بیایید آن را هم پس متغیر کنیم. آخر چه امتیازى است که به مسؤول بودجه مى‏دهیم؟
نایب رئیس (هاشمى رفسنجانى)- مسؤول بودجه را هم متغیر مى‏کنیم.
میرحسین موسوى- اجازه بدهید من توضیح بدهم.
نایب رئیس (هاشمى رفسنجانى)- بفرمایید.
میرحسین موسوى- اجازه بدهید این‏جا با مسؤولیتى که این شورا دارد من اعتقاد دارم نه تنها مسؤول امور برنامه و بودجه باید باشد بلکه یک وزیر اقتصادى دیگر باید اضافه بشود. یعنى الان با توجه به این‏که وظایفى که این اصل بر گردن شورا مى‏گذارد در رابطه با فعالیت‏هاى سیاسى، اطلاعاتى، اجتماعى، فرهنگى و اقتصادى کشور هست در ارتباط با تدابیر کلى دفاع امنیتى هم باشد.
بنده یک بار این‏جا مطرح کردم بد نیست به عنوان یک خاطره این را مطرح کنیم، ببینیم که چه قدر اینها ضرورت دارد. سر عملیات والفجر 4، ما خدمت حضرت امام رسیدیم، آن موقع امکانات کشور بحث و گفتگو بود. متخصصین اقتصادى کشور مى‏گفتند که ما عملیات بزرگى انجام بدهیم عملیات بعدى خیلى به سختى امکان‏پذیر است بعد از این عملیات بزرگ و اگر بخواهیم یک عملیات دیگر انجام بدهیم چند سال دیگر باید انجام بدهیم و تقریباً جمع و جور کردن وسایل مادى، ماشین‏آلات و نظایر اینها براى ما ممکن نیست. این دید را نظامى‏ها به ما نمى‏دادند، دستگاه برنامه و بودجه به ما مى‏داد. اگر دقت مى‏شد در رابطه با آن مسأله آتش‏بس حضرت امام به طور خاص روى نظر دستگاه برنامه‏ریزى کشور و دولت تکیه کردند. به خاطر این‏که دولت دستش در کار است و با اطلاعات و آمارى که دارد مى‏تواند در این زمینه نظر نهایى را حتى عنوان بکند. شما مسأله برنامه و بودجه را حذف بکنید این شورا صد در صد سیاسى خواهد شد و بیشتر اوقات قبل از این‏که مسائل سیاسى، تعیین‏کننده باشد در دفاع کشور، امکانات و منابع اقتصادى کشور هست که تعیین‏کننده است و هیچ دستگاهى مسلطتر از برنامه و بودجه به این مسأله نیست و اصولًا خود برنامه و بودجه چشم رئیس دولت هم هست، نباشد به نظر مى‏آید که هیچ کارى نمى تواند بکند. قدرت برنامه‏ریزى در آن‏جا متمرکز است، آمار در آن‏جا متمرکز است، نحوه استفاده از منابع در شرایط حاد در آن‏جا متمرکز است، تمام برنامه‏ریزى‏هاى کشور در آن‏جا متمرکز هستند. این را حذف بکنیم واقعاً ما مشکل پیدا خواهیم کرد. براى همین من به ذهنم مى‏آید همان پیشنهادى که آقاى بیات کردند پیشنهاد بسیار خوبى است. ما بگوییم وزیر و فرماندهان مربوط حسب مورد. همین را بنویسیم کافى است.
نایب رئیس (هاشمى رفسنجانى)- پیشنهاد آقاى جنتى مشخصاً این بود که فرماندهان عالى‏ترین مقام نظامى ارتش و سپاه و وزیر مربوط حسب مورد.
بیات- حسب مورد.
Majlis:2 Volume:3 Sessions:29-41 Page:1693
نایب رئیس (هاشمى رفسنجانى)- پیشنهاد آقاى موسوى این بود که پنج تا عضو ثابت. اگر این شد نظر ایشان هم تأمین مى‏شود، حالا این را رأى بگیریم ببینیم رأى مى‏آورد؟ پیشنهاد آقاى جنتى این است که «عالى‏ترین مقام نظامى ارتش و سپاه به اضافه وزیر مربوط» اینها متغیر باشند (حسب مورد) آقایانى که با این موافق هستند، رأى بدهند. (اکثر رأى دادند) تصویب شد. این‏طور شد. عالى‏ترین مقام سپاه و ارتش یا ارتش و سپاه ...
کروبى- فرماندهى باید بگوییم.
نایب رئیس (هاشمى رفسنجانى)- فرماندهى ارتش و سپاه و وزیر مربوط حسب مورد رئیس ستادشان ممکن است باشد؟
کروبى- اگر مى‏خواهید اول آن را رأى بگیریم وقتى که نشد این را رأى بگیریم.
نایب رئیس (هاشمى)- البته آنها عالى‏ترین مقام‏شان همان فرمانده‏شان است دیگر آنها هم رئیس ستادشان ممکن است باشد؟
کروبى- اول خوب است ثابتش را رأى بگیرید اگر رأى نیاورد آن وقت متغیر را.
نایب رئیس (هاشمى)- خیلى خوب، آقایانى که موافقند بدون متغیر یعنى ثابت باشند این دو عالى‏ترین مقام رأى بدهند (عده کمى رأى دادند) این رأى نیاورد. خیلى خوب.
منشى (حبیبى)- آقاى هاشمى اگر این اصل دیگر مطلبى ندارد من 2- 3 نکته را بگویم.
یکى فصل سیزدهم: شرایط امنیت ملى، این یک نکته. یکى هم شماره اصل، اصل 176 و این جمله را هم که خواندیم «عالى‏ترین مقام فرماندهى ارتش و سپاه و وزیر مربوط حسب مورد» این 3 نکته.
نایب رئیس (هاشمى)- فرماندهى نباشد.
مؤمن- عالى‏ترین مقام سپاه و ارتش.
کروبى- آقاى هاشمى! اگر فرمانده نباشد خوب ممکن است شامل وزیر بشود.
نایب رئیس (هاشمى)- آن عالى‏ترین مقام هم نیست از دولت است وزیرشان. اصلًا در مقام آنها وزیر نیست.
منشى (حبیبى)- پس این 2- 3 نکته فصل سیزدهم، شوراى عالى امنیت ملى، اصل 176 و عالى‏ترین مقام ارتش و سپاه و وزیر مربوط حسب مورد.
نورى- این عبارتى که تنظیم شده است از نظر متن آقایان همه دارند مى‏خوانند تغییرى در متن داده نشده ولى به نظر مى‏رسد کمى جابه‏جایى لازم داشته باشد. خود ما که تنطیم کردیم به نظر مى‏رسد یک کمى عبارت باید جلو و عقب نوشته بشود، من مى خوانم اگر آقایان موافق بودند این جور نوشته بشود، اگر هم موافق نبودند همین که هست باشد.
به منظور پاسدارى از تمامیت ارضى و حاکمیت ملى و تأمین منافع ملى (چیزى که در سطر دوم است) شوراى عالى امنیت ملى با وظایف زیر تشکیل مى‏گردد:
تعیین سیاست‏هاى دفاعى امنیتى کشور در محدوده سیاست‏هاى کلى تعیین شده از طرف مقام رهبرى.
هماهنگ نمودن فعالیت‏هاى سیاسى، اطلاعاتى، اجتماعى، فرهنگى و اقتصادى در ارتباط با تدابیر کلى دفاعى امنیتى.
Majlis:2 Volume:3 Sessions:29-41 Page:1694
بهره‏گیرى از امکانات مادى و معنوى کشور براى مقابله با تهدیدهاى داخلى و خارجى. این فقط نوع نگارشش بحث است. این‏جا وظایف و اهداف قاطى شده با هم. چیزى که ما با آقاى دکتر حبیبى نشستیم و این اصلاح را انجام دادیم به نظرمان رسید اگر عبارت به این شکل نوشته بشود «به منظور پاسدارى از تمامیت ارضى و حاکمیت ملى و تأمین منافع ملى» اینها چیزى است که هدف در این‏جا است، شوراى عالى امنیت ملى تشکیل مى‏گردد براى این وظایف زیر. لذا عبارت را من یک بار دیگر اگر موافقید بخوانم.
نایب رئیس (هاشمى)- این عبارت را دقیق بخوانند. آقایان هم دقت کنند.
نورى- به منظور پاسدارى از تمامیت ارضى و حاکمیت ملى و تأمین منافع ملى.
منشى (یزدى)- حاکمیت و تأمین منافع ملى.
نایب رئیس (هاشمى)- «پاسدارى از تأمین» این‏که نمى‏شود.
نورى- تأمین منافع ملى.
منشى (یزدى)- البته ما یک پیشنهاد اصلاحیه دیگر هم داریم و آن این‏که کلمه مصالح هم باید بیاید چون اعم است ولى ما حالا این را جدا مطرح مى‏کنیم.
نایب رئیس (هاشمى)- کلمه منافع، مصالح هم درآن هست.
نورى- به منظور پاسدارى از تمامیت ارضى و حاکمیت ملى و تأمین منافع ملى.
نایب رئیس (هاشمى)- آخر ما عبارتى را که مى‏خواهیم رأى بدهیم آن وقت معنایش این مى‏شود، پاسدارى از تأمین منافع ملى.
نورى- نه حاج آقا! به منظور تأمین منافع ملى، عطف بر پاسدارى است.
میرحسین موسوى- این چیزى که الان تصویب شده اشکالى ندارد.
نورى- هر طور صلاح مى‏دانند.
نایب رئیس (هاشمى)- بلى، عبارت را تنظیم کنید.
جنتى- اگر این تأمین را بیاورید اول «به منظور تأمین تمامیت ارضى، حاکمیت ملى و منافع ملى».
نورى- حالا آن تعبیر پاسدارى در قانون اساسى آمده آن را مى توانیم، حاج آقا یک کلمه (هم‏چنین) بیاوریم مى‏خوانم.
 «به منظور پاسدارى از تمامیت ارضى و حاکمیت ملى، هم‏چنین تأمین منافع ملى شوراى ...
موسوى اردبیلى- تأمین منافع ملى و پاسدارى از تمامیت ارضى ...
نورى- اشکال ندارد ...
به منظور تأمین منافع ملى و پاسدارى از تمامیت ارضى و حاکمیت ملى شوراى عالى امنیت ملى به ریاست رئیس‏جمهور با وظایف زیر تشکیل مى‏گردد.
تعیین سیاست‏هاى دفاعى امنیتى کشور در محدوده سیاست‏هاى کلى تعیین شده از طرف مقام رهبرى.
هماهنگ نمودن فعالیت‏هاى سیاسى، اطلاعاتى، اجتماعى، فرهنگى و اقتصادى در ارتباط با تدابیر کلى دفاعى امنیتى.
Majlis:2 Volume:3 Sessions:29-41 Page:1695
بهره‏گیرى از امکانات مادى و معنوى کشور براى مقابله با تهدیدهاى داخلى و خارجى.
طاهرى خرم‏آبادى- در این اهداف که ذکر شده خیلى خلاصه آن جنبه ناسیونالیستى‏اش قوى است. هیچ از اسلام کلمه‏اى به میان نیامده و این‏جا به نظر مى‏رسد اگر به جاى این حاکمیت ملى بگذارید حاکمیت اسلام، یک کلمه اسلام در آن بیاید بالاخره چون همه‏اش پاسدارى از تمامیت ارضى، حاکمیت ملى این را به عنوان هدف ذکر کرده.
نایب رئیس (هاشمى)- تأمین منافع ملى و اسلامى.
طاهرى- یک کلمه اسلام درآن بیاید.
نایب رئیس (هاشمى)- پس ملى و اسلامى بنویسید.
طاهرى- یا حاکمیت اسلام.
نورى- به منظور تأمین منافع ملى و پاسدارى از انقلاب اسلامى و تمامیت ارضى و ...
نایب رئیس (هاشمى)- خوب است آقاى دکتر حبیبى مى‏خوانند براى این‏که بعدش دیگر اصلاح نداریم.
فصل 13: شوراى عالى امنیت ملى.
اصل 176- به منظور تأمین منافع ملى و پاسدارى از انقلاب اسلامى و تمامیت ارضى و حاکمیت ملى شوراى عالى امنیت ملى به ریاست رئیس‏جمهور با وظایف زیر تشکیل مى‏گردد:
1- تعیین سیاست‏هاى دفاعى امنیتى کشور در محدوده سیاست‏هاى کلى تعیین شده از طرف مقام رهبرى.
2- هماهنگ نمودن فعالیت‏هاى سیاسى اطلاعاتى اجتماعى، فرهنگى و اقتصادى در ارتباط با تدابیر کلى دفاعى امنیتى.
3- بهره‏گیرى از امکانات مادى و معنوى کشور براى مقابله با تهدیدهاى داخلى و خارجى.
اعضاى شورا عبارتند از:
رؤساى قواى سه‏گانه.
رئیس ستاد فرماندهى کل نیروهاى مسلح.
مسؤول امور برنامه و بودجه.
دو نماینده به انتخاب مقام رهبرى.
وزراى امور خارجه، کشور و اطلاعات.
عالى‏ترین مقام ارتش و سپاه و وزیر مربوط حسب مورد.
شوراى عالى امنیت ملى به تناسب وظایف خود شوراهاى فرعى از قبیل شوراى دفاع و شوراى امنیت کشور را تشکیل مى‏دهد. ریاست هر یک از شوراهاى فرعى با رئیس‏جمهور یا یکى از اعضاى شوراى عالى است که از طرف رئیس‏جمهور تعیین مى‏شود. حدود اختیارات و وظایف شوراهاى فرعى را قانون معین مى‏کند و تشکیلات آنها به تصویب شوراى عالى مى‏رسد، مصوبات شوراى عالى امنیت ملى پس از تأیید مقام رهبرى قابل اجرا است.
عمید زنجانى- در بند آخر «عالى‏ترین مقام ارتش و سپاه و وزیر مربوطه حسب مورد» باز آن مسأله پیش‏مى‏آید که حسب مورد به هر دو مى‏خورد یا به اخیر مى‏خورد؟ من پیشنهاد مى‏کنم جابه‏جا بشود.
Majlis:2 Volume:3 Sessions:29-41 Page:1696
نایب رئیس (هاشمى)- آقاى یزدى مى‏گویند که بگویید حسب مورد وزیر مربوط، عالى‏ترین مقام ارتش و سپاه. آقایانى که با این تغییرات اخیر که اعلام کردیم موافقند رأى بدهند. (اکثر رأى دادند) این متن تصویب شد. خوب حالا یک پیشنهادى آمده که آن پیشنهاد را بعد مطرح مى‏کنیم. آقاى طاهرى یک چیزى مطرح کرده‏اند خودتان بگویید.
طاهرى خرم‏آبادى- در قانون اساسى بالاخره این اصولى که تغییر پیدا مى‏کند مسلم در متن قانون اساسى مى‏آید. این از چند حال خارج نیست؛ یک وقت هست که شما متن قانون اساسى را طبق این مصوبات اخیر قرار مى‏دهید و هیچ اشاره‏اى نمى‏شود که این اصل قبلًا چه بوده؟ این یک فرض. خوب این فرض البته اشکالى ندارد از نظر قانونى ولى کسى که مواجه بشود با این قانون اساسى جدید هیچ توجهى ممکن است پیدا نکند به این‏که این قبلًا چه بوده و چه طور تغییر پیدا کرده و تغییر چگونه است؟ یک فرض دیگر این است که نه شما در یک جایى یا در مقدمه، یا در پاورقى، یا در مؤخره در این قانون اساسى البته نه در متن حالا یا مقدمه‏اش یا پاورقى‏اش تصویب کنید که این اصول منسوخه و تغییر پیدا کرده ذکر بشود. مثلًا فرض کنید به این‏که همین چیزى که الان در کمیسیون تصویب شده بود که ذیلش ذکر مى‏شود که این کلمه تغیییر پیدا کرد. در اصل قانون اساسى قبلى این بود و تغییر پیدا کرد. بالاخره یک جورى اشاره بشود که وقتى این قانون را یک کسى نگاه مى‏کند و مى‏خواند لازم نباشد که به مذاکرات مراجعه کند و مشروح مذاکرات رابررسى کند. همین که مى‏بیند متوجه بشود که قبلًا مثلًا کلمه مرجع بوده که این‏جا برداشته شده، کلمه وزیر بوده این‏جا برداشته شده، یک نحو توجهى به این مطلب پیدا بشود. در قانون اساسى قبلى این روش و این شیوه بوده که اصل منسوخ را در پاورقى ذکر کرده‏اند. یعنى الان این قانون اساسى قبلى مال دوران قبل رژیم گذشته این جورى است. تغییراتى که پیدا کرده همه را در پاورقى ذکر کرده‏اند. توضیح هم داده که در تاریخ فلان در مجلس مؤسسان این اصل تغییر پیدا کرد، اصل منسوخ هم این است که کسى که نگاه مى‏کند کاملًا توجه پیدا مى‏کند.
میرحسین موسوى- من به ذهنم مى‏آید ما به طور دائم به قانون اساسى رجوع خواهیم داشت شاید سهل‏ترین حالت که دائم تذکرى هم باشد همین روشى باشد که آقایان در کمیسیون عمل کردند. ذیل هر صفحه، هر اصلى تغییر پیدا کرده نوشته بشود اصل قدیم، عین آن اصل این‏جا آورده بشود خودبه‏خود یک مقایسه‏اى پیش مى‏آید هم در مراجعه به قوانین گذشته که رجوع شد به این قانون اساسى مى‏تواند مورد استفاده قرار بگیرد، هم در تحقیقات و هم این‏که مردم مى‏توانند آشنا بشوند، خیلى هم کار را حجیم نمى‏کند.
نایب رئیس (هاشمى)- فقط چیزهاى قدیم گذاشته بشود.
میرحسین موسوى- بلى، نوشته بشود اصل قدیم بعد عینش بیاید.
منشى (یزدى)- آقاى جنتى.
احمد جنتى- مناسب‏ترین آن این است که آخر یک جا بیاید، دیگر ذیل هر صفحه و هر اصلى جداگانه نیاید. مجموعه اصل‏هاى تغییر یافته آخر یک جا بیاید هر کس مراجعه مى‏کند مى‏تواند مقایسه کند و به ترتیب ببیند.
منشى (یزدى)- آقاى خوئینى‏ها بفرمایید.
Majlis:2 Volume:3 Sessions:29-41 Page:1697
موسوى خوئینى‏ها- ملاحظه بفرمایید! این مطلب اصلًا نمى‏تواند جزو مصوبات شوراى بازنگرى باشد که ما زیر صفحه بنویسیم، آخر بنویسیم. اینها یک چیزهایى است، ممکن است بعداً این کتابفروشى‏ها بردارند به هر شکلى و هر سلیقه‏اى که دل‏شان مى‏خواهد این کار را انجام بدهند. آن چیزى که وظیفه ماست چیزهایى است که تصویب شده، رسمیت دارد و از این به بعد مورد عمل قرار مى‏گیرد. اما این‏که در پاورقى بنویسیم این کار خوبى است اما نه این‏که مصوبه‏اى این‏جا باشد به طورى که بعداً کسى حق نداشته باشد به یک شکل دیگرى عمل بکند. بنابراین این اصلًا نمى‏شود رأى‏گیرى بشود برایش. من فقط یک نکته‏اى که مى‏خواستم عرض کنم این مجلس شوراى اسلامى کجاى آن قانون اساسى تصویب شده، گفته شد؟
نایب رئیس (هاشمى)- خیلى چیزها گفته نشده.
خوئینى‏ها- چرا، این اصل را ما الان تصویب کردیم این اصلى که الان مى‏آید.
نایب رئیس (هاشمى)- خیلى جاها را ما تغییر دادیم و هیچ‏جا نگفتیم.
خوئینى‏ها- کدام اصل را ما تغییر دادیم به عنوان ...
نایب رئیس (هاشمى)- همه اصول تصویب شد به نام مجلس شوراى اسلامى.
خوئینى‏ها- یعنى تمام اینها را ماتصویب کردیم؟
نایب رئیس (هاشمى)- بلى یعنى تصویب اول‏مان این بود که کلش را تغییر دادیم، شور دوم هم همین بود.
منشى (یزدى)- آقاى بیات بفرمایید.
اسدالله بیات- بسم الله الرحمن الرحیم، مطالب را جناب آقاى خوئینى‏ها توضیح دادند و یکى دو تا نکته دیگر هم من اضافه مى‏کنم. اولًا یک مقدمه‏اى ما لازم داریم که در آن مقدمه اشاره به فلسفه تشکیل این بازنگرى با توجه به فرمان امام، من معتقدم لازم است خود هیأت رئیسه باید ترتیب این کار را بدهد و در آن‏جا به مسأله عوض شدن نام مجلس یا بعضى از مسائل اشاره بشود. همین ترتیب این کار را بدهد و در آن‏جا به مسأله عوض شدن نام مجلس یا بعضى از مسائل اشاره بشود. همین طور که در اصل قانون اساسى هم ما به یک چنین مقدمه‏اى نیاز داشتیم که این قضیه باید در این‏جا بیاید. علاوه بر اینها بعضى از اصول را ما داریم که اینها اصلًا سابقه ندارد تا ما در پاورقى بیاوریم. مثلًا همین اصلى که امروز تصویب شد که مسؤولیت سازمان ادارى و استخدامى به عهده ریاست جمهورى است. قبلًا یک چنین اصلى ما نداشتیم. در این‏جا در پاورقى باز من معتقدم که آینده براى مراجعه خوب است یعنى واقعاً قانون اساسى یک کتاب تحقیقى مى‏تواند باشد. درآن‏جا با هر شکلى باید اشاره بشود که این در گذشته این طور بوده و الان به این شکل درآمده. اما جناب آقاى جنتى اشاره مى‏فرمایند که ما در آخر ... الان نوعاً در چاپ‏ها راحت‏ترین و سهل‏ترین شیوه همین است که در پاورقى بیاید و این اصلًا نبوده یا نه اصلًا حذف شده. بعضى از مسائل یا چیزهایى داریم که حذف شده. بنابراین یک مقدمه‏اى اضافه بشود مضافاً یک پیشنهادى هم در رابطه با مقدمه‏اش داریم که آن را ان شاءالله بعد مطرح مى‏کنیم. روى فرمان حضرت امام و موارد هشت‏گانه در آن مقدمه باید تکیه بشود و اگر اصل نوشته حضرت امام و خط امام هم در آن‏جا بیاید این براى آینده چیز خوبى خواهد بود.
منشى (یزدى)- آقاى عمید بفرمایید.
Majlis:2 Volume:3 Sessions:29-41 Page:1698
عمید زنجانى- رسمى هست الان در تجدیدنظر در قوانین اساسى دنیا که معمولًا آخرین مقامى که باید تصویب بکند تجدیدنظر در قانون اساسى را، این را در مقدمه مى‏نویسند و او امضا مى‏کند. مثلًا قانون اساسى فرض بفرمایید حالا از خودمان یا بگوییم سوریه حافظ اسد امضا کرده. در هر موردى به تناسب آن آخرین مقام، بالاترین مقامى که باید امضا بکند خواه‏ناخواه وقتى تجدیدنظر در قانون اساسى از رفراندوم گذشت وقتى مى‏خواهد طرح بشود اصل مسأله و اشاره بشود به این‏که کیفیت تغییرات در خود قانون اساسى به نحو مثلًا کذا روشن شده و آن وقت در پاورقى آوردن یک چیز متعارفى است که خیلى روشن هست چه آن‏که اضافه شده، چه آن‏که حذف شده، چه آن‏که تغییر داده شده. اینها در پاورقى ذکر مى‏شود، ولى مهمتر از این مسأله مقدمه‏اى است که مشروعیت تجدیدنظر در قانون اساسى را تصویب مى‏کند.
منشى (یزدى)- آقاى حبیبى بفرمایید.
حسن ابراهیم حبیبى- بسم الله الرحمن الرحیم. مطلب دو قسمت از هم مجزا دارد. یکى آنچه که ما باید براى همه‏پرسى عرضه کنیم به مردم که آن لایحه یا آن متنى را که باید به مردم عرضه کنیم به چه ترتیب باید باشد؟ این یک مطلب است، یک مطلب هم اول ابلاغ و بعد انتشار رسمى یک متن است. اگر که به متون قوانین در گذشته رجوع بشود در مواردى که قوانین اصلاح مى‏شود، تجدیدنظر مى‏شود، ماده‏اى اضافه مى‏شود و کم مى‏شود در متن روزنامه رسمى، در متن مجموعه قوانین که چه در مجلس چاپ مى‏شود به عنوان مجموعه قوانین 4 ساله یا 2 ساله در گذشته یا به عنوان مجموعه قوانین که هر سال روزنامه رسمى در مى‏آورد آن قانون را مى‏نویسد قانون ماده اصلاح فلان. نه پاورقى مى‏زند نه چیزى این مجموعه‏هایى که آقایان ملاحظه مى‏کنند ذیل آن ستاره دارد، 1- 2- 3 دارد اینها مجموعه‏هایى است که وکلاى دادگسترى، حقوقدان و نظایر اینها براى کارهاى خودشان چاپ مى‏کنند یا ملحقان براى کارهاى تحقیقى چاپ مى‏کنند. پس متن رسمى قانون اساسى آن چیزى مى‏شود که ما تصویبش مى‏کنیم. اصل پنجم به جاى اصل پنجم سابق قرار مى‏گیرد. اصل 85 با این متن دومى که به آن اضافه کردیم این مى‏شود، اصل 85 نه ذیل دارد نه بند و ماده دارد مضافاً این‏که در ظرف این چند روز ملاحظه فرمودید بسیارى از موارد اعتراض مى‏شد که آقا این «در» افتاده یعنى یک کارهاى ریزه‏کارى است که هیچ وقت در کار چاپ اینها که اقلًا من سابقه 25 ساله دارم در تصحیح متون هیچ وقت نیست که این «در» و «از» و «بر» سرجاى خودش قرار بگیرد. بنابراین یک متن‏هاى آشفته‏اى خواهد بود که این خطرناک است براى قانون اساسى به اضافه این‏که مثلًا ما یک «ولى» را با «با» عوض کردیم یک «و» را به «در» تبدیل کردیم. این بى‏مزه مى‏شود که در متن بیاید. بعضى‏ها هم آن چنان تغییرات در سطور مختلف زیاد است (چون این چند روزه من کار کردم) که اصلًا آدم نمى‏داند واقعاً چه جورى باید بنویسد؟ تبدیل یافت، تغییر یافت الى آخر. این کارها را بگذاریم به عهده محققان. یک کارى سابق کرده که حالا شاید این دفعه هم باید بشود دبیرخانه مجلس خبرگان اول آماده بود یک پیش‏نویس را در یک صفحه گذاشته بود. متن مصوب را هم در صفحه مقابل یک همچو کارى را دبیرخانه‏
Majlis:2 Volume:3 Sessions:29-41 Page:1699
این شورا هم بکند، یک کار تحقیقى است براى دیگران. پس ما متن مصوب را باید داشته باشیم. در این متن یک لایحه‏اى ابتدایش باید داشته باشد. من همین امروز اینها را جمع و جور کردم که البته یک مقدمه‏اى ولى مثلًا ببینید که چه جورى است و با چه مشکلاتى روبه‏رو هستیم. اصلاحات جزئى و کلى، تغییرات اساسى، حذف و اضافه کردن چند جمله و عبارت در این اصول هست؛ 5- 57- 60- 64- 69- 70- 87- 91- 99- 108- 109- 110- 113- 121- 122- 128- 131- 132- 133- 135- 136- 137- 140- 141- 142- 161- 162- 168- 173- اینها یک جمله طولانى اضافه شده، کم شده تغییرات اساسى کرده، تازه این تعداد است. افزودن قسمت‏هاى مهم به اصول زیر: اصل 85 که آن قسمت دوم را به آن اضافه کردیم./ 88- 89- 107- 111- 130- 131- 157- 158- 160 که وزیر دادگسترى بود. حذف چند اصل و جایگزین ساختن اصول جدید زیر به جاى آنها.
112- 124- 126- 134- 175 که اصول کلًا تغییر کرده و جایگزین هست. افزودن اصول 176 و 177 تغییر عنوان مبحث اول فصل نهم به ریاست جمهورى و وزرا. حذف عنوان مبحث دوم این فصل و تغییر عنوان مبحث سوم فصل نهم به مبحث دوم تغییر عنوان فصل دوازدهم از رسانه‏هاى گروهى به صدا و سیما افزودن عنوان فصل سیزدهم شوراى عالى امنیت ملى و فصل چهاردهم بازنگرى در قانون اساسى. این مجموعه به نظر مى رسد با مقدمه‏اى که شوراى بازنگرى به فرمان حضرت امام تشکیل شد و این کارها را انجام داد، این به صورت لایحه باید بیاید در مقدمه، باید گفته بشود اینک تغییرات و اصلاحات و اصول تنظیم شده مذکور پس از تأیید مقام معظم رهبرى به شرح زیر براى اظهار نظر آرى یا نه مردم به آراى عمومى گذاشته مى‏شود. در بند 1 آن باید این مطلب بیاید اگر که آن پیشنهاد تصویب نشود. در تمامى اصول و سر فصل‏ها و مقدمه قانون اساسى جمهورى اسلامى ایران عبارت مجلس شوراى ملى به مجلس شوراى اسلامى تغییر مى‏یابد بعد بند 2 اصل پنجم بند 3 اصل فلان تمام اصول دیگر که اصلاح کردیم بیاید. بعد هر کسى خواست مى‏داند که این اصل حذف و اضافه دارد، این اصل، اصل جدید است، این در این مقدمه‏اى است که ما تهیه مى‏کنیم و در پایان این هم آمده «قانون اساسى جمهورى اسلامى ایران که در 12 فصل مشتمل بر 175 اصل تنظیم گردیده با اکثریت دو سوم مجموع نمایندگان مجلس بررسى نهایى قانون اساسى به تصویب رسیده است در تاریخ 24 آبان‏ماه به تصویب نهایى رسید» که این را هم باید گفت که مشتمل بر این اصول به تصویب دو سوم رسیده و امروز هم به تصویب نهایى رسید.
منشى (یزدى)- اجازه بدهید یک جمله هم من عرض کنم. در تأیید فرمایشات آقاى دکتر حبیبى من مى‏خواهم عرض کنم خود قانون اساسى در مواردى مقیاس کار است. یعنى در شوراى نگهبان قانون اساسى گذاشته مى‏شود جلو و براى تطبیق قوانین مصوب با آن کار مى‏شود. این بهترین دلیل هست که باید قانون اساسى که به عنوان قانون اساسى رسمى چاپ مى‏شود فقط آخرین مصوب در آن باشد. یعنى به هیچ‏وجه چیز دیگرى که بتواند ذیل را مشوش‏
Majlis:2 Volume:3 Sessions:29-41 Page:1700
بکند در آن وجود نداشته باشد یعنى مى‏خواهم نکته‏اى به عنوان تأیید صحبت ایشان عرض کنم که کتاب‏هاى تحقیقى جداست، پاصفحه‏اى داشته باشد، سابقه را ذکر کند، لاحقه را ذکر کند، اینها همه‏اش به جاى خود ولى متن قانون اساسى باید فقط آخرین مصوب باشد. یعنى اصل 5 که یک جمله‏اش برداشته شد فقط باقیمانده باید بیاید آن‏جایى که یک اصل مستقل آمد فقط باید آن بیاید این یک مطلب اما در عین حال چون مقدمه و مؤخره اعتبار قانونى ندارد و هیچ کجا درباره مطالبى که در مقدمه آمده است به عنوان اعتبار قانونى روى آن بحث نمى‏کنند یعنى براى کلمات حقوقى‏اش، مفاهیمش اصلًا اعتبار قانونى قائل نیستند که کم و زیاد رویش تأثیرى داشته باشد. در مقدمه مى‏تواند به طور اجمال این مسأله بیاید. این یک بحث است، بحث لایحه که ایشان مى‏فرمایند همین ترتیبى است که ایشان ذکر کردند براى رأى‏گیرى که قاعدتاً ترتیب همین است که ایشان فرمودند. بنابراین در قانون در مصوبه نهایى این را رأى بگیرید یعنى قانون اساسى رسمى از این به بعد (پاورقى هم نباید باشد) قانون اساسى مصوب بازنگرى در مرحله نهایى که منتشر مى‏شود به عنوان قانون رسمى فقط همین اصول مصوبه نهایى است.
در مقدمه مطلبى بیاید بحثى است در مؤخره و کتب تحقیقى هم بحث جدایى است. پاورقى اذهان را مشوش مى‏کند. آن کتاب علمى است غیر از این چیز دیگرى نباید باشد فقط باید همین باشد.
میرحسین موسوى- آقاى هاشمى رأى بگیرید جناب‏عالى براى کل قانون اساسى بعد برویم سر آن پیشنهادى که شد. سر مقدمه کل قانون اساسى آنهایى که تغییر پیدا کرده.
نایب رئیس (هاشمى)- اول مجموعه تغییراتى که تا به حال دادیم این را رأى بگیریم 18 نفر حضور دارند. آقایانى که موافق با این مجموعه هستند رأى بدهند (همه رأى دادند) این به اتفاق آرا تصویب شد.
میرحسین موسوى- پس قید بشود به اتفاق آرا.
نایب رئیس (هاشمى)- در آخرین جلسه رسمى به اتفاق آراى اعضاى حاضر.
موسوى اردبیلى- الان به اتفاق آرا رأى دادیم ولى بعضى اصول را چهارده رأى، بعضى‏ها را هجده رأى دادند.
نایب رئیس (هاشمى)- آنها را ما نمى‏گوییم مجموعه.
منشى (یزدى)- من حیث المجموع این اتفاق را دارد.
موسوى اردبیلى- من حیث المجموع غیر از افراد چیز دیگرى نیست.
منشى (یزدى)- بله درست است؛ در عین حال در قانون اساسى قبلى هم که حضرتعالى تشریف داشتید همین طور عمل کردید.
میرحسین موسوى- آقاى هاشمى اجازه، من درباره آن چیزى که پیشنهاد شده کمى توضیح بدهم.
پیشنهادى با هفت هشت تا رأى ما خدمت هیأت رئیسه دادیم همان‏طور که دیده مى‏شود قانون اساسى فعلى یک مقدمه دارد به عنوان مقدمه، این قانون اساسى تازه ضمن حفظ آن مقدمه قبلى وصیت‏نامه سیاسى الهى حضرت امام بیاید با یک جملاتى به خاطر این‏که قانون اساسى را عملًا بهترین تفسیرکننده‏و پایه‏گذارش و حرکتش همان‏جور که جمهورى اسلامى را بوده،
Majlis:2 Volume:3 Sessions:29-41 Page:1701
حضرت امام بودند. ایشان با یک عنایتى این وصیت‏نامه را مطرح کردند. قید این مسأله در قانون اساسى عملًا این را خواهد برد در مجامع قانون‏گذارى ما، در میان دانش‏آموزان ما، دانشجوهاى ما، نسل‏هاى بعدى ما و عملًا جلو متروک شدن و فراموش شدن این وصیت‏نامه را خواهد گرفت. چه بسا در مواردى براى تفسیر خود قانون اساسى خود آن متن به خاطر این‏که پایه‏گذار این نظام حضرت امام هستند مورد استفاده قرار بگیرد و از طرف دیگر الان چهلم حضرت امام هم هست، شما تصور بکنید اعلام بشود امشب که قانون اساسى تصویب شد و قرار هم براین شد که به عنوان مقدمه وصیت‏نامه حضرت امام بیاید. براى جلب رأى مردم و اطمینان مردم، اعتماد مردم نیروهاى مختلفى که در جامعه هست مى‏تواند بسیار مؤثر باشد. یکى از بهترین روش‏هاست براى این‏که نشان بدهد شوراى بازنگرى توجه به فرامین حضرت امام دارد، خط مشى که ایشان مطرح فرمودند. مخصوصاً این‏که چه قدر حضرت امام روى این وصیت‏نامه تأکید داشتند با این حالت خاص یک مرتبه عوض کردند، تشریفاتى دنبالش بود و نشان مى‏داد که چه قدر نگران این وصیت‏نامه ایشان هستند. من تصورم این است که بعد از گذشت یک زمانى اگر این کار را نکنیم احتمال این‏که این وصیت‏نامه کم‏کم فراموش بشود جزو متونى بشود که به دست فراموشى سپرده بشود زیاد هست در صورتى که در مقدمه این قانون اساسى بیاید کمک خواهد کرد که دائم ایده‏ها و فکر امام و خط امام مطرح باشد.
نایب رئیس (هاشمى)- این یک مشکلى خواهد داشت، ببینید شما روى آن چه فکر کرده‏اید؟ یعنى بعد قانون اساسى که بخواهد چاپ بشود باید یک متنى که شاید مثلًا صد صفحه (آن 50- 60 صفحه بزرگ بود) سى صفحه آن‏جورى پر، یعنى مثل این قانون اساسى ما بخواهیم چاپ کنیم. باید یک کتاب بکنیم هر کس خواست این قانون اساسى، الان ما همه‏مان قانون اساسى در جیب‏مان است. الان هر کسى که مى‏خواست کار بکند یک قانون اساسى در جیبش دارد. بعداً دیگر حق نداریم اگر ما این کار را کردیم قانون اساسى بدون مقدمه چاپ بکنیم. یعنى باید یک کتاب دویست صفحه‏اى مثل این اضافه بکنیم، بعد هم سى صفحه قانون اساسى بیاوریم. یک چنین چیزى قانون اساسى را از آن حالت قانون اساسى که همراه مردم مى‏خواهد باشد، سبک باشد، همه جا باشد، ترجمه بشود، کوتاه مى‏کند، عملًا هم بعد مى‏آیند حذف مى‏کنند. خوب ما هزار راه داریم براى این‏که وصیت‏نامه امام محفوظ بماند با زیباترین خطها نوشته شود، در مدرسه‏ها جزو مواد درسى بشود قانون اساسى را که یک جزوه کوچکى است تبدیل کنیم به یک کتاب بزرگ، من خیال مى‏کنم مشکل براى چاپ و نشر و توسعه قانون اساسى مى‏شود. الان هر کسى در جیبش است قانون اساسى مى‏تواند داشته باشد.
میرحسین موسوى- من یک توضیح بدهم، این دولت در همین فاصله این تعهد را مى‏دهد که با استفاده از کاغذهاى بسیار نازک ولى محکم، با حروفى که کمتر از این درشت نباشد با وزن بسیار کمتر از این قانون اساسى را چاپ بکند به تعداد زیاد و در اختیار همه بگذارد، ما فکر مى‏کنیم که ما موظف هستیم که واقعاً از وصیت‏نامه حراست بکنیم. این کتاب‏ها چاپ شدن‏شان‏
Majlis:2 Volume:3 Sessions:29-41 Page:1702
اگر فقط مسأله وزن است، کوچک و بزرگى هست ما این را حل مى‏کنیم. اگر مسائل دیگر است که واقعاً مصلحت نیست آن یک چیز دیگر است. حقیقتش این است که ما این قانون اساسى را با حرف‏هاى امام مى‏فهمیم یعنى بدون آن اصلًا نظام را داراى مشروعیت نمى‏دانیم، نه این قانون اساسى را داراى مشروعیت مى‏دانیم و نه قابل تفسیر مى‏دانیم اصلًا این قانون اساسى را.
نایب رئیس (هاشمى)- آقاى خزعلى مى‏خواهید صحبت کنید، بفرمایید.
منشى (یزدى)- اولًا تصویب این‏که وصیت‏نامه مقدمه متن باشد این مصوبه شوراى بازنگرى بودن که اعتبار قانونى پیدا کند خودش اول بحث است. این‏که وصیت‏نامه حضرت امام، مقدمه قانون اساسى باشد، این یک مصوبه شوراى بازنگرى باشد به عنوان این‏که اعتبار قانونى پیدا کند، این اولًا مورد بحث است. ثانیاً وصیت‏نامه حضرت امام مشتمل بر مطالب بسیار فراوانى است که مسائل عرفانى دارد، مسائل اعتقادى دارد، مسائل سیاسى اجتماعى دیگرى دارد که از فراتر از حوزه قانون و تقنین و قانون‏گذارى است که قسمت‏هایى از آن شامل قانون و قانون‏گذارى هست. اگر گفته مى‏شود که مثلًا به نظر موافق نمى‏آید که درمقدمه قرار بگیرد صرف‏نظر از حجم و قابل حمل بودن و امثال ذلک آن تناسب کامل با قانون و قانون‏گذارى‏اش را هم ما یعنى من شخصاً خودم درک نمى‏کنم.
خزعلى- تکریم امام لازم، شکى نیست اما قانون اساسى که ما به جهان مى‏خواهیم عرضه کنیم، مى‏خواهیم بگوییم واقعاً مفسر است این وصیت‏نامه؟ این را شوراى نگهبان و جاهاى دیگر اعمال خواهند کرد؟ نمى‏کنند مى‏گویند آن یک مطالب کلى است که روحیه مى‏دهد به مردم، اما مفسر نیست.
نایب رئیس (هاشمى)- به هر حال یک پیشنهادى است رأى مى‏گیریم.
موسوى خوئینى‏ها- بنده یک پیشنهاد دارم.
نایب رئیس (هاشمى)- پیشنهادتان را بگویید.
موسوى خوئینى‏ها- ملاحظه بفرمایید که ما اصلًا قانون‏گذار نیستیم، این‏جا بگوییم که این وصیت‏نامه جزء قانون اساسى باشد. آن چیزى که نظر جناب آقاى موسوى است از این جهت است که در پایان شوراى بازنگرى به دولت توصیه مى‏کند که این قانون اساسى مصوب جدید را با مقدمه وصیت‏نامه حضرت امام در سریع‏ترین وقت به بهترین شکل چاپ کند و در اختیار مردم قرار بدهد. این حرف را ما زده‏ایم از نظر سیاسى اثرش را بخشیده، دولت هم این کار را کرده، معنایش هم این نیست که از این به بعد هر وقت مى‏خواهند قانون اساسى چاپ کنند باید یک وصیت‏نامه هم در مقدمه‏اش باشد. این حرکت روانى و سیاسى و این‏جور چیزهاست.
کروبى- و در واقع بها دادن به وصیت‏نامه است. این معنایش این نیست که حتى تصویب هم شد آن هم جزو قانون مى‏شود.
نایب رئیس (هاشمى)- جزو قانون که بحث نیست، بحث این است که با آن چاپ بشود به عنوان مقدمه.
منشى (یزدى)- تصویب آقایان به معناى لزوم همراه بودن همیشگى است که آقاى هاشمى هم فرمودند اشکال ایجاد مى‏کند.
نایب رئیس (هاشمى)- خوب ما که دولت را منع نمى‏کنیم دولت همین کار را بکند.
خیلى خوب رأى بگیریم و دیگر بحث نکنیم.
Majlis:2 Volume:3 Sessions:29-41 Page:1703
پیشنهاد آقایان این است که وصیت‏نامه سیاسى- الهى اخیر حضرت امام که مانده، این را در مقدمه قانون اساسى چاپ بکنند.
موسوى اردبیلى- با آن گفته‏اى که آقاى موسوى گفتند و الا ما که نمى‏توانیم تصویب کنیم.
موسوى خوئینى‏ها- جنبه توصیه دارد.
نایب رئیس (هاشمى)- خوب توصیه چه فایده‏اى دارد؟
ى زدى- کار وزارت ارشاد است.
نایب رئیس (هاشمى)- خیلى خوب توصیه بکنیم که چاپ کنند.
میرحسین موسوى- حاج آقا من یک سؤال دارم، این مقدمه‏اى که الان به قانون اساسى چسبیده جنبه حقوقى که ندارد؟
نایب رئیس (هاشمى)- نه آن چند صفحه است.
میرحسین موسوى- باشد بالاخره این تصویب شده.
ى زدى- ولى مطالب آن مربوط به قانون اساسى است، همه مطالبش فقط در دایره قانون اساسى است.
میرحسین موسوى- هر چه هست در وصیت‏نامه حضرت امام مربوط به قانون اساسى است.
نایب رئیس (هاشمى)- اجازه بدهید رأى بگیریم. آقایانى که موافقند توصیه بکنیم که این در مقدمه قانون اساسى چاپ بشود رأى بدهند. (عده کمى رأى دادند) رأى نیاورد.
خوب ما یک جلسه دیگرى بعداً لازم داریم وقتى که متن و همه چیز را آماده کردیم کارهایمان را کردیم حالا یا قبل از رفراندوم یا بعد از رفراندوم یا بعد از رفراندوم آن شکل نهایى قانون اساسى را در این جلسه بدهیم آقایان بخوانند این‏جا تأیید بشود.
3- بیانات آیت‏الله مشکینى به مناسبت پایان کار شوراى بازنگرى قانون اساسى جمهورى اسلامى ایران‏
رئیس (مشکینى)- بسم الله الرحمن الرحیم. الحمدلله و الصلوة و السلام على رسوله و آله و اللعن على اعدائهم اجمعین.
الحمدلله الذى هدانا لهذا و ماکنا لنهتدى لولا ان هدانا الله.
خدا را شکرگزاریم که به ما توفیق عنایت فرمود و این امر خطیرى که امام امت رضوان الله علیه و طیب الله مضجعه بر عهده ما گذاشته بودند، این امر را بحمدالله انجام دادیم. شکر خداى را بر این نعمت عظیم و از همه دوستان و اعضاى محترم شوراى بازنگرى هم تشکر مى‏کنم که کمال زحمت را در انجام این وظیفه متحمل شدند، توان خودشان را از نظر فکرى و جسمى در این راه مضایقه نکردند و آنچه که مى‏توانستند این وظیفه خطیر را بحمد الله انجام دادند و امیدوارم که این تحفه ناقابلى که شوراى بازنگرى انجام داده که به ساحت اقدس حضرت بقیةالله الاعظم ارواحنا له الفداء تقدیم مى‏دارند و همچنین به روح مطهر امام امت رضوان الله علیه تقدیم مى‏دارند پیش پروردگار مورد قبول و پذیرش قرار بگیرد ان شاء الله. و ضمناً براى این‏که این بضاعت مزجات را به حضور امت اسلامى و کسانى که در راه الله پیش قدمند و بیدارند و هشیارند شوراى بازنگرى این هدیه را به پیشگاه امت هم تقدیم مى‏دارند و تقاضا داریم به این‏که آنها هم این بضاعت مزجات را قبول بفرمایند و معنى قبولى این است که ان شاء الله در همه‏پرسى در رفراندوم خوب و گسترده شرکت کنند و رأى زیاد بدهند. این علامت این است که این‏
Majlis:2 Volume:3 Sessions:29-41 Page:1704
زحمت آقایان را پذیرفته‏اند و امیدواریم ان شاء الله در تمام قسمت‏ها که تا حال وظیفه را خوب انجام داده‏اند نیز انجام وظیفه کنند و ما از خداى تبارک و تعالى مى‏خواهیم که روح مطهر امام امت رضوان الله علیه را از انجام این وظیفه خشنود بفرماید و خدمت حضرت بقیة الله هم عرضه مى‏داریم که یا بقیة الله جئنا ببضاعة مزجاة فاوف لنا الکیل و تصدق علینا ان الله یجزى المتصدقین؛ خدایا به محمد و اهل‏بیتش دل‏هاى ما به نور علم و ایمان روشن بفرما. توفیق این‏که سران این ملت و این کشور در راه انجام وظیفه، پیشبرد اهداف الهى، اهداف امام امت همیشه کوشا و موفق باشند و خداوند رحمت خود و نعمت خودش را بر این امت نازل بفرماید.
والسلام علیکم و رحمة الله.
4- پایان جلسه‏
رئیس- ختم جلسه اعلام مى‏شود.
 (جلسه ساعت 05/ 20 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏