                        صورت مشروح مذاكرات شوراى بازنگرى قانون اساسى(جلسه‏28-15)، ص: 547
                        جلسه پانزدهم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و ده دقيقه سه‏شنبه نهم خرداد ماه 1368 هجرى شمسى برابر با بيست و چهارم شوال المكرم 1409 هجرى قمرى به رياست آيت الله على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام الله مجيد
2- تصويب گزارش اول كميسيون 4 در خصوص منظور نمودن تمركز در صدا و سيما
3- پايان جلسه و تاريخ تشكيل جلسه آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 548
1- اعلام رسميت جلسه و تلاوت آياتى از كلام الله مجيد
رئيس- بسم الله الرحمن الرحيم. با حضور 18 نفر جلسه رسمى است، دستور جلسه را اعلام بفرماييد.
منشى (يزدى)- بسم الله الرحمن الرحيم. دستور پانزدهمين جلسه عمومى شوراى بازنگرى قانون اساسى بعد از ظهر روز سه‏شنبه نهم خرداد 1368 هجرى شمسى مطابق با بيست و چهارم شوال 1409 هجرى قمرى.
1- گزارش شور اول كميسيون 4 در خصوص منظور نمودن تمركز در صدا و سيما.
2- گزارش شور اول كميسيون 4 در خصوص راه بازنگرى قانون اساسى جمهورى اسلامى ايران.
رئيس- قرآن را تلاوت بفرماييد. (قارى آقاى خرميان چند آيه از سورة الفتح را به شرح زير قرائت كردند)
اللهم صل على محمد و آل محمد
اعوذ بالله من الشيطان الرجيم‏
بسم الله الرحمن الرحيم‏
هُوَ الَّذِى أَرْسَلَ رَسُولَهُ بِالْهُدى وَ دِينِ الْحَقِّ لِيظْهِرَهُ عَلَى الدِّينِ كُلِّهِ وَ كَفى بِاللَّهِ شَهِيداً* مُحَمَّدٌ رَسُولُ اللَّهِ وَ الَّذِينَ مَعَهُ أَشِدَّاءُ عَلَى الْكُفَّارِ رُحَماءُ بَينَهُمْ تَراهُمْ رُكَّعاً سُجَّداً يبْتَغُونَ فَضْلًا* مِنَ اللَّهِ وَ رِضْواناً سِيماهُمْ فِى وُجُوهِهِمْ مِنْ أَثَرِ السُّجُودِ ذلِكَ مَثَلُهُمْ فِى التَّوْراةِ وَ مَثَلُهُمْ فِى الْإِنْجِيلِ* كَزَرْعٍ أَخْرَجَ شَطْأَهُ فَآزَرَهُ فَاسْتَغْلَظَ فَاسْتَوى عَلى سُوقِهِ يعْجِبُ الزُّرَّاعَ لِيغِيظَ بِهِمُ الْكُفَّارَ وَعَدَ* اللَّهُ الَّذِينَ آمَنُوا وَ عَمِلُوا الصَّالِحاتِ مِنْهُمْ مَغْفِرَةً وَ أَجْراً عَظِيماً
 (صدق الله العلى العظيم)
از آيه 27 تا 29 سوره فتح‏
رئيس- احسنت.
2- تصويب كليات گزارش شور اول كميسيون 4 در خصوص منظور نمودن تمركز در صدا و سيما
رئيس- مخبر كميسيون را دعوت كنيد گزارش كميسيون را بدهند.
منشى (يزدى)- مخبر كميسيون جناب آقاى امامى! بفرماييد.
محمد امامى كاشانى (مخبر كميسيون 4)- بسم الله الرحمن الرحيم. سرّ اين كه تمركز در مديريت صدا و سيما اين مسأله شده و حضرت امام دام ظله اين كار را به شوراى بازنگرى ارجاع داده‏اند كه بررسى بكنند اين است كه مجلس شوراى اسلامى با توجه به اصل 175 قانون اساسى قانونى به تصويب رسانده كه طبق اين قانون در صدا و سيما دو خط موازى يكديگر حركت مى‏كنند و اگر هر كدام از اينها بخواهند دقيقا از اختيارات قانونى خودشان استفاده كنند به همان لوث مسؤوليت‏ها و اصطكاك منجر مى‏شود.
در قانون عادى، شوراى سرپرستى تعيين شده و شوراى سرپرستى وظايفى و اختياراتى دارد و مدير عامل هم اختياراتى دارد و اينها با هم اصطكاك پيدا مى‏كنند و معلوم نمى‏شود كه بالاخره يقه چه كسى را بايد گرفت و گفت مسؤول كيست؟ سرّش اين است كه در اصل 175 قانون اساسى مى‏گويد: «صدا و سيما زير نظر سه قوه اداره مى‏شود» اين جمله ادار مجلس را بر اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 549
وادار كرد كه مستقيماً از سه قوه نماينده بفرستد و آنها كه به عنوان نمايند سه قوه در آنجا كار مى‏كنند خوب مدير عامل هم معين بكنند و با آن اختياراتى كه در قانون مشخص است و به مدير عامل داده‏اند از نظر قانونى اختلالاتى در صدا و سيما پيش مى‏آيد، گرچه دخالت‏هاى حضرت امام نگذاشته آن اختلالات به وجود بيايد ولى در عين حال از نظر قانونى اگر بخواهند هر كدام از اينها (شوراى سه نفره و مدير عامل) از حق قانونى‏شان استفاده بكنند اين اصطكاك وجود دارد.
خوب حالا براى اين كه اين مسؤوليت متمركز بشود چه راه‏هايى پيشنهاد مى‏شود؟ راه‏هايى كه مطرح شده و ممكن است كه باشد مجموعاً 7 پيشنهاد مى‏تواند باشد؟ اولا من يك نكته‏اى را عرض بكنم چون اين را زياد مى‏پرسند و صحبت مى‏شود كه همين قانون اساسى كه مى‏گويد: زير نظر سه قوه اداره مى‏شود، چه مانعى دارد كه اين سه قوه بيايد اين مدير عامل را تعيين بكند؟ اگر سه قوه مدير عامل را تعيين بكند، قانون اساسى به همين وضعش باقى مى‏ماند و اشكال در قانون عادى است يعنى ما اگر اصل 175 را به همين صورت باقى بگذاريم كه زير نظر سه قوه اداره بشود و بعد هم بگوييم كه سه قوه يك نفر را تعيين بكنند كه او همه كارها را انجام بدهد كه تمام قدرت دست يك نفر باشد و يك نفر مسؤول و پاسخگو باشد آن وقت اين اشكال در قانون عادى خواهد بود اين موضوع در كميسيون مطرح شد كه چه اشكالى دارد كه ما به همين اصل عمل بكنيم.
نكته‏اى كه ما از اين مطلب منصرف شديم و به اين نكته‏اى كه كميسيون تصويب كرده، رسيديم اين بود كه اگر بنا بشود سه قوه بخواهند يك نفر را تعيين بكنند در عمل با مشكلات زيادى روبه رو مى‏شوند خوب قو مجريه يك نفر را مى‏تواند تعيين بكند مقننه (مجلس) هم يك نفر را تعيين مى‏كند قو قضائيه هم يك نفر را تعيين مى‏كند به همين صورتى كه بوده ولى آيا اين معنا از نظر عمل كه يك نفر را قو مجريه تعيين كند بعد بگويد آن يك نفر را به مجلس بدهيم و ببينيم مجلس قبول مى‏كند يا نه؟ اكثريت هم او را قبول بكند، قو قضائيه هم او را قبول بكند، اگر بخواهد سه تا قوه يك نفر را تعيين بكنند در عمل ما به بن‏بست و به مشكل مى‏رسيم.
اين نكته‏اى بود كه ما را از سه قوه به سران سه قوه سوق داد. گفتيم سران سه قوه باشد گر چه آنجا هم گاهى در تفاهم ممكن است با اشكال روبه رو بشود ولى با توضيحاتى كه الان مى‏دهم چاره‏اى نيست كه صدا و سيما به هر سه قوه مربوط باشد. ما راه آسان و اسهلش را اگر بخواهيم طى بكنيم بايد بگوييم كه سه قوه يك نفر را تعيين بكند و پاسخگو هم آن يك نفر باشد. خوب طرح‏ها و پيشنهادهاى ديگرى كه ممكن است به مديريت واحد در صدا و سيما منجر بشود به چه صورت است؟ آن به پيشنهاد است:
پيشنهاد اول اين است كه مدير عامل را رهبر تعيين بكند.
پيشنهاد دوم شوراى تشخيص مصلحت تعيين بكند.
پيشنهاد سوم وزارت ارشاد تعيين بكند.
پيشنهاد چهارم اصلا وزارت‏خانه باشد.
پيشنهاد پنجم زير نظر رئيس جمهور باشد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 550
پيشنهاد ششم همين وضعى كه وجود دارد.
پيشنهاد هفتم هم مصوب كميسيون است.
اشكالاتى كه ما در اين 6 مورد ديديم و به اين هفتمى رسيديم. يك مورد از اين 6 مورد، همين است كه عرض كردم اگر سه قوه يك مديريت واحدى را تعيين بكنند سه قوه معمولا در عمل با مشكل روبه رو مى‏شود به همان بيانى كه عرض كردم. البته در عمل اگر با مشكل روبه رو نشود اين هم چيز خوبى است ولى ما ديديم كه واقعاً يك نفر را مجلس بگويد من قبول دارم، قو قضائيه بگويد من قبول دارم، دولت بگويد و رئيس جمهور بگويد قبول دارم اين كار را معطل مى‏كند به نظر ما اين رسيد لذا اين پيشنهاد رد شد.
زير نظر رهبر بودن هم رد شد به علت اين كه اگر زير نظر رهبر باشد و رهبر مدير عامل را تعيين بكند از سه قوه بيرون مى‏رود و ممكن است خيلى به حرف سه قوه گوش ندهد.
از طرفى هم حضرت امام هم فرمودند نظارت سه قوه و اينها از طرفى هم صحبت بر اين بود كه بالاخره صدا و سيما جاى حساسى است آن وقت هر چيزى كه در صدا و سيما پيش بيايد به حساب رهبر گذاشته مى‏شود. ما اين فكر را هم كرديم يعنى گفتيم الان هم گاهى يك مسؤولى در يك جايى، يك كارى كه انجام مى‏دهد بعد مى‏گويند چرا فلان كار انجام شد؟ مى‏گوييم خوب فلانى انجام داده مى‏گويند خوب در رأس اين نظام كه امام است. مى‏گوييم بلى، درست است كه در رأس نظام امام است ولى معنايش اين نيست كه فلان كار را كه فلان كس انجام مى‏دهد، به امام ارتباط داشته باشد يعنى چنين است كه بعضى خيلى سريع اشكال مى‏گيرند و ما ديديم اين درست نيست كه ما اين را زير نظر رهبر ببريم و بگوييم كه رهبر، مدير عامل را تعيين بكند اشكالات متعددى برايش ديديم اين است كه از آن منصرف شديم.
زير نظر مجمع تشخيص مصلحت هم فكر كرديم كه جالب نيست به اين علت كه مجمع تشخيص مصلحت يك چيز مستمرى نيست مجمع تشخيص مصلحت يك چيزى است كه گاهى حوادث و مسائلى كه براى نظام پيش مى‏آيد اين اظهار نظر مى‏كند گاهى ممكن است كه در يك ماه يك بار تشكيل بشود، در دو ماه يك بار تشكيل بشود. اين يك جاى مستمر و همواره به كارى نياز دارد كه به آن ارتباط داشته باشد اين بود كه مجمع تشخيص مصلحت را هم در اين قضيه متناسب نديديم.
زير نظر وزارت ارشاد را هم متناسب نديديم، به اين علت كه خود صدا و سيما از نظر گسترش و وسعت به اندازه يك وزارت‏خانه است، آن وقت ما اگر زير نظر وزارت ارشاد قرار بدهيم به اصطلاح صدا و سيما را محدود كرده‏ايم علاوه بر اين درست در متن قو مجريه قرارش داده‏ايم و ما بحثمان اين است كه صدا و سيما در يك قوه متمركز نشود بلكه به تمام قوا ارتباط داشته باشد و به يك جا مربوط نباشد، كفه‏اش در يك جا سنگين‏تر نسبت به قو ديگر نباشد فرضاً اگر به يك قوه‏اى مربوط شد بيايد كارهاى آن قوه را توجيه كند كارهاى آن قوه را سر و صورت بدهد ولى كارهاى قو ديگر را زير سؤال ببرد، اين خطر وجود دارد كه صدا و سيما در دست يك قدرت باشد اين بود كه زير نظر يك وزارت‏خانه را صلاح نديديم و خود وزارت‏خانه را هم صلاح نديديم چون ديديم خود وزارت‏خانه هم باشد باز در متن قو مجريه قرار مى‏گيرد ولو در خود وزارت‏خانه، مجلس دخالت دارد و قو مقننه دخالت دارد ولى در عين حال باز هم احتمال اين كه متمايل به يك سو بشود هست، يعنى در متن اين سبك، اين تمايل وجود دارد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 551
اگر زير نظر رئيس جمهور هم باشد باز با همين اشكال روبه رو است كه يك سو بشود.
به جهت اشكالات وضع موجود هم رسيديم به مصوب كميسيون، و مصوب كميسيون اين است كه سران سه قوه يك نفر را معين بكنند كه هر جايش اشكالى به وجود آمد ما بتوانيم يقه يك نفر را بگيريم و بگوييم اين اشكال مربوط به شما است و شما بايد حل بكنيد. يعنى در تجارت به دست آمده طى ده سال گذشته از پيروزى انقلاب اسلامى مسؤوليت‏ها نبايد لوث بشود و هر مسؤوليتى بايد پاسخگو داشته باشد. همان‏طور كه در قو مجريه آن بحث را كرديم در همه جاى اين نظام اين مسأله مطرح است، در هر چيزى مردم بايد يك جايى را داشته باشند كه اگر اشكالى بود به آنجا بگويند كه به اين اشكال چرا شما پاسخ نمى‏گوييد و چرا شما جلوى آن را نمى‏گيريد او نتواند بگويد كه فلانى مى‏كند و همين‏طور او هم بگويد فلانى اين كار را انجام مى‏دهد.
اين بود كه به اينجا رسيديم كه سران سه قوه با حكم رئيس جمهور، مدير عامل را نصب بكنند و مدير عامل را عزل بكنند.
اما از اينكه بايد سه قوه در متن كار باشد و نظارت بكند اين هم ترديدى نيست براى اينكه بايد صدا و سيما به اصل نظام ارتباط داشته باشد، به همه كشور مربوط باشد نه اينكه در يك جا و به يك قوه متمركز بشود. با اين بيان پس ما بايد اين سه قوه را ناظر بر صدا و سيما قرار بدهيم همان‏طور كه حضرت امام دام ظله به همين نظارت در دستور العمل‏شان اشاره فرموده بودند و لذا ما اين فكر را كرديم و گفتيم هم سه قوه و هم رهبر نظارت داشته باشند، يك شوراى هفت نفرى در نظر گرفتيم از سوى رهبر يك نفر و از هر قوه دو نفر (نه از سران سه قوه، از هر قوه‏اى) اينها شوراى 7 نفرى تشكيل بدهند در صدا و سيما و بر خط مشى صدا و سيما و كار صدا سيما نظارت بكنند. البته نظارت قوى است، يك نظارت كاملى است. بنده در كميسيون اين مسأله را مطرح كردم كه ما حالا نظارت به اصطلاح استطلاعى بگوييم يا استصوابى بگوييم حالا آنجا كه خيلى به جايى نرسيد ولو يك خرده بحث شد ولى اين مقدار مسلم از كميسيون بود كه بايد نظارت يك نظارت قوى باشد گر چه مديريت مديريتى است واحد و نظارت حق دخالت در مديريت ندارد، ولى نظارت هم يك نظارت كاملى بايد باشد كه تمام امور را زير نظر بگيرد و سران سه قوه آيين‏نامه‏اى را هم كه تدوين مى‏شود تصويب بكنند. اين فشرده‏اى بود از آن‏چه كه در كميسيون گذشت. و السلام عليكم و رحمة الله و بركاته.
توسلى- ى ك پيشنهاد اين بود كه صدا و سيما سازمان باشد نه وزارت‏خانه.
محمد امامى- چه سازمانى؟ خوب مگر سازمان از اين محورها بيرون است؟ ما صحبتمان اين بود كه الان اين سازمان صدا و سيما است وليكن اگر بخواهد وزارت‏خانه باشد، آن اشكال هست ولى الان چيزى كه هست همان سازمان صدا وسيما است.
توسلى- ى ك پيشنهاد اين است كه مدير عامل را رئيس جمهور تعيين مى‏كند مجلس هم تصويب مى‏كند.
محمد امامى- خيلى خوب آن را ديگر خودتان مى‏دانيد حالا اين پيشنهادها هست و آقايان نظراتشان را مى‏دهند تا هر چه كه تصويب بشود و بهتر باشد همان انجام مى‏شود، ولى ما اين را بهتر از همه دانستيم و تصويب كرديم «سازمان» باز به همان شبيه مى‏شود كه مى‏رود در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 552
يك قوه و در يك جا متمركز مى‏شود. سازمانش هم تقريباً همين حالت را پيدا مى‏كند يعنى نظير وزارت‏خانه مى‏شود، نظير آنجا كه زير نظر رئيس جمهور است يعنى به همان صورت است كه طبعا محورش همان است ولى به اين صورت كه سران سه قوه تعيين بكنند و سه قوه هم نظارت بكنند به نظر ما رسيد كه متعادل و در عين حال متعلق به همه قوا است و السلام عليكم.
منشى- جناب آقاى عميد (مخالف).
عباسعلى عميد زنجانى- بسم الله الرحمن الرحيم. در اين طرحى كه كميسيون 4 به عنوان مصوبه ارائه داده، به نظر مى‏رسد نكاتى ملحوظ نشده است من توجه سروران را به اين نكات جلب مى‏كنم:
اولا مى بايست ارتباط اين طرح با مسأله تمركز، دقيقا روشن مى‏شد چون آن چيزى كه محور بحث است تمركز در صدا و سيما است. روشن مى‏شد كه تمركز مديريت در صدا و سيما با اين طرح و مصوبه چگونه تأمين و تضمين مى‏شود؟ و اين نكته دقيقا روشن نشده و ابهام هنوز باقى است.
نكته دوم با عرض معذرت، با احترامى كه به رئيس محترم مجلس شوراى اسلامى هست و در طول دوره‏هاى مكرر ايشان در مجلس نظر و رأى‏شان به لحاظ اعتماد نمايندگان به ايشان و به لحاظ نظر صائبى كه داشته‏اند و وقتى نظر مى‏دادند معمولا نظر اكثريت، حداقل نمايندگان حساب مى‏شد، لذا مى‏شد رئيس مجلس را در اين سه دوره، دوم و اين مقدار كه از دوره سوم گذشته به عنوان نظر قو مقننه تلقى كرد، به لحاظ مقام و منزلت جناب آقاى هاشمى.
اما به چه دليلى رأى رئيس قو مقننه، رأى قو مقننه است، به چه ملاكى؟ درست است. با توجه به تمركز در مديريت قو مجريه، نظر رئيس جمهور نظر قو مجريه است. با تمركز در قو قضائيه، نظر رئيس قو قضائيه نظر قو قضائيه است. اما رئيس قو مقننه به هيچ وجه و به هيچ ملاك و دليلى نظر قو مقننه حساب نمى‏شود نظر قو مقننه عبارت از آن نظرى است كه به تصويب مجلس شوراى اسلامى رسيده باشد. عنايت بفرماييد چون در قو مقننه تمركزى وجود ندارد، اصل و ماهيت قو مقننه شورايى با تصويب اكثريت است برخلاف دو قو ديگر، لذا رئيس سه قوه از اين نظر متفاوت هستند. رئيس قو مجريه و قضائيه درست به صورت شخص واحد است اما در قو مقننه چون ماهيتاً، نظام شورايى است؛ شورايى به معناى نمايندگان و نظر نمايندگان، لذا آوردن رئيس قو مقننه در رديف رؤساى قواى مجريه و قضائيه، نادرست به نظر مى‏رسد و به همين دليل در اينجا بايد «تصويب مجلس» جايگزين «نظر رئيس قوه مقننه» باشد. مخبر محترم به اشكالى اشاره كردند كه خوب تصويب اكثريت مجلس ممكن است اشكالاتى به وجود بياورد. خوب همين اشكال به صورت كوچك‏تر در تصويب رؤساى سه قوه هم وجود دارد كه يك مطلبى به تصويب رؤساى سه قوه برسد به صورت اتفاق آراء، همان مشكل به صورت كوچك‏تر وجود دارد. «الاشكال الاشكال» بنا بر اين براى راه حلش بايد توجهى مبذول بشود و براى حل اين اشكال بايد به جاى «رئيس قوه مقننه» «تصويب مجلس» جايگزين بشود.
نكته سوم اين است كه «عزل و نصب توسط سران سه قوه» موجب مى‏شود كه اين تأمل بشود كه اگر ظاهراً اتفاق آراء منظور است تعلق به محال عادى است. ما در تجربه شوراى‏عالى قضائى كه به اتفاق آراء بود ديديم كه چه مشكلاتى بود بين 5 نفر، همان مشكلات تقريباً در مورد سه نفر هم با سه قوه همچنان هست. اگر با اكثريت آراء باشد كه فلسفه سران سه قوه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 553
از بين مى‏رود. آن فلسفه، آن ملاكى كه در نظر گرفته كه رؤساى سه قوه نظر بدهند اگر «اكثريت» منظور باشد آن جهت فلسفه، آن مصلحت از بين مى‏رود.
نكت‏ديگر (من خواهش مى‏كنم به اين نكته توجه بشود) در اصل 57 قانون اساسى كه به هيچ وجه دست نمى‏خورد و سر جاى خود محفوظ است، تصريح شده كه مقام رهبرى بر حاكميت سه قوه، نظارت مى‏كند. اعمال حاكميت از طريق قواى سه‏گانه زير نظر ولايت امر است خوب اطلاق اين اصل شامل اين مورد هم مى‏شود. اگر سه قوه مى‏خواهند تصميم بگيرند در مورد مدير عامل صدا وسيما، بايد زير نظر مقام رهبرى باشد يعنى مصوب رؤساى سه قوه يا به تعبير صحيح‏تر مصوب سه قوه بايد به تصويب و تأييد مقام رهبرى برسد و الا اصل 57 «مغفول عنه» خواهد بود. بر اساس اين نكته من يك مطلب ديگر را هم اضافه مى‏كنم كه شما تركيب آن شورا را ملاحظه بفرماييد در تركيب شورا آمده است كه شورايى متشكل از 7 نفر، نماينده‏اى از طرف رهبرى و دو نماينده از هر قوه، دقيقاً مخالف با اصل 57 هست يعنى با روح اصل 57 نمى‏سازد از هر قوه دو نفر، از سه قوه شش نفر، از رهبر يك نفر. يقيناً اگر منظور اظهار نظر براى شورا باشد يك نفر در برابر شش نفر نه نظارت دارد، نه اصلا حرفش حرف است، به هيچ وجه ملحوظ نمى‏شود يك رأى در برابر شش رأى، اگر اصل 57 را در مورد تركيب اين شورا ما ملحوظ بداريم حداقل دو نفر، يا بلكه به عكس تعداد نماينده‏اى كه از مقام رهبرى در اين شورا شركت مى‏كند بيشتر از هر قوه‏اى باشد كه شركت مى‏كنند.
بر اساس اين نكاتى كه عرض كردم من با اين طرح مصوب كميسيون چهارم مخالف هستم و پيشنهاد مى‏كنم كه بعد از تصويب سه قوه (نه سران سه قوه) بعد از تصويب سه قوه، مصوب سه قوه به تأييد مقام رهبرى برسد. اولا.
و ثانياً تعداد نمايند مقام رهبرى در شورا از يك نفر به سه نفر افزايش پيدا كند. والسلام عليكم و رحمة الله.
منشى (يزدى)- چون كسى در موافقت، اسم ننوشته خودم اسم نوشته بودم كه اگر كسى صحبت نمى‏كند من صحبت كنم تا تناوب حفظ بشود. اجازه مى‏فرماييد؟
نايب رئيس (هاشمى رفسنجانى)- بفرماييد.
محمد يزدى- بسم الله الرحمن الرحيم. اول ما يك توجهى به ماهيت كار صدا و سيما بكنيم كه اين دستگاه داراى چه موقعيتى هست، آيا عضو يكى از قواى سه گانه است يا خير؟ روشن است كه نمى‏شود گفت، صدا و سيما از اعضاى قو مقننه يا مجريه و يا قضائيه است. تشكيلات كاملا مستقلى است كه حتى در تعبيرى مى‏شود گفت ركن جدايى است از نظام، حالا ركن چهارم از آن تعبير بكنيم چنان‏چه بعضى‏ها تعبير مى‏كنند. يا به هر شكل نمى‏شود گفت عضو يكى از اين اركان هست. چرا اين حالت را دارد؟ به خاطر اين كه نمى‏بايست ابزار دست يكى از اينها باشد و تحت نفوذ يكى از اينها باشد و در عين حال يك دانشگاه مستقل در كشور هست كه مسؤوليت عمد آن، رشد فرهنگ عمومى مردم هست، بالا بردن اطلاعات مردم هست، چيزهايى كه بايد به آگاهى عموم مردم برسد از اين طريق بايد برسد.
به اطلاع عموم رساندن اخبار يكى از اين انواع چيزهايى است كه به عهد صدا و سيما
                        صورت مشروح مذاكرات شوراى بازنگرى قانون اساسى(جلسه‏28-15)، ص: 554
است. اگر مسأله اين است كه صدا و سيما يك تشكيلات مستقلى است و وابسته به هيچ يك از اين سه قوه نيست و نبايد باشد تا هيچ يك از اين سه قوه نتوانند از او براى مقاصد و اهداف خودشان استفاده خصوصى بكنند بلكه يك ابزارى است در دست نظام و مجموعه نظام بايد از او استفاده بكنند طبعاً اين تصور ابتدائاً پيش مى‏آيد كه پس بايد زير نظر رهبرى باشد اما مى‏بينيم كارى كه به عهد او گذاشته شده است اختصاص ندارد به تعيين خط مشى سياسى يا بيان يك سرى كليات كه در شأن رهبرى در تعيين اهداف نظام است، بلكه بسيارى از چيزها هم هست كه مربوط به هر يك از اين قواست، چه در بعد اخبار و اطلاعات رساندن و چه در بعد بالا آوردن سطح فكر و فرهنگ عمومى، پس طبعاً تعلقى به قواى سه‏گانه هم از اين جهت پيدا مى‏كند يعنى هم تعلق پيدا مى‏كند به رهبرى براى تعيين خط مشى كلى نظام و هم تعلق پيدا مى‏كند به قواى سه‏گانه براى تبيين ساير چيزهايى كه باز مربوط به مجموع نظام هست و اختصاص به اين سه قوه هم دارد. به اين ترتيب مى‏بينيم كه ماهيت صدا و سيما چيزى هست كه نبايد تعلقى اختصاصى به يكى از اينها پيدا بكند، نبايد هم آزاد و بيرون از نظام باشد يعنى نمى‏شود گفت كه يك دانشگاه آزادى هست و تحت يك شركتى اداره مى‏شود چند نفرى بيايند اين كار را بكنند. نتيجه اين مى‏شود كه كارهاى او مى‏بايست تحت نظارت قرار بگيرد اين مسأله اول.
بنابراين، نكت دوم كه جناب آقاى عميد در اول بحثشان اشاره كردند كه چه نوع تمركز در مديريت هست من از همين مى‏خواهم استفاده بكنم اگر يك نوع كار صدا و سيما عبارت است از، بالا بردن سطح فكر عمومى، به اطلاع عامه رساندن چيزهايى كه بايد به اطلاع برسانند و همان خاصيت دانشگاه عمومى را داشتن هست مسأله مديريت و تمركز مديريت مربوط به اين مسائل نيست، مربوط به نوع مطالبى كه در آنجا بحث مى‏شود نيست، نوع اخبارى كه گفته مى‏شود نيست. مسأله مديريت مربوط به قسمت‏هاى ديگر اين سازمان هست يعنى اين سازمان يك سرى مسائلش عبارت است از همين چيزهايى كه پخش مى‏كند ولى يك سرى مسائل ديگرى دارد كه ماهيتاً امور جدايى است مثل امور ادارى آن، امور پرسنلى آن، امور فنى آن كه اگر بحث تمركز در مديريت هست بيشتر به اين قسمت مربوط مى‏شود يعنى امور ادارى، پرسنلى، فنى و چيزهايى كه مربوط به اين امكانات در سراسر كشور همه مردم بايد بتوانند استفاده كنند، همه بتوانند صدا را بشنوند، همه بتوانند سيما را ببينند، همه از امتيازات او برخوردار باشند، همه مطالبشان را بتوانند برسانند كه از اين وسيله استفاده بشود براى منعكس كردن و ديگر چيزها.
وقتى اين‏جور شد مديريت و تمركز مديريت مى‏آيد سراغ اين قسمت از امور، وقتى به طرح نگاه مى‏كنيم البته من هم با بعضى از جزئيات مخالف هستم و بعضى از نكات مشت هم در آن هست اما چون بحث در كليات است الان جزئيات را عرض نمى‏كنم يعنى با بعضى از جزئياتش مخالف هستم ولى كلياتش را موافق هستم. امتياز كلى آن اين است كه اين دو جهت رعايت شده يعنى ضمن اينكه حيثيت تعلقش را به مجموع نظام حفظ كرده، اين مصوبه از ابزار دست يكى از اين سه قوه شدن در آورده، در عين حال رها و آزاده نيست بلكه نظارتى رويش گذاشته، طبيعى هم هست كه اين نظارت بايد از ناحى نظام باشد وقتى نظارت از ناحى نظام مى‏خواهد باشد خود به خود در درج اول رهبرى است و بعد هم سه قوه هست كه در اين طرح براى اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 555
نظارت، يك هيأت هفت نفره را گذاشته‏اند از رهبر و از سه قوه، البته روى رقم ممكن است ما هم اشكال داشته باشيم من هم روى رقم هفت، ممكن است اشكال داشته باشم و در جزئيات بايد بحث بشود ولى اصل مسأله درست است كه نظارت از مجموع نظام روى اين دستگاه بايد باشد مجموع نظام رهبرى در رأس و سه قوه به اصطلاح بعد از رأس مخروط مجموعا بايد نظارت داشته باشند.
اين اصل نظارت، اينجا حفظ شده، در مسائلى كه نياز به مديريت هست يعنى همان مسائل ادارى و فنى و پرسنلى طبعاً در اختيار يك فرد بايد قرار بگيرد و آن فرد بتواند واقعاً عمل كند، آن فرد گفته شده كه به وسيل سران سه قوه تعيين مى‏شود. اين كه بفرماييد توسط سه قوه، اصولا تعبير قوه در درج اول از او استنباط مى‏شود يعنى سران سه قوه، مثلا شما بفرماييد كه توسط مجلس، من نمى‏گويم كه مجلس يعنى رئيس مجلس، نمى‏گويم دولت يعنى رئيس دولت، ولى وقتى شما تعيين يك كسى را بخواهيد توسط سه قوه بفرماييد يعنى بايد توى مجلس بيايد بحث بشود، نمايندگان انتخاب بكنند، برود توى هيأت وزيران بحث بشود، هيأت وزيران انتخاب بكنند، برود مثلا در دستگاه قضائى فرض كنيد كه در ديوان عالى كشور بحث بشود و رؤساى شعب انتخاب بكنند! اين يك نوع انتخاب است، يك نوع انتخاب هم اين هست كه خير، سه نفر از عالى‏ترين مقام اين سه قوه (يعنى رؤساى سه قوه) تعيين مى‏كنند و مسأله در آن حد نيست كه مجلس شوراى اسلامى بحث بكند دربار اين كه چه فردى را مى خواهد بگذارد.
در كارهايى كه استقلالًا مى‏خواهد عمل كند بله، ولى در جاهايى كه مى‏خواهد نماينده داشته باشد و مشتركاً عمل بكند رئيس قوه هم مى‏تواند اين كار را بكند حالا اين جزئيات هست. بنابراين شخصى كه مسائل ادارى و فنى و پرسنلى و از اين قبيل را به عهده دارد و هم امور دربار او متمركز مى‏شود آن يك نفر از طرف اين سه قوه تعيين مى‏شود. البته ضوابط ديگرى هم دارد كه به عهد قانون گذاشته شده و قو مقننه كاملا مى‏تواند نظراتش را از طريق قانونى كه همين الان (در وضع كنونى قانون اساسى) همين حالت را داريم كه با اين كه شوراى سه نفره توسط سه قوه نظارت دارند در عين حال مجلس قانون خاصى را براى نحو ادار صدا و سيما تصويب كرده است كه آن قانون الان دارد عمل مى‏شود.
اينجا هم به همين مسأله توجه شده كه خط مشى، حدود وظايف و اختيارات را باز قانون معين مى‏كند يعنى نقش مجلس را در جزئيات حفظ كرده و نگه‏داشته بقى جزئيات مثل، آيين‏نام اجرائى و اينها هم طبعاً به عهد كسانى است كه آن نصب را دارند. به اين ترتيب من فكر مى‏كنم با توجه به ماهيت صدا و سيما و نوع كارش در اين طرح دو جهت آن رعايت شده، هم آن جهت اول كه جداى از مسأل مديريت هست بلكه نقش دانشگاه عمومى داشتنش كاملا حفظ شده و نظارت بر صحت عملش توسط سه قوه يعنى مجموع نظام، و در مديرتش هم تمركز با نصب يك فرد مشخص به وسيل اين سه نفر معين شده. نكت آخر اين كه در عزل و نصب فرموديد نسبت به سه قوه بله، اين درست است ما هم معتقد هستيم كه اگر اتفاق آراء باشد مشكل پيش مى‏آيد ولى مى‏شود فرق گذاشت بين نصب و عزل و در نصب قائل شد به اين كه آن مدير عامل با اتفاق آراء نصب بشود ولى در عزل با اكثريت عزل بكنند دليلش هم خيلى روشن هست. البته توى پيشنهادها هم آمده كه در شور دوم طبعا اگر قرار شد در كميسيون بحث مى‏شود من بيشتر وقت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 556
را نمى‏گيرم به اين جهت با كليات اين طرح من موافق هستم. جناب آقاى امينى بفرماييد.
ابراهيم امينى- بسم الله الرحمن الرحيم. من مخالف هستم اما نه مخالف اصل تمركز، بلكه به اين شيو مخصوصى كه ارائه دادند. ما بايد اين جهت را توجه داشته باشيم كه صدا و سيماى ما با صدا و سيماى ساير كشورها يك تفاوت اساسى دارد و آن اين است كه چون نظام ما نظامى اسلامى و مكتبى است و صدا و سيما بهترين چيزى است كه بايد در خدمت حفظ مكتب و جلوگيرى از انحراف باشد و همان‏طورى كه واقع امر هست نه از جنبه‏هاى عبادى، نه از جنبه‏هاى اخلاقى و نه از جنبه‏هاى سياسى جدايى هم نيست يعنى يك واقعيت است، صدا و سيما بايد مروج مكتب و حافظ مكتب باشد كه سياست و همه چيز داخل آن است. با توجه به تحليلى كه جناب آقاى يزدى داشتند كه بايد ماهيت صدا و سيما را بررسى كنيم، ماهيت صدا و سيما عبارت است از دستگاهى كه در خدمت اين نظام قرار مى‏گيرد و نظام چون يك نظامى مكتبى و دينى است بايد در خدمت دين و مروج دين باشد و از طرف ديگر سياست، اجتماع و همه چيز هم كه در داخل آن است با توجه به اين و با توجه به اين كه اين دستگاه را بايد كسى اداره كند و مقامى اداره كند كه كسى از آن سوء استفاده نكند و تعادل را حفظ كند و در خدمت هم اين قوا باشد (قواى ثلاثه باشد) با توجه به اين مطلب من عقيده‏ام اين است كه بايد صدا و سيما مستقيم در اختيار رهبر باشد يعنى مسؤول آن را، مديرش را بايد حكم رهبر، تأييد رهبر تعيين كند براى اين كه اگر اين موضوعى كه دفاع از مكتب و از اسلام باشد و ترويج مكتب اگر مربوط به رهبر نباشد ديگر چه چيزى بالاتر از اين مربوط به رهبر است؟
شما قواى نظامى و فرماندهى كل قوا را در اختيار رهبر قرار مى‏دهيد اما صدا و سيمايى كه مدافع از اسلام است اين را در اختيار ديگرى قرار مى‏دهيد؟ اين به نظر من درست نيست و البته طرز كار چه جورى باشد. خوب آن يك مسأله‏اى است كه در جزئيات بايد مطرح بشود اما واقعيت اين هست كه مقام رهبرى هم مدافع از مكتب است، حافظ مكتب است در داخل كشور، در خارج كشور، مقام رهبرى بهترين مقامى است كه به هيچ طرفى تمايل خاصى پيدا نمى‏كند و حالت اعتدال بين قواى ثلاثه را حفظ مى‏كند. اگر ما در اختيار هر يك از اين قوا قرار بدهيم آن ممكن است كه انحرافى پيدا كند، به نفع خودش كار بكند در صورتى كه رهبر در رأس اين نظام است و او حالت همه را رعايت مى‏كند.
و اما اين طرحى كه آقايان در اينجا فرمودند كه سران سه قوه نصب و عزل مى‏كنند با حكم رئيس جمهور، اين سران سه قوه به اتفاق آراء همان‏طور كه آقايان گفتند خيلى بعيد است كه حاصل بشود بعد سران سه قوه كه نصب و عزل مى‏كنند، حكم رئيس جمهور چيست؟ حكم رئيس جمهور يك چيز تشريفاتى است يا يك امر واقعى است؟ اگر يك امر واقعى است پس همه متمركز در همان جاست يعنى همان جاست كه حكم هست. سران سه قوه خودشان نصب و عزل مى‏كنند يعنى پيشنهاد مى‏كنند و حكم كه صادر شد انجام مى‏گيرد اگر اين‏جور باشد شما اين را در رأس قو مجريه (مخصوصا با اين برنامه‏هاى اخيرمان) برده‏ايد در رئيس جمهور، آن است كه نصب مى‏كند يا عزل مى‏كند در واقع آن وقت با توجه به اين كه زواياى مختلف را بايد ديد، افراد مختلف را بايد ديد، بايد حساب كرد كه ممكن است اگر يك فردى در آيند خيلى دور هم رئيس جمهور بشود و اين سوء استفاده را بكند به نفع يكى از اين چيزها اقلا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 557
به نفع خودش و دستگاه خودش و مخصوصاً با اين موضوعى كه آقايان وحشت داشتند از اين كه اگر تمركز پيدا كند در يك شخص و رئيس جمهور ممكن است ديكتاتورى حاصل بشود. به هر حال يك راه احتياطش اين است كه از دست آن برود حالا اقلش اين است كه بهتر است از دست آن شخص رئيس جمهور برود.
اين راجع به اين قسمت و اما يك مطلبى كه در اينجا هست كه اين خط مشى و حدود وظايف و اختيارات را قانون معين مى‏كند لابد مجلس تعيين مى‏كند. آيا خط مشى نظام جمهورى اسلامى ايران را يعنى يك نظام اسلامى را رهبر بايد تعيين كند (خط مشى كلى را) يا اين كه مجلس؟ ظاهراً يكى از چيزهايى كه از وظايف رهبر است و در اختيار رهبر بايد باشد همين كه خط مشى كلى سياسى اسلامى و اجتماعى را به هر جهت رهبر بايد تعيين كند.
و اما در اين شورايى كه آقايان فرمودند كه يك شوراى هفت نفره، قطع نظر از اين كه موضوع نمايند رهبر اين‏قدر ضعيف شده كه يك نفر شده و بقيه هر كدام دو تا، كه نمى‏دانم حالا داعى چه بوده فقط مسأله اين است كه انتهايى كه ناظر هستند يعنى چه مى‏كنند؟ اين هفت نفر چه مى‏كنند؟ حق نصب و عزل دارند؟ اگر داشته باشند كه اين دخالت در كار آنهاست و يا آن تمركز نمى‏سازد، آيا نظارت مى‏كنند يعنى همين‏طور ناظر محترم هستند و نگاه مى‏كنند كه اينها چه كار مى‏كنند؟ راديو چه كار مى‏كند؟ تلويزيون چه كار مى‏كند؟ برنامه‏هايشان چيست؟ اين ناظر محترم يك تشريفاتى بيشتر نيست و يك چيز واقعى نيست. از اين جهت مفادش را آدم نمى‏فهمد كه چيست؟ يك مطلبى را كه جناب آقاى امامى مخبر محترم كميسيون و بعضى از آقايان ديگر فرمودند در مشكل اين‏كه اين مسؤوليت بر عهد رهبر باشد فرمودند كه صدا و سيما چون مسائل مختلفى دارد، همه چيز دارد، هم آن مسائل كه اسلامى نيست مسائل ديگر هم هست، اگر رهبر در رأس اين قرار بگيرد مشكل اين است خوب كه از آن قداست رهبر مى‏كاهد، آخر اين يك برنامه‏هاى ديگرى هم دارد و از اين جهت صلاح نيست كه در اختيار رهبر باشد من عرضم اين است كه آقايان اين مطلب را پذيرفته‏اند كه اين نظام، نظام اسلامى است يا هنوز نپذيرفته‏اند و باورشان نيامده كه حتماً باورتان آمده اين نظام، نظام اسلامى است! اگر اين نظام اسلامى است خوب مگر اين صدا و سيما را نبايد در اختيار گرفت و درستش كرد؟ اين كه حالا يك كسى يك حرفى مى‏زند طورى نيست به رهبر برخوردى ندارد. اولا شما بدانيد همه اين چيزها را الان نسبت به ما مى‏دهند شما را مسؤول همه چيز مى‏دانند، الان رهبر هم كه در رأس نيست همه را مى‏آورند سر رهبر! ببينيد چرا اين‏جورى شد؟ خوب كارى هم رهبر نمى‏تواند بكند.
حضرت امام با آن قدرت الهى كه دارد نهيبى مى‏زند از او هم مى‏ترسند گاهى هم هست كه يك موعظه‏اى مى‏كند حرفش را مى‏شنوند اما يك رهبر ديگرى اين‏جور نخواهد بود. آن قدرت ندارد همه هم مى‏گويند در رأس اين مخروط رهبر است، ولايت فقيه است همه انتظار از او دارند خودش هم قدرت ندارد. همه مى‏گويند چرا؟ او هم هيچ كارى نمى تواند بكند خوب اين چى شد؟ خوب چرا نرود دست خود آن رهبر و واقعا با يك تشكيلات درست و صحيحى عرض مى‏كنم اين كه مى‏گويم در اختيار رهبر باشد نه اين كه بگويم فقط يك مسؤولى را بگذاريد سركار و ديگر تمام شد. نه با يك تشكيلات صحيح و درستى اگر در اختيار رهبر قرار بگيرد و آن خودش‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 558
يك فردى را براى اين كار ... حالا ممكن است حتى سران سه قوه هم براى اين جهتى كه منظور هست كسى را اختيار بكنند اما حكمش را رهبر صادر مى‏كند، بعد هم نصب و عزل و هم آن هم در اختيار رهبر باشد. مشكلى از اينجا نيست.
و اما اينكه مى‏گويند بايد صدا و سيما در اختيار قواى مختلف داخلى قرار بگيرد تا در خدمت آنها باشد و بتوانند استفاده بكنند خوب اشكالى ندارد، مگر رهبر جداى از اين نظام است؟ در رأس اين نظام است در اختيار او قرار بگيرد يعنى در اختيار هم اين نيروهاى سه‏گانه قرار خواهد گرفت. و السلام عليكم و رحمة الله و بركاته.
نايب رئيس (هاشمى رفسنجانى)- چون حدود ده نفر مخالف اسم نوشته‏اند ابتدا چند نفر از آنها صحبت كنند بعد اگر موافقى داشت او دفاع مى‏كند.
آذرى قمى- نتيجه‏اى كه از زيادى تعداد مخالفين و نبودن موافق مى‏توان گرفت اين است كه اين مصوبه رأى نمى‏آورد.
منشى (يزدى)- ممكن است واقعا مذاكرات مؤثر باشد و اين قضيه را روشن كند. آقاى طاهرى نوبت جناب‏عالى است.
سيد حسن طاهرى خرم آبادى- بسم الله الرحمن الرحيم. عرض كنم كه مخالفت بنده از اين نظر است كه پيشنهادى را كه جناب آقاى امينى هم فرمودند و به نظر مى‏آيد توى كميسيون هم مورد بحث قرار گرفت اين پيشنهاد را من بهتر مى‏پسندم ولى از اين پيشنهاد كه بگذريم به نظر مى‏آيد كه هيچ كدامش يا اكثرش وارد نيست، اما در عين حال من موافق ترتبى هستم يعنى اول به نظر مى‏آيد كه بايد تحت رهبرى باشد ولى اگر از اين صرف‏نظر كرديم اين طرح بهترين طرح است آن وقت حاضرم در موافقت صحبت كنم.
من چند نكته را عرض مى‏كنم يكى مسأله نقش صدا و سيما در فرهنگ يك جامعه و ساختن يك جامعه است كه صدا وسيما مى‏تواند جامعه را به هر سمتى كه مى‏خواهد ببرد و اين مسأله خيلى روشن است و احتياج به دليل و برهان هم ندارد مهم‏ترين عاملى است كه مى‏تواند جامعه را خوب بسازد، خوب تربيت كند، مى‏تواند هم جامعه را خداى نخواسته فاسد كند. اين يك نكته.
نكته دوم اين‏كه از نظر اسلام نظام ما، نظام امت و امامت است يعنى به اعتقاد ما كل نظام و كل جامعه بايد تحت سرپرستى ولى فقيه باشد و يكى از مهم‏ترين شؤون ولايت و سرپرستى مسأله تعليم و تربيت است كه اين شأن انبياء است، البته نه «بما انه نبى و رسول» «بما انه ولى» شأن تربيت را دارد و بايد جامعه را بسازد و جامعه را در آن جهت‏هاى الهى تربيت كند.
البته اينجا ممكن است آقايان يك جوابى بدهند كه ولايت فقيه بر كل جامع ما از مجارى قانونى‏اش اعمال مى‏شود. ولايت فقيه در مسائل قضائى از مجراى قانونى‏اش كه، مثلا نصب كند رئيس قو قضائيه را و بقى مجارى قانونى كه در قانون اساسى تعيين شده و يا با اين اصلاحات بعدى مشخص مى‏شود. اين درست است ولى با توجه به اهميت مسأل تعليم و تربيت و نقشى كه صدا و سيما دارد در اين مسأل صدا و سيما و اين‏طور نباشد كه چون حكم رئيس جمهور را ولى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 559
فقيه تنفيذ مى‏كند و چون نمى‏دانم، اصل اين قانون اساسى و نظام را فرض كنيد رهبر امضاء كرده با اين سريشم‏ها و وسائط ما بياييم مسأله صدا وسيما را با چند واسطه انتصابش بدهيم به رهبر، نه آقايانى كه در مجلس خبرگان حضور داشتند خاطرشان هست علت اين‏كه فرماندهى كل قوا را دادند به ولى فقيه و رهبر (با هم مخالفت‏هايى كه در مجلس و خارج از مجلس مى‏شد) براى اهميت مسأله بود و فكر مى‏كنم مسأل تعليم و تربيت و صدا و سيما اهميتش از مسأل فرماندهى كل قوا كمتر نباشد اگر بيشتر نباشد.
بنابراين ايجاب مى‏كند كه اين تحت اشراف مستقيم رهبر باشد و اساساً بايد تبليغات اسلامى كه جداى از مسائل سياسى نيست چه در داخل و چه در خارج به وسيل مركزى تحت اشراف مستقيم رهبرى باشد.
نكت سومى كه باز جناب آقاى امينى اشاره فرمودند اين است كه صدا و سيما يك مركزى است كه در دست يك جناح و گروه خاصى نبايد قرار بگيرد و آن مقامى كه هميشه مقام جمع الجمعى را دارد و هم نيروها و هم قوا و هم ارگان‏ها و نظام تحت نظر او است، مقام رهبرى است. اگر صدا و سيما تحت نظر مقام رهبرى اداره بشود اين قهراً ديگر اختصاص به يك جناح و دست خاصى پيدا نمى‏كند و خيلى از مشكلاتى كه ممكن است پيش بيايد بر اثر اين‏كه مثلا انتصاب پيدا بكند تحت نفوذ يك گروه خاصى قرار بگيرد اينها خواه نا خواه پيش نمى‏آيد. آن اشكالى كه جناب آقاى امامى فرمودند، جواب اين اشكال را جناب آقاى امينى دادند و من تكرار نمى‏كنم كه اگر صدا و سيما سيئاتى داشته باشد اين سيئات به پاى رهبرى حساب مى‏آيد. اولا ما بايد كارى كنيم كه سيئات نداشته باشد، همين كه مى‏گوييم تحت نظر رهبرى باشد يكى از اسرارش اين است كه حتى‏المقدور جلوى سيئات گرفته بشود. تازه اگر باشد خوب اين مثل جاهاى ديگر و موارد ديگر است و جوابش را ايشان دادند.
بنابراين پيشنهاد من اين است كه (البته در كميسيون هم پيشنهاد دادم، رأى نياورد. حالا اينجا هم مى‏گوييم كه در تاريخ اين مجلس بماند حالا رأى آورد. نياورد، نياورد!) براى اين‏كه صدا و سيما هم تحت اشراف رهبرى باشد و هم اين‏كه سران سه قوه كه معمولا با مسائل سياسى و مسائلى كه مربوط مى‏شود با سياست‏گذارى‏هاى داخلى و خارجى شايد بيشتر مسائل برايشان ملموس است و زودتر به اين مسائل اشراف پيدا مى‏كنند، پيشنهاد بنده اين است كه سران سه قوه يك يا دو نفر يا سه نفر را به رهبر پيشنهاد كنند براى اين‏كه مدير عامل صدا و سيما باشند. (پيشنهاد از طرف سران سه قوه باشد!) رهبر او را نصب كند، عزل و نصب به دست رهبر باشد و همان‏طور كه آقايان مى‏گفتند مدير عاملى كه از طرف رهبر انتخاب شد ديگر حرف هيچ كس را نمى‏خواند، نه حرف رئيس جمهور را مى‏خواند، نه حرف نخست وزير را مى‏خواند، نه حرف مجلس را مى‏خواند و ديگر خودش مستقل است و مى‏گويد كه من از طرف رهبر تعيين شده‏ام و من يكى و تو يكى ...! براى اين‏كه جلوى اين مسأله گرفته بشود و اين مسأله پيش نيايد من پيشنهاد مى‏كنم كه رهبر سران سه قوه را ناظر قرار بدهد. يعنى سران سه قوه از طرف مقام رهبرى بر كار صدا و سيما ناظر باشند. يعنى تمركز مديريت در اينجا كاملا مشخص است يعنى مدير همان مدير عامل است. سران سه قوه جنب نظارت دارند و آنها نظارت را به هر كيفيتى كه خواستند اعمال كنند، اعمال كنند و خط مشى را هم قهراً مقام رهبرى مى‏دهد و سران‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 560
سه قوه هم نظارت مى‏كنند، گزارش آن را هم به مقام رهبرى مى‏دهند. اگر در يك جايى ديدند كه اين مدير عامل تخلف مى‏كند قهراً مقام رهبرى هم او را عزل خواهد كرد والسلام عليكم و رحمة الله و بركاته.
رئيس- سلمكم الله.
منشى (يزدى)- جناب آقاى هاشمى شما مى‏خواهيد در موافقت صحبت بفرماييد؟
هاشمى رفسنجانى- بلى، در موافقت صحبت مى‏كنم. بسم الله الرحمن الرحيم. البته چيزى كه ابتدائاً در ذهن آدم مى‏آيد در كميسيون هم همين‏جورى بود. يعنى اولين نقطه‏اى كه در ذهن همه مى‏آمد كه صدا و سيما عام‏ترين نهاد كشور است و رهبر هم عام‏ترين مقام كشور است. آدم تناسب را زود مى‏فهمد ولى تجربه‏اى كه ما داريم و شرايطى هم كه قابل پيش بينى است ما در مجموع كه بحث كرديم در كميسيون اين نظر رد شد كه حالا من ادله را مى‏گويم البته چون مخالفين چيزهاى ديگرى هم داشتند من نمى‏توانم در صحبتم به آنها برسم و تكيه مى‏كنم كه نوعاً آقايانى كه همه مى‏خواهند در مخالفت صحبت كنند جواب اين حرف‏ها را واقعاً بدهند ببينيم اين مشكل نيست.
اولا در فرمان خود امام بود كه نظارت سه قوه، و ببينيم نظارت اين سه قوه اگر مدير عامل را امام نصب بكنند مقدور است يا نه؟ يك اشكالى كه به ذهن ما رسيد اين بود كه نظارت هميشه از بالا نسبت به پايين است نه از پايين نسبت به بالا. مدير عامل را امام نصب كرده‏اند. سه قوه چگونه نظارت بكنند بر چيزى كه مسؤول اصلى آن امام است، رهبر است؟ اصلا جوابگوى اشكالات صدا وسيما در اين صورت بايد رهبر باشد نه اين كه مدير عامل، البته مدير عامل به عنوان يك مجرى جواب خواهد گفت اگر كسى سؤال كند، ولى آنچه كه ما از واقعيت حدس زديم (تعبيرى كه مسؤولان صدا وسيما مى‏كردند، مى‏گفتند) اين نظارت مى‏شود نظاره، نه نظارت! يعنى همه بايد نگاه بكنيم و چيزى هم نتوانيم بگوييم! اين اشكال واقعا جدى است يعنى شما فكر بكنيد فردا مدير عاملى كه رهبر نصب كرده و در اين رسانه اگر اشكالات اساسى پيش آمد، اشكالاتى كه حتى ممكن است با مصالح هم نخواند، روى افراد، روى جريان‏ها كسى واقعا نمى‏تواند چيزى بگويد. اين را مطمئن باشيد.
تا مدير عامل مورد اعتماد رهبر باشد نه كسى مى‏تواند انتقاد بكند، نه كسى مى‏تواند او را عزل بكند. اگر آنجا راه هم نداد هيچ اتفاقى نمى‏افتد مگر اين‏كه خود رهبر باز بخواهد نظارت بكند و مبناى ما اولا بر اين بود كه رهبر (همين چيزى كه شما هم آورده‏ايد) مى‏تواند يك نفر را به عنوان نماينده آنجا بگذارد، خوب آنجا حضور دارد. رهبر اشراف كلى به همه چيز مى‏تواند داشته باشد، كسى كه مانع او نيست! (اگر منظورتان اشراف است). اگر منظور اين است كه يك نظارت درستى از جاى ديگر بشود من مطمئنم كه اين نظارت اتفاق نخواهد افتاد و يك قدرت بسيار نيرومندى در صدا و سيما به وجود مى‏آيد و اما اين كه چه مقدار هم اين از طريق رهبرى قابل كنترل باشد، آقايان خودشان محاسبه بكنند اگر ما به اين جهت رأى داديم و اينجا گير افتاديم ديگر به اين آسانى نمى‏شود از اين گير درآمد.
مسأل ديگرى كه اينجا هست، حالا شما گفتيد كه همه چيز به پاى رهبر نوشته مى‏شود اين با صدا و سيما فرق دارد. در صدا و سيما دائماً، لحظه به لحظه آنتن باز است و همه چيز دارد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 561
گفته مى‏شود و بنا داريد كه آقايان بيشتر دلشان روى اين مى‏رفت كه بالاخره اين مبلغ و مروج اسلام است و بايد اسلام را تبيين بكند، بلى، اينها هست اما صدا و سيما يكى از وسايل توجيه دائماً بايد با صدا و سيما حل بشود. يك مسأله‏اى، يك مشكلى در كشور به وجود مى‏آيد كه اين مشكل را صدا وسيما بايد زمينه‏سازى بكند، مردم را در جريان امور بگذارد. شما مى‏خواهيد هم اين كارها را به پاى رهبر بنويسيد! اگر مى‏گوييد صدا و سيما تبديل به يك رسان مزاحم دستگاه‏ها بشود، خوب اين را كه كسى نمى‏پذيرد اصلا خيلى زود افراد كنار مى‏روند، اگر بنا باشد رسان رسمى كشور بخواهد دائماً به پاى اينها بپيچد! و اگر بنا است اين رسانه در خدمت امور كشور باشد و آن وقت اينجا بيايد مسائلى را دائماً مطرح بكند، كسى هم نتواند نسبت به او اعتراض بكند، اگر بخواهد توجيه‏گر باشد، رهبر شده توجيه‏گر هم نظام! البته وجود رهبر به هر حال يك نوع مسؤوليت عامى دارد. اين فرق مى‏كند با اين كه مستقيماً دائماً بيايد همه چيز را توجيه بكند. يا اگر مى‏خواهيد اين جورى نباشد، واقعاً شماها به عنوان مسؤولين كشور، به عنوان كسانى كه الان داريد راه ادار كشور را باز مى‏كنيد مى‏خواهيد در راه زندگى مديريت‏ها و كارهاى كشور مزاحم بتراشيد؟ يا به هر حال مى‏خواهيد يك كسى باشد كه ...
تا به حال مكرر براى ما اتفاق افتاده كه مسائل مهم كشور را از طريق صدا و سيما حل كرده‏ايم. يا بايد رهبر را بپذيريد كه در خيلى از مسائل توجيه‏گر باشد (خواهى نخواهى) و اگر نمى‏پذيريد بايد به عنوان يك مزاحم، شما شايد فكرتان اين باشد كه نه، اين انتقادگر باشد ولى يك رسان رسمى كشور با اين وسعت را نمى‏شود به عنوان يك انتقادگر آن جورى كه مثلا يك روزنام آزاد مستقل مى‏تواند اين كار را بكند ما به خورد مردم بدهيم. بعداً ما دچار اشكال مى‏شويم.
اشكال بعدى اين است كه اگر مدير عامل فقط از طرف رهبرى باشد ارتباطش با مسؤولين كشور بسيار ضعيف خواهد شد و اطلاعات دستگاه اجرائى مدير عامل از مسائل جارى عمومى كشور خيلى نيست، با رهبرى كه آن‏گونه ارتباط نيست كه از طريق او بتواند همه چيز را بفهمد اينجا يك زاويه‏اى قرار مى‏دهند، يك واسطه‏اى قرار مى‏دهند هم مسائل جزئى كشور، مسائل مالى، مسائل مالياتى، مسائل توليد، مسائل توزيع، تمام اينها مسائلى است كه در دستگاه مجريه وجود دارد بايد آن گروهى كه آنجا طراحى مى‏كنند مطلع باشند از سياست‏ها، از نيازها و آن تم تبليغاتى كه بايد انتخاب بكنند اينها از دست خواهد رفت يعنى يك قدرى كلى‏تر و از بالاتر حرف مى‏زنيم.
در جريانات كشور به آن صورتى كه بايد باشد نخواهد بود. بلى در سياست‏هاى كلى شما چون مى‏گوييد مال رهبرى است آن آشنا است اما هم مسائل كه آنها نيست، مسائل زيادى در كشور هست كه اينها بايد برسند. عمدتاً در اين بحث‏هايى كه تا به حال شده روى رهبرى تكيه شده كه به رهبرى بدهيم. البته يك نظر جدى ديگرى هم در جلسه بود كه ما به عنوان وزير در مجلس بياوريم، آن هم اشكال عمد ما اين بود كه اين ديگر فقط در اختيار قو مجريه مى‏شود يعنى يك وزير را ولو اين‏كه مجلسى تصويب مى‏كند ولى از تصويب كه گذشت ديگر فقط قو مجريه است كه حالا وزرائى كه دارند عمل مى‏كنند ديگر اين‏طور نيست كه مجلس‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 562
دائماً هر روز همراه آنها باشد.
يك اشكال ديگرمان هم اين بود كه مدير عامل صدا و سيما اگر بنا باشد به عنوان وزير، نيازمند به رأى نماينده‏ها باشد ممكن است اين عواقب سياسى خوبى نداشته باشد براى اين‏كه اكثريتى را داشته باشد استيضاح نشود و به خاطر اين‏كه مشكلات برايش درست نشود ممكن است مجبور بشود يك نوع آوانس‏هاى تبليغاتى در بعضى جاها بدهد، حداقل به آن جناح اكثريت مجلس و آنجا را ديگر بايد مراعات بكند يعنى اگر اين را مراعات نكند برايش دشوارى پيش مى‏آيد و اين هم با عموميت صدا و سيما نمى‏سازد.
آن اشكالى كه آقايان گفتند مثلا آن اتفاق مشكل است، خوب ديگر اينها چيزهايى است كه مى‏شود بعداً رويش حساب كرد، خوب اگر اتفاق بود يا اكثريت، آن ديگر هر چه رأى آورد در شور دوم قابل عمل است و مى‏توانيم ... يا اين‏كه گفتند حالا اين تمركز مشخص نشده، اشكال قبلى ما كه حالا به اين امر رسيديم يك قدرى هم متكى به نظر خود حضرت امام بود.
چند سال پيش وقتى كه ما در صدا و سيما مشكل پيدا كرديم من خودم رفتم خدمت امام براى راه علاج، ايشان فرمودند نظر من اين است كه سران سه قوه بايد مدير عامل تعيين بكنند. اين نظرى بود كه آن موقع ... البته حالا من نمى‏خواهم تمسك بكنم به قول ايشان، ممكن است ايشان به آن نظر نباشند. اما ايشان آن روز به خود من فرمودند من نظرم اين است سران سه قوه، و حتى ايشان مدعى بودند كه از قانون اساسى هم مى‏شود همين را فهميد. يعنى سه قوه را مى‏گفتند بايد نظر بر استقلال باشد، ولى مدير را سران سه قوه تعيين بكنند و سران سه قوه هم ناظر باشند. نظر ايشان اين بود. آن موقع در مجلس شرايطى پيش آمد كه اين نظر در قانون تصويب نشد، ما هم دنبال اين بوديم كه اين نظر امام اجراء بشود آن موقع اجراء نشد.
و اين پيشنهادى هم كه اخيراً آقاى طاهرى فرمودند كه امام سران سه قوه را ناظر تعيين كنند، اين نمى‏سازد كه خود امام از اين طرف بيايند يك كسى را مدير عامل تعيين كنند، بعد سران سه قوه ناظر! خوب ناظر كه براى بازرسى سران سه قوه خودشان به صدا و سيما نمى‏روند اگر بخواهند ناظر باشند بايد به همين شكلى كه ما گفتيم باشند يعنى اين‏كه چند نفر تعيين بشوند از سه قوه گروه نظارت بروند نظارت بكنند. به هر حال به همين مى‏رسيم يعنى چه سران باشند، چه سه قوه باشند نظارت به همين شكل درمى‏آيد.
اين‏كه بعضى از آقايان پيشنهاد مى‏كنند سه قوه تعيين كنند بعد با امام تصويب بكنند، كيفيتش را نگفته‏اند كه چگونه سه قوه تعيين بكنند؟ چطور مى‏شود مجلس (نه رئيس مجلس) و هيأت دولت و دستگاه قضائى (سه قوه) روى يك نفر تفاهم بكنند؟ اين به چه شكلى مى‏شود؟ جز از طريق رؤسايشان مى‏توانند؟ مجلس مى‏تواند يك نفر را رأى بدهد، خيلى خوب. پس بگوييد مثلا قو مجريه پيشنهاد بكند، مجلس رأى بدهد اين مى‏شود مثل وزير، يعنى ديگر اينجا مدير عامل با وزير فرقى ندارد و به همان حالت برمى‏گردد.
آن اشكالى كه آقاى عميد فرمودند كه رئيس مجلس، مجلس نيست، من هم قبول دارم، نيست ولى اگر فرض كرديم چنين حقى به رئيس مجلس ما داديم، وقتى كه مجلس رئيسش را انتخاب مى‏كند مى‏داند كه اين حق هم در آن است. همين‏طور كه الان رئيس مجلس يك حقوقى دارد وقتى كه انتخاب مى‏شود اين هم جزو حقوقش مى‏شود. يعنى رأى دادن به او رأى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 563
به اين حق هم هست (اگر آن‏طور شد). به علاوه رئيس مجلس هميشه نمايند اكثريت مجلس است. بالاخره مجلس بايد به يك اكثريت مطلقى رأى بدهند تا رئيس مجلسى انتخاب بشود و نمى‏شود كه شما بگوييد در گذشته بوده، در آينده نيست. به هر حال ما يك راه حلى بايد انتخاب بكنيم. ما در مجموع بحث‏هاى زيادى در كميسيون كرديم و به اين نتيجه رسيديم كه اين چيزى كه ما انتخاب كرديم، يعنى به اين راهى كه رسيديم مفسد كمترى دارد و آن نگرانى كه آقايان دارند كه سران سه قوه ...
ببينيد سران سه قوه حتماً اينها نمايند كل نظام هستند. قو قضائيه كه هست، قو مجريه هست، قو مقننه هم هست و ديگر باند اينجا معنا ندارد مگر اينكه سه نفرشان از يك باند باشند. اگر فرض كنيم سران سه قوه از يك باند سياسى كشور باشند، مى‏شود كه اين اتفاق بيفتد، اين معنايش اين است كه سه قوه هم همين‏طور است. چون رئيس مجلس به هر حال نمايند همان اكثريت مجلس است. رئيس دولت هم، آنهايى كه با او كار مى‏كنند كسانى هستند كه با او انتخابشان كرده و آورده. قو قضائيه هم كه به اين شكل، ديگر با اين تصويبى كه الان ما كرده‏ايم غير از يك رئيس كسى در آن حضور ندارد. شما با دادن به سه قوه از باند در نمى‏آوريد. البته دادن به رهبرى اين جهت را، اين امتياز را دارد منتها آن اشكالات را هم دارد كه ما با آن اشكالات به اين نتيجه رسيديم. والسلام عليكم.
منشى (يزدى)- جناب آقاى آذرى بفرماييد.
احمد آذرى قمى- بسم الله الرحمن الرحيم. الحمد لله رب العالمين الصلوة على محمد و آله الطاهرين (حضار صلوات فرستادند) امروز فكر مى‏كنم اشكال از خود من باشد كه فرمايشات آقاى هاشمى را دقيقاً نفهميدم چون هميشه بحمد الله از يك قوت بيانى ايشان برخوردار هست كه امروز آن را من در اين دفاع نديدم!
مسأل صدا و سيما مسأله‏اى است خيلى مهم‏تر از اين حرف‏ها كه ما اين را در اختيار سه قوه بگذاريم. واقعاً اگر اينجا براى اين طرح تصويبى بخواهيم اسم بگذاريم طرح رياستى خيلى اسم مناسبى است و در مقابل آن، آقايانى كه پيشنهاد مى‏كنند كه دست رهبر باشد آن را مى‏شود گفت طرح ... درست به عكس مطلبى كه ديروز داشتيم. اين مسأل صدا و سيما و به طور كلى تبليغات، فكر مى‏كنم كه از قواى نظامى واقعاً مهم‏تر باشد و خوب شاهدش هم اين است كه يكى از بروزهاى كودتاها همان تصرف صدا و سيما است كانه هم مبرز براى اين جهت است و هم خودش دخيل است. يعنى ممكن است از اول آن تسلط كامل را پيدا نكرده باشد. ولى وقتى صدا و سيما را تصرف كردند خوب اين ديگر خيلى برايشان هموار كردن راه و تكوين كودتا آسان مى‏شود. بنابراين يك چيزى كه چنين اهميتى را دارد خوب به فرمايش آقاى امينى شما آن چيزى كه واقعاً مادون اين است، (مسأل فرماندهى كل قوا) آن را در اختيار رهبر قرار داده‏ايد، آن را هم در اختيار سه قوه مى‏گذاشتند. اين چه خصوصيتى دارد كه اين را مادون تصور كرديد و در محدود سه قوه قرار داديد؟ و اين مشكلاتى كه در اين طرح هست هر چقدر آدم فكر مى‏كند اين منسجم به نظر آدم نمى‏آيد يعنى صدر و ذيلش منسجم باشد.
آن چيزى كه در وهل اول در ذهن آدم مى‏رود اين است كه رهبر چطور اينجا اين‏قدر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 564
موضعش تضعيف شده، حالا از اين‏كه در حقيقت اختيار را از دست رهبر گرفته‏اند، در نظارت هم يك نفر آمده است. واقعاً وجه اين را درست بيان نكرده‏اند. اگر بنا است كه بدون رهبر، نمايند رهبر باعث تضعيف رهبرى بشود يا توهين به رهبرى باشد، خوب اين را برداريد يا اگر بنا هست اقلا در رديف آنهاى ديگر باشد و اين مسألة اتفاق نظر سه قوه در عزل و نصب اين مگر شوراى‏عالى قضائى پيه‏دان دزديده بود؟ خوب آن هم همان‏جور بود ديگر! گفتند در عزل بايد به اتفاق آراء، در شوراى‏عالى قضائى آنجا مشكل آفرين هست كه يك قاضى را بخواهيد عزل كنيد و نمى‏شود و مثلا مسؤول چه كسى است و از اين حرف‏ها ... حالا چطور شده كه اين‏جا مشكلى ندارد كه ما تازه به جاى اين‏كه مسأله را حل كنيم و مشكل را كم كنيم آمده‏ايم و اين مشكل را اضافه كرده‏ايم!
اتفاق آراء رؤساى سه قوه را و اين‏كه جناب آقاى هاشمى مى‏فرمايند كه وقتى كه رؤساى سه قوه يك نظرى داشته باشند نمايند همان قوايى هستند كه در تحت رياست آنها هستند. خوب اين واقعاً خيلى چيز عجيبى است كه مثلا مجلس هميشه در هم اين جهات، در اشخاصى، شناخت اشخاص هم اينها واقعاً اين‏جور است كه مثلا توافق دارد با رئيس مجلس، خوب رئيس مجلس را براى مديريت مجلس انتخاب كرده. روى اعتماد، اظهار اعتمادى كرده وى را مدير خوبى مى‏داند. ممكن است در خيلى از انتخاب‏ها و در خيلى از قوانين و آرايى كه داده مى‏شود با آن مخالف باشند يا همان قو مجريه هم همين‏جور است يعنى هميشه مثلا وزراء در تصويب‏نامه‏ها با آقاى نخست وزير موافق هستند؟ نمى‏شود كه ما چنين حرفى را در هر سه قوه بزنيم! بنابراين به نظر من اين بسيار خلاف نظر امام است. حالا امام در زمان گذشته فرموده بودند مثل همان راهنمايى كه در مسأله شوراى‏عالى قضائى كردند كه اقلا تقسيم كار بكنيد كه ما بدانيم با چه كسى طرف هستيم، آن يك راه حلى بود با وجود اين قانون اساسى فعلى والا الان كه بنا شده تغيير داده بشود، اصلاح بشود ديگر اين را نمى‏شود اينجا بكشانيم بگوييم كه فعلا نظر ايشان اين است در صورتى كه يك راه حل بهترى باشد.
اين وضع هر روز مشكلاتى ايجاد مى‏كند، بحران ايجاد مى‏كند. خوب اگر هر سه تا توافق در يك فرد داشته باشند يا توافق داشته باشند براى اين‏كه اين فرد به درد نمى‏خورد خوب بسيار است. بعد از اين‏كه يك مدتى كار كرد با مشكلاتى برخورد مى‏كنند كه يك دسته ممكن است نظرشان اين باشد كه اين ديگر نبايد بماند، بعضى ديگر بگويند نه، اين بايد بماند، اين خيلى مهم نيست و مثلا از اين قبيل اشكالات ... بعد آن مسأله نظارت اين تعدادى كه معين شده، اين را من اصلا نمى‏فهمم يعنى چه؟ من اين را باز عرض كردم كه اشكال از خود من است! كه مثلا رهبر اگر بنا بشود يك نفرى را تعيين بكند، بعد مثلا نظارت را خود رهبر بكند. حالا رؤساى سه قوه نه، يك افرادى را كه مثلا وارد به جهات فنى هستند، اسلامى هستند آنها را خود رهبر به عنوان ناظر معين بكند يعنى ما الان در قانون اين‏جور بنويسيم كه براى اين‏كه كار دست يك نفر نباشد و يك نفرى باشد كه نظارت داشته باشد خوب سه نفر را معين مى‏كند. حالا چه بهتر از سه نفر كه مثلا از رؤساى سه قوه به عنوان ناظر كه قدرت هم دارند باشد، اين چه اشكالى مى‏شود به اين‏كه ما مگر مى‏خواهيم منصوب رهبر را چه بكنيم؟ خودمانم مستقلا دربار آن حرفى بزنيم. خوب‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 565
مى‏خواهيم از طرف امام نظارت بكنيم. امام معين مى‏كند، رهبر معين مى‏كند كه ببيند اين كسى را كه من نصب كرده‏ام اين كارش چه جور است و بعد به من گزارش بدهيد كه من او را عزل بكنم و من پيشنهادى كه در اين رابطه دارم عرض كردم كه من، (من حتى به خود امام هم نوشتم) نظرم اين است كه اصلا براى سازمان تبليغات اين از مسأله دولت و از سه قوه همين‏طورى كه قانون اساسى فعلى‏مان هست فراتر از سه قوه است. حالا در قانون اساسى فعلى نه زير ساى سه قوه و ادار سه قوه است. اما بالاتر و بسيار فراتر از آن است. عرض كردم مثل همان مسأل نيروهاى نظامى و اينها است ... اين را هيچ جايى مناسب‏تر از سازمان تبليغاتى كه رئيس آن را خود رهبر معين بكند. رهبر رئيس سازمان تبليغات را تبلغات داخلى، تبليغات خارجى، سياست، رعايت شرايط زمان و مكان و هم اينها را همان‏طور كه امام به جناب آقاى جنتى راجع به تبليغات نوشته بودند خوب اين همان است كه شما مى‏خواهيد كه صدا و سيما انجام بدهد. يعنى بهترين ابزار، محكم‏ترين ابزار اين است، بعد از يك نفر اين انتظارات را داشته باشيد همان‏هايى كه امام در نامه به ايشان مرقوم فرموده بودند. آن وقت اين را بگوييم كه نه صدا و سيما راه خود را گز بكند، آن هم يك راه ديگرى را گز بكند بعد هم هيچ ابزارى در اختيارش نباشد كه اين هدف‏ها و اين وظايف را انجام بدهد. انصافاً به نظر من (اگر جسارت نشود به رأى دهندگان) اين رأى بسيار سخيف و واهى است كه هيچ مناسبتى به آن كميسيونى كه اين محترمين ما آنجا تشريف داشتند نديدم بنابراين من اعتقادم اين است كه ان شاء الله اين رأى را كه رأى بسيار ضعيفى است (كه ان شاء الله رأى نمى‏دهيد) ولى در مخالفت خيلى قوى مخالفت كنيد.
منشى (يزدى)- جناب آقاى جنتى بفرماييد.
جنتى- خود مخالفت كردن براى رأى نياوردن است و چون رأى نمى‏آورد من ديگر صحبت نمى‏كنم.
منشى (يزدى)- به هر حال از آقايان ديگر هم نام نوشته‏اند اگر جناب‏عالى صحبت نمى‏فرماييد نفر بعدى مى‏تواند صحبت كند و يا كفايت مذاكرات بدهيم؟ چون يا بايد صحبت كنيد يا كفايت مذاكرات بدهيم. بعد از جناب آقاى جنتى جناب آقاى بيات، بعد هم جناب آقاى خامنه‏اى هستند و هنوز پنج، شش نفر ديگر هستند.
حاج آقا جنتى! صحبت نمى‏فرماييد؟
احمد جنتى- نه صحبت نمى‏كنم.
منشى- بسيار خوب آقاى بيات شما صحبت مى‏كنيد؟
بيات- بنده مخالفم.
نايب رئيس (هاشمى رفسنجانى)- اگر صحبتى داريد بفرماييد شايد با حرف‏هاى شما ما قانع بشويم.
اسدالله بيات- بسم الله الرحمن الرحيم. من صحبتم نه براى اين است كه مثلا رأى نياورد شايد زمينه طورى است كه سروران رأى ندهند. اما دو سه تا نكته هست كه بايد توجه بشود اگر قانون ادار صدا و سيما را مخصوصاً جناب آقاى هاشمى رياست محترم كميسيون چهارم توضيح مى‏دادند معلوم مى‏شد كه گير قضيه در طول اين هفت، هشت سال در كجا بوده؟ و اين مصوبه آيا هماهنگى با آن قضيه دارد يا نه؟
                        صورت مشروح مذاكرات شوراى بازنگرى قانون اساسى(جلسه‏28-15)، ص: 566
واقع قضيه اين است كه چون خود حاج آقا بيشتر از من در صدا و سيما در شوراى سرپرستى بوده‏اند و خود من هم دو سال بودم، مشكل قضيه از اينجا پيدا شد كه طبق قانون ادار صدا و سيما و اساس‏نام سازمان صدا و سيما وضعيت طورى است كه سه نفر به عنوان نماينداصلى و سه نفر به عنوان نمايند على البدل از طرف قواى سه‏گانه انتخاب مى‏شود و اينها دقيقاً در رابطه با مسائل گوناگونى كه در آنجا مطرح شده است حتى راجع به خط مشى، حدود وظايف و مسائل گوناگونى كه دارد، در بعضى از اين مواقع حالت قانون‏گذارى هم داشتند مدير عامل را انتخاب مى‏كردند، نه تنها مدير عامل را انتخاب مى‏كردند بلكه معاونين چندگانه كه دارد، معاون طرح و برنامه، معاون آموزشى، معاون فنى و دو تا معاون ديگر، پنج تا معاون دارد اينها را همين شوراى سرپرستى تعيين مى‏كرد، تنها اين نبود مديران مراكز را همين شورا انتخاب مى‏كردند، علاوه بر اينها زير نظر شوراى سرپرستى ما هفت تا واحد داشتيم موازى واحدهايى كه زير نظر مديرعامل صدا و سيما بود. نوع تنظيم در آنجا در حقيقت دو نوع مديريت موازى را به وجود آورده بود و عملًا مشكل درست كرده بود و مدت انتخاب مدير عامل هم دو سال بود و نمايندگان هم به طور طبيعى دو سال انتخاب مى‏شدند و مدير عامل وقتى كه نمايندگان اين سه قوه عوض مى‏شدند مدير عامل، معاونين مدير عامل، مديران مراكز همه اينها باز يك چنين حالتى را به وجود مى‏آورد و به طور طبيعى بدترين شيو مديريت اين بود كه در قانون مديريت صدا و سيما و اساس‏نامه سازمان صدا و سيما پيش بينى شده بود. ما فكر مى‏كرديم اگر كميسيون چهارم مى‏آمد اين‏گونه با قضيه برخورد مى‏كرد كه شوراى سرپرستى، مدير عامل را انتخاب بكند به مدت چهار سال و در رابطه با معاونين او، با مديران مراكز هيچ نقشى نداشته باشد، نظارت هم داشته باشد در رابطه با جاى ديگر مديريت متمركز بود و هيچ اشكالى هم ايجاد نمى‏كرد. ابتدا به نظر مى‏آمد اگر كميسيون اين‏گونه حركت مى‏كرد ما كمتر نياز به تغيير داشتيم و اين‏همه مشكلات هم نداشتيم حالا كميسيون دنبال اين نوع راه اصلاح نبود و نرفته، با توجه به مشكلاتى كه حاج آقا هاشمى اشاره فرمودند. اما ايشان فرمودند اگر زير نظر رؤساى سه قوه بشود اطلاعات بيشترى دارد از منابع اوليه اخبار در اثر ارتباطى كه دارد، مطلع مى‏شود و چون هم اخبار و مسائل آن، به آن و لحظه به لحظه روى آنتن خودش را منعكس مى‏كند، من معتقدم هم اينها تقريباً شبيه به مصادره است.
اولًا رؤساى سه قوه فرق مى‏كنند. يك دفعه اين است كه رئيس يكى از قوا جناب آقاى هاشمى باشد ممكن است نه رئيس قو مقننه يك فرد ديگرى باشد، با توجه به اين‏كه شما به عنوان جانشين فرماند كل قوا هستيد و اطلاعاتى در مسائل جنگ داريد و در مسائل جنگ بوده‏ايد، در مسائل سياسى بوده‏ايد، در مسائل ديگر هم، ديگران اين‏قدر اطلاعات نداشته باشند هيچ بعدى هم ندارد، چنين فرضى من منظورم اين است كه خصوصيات افراد در رابطه با اخبار و اطلاعات تأثير دارد، نقش دارد اين يك.
علاوه بر اين اگر رهبرى در جريان قضيه نيست مخصوصاً اين تعبير از شما واقعش اين است كه من مناسب نديدم كه بفرماييد كه اگر بنا داريد كه صدا و سيما مزاحم نظام بشود معناى اين حرف بالتلازم اين است كه يعنى نظام به سمتى دارد مى‏رود كه رهبرى با آن سمت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 567
موافق نيست. پس رهبرى هر روز مى‏آيد نيش مى‏زند، هر روز مى‏آيد تذكر مى‏دهد. دقيقاً ذهن مبارك شما اين نيست! يقيناً مراد شما هم اين نيست، براى اين‏كه روند نظام روندى مقابل روند رهبرى بشود نظام مشروع نيست. نظام، نظام درستى نيست بنده اين را اينجا عرض مى‏كنم در كميسيون رهبرى هم عرض كردم در تنظيم قانون اساسى قبلى رهبرى «كالحجر فى جنب الانسان» ديده شده است. رهبرى امروز حضرت امام با توجه به خصوصيات ايشان كه در متن جامعه هست غير از آن رهبرى است كه در قانون اساسى پيش بينى شده و شاهد قضيه اين است كه ما در هر قانون عادى مى‏آمديم يك نماينده رهبرى پيش بينى بكنيم اين شوراى معظم و محترم نگهبان مى‏آمدند مى‏گفتند آقا خلاف قانون اساسى است حق هم داشتند براى اين‏كه در اصل 110 قانون اساسى حصر بوده و نمى‏شود چنين چيزى را شما در اينجا منظور بكنيد معناى اين حرف اين است كه اساساً در قانون اساسى رهبرى آن‏طورى كه بايد ديده بشود ديده نشده بود بنابراين اعتقاد ما اين است كه رهبرى در بدن نظام است در متن نظام است. اگر او در جريان قضايا نيست كه نمى‏شود اين‏طورى باشد پس هست و بايد دقيقاً سمتى كه نظام دارد او معين بكند و شما بفرماييد كه نه صدا و سيما بيايد توجيه‏گر كار ديگران باشد. يعنى چه توجيه‏گر؟ توجيه دو تا معنا دارد: يك دفعه اين است كه يعنى مردم در جريان نيستند، صدا و سيما بيايد بگويد اينها را ما قبول داريم خوب طبيعى است اين معنا مخالفت ندارد با اين‏كه مسؤولش مرتبط به رهبرى و زير نظر مقام رهبرى باشد اگر نظر اين است كه خداى نكرده در باطن چيزى وجود دارد و صدا و سيما بيايد يك جور ديگرى بگويد، نه نظام اين را اجازه مى‏دهد، نه حضرت‏عالى اجازه مى‏دهيد، نه رهبرى اجازه مى‏دهد. خوب طبيعى است و يقيناً مراد شما اين نيست، بنابراين من معتقدم كه اين اشكالاتى كه حضرت‏عالى فرموديد در كميسيون مطرح بوده، اشكالات جدى و اساسى به نظر من نبود.
علاوه بر هم اينها واقع قضيه اين است كه من قانون اساسى قبلى را در دست مطالعه كرده‏ام دو سه بار، خيلى عبارت قوى‏تر از اين تعبيراتى است كه شما در اينجا به كار برده‏ايد. در مقدم قانون اساسى اگرچه قانون نيست اما عبارت بسيار زيبا، عبارت بسيار جامع دقيقاً اين عبارات تناسب دارد با همان مقام ولايت امر در اصل 175 هم كه اين عبارت آمده شما اين‏جورى تصور فرموديد: در صدا و سيما جمهورى اسلامى ايران آزادى بيان و نشر افكار با رعايت موازين اسلامى و مسائل كشور بايد تأمين گردد. نصب و عزل مدير عامل به اتفاق سران سه قوه و با حكم رئيس جمهور انجام مى‏گيرد.
ببينيد اصلا اين عبارت بالا با اين عبارت پايينى كه دو تا اصل بايد بشود اصلا خيلى تناسب ندارد يعنى انسجام لازم كه جناب آقاى آذرى هم اشاره فرمودند وجود ندارد. بعد هم فرموديد شورايى متشكل از هفت نفر من حدسم اين است كه در ذهن مخصوصاً جناب آقاى هاشمى كه در شورا تشريف داشتند اين بوده كه هر كدام از آن قواى سه‏گانه دو نفر، يكى اصلى، يكى على البدل و با همين ديد هم نماينده رهبرى را يك نفر پيش بينى كردند. من در ذهنم اين است از باب حمل بر صحت اگر چه عبارت اين‏طور نيست اما ظاهراً مراد اينها اين است اگر مراد اين بشود اشكال حاج آقا عميد وارد نيست براى اين‏كه آن نفر، سه نفر على البدل و سه نفر هم عضو اصلى است يقيناً هر كدام از اينها يك قوه دارد، مسأله رهبرى در كنار اين است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 568
اما مسأله نظارت درست نيست يعنى نظارتى كه در اينجا مطرح شده چرا؟ براى اين‏كه عبارتى است كه در كتاب طهارت و اينها فقها دارند. اين شبيه همان ناظر محترم است يعنى از دور فقط، مثلا فرض كنيد كه با دستگاه و وسايل ببيند اين فيلم، اين سريال مثلا بخش شده يا نشده؟ بعد چه كار مى‏تواند بكند؟ اگر وزير مشاور با همان پيشنهاد جناب آقاى توسلى اصلا سازمان بشود و مدير عامل بشود اما رأى اعتماد مجلس را داشته باشد دستگاه قضائى هم همه را مى‏توانند بگيرند حق دارند قانوناً حتى رئيس جمهور را و افراد ديگر را، خوب الحمد لله اصلا خدادادى دستگاه قضائى دستش باز است. شما چه اختيار و بسط عمل و آزاديت مبسوط اليد بودن را به آنها بدهيد يا ندهيد دستگاه قضائى اين بسط يد را دارد.
آذرى قمى- آقاى بيات اين اشكال آقاى عميد را چگونه جواب داديد؟ يعنى مى‏گوييد كه رهبر على البدل نمى‏خواهد؟
اسدالله بيات- نه حاج آقا، منظور من اين است كه ايشان فرمودند يك با شش تناسب ندارد با يك يا دو، من مى‏خواهم بگويم اين اشكال وارد نيست. اشكال از جهت ديگر وارد است و آن عبارت از اين است كه اساساً ما نمايند رهبرى را براى چى بگذاريم؟ من مى‏گويم اين‏كه بيشتر ... البته اين تعبير از من شايد فضولى باشد اين نوع پيش بينى كردن رهبرى را پايين آوردن است. شما مدير عامل را نمايند سران سه قوه اما نماينده رهبر از دور كالناظرالمحترم اين خيلى بد است اما مى‏فرماييد كه اگر نمايند امام در آنجا باشد ممكن است بعضى از حرف‏هاى بد به آنها نسبت داده بشود اولا مگر امروز نسبت نمى‏دهند؟ افرادى «فى قلوبهم مرض» شما چه بخواهيد چه نخواهيد مى‏گويند. اين قرآن مقدس را شما ملاحظه كنيد تعبيراتى دشمنان رسول اكرم راجع به رسول الله گفته كه راجع به هيچ كس نگفته‏اند كلم «ساحر» گفته‏اند، «كاهن» گفته‏اند مگر اينها را نگفته‏اند؟ خوب پس اين تعبيرات را شما مطمئن باشيد افراد مؤمن و مخلص هم مطمئن باشيد امروز اگر به صداوسيما نگاه مى‏كنند و اينها را حلال مى‏دانند با توجه به رهبرى است. اگر تناسب به رهبرى نبود اين صدا و سيما روى پاى خودش قائم نبود و ايستاده نبود. پس اگر ارتباط تنگاتنگ بشود به نظر من از اين بهتر خواهد بود، از اين قوى‏تر خواهد بود، از اين سالم‏تر خواهد بود. بنابراين اين عبارتى كه در اينجا هست انصاف قضيه اين است كه نظر را تأمين نمى‏كند.
آخرين اشكالى هم كه من دارم «آيين‏نامه‏هاى اجرائى به تصويب سران سه قوه مى‏رسد» من يك خواهشى از عزيزان دارم مخصوصاً اين جمله را به سروران شورا مى‏گويم. سران سه قوه يك جايگاه قانونى ندارد، سران يعنى چه؟ قوه سر و غير سر كه ندارد. من مى‏گويم اين عنوان، عنوان قانونى نيست، مع الاسف در طول اين مدت به خاطر مشكلات حضرت امام براى اين‏كه ولى نظام است ولى اين انقلاب و هم ما هست «روحى له الفداء» آمدند بعضى از مشاكل را حل بكنند، معضلات را حل بكنند به سران سه قوه احاله فرمودند اين شد يك عنوان حقوقى به نظر من اگر قانون است قانون بايد بيايد به مجلس (نايب رئيس- وقتتان نمام است) اگر آيين‏نامه است اين هم باز نشان مى‏دهد كه آن برنامه‏اى كه در بالا تنظيم كرده‏اند براى نظارت بسيار ضعيف و سست است. بنابراين بنده هم با اين مصوبه مخالفم و معتقدم كه نمايندگى امام اگر چه يكى دو تا ممكن است «ان قلت» داشته باشد و آن اين است كه اگر كسى استناد به مقام رهبرى داشته باشد از
                        صورت مشروح مذاكرات شوراى بازنگرى قانون اساسى(جلسه‏28-15)، ص: 569
يك موضع بالايى برخوردار مى‏شود و طبيعى است كه شايد ديگران نتوانند در رابطه با او مسائلى را مطرح بكنند. اما من معتقدم اگر رهبرى، رهبرى توانمندى بشود خودش طورى با قضايا برخورد مى‏كند كه اين نوع مسائل اساساً پيش نمى‏آيد. ان شاء الله تعالى. والسلام عليكم و رحمة الله و بركاته.
منشى (يزدى)- جناب آقاى خامنه‏اى بفرماييد.
نايب رئيس (سيد على خامنه‏اى)- بسم الله الرحمن الرحيم. بنده با پيشنهاد كميسيون مخالفم به خاطر اين‏كه اين پيشنهاد به هيچ وجه متضمن رفع اشكالى كه تا كنون وجود داشته و تجديد نظر به خاطر آن اشكالات بوده به هيچ وجه اين اشكالات را رفع نمى‏كند. اشكال صدا و سيما در اين بود كه مسؤول مشخصى نبود كه دستگاه حالا دستگاه كه مى‏گوييم يا قو قضائيه يا مجلس يا حتى رهبر بتواند از او مؤاخذه كند به خاطر مسائل صدا و سيما و صدا وسيما دستگاه به اين عظمت، با اين شمول، با اين حساسيت مسؤول نداشت. چون از طرف سه قوه سه نفر معين مى‏شدند.
حالا ترتيب تعيين آن سه نفر هم خودش يك داستانى دارد كه واقعاً مشكلات فراوانى داشت و هيچ نمى‏تواند مسؤوليت را بر گردن افراد سه قوه يا رؤساى سه قوه بگذارد و آنها مى‏رفتند آنجا و هر مشكلى پخش مى‏شد در سطح سه قوه، دستگاه نمى‏توانست از كسى مؤاخذه كند از حضرت امام درخواست شد كه روى اين مسأله تجديد نظر بشود ايشان هم پذيرفتند آن مطلبى هم كه آقاى هاشمى از قول امام نقل كردند بله بنده هم همان وقت با حضرت امام ملاقات كردم در همان سالى كه ايشان مى‏گويند راجع به مسأل مديريت ايشان كه فرمودند رؤسا امام فرمودند رؤساى سه قوه به نظر من باشد لكن در مقام تفسير آن‏چه كه در قانون اساسى هست مى‏فرمودند نه اين‏كه نظرشان اين باشد كه بايد رؤساى سه قوه باشند كه متأسفانه در مجلس رأى نياورد. آن چيزى كه مشكل را حل مى‏كند به اعتقاد بنده اين است كه ما صدا و سيما را بسپاريم دست رئيس جمهور (رئيس قو مجريه) ديگر هيچ ترديد نيست كه راه علاج اين است و اشكالات فقط به اين ترتيب بر طرف خواهد شد. من حالا بعضى از چيزهايى را كه آقايان فرمودند در مقام اشكال به اين يا بعضى از طرح‏هاى ديگرى را كه ارائه فرمودند من اشكالاتش را عرض مى‏كنم گفته شد كه صدا و سيما يكى از قوا نيست. چرا نيست؟ صدا وسيما جزء قو مجريه است، پس قو مقننه است، پس قو قضائيه است خوب جزء قو مجريه است ديگر. قو مجريه را چه معنا مى‏كنيد؟ قو مجريه مجموع دستگاه‏ها و ارگان‏هايى است كه اداره امور كشور را در دست دارند. (اجرائيات امور كشور در اختيار اينهاست) و ادار امور كشور را مى‏كنند. خوب صدا و سيما هم جزء همان‏هاست. چرا از قو مجريه خارج باشد. گفته شد ممكن است اگر دست يك قوه باشد آن بخواهد از اهداف خصوصى و به نفع اهداف خصوصى خودش از آن استفاده بكند من نمى‏فهمم اهداف خصوصى يك قوه چيست؟ قو مجريه يا قو قصائيه يا قو مقننه هدف خصوصى آن اصلا چيست؟ هدف خصوصى در اينجا معنا ندارد. يك قوه حالا البته من پيشنهادم قو مجريه است اما هر يك از قواى ديگر هم باشد خوب مصالح كشور را رعايت مى‏كند. يك فرد ممكن است منحرف بشود يك قوه كه منحرف نمى‏شود. هدف خصوصى ندارد فرض كنيم كه صدا و سيما در اختيار رئيس قو مجريه است و او به نفع قو مجريه استفاده مى‏كند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 570
خوب اين‏كه جرم نيست اين حسن است. چه اشكال دارد به نفع قو مجريه استفاده كند شما مى‏گوييد كه بايستى مشكلات تبليغاتى قو قضائيه هم در صدا و سيما يا قو مقننه هم مشكلاتش بايد حل بشود. خيلى خوب در قانونى كه در مجلس تصويب خواهد شد وظايف صدا و سيما را بنويسند بگويند بايد در هفته چند ساعت دربار قوه مقننه يا دربار قو قضائيه بحث كنيد اشكالى ندارد. اين ربطى به مديريت ندارد.
عرض كنم كه اشكالاتى كه در مورد اختصاص به يك قوه گفته شد از طرف آقايان غالباً از همين قبيل است كه ممكن است انحراف پيدا كند، ممكن است منافع اختصاصى يك قوه را در نظر بگيرد. خوب شما ملاحظه كنيد قو مجريه مثلا (خزان كشور دست قو مجريه است) پول كشور دست قو مجريه است. بودجه در اختيار قو مجريه است، بودجه مگر چيز كمى است. مخيل انسان خطور مى‏كند؟ خوب پول دست يك دستگاهى بايد باشد، مجلس هم معين مى‏كند كه اين پول چقدرش مال كدام وزارت است، چقدرش مال كدام دستگاه است. به هر حال يك مديريت متمركزى لازم دارد، صدا و سيما هم همين جور است. مديريتش بايد دست يك دستگاه باشد. راجع به اين‏كه بايد به رهبر داد، آقايان مطالبى فرمودند من مخالفم با اين قضيه، قضيه هم حقيقتاً حالا مطرح نمى شود اين مدت‏ها پيش هم مطرح شده و بحث شده.
اولا اگر رهبر در رأس بود فرض اين است كه صدا و سيما هيچ‏گونه انحرافى، اشكالى نخواهد داشت يا امكان دارد كه داشته باشد. اگر داشت ما از چه كسى مؤاخذه كنيم؟ دستگاه قضائى كشور يا دستگاه مقننه كه حق نظارت بر هم امور را دارد، بايد سركشى بكند از كى مؤاخذه كنند؟ از رهبر مؤاخذه كنند كه چرا صدا و سيما اشكالاتى دارد؟ اشكالات هم كه مى فرماييد چون اسلامى است بايد برطرف بشود. بله چون اسلامى است بايد اشكالات برطرف بشود. اما بعضى از اشكالات در زمان بلند قابل برطرف شدن است. با خرج زياد و صرف امكانات زياد قابل برطرف شدن است. خوب همين الان ما توى صدا و سيما با مشكل مثلا فيلم براى هنرهاى نمايشى به طور كلى و ارائه فيلم‏هاى خوب به مردم مواجه هستيم. اگر بخواهد كشور انقلابى ما فيلم‏هايى كه يقيناً در ادار فرهنگى كشور لازم است كه فيلم باشد براى سرگرمى مردم و تفنن و تفريح مردم هم اين لازم است. اين جزو لوازم زندگى عام مردم است، اگر بخواهيم در داخل توليد كنيم احتياج به مخارج زيادى دارد حالا اگر دولت نتوانست آنها را تأمين بكند و پولش موجود نبود خوب ما چه كار بكنيم؟ يك مقدار نابسامانى و نارسايى را، البته نه حدى كه به اصول ضربه بخورد، موجب فساد بشود ما مجبوريم قبول بكنيم. خوب اگر چنين چيزهايى به وجود آمد ما از رهبر مؤاخذه كنيم، چنين چيزى ممكن است؟
آذرى قمى- من اخطار آيين‏نامه‏اى دارم. آقاى رئيس جمهور دارند از بحث بيرون مى‏روند.
نايب رئيس (هاشمى رفسنجانى)- چه حرفى است، شما رهبرى را مطرح كرديد حق داشتيد مطرح كنيد؟ شما مطرح كرديد كه بدهيم به رهبرى.
آذرى قمى- فرق دارد من كه دفاع نكردم، من پيشنهاد دادم اما ايشان دارند دفاع مى‏كنند.
نايب رئيس (هاشمى رفسنجانى)- اين چه حرفى است، انصافاً اخطار عوامانه‏اى است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 571
آذرى- آقاى هاشمى ما فقط پيشنهاد كرديم دفاع نكرديم.
نايب رئيس (هاشمى رفسنجانى)- اين چه حرفى است. خوب آدم دفاع مى‏كند.
نايب رئيس (خامنه‏اى)- حالا «بائك تجر وبائى لاتجر» شما آمديد به عنوان مخالف صحبت كرديد دربار طرح خودتان هم مفصلا بحث كرديد حالا يك نفر ديگر هم مخالف دارد صحبت مى‏كند چه اشكالى دارد كه استدلال‏هاى ديگر را هم رد كند فكر نمى‏كنم اين مخالف آيين‏نامه باشد. حالا اگر هست در عين حال رئيس بفرمايند من متوقف مى‏شوم.
رئيس (مشكينى)- نه، آقا بفرماييد.
نايب رئيس (خامنه‏اى)- عرض كنم كه به هر حال اين‏كه سيئات صدا و سيما دامن رهبر را خواهد گرفت، اين را هم چيز كمى نگيريد، به هر حال وجود خواهد داشت يك چيزهايى ما بايستى سيئات واقعى و گناهان را از صدا و سيما تا آنجا كه مى‏توانيم رفع كنيم يك چيزهايى تا يك زمان اجتناب ناپذيراست. به هر حال سوء تفاهم‏هايى در مردم هست يك وقت يك غفلتى پيش مى‏آيد هم مردم را به رهبر بدبين مى‏كند. شما ببينيد گاهى اوقات در بعضى از ليالى و ايام خاص اسلامى مثلا راديو صد در صد منطبق با آن روز يا آن شب برنامه ندارد خوب يك عده‏اى را معترض مى‏كند به ما تلفن مى‏كنند اعتراض مى‏كنند شايد هم آن كسانى كه آنجا هستند جرم يعنى تقصيرى نداشته باشند غفلتى اتفاق افتاده باشد يا برنامه نداشته‏اند نتوانسته‏اند آن برنامه را ارائه بكنند. خوب هم اين چيزها متوجه رهبر خواهد شد كه به نظر مى‏رسد كه اين هيچ مصلحت نيست. من عرض مى‏كنم كه اگر بخواهيم هم تمركز باشد آن‏چنان كه امام فرمودند و اصلا فرمان امام مبنى بر اين است كه بايد تمركز به وجود بيايد و هم بتوان نظارت كرد و مسؤوليت خواست. ما بايد يك نفر را در مجموع سران كشور، حالا اگر آقاى بيات از كلم سران ناراحت نشوند، از رؤساى كشور كه همان عربى سران است عرض كنم كه ما بايد معين كنيم و مسؤول بگذاريم آن هم به نظر مى‏رسد مناسب‏تر از همه رئيس جمهور است يعنى آن رئيس قو مجريه، مجلس خواهد توانست از رئيس جمهور سؤال كند به خاطر اين قضيه، رهبر خواهد توانست سؤال كند اگر اشتباهى، خطايى بود قو قضائيه خواهد توانست از او بپرسد آن دستگاه‏هاى سؤال كنند كشور مى‏توانند يق رئيس جمهور را بگيرند، رئيس قو مجريه را بگيرند و بگويند آقا چرا صدا و سيماى شما اين جورى است؟ آقاى آذرى فرمودند كه اين از نيروهاى مسلح مهم‏تر است، نه به يك معنا مهم‏تر نيست، به يك معنا البته بله، در بلند مدت مهم‏تر است. فرق آن با نيروهاى مسلح كه دست رهبر قرار مى‏گيرد يعنى در دست بالاترين شخصيت موجود در نظام كه رهبر است اين است كه در نيروهاى مسلح اگر قرار باشد نيروهاى مسلح يك حادثه‏اى را ايجاد كنند در كشور، يك‏شبه ايجاد مى‏كنند يعنى قدرت پيشگيرى وجود ندارد لذا آن كسى كه در رأس نيروهاست بايست در رأس كشور باشد از همه جهت و او رهبر است. دست رئيس جمهور هم ما، پيشنهاد نمى‏كنيم باشد. اما اگر صدا و سيما بخواهد با تبليغات، اخلال‏گرى كند و خراب كند در طول يك روز و يك شب و يك ماه نمى‏تواند، در بلند مدت مى‏تواند. خوب اگر رهبر ديد كه رئيس جمهور از طريق صدا و سيما دارد اخلال‏گرى مى‏كند جلو او را خواهد گرفت. دست رهبر كه بسته نيست براى اين كارها، يعنى چيزى نيست كه كسى غافلگير بشود. بنابراين به اعتقاد ما بايد زير نظر رئيس قو مجريه باشد. البته نظارت تام و تمام بگذارند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 572
كما اين‏كه امام در اينجا فرمودند كه سه قوه نظارت داشته باشند. نظارت سه قوه به اين نيست كه در تعيين مدير عامل نقش داشته باشند، چون تعطيل ايجاد خواهد شد. نظارتشان به اين است كه مراقبت كنند رئيس قوه قضائيه، رئيس قوه مقننه يا اصلا كل قو مقننه، رئيس هم نگوييد، نظارت بكنند. توجه بكنند و مرتباً رئيس جمهور را كه مسؤول نهايى هست مورد سؤال يا مورد فشار قرار بدهند. در اين مورد با استناد به اين جمل نظارت به نظر من مى‏شود قانون خيلى خوبى نوشت كه هيچ منافاتى هم با مسؤول نبودن رئيس جمهور نداشته باشد. همين نظارت دو قو ديگر بر مدير، رئيس جمهور را مسؤول قرار مى‏دهد به خصوص نسبت به صدا وسيما در مقابل مجلس و در مقابل قو قضائيه.
منشى (يزدى)- هشت نفر ديگر فقط در مخالفت نام نوشته‏اند. شش نفر صحبت كرده‏اند و نزديك به 55 دقيقه صحبت شده، اگر كه قرار است صحبت بشود بعد نوبت جناب آقاى نجفقلى حبيبى است.
نايب رئيس (هاشمى رفسنجانى)- خيلى خوب، اگر تنفس آقايان مى‏خواهند بدهيم تنفس مى‏دهيم برمى‏گرديم چون حداقل 40 دقيق ديگر مخالفين وقت دارند و كميسيون هم هست‏
نايب رئيس (خامنه‏اى)- البته اگر رأى كفايت مذاكرات هم باشد مقدم است بر ادام صحبت.
رئيس (مشكينى)- ى ك ربع تنفس داده مى‏شود.
 (جلسه ساعت 5/ 18 به عنوان تنفس تعطيل و مجدداً ساعت 40/ 18 به رياست آقاى مشكينى تشكيل شد).
رئيس (مشكينى)- بسم الله الرحمن الرحيم. جلسه رسمى است دستور جلسه را اعلام بفرماييد.
نايب رئيس (خامنه‏اى)- پيشنهاد كفايت مذاكرات شده در مورد پيشنهاد كميسيون چهار. براى كفايت مذاكرات رأى مى‏گيريم. آقايانى كه با كفايت مذاكرات موافق‏اند دستشان را بلند بكنند.
محمد مؤمن- ى ك توضيحى داده بشود.
نايب رئيس (هاشمى رفسنجانى)- صبر كنيد اگر بخواهند يك توضيحى مى‏توانند بدهند.
نايب رئيس (خامنه‏اى)- اجازه بدهيد جناب آقاى مؤمن چون معلوم شد كه اين طرحى كه از طرف كميسيون آمده به جهات مختلف مخالفين زيادى دارد.
محمد مؤمن- اجازه بدهيد جمله‏اى را به عنوان تذكر آيين‏نامه‏اى عرض كنم. ذيل ماده 17 نوشته است «در صورتى كه گزارش كميسيون رد شد گزارش به كميسيون برگشت داده مى‏شود كميسيون موظف است با توجه به مذاكرات جلسه عمومى موضوع را مجدداً بررسى كند» اين جمله اجازه مى‏دهد كه يك مقدار توجه بشود كه آن‏چه را كه نظر آقايان است تأمين بشود. درست است كه اصل اين گزارش رد شده است ولى براى اين‏كه يك سرى ابهاماتى آقايان داشتند توضيح داده بشود.
نايب رئيس (خامنه اى)- خوب، حالا جناب‏عالى آقاى مؤمن مخالف با كفايت مذاكرات هستيد، من كفايت مذاكرات را به رأى مى‏گذارم چون هر كس آمد صحبت كرد تقريبأ مخالف‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 573
صحبت كرد جز يكى، دو نفر موافق نبودند. آقايانى كه با كفايت مذاكرات موافق هستند دستشان را بلند كنند. (اكثرا دست بلند كردند) تصويب شد. خوب حالا اصل پيشنهاد كميسيون را به رأى مى‏گذاريم پيشنهاد كميسيون لازم است خوانده بشود.
حسن حبيبى- بله خوانده بشود بهتر است.
نايب رئيس (خامنه‏اى)- پس بفرماييد بخوانيد.
منشى (حسن حبيبى)- بسم الله الرحمن الرحيم. اصل ... در صدا و سيماى جمهورى اسلامى ايران آزادى بيان و نشر افكار با رعايت موازين اسلامى و مصالح كشور بايد تأمين گردد نصب و عزل مدير عامل به اتفاق سران سه قوه و با حكم رئيس جمهور انجام مى‏گيرد.
خط مشى و حدود وظايف و اختيارات را قانون معين مى‏كند. شورايى متشكل از هفت نفر، نماينده‏اى از طرف رهبرى و دو نماينده از هر قوه بر حسن اجراى وظايف محوله نظارت مى‏نمايند.
آيين‏نامه‏هاى اجرائى به تصويب سران سه قوه مى‏رسد.
نايب رئيس (خامنه‏اى)- حالا كلياتش را رأى مى‏گيريم حضار جلسه 22 نفر، آقايانى كه موافق هستند با اين پيشنهاد دستشان را بلند كنند. (عده كمى دست بلند كردند) تصويب نشد.
خوب حالا ملاحظه كنيد چون بايستى بر اساس صحبت‏هايى كه در جلسه شده، كميسيون چهار مجدداً مسأله را مورد بحث قرار بدهد. به نظر مى‏رسد كه دو نظر در جلسه موجود است ...
نايب رئيس (هاشمى رفسنجانى)- آقايان توجه بفرماييد ما بايد يك راهى از اين جلسه انتخاب كنيم براى كميسيون.
نايب رئيس (خامنه‏اى)- بله، دو نظر ظاهراً طرفدار بيشترى دارد. يك نظر، نظرى است كه جناب آقاى مشكينى فرمودند يك نظر هم، نظرى است كه آقاى موسوى در بيرون جلسه اظهار كردند كه مثل اين‏كه طرفدارانى دارد. بد نيست كه اين دو نظر مقدارى توضيح داده بشود و ببينيم مثلا كدام بيشتر طرفدار دارد، ممكن است رأى گيرى غير ملزمى هم بشود بعد كميسيون بر اساس آن بروند كار كنند. بد نيست كه مثلا جناب آقاى مشكينى اول نظر را بفرمايند بعد هم آقاى مهندس موسوى نظرشان را بگويند.
رئيس (على مشكينى)- من اجمالا راجع به نظريه خودمان توضيح مختصرى عرض مى‏كنم.
اولا راجع به اهميت صدا و سيما، آقايان همه توجه دارند كه خيلى مسأله مهمى است براى اين‏كه اخبار داخلى، خارجى و عرض كنم كه تدريس علوم، فقه، فلسفه، اعتماد مردم در اوقات مختلف راجع به اذان نمازشان عرض كنم كه رؤيت هلالشان وسيل آموزش و پرورش عد زيادى هست و شايد ان شاء الله كه كشور ما ترقى بكند طورى بشود كه به اين وسيله هم كشور دانشگاه بشود و بتوانند بيش از اين استفاده كنند. دخالت كامل اين بنياد، اين مؤسسه در عقائد مردم در اخلاق مردم، در عمل مردم، بيان سياست ذات الابعاد كشور، سياست داخلى، سياست خارجى به اين وسيله براى دنيا، براى داخل، براى خارج پخش مى‏شود. متدينين و غير متدينين ناظرند به صدا و سيما و همه از آن به نحوى استفاده مى‏كنند و اندك خللى در آن مورد اعتراض جامعه واقع مى‏شود، مورد اعتراض متدينين واقع مى‏شود، گاهى مورد اعتراض‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 574
ديگران واقع مى‏شود. عرض كنم كه گاهى وسيل تحريك آنى يك جامعه است. يك وقت‏هايى صلاح شد به اين‏كه مردم همه حركت كنند، كارشان را تعطيل كنند نهضتى كنند، قيامى كنند يا گاهى بر خلاف واقع يك جورى بشود كه مردم بر خلاف حركت كنند، خلاصه ما هر چه از حساسيت اين مؤسسه بگوييم كه گفته‏ايم و آقايان بيش از اين‏كه ما عرض كنيم توجه دارند.
در قانون اساسى هم از اين قوه معلوم مى‏شود كه جزء قواى ثلاثه حساب نشده است براى اين‏كه در آن آخرين اصلى كه در قانون اساسى هست پيداست كه اين، اين‏جورى نوشته كه در رسانه‏هاى گروهى (يعنى راديو و تلويزيون) آزادى انتشارات و تبليغات طبق موازين اسلامى بايد تأمين شود اين رسانه ها زير نظر مشترك قواى سه‏گانه (قضائيه، مقننه و مجريه) اداره خواهد شد. از اين معلوم مى‏شود كه اين خودش يك مؤسسه مستقلى است. پس اگر براى اين يك رئيس هم پيدا بشود قواى ثلاثه پيدا نمى‏كنيم. قواى اربعه پيدا مى‏كنيم. در كلام امام هم باز همين مطلب استفاده مى‏شود كه امام امت «دام ظله» وقتى كه اين جمله را كه اين چهارم را مى‏فرمايند، مى فرمايند تمركز در مديريت صدا و سيما به صورتى كه قواى سه گانه در آن نظارت داشته باشد. معلوم مى‏شود كه اين قوه يك قوه چهارم است و قواى سه‏گانه در آن نظارت پيدا مى‏كند. بنابراين پيشنهاد ما اين بود كه چون اين يك موسسه مستقل است اين را مؤسسه مستقل حساب كنيم و از طرف رهبر يك فرد لايقى چنان‏چه در رأس قو قضائيه قرار مى‏گيرد در رأس قواى ديگر يك فرد لايقى مشروط به اين‏كه فقيه باشد، عاقل باشد، مدير باشد، مدبر باشد همان جورى كه شما در فرد رأس قو قضائيه فرض مى‏كنيد. از طرف رهبر منصوب بشود و چون امام مى‏فرمايد كه از قواى ثلاثه به او نظر داشته باشد. آن ناظريت را هم محفوظ بداريم. يعنى از طرف هر قوه يك نفر در آنجا يا مورد شور قرار بگيرد يا بالاخره مورد نظر قرار بگيرد. آنجا باشد. اين يك مؤسسه مستقلى مى‏شود پس قواى ما قواى چهارگانه مى‏شود و ضمناً چون واسطه مى‏خورد و امام فردى را در رأس قرار داده و در زير نظر او اداره مى‏شود، مثل رئيس قو قضائيه، بنابراين اگر اشكالاتى در خارج متوجه بشود چيزهايى به ذهن مى‏آيد كه بگويند امام در رأس مثلا فلان رسانه گروهى اين جورى و آن جورى و آن طرز خاص قرار گرفته اين ديگر اشكالاتى وارد نمى‏شود. براى اين‏كه اگر از ميان قضات يك كار غير مناسبى انجام داد او به امام نسبت داده نمى‏شود چون واسطه است. امام بلا واسطه نيست، همچنين اگر به صدا و سيما هم يك اشكالاتى وارد بشود، مردم ديگر فوراً نمى‏گويند كه اين مربوط به امام است، رهبر اين كار را كرده، خوب بابا رهبر يك فرد لايقى را نصب كرده، زير نظر او اتفاقاتى مى‏افتد، حوادثى مى‏افتد، اشكالاتى گاهى پيدا مى‏شود. اين مربوط به او هم نمى‏شود. فلذا به نظر مى‏رسد به اين‏كه بهترين وجهى كه ما در اينجا هم نسبت به مردم جواب خوبى بتوانيم بدهيم، هم بيننا و بين ربنا بتوانيم بگوييم كه يك راه صحيحى انتخاب كرديم و در آينده هم اگر ان شاء الله عملى بشود، همه اين كارهايى كه انجام مى‏گيرد ان شاء الله شرعى و مستند به آقايان بشود نظر بنده اين است كه اين طرزى كه عرض كردم عملى بشود. اين بيان مطلب است.
منشى (يزدى)- جناب آقاى خامنه‏اى اجازه مى‏فرماييد.
نايب رئيس (خامنه‏اى)- بفرماييد.
محمد يزدى- اين‏كه آقايان بخواهند در مخالفت و موافقت اين طرح پيشنهادى صحبت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 575
كنند طبيعى است كه خلاف آيين‏نامه است و حتى اين بحث را هم همين مقدار كه الان مطرح مى‏فرمايند قاعدتاً به عنوان يك راه حل مصلحتى و الا ماده مصوب در آيين‏نامه در جايى بوده كه كميسيون هيچ نظرى نداشته باشد و در اينجا كميسيون نظر داشته ولى چون نظرش رد شده، خود به خود يك نظر مصلحتى مى‏دهيد. حالا من منظورم اين است كه قاعدتاً ديگر مخالف و موافق نمى‏توانند صحبت كنند.
نايب رئيس (خامنه‏اى)- خير، نمى‏خواهيم، مخالف و موافق صحبت كند.
ى زدى- بعضى‏ها مرقوم فرموده‏اند كه مى‏خواهند صحبت كنند قاعدتاً نمى‏توانند صحبت كنند.
نايب رئيس (سيد على خامنه‏اى)- ما مى‏خواهيم اين نظراتى كه به نظر رسيد و موافقين قابل توجهى دارد مطرح بشود، براى اين‏كه كميسيون بر اساس اين نظرات بروند بحث كنند. حالا اگر بر همين مبنا بنا است مشى بكنيم آقاى مهندس موسوى هم تشريف بياورند، ايشان هم نظرشان را بگويند. چون آن نظر را هم ما آنجا نظرسنجى كرديم، ديديم موافقين زيادى دارد. يعنى بعد از اين نظر، آن نظر موافق دارد، آقاى مهندس موسوى بفرماييد. البته نظرات ديگرى هم هست، مى‏شود مطرح بشود.
مير حسين موسوى- بسم الله الرحمن الرحيم، من صحبت را از مسأله نظارت شروع مى‏كنم ديگر خوب راجع به طرح قبلى طبيعتاً بحث نيست، رأى گرفته شد و رد شد و يك بخشى از صحبت بنده مربوط به آن بود كه الان بحث نمى‏كنم. در مورد نظارت بايد گفت كه شيوه نظارت فعلى يك شيوه ناقصى است. يعنى برادرانى كه در صدا و سيما هستند مى‏توانند اين شهادت را بدهند و عملًا بهترين راه نظارت شايد اين نباشد كه ما از سوى سه قوه، يك تعداد افرادى را معين بكنيم، بعد اينها بروند در صدا و سيما بنشينند، وارد يك جزئياتى بشوند، كارهايى بشوند، بدون اين‏كه خود سه قوه وقت و فرصت مناست را داشته باشد كه به عملكرد اين چند نفرى كه فرستاده رسيدگى بكند يا گزارش‏هاى آنها را بشنود. تجربه اين هفت، هشت سال به اين ترتيب بوده يعنى برادرانى از مجلس، برادرانى از قوه قضائيه و دولت انتخاب شده‏اند، رفته‏اند آنجا و يك كارهايى كرده‏اند، نظارت‏هايى كرده‏اند و طبيعتاً كارهاى خوبى هم ان شاء الله بوده ولى عملا به آن ترتيب كه نظارت بشود كه فرضاً سياست‏هاى رسمى دولت يا نظام در صدا و سيما پى‏گيرى شده يا نه و نحوه نظارت به هيچ وجه به اين ترتيب نبوده و اتصال قوا با صدا و سيما بسيار ضعيف و ناقص بوده. از يك طرف ديگر يك مسأله‏اى هست كه من فكر مى‏كنم توجه به آن در سرنوشت صدا و سيما بسيار مهم است و ضمن اين‏كه صدا و سيما از نظر بالا بردن فرهنگ اسلامى براى ما اهميت دارد، صدا و سيما ابزار اصلى نظام و دولت براى توسعه است. يعنى شما صدا و سيما را نداشته باشيد از نظر اقتصادى شكست خواهيد خورد از نظر اجتماعى شكست خواهيد خورد و از نظر سياسى. رسانه ها از قبيل صدا وسيما عملا در تحرك يك ملت يا ركود يك ملت در امر حل مسائل و معضلات سياسى و اجتماعى و اقتصادى خودشان مؤثرند. براى همين يادمان نرود كه وقتى مى‏گوييم نظارت سه قوه، اين مسأله از يادمان برود كه در عين حال صدا و سيما در ضمن اين‏كه بايد نظارت بشود كه به خودكامگى كمك نكند، يك حالت طرفدارانه نگيرد نسبت به يك قوه‏اى كه اين قوه يا آن قوه را تضعيف بكند. در عين حال يك ابزار مهمى براى دولت جهت پيشرفت آن سياست‏هايى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 576
است كه جنبه قانونى دارد، يعنى بايد قيد بكنيم. آن سياست‏هايى كه مورد قبول نظام هست. شما صدا و سيما را بگيريد، ركود حاصل خواهد شد براى همين اين هم بايد در نظر گرفته بشود. اصولا هيچ دولتى و هيچ نظامى نمى‏تواند بدون صدا و سيما برنامه‏هاى خودش را در فضاى امروز پيش ببرد. اين يك نكته است.
يك نكته ديگرى كه اهميت دارد توجه بكنيم و در تصميم گيرى ما اثر دارد، آن اين است كه صدا و سيما در سطح جهان بدون اين‏كه ما قدرت تسلط بر آنها داشته باشيم در حال گسترش دامنه نفوذ خودشان هستند. يعنى ما چهار پنج سال ديگر در خانه همين‏طور كه راديوى موج كوتاه را باز مى‏كنيم و فرضاً صداى يك كشور ديگر را مى‏گيريم و خبرهاى آنجا را مى‏گيريم، راديو ضد انقلاب، صداى آمريكا، صداى بى بى سى، صداى تمام كسانى است كه با انقلاب مخالف هستند. تلويزيون‏هايى خواهد بود، خواهند پيچاند و صدها كانال تصاوير موجود در جهان را دريافت خواهند كرد كه چه بسا بخشى از تصاوير متوجه هستى انقلاب ما و هويت اسلامى ما و تمام برنامه‏هاى اقتصادى ما و همه چيز باشد شبيه همان چيزى كه الان راديوها دارند. آن موقع طبيعى است كه مى‏توانيم تصور بكنيم كه وقتى كه تصوير به اين مسأله اضافه مى‏شود، تلويزيون اضافه مى‏شود تا چه اندازه مسأله اهميت پيدا خواهد كرد كه ما يك صدا و سيماى قدرتمند از نظر خلاقيت و برخورد با اين جريانات داشته باشيم. آن راه حلى كه به ذهن بنده مى‏رسد (با تجربه اين هفت، هشت سال) اين است كه اين فردى كه ما آنجا مى‏گذاريم، اولا بايد در ارتباط نزديك با سه قوه باشد. ما بايد شيوه نظارت را عوض بكنيم، فرض بكنيم شما نسبت به صدا و سيما يك نوع قضاوتى در دولت، در مجلس خواهيد يافت. ما بايد شيوه اين قضاوت را قدرت بدهيم، شكل بدهيم و آن را اهميت قائل بشويم در سطح تصميم گيرى در رابطه با صدا و سيما. از طرفى ديگر مسؤول صدا و سيما در ارتباط نزديك با تصميم گيرى‏هايى بايد باشد كه در مجلس مى‏گذرد، در قوه قضائيه مى‏گذرد، در دولت مى‏گذرد وگرنه قدرت برخورد با اين قضايا، با اين پيچيدگى‏هاى جامعه، ما را نخواهد داشت. در عين حال ما مى‏دانيم كه اگر ما يك وزير ساده در دولت داشته باشيم كه بخواهد فرضاً آن نوع سياست‏هايى كه دولت مى‏خواهد اعمال بكند، حتى در چارچوب قانون ممكن است تحت تأثير همان اشرافى كه رئيس دولت دارد و تعصبات مربوط به دولت يا خيلى چيزهاى ديگر، انگيزه‏هاى ديگر كاملا يك طرفه عمل بكند و مشكلاتى را ايجاد بكند و خود اين هم با آن چيزى كه حضرت امام فرمودند مخالفت دارد، نظارت سه قوه بر اين جريان. ما فكر مى‏كرديم كه با توجه به تجربه‏اى كه با وزير دادگسترى داشتيم منتها از نظر نوع انتخاب نه از نظر عملكرد كه ايراد هست، در رابطه با وزير دادگسترى، ما اين را تبديل به يك وزير كنيم. چگونه؟ فرض بكنيم وزيرى كه رئيس قو قضائى است و رئيس جمهور او را با هم تفاهم مى‏كنند و معرفى مى‏كنند به مجلس جهت رأى گيرى. خوب طبيعتاً نظر دو قوه راجع به يك فرد جلب خواهد شد و اين فردى خواهد بود كه در دولت شركت خواهد كرد، رأى از مجلس خواهد گرفت، مجلس از او سؤال خواهد كرد. در كميسيون مربوطه آن كميسيون حق خواهد داشت كه از او دعوت بكند بيايد به سؤالات پاسخ بدهد و حتى در معرض استيضاح قرار خواهد داشت و به اين ترتيب ما نظارت كلى مجلس را روى برنامه‏ها داريم. يك فيلم بدى را نشان داده، يك خبر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 577
بدى را گفته. يك تعصبى را نشان داده، به عنوان يك كانون هشيار در نظام ما نسبت به اين جهت‏گيرى‏ها حساسيت نشان خواهد داد و برخورد خواهد كرد. در رابطه با دولت حضور اين فرد در دولت باعث خواهد شد كه با برنامه‏هاى گوناگون رسمى نظام آشنايى پيدا كند. يقيناً منظور از نظارت سه قوه اين نيست كه سياست‏هاى ورزشى را بيايد قوه قضائيه يا مجلس تعيين بكند. يا فلان چيز خاص مربوط به يك دستگاه خاص كه سياست‏هاى رسمى را اعمال مى‏كند و در جامعه پياده مى‏كند كه مربوط به يك قوه است، قوه ديگر بخواهد در آن زمينه اعمال نظر بكند. ما تصورمان اين است كه يك اشتباهى در رابطه با صدا و سيما صورت گرفته، به يك ترتيب متعادلى بايد آن را حل بكنيم، اين است كه تصورمان اين بوده كه وقتى مى‏گوييم سه قوه در اين مسأله نظارت دارند، در رابطه با سياست خارجى، سياست داخلى، سياست‏هاى اقتصادى، سياست‏هاى ورزشى، سياست‏هاى هنرى، مجموعه نظرات سه قوه بايد آنجا جمع بشود. در صورتى كه هدف اين نيست، راه اعمال سياست‏هاى رسمى در نظام ما روشن است، مجلس به يك چيزى رأى مى‏دهد، يك قانونى را تأكيد مى‏كند، دولت مى‏رود در چارچوب اختياراتش آن را عمل مى‏كند. تا آن موقعى كه در چارچوب قانون دارد دولت يك چيزى را عمل مى‏كند صدا و سيما بايد مدافع آن باشد وگرنه در نظام تناقض پيش مى‏آيد. آن مى‏خواهد گندم را بيشتر بكند، آن فرضاً مى‏پردازد به برنج، آن مى‏خواهد با تركيه رابطه خوب يا بدى پيدا كند. آن مى‏پردازد به يك كشور ديگر و يا بر عكسش عمل مى‏كند. اين را ما بايد توجه بكنيم كه مسؤول صدا و سيما كه ما مى‏گذاريم در حقيقت كسى است كه در ضمن اين‏كه حامى قوه قضائيه هست. حامى مجلس هست، حامى آزادى انديشه هست، درعين حال اين موقعيت را دارد كه از سياست‏هاى رسمى و قانونى و شرعى نظام در صدا و سيما حمايت بكند. خوب چنين فردى در دولت به بخش وسيعى از امور آگاه خواهد شد. شركتش در شوراى عالى قضائى (شوراى قضائى كه نداريم) در تماس با رئيس قوه قضائيه باز هم با مسائل آنجا مى‏تواند آشنا باشد كه من تصورم اين است كه عملا رابطه كمترى در رابطه با رئيس قوه قضائيه خواهد بود. مگر در مواردى كه خلافى اتفاق بيفتد. طرف كج بخواهد برود. يا يك موضع طرفدارانه بخواهد بگيرد، چيزى را از حقوق اساسى در نظام جمهورى اسلامى به خطر بياندازد، آن موقع است كه قوه قضائيه و رئيس قوه قضائيه از قدرت خودش استفاده مى‏كند وزير نسبت به وزراى ديگر امتيازى دارد كه يك كمى خاطر ما را جمع مى‏كند كه اين تبديل به يك ابزار بى‏اراده در دست قوه اجرائى نشود. بنده آن چيزى كه در دولت لمس كرده‏ام اين است كه وقتى كه وزيرى را دو يا سه مرجع تعيين مى‏كنند، او در حقيقت مخصوصاً اگر قيد هم اين شده و وظيفه‏اى را از اين نظر بر دوش يك فرد هم گذاشته شده باشد و قيد هم شده باشد كه او بايد كل مسائل نظام را در نظر بگيرد، اين فرد يك عضو چشم و گوش بسته در رابطه با يك قوه قرار نمى‏گيرد، چرا كه او منتظر اين هست و انتظار مى‏رود كه مجلس از او سؤال بكند، استيضاح بكند، نطق‏هايى عليه او بشود، اگر بخواهد كج برود يا اگر بخواهد بد عمل بكند، ممكن است قوه قضائيه با او برخورد بكند يا اگر كج عمل بكند، رئيسش عمل بكند در عين حال چون به تنهايى رئيس جمهور، حق عزل او را ندارد. از اين نظر هم وزير احساس شخصيت و استقلال نسبى به ساير وزراء مى‏كند و اين براى ما حساس است و حياتى هم هست يعنى كسى كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 578
آنجا مى‏نشيند تا مقدار زيادى نه اين‏كه تا آن حدى كه بيايد كارها را به لنگى بكشاند، مشكلات حياتى در كشور ايجاد بكند. بايد احساس بكند كه مستقل است، آرامش دارد، در آن جايى كه نشسته است، به خاطر گفتن يك حرف حقى، به خاطر يك سياست روشنى مورد تهاجم قرار نمى‏گيرد و صندلى او به اصطلاح سست نيست كه سريع از زير پايش كشيده بشود. در رابطه با آن طرحى كه در ارتباط با مقام رهبرى ما در نظر مى‏گيريم اشكالاتى به نظر ما مى‏آيد. ببينيد ما اگر رئيسى داشته باشيم، مديرى داشته باشيم براى ...
نايب رئيس (خامنه‏اى)- راجع به آن طرح صحبت نكنيد، چون مخالف و موافق كه نيست‏
مير حسين موسوى- عيب ندارد. استدلال‏ها هم همين بود. البته من يك پيشنهادى هم داشتم كه غير از اين پيشنهاد يكى دو جلسه مطرح كردم، مخالفت شده. بنده تصورم اين است. بر اساس يك مقدار چيزهايى كه اخيراً راجع به صدا و سيما و رسانه‏هاى جمعى فكر كرده‏ام ما رسانه‏هاى جمعى را اگر بخواهيم صد در صد با سرمايه‏هاى دولتى گسترش بدهيم حتماً ضربه خواهيم خورد و قدرت هماوردى با ده‏ها و صدها كانال در سطح جهان در رابطه با مسائل فرهنگى و آموزشى نخواهيم داشت. به اعتقاد من ما امكان ايجاد صدا وسيماهايى كه با نظارت سه قوه، با نظارت نظام جمهورى اسلامى، كه دست از پا خطا نكنند و برنامه‏هايشان حالا به تأييد يك مرجعى برسد، بايد داشته باشيم كه صدا و سيما را با سرمايه دولتى هم در كشور گسترش بدهيم. شبيه جرائد، منتها سفت و سخت‏تر و محكم‏تر از نظر چارچوب‏ها اگر در زمينه سياسى هم احساس خطر مى‏شود حداقل در زمينه آموزشى و فرهنگى ما چنين تصميمى را بايد بگيريم وگرنه ما يك صدا و سيما خواهيم داشت حداكثر با دو كانال و مواجه خواهيم بود با ده‏ها كانالى كه ما را محاصره خواهند كرد.
نايب رئيس (سيد على خامنه‏اى)- آن‏كه الان محل بحث نيست. يك پيشنهاد ديگرى هم آقاى نورى داده‏اند كه چون نزديك به پيشنهاد اول هست ممكن است آن هم طرفدارانى داشته باشد من عين عبارت ايشان را مى‏خوانم «مدير عامل صدا و سيما به پيشنهاد رئيس قوه مجريه و با موافقت رهبر به مدت چند سال (حالا چند سال خالى است) منصوب مى‏گردد. مدير عامل تا زمانى كه مورد تأييد رهبرى است در مقام خود باقى مى‏ماند چنان‏چه اعتماد رهبر از وى سلب گرديد، رئيس قو مجريه مكلف است فرد جديدى را براى سمت مدير عامل صدا و سيما به رهبر پيشنهاد نمايد. نمايندگان منتخب سه قوه بر كليه امور صدا و سيما نظارت نموده در صورت مشاهده هر گونه تخلف مورد يا موارد را جهت تصميم گيرى به رهبر گزارش مى‏نمايند. نحوه اعمال نظارت و اعمال تصميمات رهبر را قانون معين مى‏كند».
حسين هاشميان- اينها جزئيات است.
نايب رئيس (خامنه‏اى)- بلى، البته اين چون جمع بين مديريت يعنى انتساب و اتصال به رهبر و انتساب و اتصال به رئيس قوه مجريه است. به هر حال حالا دو نظر وجود دارد من فكر مى‏كنم ديگر بحث روى اين دو نظر لازم نيست انجام بگيرد و موافق و مخالف صحبت كنند. اين را ما به كميسيون چهار مى‏دهيم. اصلا پيشنهاد جناب‏عالى را عيناً به آنها مى‏دهيم.
نايب رئيس (هاشمى رفسنجانى)- آقاى خامنه‏اى اجازه بدهيد يك پيشنهادى هم چهار
                        صورت مشروح مذاكرات شوراى بازنگرى قانون اساسى(جلسه‏28-15)، ص: 579
پنج نفر از آقايان امضاء كرده‏اند، قابل توجه است، بخوانيم، آن هم هست. آقاى خوئينى‏ها، آقاى بيات، آقاى خامنه‏اى، آقاى جنتى، آقاى كروبى امضاء كرده‏اند.
 «عزل و نسب رئيس سازمان صدا و سيما با مقام رهبرى» اين يك.
 «شورايى مركب از نمايندگان رئيس جمهور و رئيس قو قضائيه و مجلس شوراى اسلامى از سوى رهبر بر صدا و سيما و برنامه آن نظارت مى‏كنند. شيوه نظارت را قانون تعيين مى‏كند» اين هم در همان مى‏گنجد. يعنى در آن بحثى كه آقاى مشكينى ... اگر ما رهبرى را پذيرفتيم كه مسؤول باشد آن وقت اين پيشنهادات را جداگانه هر يكى را مطرح مى‏كنيم. حالا پس شما دو پيشنهاد اصولى داريد به ترتيب هر جور مى‏دانيد مطرح كنيد.
نايب رئيس (سيد على خامنه‏اى)- لازم نيست الان رأى بگيريم.
نايب رئيس (هاشمى رفسنجانى)- آخر ما مى‏خواهيم كميسيون بر اساس فكر اكثريت برود، يكى از آنها را تنظيم كنيم.
ما اين رأى برايمان معتبر نيست ولى براى هدايت كميسيون مفيد است.
نايب رئيس (خامنه‏اى)- به عنوان نظرخواهى.
نايب رئيس (هاشمى رفسنجانى)- نه اين اشكالى ندارد. اصلا ما گفتيم كه ما بر اساس مذاكرات مى‏خواهيم ببينيم نظر چيست؟
نايب رئيس (خامنه‏اى)- بحث نشده آخر، رأى گيرى رسمى را بايستى از كميسيون پيشنهاد بكنند، پيشنهاد نشده.
نايب رئيس (هاشمى رفسنجانى)- جناب آقاى خامنه‏اى شما استمزاجى بكنيد، ببينيد اكثريت چه مى‏خواهند؟
نايب رئيس (خامنه‏اى)- نظر اول، نظر مربوط به رهبر است كه آقاى مشكينى فرمودند البته در جزئياتش نظرات گوناگونى هست كه همين نظر چهار، پنج امضائى اخير هم تقريباً همان خواهد شد.
موسوى خوئينى‏ها- اگر قرار باشد كه رأى رسمى گرفته بشود كميسيون به عنوان شور اول همين مطلب را بياورد.
نايب رئيس (هاشمى رفسنجانى)- ما مى‏خواهيم ببينيم اكثريت چه مى‏خواهند اين را مى‏خواهيم ببينيم.
موسوى خوئينى‏ها- خوب آن وقت آقايان پيشنهاد مى‏دهند به عنوان شور دوم بياوريم.
عميد زنجانى- اگر شورا تصويب بكند كه به عنوان مصوبه شور اول قرار بگيرد چه اشكالى دارد؟
نايب رئيس (خامنه‏اى)- ببينيد ما الان اين را تصويب مى‏كنيم. يعنى از جلسه نظرخواهى مى‏كنيم. كميسيون مى‏تواند درظرف همين امروز تا فردا يك جلسه تشكيل بدهد، مجدداً اين را به مجلس ارائه كند، آن‏قدرى وقت نمى‏گيرد.
آقايانى كه با نظر اول «رهبرى» موافق‏اند دستشان را بلند كنند (اكثرا دستشان را بلند كردند) رأى خيلى بالايى دارد.
احمد جنتى- اين را اصلا مصوبه كليات تلقى كنيد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 580
نايب رئيس (خامنه‏اى)- اين خلاف آيين‏نامه است جناب آقاى جنتى. بگذاريد اين را كميسيون بروند تا فردا نظرشان را به جلسه بدهند. فردا بدون اين‏كه بحث كنيم رأى مى‏گيريم.
نايب رئيس (هاشمى رفسنجانى)- شما آن دومى را هم بگيريد، ببينيم آن چقدر رأى مى‏آورد؟
نايب رئيس (خامنه‏اى)- آقايانى كه با نظر دوم، كه آقاى موسوى الان توضيح دادند موافق‏اند دستشان را بلند كنند (ده نفر دست بلند كردند) اين هم ده رأى دارد ولى نظر اول بيشتر رأى دارد. خوب حالا اگر كميسيون تا فردا اين را ان شاء الله ...
نايب رئيس (هاشمى رفسنجانى)- خير، اين الان طبق آيين‏نامه ما شور دوم را بر اساس نظر اكثريت تنظيم مى‏كنيم (چند نفر از اعضاء- به عنوان شور اول) نه شور دوم است. آيين‏نامه را بدهيد بخوانند.
نايب رئيس (خامنه‏اى)- ماده آيين‏نامه تصريح نكرده حالا، الان مى‏شود تصميم گرفت ملاحظه كنيد آيين‏نامه اين جورى است: «در صورتى كه گزارش كميسيون رد شد. گزارش به كميسيون برگشت داده مى‏شود كميسيون موظف است با توجه به مذاكرات جلسه عمومى موضوع را مجدداً بررسى كند و گزارش خود را براى طرح در شورا به هيأت رئيسه تسليم نمايد.» معلوم نيست كه طرح شورا در شورا به عنوان شور اول يا دوم؟
نايب رئيس (هاشمى رفسنجانى)- من اين توضيح را بدهم كه ما چيزى دوباره تصويب كرديم اينجا. يعنى آن آيين‏نامه‏اى كه بعداً اصلاح كرديم و با آن كار كميسيون قوه مجريه را درست كرديم. همان را الان ديگر عمل كنيم. يعنى الان اينجا رأى بدهيد به عنوان شور اول همان كارى كه در قوه مجريه كرديم. چون بحث‏ها روشن است. ديگر بحث نكنيم.
حسين هاشميان- در آنجا كميسيون به نظرى نرسيده بود، اينجا كميسيون رأى داده است‏
نايب رئيس (خامنه‏اى)- ولى رد شده است، خيلى سخت‏گيرى نبايد كرد. يعنى واقعاً آيين‏نامه تطبيق هم مى‏كند با همين كه آقاى هاشمى مى‏گويند.
نايب رئيس (هاشمى رفسنجانى)- ما قطعاً مى‏دانيم دوباره هم كه آورديم همين خواهد شد. ديگر حالا چرا سه شورى كنيم؟ ما قطعاً مى‏دانيم.
همين است. آقايان هم آدم‏هايى نيستند كه بتوانيم در افكارشان نفوذ كنيم.
سيد هادى خامنه‏اى- از جلسه بپرسيد معلوم مى‏شود.
نايب رئيس (خامنه‏اى)- از جلسه مى‏پرسيم. آقايان موافقيد كه ما اين را به عنوان شور اول به رأى بگذاريم؟ آقايانى كه موافق‏اند به عنوان شور اول به رأى گذاشته بشود. دستشان را بلند كنند (اكثرا دستشان را بلند كردند) رأى آورد، كه به عنوان شور اول به رأى گذاشته بشود. حالا آقايانى كه با نظر رهبرى موافق هستند كه به عنوان شور اول رأى گيرى بشود دستشان را بلند كنند. (اكثرا دستشان را بلند كردند) با اكثريت قاطع رأى تصويب شد.
نايب رئيس (هاشمى)- حالا آقايان پيشنهاداتى كه دارند به كميسيون بدهند كه ما دعوتشان كنيم بيايند در كميسيون‏ها آنجا بحث كنند.
نايب رئيس (خامنه‏اى)- آقاى خوئينى‏ها يك مطلبى را مى‏خواستند بگويند بفرماييد توضيح بدهيد. توجه بفرماييد يك نكته آيين‏نامه‏اى، آقاى خوئينى‏ها مى‏فرمايند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 581
موسوى خوئينى‏ها- ى ك مشكل آيين‏نامه‏اى است كه من يك توضيح مختصرى مى‏دهم. به حسب ظاهر، حالا اين‏طور كه برادرانمان در اداره قوانين هم از آيين‏نامه برداشت كرده‏اند اين است كه اگر گزارشى در جلسه علنى به عنوان شور اول تصويب شد، اعضاء شورا بايد ظرف چهل و هشت ساعت پيشنهاداتشان را به كميسيون بدهند. يعنى بعد از تصويب ظرف چهل و هشت ساعت. به نظر ما آمد كه اين اشتباه شده يعنى بايد قاعدتا اين‏طورى باشد كه چهل و هشت ساعت قبل از طرح در كميسيون مطرح شود، و الا ما ديروز اينجا اين مسأله‏اى كه راجع به تمركز در قوه مجريه هست تصويب كرديم. حالا مى‏خواهيم در كميسيون به عنوان شور دوم آن را مطرح كنيم. پس آقايان بايد حتماً ظرف چهل و هشت ساعت پيشنهاداتشان را بدهند. يعنى اگر ظرف چهل و هشت ساعت ندادند، ديگر حق پيشنهاد دادن از اعضاء اين جلسه سلب مى‏شود. در حالى كه من فكر مى‏كنم هيچ كس در آن موقعى كه اين آيين‏نامه تصويب مى‏شده اين را نمى‏خواسته رأى بدهد. تسهيلات براى اعضاء و همچنين كميسيون گفته شده آقايان پيشنهاداتشان را مى‏توانند بدهند اما ديگر چهل و هشت ساعت قبل از طرح در كميسيون، به كميسيون داده شده باشد. بنابراين، اين چهل و هشت ساعتى كه الان در آيين‏نامه هست، اين جلسه و اعضاى جلسه را محدود مى‏كند، به طورى كه از ديروز تا امروز بيست و چهار ساعت گذشت، از حالا هم تا فردا بيست و چهار ساعت، مى‏شود چهل و هشت ساعت. يعنى بعداً آقايان ديگر هيچ كدام حق پيشنهاد دادن به كميسيون دوم در ارتباط با تمركز در قوه مجريه را نداريد. من گمان نمى‏كنم آن موقع هم كه اين آيين‏نامه را تصويب مى‏كرديم، مى‏خواستيم اين‏طور خودمان را محدود بكنيم. تصور مى‏شد فقط يك اشتباهى در تعبير بوده، در نوشتن بوده، به هر حال اگر هم اشتباه بوده، اگر آقايان موافقت بفرمايند اين چهل و هشت ساعت را به اين شكل اصلاح كنيم، كه آقايان پيشنهاداتشان را بعد از شور اول حداكثر تا چهل و هشت ساعت قبل از تشكيل كميسيون به كميسيون ارائه بدهند.
نايب رئيس (خامنه‏اى)- تا قبل از تشكيل كميسيون نه، تا قبل از طرح در شور دوم در جلسه عمومى.
موسوى خوئينى‏ها- خير، چون بالاخره ما بايد اين گزارش را بگيريم كه بعد بتوانيم در كميسيون رويش بحث كنيم.
نايب رئيس (خامنه‏اى)- آخر كميسيون امكان دارد استمرار داشته باشد، كميسيون چند جلسه مطرح مى‏شود. تا چهل و هشت ساعت قبل از طرح در جلسه عمومى.
موسوى خوئينى‏ها- حالا به هر حال اشكال روشن شد.
نايب رئيس (خامنه‏اى)- خوب آخر پيشنهاد را بگوييد كه رأى بگيريم.
نايب رئيس (هاشمى)- اجازه بدهيد من يك توضيحى بدهم ما كه اين را تنظيم كرديم. عينى در موقعش نظر خاصى داشتيم اگر آن نظر الان معتبر نيست، صرف نظر كنيم. ما روى حساب موقت بودن زمان كارمان فكر كرديم كه بى‏نهايت وقت نگذاريم كه مثلا كميسيون كارهايش را تمام كرده پشت سر هم پيشنهاد بيايد، و مجبور بشود بنشيند پيشنهادها را بررسى كند و اين ممكن است ده روز طول بكشد، اگر اين جور بخواهيم عمل كنيم. ما فكر كرديم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 582
كسانى كه مى‏خواهند پيشنهاد بدهند، بدهند. اما كميسيون پيش از آنهايى كه تا چهل و هشت ساعت بعد پيشنهاد مى‏دهند مجبور نباشد، حالا اگر پيشنهاد خوبى رسيد اعضاء كميسيون كه مى‏توانند. خود اعضاء كميسيون هميشه مى‏توانند پيشنهاد بدهند آنجا، ولو ده روز بعدش. بنابراين اگر مردم پيشنهاداتى داشته باشند يا ما پيشنهادهايى داشته باشيم، به اعضاء كميسيون مى‏دهيم، اعضاء كميسيون مى‏آيند آنجا مطرح مى‏كنند. اما پيشنهاد خارج از كميسيون را ما وقتش را چهل و هشت ساعت گذاشتيم، به اين منظور كه وقت كميسيون‏ها محدود است. وقت كل ما محدود است. شما بايد يك سقفى تعيين كنيد. مثلا چهل و هشت ساعت نه، بگويند مثلا هفتاد ساعت، بگوييد صد ساعت، ديگر از آن بيشتر كه نمى‏شود كه سقف را برداريم.
نايب رئيس (خامنه‏اى)- خوب وقت كميسيون‏ها كه محدود است درست، اما مواردى پيش مى‏آيد كه كميسيون مثلا پنج روز ديگر بنا است تشكيل بشود. كما اين‏كه الان در كميسيون قو مجريه چنين چيزى پيش آمده، چون ما عصرها هر روز جلسه داريم. كميسيون تا قبل از شنبه تشكيل نمى‏شود. آن وقت ما بگوييم آقايان تا فردا فقط مى‏توانند پيشنهاد بدهند بعد ديگر حق پيشنهاد دادن‏ندارند. چه لزومى دارد؟ وقت محدود است. اما كميسيون هم براى رسيدگى مجال دارد، در شرايطى همين پيشنهاد آقاى خوئينى‏ها به نظر مى‏رسد پيشنهاد خوبى است. بگوييم تا چهل و هشت ساعت قبل از طرح در جلسه عمومى يا تا قبل از ارائه گزارش كميسيون به جلسه عمومى، اين بهتر است. پيشنهادها قابل ارائه باشد.
محمد مؤمن- خلاف آيين‏نامه است.
نايب رئيس (خامنه‏اى)- مى‏خواهيم آيين‏نامه را درست كنيم، همين اشكال بر آيين‏نامه وارد است.
نايب رئيس (هاشمى)- خيلى خوب، پس پيشنهاد مشخصى بدهيد در جلسه بعد مطرح كنيم. يك پيشنهاد كتبى روشنى بدهيد، يك پيشنهاد حساب شده‏اى تهيه كنيد، بدهيد در جلسه بعد بحث كنيم.
اسدالله بيات- در عبارت ماده 19 هست كه پيشنهادات كتبى مربوطه به هر گزارش ... اين نگرانى كه جناب آقاى خوئينى‏ها دارند مربوط به كل گزارش است نه مربوط به بند بند گزارش، بنابراين الان گزارش كميسيون چهارم، چهار مسأله دارد ...
نايب رئيس (خامنه‏اى)- اين اصلا شور دوم است. آن كل گزارش مربوط به شور اول بود، اصلا اين بحث شور دوم است.
اسدالله بيات- منظورم اين است كه اين در جهت پيشنهادها تأثير دارد. چون اگر همين مصوبه را گزارش تلقى بكنيد اين اشكالات وجود دارد. اما مجموعه گزارش يك كميسيون را يك گزارش تلقى بكنيد الان كل گزارش مصوبه نيست.
نايب رئيس (خامنه‏اى)- چرا ما گزارش را تمام كرديم. ببينيد گزارش شور اول كميسيون دو تمام شده است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 583
نايب رئيس (هاشمى رفسنجانى)- حالا همين حرف شما را ممكن است بگوييم عبارت معنايش اين است.
3- پايان جلسه و تاريخ تشكيل جلسه آينده‏
رئيس- ختم جلسه اعلام مى‏شود. فردا ان شاء الله ساعت چهار آقايان تشريف‏فرما بشوند.
 (جلسه ساعت 15/ 19 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 585
                        جلسه شانزدهم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و هفت دقيقه چهارشنبه دهم خرداد 1368 هجرى شمسى برابر با 25 شوال المكرم 1409 هجرى قمرى به رياست آيت الله على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام الله مجيد
2- بيانات آقاى رئيس به مناسبت سالروز شهادت حضرت امام جعفرصادق عليه السلام‏
3- بحث پيرامون كليات راه بازنگرى به قانون اساسى جمهورى اسلامى ايران‏
4- پايان جلسه و تاريخ تشكيل جلسه آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 586
1- اعلام رسميت جلسه و تلاوت آياتى از كلام الله مجيد
رئيس- بسم الله الرحمن الرحيم. با حضور 18 نفر جلسه رسمى است، لطفاً دستور جلسه را اعلام بفرماييد.
منشى (حسن ابراهيم حبيبى)- بسم الله الرحمن الرحيم. دستور شانزدهمين جلسه عمومى بازنگرى قانون اساسى، بعد از ظهر روز چهارشنبه دهم خردادماه 1368 هجرى شمسى مطابق با بيست و پنجم شوال 1409 هجرى قمرى.
1- گزارش شور اول كميسيون چهارم در خصوص راه بازنگرى قانون اساسى جمهورى اسلامى ايران.
رئيس- قرآن را تلاوت بفرماييد. (قارى آقاى ميرداماد چند آيه از سوره نساء را به شرح زير تلاوت كردند).
 «از آيه 58 تا 59 سوره نساء»
اعوذ بالله من الشيطان الرجيم- بسم الله الرحمن الرحيم‏
إِنَّ اللَّهَ يأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَينَ النَّاسِ أَنْ تَحْكُمُوا بِالْعَدْلِ إِنَّ اللَّهَ نِعِمَّا يعِظُكُمْ بِهِ إِنَّ اللَّهَ كانَ سَمِيعاً بَصِيراً* يا أَيهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِى الْأَمْرِ مِنْكُمْ فَإِنْ تَنازَعْتُمْ فِى شَى‏ءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيوْمِ الْ‏آخِرِ ذلِكَ خَيرٌ وَ أَحْسَنُ تَأْوِيلًا
 (صدق الله العلى العظيم- حضار صلوات فرستادند)
2- بيانات آقاى رئيس به مناسبت سالروز شهادت حضرت امام جعفر صادق عليه السلام‏
رئيس- بسم الله الرحمن الرحيم، الحمد لله و الصلوة و السلام على رسوله و آله و اللعن على اعدائهم اجمعين.
اللهم الهمنا الخير و العمل به و خشيتك بالليل و النهار.
امروز روز شهادت حضرت امام جعفر صادق سلام الله عليه است. اين شهادت عظيم را ابتدائاً به همه عالم اسلام و به حضرت بقية الله الاعظم ارواحنا له الفداء و نايب بر حق او و همه مسلمين و خاصه عالم تشيع تسليت عرض مى‏كنيم. و توهم نشود ما امروز كارمان را تعطيل نكرديم اعوذ بالله يك بى‏اعتنايى راجع به اين موضوع تلقى بشود. نوعاً كسانى كه كارهايشان را تعطيل مى‏كنند، البته على القاعده بايد بروند سراغ يك عبادتى. ما بهتر از اين كارى كه امام امت به ما محول فرموده‏اند الان عبادتى به نظرمان نمى‏رسد. من معتقدم كه والاترين عبادت (اگر ما بتوانيم اخلاص را در اينجا عملى كنيم) همين كارهايى است كه برنامه عملى ميليون‏ها انسان را طبق آنچه كه اسلام دستور داده ما انجام مى‏دهيم. از خداوند مى‏خواهيم كه به ما اخلاص عنايت كند كه روح همه عمل‏ها اخلاص است و در روايتى از حضرت امام حسن مجتبى عليه السلام وارد شده است كه فرمود: «لو جعلت الدنيا كلها لقمة واحدة و القمتها فى فم من يعبدالله مخلصا لرأيت عنى مقصراً فى حقه» همه دنيا را يك لقمه بكنم و در دهان آن كس كه در عملش اخلاص دارد بگذارم معترفم كه حق او را ادا نكرده‏ام.
ما ان‏شاءالله اميدواريم كه مخلص باشيم و با اخلاص انجام بدهيم و اينجا هم كه اجتماع كرده‏ايم به عنوان اين‏كه يك عبادتى را انجام مى‏دهيم، اجتماع كرده‏ايم. از روح بزرگ حضرت امام صادق عليه السلام استمداد مى‏جوييم كه فكر ما را عند الاشكال هدايت بفرمايد، چنان‏چه به ما
                        صورت مشروح مذاكرات شوراى بازنگرى قانون اساسى(جلسه‏28-15)، ص: 587
آموخته‏اند كه وقتى كه در مطالبى قرار بگيريد كه مورد شبهه باشد چنين بگوييد: «اللهم اهدنى اذا اشتكلت على الامور لاهداها و اذا تشابهت الاعمال لازكيها، و اذا تناقضت الملل لارضيها»
ان‏شاءالله خدا هدايت‏مان بفرمايد و ما اين روز را به هم برادران و خواهرانى كه صداى ما را مى‏شنوند تسليت عرض مى‏كنيم. والسلام عليكم و رحمة الله و بركاته.
3- بحث پيرامون كليات راه بازنگرى به قانون اساسى جمهورى اسلامى ايران‏
رئيس- جناب آقاى امامى صحبت بفرماييد.
محمد امامى كاشانى (مخبر كميسيون 4)- سلام عليكم، بسم الله الرحمن الرحيم. بازنگرى به قانون اساسى در قانون اساسى نيامده و در اين مقطع هم كه احساس ضرورت مى‏شد كه به قانون اساسى يك نگرشى بشود و اصلاحيه‏ها و تصميم‏هايى به عمل بيايد، امام دام ظله اين را ارجاع فرمودند به جمعى و شورايى كه براى اين كار تعيين فرمودند.
در قانون اساسى حقش اين است كه اين مطلب مطرح بشود و لذا يكى از مواردى كه در دستورالعمل حضرت امام بود همين شيو بازنگرى به قانون اساسى بود. در كميسيون 4 اين مطلب بررسى شد و محورهايى تصويب شد.
اول اين‏كه چه كسى اين را اعلام كند و چه كسى پيشنهاد كند؟
دوم اين‏كه چه محتوايى قابل تغيير در قانون اساسى نيست؟
سوم اين‏كه چه كسانى اين تغيير را و اين اصلاح را بدهند؟
چهارم اين‏كه پس از اين‏كه آن افراد اين اصلاحيه را به عمل آوردند آيا به تأييد رهبر برسد يا نه؟
پنجم اين‏كه پس از تأييد رهبر آيا رفراندوم و همه‏پرسى بايد بشود يا نه؟ كه در اين پنج محور كميسيون بحث كرده و آن‏چه چكيد بحث‏ها است، عرض مى‏كنم.
مطلب اول، البته هر كسى به نحو طبيعى مى‏تواند پيشنهاد كند. ولى يك مقام رسمى و پيشنهاد رسمى اين متعارف و متداول در اصلاحيه‏هايى كه در قانون اساسى در هر كجاى دنيا به وجود مى‏آيد هست و يك پيشنهاد رسمى وجود دارد. ما سه مركز به نظرمان رسيد ولى نهايتاً مجمع تشخيص مصلحت را ترجيح داديم.
يك مرجع مجلس شوراى اسلامى كه به رهبر پيشنهاد كند و مرجع دوم سران و رؤساى سه قوه پيشنهاد كنند و مرجع سوم مجمع تشخيص مصلحت نظام. و چون اين در رابطه با مصلحت نظام است ما به قوه معروف با تناسب حكم موضوع اين را ترجيح داديم كه رسماً از طرف مجمع تشخيص مصلحت به رهبر پيشنهاد بشود ...
هاشمى رفسنجانى- جناب آقاى امامى! ظاهراً در مصوب كميسيون پيشنهاد مجمع نيست. يعنى رهبر بعد از مشورت با مجمع مى‏تواند مطرح كند، يعنى پيشنهاد بدهد. از هر جا پيشنهاد را رهبر مى‏تواند بگيرد.
محمد امامى كاشانى- اين همين‏طورى كه نوشته شده همين است كه شما مى‏فرماييد ولى آن چيزى كه در كميسيون، ما تصويب كرده‏ايم اين است كه من عرض مى‏كنم.
هاشمى رفسنجانى- از آقايان ديگر هم كه در كميسيون بودند بپرسيد.
امامى كاشانى- حالا من به هر حال يادداشت كرده‏ام. عيب ندارد اين چيزى كه اينجا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 588
هم هست صحبتش را مى‏كنيم وليكن من دفتر يادداشت كميسيون ...
عبدالله نورى- بالاخره مخالف و موافق هم بايد بدانند كه در مورد چه چيزى صحبت مى‏كنند.
امامى كاشانى- ولى روى هم رفته من اين را مطالعه كردم، ولى چون آنچه در ذهنم بود، آن بود لذا آن را مطرح كردم ولى حالا هر دوى اينها قابل مطرح شدن است، حالا يا به صورت مصوب كميسيون يا به صورت پيشنهاد. ولى روى هم رفته اين مسأله هست كه اينها در گزارش جناب‏عالى نوشته‏اند كه «رهبر با مشورت مرجع تشخيص مصلحت»، بالاخره اين مسأله در كميسيون مطرح شد كه يك مقامى پيشنهاد بكند، الان جاى اين پيشنهاد اينجا خالى است ...
نايب رئيس (هاشمى رفسنجانى)- ما گفتيم پيشنهاد را هر كسى مى‏تواند به رهبر بكند، آن حتى به تنهايى خودش هم مى‏تواند به اين فكر برسد.
امامى كاشانى- بلى درست مى‏فرماييد ما اين را در كميسيون صحبت كرديم كه هر كسى و هر جمعى مى‏تواند پيشنهاد بكند ولى يك مركزى پيشنهاد رسمى دارد، يعنى در ذهنم اين است، حالا اگر كه در كميسيون هم ذكر نشده و پخته نشده و تصويب نشده اين ممكن است به صورت يك پيشنهادى حالا آقايان بدهند يا خود بنده اين پيشنهاد را بدهم، ما اصرارى روى اين نداريم، ولى روى هم رفته مطلب را من عرض بكنم كه اين جور است كه حالا به همين صورتى هم كه در گزارش كميسيون آمده «رهبر با مشورت مجمع تشخيص مصلحت». پس بنابراين اعلام از طرف رهبر است، در رابط با مجمع تشخيص مصلحت است. (اين دو مرحله شد) مرحل ديگر اين‏كه چه محتوايى داشته باشد؟ محتواى آنچه كه باز در كميسيون مطرح شد، من خودم حالا يك پيشنهادى هم دارم كه بعد آن را به اين اضافه مى‏كنم، ولى در مورد آن چيزى كه در كميسيون مطرح شد يك پيشنهادى هم دارم كه بعد آن را به اين اضافه مى‏كنم ولى آن چيزى كه در كميسيون مطرح بود من عرض مى‏كنم و آن اين است كه هر چه در قانون اساسى در رابط با محتواى اسلامى بودن قانون اساسى است و حاكميت مقررات اسلام است اين قابل تغيير نباشد. البته اين را فكر كرديم كه مثلًا بگوييم فلان اصل و فلان اصل بعد ديديم كه اين را نمى‏شود گفت؛ اين اصل و اين اصل، چه بسا ممكن است يك اصولى باشد كه در رابط با آن غنى بودن محتواى اسلامى باشد و در اين اصلاحيه نيايد. لذا به نظرمان رسيد كه آن چيزى كه به شوراى محترم بازنگرى ارائه بدهيم اين باشد كه محتواى اسلامى بودن و حاكميت مقررات اسلام، اين براى ما مطرح باشد كه اين قابل تغيير نباشد. البته بنده اضافه مى‏كنم كه آنچه مربوط به استقلال كشور و به آزادى و به اصولى كه مخصوصاً از سال 52 به بعد است، (حالا بعد خودم اين پيشنهاد را خواهم كرد، چون در كميسيون مطرح نشده بوده) اينها هم قابل تغيير نباشد. به هر حال اين هم آن چيزهايى است كه قابل تغيير نيست.
مطلب چهارم اين است كه چه كسانى تصويب كنند؟ اين جمعى را كه مطالعه مى‏فرماييد، اين گروه‏هايى كه از تمام دست‏اندركاران نظام است، از شوراى نگهبان كه اعضاى آن 12 نفر هستند، رؤساى سه قوه، دولت، قو قضائيه، مجلس خبرگان، ائم جمعه، دانشگاه‏ها، اصناف، شوراها ... اينها كه سيزده گروه ما به نظرمان رسيد:
اعضاى شوراى نگهبان، رؤساى سه قوه، مجمع تشخيص مصلحت، خبرگان با انتخاب رهبرى 10 نفركه 10 نفر هم زائد بر اينها و خارج از اينها، رهبر حق داشته باشد كه اضافه بكند،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 589
دولت، قو قضائيه، كه دولت سه نفر، البته به استثناء نخست‏وزير است، چون نخست‏وزير در مجمع تشخيص مصلحت هست. و قو قضائيه سه نفر، كه باز اين سه نفر به استثناء كسانى از اين قوه مثل رئيس قو قضائيه يا دادستان كل، آن كسانى كه تصويب بشود در مجمع تشخيص مصلحت باشند كه فعلًا به همين صورت است، اين تقريباً به استثناء آن باشد. 15 نفر مجلس، ائمه جمعه 5 نفر، شوراها 2 نفر، نيروهاى مسلح 3 نفر به انتخاب فرماند كل قوا، دانشگاه‏ها 3 نفر، اصناف 2 نفر و البته در كميسيون اين مطرح شد كه ما راجع به خانم‏ها هم اسمى بياوريم كه مثلًا چند نفر؟ بعد گفتيم اين لزومى ندارد. براى اين‏كه بالاخره در مجلس هستند، در جاهاى ديگر هستند. در اختيار رهبر كه 10 نفر قرار گرفته مى‏تواند هر كس را هر چه قدر انتخاب بكند و لذا ذكر آن لازم نيست.
به هر حال اين مجمع و اين شورا و اين جمعيت حالا با آن پيشنهاداتى كه بشود كمتر يا بيشتر، اينها بررسى مى‏كنند مواردى را كه قابل پيشنهاد است و اعلام از طرف رهبر شده، براى اين‏كه تصميم‏گيرى و اصلاح بشود. پس از اين‏كه مطلب را تصويب كردند اين تصويب را به رهبر ارائه مى‏دهند. چنان‏چه رهبر تأييد بكند به همه‏پرسى مى‏گذارند، اگر رهبر تأييد نكند اين برمى‏گردد به خود شورا، شورا تجديدنظر مى‏كند. چنان‏چه در تجديدنظر، نظر رهبر را پسنديد و به يك جا مطلب پايان پيدا كرد و هم‏نظر شدند كه خوب همان را تصويب مى‏كنند و بعد به همه‏پرسى گذاشته مى‏شود. ولى اگر اختلاف باقى ماند ما در مذاكره كميسيون‏مان (ولو در گزارش نيامده) ما به اين‏جا رسيديم كه به طور كلى كار متوقف مى‏شود. يعنى به اين صورت كه بگويى رهبر قبول نداشته باشد و مصوبه به رفراندوم گذاشته بشود درست نيست، به اين صورت هم كه مجمعى كه مشخص شده‏اند براى تصويب، اين را قبول نداشته باشند و رهبر قبول داشته باشد به رفراندوم گذاشته بشود، آن هم درست نيست. ما به نظرمان رسيد كه آن مجمع تجديد نظر مى‏كند و چنان‏چه درست بود تصويب مى‏كند و بعد به آراء عمومى گذاشته مى‏شود. آراء عمومى را هم به اين اعتبار فكر كرديم باشد كه چون آن جمعى كه براى نوشتن و تغيير و اصلاح قانون اساسى هستند، اينها جمعى نيستند كه به اين مناسبت، مردم آنها را انتخاب كنند. حالا اگر اعلام بشود يك انتخاباتى بشود و عده‏اى را مردم انتخاب بكنند براى اين‏كه قانون اساسى را تغيير بدهند. خوب شايد ديگر اين به همه‏پرسى نيازى نداشته باشد چون مردم افرادى را انتخاب كرده‏اند آمده‏اند و چيزى را تصويب كرده‏اند. ولى وقتى كه از اول، انتخابات مردم نيست. به نظر رسيد كه قوت قانون اساسى و تغيير قانون اساسى به اين است كه به رفراندوم و به همه‏پرسى گذاشته بشود. اين كل گزارشى است كه در رابط با اين به طور خلاصه من عرض كردم. والسلام عليكم و رحمة الله و بركاته.
منشى (يزدى)- جناب آقاى امينى مخالف هستند، بفرماييد.
ابراهيم امينى- بسم الله الرحمن الرحيم. اگر همين‏جورى كه ظاهر عبارت است كه مقام رهبرى با مشورت به اين كار اقدام بكند در اين كليت، من اشكالى ندارم. اما اگر آن صحبت آقاى امامى باشد كه ظاهرش حجت نيست براى اين‏كه ...
نايب رئيس (هاشمى رفسنجانى)- تحقيقاً همان اولى است.
ابراهيم امينى- اين چيزى را كه امضا كرده‏اند، اين معتبر است. بنابراين در كليت اين من حرفى ندارم، فقط در چند تا از جزئياتش حرف دارم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 590
يكى از كسانى كه اينجا تعيين كرده‏اند «شوراها» است. حالا من نمى‏دانم چه جور مى‏خواهند دو نفر از شوراها انتخاب كنند، با اين‏كه شوراهاى مختلفى در دهات و در شهرستان‏ها و در استان‏ها، شوراهاى كارگرى و شوراهاى كشاورزى و به هر حال شوراهايى كه داشته باشيم، اينها چه جور دو نفر را انتخاب مى‏كنند؟ آقايان ذكر نكرده‏اند و ظاهراً در يك چنين موردى توضيحى داده نشده كه آخر چه كسى اين دو نفر را به عنوان شورا انتخاب بكند؟ و نظير اين اشكال در مورد «اصناف» است. اصناف را دو نفر گفته‏اند، خوب اين دو نفر از اصناف را چه كسى انتخاب بكند، كجايى هست، چه جورى هست، از تهران انتخاب بكنند؟ يك تشكيلاتى نيست كه اين افراد را بتواند معرفى بكند. لابد نظر آقايان اين بوده كه به هر حال همه را دخالت در كار داده باشند. اما به هر حال يك جورى بايد باشد كه يك وضعيت، انتخاب درست قانونى داشته باشد.
و مسأله سوم مسأله «دانشگاه‏ها» است. در دانشگاه‏ها آقايان سه نفر را پشنهاد كرده‏اند در صورتى كه جايش اين بود كه از دانشگاه بيشتر از 3 نفر انتخاب مى‏كردند و مخصوصاً ذكر مى‏كردند كه دانشگاه‏ها تعداد زيادى را مثلًا 5 يا 8 نفر از كارشناسانى كه مربوط به اين فن هستند، حتى ذكر بكنند كسانى كه آشناى با اين فن قانون و قانون‏نويسى و امثال اينها هستند كه يك خلأيى را پر كنند و يك كارى را انجام بدهند و سه نفر هم واقعاً نسبت به دانشگاه‏ها كم است. مثلًا شوراها دو نفر، اصناف دو نفر و دانشگاهى كه اصلًا كارش نسبت به ديگر دانشگاه‏ها كم است. مثلًا شوراها دو نفر، اصناف دو نفر و دانشگاهى كه اصلًا كارش همين است با اين تيپ دانشمندان و اينها، به نظر مى‏آيد كه اين سه نفر خيلى كم است.
و اما در مورد آن چيزهايى كه نبايد تغيير بكند، البته آن چيزى را كه ذكر كرده‏اند صحيح است، ولى خوب است كه مسأله ولايت فقيه هم ذكر بشود، گرچه ممكن است آقايان بگويند كه اين از همان اسلام درمى‏آيد، اما ظاهراً اين جور نيست. ولايت فقيه بايد ذكر بشود و حتماً تصريح بشود براى اين‏كه موضوعى است كه به هر حال مى‏دانيد كه ممكن است دشمنانى و مخالفينى هم از اين جهت پيدا بكند.
مسأل ديگر اين‏كه مجلس شوراى اسلامى را 15 نفر ذكر كرده‏اند. به نظر مى‏آيد كه 15 نفر ضرورت نداشته باشد و اصولًا به نظر من اين جمعيت، زياد هستند. ظاهراً من نمى‏دانم خود آقايان حساب كرده‏اند كه چند نفر مى‏شوند، اما ظاهراً زياد هستند و چندان ضرورتى ندارد كه شصت، هفتاد نفر ... چون خود شوراى مصلحت يك تعداد قابل توجهى فرد (روى حسابى كه ما فكر كرديم) خواهد داشت، نفراتش زياد مى‏شود و ظاهراً ضرورتى نداشته باشد كه نفرات اين‏قدر باشند. ديگر عرضى ندارم والسلام عليكم و رحمة الله.
رئيس- سلمكم الله.
منشى (يزدى)- جناب آقاى عميد، موافق.
عباسعلى عميد زنجانى- بسم الله الرحمن الرحيم. به اعتقاد من اگر نتيج كار شوراى بازنگرى در قانون اساسى چيزى جز اين نباشد كه راه بسيار منطقى و عقلانى براى بازنگرى در قانون اساسى پيش‏بينى بكند براى كار اين شورا با تمام عظمت و مقامش كافى است، مسأله بسيار مهم است. ضرورت تجديدنظر در قانون اساسى جمهورى اسلامى ايران نه تنها از اين نظر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 591
هست كه حضرت امام در مأموريتى كه به عهد شورا گذاشته به آن تصريح فرموده بلكه اگر به شورا هم محول مى‏شد. شورا اين راه را در پيش مى‏گرفت و براى تجديدنظر در قانون اساسى شيو منطقى پيش‏بينى مى‏كرد. بسيارى نظر بر اين دارند كه ذكر شيو تجديدنظر در قانون اساسى ضرورت ندارد. بحثى است در حقوق اساسى، صاحب نظرانى هستند كه با اين مسأله مخالف‏اند از نظر حقوقى و سياسى، مى‏گويند اگر راه تجديدنظر در قانون اساسى در خود قانون اساسى پيش‏بينى مى‏شود. اولًا قانون ناقض خودش مى‏شود و ثانياً ثبات سياسى را در كشور به خطر مى‏اندازد و ثالثاً باعث مى‏شود كه قانون اساسى دستخوش تحولات و تغييرات بى‏جهت قرار بگيرد.
ولى بسيارى برخلاف اين عقيده معتقدند كه نه، چون ضرورت‏هاى اجتماعى تحولاتى را در پى دارد، قانون اساسى بايد با مصالح كلى كشور هماهنگ باشد، بايد راه بازنگرى در قانون اساسى پيش‏بينى بشود. منتها براى اين‏كه اين آفات و اين نارسايى‏ها به وجود نيايد يعنى ثبات كشور به خطر نيفتد و قانون اساسى بى‏جهت دستخوش تغيير و تحول قرار نگيرد، بهتر آن است كه راه بازنگرى توأم با احتياط، توأم با دقت و كمى دشوار و با سخت‏گيرى صورت بگيرد.
اين مقدمه را من از آن جهت عرض كردم، چون به عنوان موافق مى‏خواهم صحبت بكنم در اين مصوب كميسيون 4، تمامى اين جهات به دقت ملحوظ شده. من با اجازه‏تان يك كمى توضيح مى‏دهم كه چگونه احتياط، دقت و سخت‏گيرى توأم با حفظ اين اصل كه با تحولات و تغييرات اصولى و بنيادى جامعه، قانون اساسى قابل تغيير باشد چه جور احتياط و دقت و سخت‏گيرى ملحوظ شده است.
شما ملاحظه بفرماييد در مصوبه‏اى كه در خدمت‏تان هست، مراحل پيشنهاد مرحله‏اى است، (خيلى دقيق و حساب شده!) من به عنوان اين‏كه اين موضوع را بارها دقت كرده‏ام و درباره‏اش چيزى نوشته‏ام و درباره‏اش خودم را صاحب‏نظر مى‏دانم، واقعاً وقتى اين مصوبه را مورد مطالعه قرار دادم ديدم كه تمامى نكات و تمامى جهات ظريف در اين مصوبه به چشم مى‏خورد.
اولًا: پيشنهاد شش مرحله‏اى است. نفس پيشنهاد با دقت و احتياط پيش رفته. در مرحله نخستين رهبر، پيشنهاد مى‏دهد يعنى اولين جرقه، اولين حركت و اولين تشخيص از رهبر آغاز مى‏شود. منتها رهبر پيشنهادش را منتقل مى‏كند به مجمع تشخيص مصلحت به عنوان بازوى مشورتى رهبر.
مرحله دوم: مجمع تشخيص مصلحت، مسأله را مورد بررسى قرار مى‏دهد و نظر مثبت مى‏دهد. وقتى شوراى مصلحت نظر مثبت داد و يا احياناً نظر منفى داد، نظر مثبت يا نظر منفى مجمع تشخيص مصلحت كه به عنوان يك مجمع فكرى و مشورتى مستدل، آراء خودش را ارائه مى‏دهد؛ رهبر پيشنهاد مى‏دهد كه در صورت موافقت به شوراى بازنگرى، تركيب شوراى بازنگرى را بعداً بحث مى‏كنيم. شوراى بازنگرى بعد از تأمل و دقت و گذراندن مسأله از مراحل مختلف وقتى مسأله را تصويب كرد، مصوبه شوراى بازنگرى دو مرتبه به عرض رهبر مى‏رسد. مرحله پنجم تأييد رهبر است. رهبر مصوبه شوراى بازنگرى را مورد تأييد قرار مى‏دهد، مرحله ششم به همه‏پرسى گذارده مى‏شود. ملاحظه مى‏كنيد مرحله پيشنهاد كه يك مرحله جزئى هست به صورت شش‏مرحله‏اى كاملًا دقيق ملحوظ شده است. تركيب شورا به نظر مى‏رسد باز توأم با احتياط، دقت و سخت‏گيرى و كاملًا حساب شده است. همين‏طورى كه مخبر محترم توضيح دادند از گروه‏هاى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 592
مختلف، گروه‏هايى كه جنبه‏هاى دولتى، مردمى و جنبه‏هاى اسلامى، فقاهتى، سياسى، حقوقى همه اينها ملحوظ شده و با يك تركيب بسيار كاملى بازنگرى در قانون اساسى را به عهده مى‏گيرند. البته من اينجا يك نكته‏اى را عرض مى‏كنم كه مربوط به جزئيات است، مربوط به كليات نيستند. اين گروه‏هايى كه تعيين شده تعدادشان هم معين شده، تداخل به چشم مى‏خورد؛ يعنى دو يا سه‏گانه بيشتر از اين اعضاى گروه‏ها متداخل هستند. مثلًا فرض بفرماييد سران سه قوه در مجمع تشخيص مصلحت هم هستند بايد ترتيبى اتخاذ بشود كه در عين تداخل، افراد منتخب از هر گروهى جداى از افراد ديگر باشد. يعنى وقتى از مجمع تشخيص مصلحت، افرادى انتخاب مى‏شوند كه غير از رؤساى سه قوه باشند. كما اين‏كه افرادى كه با انتخاب رهبر انتخاب مى‏شوند. همين‏طور اين ملاحظه خواهد شد. عرض كردم اين مسأله جزئى است. دو سه نكته باز در اينجا قابل تأمل است و من به آن نكات مى‏خواهم توجه داشته باشيم و بتوانيم در موقع تصميم‏گيرى با دقت بيشتر تصميم‏گيرى بشود و نكته اول اين است كه كيفيت شور در شوراى بازنگرى گرچه به صورت آيين‏نامه مربوط به جزئيات مسأله است و محول به خود شورا هست. اما با توجه به اين تشبيهى كه من عرض مى‏كنم در قانون اساسى در عين اين‏كه آيين دادرسى يكى از مسائل فرعى قوه قضائيه است اما به دليل اهميت بعضى از مسائل مربوط به آيين دادرسى در هفت، هشت مورد قانون اساسى به آيين دادرسى پرداخته با وجود اين‏كه قانون عادى مى‏تواند آيين دادرسى را مشخص بكند. مثلًا افراد مى‏توانند وكيل داشته باشند، دادگاه بايد علنى باشد، اينها مربوط به آيين دادرسى است، به خاطر اهميتش قانون اساسى به آن نكات تذكر داده است. به نظر مى‏رسد كه در مورد كيفيت بررسى شورا مى‏شود چارچوب‏هاى كلى را در يكى، دو سه نكته خلاصه آورد در عين اين‏كه كيفيت و تفصيل قضيه به صورت آيين‏نامه به عهده شورا هست، اما اين چارچوب‏هاى كلى در قانون اساسى پيش‏بينى بشود؛ از جمله آنها كه من به نظرم جزئى است ولى قابل ذكر مى‏رسد سقف و ذكر حداكثر اعضاى شورا است. الان من حساب كردم ان شاء الله كه اشتباه نكرده‏ام بدون احتساب مجمع تشخيص مصلحت 65 نفر مى‏شوند. چون اعضاء و تعداد مجمع تشخيص مصلحت مشخص نيست كه كميسيون يك چنين پيشنهادى دارد، بنابراين منهاى مجمع تشخيص مصلحت 65 نفر مى‏شود و اگر تشخيص مصلحت هم فرضاً 15 نفر حساب بشود يا كمتر و يا بيشتر حتى 10 نفر ما حساب بكنيم، مى‏شود 75 نفر، به نظر همان‏طور كه جناب آقاى امينى هم تذكر دادند كمى تند به نظر مى‏رسد و اگر تعداد، سقف مشخصى داشته باشد بهتر است كه حتى از اين تعداد هم كمتر باشد. در مورد دانشگاه‏ها همان‏طورى كه جناب آقاى امينى هم تذكر دادند من معتقدم كه سه نفر كم است، پنج نفر مى‏تواند تعداد خوب و مناسبى باشد. منتها با اين قيد، حضرات توجه دارند كه آن قسمت از رشته‏هاى حقوقى كه به اين مسأله مربوط مى‏شود حقوق عمومى و حقوق اساسى است، هر رشته حقوقى به درد اين كار نمى‏خورد. آنها كه متخصص اين مقوله هستند كسانى هستند كه در رشته حقوق عمومى درس خوانده‏اند. جناب آقاى دكتر حبيبى كه تحصيلات‏شان در حقوق عمومى است تزشان هم در حقوق اساسى است. كسانى كه تخصص در حقوق عمومى و حقوق اساسى دارند آنها حضورشان مى‏تواند مفيد باشد و الا كسانى كه حقوق خصوصى خوانده‏اند يا حقوق كيفرى خوانده‏اند مفيد است وجودشان اما آن‏جور كه بايد و شايد براى اين مسأله نمى‏توانند مفيد باشند. من پيشنهادم اين است كه سه نفر از اين پنج نفر حتماً تخصص در حقوق‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 593
عمومى و حقوق اساسى داشته باشند و به تعيين رؤساى دانشگاه‏ها هم باشد، ولى اين جهت ملحوظ بشود. در اين مصوبه آمده كه «مصوبات شورا پس از تأييد و امضاى رهبر از طريق همه‏پرسى» اين امضاى رهبر با وجود اين‏كه بعد از كلمه تأييد آمده كمى نامفهوم است مگر اين‏كه همان جنبه تشريفاتى قضيه باشد. چون اگر تأييد هست، تأييد به معناى همان امضاء و اقرار و تثبيت است مگر اين‏كه منظور امضاء به مفهوم لغوى و به اين معنا باشد كه اين نمى‏دانم ضرورت دارد يا ندارد؟ جنبه ادارى دارد و آوردنش در قانون اساسى به چه نحو مى‏شود، من از اين نظر، نظر خاصى ندارم ولى براى من كمى ابهام دارد، 15 نماينده‏اى كه مورد ترديد قرار گرفت؛ اگر مقايسه بشود با توجه به اين‏كه حاكميت ملت از طريق قواى سه‏گانه اعمال مى‏شود و ملاحظه يكى از قوا كه قوه مقننه هست و اعمال حاكميت ملى از طريق قوه مقننه، اگر به اين نكته توجه داشته باشيم نه تنها زياد نيست بلكه در مقايسه با ديگر موارد اندك هم هست ولى 15 مى‏تواند عدد خوب و تعداد خوبى باشد براى اين منظور. در مورد قيد ولايت فقيه من همان‏طور كه جناب آقاى امينى گفتند نظرم اين است كه وقتى ما گفتيم كه اسلامى بودن نظام محفوظ باشد و حاكميت مقررات اسلام در عين حال اشاره و تصريح بشود بسيار خوبست؛ ولى اگر اشاره هم نشود، مفهوم خواهد بود. آخرين نكته‏اى كه من مى‏خواهم عرض بكنم اين است كه در مواردى كه استثنا شده؛ يك مورد نمى‏دانم يا احاله شده به خود قانون اساسى يا مورد غفلت قرار گرفته، اصل 12 قانون اساسى است كه خود اصل 12 مى‏گويد اين اصل الى الابد غير قابل تغيير است. بنابراين اى كاش در مصوبه اين اصل دوازدهم هم آورده شده بود. لابد از اين جهت نياورده‏اند كه در قانون اساسى وجود دارد. با عرض معذرت از اين‏كه وقت زيادى گرفتم.
رئيس (مشكينى)- سلمكم الله.
منشى (يزدى)- جناب آقاى خزعلى.
ابوالقاسم خزعلى- بسم الله الرحمن الرحيم، با اين پيشنهاد من موافقم، با متانت تنظيم شده ولى اشاره به بعضى موارد جزئى لازم و ضرورى است. اشاره‏اى اخيراً شد كه به اصل 12 توجه بشود. در اين بندهايى كه در اين پيشنهاد آمده بود به طور كلى گفته بودند مسائل اسلام قابل تغيير نيست و من حتى يك صدم، يك هزارم هم احتمال نمى‏دهم غير از اين در ذهن برادران عزيز باشد ولى چون قانون اساسى است، تصريح لازم دارد. در اصل دوازدهم آمده دين رسمى ايران، اسلام و مذهب جعفرى اثنى‏عشرى است. اما در اينجا آمده مسائل اسلام بايد تغيير نكند. مى‏دانم ذهن آقايان هم به همين بوده قطعاً و اصول كلى را گفته‏اند. نظر به اصل دوازدهم نبوده ولى اطلاق يا عمومش اصل 12 را مى‏گيرد. در اين اصل 12 تقييد شده مذهب اثنى‏عشرى و در اين پيشنهاد نيامده با اين‏كه تكرار مى‏كنم قطعاً ذهن آقايان به همين اصل 12 بوده ولى در قانون ما به ذهن نبايد اكتفا بكنيم. تصريح بايد بيايد، بايد گفته شود مسائل اسلام تغيير نمى‏كند. به خصوص اصل دوازدهم كه تقييد شده است، مذهب جعفرى اثنى‏عشرى همانگونه كه در آنجا آمده قابل تغيير نيست. الى‏الابد چون الان ممكن است بگوييم نه چون آنجا آمده بوده به همان اكتفا شده. بحث اين است كه الان تغيير قانون اساسى است، وقتى تغيير است اين حاكم مى‏شود بر آن، گفته مى‏شود شما گفتيد اسلام قابل تغيير نيست، اگر ما خواستيم فلان مذهب از مذاهب اسلام را رسمى بكنيم با اين چيز كه شما تصويب كرديد منافات ندارد. اسلام قابل‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 594
تغيير نيست، اين هم اسلام است اما اين قيدى كه رويش زحمت كشيده شده براى بار سوم عرض مى‏كنم كه مبادا در بينندگان محترم خداى نكرده وسوسه‏اى ايجاد بشود كه شايد در ذهن يك نفر بوده است. اصلًا، صد در صد قاطعم كه برادران عزيزى كه تنظيم كرده‏اند اين معنا را اصل 12 به طور قطعى در ذهن‏شان بوده و آن را هم ثابت مى‏دانند. اما ما به ذهن آقايان نبايد اكتفا بكنيم بايد به قلم بيايد، بايد به بيان بيايد. مسائل اسلام عوض نشود به خصوص اصل دوازدهمى كه دين رسمى ايران اسلام و مذهب جعفرى اثنى‏عشرى است و اين اصل غير قابل تغيير است. در اينجا هم بايد به اين اشاره شود. مطالب ديگرى هست ولى نوعاً متقن است، من هم تأكيد مى‏كنم ولايت فقيه را تنصيص بكنيد كه انشاءالله مطلب تثبيت شود. والسلام عليكم و رحمة الله.
رئيس (مشكينى)- ايدكم الله، ان شاء الله.
منشى (يزدى)- جناب آقاى طاهرى بفرماييد.
نايب رئيس (خامنه‏اى)- اين آقايانى كه به عنوان مخالف صحبت مى‏كنند، با كليات موافقند، در جزئيات مخالفت دارند كه آنها هم در شور دوم بايد مطرح بشود.
نايب رئيس (هاشمى)- همين طور است ولى خوب بالاخره مخالف مى‏تواند در جزئيات هم باشد به دليل اين‏كه مفيد است يعنى اين بحث‏هايى كه اينجا مى‏شود، ما در مجلس هم وضع‏مان همين طور است آنجا در آيين‏نامه تصريح داريم كه مخالف مى‏تواند به خاطر مخالفت در جزئيات مخالفت كند، اثرش هم اين است كه نماينده‏ها ذهن‏شان آماده مى‏شود، كميسيون اصلاح مى‏كند؛ نتيجه هم گرفته‏ايم از اين كار.
موسوى خويينى‏ها- ى عنى آقايان رأى به كلياتش نمى‏دهند؟
نايب رئيس (هاشمى)- رأى مى‏دهند براى اين‏كه جزئيات در شور دوم اصلاح بشود.
موسوى خويينى‏ها- بايد آن‏قدر اشكال در جزئيات داشته باشند كه مخالفت با كليات باشد و الا اگر با اصلش مخالف نيستند وقت گرفته نشود، بگذاريد برسيم به مطالب ديگر.
نايب رئيس (هاشمى)- عرض مى‏كنم شما كه در مجلس هم تشريف داشتيد مى‏دانيد آنجا ما شيوه‏مان همين بوده، شيوه مفيدى هم هست ما هم صريح گفتيم، آقاى طاهرى بفرماييد.
طاهرى خرم‏آبادى- بسم الله الرحمن الرحيم، كليات اين طرح يكى ضرورت اصل راه بازنگرى در قانون اساسى است كه اين يك مطلبى است كه همه شايد اين مطلب را احساس مى‏كنيم و يكى از نواقص قانون اساسى همين بوده كه هميشه سؤال مى‏شد، آن موقع هم كه قانون اساسى را خبرگان درست مى‏كردند پيشنهاد شد نسبت به اين مسأله و حتى شايد طرح‏هايى هم ارائه شد، اما چون يك عجله‏اى در كار بود و وقت يك مقدارى ضيق بود ديگر نرسيد كه اين موضوع آنجا پيش‏بينى بشود. بنابراين اصل مسأله يك امر روشنى است. البته دغدغه‏اى هست در ذهن‏ها كه گاهى گفته مى‏شود كه اگر راه تغيير قانون اساسى باز باشد هميشه يك افرادى ممكن است پيدا بشوند و پيشنهاد كنند و هر روز قانون اساسى را تغيير بدهند. البته براى رفع اين دغدغه همان طورى كه صحبت شد بايد راه، يك راه محكم باشد و تمام سد ثغور آن مسائلى كه ممكن است پيش‏بينى بشود ولى اصلش را ناگزير هستيم براى اين‏كه در مقام اجرا با يك مشكلاتى، نظام برخورد مى‏كند كه چاره‏اى ندارد، بايد راهى براى حل اين مشكل داشته باشد. اين يك مسأله است كه مربوط به كل اين طرح است. موضوع دوم اين‏كه كار از كجا شروع بشود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 595
و كى و چه كسى اين مسأله را خلاصه كرده و در بازنگرى قانون اساسى اين راه را باز كند؟ كه البته با توجه به اين‏كه قانون اساسى در هر نظامى خط مشى كلى آن نظام را ترسيم مى‏كند اين تناسبش با مقام ولايت فقيه و رهبرى است كه او مسؤول خط مشى كلى نظام و جامعه است كه همان مسأله ولايت و سرپرستى باشد. بنابراين، فكر نمى‏كنم كسى در اين زمينه هم اشكالى داشته باشد كه كار بايد از مقام ولايت فقيه شروع بشود و سوم اين‏كه چه مجمعى تشكيل بشود از طرف مقام ولايت فقيه براى مسأله بازنگرى كه اين تركيبى كه اينجا ملاحظه مى‏فرماييد، البته ممكن است با بعضى از جزئياتش بعضى از دوستان كميسيون از جمله خود بنده هم با بعضى از جزئياتش يا تعداد افراد مثلًا مخالف باشيم. اما آنها جزئى است. اين تركيب معمولًا يك تركيبى است كه اگر ملاحظه بفرماييد امام هم در همين تركيب فعلى عنايت فرموده‏اند. تركيب تشكيل مى‏شود از كسانى كه به يك شكلى با قانون اساسى در ارتباط هستند يا مى‏خواهند قانون اساسى را اجرا بكنند، يا مى‏خواهند قانون اساسى را تفسير بكنند، يا مى‏خواهند قوانين مصوبه مجلس را با قانون اساسى تطبيق بكنند. بالاخره به يك شكلى با قانون اساسى در ارتباط است و مشكلات قانون اساسى در آن مواردى كه بايد تغيير بكند اين مشكلات را لمس كرده است. خوب مسأله مثلًا مجلس است كه مقام قانون‏گذارى است، مسأله، شوراى نگهبان است كه هم مفسر قانون اساسى است و هم تطبيق مى‏دهد مصوبات مجلس را با قانون اساسى، يا خبرگان است كه در مسأله رهبرى در واقع مجرى بعضى از اصول قانون اساسى است و همچنين قوه قضائيه است، قوه مجريه است. اينها همه بالاخره با قانون اساسى سر و كار دارند و از صاحب‏نظران ديگر هم بايد استفاده بشود كه مواردى از قبيل ائمه جمعه و شوراها و نيروهاى مسلح و دانشگاه‏ها، اينها يا صاحب‏نظرانى هستند كه مى‏توانند نظر بدهند و از طرفى مردم هم در اصل مسأله بازنگرى سهم بيشترى داشته باشند، مردمى كه مسؤوليت رسمى در نظام ندارند. البته با قطع‏نظر از مسأله جزئيات.
خوب مطلب ديگرش هم كه مسأله تأييد و تصويب مقام رهبرى است كه اين هم يك مسأله روشنى است. اگر مثلًا در اين مجمع بازنگرى تصويب شد، يك موردى كه از نظر مقام رهبرى كه در رأس نظام هست، اين مسأله يك مسأله درستى نبود، خوب او حق دارد و بايد امضا نكند و دوباره برگرداند كه مجمع آن را طورى تصويب كند كه مقام ولايت فقيه هم آن را تأييد كند. و بعد هم به همه‏پرسى گذاشته مى‏شود چون نظام ما از اول يك نظامى بوده است كه ملت و مردم پشتوانه‏اش بوده و تا ان‏شاء الله ظهور حضرت ولى‏عصر (عج) هم پشتوانه‏اش خواهد بود.
يكى دو مطلب اشاره شد. يكى مسأله ولايت فقيه بود. البته اين اشكالى ندارد كه تصريح بشود مسأله ولايت فقيه، خوب هم هست اما محتواى اسلامى بودن نظام اين چيزى جداى از مسأله ولايت فقيه نيست. يعنى به اعتقاد ما نمى‏توانيم تصوير كنيم يك نظامى اسلامى باشد و ولى فقيه در رأس آن نظام نباشد. بله اگر ولى فقيه نباشد آن وقت نوبت مى‏رسد به مراحل بعدى، مادامى كه ما ولى فقيه داريم اسلامى بودن از مسأله ولايت فقيه جدا نيست ولى در عين حال، البته اگر باشد اين اشكالى ندارد اين مربوط مى‏شود باز به مسأله جزئيات. و اما مسأله اصل 12 كه اشاره فرمودند، من فكر مى‏كنم با توجه به تصريحى كه در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 596
اين اصل شده كه اين اصل الى الابد غير قابل تغيير است ما اين اصل 12 را كه نمى‏خواهيم تغيير بدهيم، اصل 12 سر جاى خودش هست و بعد اگر گفتيم آن اصولى كه محتواى اسلامى بودن نظام، حاكميت مقررات اسلام در جامعه را تضمين مى‏كند اينها قابل تغيير نيست. اين هيچ نوع منافاتى با اصل 12 ندارد، حكومتى هم بر اصل 12 ندارد و معنى‏اش اين نيست كه اصل 12 قابل تغيير است و اگر اين جور باشد تناقض پيدا مى‏كند. او گفته قابل تغيير نيست؛ مى‏خواهيد از مفهوم اين استفاده كنيد كه قابل تغيير است. اين‏كه مسلم هيچ‏كس چنين استفاده‏اى نمى‏كند. آنجا تصريح شده كه قابل تغيير نيست. اين در واقع يك چيز اضافه‏اى است يعنى علاوه بر اين‏كه مسأله دين رسمى و مذهب قابل تغيير نيست. علاوه بر اين آن اصولى كه مربوط به اسلامى بودن نظام و حاكميت مقررات اسلامى است، اين هم قابل تغيير نيست. يعنى اين چيزى كه در قانون اساسى تقريباً پيش‏بينى نشده و توجه به آن مثلًا نشده اين در اين بازنگرى توجه بشود كه قابل تغيير نباشد و به نظر نمى‏آيد كه اصلًا منافاتى ندارد و يا اين‏كه مفهوم‏گيرى در اينجا بشود. والسلام عليكم و رحمة الله و بركاته.
رئيس (مشكينى)- ايدكم الله.
منشى (يزدى)- آقاى هاشميان.
حسين هاشميان- بسم الله الرحمن الرحيم. يكى از ويژگى‏هاى هر قانونى اين است كه به گونه‏اى استحكام داشته باشد كه كمتر تغيير بكند. ولى از آنجا كه باز فكر بشر هرچه هم قوانين را وضع بكند، كامل هم وضع بكند، باز ناقص است و قانونى كه بشر وضع مى‏كند كامل هم باشد، كامل نسبى است. بنابراين از نقص، مبرا نمى‏تواند باشد و قانون اساسى ما كه داراى استحكام هست كه يكى از نواقصش اين است كه راه تغيير را عنوان نكرده و در اين زمينه، اصلى در قانون اساسى وجود ندارد. لذا اين شوراى محترم بازنگرى براى پيدا كردن راهى كه در مواقعى كه در مواردى كه نقص‏ها مشاهده مى‏شود، راه تغيير را مى‏خواهد مشخص بكند. مشخص كردن اين راه بايد به گونه‏اى باشد كه قانون را لق نكند يعنى طورى نشود كه به سادگى بشود راه تغيير قانون را پيدا كرد. يعنى قانون را تغيير داد و براى اين‏كه در همين اصل، استحكام را رعايت بكند، اينجا جوانبى دارد كه اين جوانب بايستى ملاحظه بشود تا هر كسى در آينده در جهت تغيير قانون برنيايد. اين‏كه پيشنهاد تغيير قانون از رهبر باشد، بسيار بسيار محكم است و خدشه‏ناپذير. اما مراحل بعدى، اين‏كه شوراى تشخيص مصلحت طرف مشورت باشد، خوب طرف مشورت غير از تصويب است كه برادرمان جناب عميد فرمودند كه اين بسيار استحكام دارد. رهبر مشورت مى‏كند و دليلى ندارد كه رهبر اگر وراى تشخيص، مصلحت نديد، پيشنهاد تغيير را ندهد. فقط جنبه مشورتى صرف دارد، نه اين‏كه مصوب بايد باشد و در خبرگان كه حالا من اسمش را خبرگان مى‏گذارم در گزارش شوراى بازنگرى آمده، وقتى رهبر به شورا پيشنهاد مى‏كند شورا دو گونه عمل مى‏كند؛ يكى اين‏كه تصويب مى‏كند، باز خوب تصويب وجود دارد. دوم اين‏كه تغيير مى‏دهد. بنده معتقدم كه بايد پيشنهاد دهنده، تصويب كننده، تغيير دهنده اينها جدا باشند. اگر ما بخواهيم قانون را لق نكنيم بايد اين‏جورى باشد تا تغيير دادن خودش مستحكم باشد. لذا بنده در كميسيون هم اين را پيشنهاد كردم كه رهبر پيشنهاد مى‏كند به شوراى تشخيص مصلحت و به مجلس‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 597
شوراى اسلامى، مجلس خوب، مجلس قانون‏گذارى است، شوراى تشخيص مصلحت هم مجلس كوچكى است. رهبر وقتى پيشنهاد مى‏كند مشروط به اين باشد كه هر دو تصويب كنند حالا نصاب تصويب چه باشد؟ آن در جزئيات است، هر دو تصويب كنند نه اين‏كه به شوراى بازنگرى داده بشود، هم خودش تصويب‏كننده باشد، هم خودش تغيير دهنده باشد. وقتى كه مجلس شوراى اسلامى كه خودش در كار قانون‏گذارى است و مى‏داند نواقص قانون اساسى كجاست، در شوراى تشخيص مصلحت هم يك عده مسؤولين بلندپايه كشور وجود دارند كه به زير و بم كار مطلع هستند و اطلاع دارند. اينها وقتى تصويب بكنند كه فلان اصل، 10 تا اصل يا 4 تا اصل بيشتر يا كمتر بايد تغيير بكند. اين خودش يك استحكام است. بعد آن‏كه مى‏خواهد تغيير بدهد خبرگانى باشد كه عددش همين است كه هست كه بعضى از برادران گفتند زياد است، زياد نيست براى اين‏كه در خبرگان اول با اين‏كه فوريت داشت در عين حال حدود 70 نفر بودند و قانون اساسى را تصويب كردند و اين جمعيت زياد نيست يعنى كار را كند و متوقف نمى‏كند و لازم است كه تغيير قانون اساسى از يك افكار بيشترى برخوردار باشد.
راجع به اين عده‏اى كه مشخص شدند كه رهبر اينها را انتخاب كند، بنده معتقد هستم كه براى اين‏كه كار از رهبر شروع بشود، با امت ارتباط پيدا كند و از امام شروع بشود، به امت ارتباط پيدا كند و در نهايت به امت ختم بشود و مردم در صحنه باشند. تعدادى از اين خبرگان، منتها اين خبرگان هم بايد شرايطش نوشته بشود، قانونش نوشته بشود كه كسانى كه مى‏آيند براى تغيير قانون اساسى اينها از تخصص برخوردار باشند چه در فقاهت و چه در علوم ديگر مى‏شود شرايط را به گونه‏اى گذاشت كه هر كسى انتخاب نشود. تعدادى از اين آقايان را رهبر تعيين مى‏كند ولى بقيه را مردم رأى بدهند و انتخاب بشود. شما اگر آمديد اين فرمول را درست كرديد كه از كجا 3 نفر از كجا 4 نفر و از كجا چه ... به هر حال دستورى و فرمايشى تلقى مى‏شود و ممكن است عوارض سياسى را دشمن ايجاد بكند، ذهنيت مردم را خراب بكند كه به شما دستور بدهند، شما بايد رأى بدهيد نه، شما بگذاريد بقيه را آن تعدادى كه مخصوص رهبر است آن را مستثنى كنيد. تعداد ديگر را به انتخاب خود مردم بگذاريد. منتهى عرض كردم با شرايطى كه براى نماينده خبرگان و تغيير قانون اساسى مشخص و مدون مى‏شود، مردم انتخاب بكنند. مردم وقتى كه انتخاب بكنند بعد به همه‏پرسى گذاشته بشود، خوب خودشان را در صحنه مى‏دانند، مردم در صحنه مى‏بينند و خودشان را در حكومت مسؤول مى‏بينند. درست است در نهايت به همه‏پرسى گذاشته مى‏شود. شما در انتخاب افراد خبرگان هم اگر به رأى مردم بگذاريد، قانون بسيار مستحكم مى‏شود. بنابراين؛ در مجموع ما اگر بخواهيم راه تغيير قانون اساسى مستحكم باشد به نظر بنده بايد اين مسير را طى كنيم و در اين گزارشى كه از طرف كميسيون محترم چهارم آمده با همه زحماتى كه كشيده‏اند اين جوانب و اين مصالح را در برندارد والسلام.
منشى- آقاى مشكينى بفرماييد.
رئيس (على مشكينى)- بسم الله الرحمن الرحيم. من به عنوان موافق مشروط صحبت مى‏كنم ولى شرايطى كه در نظر دارم احتمال مى‏دهيم زياد باشد، اصلًا ماهيت مطلب را تغيير داده باشد ولى ظاهراً نه، اين جور نيست موافق مشروطم. ابتدائاً اينجا سران سه قوه ذكر شده،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 598
مطلبى مورد غفلت قرار گرفته و آن اين است كه اگر بنا شد براى صدا و سيما يك فردى را انتخاب كنيم، چنانچه مطرح بود كه در رأس آن فقيه عادل مدير و مدبر بخواهد صدا و سيما را اداره كند، آن خودش يك مؤسسه كبيرى خواهد بود و اينجا بايد رئيس مركز عالى نشر، ما اين تعبير را مى‏گوييم يعنى صدا و سيما بايد او هم جزء اين تيپ باشد و اگر بفرماييد كه هنوز تصويب نشده، پس اينجا مجبورم اين را ولو به عنوان تعليق رأى بدهيم به اين معنا اگر چنانچه بعداً يك چنين چيزى انتخاب شد آن هم جزو اين تيپ باشد. در اينجا هست كه خبرگان 5 نفر، افراد زياد و اقشار زيادى اينجا گفته شده ولى متأسفانه از حوزه علميه و مدرسين عالى‏رتبه حوزه علميه كسى انتخاب نشده است. من معتقدم كه از اين تيپ هم از مدرسين عالى‏رتبه حوزه علميه سه نفر، بله پنج نفر انتخاب بشوند. حوزه را شما ناديده گرفته‏ايد افراد حوزه، شما حوزه‏هاى علميه داريد كه بيش از 30 هزار نفر آنجا اجتماع است و اجتماع مهم است. حوزه را شما اينجا دخالت نداده‏ايد. اين هم يك قيد است كه من اضافه مى‏كنم. قيد ديگرى كه عرض مى‏كنيم با انتخاب رهبرى نوشته است كه 10 نفر انتخاب بشود. آن 10 نفر انتخاب شده از طرف رهبرى زياد است. گمان مى‏كنم كه 5 نفر انتخاب بشود از طرف رهبرى كافى است، اين اضافه است. دولت هم 3 نفر از قوه قضائيه، 3 نفر از مجلس، 15 نفر تعيين شده و 15 نفر از مجلس هم ظاهراً زياد است. از مجلس 10 نفر اگر باشد، كافى است. از ائمه جمعه 5 نفر، از ائمه جمعه چگونه شده كه مجموع ائمه جمعه ما تقريباً 316 منصوب داريم از ائمه جمعه و يك عده هم غير منصوب است كه از زمان سابق آنها امام جمعه بوده‏اند و هستند، الان هم معزول نشده‏اند. وانگهى هر امام جمعه يكى دو تا هم تقريباً نايب دارد كه كمتر از خود امام جمعه نيستند. پس بنابراين مجموع تيپ ائمه جمعه از 600 نفر مى‏گذرد. شما از 600 نفر آمده‏ايد 5 را نفر انتخاب كرده‏ايد. اگر چنانچه (حداقل عرض مى‏كنيم) از ائمه جمعه 10 نفر انتخاب نكنيد، از مجلس 10 نفر انتخاب كنيد. يعنى آنها 10 نفر باشند. خوب، يك مسأله ديگر اين‏كه اين آقا اينجا فرمودند قانون اساسى نبايد رخنه بخورد. يكى از بهترين روش‏هاى وضع قانون اساسى قانونى است كه در خور آن موارد نقص و مواردى كه انسان بخواهد تغيير و تبديل بدهد بيان شده باشد. ما اين را يكى از نواقص قانون اساسى مى‏دانيم كه در اين، اين مطلب مغفول‏عنه واقع شده كه اگر يك وقتى صلاح شد بازنگرى بشود در قانون اساسى راه‏حلش چيست كه درخور قانون اساسى بيان نشده است. اين يك نقصى است در آن، نه اين‏كه اين كمال است. البته بايد با احتياط، چنانچه الان آقايان دارند با احتياط رفتار مى‏كنند، جناب آقاى امينى فرمودند اين افراد زياد است ما با اين هم مخالفيم. اين افراد تقريباً مجموعاً مى‏شود در حدود 80 نفر، اگر خيلى از آن چيزهايى كه ما اضافه كرديم آنها هم اضافه بشود تقريباً 80 نفر مى‏شود.
امامى كاشانى- 71 نفر مى‏شوند.
مشكينى- توجه بفرماييد ما اين را غفلت كرديم از دانشگاه‏ها هم 3 نفر كم است. انصاف مطلب اين است كه اساتيد دانشگاه خيلى زيادند، دانشجوها خيلى زيادند و در بين آنها هم يك افراد پخته هست. ما اگر 3 نفر انتخاب كنيم كم است. من پيشنهاد مى‏كنم حداقل 5 نفر هم از آنها انتخاب بشود. پس بنابراين ما در خبرگان اول 72 نفر داشتيم، در خبرگان رهبرى 83 نفر داريم، اينجا هم باز اين طور مى‏شود و اگر ما تعيين امام را حساب كنيم،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 599
امام (دام ظله) است كه براى 8 تا اصل 25 نفر تعيين كرده، پس شما براى 170 اصل ببينيد چند نفر بايد تعيين كنيد، حداقل 80 نفر بايد باشد و الا 400 نفر بايد تعيين كنيد. بنابراين گمان مى‏رود كه اين عيبى ندارد، همين مقدار زياد نيست و اشكالى در آن نيست. يك چيزى هم من معتقدم صلاح است اين طورى اضافه بشود به عنوان تتمه «چگونگى و شرايط انتخاب و منتخبين را قانون تعيين مى‏كند» چون حالا از دانشگاهى، از غير دانشگاهى چه طورى بشود. اينها ممكن است كه در ذهن اشكالى پيدا كند. اين را به اين تعبير اگر بگوييم مطلب حل مى‏شود. غفر الله لنا و لكم ان شاء الله.
منشى- جناب آقاى موسوى نخست‏وزير بفرماييد.
مير حسين موسوى- بسم الله الرحمن الرحيم. مخالفت من مربوط به 3 قسمت است. يكى راجع به خود نحوه مطرح شدن تغيير قانون اساسى است و يكى راجع به تركيب افراد آن مجلسى كه بايد قانون اساسى را بررسى كنند، يكى هم آن قسمت آخر كه چه چيزهايى نبايد تغيير بكند. در قسمت اول كه بحث شده كه مقام رهبرى پس از مشورت با مجمع تشخيص مصلحت، من اعتقاد دارم با توجه به همين دفعه‏اى كه الان يك تغييراتى در قانون اساسى دارد مى‏افتد، يك رويه خوبى در جامعه انجام شد كه ما مى‏توانيم آن را نهادى‏اش بكنيم، تبديل به اصل بكنيم، يك كمى پخته‏اش بكنيم و طبيعتاً باعث خواهد شد كه كل ملت و مردم بيشتر در پشت اين تغيير قرار بگيرند. به طور عادى نمايندگان مجلس از رهبرى خواستند و رهبرى مسأله قانون اساسى را طرح فرمودند. من ديدم كه الان وظايف رهبرى را توزيع كردند. در بند پنجم آن مسأله فرمان همه‏پرسى را گذاشته‏اند، ما اين را يقيناً بايد داشته باشيم. ولى در مقدمات امر چه اشكال دارد كه فرضاً اگر دولت به نتيجه برسد براى تغيير، اين تغيير را تبديل به لايحه بكند، بدهد به مجلس با دو سوم آراء و بعد از تأييد مجلس، تازه احتياج به تأييد رهبرى و فرمان او داشته باشد يا خود مجلس در جمع به اين نتيجه رسيد كه اين مسأله خوب است كه قانون اساسى تغيير بكند براى اين‏كه ساده هم نباشد و با دو سوم آراء به صورت طرح مطرح بشود. باز اين مسأله موكول به اين بشود كه رهبرى تأييد بكند و فرمان همه‏پرسى را او صادر كند. مزيت اين امر اين خواهد شد كه عملًا به خاطر نيازها ما خواهيم رفت به سمت تغيير قانون اساسى و پشتوانه وسيعى خواهد داشت. بحث‏ها و گفتگوهايى كه در سطح مجلس خواهد بود و رأيى كه داده خواهد شد افكار عمومى را بسيج خواهد كرد براى اين دگرگونى و در عين حال روش، روش محكم و دشوارى هم هست، قانون اساسى هر لحظه در معرض تغيير نيست و اين هم يكى از مهم‏ترين مشخصاتى است كه بايد در نظر بگيريم. در مورد اين تركيب كه برادران مطرح كردند، من راجع به تعدادش نظر ندارم ولى به شدت صنفى است و اين را ما بايد عوض بكنيم. الان در اينجا نيروهاى مسلح گذاشته شده در هيچ نظامى نيروهاى مسلح را نمى‏كشانند به بحث، در مورد قانون اساسى بحث در امور مسائل سياسى در مورد حكومتى و نظاير آنها تقريباً هيچ‏جا ما نداريم اين قضيه را و اين به يك نوعى آلوده كردن نيروهاى رزمى هست به مسائل گوناگون، وقتى قانون اساسى مى‏خواهد تغيير بكند حتماً يك چيز مهمى مى‏خواهد دگرگون بشود. فرضاً الان مى‏خواهد در رابطه با رهبرى يا قوه اجرايى يك دگرگونى ايجاد بشود، ما چند نفر از نيروهاى نظامى را مى‏خواهيم، آنها را شركت مى‏دهيم، از آنها نظر مى‏خواهيم، حالا ممكن است صاحب‏نظر هم باشند. بحث آنها يقيناً كشيده خواهد شد به داخل رده‏هاى نيروهاى مسلح و اين مسأله خطرناكى است. يا گفته شده دانشگاهى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 600
و اصناف، خوب ممكن است در كارگرها و كشاورزان و قشرهاى مستضعف ما يك حقوقدان پيدا نشود ولى تشخيص حقوقدان خوب كه هست، مى‏توانند فرد خوبى را معرفى بكنند و چرا ما عموميت ندهيم اين قضيه را؟ حالا فكر نمى‏كنيم كه اگر ما 2- 3 تا قشر اينجا مطرح مى‏كنيم يك نوع مخالف، يك نوع حداقل به دل آمدن نيروهاى خوب مدافع انقلاب كشورمان را باعث بشود كه فرضاً قشرهاى عظيمى كه در روستاهاى ما هستند، در كارخانه‏هاى ما هستند، در دانشگاه‏هاى ما هستند در هر جاى ديگر هستند، فرهنگيان ما هستند ما حدود 700- 800 هزار نفر فرهنگى در آموزش و پرورش داريم آنها هم به ذهن‏شان مى‏آيد كه خوب چه طور از ما استفاده‏اى نكردند مگر ما قدرت تشخيص نداريم، مگر صغيريم؟ چرا ما انتخاب نكنيم؟ حالا ممكن است به ذهن بيايد كه اينها در داخل‏شان خبره‏اى كه در رابطه با قانون اساسى نظر بدهد پيدا نشود ولى يقيناً اينها همان كسانى هستند كه رهبرى را تشخيص دادند و قوياً پشت سر رهبرى هستند. امام را چه كسى تشخيص داده؟ پشتوانه اصيل انقلاب امروز جز پيوند روشن رهبرى و مردم است؟ ما به تشخيص مردم به اعتقاد من بايد اينجا اهميت قائل بشويم و به طور روشن آن را بگنجانيم. اگر قبول باشد كه تعداد در همين حدود 65- 70 نفر هست ما تعدادى را به انتخاب رهبرى مى‏گذاريم براى اين‏كه خط خودش را پياده بكند، غلبه داشته باشد رأى او ولى در عين حال يك تعدادى را به تعداد استان‏ها يا به يك ترتيبى ما سرشكن بكنيم، مردم خودشان بيايند افرادى را انتخاب بكنند، رأى بدهند ديگر بحث صنفى و اينها هم نشود. حالا اين كارگر بگويد چرا ما نه، اصناف بگويد چرا مال من كم شد، زياد شد؟ فرهنگى يك نظر ديگرى پيدا بكند. مشخصات را هم بگذاريم، به اصطلاح آيين‏نامه هم بگذاريم، محكومش بكنيم ولى در عين حال برگرديم به رأى مردم. در مورد مطلب آخر كه راجع به چه چيزهايى تغيير پيدا نكند ضمن تأييد همين محتواى اسلامى بودن نظام و حاكميت، مقررات اسلام در جامعه به اعتقاد من چيزهاى ديگرى هم هست كه به طور روشن بايد بيان بشود كه تغييرى نمى‏كند. آزادى‏هاى مردم نمى‏تواند عوض بشود. آزادى سياسى در اين كشور نمى‏تواند محدوديت پيدا بكند، كسى بيايد براى اين حد بگذارد و آزادى احزاب نمى‏تواند مورد خدشه قرار بگيرد. يا در رابطه با خود 8 سال انتخاب رئيس‏جمهور نمى‏تواند تبديل به 12 سال بشود، نمى‏تواند تبديل به 16 سال بشود يا مادام‏العمر بشود. اينها مواردى است كه به اعتقاد من احتياج به دقت نظر دارد و مى‏ارزد كه ما در اين قانون اساسى يك مقدار تفصيلى‏تر از اين به مسأله اصول بپردازيم به اصولى كه تغييرناپذير هست. در بيشتر قانون اساسى با اين دقت هست و تضمين مى‏كند سلامت نظام را و خط اصلى نظام را براى اين‏كه خداى نكرده انحراف نه در تشكيلاتش و نه در ساير چيزهايش پيش نيايد. خوب خود اصل رهبرى، مسأله تشكيلات، مسأله همين 8 سال تا 12 سال شدن يا حقوق اساسى مردم و نظريه‏ها اينها جزء چيزهايى است كه به اعتقاد من در اين اصل بايد بيايد و متأسفانه در اين چيزى كه الان پيشنهاد شده اينها قيد نشده و اينها ضرورت كامل دارد كه اينجا مطرح بشود. و السلام.
رئيس- سلمكم الله.
منشى- جناب آقاى مؤمن بفرماييد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 601
نايب رئيس (سيد على خامنه‏اى)- بنده پيشنهاد كفايت مذاكرات را دارم. اجازه بفرماييد رأى بگيريم. آقايانى كه با كفايت مذاكرات در كليات اين بحث موافقند دست‏شان را بلند كنند. (10 نفر دست‏شان را بلند كردند) رأى نياورد.
امينى- چون ما بحث ديگرى نداريم امروز بگذاريد اين به نتيجه برسد.
نايب رئيس (هاشمى)- بلى، امروز چيزى در دستور نداريم. چند نفر ديگر مانده‏اند؟
منشى (يزدى)- از موافقين 2 نفر ديگر صحبت مى‏كنند، از مخالفين هم 5 نفر ديگر هستند.
آذرى قمى- بعد از اين‏كه صحبت كردند، پيشنهاد كفايت مذاكرات معنا ندارد.
رئيس- جناب آقاى مؤمن بفرماييد صحبت كنيد.
نايب رئيس (هاشمى)- خوب آقايان مختصر صحبت كنند كه نظر آقاى خامنه‏اى هم تأمين بشود، سعى كنيم چيزهاى جديد را بگوييم.
محمد مؤمن- بسم الله الرحمن الرحيم. بنده آنچه را كه نوشته‏ام به عنوان موافق مشروط نوشته‏ام كه جناب آقاى امينى فرمودند معنايش چيست؟ عرض كردم خوب اصل كليات قبول است الا اين‏كه بعضى از مطالب را بخواهيم كه تذكر داده بشود با توجه به فرمايشاتى كه برادران موافق فرمودند من ديگر ويژگى‏هاى طرح را كه باعث تأييد كليات است چيزى عرض نمى‏كنم. چند مورد كه مى‏بايست مورد توجه قرار بگيرد آنها را عرض مى‏كنم. يكى اين‏كه در اين اصل پيشنهادى اين جهت مشخص نشده است كه رهبر كه پيشنهاد مى‏كند مسؤوليت اين كار را به عهده چه كسى مى‏گذارد؟ مناسب است همان طور كه اين بار حضرت امام مثلًا رياست محترم جمهورى را مسؤول كرده‏اند اين جهت هم در اين اصل ذكر بشود تا روشن باشد و احتياج به رفع ابهام نباشد.
مطلب دوم با توجه به اين‏كه حكومت ما حكومت اسلامى است و پايه قانون اساسى هم همان مسائل اسلامى ما هست، من پيشنهاد مى‏كنم كه اين افرادى كه مَآلًا بنا مى‏شود كه اصل بازنگرى را عهده‏دار باشند، اكثريت‏شان اشخاصى باشند كه اسلام‏شناس باشند. به صرف اين‏كه شناخت نسبت به حقوق اساسى داشته باشند، اكتفا نشود. چون خوب در مسائل اصول حقوق اساسى فقهاى اسلام‏شناس بعد از اين‏كه برايشان تبيين شد مسأله برايشان قابل درك و فهم است، الا اين‏كه آن ريزه‏كارى‏هايى كه از نظر اسلامى بايد رعايت بشود احياناً مورد توجه برادران حقوقدان قرار نمى‏گيرد. نه اين‏كه نظرى در كار باشد بلكه با كمال تعدى كه دارند، اما ذهن‏ها فعلًا كه اين طور است خو گرفته و پخته شده روى همان مسائل حقوقى كه گاهى ما با بعضى از برادران حقوقدان كه صحبت مى‏كنيم اين قدر تمركز پيدا كرده مسائل در ذهن آنها كه به زحمت تسليم يك اصول مسلمه اسلامى مى‏شوند، با كمال احترامى كه نسبت به آنها قائل هستيم. روى اين جهت بنده پيشنهادم اين است كه طورى باشد كه اكثريت اين جمع به هر حال از فقها و كسانى كه شناخت اسلامى‏شان قوى‏تر است باشد. جناب آقاى امينى فرمودند ولايت فقيه خوب است كه در اين ذيل اضافه بشود كه قابل تغيير نيست و هم چنين اصل 12 و ممكن است كه اصل جمهورى بودن حكومت و اگر كه از تصريح به يك اصلى بالخصوص مسأله‏اى در بين باشد ممكن است به اين عنوان كه اصولى كه در متن آن آمده كه قابل تغيير نيست، اينها هم در اينجا ذكر بشود تا اين‏كه آن مسأله حكومت اين اصل بر اصل 12 يا تعارض يا اين‏كه حاج آقا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 602
طاهرى مى‏فرمايند كه خير، اين انصراف دارد و مربوط به اين نيست، اين مسائل ديگر پيش نيايد و مسأله روشن باشد با اين‏كه در صدر اشل اين عبارت هست تغيير و اصلاح و تتميم قانون اساسى جمهورى اسلامى ايران در موارد ضرورى به ترتيب زير انجام مى‏گيرد. ولى من پيشنهاد مى‏كنم كه عبارت طورى تنظيم بشود كه معلوم باشد كه در خصوص مواردى كه رهبر مشخص مى‏كند، يعنى در واقع عبارت طورى باشد كه روشن باشد كه تشخيص اين موارد ضرورى با رهبرى است. البته بعيد نيست كه بالاخره بعد از تأمل، آدم همين حرف را بزند ولى چون تصريح نشده است كه وقتى رهبر دستور داد همان مواردى كه رهبر معين كرده بايد مورد بازنگرى قرار بگيرد، اين هم خوب است كه روشن بشود. ابهامات زيادى در اين تركيبى كه فرمودند هست بعضى جاها يك اصلاحات عبارتى است مثلًا 5 نفر از خبرگان، خوب لابد منظور اين است كه به انتخاب خبرگان 5 نفر از ائمه جمعه به انتخاب چه كسى؟ اين مشخص نشده. شوراها دو نفر، اصلًا شوراها ابهام دارد خودشان، منظور از شوراها چه كسانى هستند؟ بايد مشخص بشود و چگونه انتخاب بشود. اصناف، باز دو نفر از اصناف به انتخاب چه كسى؟ مشخص بشود حالا مجلس معلوم است كه 15 نفر از مجلس خوب قهراً به انتخاب مجلس اين اصلاح عبارتى طورى مى‏شود كه نظر همان 5 نفر از خبرگان مى‏شود. از قو قضائيه 3 نفر به انتخاب چه كسى؟ از دولت 3 نفر به انتخاب مثلًا رئيس‏جمهور يا هيأت دولت، چه كسى مشخص نيست. در مورد رهبر كه گفته شده است 10 نفر، اگر ضميمه كنيم آن قصه بند 11 را كه نيروهاى مسلح هم 3 نفر به انتخاب فرمانده كل قوا با اين‏كه فرمانده كل قوا هم همان مقام رهبرى است. قهراً 13 نفر براى رهبر در نظر گرفته‏ايم و در واقع 3 نفرش را گفته‏ايم كه بايد حتماً از نيروهاى مسلح باشد، آيا مقصود اين است؟ لابد مقصود همين بوده است در هر حال اينها يك جهاتى است كه به نظر بنده خوب است كه رفع ابهام بشود و الا كليات قضيه همان‏طور كه برادران فرمودند مورد تأييد است و بسيار جالب و قوى تنظيم شده است. والسلام عليكم و رحمة الله.
منشى- آقاى موسوى اردبيلى بفرماييد.
موسوى اردبيلى- بسم الله الرحمن الرحيم، اين مطالبى را كه آقايان فرمودند من هم در ذهنم اين بود، ديگر تكرارش لازم نيست. اين هم كه مى‏گويم اين هم به يك عبارت ديگر گفته شد، منتها من در ذهنم چون فكر مى‏كنم خيلى اهميت دارد، مى‏شود با يك عبارت ديگرى هم بيان كرد، لذا من مزاحم وقت شريف آقايان شدم. با كمال احترام به آقايانى كه زحمت كشيده‏اند اينها را درست كرده‏اند متأسفانه اين اصل طورى تنظيم شده كه ممكن است از بعضى جملات آن معلوم بشود كه تغيير و امثال اينها چون به دست رهبرى است، چون در مقام ضرورت است، چون در موارد ضرورت است لذا طبعاً اين نگرانى‏هاى ما موردى ندارد. اما در قانون اساسى بايد مسأله روشن گفته شود چون ما نمى‏دانيم در آينده چه خواهد شد. اين جمله اخير كه آمده «محتواى اسلامى بودن نظام و حاكميت مقررات اسلام در جامعه و در قانون اساسى جمهورى اسلامى ايران قابل تغيير نيست». اين اصلًا در نظر من مبهم است، ما اصولى داريم كه آن اصول منطوقش اين است كه نظام بايد اسلامى ... مثل اصل 12، مثل اصل 4 كه اينها تصريح شده، منظور اين است؛ يعنى اصول قابل تغيير نيست؟ اگر اين اصول قابل تغيير نيست اين 2- 3 تا اصل بيشتر نيست، يا منظور اين است آن چيزهايى كه محتواى آن از اسلام گرفته شده آنها
                        صورت مشروح مذاكرات شوراى بازنگرى قانون اساسى(جلسه‏28-15)، ص: 603
قابل تغيير نيست؟ آن وقت ديگر اصول زيادى را مى‏گيرد، از 175 اصل شايد 100 تا را بگيرد، 120 تا را بگيرد. براى اين‏كه بعضى از اين اصول از محكمات اسلام و از مسلمات اسلام گرفته شده. بعضى از اينها از مستقلات عقلى صريح گرفته شده. لابد اينها هيچ كدام قابل ... البته اين باشد خيلى خوب است، اگر منظور باشد، منظورم اين است يك جورى گفته بشود اينها را بگيرد بعضى از اينها خوب يك مناسبت‏هايى، صلاح‏انديشى‏هايى شده، مثل اين‏كه پرچم سه رنگ است. من يادم هست، آن وقت اصلًا بحث اين بود كه يك رنگ باشد، سه رنگ باشد؟ قرار شد سه رنگ باشد، حالا اين از مسلمات اسلام گرفته نشده، يك وقتى آمدند گفتند يك رنگ باشد مثلًا، يك اصول اين‏جورى هم ما داريم. مثلًا قانون شوراها در آنجا هست، خوب ممكن است كسى بگويد اصلًا بايد تغيير پيدا كند. آن يكى بگويد خير، نبايد تغيير پيدا كند. قانون سه‏گونه بودن مالكيت، تعاونى‏ها و امثال اينها، خوب رويش بحث بود، سر و صدا بود، منظورم اين است اين تصريح بشود. اين يك مسأله، تصريح بشود، من اين‏جور فكر مى‏كنم، منظورم اين نيست كه منطوق آن اصل، اصلى كه منطوقش اين است، تا بگوييم اصل دوازدهم قابل تغيير نيست يا اصل چهارم قابل تغيير نيست. دو تا، سه تا اصل قابل تغيير نيست، بقيه قابل تغيير است، بقيه از مسلمات گرفته شده، از مستقلات عقلى گرفته شده، اين يك.
فكر مى‏كنم اين هم كافى نيست، حالا اگر بعد از مدتى راجع به اصل نظام بحث شد كه نظام جمهورى باشد يا نباشد، اين قابل بحث است؟ اين از مستقلات هم گرفته نشده، از مسلمات هم گرفته نشده، از محكمات هم گرفته نشده. بله ممكن است يك كسى استدلال كند، اين قابل تغيير است كه كسى بيايد بخواهد بگويد نظام را جمهورى نيست، غير جمهورى است، و نبايد بگوييم چه كسى مى‏آيد اين حرف را مى‏زند. ما ديديم در دنيا زدند، ديديم در يمن شد، ديديم در يونان شد، ديديم در جاهاى ديگر شد. يا من باب مثال يك مقام، يك سمتى را آمدند مادام العمر كردند، همان جورى كه گفته شد، اين مثلًا چه جورى هست، اين عبارت به اين جور اگر قرار باشد به رأى گذاشته بشود، اين عبارت ممكن است، بنابراين من مى‏خواهم بگويم با اين عبارت مخالفم (نه موافق و نه موافق مشروط) بنده نمى‏توانم با اين همه ابهام نظر بدهم و همچنين يك مورد ديگرى كه من در آن نظر داشتم اين است كه اگر آمدند اصلًا تركيب قانون اساسى را به هم زدند يعنى آن چارچوب و اصولش را به هم زدند، يك مرتبه صدتا، نمى‏دانم صد و هشتاد تا صد و بيست تا اصل ... اصلًا چارچوبش به هم مى‏خورد. مى‏خواهم بپرسم اينها عيب ندارد؟ يا مى‏خواهيم بگوييم مواردى، همان‏جور اگر كسى گفت بابا اين را رهبر مى‏گويد، رهبر كه نمى‏آيد اين حرف‏ها را بزند، رهبر لابد مى‏آيد يك مورد، دو مورد، سه مورد مى‏گويد. موارد ضرورى را مى‏گويد، من موافقم اگر اين جورى باشد، اما اين در قانون اساسى تصريح بشود.
من الان استفاده‏اى كه از خدمت آقايان مى‏كردم، حضرت آقاى مشكينى فرمود كه براى هشت اصل، بيست و پنج نفر تعيين كرده‏اند براى صد و هفتاد و پنج اصل، شصت نفر، هفتاد نفر كافى نيست، مگر قرار است يك وقتى صد و هفتاد و پنج تا رأى در مقام بازنگرى باشند؟ ببينيد، اين سبق لسان بود، اين را توجه كنيد، اين اعتراض نيست، اين اشكال نيست، قطعاً اين سبق لسان بود. اما مى‏خواهم بگويم يك وقتى ممكن است اين در ذهن كسى بيايد عبارت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 604
طورى تنظيم بشود كه اين ابهام‏ها و اين جور مهامل نيايد، بقيه مطالب هست، آقايان گفتند، من مزاحم‏تان نمى‏شوم، السلام عليكم و رحمة الله.
رئيس- سلمكم الله.
منشى (يزدى)- جناب آقاى هاشمى بفرماييد.
هاشمى رفسنجانى- بسم الله الرحمن الرحيم. خيلى از آقايانى هم كه در موافقت صحبت مى‏كردند، عمدتاً پيشنهادهاى اصلاحى‏شان را مى‏دادند. اشكالاتى كه آقايان كردند كمتر جواب داده شد، آقاى امامى لابد وقت دارند، كه مفصلًا جواب بدهند. من بعضى از آنها را كه اينجا يادداشت كرده‏ام، عرض مى‏كنم، به ترتيبى كه گفته شد: آقاى عميد فرمودند كه بعضى موارد تداخل هست، ما توجه داشتيم كه در مجمع تشخيص مصلحت از شوراى نگهبان، سران سه قوه جاهاى ديگر هستند، لذا فكر كرديم كه عدد مجمع تشخيص مصلحت حدود پنج تا ده نفر خواهند بود، يعنى كسى كه تكرارى نيست، مثلًا رئيس قو مقننه آنجا هست، در سران قوا آمده ديگر از آنجا انتخاب نمى‏شود كه دو بار انتخاب بشود، بنابراين ما فكر كرديم كه در حدود پنج نفر تا ده نفر از مجمع تشخيص مصلحت مى‏آيند و نظرمان هم اين بود كه سقف هم در حدود هفتاد و پنج نفر باشد. فكر ابتدايى ما اين بود، البته اين فكر را هم مى‏كرديم كه ممكن است اينجا سقف را تغيير بدهند يا چيز ديگرى بگويند، خواستيم از فكر آقايان ديگر هم استفاده بشود، آقايانى كه گفتند از مجلس، پانزده نفر ممكن است زياد باشد، ما فكر كرديم كه يك نوع تخصصى در نمايندگان مجلس براى اين‏گونه بحث‏ها هست كه حضور پانزده نفر از مجلس، آن هم وقتى كه انتخاب بشوند، كيفيت كار اين شورا را بالا مى‏برد، يعنى طبعاً افرادى كه از مجلس انتخاب مى‏شوند، كسانى هستند كه يك پختگى هم دارند، همين طورى كه انتخاب نمى‏شوند! لذا پانزده نفر براى اين جلسه مفيد است. شبهه ديگرى بود كه مرجع انتخاب، بعضى جاها روشن نيست، درست است. مثلًا گفتند مرجع شوراها چه كسى است؟ البته آنجا مرجع مى‏تواند مشخص باشد. چون شوراها خودش يك سلسله مراتبى دارد، تا مى‏رسد به شوراهاى استان، آخرين مرجع‏شان كه در تهران هستند و اينها مى‏توانند لايحه تنظيم كنند و يك واحد نيرومندى در كشور خواهند بود. بنابراين مرجعش قاعدتاً آن است.
ما ممكن است مشخص كنيم، علت اين‏كه ننوشته‏ايم، به خاطر اين است كه اگر اينجا شيوه‏اى گفته شد ما در شور دوم بنويسيم. يا مثلًا گفتند كه اصناف، اصناف براى ما يك مشكلى بود كه چه كسى از اصناف انتخاب بكند؟ البته ما قانون اصناف داريم، چون در قانون اساسى نيست. ذكرش اينجا براى ما يك قدرى دشوار بود كه بگوييم چه مرجعى؟ قاعدتاً مرجع نهايى همان قانون اصنافى كه هست آن مى‏تواند مركزى‏شان باشد. ممكن است شكل ديگرى هم در نظر بگيريم، به علاوه ما بحث مى‏كرديم كه شايد بيشتر از اصناف يعنى شامل كسبه و كارگران و صنوف و اينها بخواهد بشود و ممكن است يك شكلى در مجلس پيشنهاد بشود كه مطلوب‏تر باشد. لذا در كميسيون به شكل نهايى نرسيديم، ما هم ننوشتيم.
دانشگاه‏ها، خوب مشخص كرديم كه از رؤساى دانشگاه‏ها جمع مى‏شوند. در مورد حوزه جناب آقاى مشكينى فرمودند، خوب ما در اين شورا همين‏طور به طور طبيعى عده زيادى از حوزه داريم. فقها شوراى نگهبانى در مجمع تشخيص مصلحت هستند، از مجلس خبرگان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 605
پنج نفر داريم، ائمه جمعه را داريم، امام هم دست‏شان باز است و ما فكر كرديم امام در آن ده نفر قاعدتاً شخصيت‏هاى مؤثر روحانى و سياسى و مختلف كشور را مى‏گويند. بنابراين ديگر حوزه را مشخص نكرديم. به علاوه قانون اساسى و در قوانين حوزه جاى خاصى ندارد. ديگر حوز مشهد و حوز تهران و حوز اصفهان ... حوزه هم زياد است. لذا ما به عنوان حوزه چيزى نتوانستيم بگوييم، عناوينى هم در حوزه هست مثل جامعه مدرسين يا چيزى از اين قبيل، ما نمى‏توانيم تكليف قانونى بكنيم به آنها، در قانو ن اساسى چيزى هم كه معلوم نيست يك عنوان ثابتى براى هميشه باشد. لذا فكر كرديم از روحانيت به اندازه كافى در اينجا حضور دارند.
در مورد ائمه جمعه گفتند كم است. ما روى عدد كه حساب نكرده‏ايم، ائمه خود به خود در مجلس خبرگان و جاهاى ديگر هم مثل تهران، معمولًا امام جمعه‏اش اينجا هست و عملًا شايد ده نفر امام جمعه در اين مجموعه خواهيم داشت، حضرت امام هم قاعدتاً مى‏آيند سراغ شخصيت‏ها و از آنها انتخاب مى‏كنند، ما هم فكر كرديم در مجموع به ده امام جمعه در اين شورا مى‏رسيم.
 «اصول مورد نظر در پيشنهاد رهبرى مى‏آيد» آقاى هاشميان يك نظرى داشتند كه اينجا مطرح كردند، گفتند كه آنهايى را كه بايد اصلاح بشود چه كسى تعيين مى‏كند؟ خوب نظر ما اين بود كه رهبر تعيين مى‏كند، ممكن است رهبر بگويد يك اصل، ممكن است بگويد ده اصل، مثل همين حالا كه ايشان هشت عنوان را داده‏اند، ممكن است آن روز ده عنوان بدهند يا دو عنوان يا كمتر يا بيشتر. بنابراين بهترين جا آن است كه همان مرجع تعيين بكند. آقاى هاشميان تأكيد داشتند كه بگوييم مردم انتخاب بكنند، البته اين شيوه در قانون اصلى قبلى ما هم بوده، مجلس مؤسسان را در همين ايران هم مردم انتخاب مى‏كردند ديگر، رفراندوم نبوده ما يك‏بار بگوييم مردم نماينده انتخاب بكنند، دوباره اينها ... وقتى كه تصويب كردند، بگوييم مردم تصويب بكنند. اين شيوه در هيچ جاى دنيا نيست يا متوسل به رفراندوم مى‏شوند يا از اول مردم انتخاب مى‏كنند. ما فكر كرديم كه در نهايت به انتخاب مردم مى‏دهيم. بنابراين ديگر حالا دوبار بگوييم مردم انتخاب بكنند، به علاوه خيلى از اينها منتخبين مردم هستند، (مستقيم يا غير مستقيم) بنابراين نمايش كه نمى‏خواهيم بدهيم. انتخابات يك چيز پرخرج و پرزحمتى است، تكرار هم بشود، رفراندوم هم بشود. اين ديگر وقت مصرف كردن خيلى لازم نيست.
آقاى موسوى گفتند كه قبلًا بياييم بگوييم كه مجلس با دو سوم يا كمتر يا بيشتر اول تصويب بكند. اين نكته جدى در بحث‏هاى ما بود. ما احساس كرديم آن اصلًا دست رهبرى را مى‏بندد، اگر اين شرط را گذاشتيم كه مجلس تصويب بكند معنايش اين است كه اگر رهبر خواست اصلاح قانون اساسى را مطرح بكند، نتواند مگر اين‏كه مجلس تصويب كند، اگر بگوييم مجلس هم به اجبار تصويب بكند، آن‏كه بى‏ارزش است. ما فكر كرديم سالم‏ترين راه اين است كه راه همه پيشنهادها را باز بگذاريم، دولت مى‏تواند پيشنهاد بدهد، مجلس خبرگان مى‏توانند، شوراى نگهبان مى‏توانند، هر دستگاهى مى‏تواند نزد امام مطرح كند، رهبرى هم بى‏طرف‏ترين و رسمى‏ترين و عام‏ترين مقام است. مشورت هم كه قيد كرده‏ايم. با مجمع تشخيص مصلحت مشورت بكند. بنابراين پختگى لازم را به دست مى‏آورد، شما هر قيدى و هر شرطى بكنيد كه قبلًا يك جاى ديگرى تصويب بكند، معنايش اين است كه اگر رهبرى خواست پيشنهاد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 606
اصلاح قانون اساسى را بدهد، نتواند. نتواند، اين با اصولى كه در فكر ما هست نمى‏خواند.
آقاى موسوى اردبيلى كه آخر بار فرمودند كه تصريح بكنيم كدام اصول؟ معناى اين حرف اين است كه ما مثلًا چهل، پنجاه تا اصل يا بيشتر را اينجا بياييم اسم ببريم، بگوييم اين اصل، در بسيارى از اصول به يك نحوى محتواى اسلامى خوابيده. بگوييم اينجاى اين اصل قابل تغيير نيست، حتى ما اصل چهارم را و اصل‏هايى از آن قبيل را هم فكر كرديم شكلش مانعى ندارد تغيير پيدا بكند.
موسوى اردبيلى- معذرت مى‏خواهم من اين جور نگفتم، من گفتم كارى بكنيم و تعبيرى بياوريم كه همين استثنايى كه زده‏ايم ...
هاشمى- پس چه جور گفتيد؟
موسوى اردبيلى- كلمه‏اى بياوريم كه ...
هاشمى رفسنجانى- خوب يك كارى. پس بايد چنين عمل كنيم! بايد بگوييم با اصول معينى را ... چه جور بگوييم؟
موسوى اردبيلى- همين استثنايى كه زده‏ايد اين استثنا را ...
هاشمى رفسنجانى- بالاخره بگوييم چهار اصل را استثنا بزنيم، ده تا را بزنيم، چند تا اصل در دستگاه قضائى است. چند تا اصل در خود محتواى قانونى است. ما بياييم چه را مشخص كنيم؟ ما يك عنوان عامى پيدا كرده‏ايم كه هر چه كه بخواهد چيز ضد اسلامى را وارد اين قانون اساسى بكند! آن نشود و هر چه كه حاكميت اسلام را بخواهد نقص كند آن نشود. شكل را هميشه مى‏توانند عوض كنند اما محتوا را در خيلى جاهايى از اين اصول نمى‏توانند عوض بكنند (موسوى اردبيلى- چه طور؟ نظام را مى‏شود تغيير داد؟) بله شكل نظام را ما گفته‏ايم جمهورى. ممكن است يك روز نگويند جمهورى. در همين‏جا هم بحث بود گفتيم كه مى‏توانيم بگوييم پارلمانى كه شيوه نخست‏وزيرى باشد شكل نظام كه اسلام نيست.
اولًا شما پيشنهاد مشخصى بدهيد كه بگوييد ما الان اين اصل را چه بگوييم، يا اسم اصول را ببريد، بگوييد مثلًا اين هفتاد تا اصل را عوض نكنيم، يا اين‏كه يك عنوانى را بگوييد كه قاطع و روشن بشود. ما روى اين بحث كرديم، ديديم كه عنوانى بهتر از اين، جامع‏تر از اين نمى‏توانيم پيدا بكنيم. در تركيب، آقاى نخست‏وزير فرمودند ما هم آنجا بحث كرديم كه مثلًا از كارگرها و معلم‏ها به خصوص بحث كرديم و مايل بوديم اسم ببريم، ديديم كارگرها را چگونه بگوييم و انتخاب بكنيم. رأى‏گيرى كه الان داريم اين بود، اگر به خصوص عنوان كارگرها را بگوييم، بگوييم كه مثلًا شوراها، وقتى كه ما گفتيم شوراى كارگرى هم داريم. ممكن است عدد آن را آنجا بالا ببريم. يك سهمى به كارگرى بدهيم، بگوييم كارخانه‏ها انتخاب كنند، بگوييم وزارت كار انتخاب بكند، بگوييم سنديكاها، ما كه سنديكايى به آن شكل نداريم. فقط الان شوراهاى اسلامى كارگران داريم (آن هم در قانون داريم) مى‏توانيم از آن طريق بگوييم معلم‏ها را هم فكر كرديم به نحوى در دانشگاه بگنجانيم، اين طور نيست كه بگوييم همه دبيرستان‏ها جمع بشوند يا مثلًا همه وزارت آموزش و پرورش يا خود معلم‏ها انتخاب بكنند، شيوه‏هايى مى‏توانيم فكر بكنيم. به هر حال روح حاكم بر نظر كميسيون اين بوده كه اقشار مختلف جامعه باشند.
آقايان اگر پيشنهاد مشخصى بدهند كه بشود يك قدرى توسعه پيدا بكند باز ما مى‏توانيم در كميسيون اصلاح بكنيم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 607
در مورد خانم‏ها هم نظر ما جدى اين بود كه از خانم‏ها هم در مجلس باشند. فكر كرديم كه يا بايد در آن چندتايى كه رهبر انتخاب مى‏كنند، از آنجا بيرون بيايد يا از مجلس بيرون بيايد. اين‏كه ما به خصوص بگوييم سه نفر زن يا پنج نفر زن باشد، يك شكل نمايشى مى‏شد كه شيوه‏اش هم برايمان مشخص نبود، البته كميسيون موافق است. اگر آقايان پيشنهادى بدهند در كيفيت اين‏كه خانم‏ها چگونه در اين جلسه باشند، ما با آن موافق هستيم كه آن جورى انجام بشود و نقطه‏اى كه ما نداريم. اگر آقايان به ما كمكى بكنند، خوب است.
معمولًا قانون اساسى اين جورى اصلاح مى‏شود كه يك لايحه‏اى به جلسه مى‏دهند، آن لايحه محور بحث قرار مى‏گيرد. الان نقصى كه ما در شوراى بازنگرى داريم اين است. ما لايحه در جلسه‏مان نداريم. ما خودمان آمده‏ايم، تقسيم كرده‏ايم، كميسيون‏بندى كرده‏ايم، مواد را به كميسيون‏ها داديم، اگر لايحه مشخصى باشد مثل لوايحى كه به مجلس مى‏آيد، اين راهكار را آسان مى‏كند، لذا آقايان اگر پيشنهادى بدهند كه همان مجمع تشخيص مصلحت براساس رهنمودهاى امام يك لايحه‏اى به مجلس بدهد كه نام آن اصول را هم در آن ببرد، اين كار را تسهيل مى‏كند و بعضى از اشكالات آقايان را هم برطرف مى‏كند.
يك مسأله‏اى هم (كه ما هنوز گيريم) در بعضى از اشكالات آقايان بود، آن اين است (اين را مخصوصاً توجه بفرماييد كه در نهايت بايد اين حل بشود) آيا وقتى كه اين شوراى بازنگرى تصويب كرد، اين كار نهايى است يا نه؟ يعنى اگر رهبر خواست اين را به رفراندوم نگذارد، به خاطر اين‏كه اين محتوا را قبول ندارد، اين حق را به رهبر بدهيم؟ يعنى رهبر مى‏تواند جلو اين را بگيرد؟ يا اين‏كه، نه رهبر نظراتش را به شورا برگرداند، بگويد من در اين موارد نظر دارم، شورا هم بحث مى‏كند خوب حالا يا نظرات رهبر در شور بعدى تأمين مى‏شود يا اين‏كه تأمين نمى‏شود، اينجا ما گير داريم.
هاشميان- در كميسيون همين تصويب شد.
هاشمى رفسنجانى- كميسيون، ما يك چيزى تصويب كرديم و فرستاديم اينجا، ولى اميدمان اين بود كه اينجا اين مسأله به طور جدى بحث بشود كه نهايتاً به هر حال اين شورا، شوراى مشورتى مى‏شود؟ چون اگر گفتيم رهبر حق نقص اينها را دارد. به هر حال ولو بعد از پنج بار رفت و برگشت آخر بار بايد رهبر تصميم را در مفاد بگيرد، اين معنايش اين است كه شورا مشورتى است، اگر گفتيم نه، بالاخره يك جايى اين را ببنديم، آن شورا جدى‏تر مى‏شود، مصوبه‏اش قابل اجرا مى‏شود و شكل ديگرى پيدا مى‏كند. اين يك اختلاف‏نظر محتوايى است. اگر آقايان روى اين خصوص هم به ما پيشنهادى بدهند و در كميسيون هم بيايند بحث كنند ممكن است آن شكل نهايى را ما بتوانيم تأمين بكنيم، و السلام عليكم.
رئيس- يك ربع تنفس مى‏دهيم.
 (جلسه ساعت 18 به عنوان تنفس تعطيل و مجدداً ساعت 25/ 18 به رياست آقاى مشكينى تشكيل گرديد).
رئيس- بسم الله الرحمن الرحيم. جلسه رسمى است، دنباله مطلب را بيان بفرماييد.
منشى (يزدى)- آقاى آذرى بفرماييد.
احمد آذرى قمى- بسم الله الرحمن الرحيم. با تشكر از كميسيون چهار كه آش مقدسى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 608
پخته‏اند، ولى بعضى قسمت‏هاى اساسى آن به نظر من شور است و بعضى‏هايش هم نپخته است. اما راجع به قسمت اول كه شور است، اين مسأله‏اى كه رهبر را برخلاف نظر آقاى عميد كه محكم‏كارى كردند، شش دفعه تأييد رهبر و نظر رهبر را آنجا ذكر كرده‏اند، خيلى شور شده به نظر من و به تعبير قمى خودمان خيلى رهبر را دستمالى كرده‏ايم! عرض كنم كه خوب اين به نظر من كافى است كه در دو جا اسم رهبر را بياوريم: يكى آن پيشنهاددهنده نهايى، نه پيشنهاد به معناى اين‏كه مثلًا بشود، نشود. نه پيشنهاد بدهند، يعنى در حقيقت همان حكم بكنند به اين‏كه اين رفراندوم انجام بگيرد، اين تغيير انجام بگيرد. يكى هم آن آخر كار كه حتماً به تأييد رهبرى برسد و طبق نظر او كه اصلاح شد آن وقت، بعد به رفراندوم بگذارند، اما ديگر حالا پيشنهادش را اول رهبر بيايد خودش اعلام بكند، يعنى در خانه‏اش نشسته است، يك دفعه به ذهنش خطور بكند كه حالا خوب است اين مواد تغيير پيدا بكند. اين همان كار مجمع تشخيص مصلحت است كه آنهايى كه نظر دارند، از ملت، از مسؤولين از هر كس كه نظرى راجع به بعضى از اصول دارد، اينها به دبيرخانه مجمع تشخيص مصلحت گزارش داده بشود، خوب در صورتى كه به يك مقدار متنابهى رسيد اين را آنها به رهبر پيشنهاد مى‏كنند كه رهبر آن پيشنهاددهنده باشد و بعد هم كه عرض كردم آن شوراى بازنگرى كه حالا حرف است، آنجا هم عرض دارم. اين راجع به اين مسأله.
و اما آن‏كه خيلى نپخته است، اين شوراى بازنگرى است، ظاهر عبارت اين است كه يك شوراى بازنگرى منتظر خدمتى كه آماده است، كمربسته است براى اين‏كه خوب تغييرى، اصلاحى در قانون اساسى بدهد، اولًا هيچ‏جا سابقه ندارد كه يك چنين افراد مشخص، معينى يك چنين تركيب پا به جفتى را براى تغيير قانون اساسى. چون اين تداعى مى‏كند به اين‏كه خوب اين قانون اساسى، يك قانون اساسى است كه در معرض اصلاح و تغيير و تتميم و اين حرف‏ها است. اگر منظور اين جهت باشد كه شوراى بازنگرى دائمى يا مثلًا چند مسأله‏اى مثل خبرگان در كار باشد، با اين جهت كه من سخت مخالفم و شايد فكر هم اين جور نباشد، كميسيون نظرش در اين جهت باشد ... و اما ممكن است كه اين راهى را كه رهبر رفتند، همين راه را حداقل يك الگويى و يك نمونه‏اى از هدايت رهبر در اين رابطه بگيريم بى‏دردسرتر، بى‏غل و غش‏تر و انتخاب هم، ظاهراً انتخاب بدى نباشد (اگر تعريف خود من نباشد، من خودم را استثنا مى‏كنم) و مسأله جمعيت هم انصافاً جمعيت خيلى زيادى است. بعضى از آقايان مى‏فرمايند كه خبرگان اول، شصت، هفتاد نفر بودند، اين هم بايد همين‏جور باشد، خوب آن براى تأسيس و تهيه صد و هفتاد و پنج اصل بوده، حالا شما مى‏خواهيد كه اين براى ... در مدت چند سال همه اصول را بيابند به تدريج، هر روزى، هر سالى، پنج تا، ده تاى آن را تغيير بدهند؟ چه لزومى دارد كه يك چنين تعدادى را انتخاب كنند؟
بعد هم چرا ما از اين نكته غفلت كرده‏ايم كه هر كارى را بايد به كاردان آن واگذار كرد. بعضى از افرادى كه در اينجا انتخاب شده‏اند، اصلًا هيچ ارتباطى، مساسى با تصويب قانون اساسى، و تهيه قانون اساسى و تغييرات و اينها ... ندارند. حالا شوراها فرض بفرماييد (نه بخواهم به شوراها توهين بكنم) ولى بالاخره اين را كه آقايان شوراها خوب قبول دارند كه اينها جنم اين كار را ندارند، يعنى خِبره اين كار نيستند حالا ما بياييم از شوراها انتخاب كنيم،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 609
از نيروهاى مسلح انتخاب بكنيم. همان جمله‏اى كه اولش امام ... اينجا مثل اين‏كه جمع بين دو جهت شده، يعنى صدر و ذيل با همديگر نمى‏خواند، از يك جهت رفته‏اند توى مردمى كردن اين قضيه، رفته‏اند در شوراها و نيروهاى مسلح و امثال اينها، از يك طرف هم بعد آمده‏اند در خبرگان و يك افرادى كه اين جور باشند كه همين اشكال در نمايندگان مجلس هم وارد است. نماينده من حيث انه، نماينده مجلس كه اين خِبرويت تهيه قانون اساسى، تغيير قانون اساسى، آن هم براساس احكام اسلام، آن شرط نيست، يعنى يك روزى ممكن است نماينده‏ها همين‏طور كه كم‏كم دارند علما را برمى‏گردانند به حوزه علميه، هم از مجلس، هم از جاهاى ديگر! خوب يك موقع به طور كلى تخليه كنند، خوب نماينده‏ها همه بشوند غير اهل علم و غير روحانى و پانزده نفر از آنها. چرا؟ براى اين‏كه به فرمايش آقاى هاشمى، نماينده‏ها يك جنبه تخصصى دارند، بله در آيين‏نامه، در تنظيم آيين‏نامه، بله خوب است، اما مربوط به قانون اساسى نماينده هم من حيث انه نماينده ... بعد هم در اول مسأله خبرگان قانون اساسى، همه آقايان يادشان هست، شايد اولش هم، (شايد، اين را من يقين ندارم) مسأله مؤسسان را مطرح كردند كه خوب همان جنبه مردمى بيشتر در آن رعايت مى‏شود و مى‏چربد، كه امام سخت با اين مسأله مخالفت كردند، گفتند خبرگان، آن هم مؤسساتى كه شايد مثلًا ممكن بود، (آن موقع يادم است كه ايشان مى‏فرمودند هفتصد نفر) ما اگر بخواهيم مؤسسان داشته باشيم و انتخابات آزادى باشد، بايد مؤسسان باشد يعنى به تعداد هم زياد مى‏شود؟ شاهدش اين است كه ما ديگر نمى‏توانيم قيد و بندى بزنيم، ولى وقتى گفتيم ما مى‏خواهيم خبرگان انتخاب كنيم، مردم اين را به عنوان خبره انتخاب كردند. طبيعى است كه در جمهورى اسلامى، يعنى در انقلاب اسلامى مى‏آيند خبرگان از آنهايى كه يا جنبه حقوقدانى دارند، يا جنبه اهل علم و اجتهاد و مثلًا اين‏گونه مسائل، همين‏طورى كه تقريباً همين‏جور هم انتخاب شد، آن مجموعه اين جور بود. پس اعتقاد من اين است كه:
1- اصلًا اين شوراى بازنگرى را به اين شكل كه حالت دائمى داشته باشد، به نظر من كار درستى نيست و بعد هم در هر موقعى كه مى‏خواهد تغيير داده بشود، در زمان‏هايى كه بايد تغيير داده بشود متناسب با آن بايد يك افرادى را انتخاب بكنند. اين نمى‏شود يك افراد ثابت دائمى كه اين جهات در آن رعايت نشده. همين‏طور كه الان در اين مسأله، در اين هشت مورد انتخاب امام بوده مربوط به قو قضائيه ...
نايب رئيس (هاشمى رفسنجانى)- اين را خدمت‏تان بگوييم، وقت خودتان را نگيريد منظور اين نيست كه دائمى باشد، اينها هر وقت، مثلًا بيست سال ديگر ...
آذرى قمى- خيلى خوب، حالا فرق نمى‏كند، اين‏كه تفاوت نمى‏كند. (هاشمى- چرا؟) اين‏كه تفاوت نمى‏كند. بالاخره غير دائمى است، ولى هر موقعى كه مى‏خواهد تشكيل بشود، اين افراد هيچ جهت خِبرويت در آن اصلى كه مى‏خواهد تغيير پيدا بكند اصلًا رعايت نشده، به آن توجهى نشده حالا اگر فرض كنيد مى‏خواهد قانونى كه مربوط به نيروهاى مسلح است، تغيير داده بشود، اصلاحى بشود بسيار خوب از نيروهاى مسلح خيلى مناسب است. اما اگر نمى‏خواهند، مى‏خواهند فرض كنيد راجع به قضاوت، قو قضائيه مى‏خواهد اين را تغيير بدهد به چه مناسبت از نيروهاى مسلح، چه تناسبى دارد؟ حالا غير از اشكالى كه جناب آقاى موسوى نخست‏وزير فرمودند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 610
مناسبت ندارد نيروهاى مسلح راجع به قو قضائيه بيايند انتخاب بكنند. اين شايد مضر باشد و مفيد نباشد.
بنابراين، اين‏كه فرمودند خبرگان يا ائمه جمعه يا افراد ديگر. اين افرادى كه اينجا اسمش برده شد كه آقاى هاشمى همه اينها را رد كردند به اين‏كه در خبرگان هست در 5 نفر نمى‏دانم فلان، خوب اينها شما اينجا كه فرموديد مجلس 15 نفر، حالا مجلس مكلف است 15 تا روحانى انتخاب كند يا 5 تا حقوقدان، 5 تا مثلًا چه انتخاب كند؟ اين‏كه دست مجلس را باز گذاشتيد و نمى‏توانيد هم براى مجلس ... بله فوقش اين است كه آنجا نمايندگان را متوجه به حساسيت موضوع بكنيد بگوييد اين‏جور افراد را بايد انتخاب كنيد و مخصوصاً در مجلس خيلى مشكل است كه به نمايندگان اين مسأله را با اختلاف آرا و نظراتى كه هست و افراد خاصى را كه متناسب باشند آن را تحميل بكنيد. بنابراين، اين جهات را من زياد طول نمى‏دهم چون وقتم تمام مى‏شود. يكى هم راجع به آن مسأله‏اى كه نياز به اصلاح يا تتميم ضمن اين‏كه محتواى اسلامى بودن نظام و حاكميت مقررات اسلامى در جامعه را مستثنى نمود.
همين طور كه جناب آقاى طاهرى فرمودند، اين مفهوم ندارد يعنى آن چيزهاى ديگر را مى‏شود تغيير داد تا در بعضى‏ها ما اظهار نگرانى بكنيم براى اين‏كه مى‏خواهند توجه بدهند دنيا و خود مردم را به اين‏كه اين اصل خيلى اهميت دارد كه اگر امكان اين باشد كه يك چيزى را عوض بكنند به قول آقاى موسوى اردبيلى مثلًا از مسلمات عقليه، اما اين از آن چيزها نيست اين غير از آن حرف‏هاست، اين قابل دست بردن نيست. اين يك مطلب كه حالا من اينجا حرفم را بايد در هم بپيچم كه ...
يك مطلب ديگر را مى‏خواهم عرض بكنم كه من خيال مى‏كنم كه اين مسأله تشخيص مصلحت ...
منشى (يزدى)- حاج آقا اگر بحث‏تان طولانى‏تر هست آن را به بقيه مخالفين بفرماييد كه بگويند چون تا الان 4 دقيقه اضافه صحبت فرموده‏ايد.
آذرى- آخر آنها نمى‏دانند كه من چه مى‏خواهم بگويم تا بگويند!
منشى (يزدى)- خوب بالاخره آيين‏نامه را خودتان تصويب كرده‏ايد.
آذرى- اين مسأله قانون اساسى به اصطلاح يك جنبه اسلاميت و يك جنبه مصلحت دارد، همين طور كه در قوانين عادى هست در اينجا هم هست. حالا شما اين مسأله‏اى را كه نوشته‏ايد «مقررات اسلام» فرض اين است كه مى‏گوييد مصلحت، تشخيص مصلحتى كه رهبر مى‏دهد اين حاكم است، حتى بر مقررات اسلامى است، خوب با اين مشكل چه مى‏كنيد؟ يعنى الان مسائل بسيارى مثل تجارت خارجى هست كه به نظر ما خلاف شرع و خلاف مقررات اسلام است ولى مى‏گوييم هيچ اشكالى ندارد چرا؟ براى اين‏كه روى تشخيص مصلحتى كه خبرگان اول دادند ولى فقيه تأييد كرده، بنابراين الان شرعى و اسلامى است. اما مقررات اسلامى آن جورى است، آن وقت اين ظاهرش مقررات اوليه است. والسلام عليكم و رحمة الله.
منشى- آقاى بيات.
اسدالله بيات- بسم الله الرحمن الرحيم. مطالب عمدتاً گفته شد. من فقط به دو سه نكته اشاره مى‏كنم؛ مخصوصاً يك جمله‏اى هم عرض مى‏كنم چون جناب آقاى هاشمى بالاخره رئيس‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 611
مجلس ما و رئيس همه ماست، ايشان 9 سال است كه رئيس مجلس‏اند نحو تنظيم آن اصل تقريباً هيچ با نحو تنظيم اصلى در قانون اساسى نمى‏خواند. يعنى آن دقت لازم آن طورى كه بايد بشود، نشده و به نظر مى‏رسد كه عبارت يك مقدارى ضعيف است. اولًا يك نكته‏اى را اشاره بكنم در ارتباط با مجمع تشخيص مصلحت. سروران پيشنهاد ندهند كه مجمع تشخيص مصلحت بيايد پيشنهاد بدهد يا يك چيزى را تصويب بكند. اين خلاف فرمان صريح حضرت امام است براى اين‏كه حضرت امام روحى له الفدا فرمودند مجمع تشخيص مصلحت نبايد در عرض قواى ديگر قرار بگيرد. اين عبارت با توجه به نكته‏اى بود كه حاج آقا امامى اشاره كردند كه ايشان مى‏فرمايند كه با پيشنهاد اينها، اين نيست، اين‏كه هست، همين درست است و اگر كلمه پيشنهاد هم بشود به نظر من برخلاف فرمان حضرت امام است براى اين‏كه مجمع تشخيص مصلحت به عنوان بازوى مشورتى است نه در عرض قواى ديگر، اين جهت خوب است يعنى اين جهت كه الان در اينجا منظور شده است با مشورت به نظر مى‏رسد كه خوب تنظيم شده، اما در عين حال به اين نكته بايد توجه بكنيم كه در جاهاى ديگر هم يقيناً اين مسأله وجود دارد مثلًا در كميسيون يك ممكن است مطرح بشود، در كميسيون‏هاى ديگر مطرح بشود. مجمع تشخيص مصلحت، مجمع تصميم‏گيرنده نيست، مجمع مشورتى است قانون‏گذارى نبايد داشته باشد. براى اين‏كه اگر قانون‏گذارى داشته باشد در عرض مجلس است يا فرض كنيد كه در رابطه با بعضى از چيزهاى ديگر آن را در عرض قواى ديگر نبايد مطرح بكنيم. مهمترين نقدى كه بر اين عبارات وارد است در نوع صحبت‏ها بود دقيقاً براى افرادى كه در اينجا پيش‏بينى شده است هيچ ضابطه‏اى در نظر گرفته نشده است، در صحبت‏هاى جناب آقاى آذرى و بقيه عزيزان هم اين مسأله بود. به نظر من در همه اينها اگر كميسيون زحمت بكشد قيد بزند ببيند، مثلًا اگر بنا بشود حتى از مجلس ما 15 نفر را بياوريم به نظر ما هم 15 خوب است ده تا هم باشد خوب است.
15 نفر براى مجلس خوب است، اما بايد ببينيم كه واقعاً از اينها چه مى‏خواهيم ما كه نمى‏خواهيم بودجه تصويب بكنند، ما كه نمى‏خواهيم ضابطه قضائى تصويب بكنند. ما مى‏خواهيم اصلى از اصول قانون اساسى را يا تغيير بدهند يا اصل جديدى را بر قانون اساسى اضافه كنند يا كلمه‏اى را در قانون اساسى حذف كنند. اين را ما مى‏خواهيم. بنابراين كسانى بايد بشوند علاوه بر اين‏كه ما يك علمى قوى از نظر اسلامى داشته باشيم، يك آدم‏هايى هم بايد باشند كه بدانند و در رابطه با جريانات اجتماعى و سياسى و مسائل گوناگون اينها هم باز به تنهايى كافى نيست. اينها هم بايد دقيقاً در اينجاها بايد مورد توجه قرار بگيرد يا مثلًا راجع به قو قضائيه گفتند سه نفر به نظر من در ذهن عزيزان اين بوده كه باز هم همان مثلًا شورا (شورا كه حذف شد) و باز هم نگفتند در اينجا كه اين سه نفر را رئيس دستگاه قضائى بفرستد؟ حكم به اينها بدهد از كدام يك از قضات؟ حتى از قضاتى كه فرض بفرماييد قاضى دادسراى انقلاب است؟ تازه فرض كنيد كه 6 ماه در زير نظر دستگاه قضائى دوره ديده و الان بعد از 6 ماه آموزش ديدن، آمده در اينجا قاضى شده آيا خوب است كه اين نوع افراد براى تغيير قانون اساسى بيايند؟ عبارت اطلاقش شامل همه اينها هست.
در رابطه با ائمه جمعه هم همين‏طور، ائمه جمعه‏اى داريم كه مثلًا امام جمعه فلان مركز است، امام جمعه قم است، مثلًا امام جمعه جاى ديگر است اين يك حسابى دارد يك امام‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 612
جمعه هم داريم مال ابرقوست! اين آدم اگر بيايد بسيار آدم بزرگوارى است. اما عنوان امام جمعه بودن يقيناً اين توجيه را مى‏كند، براى اين‏كه بيايد در تغيير قانون اساسى موضوعيت داشته باشد؟ يقيناً ضابطه مى‏خواهد، يقيناً قيد مى‏خواهد. اين نوع اطلاق به نظر من مناسب كميسيون چهارم نبود كه رئيس‏اش جناب آقاى هاشمى رفسنجانى است.
بنابراين پيشنهاد مشخص من اين است كه هم اينها بايد يك ضابطه‏اى داشته باشد، حتى در آن اصلش مثلًا تغيير اصلاح، حالا آنجا نه، ولى بايد اين طور بگوييم: مقام رهبرى پس از مشورت با مجمع تشخيص مصلحت، اصلاح تا تتميم قانون اساسى را به شوراى بازنگرى كه اعضا از نظر علمى و چه ... دو سه تا كلمه‏اى در اينجا بياوريد كه از اول از باب ضيق فم الركيه يك جورى بشود كه دايره از اول محدود گرفته بشود. حالا عبارت دقيقاً تنظيم مى‏شود از آن به بعد به طور طبيعى همين طورى كه ما در خبرگان اين قيد را در كميسيون رهبرى آورديم يك چيز بدى هم نبود، يك چيز خوبى است.
مسأله ديگرى كه باز در اينجا مطرح است مصوبات شورا پس از تأييد و امضاى رهبرى (اين را جناب آقاى هاشميان هم اشاره كردند) واقعاً در قانون اساسى راه را باز بگذاريد. يعنى باز به اين معنا مسأله را جورى مطرح نكنيد كه ما نتوانيم از طريق قانون عادى راه‏حل پيدا بكنيم.
شما در اينجا گفته‏ايد «پس از تصويب» درست، اما در جايى كه تصويب نكرد چه؟ خود آقاى هاشمى هم اشاره و بعد هم تصحيح فرمودند كه اين يكى از مسائلى است كه بايد مطرح بشود، اما اين‏گونه اگر تنظيم بشود يقيناً دست ما از نظر ...
آقاى نورى تذكر داده‏اند كه اين «ابرقو» را به عنوان يك اسم مطلق گفته‏ايم و الا نسبت به آن نظر به خصوصى نبود.
ى زدى- منظورشان ابرقوى علمى (به فتح ع و ل) نيست.
بيات- منظورم علم نبود.
هاشمى رفسنجانى- چون زنجان از ابرقو خيلى دور است و با فاصله مكانى ...
بيات- ى ك محبت ديگر عنايت بفرماييد باز فرموده‏ايد «مصوبات شورا» در جايى كه مصوبه ندارد روشن نيست يا در جايى كه مصوبه مسلماً مورد تأييد رهبرى نيست. البته از نظر مبناى فقهى بنده معتقدم اگر كسى داراى ولايت شرعى شد يقيناً دستش باز است، ما معتقد به ولايت فقيه هستيم و ولايت مطلقه را هم قبول داريم اما خوب است كه در اينجا هم به اين مسأله واقعاً اعتراف بكنيم و بگوييم اگر اين رهبر و ولى فقيه مثل حضرت امام روحى له الفدا بشود. اين حرف‏ها درست و هيچ جاى ترديد و شك و شبهه نيست اما خداى ناكرده و خداى نخواسته و هزار بار و ميليون‏ها بار خداى نخواسته اگر ما يك رهبرى داشته باشيم فقيه، فرض بفرماييد فقيه مطلق هم هست اما نسبت به هفت هشت تا شرط ديگرى كه اينجا وجود دارد: اعلم به سياست هم باشد، اعلم به تشخيص موضوعات باشد، اعلم به تطبيق احكام به موضوعات باشد. حالا در جمع اگر چنين چيزى نشد و شما هم در اينجا آمديد نظر مباركتان هم اين است كه نه اين رهبرى هم اگر اين طور گفت كه خوب با اين كه اين شورا قبول ندارد من مى‏خواهم مطرح بكنم؟ مى‏دانيم نتيجه اين حرف اين خواهد بود: اگر چنين رهبرى باشد و شوراى هفتاد، هشتاد و چند نفرى قبول نكند و اين بيايد در جامعه مطرح بكند رأى نمى‏آورد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 613
وقتى كه رأى نياورد ديگر رهبر، رهبر نخواهد بود، چنين مسأله‏اى يقيناً بد است، اين افت رهبرى است، اين افت مقام ولايت است و لذا اينجا بايد اين را دقيقاً منضبط و مشخص‏ترش كرد و دقيقاً اين مسأله اگر روان نباشد بعدها يقيناً از نظر اجرايى و از نظر موقعيت سياسى و اجتماعى مشكل ايجاد خواهد كرد.
بنابراين مصوبات شورا يكى دو تا فرض ديگر دارد كه اينجا بايد باز و شكافته بشود. محتواى اسلامى بودن نظام و حاكميت مقررات اسلامى (جناب آقاى مؤمن هم اشاره كردند) اصل نظام جمهورى هم بايد در اينجا تصريح بشود و اين از آن چيزهايى است كه خوب است. در رابطه با مواردى كه در قانون اساسى ما صراحت داريم بر اين‏كه الى يوم القيامه اينها باقى است. چون آنها در محدوده اختيارات ما نيست و نبايد هم بررسى بكنيم و ثابت است، ان شاء الله تا روز قيامت همين طور جاودان است، اين قابل طرح در اينجا نيست.
بنابراين در اينجا فقط يك كلمه اگر اصل نظام جمهورى هم اضافه بشود، به نظر من كافى است. بنابراين با اصل كلى‏اش كه بالاخره بازنگرى در محدوده ماست و بايد برايش تصميم بگيريم با اين اصل موافقم. اما در عين حال معتقدم كه كلًا اين نوع شيوه كه پيش‏بينى شد، قابل تغيير است و آخرين حرفم هم عبارت از اين است كه اگر ما بتوانيم مسأله را تخصصى‏اش بكنيم و بگوييم پيشنهاددهنده اصول قضائى بشود. قوه قضائيه، اصول قضائى را دستگاه قضائى پيشنهاد بدهد، اصول اجرايى را دستگاه ... اصل پيشنهاددهنده را ما قوه‏قوه‏اش بكنيم چه اشكالى دارد؟ و يك مقدارى هم دست رهبرى باز است واقعاً اگر ما بتوانيم چنين چيزى را انجام بدهيم به نظر من مسأله بهتر از اين خواهد بود. و السلام عليكم و رحمة الله.
نايب رئيس (هاشمى رفسنجانى)- حالا ما در مورد بعدى‏ها تذكر مى‏دهيم. آقايانى كه به عنوان موافق وقت مى‏گيرند، خواهش مى‏كنم مراعات بكنند يعنى همه‏اش مخالفت مى‏كنند، اسمش هم موافق است. نه يك كلمه موافق مى‏گويد ... از اين به بعد اگر آقاى مشكينى اجازه بفرمايند ما جلويش را مى‏گيريم يعنى آقايان وقتى مى‏بينند در مخالفين ديگر وقت نمى‏گيرند و اين‏جورى اسم مى‏نويسند، اين مناسب اينجا نيست! ..
نه آخر ببينيد ما كه حيله نمى‏خواهيم بكنيم. اگر آدم حرفى دارد روى روال درستى انجام بدهد. ديگر اين كار درستى نيست كه ... اگر كسى از آقايان اين‏جور صحبت كند من مانع خواهم شد.
منشى- آقاى كروبى.
مهدى كروبى- بسم الله الرحمن الرحيم. به نظر بنده مصوبه كميسيون جامع نيست و من هم رأى نمى‏دهم، نظر خودم است. مخالفم و از اول هم مخالف ثبت‏نام كردم و مخالف هم صحبت مى‏كنم، رأى هم نمى‏دهم! به اين جهت جامع نيست كه اولًا مجموعه‏اى كه اينجا ذكر شده و صورت‏شان هست براى بررسى و بازنگرى به قانون اساسى بعضى اقشار كه لازم است باشد، نيستند.
ثانياً همين تعدادى كه بسيارى از آقايان رويش تكيه كرده‏اند كه زيادند يك بخش از آن خودش تكرارى مى‏شود و تعداد هم همان اندازه نمى‏شود. همان‏جور كه حالا در همين مجمعى كه ما هستيم بعضى بزرگان مثلًا عضو مجمع مصلحت هستند، هم رئيس مجلس هستند، هم نايب رئيس خبرگان. منشى خبرگان، عضو شوراى نگهبان هستند. در آنجا هم فراوان اين‏جورى مى‏شود كه حالا بعد در خلال عرايضم عرض مى‏كنم. بنابراين تعدادشان كه مى‏فرماييد زياد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 614
نيست. شوراى بازنگرى قانون اساسى يك چنين تعدادى لازم است يا بيشتر.
ثالثاً اين يك سرى اقشار را در برنمى‏گيرد كه لازم است در بربگيرد، همان مثالى كه آقاى موسوى نخست‏وزير زدند، مورد نظر من است، آقاى هاشمى هم اشاره كردند. كارگرها يك قشر عظيمى هستند، خيلى‏هايشان هم صاحب‏نظر هستند، در پيشبرد انقلاب نظرهايى دارند و در قانون و تدوين قانون اساسى كار كرده‏اند، من يادم هست مدرسه شهيد مطهرى بوديم كه مرحوم آيت‏الله دكتر بهشتى آمدند سخنرانى كردند. مجمعى بود براى اين‏كه افرادى در جلسه خبرگان شركت بكنند، روى اين قضيه تكيه كردند كه بايد در بينشان از كارگران هم باشند و بعد هم در همان صورت و ليست افرادى از كارگرها گذاشته بودند و حتى من معتقد هم نيستم كه مى‏شود به قشرى بگوييد شما نماينده از قشر ديگر تعيين كنيد و آنها هم بروند. مثلًا از يك حقوقدانى كه كارش هم نيست تعيين كنند نه، افرادى هستند، حالا ممكن است تحصيلات خيلى والا به آن معنا نداشته باشند ولى مطالعات دارند، صاحب‏نظرند، مطالبى دارند.
يا همين مسأله بانوان ببينيد اين صورت و ليستى كه ما داريم در اينها از بانوان تقريباً در آن هيچ نمى‏آيد. براى اين‏كه اعضاى شوراى نگهبان است، سران سه قوه، مجمع تشخيص مصلحت، خبرگان است. در اينها هيچ‏كدام از بانوان مشاركت ندارند. يكى دو جا هست كه ممكن است از بانوان بيايد و اين را آقاى هاشمى عنايت فرمودند. پيشنهاد ما اين است كه خيلى راهش آسان است، هيچ لازم نيست بر عهده رهبرى بگذاريم.
ما جاهايى را كه احتمال دارد خانم‏ها هم بتوانند شركت كنند و بيايند ميدان، آنجا را مى‏توانيم بيشتر كنيم يعنى در دانشگاه به جاى سه تا بايد بشود ده تا، آن وقت اگر در دانشگاه‏ها قشر عظيم تحصيل كرده سه تا شد ده تا، مسلم دو تا سه تا خانم ممكن است حضور داشته باشند. يا در مجلس شوراى اسلامى (كه باز هم مجلس امروز را من عرض نمى‏كنم كه سه چهار تا بيشتر خانم نداريم) مسلم بايد كارى كرد كه خانم‏ها بيشتر شركت كنند يا در مجلس، تعداد وقتى زيادتر شد و رقمش هم بيشتر بود و واقعاً كارشان هم اين است. خوب چه در اين دوره‏ها و چه در دوره‏هاى آينده ممكن است خانم‏ها شركت كنند. بنابراين من خدمت آقاى هاشمى رئيس كميسيون عرض مى‏كنم كه چه كار كنيم. خانم‏ها در بعضى از امور بيشتر شركت داشته باشند، براى آن نهادهايى كه از آن طريق خانم‏ها مى‏توانند بيايند بايد سهميه بيشترى بگذاريم تا بتوانند بيايند، مانند دانشگاه، آموزش و پرورش، مجلس، آن وقت موجب مى‏شود كه خانم‏ها بيشتر شركت كنند يا همان‏طور كشاورزها يا نيروهاى ديگر مثل همان معلم‏ها كه يك مجموعه عظيمى هستند و اتفاقاً آدم‏هاى باسواد هم ميانشان فراوان هست.
مسأله ديگر من به اين صورت اشكال دارم، باز جناب حاج آقا خامنه‏اى حساسيت نشان ندهند چون ديروز روى صحبت آقاى بيات حساسيت نشان دادند. ما روى اين قضيه حساسيت نداريم. لفظ سران سه قوه در قانون اساسى به چه معناست؟ همان طورى كه مى‏فرماييد اين ضرورتى بوده، امام اين كار را تعيين كرده و مضافاً سران سه قوه در اين قسمت‏ها اصلًا هستند و حضور دارند. يعنى وقتى ما به مجلس سهميه مى‏دهيم مسلم آن رئيس مجلسى كه حداقل با 130- 140 تا رأى نمايندگان مجلس، رئيس مجلس شده طبيعى است كه هر چند نفر ما به مجلس بدهيم او انتخاب مى‏شود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 615
رئيس قو قضائيه خود به خود انتخاب مى‏شود براى اين‏كه همان سهميه‏اى كه براى قو قضائيه مى‏دهيم انتخاب مى‏شود و همان طور هم رئيس‏جمهور طبق مصوبه ديروزمان كه مسلم ديگر كل كار به همان صورتى كه نوشته مى‏شود تصويب مى‏شود در اختيار رئيس‏جمهور طبيعى است كه او مى‏شود.
حالا ببينيم سران سه قوه براى چه مى‏خواهند، باز اشكال ديگرى كه هست رهبرى 10 نفر، از همين‏ها را بايد كم كنيم به همان قسمت‏هايى كه عرض مى‏كنم اضافه كنيم. ببينيد اعضاى شوراى نگهبان 6 تايش فقهاست. اينها نماينده امامند يا رهبر، مجمع تشخيص مصلحت يك تعدادى است. آنجا هم بخشى‏شان حكم امام را دارند. مسلم و ممكن است انتخاب هم بشوند ما كه نمى‏خواهيم منع كنيم كه حتماً آنها انتخاب نشوند. چنين برنامه‏اى نداريم. خبرگان ممكن است اين‏جور باشد، در رأس قوه قضائيه مجتهدى است كه حكم امام را دارد. ائمه جمعه از مسلم آن بزرگان، كاملين و شخصيت‏ها انتخاب مى‏شوند كه نوعاً اينها حكم امام را دارند و نماينده امامند.
نيروهاى مسلح؛ اين هم باز اشكال بعدى من بود كه نيروهاى مسلح سه نفرند به انتخاب فرمانده كل قوا، يعنى به انتخاب رهبر، خوب اينها همه مى‏شوند نماينده‏هاى رهبر. حالا بنابراين با توجه به اين‏كه تركيب زيادى در واقع نماينده‏هاى امامند. يعنى حكم امام را دارند. حالا يا در دستگاه قضائى يا شوراى نگهبان يا مجمع مصلحت يا امام جمعه، بنابراين آنجا حداكثرش به نظر من 5 تا كفايت مى‏كند و ما بياييم به جاهاى ديگرى اضافه كنيم. بنابراين عرايض من اين است كه به نيروهاى مردمى كه اينها همه اصنافى است فردى و شخصيت‏هايى هستند كه به يك نهادهاى مقدسى وابسته‏اند و انجام وظيفه مى‏كنند. اما يك حالتى به اين قضيه بدهيم كه حالت عموميت هم داشته باشد. همان كه عرض كردم دانشگاه‏ها را بيشتر بدهيم واقعاً معلمين و آموزش و پرورشى‏ها را بيشتر بدهيم، كارگرها و بانوان را بيشتر بدهيم تا اين‏كه همه بتوانند شركت كنند و در قضيه حضور داشته باشند.
راجع به قضيه مجلس هم اتفاقاً در يك جهت حاج آقا آذرى با همه احترامى كه برايش قائل هستيم فرمودند كه مجلسى‏ها ممكن است تنها به آيين‏نامه وارد باشند! نه ببينيد از مجلس انتخاب مى‏شوند. يك مجموعه‏اى كه كار كرده‏اند، ورزيده‏اند و به شما عرض كنم كه به مبانى دينى واردند يا به حقوق واردند يا مطالعاتى دارند اينها انتخاب مى‏شوند، اين‏جور كه نيست كه يك افراد خاصى را انتخاب كنيد. آنها را نماينده‏ها تعيين مى‏كنند. بنابراين وقتى نماينده‏ها به آنها رأى مى‏دهند طبعاً آنهايى انتخاب مى‏شوند كه نسبتاً جامع هستند، نمونه‏اش بدون تعارف (حالا بنده و حاج آقا هاشمى كه در حكم امام بوديم) ولى نمونه‏اش اين 5 تا بزرگوارى هستند كه از مجلس تعيين شده‏اند گوياى اين است كه مجلس چه سنخ افرادى را براى كار تعيين مى‏كند. والسلام.
رئيس- سلمكم الله.
منشى- آقاى سيد هادى خامنه‏اى به عنوان موافق شما ثبت‏نام كرده‏ايد؟
سيد هادى خامنه‏اى- در كدام ستون اسم من ثبت شده است؟ اگر مخالف نوشته‏اند صحبت مى‏كنم وگرنه ...
نايب رئيس (هاشمى رفسنجانى)- نه پس صحبت نكنيد، اين شيوه ممدوحى نيست ما
                        صورت مشروح مذاكرات شوراى بازنگرى قانون اساسى(جلسه‏28-15)، ص: 616
وقت‏مان هم كم است و نمى‏خواهيم ديگر وقت بگيريم، مى‏خواهيم رأى بگيريم. فقط همان قسمت موافقت‏تان را بگوييد.
سيد هادى خامنه‏اى- من موافق مشروط هستم.
نايب رئيس (هاشمى رفسنجانى)- پس شما مخالفيد شروط آن را ديگر نمى‏توانيد مطرح كنيد بعد نوبت چه كسى است؟
منشى (محمد يزدى)- آقاى نجفقلى حبيبى نوبت شما است، بفرماييد.
نجفقلى حبيبى- بسم الله الرحمن الرحيم، با اجازه مجلس معظم مى‏خواستم يك نكته‏اى را عرض كنم، چون در بيرون گاهگاهى يك اشاراتى از بعضى‏ها مى‏شنوم كه اصلًا چرا شروع كرده‏اند به تغيير قانون اساسى؟ دو سه جمله راجع به اين قضيه من مى‏خواستم عرض بكنم. براى جواب به آن كسانى كه گفتند اين كار مطلوب نبوده و يا در آنها يك ذهنيت‏هاى خاصى ايجاد شده. كشورهاى زيادى در دنيا هستند كه اينها قانون اساسى‏شان را خيلى زود زود تغيير داده‏اند. من حالا نمى‏خواهم اينجا همه نمونه‏هايش را ذكر بكنم. فقط براى اطلاع آن كسانى كه چنين اعتراضاتى دارند عرض مى‏كنم كه آلمان به عنوان يكى از همين كشورهاى صنعتى كه خوب براى بعضى‏ها مورد توجه است از 1949 تا 1983، 30 بار قانون اساسى‏اش را تغيير داده، و آمريكا از 1791 تا 1971، 17 بار و شوروى از 1918 تاكنون 4 بار ...
نايب رئيس (هاشمى رفسنجانى)- آقاى دكتر حبيبى شما به عنوان مخالف بايد صحبت كنيد نه موافق.
نجفقلى حبيبى- من اين نكته را مى‏خواستم عرض بكنم و حالا برمى‏گردم به اين مسأله و قضيه موضوع مورد بحث، به عنوان مخالف مى‏خواستم دو سه دقيقه عرض بكنم، حاج آقا بنده زياد وقت را نمى‏گيرم.
در مورد اين مسائل چند تا قضيه مطرح هست؛ يكى موضوعات تغيير كه خوب ما در قانون اساسى يك سلسله مسائلى داريم كه جزو اصول اصلى اسلام هست و يك سلسله عرفياتى داريم كه در حقيقت شكل نظام را مشخص مى‏كند و آن جمله‏اى كه فرموديد كه مربوط به حاكميت نظام باشد. آقايان نظرشان اين هست كه اين خيلى كلى است. يك مقدار لااقل فصل يك، فصل دو، فصل سه، اينها جزء مسلمات هستند كه حاكميت حقوق ملت را دارد، مسأله اصل نظام را دارد. اينها ان شاءالله ديگر يك جورى باشد كه مورد تغيير قرار نگيرد.
در مورد آن دقت كه سروران فرمودند و من هم اين را مى‏خواهم تأكيد بكنم براى دشوارى‏اش تصميم مجلس را كه فرموديد يك ايرادى دارد، من مى‏خواهم عرض بكنم كه اگر آنجايى كه مقام معظم رهبرى پيشنهاد مى‏دهند كه خوب ايشان مستقلند و هيچ جاى ديگر لازم نيست تصويب كنند، اما آن جايى كه قو مجريه مى‏خواهد پيشنهاد بدهد يا مجلس خودش مى‏خواهد پيشنهاد بدهد خوب آنها بايد بيايند از طريق مجلس تصويب بشوند و خدمت مقام معظم رهبرى تقديم بشود براى اين‏كه آنها بررسى بكنند. قو قضائيه هم كه خيلى بعيد خواهد بود اصلًا چنين پيشنهادى را بدهد، چون ظاهراً با اين وضعيتى كه دارد خيلى احتياج به اين تغييرات پيدا نخواهد كرد. به هر حال اگر تغييرات پيدا خواهد كرد آن هم مى‏تواند از همين طرح خودش تنظيم كند و بياورد مجلس تصويب كند يا مستقل بدهد مثل هر يك از اين قوا كه مطرح شد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 617
در مورد همه‏پرسى و انتخاب مردم، من در اين قسمتى كه گروه‏ها را ذكر كرده‏اند مى‏خواهم عرض بكنم اصلًا ذكر اين گروه‏هاى متعدد در اين اصل هيچ ضرورت ندارد. اين در حقيقت شرايط انتخاب شوندگان هست و اين را مى‏توانيم بگذاريم كه قانون تعيين مى‏كند. براى اين‏كه براى گروه‏هاى مختلف، ما نگرانى ايجاد مى‏كنيم، افراد بسيارى، گروه‏هاى بسيارى هستند كه اينها حالا ناراحت خواهند شد كه چرا ذكر اينها در قانون اساسى با اين جزئيات كه چند تا از ائمه جمعه بعد خواهند گفت، مگر اينها كجا در قانون اساسى قبلًا نهادشان ذكر شده يا همين حالا اشاره شد كه چرا جامعه مدرسين نه فردا ممكن است گروه‏هاى ديگرى هم مثل پزشكان پيدا بشوند، پرستاران پيدا بشوند و بگويند چرا نه؟
بنابراين من مى‏خواستم استدعا بكنم اصلًا هيچ كدام از اين گروه‏ها نباشد. كلًا يك سلسله صفات و مشخصات مهم و عمده را اگر شوراى معظم مصلحت مى‏داند تعيين بكند. در اصل اگر حتى آن را هم مصلحت نمى‏بيند، مى‏تواند بگذارد در قانون تعيين بشود. ولى خوب اگر اصول كلى‏اش تعيين بشود كافى است كه اين نگرانى‏ها نباشد.
در مورد مسأله تدوين لايحه كه حضرتعالى فرموديد گمان مى‏كنم كسانى كه پيشنهاد را مى‏دهند خوب آنها بايد لايحه را تهيه كنند. اگر مجلس پيشنهاددهنده بود به مقام رهبرى، خودش لايحه‏اش را تهيه مى‏كند. اگر دولت پيشنهاددهنده بود، قو مجريه خوب لايحه‏اش را تهيه مى‏كند و همچنين اگر قو قضائيه و مقام رهبرى بعد از مشاوره‏هايى كه كرده، خودش مستقلًا پيشنهاددهنده است. دستور تنظيم لايحه‏اش را يا به شوراى تشخيص مصلحت مى‏دهد يا به دولت. به هر حال آنها مى‏توانند اين قضيه را انجام بدهند. در مورد كيفيت تشكيل اين، يكى مسأله رأى مردم است كه نبايد غفلت كرد از اين قضيه، درست است كه انتخابات فحص است اما ما براى اين‏كه يك مقدار دشوار كنيم، قضيه تغيير قانون اساسى را كه هر روز هر كسى هوس نكند براى كوچك‏ترين مشكلى كه برايش پيش آمده بخواهد تغيير بدهد، بنابراين بعد از اين‏كه مقام معظم رهبرى مسأله را تنظيم فرمودند مى‏شود آن افرادى را كه بايد انتخاب بشوند از طريق همه‏پرسى مردم انتخاب بشوند و بعد در نهايت هم حتماً برود باز براى همه‏پرسى، يعنى از دو طريق يك بار انتخاب افراد براى تنظيم، يك بار هم خود قانونى كه تنظيم شده برود تصويب بشود، چون مردم با دقت و اهميتى كه رأى مى‏دهند مى‏آيند در صحنه، هم حضورشان در صحنه‏ها هست و هم چون مشكلات دو انتخاب وجود دارد دستگاه هم كمتر به فكر اين مى‏افتد كه براى هر مسأله كوچكى يا اشكالات جزئى كه برايش پيش آمده متوسل بشود به تغيير قانون اساسى. بلكه بيشتر از طريق مجارى قوانين عادى خواهد رفت مسأله‏اش را حل بكند و ديگر حالا من با توجه به محدوديت وقت عرضى ندارم، متشكرم.
منشى (يزدى)- ديگر موافقى نيست بعدش آقاى جنتى هستند كه در مخالفين ثبت‏نام كرده‏اند.
نايب رئيس (هاشمى رفسنجانى)- آقاى خامنه‏اى هم مى‏خواهند در مخالفت صحبت بكنند.
منشى- جناب آقاى خامنه‏اى! جناب‏عالى در مخالفت صحبت مى‏كنيد؟
سيد هادى خامنه‏اى- حالا كه اصرار هست كه من مخالف صحبت بكنم چشم!
                        صورت مشروح مذاكرات شوراى بازنگرى قانون اساسى(جلسه‏28-15)، ص: 618
منشى- چون نام شما را قبلًا در موافقين نوشته بودم حالا نوبت آقاى جنتى است كه به عنوان مخالف صحبت مى‏كنند، بفرماييد:
احمد جنتى- بسم الله الرحمن الرحيم. من علاوه بر اشكالاتى كه از طرف بسيارى از دوستان راجع به عدد مطرح شد را زياد مى‏دانم و بعضى از جزئياتى را كه گفته شده تكرار نمى‏كنم، و با اين‏كه اين نكته گفته شد، ولى به نظر من لازم است كه روى آن تأكيد بكنم. مطالبى كه جناب آقاى آذرى فرمودند، واقعاً مطالب بسيار متينى بود و در درجه اول نظر من اين است كه ما اينجا تعيين نكنيم كه از چه كسانى و چند نفر و همين شكلى كه الان انجام شد را بگذاريم در آينده هم همين‏جور انجام بشود. منتها الان حضرت امام شخصاً تصميم‏گيرنده بودند، حالا با كسى هم مشورت كردند و نكردند نمى‏دانم؛ ولى مى‏توانيم قيد بكنيم در آينده براى احتياط بيشتر يك مشورتى يا پيشنهادى با مجمع تشخيص مصلحت كه از مقامات بالاى مملكت هم هستند، آزاد در اختيار او بگذاريم كه ببيند كدام اصل از اصول قانون اساسى مى‏خواهد تغيير پيدا بكند و براى اين اصل چه كسانى صلاحيت و اطلاعات و تخصص دارند و مى‏توانند دلايل پخته‏اى را اظهار بكنند. به نظر من اين بهترين شيوه است و هيچ ضرورتى ندارد كه ما قبلًا اين را تعيين بكنيم هيچ نقص و خللى وارد نمى‏شود اگر ما اينها را اصلًا اينجا نياوريم.
اما اگر قرار شد معين بكنيم اين را من مى‏خواهم بيشتر تأكيد بكنم روى شيوه‏اى كه در خيلى از كارها از اول تا حالا عمل شده و در عين اين‏كه حسنى داشته، عيب‏هايى هم داشته اين بوده كه معمولًا در اين‏گونه موارد يك حالت دلجويى، يك حالت تفقد، يك حالت بها دادن و ارزش دادن و اين‏كه به فلان قشر بى‏اعتنايى نشود و امثال اينها در كار بوده و براى كارها اين شيوه صحيحى نيست. ما اگر خواستيم يك كارهايى را بكنيم ببينيم چه كار مى‏خواهيم بكنيم و افراد صالحى براى آن كارها انتخاب بكنيم همين‏جور كه در هم كارها اين‏جورى است.
اگر بخواهند يك سمينارى براى بيمارى‏هاى قلبى بگذارند و افرادى را دعوت بكنند در اين زمينه اظهارنظر بكنند، ديگر نمى‏آيند اقشار مختلف جامعه را در نظر بگيرند كه مثلًا فلان قشر هم به اين مملكت خيلى خدمت كرده، فلان عده هم واقعاً زيادند و محرومند و برويم از قشر محروم هم مثلًا يك نفر را دعوت بكنيم. از استان‏هاى محروم هم مثلًا يك نفر را دعوت بكنيم، از مناطق جنگ‏زده هم يك نفر را دعوت بكنيم، اين‏جورى اگر بخواهند دلجويى بكنند خوب بلى؛ كسانى كه محرومند، اولويت دارند و اولويت‏هاى مختلفى هست، بروند سراغ اولويت‏ها براى دلجويى و تفقد و بها دادن به اشخاص، ولى آنجا اين چيزها مطرح نمى‏شود و اصلًا از ذهن خطور نمى‏كند و مى‏روند سراغ صلاحيت‏ها.
كسانى كه در اين زمينه مطالعات و تحقيقاتى دارند، تأليفاتى دارند، سوابقى دارند و صاحب‏نظرند بيايند نظرشان را بدهند و اين نظرها جمع‏بندى بشود، بعد ببينند كدام نظر را بهتر است انتخاب بكنند و يك رشدى به معلومات پزشكى بدهند. اين هم همين است ما مى‏خواهيم چه كار بكنيم؟ ما مى‏خواهيم ببينيم كجاى اين قانون اساسى بايد عوض بشود؟ در طول 10 سال گذشته كه يك تجربه‏اى بود و برخورد كردند به اشكالات و حالا جمع شده و معلوم شده كه اشكالات در چه نقطه‏هايى است و امام 8 مورد از اشكالات را تعيين كردند كه در اينجا است و بياييد اشكالات را برطرف كنيد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 619
ده سال آينده و يا هر نوبتى كه مى‏خواهد قانون اساسى عوض بشود بايد به همين شكل باشد يعنى آن كسانى كه با قانون اساسى سر و كار دارند و دست‏اندر كار مسائل قانون اساسى هستند يا در حد قانون‏گذارى به مشكل قانون اساسى برخورد كرده‏اند يا در حدّ اجرا كه اين قانون اساسى براى آنها در اجرا مشكل ايجاد كرده و تجربه به آنها نشان داده اين عيب را قانون اساسى دارد كه يك كارهايى به نفع مردم و به نفع مملكت مى‏خواهند بكنند و نمى‏شود و دست‏شان را هم قانون اساسى بسته است. اينها هم مشكل را مى‏دانند و هم احياناً و طبيعتاً ممكن است در راه‏حلش هم صاحب‏نظر باشند و مى‏گويند اگر اين قانون اين‏جورى بشود، مشكل ما حل مى‏شود. روى اين ملاك بايد باشد و به نظر من مى‏آيد كه ين ملاك‏ها خيلى انحراف از مسير است. اگر اين‏جورى‏ها باشد مثلًا بگوييم از خانواده شهدا هم چند نفر، خوب مگر كسى مى‏تواند ارج و قيمت اين خانواده شهدا و حقى را كه اينها به اين مملكت دارند، منكر بشود؟ خوب چرا اينها را از شركت در چنين برنامه‏اى ما محروم بكنيم؟ يا جانبازانى كه اين همه زحمت كشيده‏اند يا به رزمندگان، خوب در 8 سال گذشته يك عده‏اى در جنگ بوده‏اند به گردن اين نظام واقعاً حق دارند به همه چيز حق دارند، ما مديون اينها هستيم. بگوييم چهار نفر از اينها به عنوان رزمنده، شركت بكنند يا امثال اين عناوين، خوب ما بايد احترام همه را نگه داريم و بهايى كه براى همه قائليم در جاى خودش رعايت بكنيم (ولى آنجايى كه جاى خودش است) اما در يك كار تخصصى صد در صد آن كسانى را دعوت بكنيم و از آن كسانى استفاده بكنيم كه واقعاً صاحب‏نظر باشند و اگر اين نشود، آن وقت ضررش چه مى‏شود؟ اگر قرار شد آن جورى و آن شيوه باشد، ضررش اين مى‏شود كه بعضى وقت‏ها 2- 3 تا رأى از كسانى كه ناواردند مسائل را عوض مى‏كنند، 5 ناوارد اين طرف رأى دادند، چهار وارد آن طرف رأى دادند، بعد دو نفر افراد ناوارد يك كفه را سنگين‏تر مى‏كنند ممكن است آن كفه‏اى كه سنگين‏تر مى‏شود، مشكلاتى به بار بياورد و زحمت ايجاد بكند. در اثر اين‏كه بدون اين‏كه منظور و غرضى داشته باشند با كمال حسن‏نيت اما چون وارد نبوده‏اند يك رأيى داده‏اند كه در عمل اسباب زحمت شده است.
بنابراين ما معيارها را بسنجيم و بنشينيم و ببينيم آن كسانى كه در تجارب‏شان، در اطلاعات‏شان، تخصص اين كار را به دست آورده‏اند، آنها چه كسانى هستند، از آنها دعوت بكنيم. اين مسأله‏اى است كه من دلم مى‏خواست كه هم اينجا ما رعايت بكنيم و هم براى جاهاى ديگر، ما نخواهيم آن جهات را، در نظر بگيريم. خوب معلوم است مثلًا ائمه جمعه هر شهرى محترم‏ترين فرد در شهرها هستند، ائمه جمعه هستند. اما حالا اين عنوان سبب تخصص در مسائل قانون اساسى مى‏شود؟ كه چون امام جمعه است يك تخصص فوق‏العاده‏اى دربار قانون اساسى دارد يا اصناف، يا شوراها. اينها هيچ كدام‏شان برايشان معيار نيست. ما اول معيار را مشخص بكنيم بعد طبق آن معيار، مصاديقش را پيدا بكنيم و انتخاب بكنيم.
و باز من بر آن قضيه تأكيد مى‏كنم كه اصول غيرقابل تغيير در قانون اساسى را اصلًا مطرح و بحث نكنيم كه بحث اينها مشكلات به وجود مى‏آورد. والسلام عليكم و رحمة الله.
رئيس- سلمكم الله.
منشى (يزدى)- خوب ديگر فقط آقاى خامنه‏اى هستند اگر كه مى‏خواهند در جهت مخالف صحبت بكنند مى‏توانند صحبت بكنند، چون هنوز وقت هست بفرماييد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 620
سيد هادى خامنه‏اى- بسم الله الرحمن الرحيم. خوشبختانه مقدارى از مطالب را برادران محترم فرمودند. البته در مورد تعدادش بنده اعتراضى ندارم به همين اندازه يا همين حدود خوب است. ولى بنده هم در مورد تركيب اعضا، يك مقدار عرايضى دارم. البته توضيحاتى كه برادران ما مثل جناب آقاى كروبى و جناب آقاى جنتى دادند، آنها يك مقدار از عرايض بنده هم هستند. در عين حال يعنى هر دو نوعى اعتراض به اين كيفيت اينجا داشتند و من مى‏خواهم عرض بكنم كه تركيب را ما لزوم ندارد نهادى بكنيم يا به تعبير جناب آقاى موسوى صنفى‏اش بكنيم، جهت‏گيرى قضيه اينجا درست و روشن نيست. البته در توجيه، يك عبارتى هست كه نوشته: «متشكل از اقشار مؤثر و صاحب‏نظر جامعه باشد» كه تفسيرى كه مى‏شود كرد اين است: «مؤثرش» يعنى جنب مردمى داشته باشد. «صاحب‏نظر» هم يعنى جنب تخصصى، اين دو حالت در عمل درست مثل اين‏كه رعايت نشده چون اگر ما واقعاً مى‏خواهيم مردمى بكنيم و تخصصى، يك راه بهترى وجود دارد و آن اين است كه ما معيارها و خصوصيات را صريحاً و دقيقاً مشخص بكنيم، يك مجموعه‏اى هم فرض بكنيم مثل شوراى نگهبان براى انتخاب‏هايى كه مى‏شود، خبرگان و يا مجلس و غير ذلك براى تعيين اين معيارها و تشخيص اين معين بشوند، بعد اين را به انتخاب مردمى بگذاريم. اگر مى‏خواهيم مردمى باشد اين يك راه نسبتاً مرسوم و معمول هست كه هم پشتيبانى مردمى را دارد و هم معيارها در آن رعايت شده و انتخاب مردم، اينجا انتخاب به آن صورت كور و جداى از جنبه‏هاى تخصصى نخواهد بود، چون شما مى‏توانيد تعداد كسانى را كه براى اين انتخاب كانديدا مى‏شوند. با دقت نظر و دقت گزينش آن هيأت گزينش‏كننده مثل شوراى نگهبان، در يك جمعى محدودش بكنيد، فرض كنيد اگر تعداد انتخاب شوندگان 80 نفر هستند، 500 نفر يا كمتر از آن و يا در همين حدود دارند اين شرايط معرفى مى‏شوند، به مردم شما مى‏گوييد تخييراً از ميان اين 500 نفر، 70 نفر را برگزينيد. يعنى آنها ديگر اختيار نخواهند داشت از ميان افراد گوناگون، هر كسى را به هر معيارى كه خودشان مى‏پسندند، انتخاب بكنند.
در انتخاب مجلس شوراى اسلامى تا حدودى قضيه باز است (يك مقدارى البته) شرايط عامه هست. اما آن شرايط خاص زياد دقيق شايد مورد نظر قرار نمى‏گيرد، علتش هم اين است كه آن مقدار، ميدانش به خود مردم داده شده است.
اما در اينجا چون جنبه تخصص اين بيشتر و بالاتر هست، حدود تحصيلات و جنبه‏هاى ديگر را مى‏شود دقيقاً قيد كرد، تقريباً مثل انتخاب رياست جمهورى.
اما اين‏كه از شمار 9 به بعد آمده كه ما از اصناف، ائمه جمعه، شوراها، نيروهاى مسلح، دانشگاه‏ها بياوريم و كيفيت انتخاب آنها را هم قاعدتاً به حسب قانون به خود همان اصناف واگذار بكنيم، اين كافى نخواهد بود و تخصص نه درست جا مى‏افتد و نه جنب مردمى بودنش درست رعايت مى‏شود، چون مردم به هر حال در اين انتخاب‏ها هيچ نقشى ندارند. خوب اين در صورتى است كه ما بخواهيم انتخاب به شكل مردمى داشته باشيم اما اگر بخواهد هدايت شده و متمركز باشد، باز راه ديگرى دارد و اين نه اين است و نه آن. خوب در اين باب من براى رعايت اختصار چون آخرين كسى هستم كه صحبت مى‏كنم، ديگر بيشتر از اين توضيح نمى‏دهم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 621
جنب ديگرى كه مى‏خواستم عرض بكنم آن قسمت اخير هست كه نوعاً برادران عزيز در مورد آن نظر دادند يعنى محتواى اسلامى بودن، كه پيشنهاد من براى كامل‏تر شدن موضوع اين است كه چرا ما اشاره بكنيم به چيزى كه محتواى انقلاب اسلامى و همين انقلاب اسلامى موجود را هم داشته باشد؟ چون اسلامى بودن نظام و حاكميت مقررات اسلام در جامعه، براى هميشه مسأل قابل تفسيرى است و ما مى‏توانيم به چيزى اشاره بكنيم نظير اصل دوم و سوم قانون اساسى كه كليات طرح نظام در آنجا آمده. البته اگر اسم آن اصل را بياوريم ممكن است اثبات شيئى نفى ماعدا بكند و توهم اين بشود در مورد اصول ديگرى كه در ذهن برادران و مردم هست احياناً بخواهد تسامح بشود و آنها مسكوت گذاشته بشود براى اين‏كه اين جور نباشد. بالاخره بايد عبارت طورى بيايد كه اشاره‏اى به اصول و چارچوب دقيق و تأكيد شد انقلاب اسلامى هم بشود كه در واقع معنى‏اش اين باشد كه اسلامى كه در قانون اساسى منبعث از تفكر انقلاب اسلامى و امامت به وجود آمده آن اصول را ما مى‏گوييم كه شامل هم اينها خواهد شد. هم كليات و هم مواردى كه بعضى از آنها را برادران عزيز نام برده‏اند. به طور كلى مقوّم‏هاى اصلى را ما بايد نام ببريم. آنچه كه قوام انقلاب اسلامى و اسلام بر آن بوده. و السلام عليكم و رحمة الله.
رئيس- سلمكم الله.
منشى (يزدى)- اجازه بفرماييد من به عنوان موافق عرايضى بكنم.
نائب رئيس (هاشمى رفسنجانى)- وقت داريم بفرماييد.
محمد يزدى- بسم الله الرحمن الرحيم. علت اين‏كه نوبت گرفتم در موافقت صحبت كنم تصور كردم كه از مجموع فرمايشات آقايان نسبت به بعضى از اين عناوين درست حق‏شان مورد توجه قرار نگرفته. اولًا نكته‏اى كه حاج آقا جنتى فرمودند در دست توجه هست يعنى ملاك ذكر اين عناوين رابطه‏اى است كه بين اين عناوين و بين تأثيرى كه در اين جمع دارند براى اصلاح تتميم قانون اساسى هست كاملًا توجه شده يعنى بر اين اساس اين عناوين ذكر شده‏اند نه به عنوان اصناف يا به عناوين غير صنفى، حالا تعيين بكنيم. به عبارت ديگر ملاحظه مى‏فرماييد من يك‏يك اشاره مى‏كنم و درباره هر كدام يكى دو جمله عرض مى‏كنم كه در بند اول اعضاى شوراى نگهبان ذكر شده است. نگفته‏اند حقوقدان‏هاى شوراى نگهبان و نگفته‏اند فقهاى شوراى نگهبان، گفته‏اند اعضاى شوراى نگهبان. اعضاى شوراى نگهبان به چه دليل انتخاب شدند اينجا گفته شده است كه در اين جمع باشند به خاطر اين‏كه اينها به طور مستمر حداقل سه سال يا بيش از سه سال با قانون‏گذارى و با جهات قانون و تغييرات و تحولاتى كه در قوانين به وجود مى‏آيد سر و كار دارند، يعنى طبعاً با مسائل حقوقى و با مسائل فقهى آشنايى كامل دارند. اين علت ذكر اينها هست نه به عنوان اين‏كه اينها روحانى هستند بلكه آنها در فقهايشان يا حقوقدان‏ها مثلًا اشتغالات قضائى دارند. به ملاك حقوقدانى و به ملاك فقاهت و كار كردن به اين مسأله است. نسبت به سران سه قوه باز خيلى روشن هست. به دليل اشتغال‏شان هست و سر و كار داشتن روزمره با مسائل جارى كشور و درك مشكلاتى كه پيش مى‏آيد و راه‏حل‏هايى كه به ذهن‏شان مى‏رسد، حضورشان در اين جمع با ذكر مصاديقى كه در طول تجربه‏شان ديده‏اند خود به خود تأثير دارد و حضورشان مى‏تواند كاملًا نقش داشته باشد.
نسبت به مجمع تشخيص مصلحت در آينده مشخص بشود اعضاى مجمع تشخيص مصلحت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 622
چه كسانى هستند، هر كه باشند كسانى هستند كه اين قدرت را دارند كه وقتى در كشور يك معضلى پيش آمد، يك مشكلى پيش آمد كه بايد حتى از قانون اساسى هم گذشت يا حتى بايد از احكام اوليه شرع هم گذشت و سراغ احكام ثانويه‏اش آمد، چنين قدرت تشخيص را داشته باشند. يعنى اعضاى تشخيص مصلحت كه يك عنوانى است اينجا ذكر شده است نه، يعنى افراد ساده‏اى هستند، افرادى هستند كه در اين سطح مى‏توانند تفكر داشته باشند، آشنايى داشته باشند، با مسائل سر و كار داشته باشند و بنابراين علت اين‏كه اين جمع هم اينجا ذكر شده است، حيثيت تخصصى‏شان هست كه قدرت درك اين مطالب را هم دارند. پس رابطه كاملًا حفظ شده است. بند بعد مسأله افرادى است كه توسط رهبرى انتخاب مى‏شوند. من روى رقم تكيه نمى‏كنم كه چند نفر ولى روى اصل انتخاب ...
خيلى روشن هست كه وقتى رهبرى تصميم مى‏گيرد افرادى را براى شركت در چنين كارى انتخاب بكند حتماً اين مناسبت را دقيقاً رعايت مى‏كند، آن كسانى را انتخاب مى‏كند كه در ارتباط با مشكلى كه به وجود آمده است يا راه‏حل اين مشكل كم و بيش آشنايى داشته باشند و فكرشان تأثير داشته باشد. پس باز اين نكته رعايت شده در دولت كه گفته شده است سه نفر زائد بر سران سه قوه، يعنى ممكن است در بين هيأت وزيران وزرايى باشند كه اطلاعات و راهنمايى آنها تأثير زيادى در حل قضايايى كه مورد ابتلاء آنها بوده، داشته باشد.
باز به عنوان اين‏كه يك عضوى از هيأت وزيران هستند نيست، به عنوان اين كه يك عضوى هست كه در نوع كارش، درك آن مشكل و راه‏حل آن مشكل دقيق‏تر برايش پيش مى‏آيد و خود به خود حضورش مى‏تواند كمك بكند به بيان راه‏حل مشكل و يا درك مشكل. پس همين طور عنوان شده طبيعى است كه وقتى گفته مى‏شود از دولت سه نفر (باز روى رقم من كارى ندارم) يعنى در بين هيأت وزيران انتخاب مى‏شود، خود به خود آن وزيرى انتخاب خواهد شد كه بيشتر در اين جمع بتواند نقش داشته باشد.
در قو قضائيه وقتى گفته مى‏شود سه نفر، باز به خاطر مسائل فقهى نيست و الا خود فقها كافى بودند، به خاطر مسائل اجرايى نيست. طبعاً به خاطر مشكلاتى است كه در مجموعه دستگاه قضائى كشور به وجود آمده است و توجه به اين‏كه فلان قانون نمى‏تواند مشكل را حل كند يا فلانى اگر اين كيفيت را داشته باشد راحت‏تر مى‏تواند مشكل را حل بكند. طبيعى است كه ذكر قوه قضائيه و حضور كسانى از قوه قضائيه باز در اين رابطه ذكر شده است. نه همين طورى هر كسى در قوه قضائيه است. مثلًا از كارمندان‏شان كه نمى‏آيند انتخاب بكنند. سه نفر از قوه قضائيه طبعاً از كسانى كه با مشكلات قضا امور جارى كشور سر و كار دارند منظور هست.
مسأله بعد مجلس هست كه باز من يك مقدارى شأن مجلس را حفظ بكنم و واقعاً نه به خاطر اين‏كه مدتى در مجلس بوده‏ام. عقيد من اين است گاهى هم تعبير كرده‏ام مجلس در حقيقت يك دانشگاهى است كه رشته‏هاى مختلف علمى در آن حضور دارد مجموعه مجلس را اگر حساب بكنيم هميشه به دليل كميسيون‏هاى مختلفى كه دارد و نيازهاى مختلفى كه هست در جمع، افرادى كه هستند در رشته‏هاى مختلفى كه در كشور مورد نياز هست آدم‏هاى متخصص، آدم‏هاى تحصيل كرده، آدم‏هاى وارد حضور دارند (حالا كمتر، بيشتر) مجموعه مجلس هميشه حاوى اشخاصى هست كه آشنايى‏هاى مختلفى با مسايل كشور دارند و طبعاً از مجلس كه مى‏خواهند انتخاب بشوند براى اين كار مسلماً وقتى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 623
مثلًا 270 نفر يا اكثريت مجلس مى‏خواهند انتخاب بكنند، چند نفر را براى چنين جمعى، كسانى را انتخاب مى‏كنند كه در اين رابطه آشنايى داشته باشند. چنانچه اگر بخواهند انتخاب بكنند براى يك كار ديگرى طبعاً كسى را انتخاب مى‏كنند كه در آن كار باشد. چه در لزوم عضويت مجلس در هر سازمان و مؤسسه‏اى خود به خود آن مناسبت رعايت مى‏شود و انتخاب مى‏شوند. بنابراين در مجلس هم صرف‏نظر از رقم كه ده نفر باشند، پانزده نفر باشند، كمتر، بيشتر مجلس واقعاً اين حق را دارد كه كسانى را داشته باشد كه در اين جمع حضور داشته باشند.
نسبت به ائمه جمعه كه گفته شد از رقم نه به بعد تناسبش كمتر است، من فكر مى‏كنم اين جورى نيست به خصوص ائمه جمعه و تعجب اين هست كه امام جمعه موقت قم با اين‏كه خودشان عضو اين جمع هستند، كم‏لطفى مى‏كنند. امامت جمعه در نظام اسلامى از مناصب اسلامى است. امامت جمعه يعنى كسى كه از طرف حكومت نصب مى‏شود. در شرع مقدس اسلام امام جمعه موظف است مسائل سياسى و اجتماعى را براى مردم بيان بكنند. يكى از وظايف امام جمعه اين هست كه با مسائل آشنا بكند و سطح افكار عمومى را بالا بياورد يا مشكلات را برايشان بيان بكند يا گاهى بحران‏هاى كشور را ائمه جمعه هستند كه مى‏توانند آرام بكنند با بيان خاصى كه دارند و راه‏حل‏هايى كه به نظرشان مى‏رسد.
حالا من نكته خاصى را كه آقاى بيات ذكر كردند تكرار نكنم، اين طور نگاه نشود كه در مجموع بعضى از ائمه جمعه كشور هستند كه ممكن است در اين سطح اطلاعات نداشته باشند، ولى واقعاً اين مجموعه را اگر نگاه بفرماييد يكى از اقشارى هستند در جامعه اسلامى و در نظام اسلامى كه هم مسؤوليت‏شان بالا هست و هم مسؤوليت رسمى هست و هم آگاهى‏هايشان نسبت به مسائل سياسى و اجتماعى كشور آگاهى‏هاى سطح بالاست كه حضورشان در اينجا قطعاً نقش دارد. پس بدون جهت به ملاك اين‏كه امام جمعه است، به ملاك منصب امامت انتخاب نشده‏اند و منصب امامتش مقتضيات خاص دارد كه با مسائل سياسى و اجتماعى بايد آشنايى داشته باشند و دارند.
نسبت به مسأله بعد يعنى شوراها باز با آن ترتيبى كه جناب آقاى هاشمى هم اشاره فرمودند كه قانونى داريم. در قانون اساسى هم وجود دارد كه شورا را تا سطحى بالا مى‏آوريم كه حق تهيه و طرح لايحه را دارند كه دستگاه‏ها موظف مى‏شوند بعد از تهيه كه اين لايحه را بياورند و به مقامات قانون‏گذارى برسانند. اگر كسانى در اين جمع هستند كه اين اندازه درك دارند كه مى‏توانند طرح و لايحه‏اى تهيه كنند، معناى تهيه طرح و لايحه يعنى درك مسائل اجتماعى- سياسى كشور، آشنايى با مشكلات كشور، نه هر شورايى را، يك شوراى مثلًا كارگرى كه مشكلات داخلى كارگر و كارفرما را مى‏خواهد، بررسى بكند. اين شورا را به اين عنوان نمى‏خواهند بگويند، آن شوراى كلى كه در قانون اساسى هم ذكر شده است قانونش كه به اين مرحله مى‏رسد. بنابراين حضورش باز با اين ملاحظه ذكر شده است.
نسبت به نيروهاى مسلح من درست نمى‏دانم مسأله چيست، ولى مطمئن هستم كه به مناسبت تأثيرى كه باز در مشكلات داخلى اين سه نيرو مى‏تواند داشته باشد يعنى به عنوان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 624
قدرت فرماندهى نمى‏خواهند كسى را انتخاب بكنند. نمى‏گويند از نيروهاى مسلح يك كسى بيايد كه در فرماندهى صراحت و شجاعت يا سابقه كار در يك ميدان جنگ داشته باشد. حتماً كسانى منظور هستند كه با مشكلات و مسائلى كه در داخل اين نيروها وجود دارد و حالت تخصصى هم دارد و در قانون هم نقش دارد، يعنى گاهى ممكن است كلمه‏اى با مفهوم حقوقى خاص خودش مشكل نيروهاى مسلح را زيادتر بكند يا مشكل را كمتر بكند و طبعاً اين مشكلات را افرادى كه در آن محيط خاص نيروهاى مسلح هستند بهتر آشنا هستند. بنابراين ملاك انتخاب اينها هم اين جهت مى‏تواند باشد.
وضعيت دانشگاه‏ها خيلى روشن هست. جناب آقاى عميد هم اشاره فرمودند. وقتى مى‏گوييم از دانشگاه‏ها معلوم است كسانى كه از دانشگاه‏ها مى‏خواهند انتخاب بشوند و بيايند در اين جمع، طبعاً كسانى هستند كه با مسائل حقوقى رابطه داشته باشند. (حالا قسمتى از مسائل حقوقى، حقوق عمومى، مسائل سياسى، جامعه‏شناسى و قسمت‏هايى كه مى‏توانند تأثير داشته باشند) و بنابراين اينها هم به همين كيفيت انتخاب شده‏اند، من وقتم تمام شده است، عذر مى‏خواهم.
اصناف هم باز به اين كيفيت است، اصناف به اين معنا كه دو نفر از بازاريان انتخاب بشوند كه مثلًا سرمايه بيشترى دارند، نخير. اصناف از طريق قانون اصناف و شوراى اصناف و آشنايى با مشكلاتى كه در همان قانون آمده، شوراهايى ذكر شده كه قدرت حل و فصل بعضى از اين مشكلات را دارد. به اين ترتيب انتخاب اين افراد از نظر من انتخابى است كه رابط حقوقى‏اش رعايت شده يعنى درست نكته‏اى كه جناب آقاى جنتى مى‏فرمودند مورد توجه بوده، پس صنفى نيست. اين عنوان‏ها بدون ملاك نيست كلى‏اش را من كاملًا موافق هستم، البته روى رقم و خصوصيات ديگر ممكن است يك تغييراتى هم داده بشود.
نايب رئيس (هاشمى رفسنجانى)- خوب ما رسيديم به اظهارات مخبر. آقاى امامى اگر بخواهند مفصل صحبت كنند ديگر در جلسه امروز نمى‏شود يا بايد جلسه را ختم كنيم يا بايد رأى بگيريم.
بعضى از اعضا- رأى بگيريد.
رئيس- اجازه بفرماييد رأى‏گيرى كنيم.
نايب رئيس (هاشمى)- آقاى امامى! آقاى يزدى تقريباً از طرف شما دفاع كردند.
امامى كاشانى- بنابراين من ديگر عرضى ندارم.
نايب رئيس (هاشمى رفسنجانى)- پس رأى مى‏گيريم، خواهش مى‏كنيم آقايانى هم كه مخالف، صحبت كردند، توجه بكنند كه مخالفت‏شان نوعاً در يك بخش يا دو بخش از اينها بوده و در پيشنهادها مى‏توانند نظرشان را بدهند. اگر جلسه قبول بكند خوب در پيشنهادها مطرح مى‏شود كه ديگر نرود و يك بار ديگر بخواهد برگردد. آقايانى كه با كليات اين اصل موافقند ... كليات يعنى وارد جزئيات مى‏توانيم بشويم، همه چيزش هم قابل تغيير است.
امينى- اصل يعنى رهبر حق اين كار را داشته باشد؟
نايب رئيس (هاشمى رفسنجانى)- نه حتى شما بگوييد رهبر هم نه، به جاى رهبر مى‏توانيد بگوييد مجلس حق داشته باشد. ما وقتى كه مى‏گوييم كليات يعنى وارد در شور دوم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 625
مى‏شويم. روى هر كلمه‏اى شما مى‏توانيد پيشنهاد بدهيد. هرچه شما بخواهيد كه بعد تغيير بدهيد قابل تغيير است، پيشنهاد كنيد به جلسه.
آذرى- آقاى هاشمى اين تفسير عجيبى است كه از كليات مى‏كنيد!
نايب رئيس (هاشمى رفسنجانى)- در مجلس هم همين است.
آذرى- معنى بحث در كليات اين است كه همه را تغيير بدهند در شور دوم؟
نايب رئيس (هاشمى رفسنجانى)- يكى يكى عوض مى‏شود ديگر. بله. يعنى اين عملًا اين است آقاى آذرى. شما خودتان كه در مجلس بوده‏ايد يعنى در مجلس در شور دوم هر پيشنهادى را مى‏دادند كه اين ماده حذف بشود، هر پيشنهادى را كه يك آدم نمى‏دهد، پيشنهاد مى‏كند كل طرح عوض بشود، ممكن است ده، پانزده نفر هر يكى‏مان يك چيزى را بگوييم كه مجموعه‏اش همه را تغيير بدهد، خوب نمى‏شود. خوب آقايانى كه با كليات اين گزارش موافق هستند رأى بدهند. (سيزده نفر دست بلند كردند) آقاى مؤمن كه در موافقت صحبت كردند.
مؤمن- بعد از اين بحث‏ها عقيده‏ام عوض شد.
هاشمى- خوب آقاى امامى هم صحبت‏شان را انجام مى‏دهند، بعد بحث مى‏كنيم اين جلسه را تمديد كنيم يا امروز، الان صحبت كنيم؟
امامى- من نظرم اين است كه در جلسه ديگرى من صحبت بكنم.
امينى- رأى گرفتيد، رأى نياورد ديگر.
نايب رئيس (هاشمى رفسنجانى)- نه آقاى امامى صحبت‏شان را بكنند چون يك عده‏اى ممكن است ...
منشى (يزدى)- ضمناً ما اطلاع داريم كه بعضى از غايبين نظرشان موافق هست.
نايب رئيس (هاشمى رفسنجانى)- آقاى خامنه‏اى و آقاى توسلى هم موافق بودند كه رفتند. حالا چون آنها نيستند رأى ندارند.
4- پايان جلسه و تاريخ تشكيل جلسه آينده‏
نايب رئيس (هاشمى رفسنجانى)- بنابراين جلسه بعد ما فردا خواهد بود.
رئيس- جلسه امروز را ختم مى‏كنيم. فردا ان شاءالله ساعت چهار بعد از ظهر جلسه ما منعقد خواهد شد.
 (جلسه ساعت 37/ 19 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 627
                        جلسه هفدهم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و ده دقيقه پنجشنبه يازدهم خرداد ماه 1368 هجرى شمسى مطابق با بيست و ششم شوال المكرم 1409 هجرى قمرى به رياست آيت الله على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام الله مجيد
2- تصويب كليات راه بازنگرى قانون اساسى جمهورى اسلامى ايران‏
3- گزارش كميسيون شمار 1 مربوط به رهبرى و خبرگان در كميسيون رهبرى و مجمع تشخيص مصلحت‏
4- پايان جلسه و تاريخ تشكيل جلسه آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 628
1- اعلام رسميت جلسه و تلاوت آياتى از كلام الله مجيد
رئيس- بسم الله الرحمن الرحيم. با حضور 18 نفر جلسه رسمى است. دستور جلسه را قرائت بفرماييد.
منشى (حسن ابراهيم حبيبى)- بسم الله الرحمن الرحيم. دستور هفدهمين جلس عمومى شوراى بازنگرى قانون اساسى. بعد
1- از ظهر پنجشنبه يازدهم خرداد ماه 1368 هجرى شمسى مطابق با بيست و ششم شوال 1409 هجرى قمرى.
2- دنباله رسيدگى به گزارش شور اول كميسيون چهارم در خصوص راه بازنگرى قانون اساسى جمهورى اسلامى ايران.
گزارش شور اول كميسيون شمار 1 در خصوص رهبر و خبرگان رهبرى.
رئيس (مشكينى)- قرآن را تلاوت بفرماييد.
 (قارى آقاى ميرداماد چند آيه از سور العنكبوت را به شرح زير قرائت كردند)
 «از آيه 1 تا 7 سوره عنكبوت»
اعوذبالله من الشيطان الرجيم- بسم الله الرحمن الرحيم‏
الم أَ حَسِبَ النَّاسُ أَنْ يتْرَكُوا أَنْ يقُولُوا آمَنَّا وَ هُمْ لا يفْتَنُونَ* وَ لَقَدْ فَتَنَّا الَّذِينَ مِنْ قَبْلِهِمْ فَلَيعْلَمَنَّ اللَّهُ الَّذِينَ صَدَقُوا وَ لَيعْلَمَنَّ الْكاذِبِينَ* أَمْ حَسِبَ الَّذِينَ يعْمَلُونَ السَّيئاتِ أَنْ يسْبِقُونا ساءَ ما يحْكُمُونَ* مَنْ كانَ يرْجُوا لِقاءَ اللَّهِ فَإِنَّ أَجَلَ اللَّهِ لَآتٍ وَ هُوَ السَّمِيعُ الْعَلِيمُ* وَ مَنْ جاهَدَ فَإِنَّما يجاهِدُ لِنَفْسِهِ إِنَّ اللَّهَ لَغَنِى عَنِ الْعالَمِينَ* وَ الَّذِينَ آمَنُوا وَ عَمِلُوا الصَّالِحاتِ لَنُكَفِّرَنَّ عَنْهُمْ سَيئاتِهِمْ وَ لَنَجْزِينَّهُمْ أَحْسَنَ الَّذِى كانُوا يعْمَلُونَ‏
 (صدق الله العلى العظيم)
رئيس- احسنت.
2- تصويب كليات راه بازنگرى قانون اساسى جمهورى اسلامى ايران‏
منشى (يزدى)- جناب آقاى محمدى به عنوان مخالف صحبت كنند، بفرماييد.
نايب رئيس (هاشمى)- بنا شد آقاى امامى دفاعشان را بكنند كه باز رأى بگيريم.
بيات- چيزى كه تصويب نشده است دوباره نمى‏شود به آن رأى بگيريد.
نايب رئيس (هاشمى)- چه مانعى دارد؟ كجاى آيين‏نامه است كه بعد از رأى گيرى دوباره نمى‏شود رأى گيرى كرد؟ براى اينكه بعضى از آقايان قانع نشده بودند توضيحات آقاى امامى قانعشان مى‏كند.
بيات- مگر تغييرى در آن كه رأى نياورد بدهيد.
نايب رئيس (هاشمى)- خوب دوباره رأى مى‏گيريم آقاى توسلى هم نبود حالا آمد، آقاى خامنه‏اى هم همين‏طور، رأى مى‏دهند. به هر حال بعد از اين ما بايد جهتى كه اين جلسه تعيين مى‏كند تعيين بكنيم 13 نفر رأى دادند جهتش هم همين است، ديگر جهت ديگرى در آن نيست كه يعنى شما مى‏خواهيد به بن بست برسانيد (كه البته نمى‏خواهيد به بن بست برسد) مى‏خواهيم يك جورى راه بعدى را انجام بدهيم.
نورى- جناب آقاى هاشمى بعد از آنكه پيشنهاد قبلى رد شد پيشنهاد جديدى بايد مطرح شود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 629
نايب رئيس (هاشمى)- در شور اول كه پيشنهاد جديدى نيست، اين در شور دوم است.
نورى- براساس همين بحث قبلى در صدا وسيما بعد از اينكه رأى نياورد فرموديد كه پيشنهاد جديد بايد داده شود.
نايب رئيس (هاشمى)- نه آن پيش بينى شده بود كه اگر رأى نياورد آن جهتى كه در مجلس است، اينجا جهت ندارد چون 13 نفر گفته بودند موافقم يك نفر هم غايب بود حالا مى‏گويد موافقم و تمام مى‏شود ديگر جهت خاصى كه در كار نمى‏آيد. يعنى همين الان ما رأى لازم را داريم، اگر حالا رأى بگيريم، رأى داريم ديگر چه جهت جديدى پيش مى‏آيد؟
نورى- اينكه الان رأى بگيريد ...
نايب رئيس (هاشمى)- حالا ديگر يك و دو (يكى به دو) كه نداريم.
نورى- اين كه الان رأى بگيريم، براساس حضور 18 نفر با اكثريت 14 رأى معتبر است 18 نفر حضور داشتند ولى 14 تا رأى هم نياورد.
نايب رئيس (هاشمى)- ما قبول داريم خيلى خوب، حالا آقاى امامى صحبتشان را بكنند شايد رأى آورد.
امامى كاشانى- من به عنوان مخبر هنوز حرفى نزده‏ام.
منشى (يزدى)- دفاع من دفاع حساب نمى‏شود من به عنوان موافق صحبت كردم، آقاى امامى به عنوان مخبر بايد دفاع بكنند.
موسوى خوئينى‏ها- پيشنهاد جديد مطرح بشود.
نايب رئيس (هاشمى)- پيشنهاد جديدى هم نداريم.
نورى- پيشنهاد جديدى داريم.
نايب رئيس (هاشمى)- در چه جهتى؟
نورى- در همين جهت، پيشنهاد جديد.
نايب رئيس (هاشمى)- آخر پيشنهاد كه اينجا نيست آنچه كه در آيين‏نامه است اين است، اگر رأى نياورد بايد براساس مذاكراتى كه در مجلس شده، كميسيون براساس آن در بياورد در مجلس جهت خاصى غير از اين نشد بعضى‏ها گفتند 70 نفر زياد است بعضى‏ها گفتند ...
آذرى- شما اگر التزام بدهيد اگر چنين چيزى رأى آورد، بعد بنده مخالف بودم بگوييد چون او مخالف بود دوباره رأى مى‏گيريم، اين نظر شما اشكالى ندارد.
منشى (يزدى)- اگر رأى بياورد كه نمى‏شود به آن رأى بگيريد!
نايب رئيس (هاشمى)- شما كه مى‏دانيد آقاى توسلى كه حالا هست رأى موافق دارد يعنى بعد از ...
طاهرى خرم آبادى- آقاى هاشمى رأى گيرى يك خلطى بود بين جزئيات و كليات اين را بايد يك يك رأى بگيريد، يعنى بازنگرى رأى مى‏آورد، خبرگان رهبرى رأى مى‏آورد.
نايب رئيس (هاشمى)- در شور اول كه اين نيست شور اول آن راه حلى كه ما داريم اين است، حالا ببينيد آقايان اگر شما يك چيزى را اضافه كنيد ما حرفى نداريم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 630
طاهرى- اشكالات همه بر جزئيات است نه در شور اول.
نايب رئيس (هاشمى)- مى‏دانم ...
موسوى اردبيلى- اين كار را نكنيد بهتر است، الان مخدوش است.
نايب رئيس (هاشمى)- ببينيد آقاى اردبيلى ما در آيين‏نامه اين را داريم كه اگر رأى نياورد، آن جهتى كه اكثريت جلسه نظرشان هست كميسيون بايد برود بر اساس آن اين كار را بكند،. مگر اين نيست؟
مؤمن- اجازه بدهيد من بخوانم.
نايب رئيس (هاشمى)- بخوانيد.
مؤمن- «در صورتى كه گزارش كميسيون رد شد، گزارش به كميسيون برگشت داده مى‏شود، كميسيون موظف است با توجه به مذاكرات جلسه عمومى موضوع را مجدداً بررسى كند و گزارش خود را براى طرح در شورا به هيأت رئيسه تسليم نمايد».
نايب رئيس (هاشمى)- مذاكرات جلسه چه جور ما را هدايت كرد؟
مؤمن- مطالب زيادى كه اينجا ذكر شد و بسيارى مشابه هم بود برادرها ذكر كردند (نايب رئيس- كه چه) با توجه به آن مطالب كه صحبت شد كه عمدتاً به نظر بنده آن مسأله روى تعداد و تركيب اعضاء بود. بالاخره در يك جلسه رسمى رأى گيرى شد و رأى نياورد، حالا اگر در جلسه رسمى يك نفر دو نفر حضور نداشتند و اگر بودند رأى مى‏دادند ولو حالا هم بخواهند رأى بدهند ...
نايب رئيس (هاشمى)- جنابعالى به آن حرفى كه من مى‏زنم توجه نمى‏كنيد جلسه كه الان چيزى به ما راهنمائى نمى‏دهد.
مؤمن- اگر اصلاح شد از جهت ...
نايب رئيس (هاشمى)- ما حالا چه چيزى را اصلاح كنيم؟ ببينيد بعضى از آقايان گفتند تعداد مجلسى‏ها زياد است، بعضى‏ها گفتند تركيب اين كارگران را هم اضافه كنيد، بعضى‏ها گفتند كه دانشگاهى‏ها را زياد كنيد، هر كسى يك چيزى گفت يعنى متناقض اين هم صحبت كردند، بعضى‏ها گفتند مجلسى كم است، الان كميسيون برود چيزى درست كند كه رأى بدهد اكثريت هم كه در اينجا رأى داده، يعنى آنهايى كه شما مى‏گوييد همه‏شان در اقليت بودند يك اقليتى به اين گفت يك اقليتى به آن گفت، كميسيون الان هيچ راهنما ندارد كه اصلاح بكند، يك راهى در اين جلسه نشان بدهيد مثل آن صدا و سيما، صدا و سيما يك راهنمايى كرد، گفت برويد به عنوان رهبرى درست كنيد آن درست است يعنى يك اكثريت اما اينجا اكثريت چيست؟
منشى (يزدى)- اجازه بفرماييد من يك جمله اضافه كنم كه اصولا امكان دارد مخبر بگويد قبل از اينكه بقيه دفاع مخبر هم باشد رأى گيرى مثلا ناقص بوده يعنى ايشان مى‏خواستند صحبت كنند آقاى هاشمى فرمودند كه نه، وقت گذشته است ديگر صحبت نكنيد آقايان مى‏خواستند صحبت كنند.
امامى كاشانى- من آماده صحبت بودم ولى گفتند وقت تمام شده است.
نايب رئيس (هاشمى)- بله واقعاً اين بود ايشان مى‏خواست صحبت كند ما فرضمان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 631
هم بر اين بود كه اين مخالف جدى در اصولش نيست، رأى مى‏آورد گفتم رأى بگيرند خود آقاى مؤمن موافق صحبت كرده بودند گفتند من از صحبت‏هاى بعدى قانع شدم كه رأى ندهم. خيلى خوب، صحبت‏هاى آقاى امامى را بشنويم شايد قانع شديم كه رأى بدهيم، اينكه اشكال ندارد؟
موسوى اردبيلى- عقيده من اين است كه تغييراتى بدهيد بعد رأى بگيريد.
نايب رئيس (هاشمى)- چه تغييراتى؟ شما به ما بگوييد چه تغييرى؟
موسوى اردبيلى- اين كارى كه شما مى‏كنيد اكثر شبهه دارند كه آقاى هاشمى رياست كرد!
نايب رئيس (هاشمى)- مى‏گويند متناقض بود اما در آن تركيب اگر تعداد نمايندگان مجلس را كم كنيم هفت هشت تا رأى كم مى‏شود، اين را كه شما داريد مى‏بينيد.
موسوى اردبيلى- خير رأى كم نمى‏شود رأى كه داريد.
نايب رئيس (هاشمى)- نه آخر چند تا كه رأى دارند رأى مجلس را كه كم كنيم رأى نمى‏دهند شما كه مى‏دانيد در اينجا يك جهت مشخصى نبود، هر كسى به يك جزئى اعتراض كرد. حالا شما كه لجبازى نداريد كه بن بست درست كنيد (با اين وقت كمى‏كه داريم).
موسوى اردبيلى- آقايان مى‏گويند آقاى‏هاشمى با اينكه اكثر شبهه داشتند رأى گيرى كرد.
نايب رئيس (هاشمى)- اكثر كه نيست چون 13 نفر رأى دادند، يك نفر رأى نداد، آن هم حالا آمده و رأى مى‏دهد. اين اكثر است؟ ما اشكالى نمى‏بينيم اگر آقايان بحث بكنند و بعد رأى بگيريم، براى اين هيچ اشكالى نمى‏بينيم.
امامى كاشانى- من عرض مى‏كنم براى چيزى كه جداً مبهم است دوباره رأى بگيريد.
نايب رئيس (هاشمى)- آقاى محمدى صحبت كنند ما اشكالى نمى‏بينيم، اشكال آيين‏نامه‏اى ندارد كه تجديد رأى‏گيرى كنيم. بفرماييد.
محمد محمدى گيلانى- بسم الله الرحمن الرحيم. حالا ما يك پيشنهادى هم اينجا مى‏كنيم در همان ابتدا در خود اين مقدمه موضوع راه بازنگرى قانون اساسى مثل اينكه يك عبارتى افتاده، ناقص است.
 «موضوع راه بازنگرى قانون اساسى جمهورى اسلامى ايران طى چند جلسه مورد بحث و بررسى قرار گرفت و در جلسه مورخ 30/ 2/ 68 با توجه به نكات زير ... نكات را ذكر مى‏كند اما «با توجه به نكات زير» اين متعلق، بلا متعلق است اين لابد در چاپ افتاده و اما عمده اشكالاتى كه به اين طرح بوده اين بوده كه اين تركيبى كه اينجا آورده شده اين تركيب، تركيب متناسبى نيست و آقايان به اين تركيب اشكال كرده بودند. قبلا اين تركيب خود اسباب توقع خيلى‏ها مى‏شود جناب آقاى كروبى مثلا مى‏فرمودند كه چرا كارگرها نباشند؟ به نظر ما مى‏آيد اشكالاتى كه آقايان كردند و خصوصاً آن ذيلش كه محتواى اسلامى بودن نظام و حاكميت مقررات اسلامى در جامعه، آن خلجانى كه در ذهن‏ها بوده كه سد بعضى از منافذ را بكنند به نظر مى‏آيد يعنى آنطور كه ما فكر مى‏كنيم مثلا اين اصل اينطور پيشنهاد ما است‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 632
كه آن شبهات هم ديگر نيايد، مقام رهبرى تغيير و اصلاح و تتميم قانون اساسى جمهورى اسلامى ايران در موارد ضرورى و به ترتيب زير انجام‏مى‏شود.
مقام رهبرى پس از مشورت در مجمع تشخيص مصلحت (لابد اينجا بايد يك چيزى هم اضافه بشود) در صورت احراز ضرورت، اصلاح يا تتميم قانون اساسى را به شوراى بازنگرى قانون اساسى كه از اشخاص و اجد شرائط زير تركيب يافته، پيشنهاد مى‏نمايد: (عبارت بنده را توجه كنيد).
 «به شوراى بازنگرى قانون اساسى كه از اشخاص واجد شرايط زير تركيب يافته، پيشنهاد مى‏نمايد:
1- صاحب‏نظر در اصل اصلاحى يا تأسيسى.
 (يعنى شرط اولى كه اين صاحب‏نظر باشد در آن اصلى كه اصلاح مى‏شود يا اصل تأسيسى است)
2- مشهور به امانت و تقوا.
3- معتقد به مبانى جمهورى اسلامى ايران و مذهب رسمى كشور».
اين افراد داراى اين سه صفت يا سه شرط بايد باشند، احراز اين شروط و تعداد اين هيأت به عهد مجمع تشخيص مصلحت است و اين اصل با همين شروطى كه عرض شد براى افرادش تمام بشود و اين هيأت از نظر كيفيت و كميت قابل تغيير، متغير و متحول است يعنى آن اصل مربوطى كه مى‏خواهد تغيير پيدا كند يا اصولى يا تأسيس بشود هم صاحب‏نظر به تناسب آن اصل مى‏شود متغير بشود و حتى آن شبهه‏اى كه جناب آقاى مهندس موسوى كه به آمادگى رزمى ارتشى‏ها نبايد خلل وارد بيايد آن اصل است كه بايد تأسيس بشود يا اصلاح بشود ولى ارتشى در آن صاحب‏نظر است و آن هم مى‏شود جزء اعضاء اين هيأت بشود و در آن جهت چون مجتهد است، اضهار نظر كند صاحب‏نظر است، اظهار نظر كند و اگر اصل، اصل خيلى مهمى نباشد هم تعداد، هم از نظر كيفيت، ضرورت ندارد كه خيلى كميت تعدادش مثلا بالا باشد يا كيفيتش بالا باشد و روى اين شروطى كه گفته شد ديگر محتواى اسلامى بودن نظام در اصل اشتراط اين مشروط منظور شده يعنى يك كسى كه معتقد به مبانى جمهورى اسلامى ايران و به مذهب رسمى اين كشور مؤمن و معتقد باشد با امانت و تقوا آن خطرى كه در ذهن خلجان مى‏كند از اين راه منفذ آن خطر مسدود مى‏شود اين عرضى بوده خواستم تقديم كنم والسلام عليكم و رحمة الله.
منشى (يزدى)- آقاى امامى.
امامى كاشانى- بسم الله الرحمن الرحيم. اين كه عرض شد بحث در كليات در شور اول رأى گيرى مى‏شود نه مسأله جزئيات، كه بنده عرض كردم من به عنوان مخبر كميسيون مطالبى را عرض مى‏كنم اگر آقايان قبول داشتند آنوقت رأى ميدهند و اگر آنچه را كه من عرض مى‏كنم قبول نداشتند، هيچ! حالا من اين را عرض مى‏كنم كه چطور بحث در كليات است و چطور بحث در جزئيات است و ما ان شاء الله عاشق حرف خودمان نيستيم و همينطورى كه رياست محترم شورا ديروز فرمودند ما اين را عبادت مى‏دانيم و هيچگاه نمى‏خواهيم كميسيون بيايد بگويد به جاى در نظر گرفتن مصلحت كشور، آن چيزى را كه من درست كرده‏ام همان مثلا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 633
تصويب بشود، واقعاً اين مسائل نيست، بايد ديد مصلحت كشور چيست و آينده مملكت چه جورى است و قانون اساسى چطور بايد نوشته بشود، حالا اگر ده ساعت هم كميسيون زحمت كشيد، اگر ده سال هم زحمت كشيد ولى مصلحت نبود بهتر اين است كه تصويب نشود. من مى‏خواهم عرض كنم كه ما از نظر كلى چند تا خط داريم حالا آقايان ملاحظه بفرمايند ببينند كدام يك از اين خطوط كلى را ما بپذيريم. حالا من اشاره به كليات مطالب ديروز مى‏كنم: همه‏اش در جزئيات بود! چرا؟ براى اينكه يك دفعه اين است كه مى‏گوييم تغيير قانون اساسى، هر گونه اصلاحى بخواهد در قانون اساسى بشود بايد اين اصلاح را نمايندگان ملت بكنند، اين يك خط همينطور كه در بعضى از كشورها هست. بنده چند تا قانون اساسى از آنها را ديده‏ام در رابطه با اصلاحيه قانون اساسى هم غربى‏ها مثل سوئيس، آمريكا، فرانسه هم شرقى‏ها مثل شوروى و اين‏ها را نگاه كردم تقريباً از دو حالت بيرون نبود يعنى يا نمايندگان مردم تصويب مى‏كردند و تمام مى‏شد يا اينكه رئيس جمهور تصويب مى‏كرد به رفراندوم مى‏گذاشت يعنى غير از اين دولت در كل اينهايى كه هست يك مقدار كه بنده نگاه كردم در تحقيق قانون اساسى غير از اين نيست يعنى بايد مجلس تشكيل بشود.
البته معمول اين است كه پيشنهادى كه براى تغيير قانون اساسى مى‏خواهد نوشته بشود پيشنهاد نوشته مى‏شود و داده مى‏شود حالا يا اين است كه نمايندگان ملت مى‏خواهند تصويب كنند اين يك خط، پس آقايان اگر مخالفتى مى‏فرمايند در اين جهت عقيده‏شان بايد اين باشد كه ما اين خط را قبول نداريم كه جمعيتى تصويب كند، به رفراندوم گذاشته بشود. ما آن خط را قبول داريم يعنى بايد انتخاب بشود براساس معيارها و ضوابطى كه مشخص مى‏شود در قانون اساسى افرادى تعيين بشوند آنها تغيير بدهند يعنى طبق همان نظر رهبرى، چون آن مطالبى كه ديروز صحبت شد غالب مخالفين فرمودند راجع به اينكه رهبر دستور بدهد، با مشورت مجمع تشخيص مصلحت باشد، در اين جهاتش آنچه در ذهن بنده هست اشكالى نداشتند اشكال كلا در تركيب بود، يعنى يك مقدارى هم اشكال در محتواى اسلامى بودن، كه چه قابل تغيير نيست در آن بود، كه هم من عرض مى‏كنم آن هم به آخر عرضم به آن توجه مى‏دهم منظورم اين است كه يك خط اين است كه ما بگوييم كه مجلس را تعيين بكنيم براى تغيير قانون اساسى، تمام. بعد هم ديگر رفراندوم خبرى نيست يعنى اگر ما بخواهيم بگوييم «رفراندوم» ديگر يك چيز خيلى غير عادى آورده‏ايم هم نمايندگان ملت بيايند تصويب كنند، هم به رفراندوم بگذاريم؟! خوب، كدامش؟ اين يك خط، اين خط را اگر قبول داريد رأى كلى به اين كه كميسيون مطرح كرده نبايد بدهيم يعنى اگر معتقديم اين است اين كلى براى ما درست نيست اين يك.
يك مطلب اين است خير، اگر يك زمانى تغيير قانون اساسى را رهبر لازم دانست بايد مجلس تشكيل بدهد يا ارجاع به مجلس بكند. در دنيا معمولا اين طور است كه به كنگره‏ها ارجاع مى‏دهند، به مجلسين ارجاع مى‏دهند، حالا فرض بفرماييد به مجلس شوراى اسلامى ارجاع بدهد يا به اينكه يك مجلسى را دستور بدهد تشكيل بشود بالاخره مجلس اين كار را مى‏كند تمامش مى‏كنند بدون رفراندوم، اين يك صورت كه يك كلى بود. صورت دوم اين است كه خير اين را رهبر به جمع، واگذار مى‏كند ولى جمع نمايندگان ملت نيستند منصوبين خودشان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 634
هستند اين هم خط دوم كه بگوييم كه در قانون اساسى اينجورى ضوابط و مقررات را بنويسيم كه «رهبر با مشورت مرجع تشخيص مصلحت، تغيير قانون اساسى را در اين موارد لازم مى‏داند و اعلام مى‏كند و يك جمعى را رهبر براى اين جهت تعيين مى‏كند» امروز امام تعيين كرده‏اند، فرض بفرماييد چند سال ديگر هم مثلا باز امام تعيين مى‏فرمايند. خيلى خوب اين هم طريق دوم كه ما تركيبى اسم نبريم بگوييم اين هم طريق دوم.
يك طريق سوم هم داريم كه كميسيون در نظر گرفته و آن اين است كه نمايندكان ملت تصويب بكنند، نه رهبر آن زمان تعيين بكند، نه ما الان گروههايش را فى الجمله تعيين مى‏كنيم فى الجمله بعد مشخص دقيق كه نيست مثلا اينكه گفته شده است اين مقدار در اختيار رهبر كه از شخصيت‏هاى علمى انتخاب بكند حالا يا شخصيت‏هاى علمى در علوم اسلامى يا در علوم دانشگاهى چه صلاح دانست انتخاب بكند. به اين صورت كه انتخاب بشود به وسيله رهبر و اشخاصى را تعيين بكنند همين جور يك حالت فى الجمله‏اى، بعضى‏هايش هم مشخص است كه مثل اعضاء شوراى نگهبان مثلا مشخص است ولى خوب، شخص هم باز معلوم نيست. عنوان است عنوان سران سه قوه است، عنوان اعضاء شوراى نگهبان است، اين سه صورت است اينها كلى است شايد بشود بعضى آقايان بفرمايند اصلا از اين كلى دو تا بيشتر نيست يا اينست كه مجلسى تشكيل بشود و تغيير بدهد قانون اساسى را يا اينكه جمعى را معين كنيم يا رهبر در زمانش معين كند يا مقدارى در اختيار رهبر باشد مقدارى الان ما تعيين بكنيم اينها مى‏شود كلى حالا ملاحظه بفرماييد آقايان.
آن اشكالاتى كه دوستان عزيزمان فرمودند، آيا اشكال در اين سه موضوع بود يا نه؟ اشكال در يك چيزهائى بود اشكال مثل اين كه ما بايد از قشرهاى ديگر مردم هم استفاده بكنيم اين يك سرى اشكالات بود.
شما چرا خلاصه مى‏كنيد در گروه‏هاى معينى؟ چرا در جمعيت‏هاى مشخصى شما آوريد اين را؟ ما از تمام مردم استفاده كنيم من عرض مى‏كنم با رفراندوم ما از تمام مردم استفاده مى‏كنيم اين رفراندوم خودش جوابگوى اين معناست يعنى همه جاى دنيا همينطور است بايد قانون اساسى همه مردم شركت بكنند. ولى همه مردم يا اول شركت مى‏كنند يا آخر شركت مى‏كنند يا انتخاب مى‏كنند يا همه پرسى شركت مى‏كنند خوب اين همه پرسى شركت مى‏كنند پس تمام مردم شركت خواهند كرد اينكه بحثى نيست بعد تبصره اين است كه اين تركيب، يكى از دوستان عزيز ما فرمودند كه كميسيون يك آشى درست كرده كه اين آش شور است. من عرض مى‏كنم، بله شور اول يكبار با اصل آش ما موافق نيستيم. مى‏گوييم آش را آن زمان درست بكنند، ما فعلا آش درست نمى‏كنيم. حالا آن زمان آش درست كردند شور بود، تلخ بود، توانستيم تغيير بدهيم، نتوانستيم تغيير بدهيم، هرچه شد، شد. فعلا اگر اين آش شور است، خوب حضرت‏عالى و دوستان ديگر پيشنهاد بدهيد اين آش را شيرين كنيد چرا شور بماند؟ مسأله واقعاً اين است. يعنى من اين كلى را عرض مى‏كنم، بالاخره كسى اگر به اين كلى كميسيون رأى ندهد جز اينكه اين مطلب را معتقد باشد، كه اگر بخواهد قانون اساسى تغيير كند بايد انتخاب در كشور بشود و نمايندگان تعيين بشوند و آنها تغيير بدهند غير از اين اگر راهى است بفرماييد. البته بغل آن هم يك راه ديگرى است. باز تعيين نكنيم، رهبر در آن زمان بكند. كميسيون اين را
                        صورت مشروح مذاكرات شوراى بازنگرى قانون اساسى(جلسه‏28-15)، ص: 635
بهتر مى‏داند. علتش هم كه بهتر مى‏داند اين است.
اولا اميدواريم ان شاءالله به صاحب اين روزها كه امام صادق عليه الصلوة و السلام است سايه امام هميشه برسر ما باشد. با سايه امام مشكلى در كار نيست، يعنى اگر ده سال ديگر هم قانون اساسى خواست تغيير كند، امام يا گروهى را تعيين فرمودند يا اينكه دستور دادند نمايندگانى تعيين بشود. خط را مى‏دهند مردم هم همان‏هايى كه امام مى‏خواهند تعيين مى‏كنند اين بحث نيست.
ولى خداى ناخواسته، خدا آن روز را نياورد اگر امام نبود، حالا شما بفرماييد آن آشى كه آن زمان مى‏خواهد بخورد چه آشى است. خواهش مى‏كنم با عنايت اين كار را بكنيد كه درست هست كه ما در سايه امام پاى قانون اساسى را محكم كنيم يا نه؟ آيا بايد ما از سايه ايشان استفاده كنيم؟ ما الان داريم پاى قانون اساسى را محكم مى‏كنيم. يعنى يك جاهايى را در كار مى‏گذاريم كه نمى‏دانيم آن زمان اين جاها را خواهند گذاشت يا نه؟ ما الان مى‏گوييم خبرگان حضرت‏عالى مى‏دانيد كه اگر 20 سال ديگر خداى ناخواسته امام نبود خبرگان را بگذراند. ما مى‏گوييم ائمه جمعه گروهى را تعيين كنند. خواهد شد؟ فقهاى شوراى نگهبان و حقوقدانان شوراى نگهبان، كه فقهايش را رهبر تعيين مى‏كند، حقوقدانهايش را قوه قضائيه، رئيس قوه قضائيه پيشنهاد مى‏كند. مجلس با اكثزيت تصويب مى‏كند، خواهد شد؟ ما اينجا مى‏گوييم پنج نفر، سه نفر، ده نفر آقايان به اساتيد دانشگاه رأى دادند كه اساتيد دانشگاه تعيين بكند، اين جورى خواهد شد؟ يعنى اين امنيت وجود خواهد داشت؟ اگر ما گفتيم مجلس آن زمان بشود، چه كسى به مجلس خواهد آمد؟ چه كسانى در مجلس خواهند بود؟ شما مى‏دانيد قانون اساسى ممكن است دستخوش قرار بگيرد يا نه؟ احتمالش را مى‏دهيد؟ اگر احتمال مى‏دهيد الان پايش را سفت كنيد اين يك مطلب.
اگر مى‏فرماييد نه، ما ارجاع به جمع را مى‏گوييم، ما نمى‏گوييم انتخابات، ما همين حرفى را كه كميسيون الان دارد مى‏زند، ما مى‏گوييم آن روز بشود. ما مى‏گوييم رهبر آن روز اين كار را بكند. عرض كردم خدا ان شاءالله امام را نگهدارد. امام باشد هيچ مشكلى نيست ولى اگر خداى ناكرده او نبود، چه رهبرى خواهد بود. در چه جوى قرار خواهد گرفت، چه جور خواهد توانست تصويب بكند، چه جور خواهد توانست اعلام بكند، خواهد توانست اين كار را بكند يا نخواهد توانست اين كار را بكند؟ هم اينها مسايل قابل توجه هست يا نيست؟
بحث اين است كه ما از نظر كلى اين را مى‏گوييم، ما مى‏گوييم از نظر كلى يا اينكه انتخابات بشود يا اينكه مجموعه‏اى تعيين بشود، آقايان اگر انتخابات را قبول دارند خوب به اين كلى ما رأى نمى‏دهند، ولى اگر انتخابات را قبول ندارند طبعاً بايد به اين كلى ما رأى بدهند، راهى غير از اين نيست. اين يك مطلب بود خواستم عرض كنم.
مطلب ديگر در رابطه با تركيب است عرض كردم، كل اشكالات در تركيب است. تركيب را زياد كنيم، كم كنيم. البته بايد متخصصين باشند، متخصصين از هر جمع باشند، شوراها بايد باشد، شوراهاى كارگرى باشد ولى شوراهاى كارگرى اگر واقعاً كسى را دارند كه در قانون اساسى صاحب نظر است مى‏تواند قانون اساسى بنويسد خودشان در بين خودشان انتخاب كنند. اگر ندارند خود آنها از بيرون انتخاب بكنند بالاخره بايد افراد كاردان و قانون اساسى نويس‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 636
بيايند. گيرم اين جمعيت‏ها را كميسيون در نظر گرفته پس كلى اين است كه آيا دست رهبر باشد يا نباشد؟ كلى اين است كه آيا مجموعه مشخص بشود يا اينك كه نمايندگانى بعداً تعيين بشوند و انتخاب بكنند. بعد اگر بر اساس اين كليات رأى گيرى بشود، خوب، هرچه رأى آورد همان جور كميسيون همان را دنبال خواهد كرد.
نكته‏اى كه راجع به اسلامى بودن اين قانون اساسى است كه بعضى از دوستان فرمودند كه اين اسلامى بودن ابهام دارد كه آيا اصول را مى‏خواهد بگويد كلمه اسلامى باشد همين طوريكه در گزارش آمده محتواى اسلامى بودن است. محتواى اسلامى بودن مثل اينكه مثلا قانون اساسى يك زمانى تغيير بخواهد بكند به اين معنا بگويند كه قوانين مجلس بر اساس موازين اسلامى لازم نيست در شوراى نگهبان بيايد و رسيدگى بشود. خير، همان اكثريت مجلس شوراى اسلامى كه تصويب كردند ما آن را قبول داريم. اگر بنا باشد يك روزى بخواهد شوراى نگهبان حذف بشود و تطبيق قوانين با قوانين اسلام نباشد اين نمى‏شود. معناى محتواى اسلامى بودن اينكه، در هر كجا يا اصل چهار يا موارد ديگر، حالا اين را بنده به عنوان مثال عرض كردم مقصود آن محتواى اسلامى بودن است كه آن محتواى اسلامى، به ضد اسلامى و غير اسلامى تبديل بشود. اين را گفتيم قابل تغيير نيست. من ديگر عرضى ندارم. والسلام عليكم و رحمة الله.
نايب رئيس (هاشمى رفسنجانى)- خيلى خوب، حالا بحث‏ها تمام شد. بعضى از آقايان معترض هستند به اينكه ما مجدد رأى بگيريم. ما براى اينكه اين نظر را مراعات بكنيم، طبق آيين‏نامه‏اى كه آنجا داريم اين شده كه اگر چنانچه رأى نياورد ديگر حالا توضيحات همين‏ها بود كه داده شد، اگر رأى نياورد بر آن اساس خطى كه اين جلسه تعيين مى‏كند كميسيون برود. اگر در اين جلسه شما يك خطى بما بدهيد يعنى يك تغييرى در اين كلياتى كه ما داديم پيشنهاد كنيد كه آن تغيير رأى بياورد ما بر اساس آن تغييرى در اين كلياتى كه ما داديم پيشنهاد كنيد كه آن تغيير رأى بياورد ما بر اساس آن تغيير مى‏رويم در كميسيون شور دوم مى‏آوريم. يك پيشنهاد جزيى آقاى نورى داده‏اند و گفته‏اند اگر ... (آقاى نورى هم از كسانى هستند كه رأى نداده‏اند) (نورى- رأى داده‏ام) ايشان گفته‏اند اين جورى تغيير بدهيد. كليات به اين شكل در بيايد. «اصلاح يا تتميم قانون اساسى بر اساس پيشنهاد يكى از سه قوه». ما گفته بوديم پيشنهاد نمى‏خواهد. هر كس به امام بگويد اين حق امام است كه شروع بكنند. ايشان گفتند نه، پيشنهاد سه قوه، بعد از پيشنهاد يكى از سه قوه كه داده شد «با تصويب يا مشورت تشخيص مجمع ...» ما مشورت را گذاشتيم (هاشميان- اينها جزئى است، چهار چوب نيست) از آقايان خواهش مى‏كنم توجه بكنند كه شيوه كار ما در آينده چگونه خواهد شد. ما بايد فرض را بر اين بگذاريم كه خط مشى‏اى كه ما در كليات داريم اين جلسه قبول نكرده يك خط مشى جديدى بايد بدهيد ما با آن مشى برويم اصلاح بكنيم (اسد الله بيات- پيشنهاد جديد هم مى‏آيد) مجمع پس يا تصويب كند يا مشورت. ما «مشورت» گفتيم منتها اينجا تفاوتش همين است كه بدون پيشنهاد سه قوه رهبر نمى‏تواند خودش پيشنهاد بدهد. يعنى يك تغيير كلى است. اين چيزى اساسى است. «در صورت موافقت رهبر به شوراى بازنگرى قانون اساسى پيشنهاد مى‏گردد.» شورا را ما آمده بوديم تعيين كرده بوديم. يك تركيب 75- 80 نفرى تعيين كرديم. آقاى نورى نوشتند تعداد اعضاى شوراى بازنگرى قانون اساسى جايش‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 637
خالى ... يعنى هيچ چيز ننوشتند، در اين كه تغييرى نيست. ما كه گفتيم 80 نفر شما بايد يك چيزى بگوييد و جلسه آن به ما بگويد و ما بر اساس آن برويم انجام بدهيم اين كارى را كه ما كرديم ايشان اين را مبهمش كردند و در اختيار رهبر گذاشتند گفتند «رهبر از ميان اعضاء مجلس شوراى اسلامى، قوه مجريه، قوه قضائيه، شوراى نگهبان، مجمع تشخيص مصلحت، مجلس خبرگان تعداد اين قدر نفر را درمى‏آورد و از ميان ديگر كارشناسان و صاحب‏نظران مختلف كشور تعداد اين قدر را باز در مى‏آورد.» جاى همه اينها خالى است، ما اينها را تعيين كرديم و ايشان تعيين نكردند. يا بايد اصلا نگوييم چند تا يا بگوييم هر چه خواست. «بازنگرى قانون اساسى انتخاب مى‏نمايند مصوبات شورا پس از تأييد و امضاى رهبرى تا آخر ...» آخرش هم كه با ما فرقى ندارد. پس ايشان دو اختلاف اساسى با ما دارند: يكى اين كه ما تعيين كرده بوديم كه بدون پيشنهاد كسى رهبر خودش شروع بكند، ايشان گفتند با پيشنهاد يكى از سه قوه، دوم اين كه ايشان فرمودند كه همين مجموعه‏اى كه ما گفتيم از مجموعه مردم در مى‏آيد. اما ايشان گفتند شما تعداد را تعيين نكنيد، رهبر خودش تعيين بكند.
عبدالله نورى- آقاى هاشمى! ببينيد! موضوع اول خيلى مسأله‏اى نيست، موضوع دوم هم ديروز 13 رأى آورده الان اين تعبيرى كه جنابعالى كرديد ما هم مى‏گوييم. تركيب همينطور است و اين تعداد را در نظرات خودم نوشته‏ام. ممكن است اين كه بگوييد 40 تا 45 تا مثلا 30 تا باشد، تا 10 تا باشد، اينها چيز مهمى نيست ما مى‏گوييم تركيب همين تركيب است منتها اگر الان بحث بر سر اين است كه 3 تا از اينجا چرا، 4 تا از آنجا چرا؟ اين را مى‏گوييم بگذاريد خود رهبر بعدا تعيين بكند.
نايب رئيس (هاشمى رفسنجانى)- خوب من هم مى‏گويم تفاوتش همين است ما عدد را گفتيم 15 نفر از مجلس، جنابعالى مى‏فرماييد رهبر خودش بگويد چند تا از مجلس ....
عبدالله نورى- بلى، ما مى‏گوييم تعداد را الان معين نكنيم بگذاريم رهبر خودش بعدا تعيين بكنند.
نايب رئيس (هاشمى رفسنجانى)- خيلى خوب ببينيد! طرحى كه داديد بر اساس مذاكرات مجلس باشد مجموعه اعتراضات مذاكرات جلسه ديروز را ببينيد چه بود: آقاى اردبيلى فرمودند كه چرا اصول مشخص نشده است. يك آقايى گفتند كه چرا ارتشى مثلا هست؟ يك آقائى گفتند چرا از مجلس 15 نفر باشد و اين زياد است يك آقائى گفتند ... (خوئينى‏ها- طرح ما كلا چيز ديگرى است) چرا حوزه؟ يعنى تقريبا روى همه بندهاى اين اشكال بود ما اگر بخواهيم نظر همه را تعيين بكنيم در كميسيون هيچ كارى نمى‏توانيم بكنيم. اگر بخواهيم يكى را تعيين بكنيم آن يكى چه كسى است؟ شما اگر طرح كلى عوضى داديد. آن نظر مجموعه مجلس نيست (هاشميان- من يك پيشنهادى داشتم كه چهار چوب كلى است و با اينها متفاوت است) آقاى هاشميان! آن هم حرف يك نفر بوده، ما يك وقت مى‏خواهيم كميسيون برود حرف اكثريت مجلس را تنظيم كند، حرف يك نفر كه براى ما ملاك نيست. پيشنهاد آقايان اين است: «هرگاه مجلس شوراى اسلامى (اين يكى از همان نظرات است) با دو سوم يا سه چهارم، بازنگرى در برخى از اصول قانون اساسى را تصويب نمايد» يعنى اصلا شرط را
                        صورت مشروح مذاكرات شوراى بازنگرى قانون اساسى(جلسه‏28-15)، ص: 638
اين قرار بدهند كه مجلس تشخيص بدهد يعنى آن بيايد بگويد تا آن نگويد، رهبر حق ندارد كه چنينى بگويد «خواه بر اساس طرح تهيه شده از طرف نمايندگان يا بر اساس لايح تهيه شده از طرف قوه قضائيه يا قوه مجريه باشد» يعنى اول آنها بايد لايحه بدهند يا مجلس خودش طرح بدهد، اولا تصويب بكند دوسوم يا سه چهارم مصوبه را و به اطلاع رهبر مى‏رسانند «در صورت موافقت رهبر با همه آن موارد يا بعضى از آنها، رسيدگى آن را به شوراى بازنگرى محول مى‏نمايد، اعضاى شوراى بازنگرى 80 نفر بوده ... (تا اينجا با ما اختلاف داشت از اينجا اين رقم با ما متفق است) كه 30 نفر از آن را رهبر تعيين و 50 نفر آنها را از ميان افراد واجد صلاحيت‏هاى لازم توسط رأى مردم انتخاب مى‏شوند (يعنى مى‏گويند انتخاباتى در كشور اتفاق بيفتد بعد اينها بيايند) پس از بررسى و تصويب شوراى بازنگرى آن را به رهبر تقديم و در صورت موافقت به همه‏پرسى مى‏گذارد، ضوابط اجراء اين را قانون معين مى‏كند.»
منشى (يزدى)- آقاى هاشمى! پيشنهاد جديدى است كه اصولا چارچوبش عوض شده است.
نايب رئيس (هاشمى رفسنجانى)- بله، چارچوبش عوض شده، حرفى نيست. ما مى‏خواهيم واقعا يك چارچوبى را از اين جلسه عمومى بگيريم و در كميسيون اصلاح كنيم، حالا اين را به رأى مى‏گذاريم، آقايانى كه با اين طرحى كه 5- 6 امضاء هم دارد موافق هستند، دستشان را بلند كنند. (پنج- شش نفر دست بلند كردند) رأى نياورد. حالا به پيشنهاد آقاى نورى رأى مى‏گيريم ....
محمد مؤمن- آقاى هاشمى توجه بفرماييد اين روش شما خلاف آيين‏نامه مى‏باشد، آيين‏نامه نگفته اگر طرحى رد شد طرح جديد را خود شورا ارائه بدهد، بلكه آنچه كه هست كه كميسيون را موظف كرده كه توجه بيشترى بكنند به نظراتى كه ابراز شده و با توجه به نظرات ابراز شده طرحى را درست بكنند و بياورند. ببينيد شما الان 13 تا رأى داريد، با اين كه 13 رأى داريد اگر يك مقدارى تأمل بفرماييد صحبتهايى در جلسه ديگر بشود شما مى‏توانيد لااقل اصلاح بكنيد، تنظيم بكنيد و طرحى را ارائه بدهيد به هيأت رئيسه و آنها در دستور قرار بدهند ...
نايب رئيس (هاشمى رفسنجانى)- اگر شما به حرف من توجه فرموده بوديد دوباره اين را نمى‏گفتيد. من مى‏گويم در اين جلسه همه چيز گفته شده، ما به حرف چه كسى توجه بكنيم، شما از آن بالا بگيريد تا ...
محمد مؤمن- ... عمده اشكالشان در كيفيت تغيير اعضاء است ... كه به جاى اشخاص متخصص، آمده‏ايد با احساسات و براى اين كه دل همه را به دست بياوريد تركيب را اصلاح كنيد به جاى 13 رأى 17 رأى خواهيد آورد.
منشى (يزدى)- اين كار كه نشده.
نايب رئيس (هاشمى رفسنجانى)- من تعجب مى‏كنم آقاى مؤمن كه بايد اينجور ... شما مى‏فرماييد كه فقط در تركيب بود عده‏اى از آقايان ...
محمد مؤمن- اين را عرض نمى‏كنم. بنده عرض مى‏كنم اگر تركيب را شما اصلاح بكنيد 13 رأى به 16- 17 رأى مى‏رسد.
هاشمى رفسنجانى- آخر روى هم تركيب اعتراض بود. يكى مى‏گفت مجلس زيادى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 639
است يكى مى‏گفت چرا ارتشى هست يكى مى‏گفت مجلس كم است، شما مى‏گوييد ما به كميسيون ببريم دوباره بياوريم، نظر چه كسى را مراعات كنيم؟ من تعجب مى‏كنم آنچه كه در آيين‏نامه ما هست اين است، كه ما بر اساس مذاكرات مجلس برويم يك خط مشى انتخاب كنيم. خط مشى را يكى از آقايان دادند اين بود، يكى آقاى نورى دادند تفاوت عمده‏اش دو چيز است: يكى اين كه رهبر خودش بدون پيشنهاد ديگرى، اقدام نكند. شرطش پيشنهاد يكى از سه قوه است. در اين جهت شريك بود. (اسدالله بيات- بلى، در اين جهت با ما شريك هستند).
دومين پيشنهاد ايشان اين بود كه بعد از اين كه رهبر گفت تركيب را شما تعيين نكنيد بگوييد تعداد چند نفر رهبر خودش انتخاب بكند، اين هم دو تا. خوب، حالا اين را هم به رأى مى‏گذاريم. آقايانى كه با اين پيشنهاد آقاى نورى ...
سيد حسن طاهرى خرم آبادى- اين را بندبند رأى بگيريد.
نايب رئيس (هاشمى رفسنجانى)- آخر بابا ما مى‏خواهيم يك خط مشى بگيريم بعد در كميسيون برويم اصلاح كنيم. بند بند كه مال شور دوم است.
طاهرى خرم آبادى- بندبند رأى بگيريد بهتر است.
منشى (يزدى)- يك پيشنهاد است، يك گزارش است، ده تا گزارش نيست كه بندبند به رأى گذاشته شود. طبق آيين‏نامه هم نمى‏شود اين كار را كرد. اگر قرار است اين قدر به آيين‏نامه پاى‏بند باشيم (با اين وضعى كه داريم بحث مى‏كنيم) و بايد باشيم به اين كيفيت اگر باشد بندبند نمى‏شود رأى گيرى بكنيم.
نايب رئيس (هاشمى رفسنجانى)- اجازه بدهيد خود ما هم يك پيشنهاد مى‏كنيم كه سه تا پيشنهاد مى‏شود كه يكى از آن رأى بياورد. آقايانى كه موافق پيشنهاد آقاى نورى هستند رأى بدهند (يك نفر دست بلند كرد) تصويب نشد.
پيشنهاد خود ما اين است. براى اين كه يك جزئى تغيير بدهيم كه آقايان نگويند بدون تغيير بوده ما پيشنهاد مى‏كنيم آن سه ارتشى، سه نظامى كه گذاشتيم از نيروهاى انتظامى يك نفر كافى است.
بيات و هاشميان- اينها جزئى است نمى‏شود، علت اين چيست؟
منشى- براى امكان رأى‏گيرى، علتش اينطورى مى‏شود.
هاشمى رفسنجانى- علتش فقط براى امكان رأى‏گيرى است. نظر ما اين است كه پيشنهاد كميسيون رأى دارد، 13 نفر ما رأى داديم، اكثريت جلسه همين را مى‏خواهد، منتها با يك تغيير جزئى براى اين كه ... (امامى كاشانى- تغيير شما هم جزيى است) مى‏دانم جزيى است. ما فقط بهانه رأى مى‏خواهيم.
منشى (يزدى)- مصحح رأى‏گيرى مجدد است ...
حسين هاشميان- اين مصحح بايد در كميسيون باشد، نه در اينجا.
ى زدى- فرق نمى‏كند.
هاشمى رفسنجانى- ما مى‏گوييم چارچوب رأى دارد آقاى هاشميان.
سيد هادى خامنه‏اى- من ديروز به اين دليل رأى دادم كه مى‏شود باز در شور دوم تغيير داد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 640
هاشمى رفسنجانى- كاملا قبول است آقاى خامنه‏اى. يعنى وقتى كه ما در شور دوم رفتيم تك تك اينها را مى‏توانيد پيشنهاد بدهيد فقط تغيير نكردن را نمى‏توانيد پيشنهاد بدهيد. مى‏توانيد پيشنهاد بدهيد با تصويب رهبرى باشد، مى‏توانيد پيشنهاد بدهيد با تصويب مجلس باشد، كل اينها قابل پيشنهاد است. سر اين ما بحثى نداريم اجازه بدهيد از بن بست دربيائيم ما كه الان وضعى نداريم كه در اين بن بست بمانيم و همين جورى سر هيچ چيز داريم وقت جلسه را ميگذرانيم. آقايان خواهش مى‏كنم همكارى بكنيد كه اين تمام بشود. از اين جلسه آدم انتظار ندارد كه براى خودش بن‏بست درست بكند. خيلى خوب، آقايانى كه با همان گزارش كميسيون فقط با تغيير تعداد نظامى‏ها موافق هستند رأى بدهند، ضمناً من خواهش مى‏كنم آنهايى كه ديروز رأى دادند رأى بدهند، در كار لجبازى نباشد بعداً قابل بحث است، مى‏شود كم و زياد كرد.
امامى كاشانى- آقاى هاشمى! اجازه بدهيد من يك جمله‏اى عرض كنم اين تغيير است يعنى چهارچوب تركيب هيچ دست نمى‏خورد.
هاشمى رفسنجانى- نه، اين كليات است. فقط كليات است.
ابراهيم امينى- پس كلى چيست، كليات را روشن بفرماييد.
منشى- روشن و معلوم است كه فقط ليات است در شور دوم مى‏شود بحث كرد.
هاشمى رفسنجانى- من مى‏گويم تمام آنچه كه در اين هست قابل تغيير است. يعنى آقايان مى‏توانند پيشنهاد بدهند هريك از اينها تغيير بكند، مى‏توانيد پيشنهاد بدهيد با تصويب مجلس باشد، مى‏توانيد پيشنهاد بدهيد با انتخابات باشد، هر پيشنهادى مى‏توانيد بدهيد اين شور اول است. بعد كه آنجا آمديم همه چيز قابل بحث است.
ابراهيم امينى- پس اين كلى‏اش چيست؟
هاشمى رفسنجانى- تغيير قانون اساسى. كلش همين است بيش از اين چيزى نيست.
امامى كاشانى- بنده عرض كردم يا از اول به مردم مستند مى‏شود بگوييم اصلاحيه با پيشنهاد رهبر و اصلاح ...
هاشمى رفسنجانى- آقاى امينى با همين پيشنهاد آقاى امامى (امينى- اينكه ثبت مى‏شود) باشد ثبت بشود. با همان پيشنهاد آقاى امامى كه گفتند به رأى مى‏گذاريم. آقاى امامى پيشنهادتان را مطرح كنيد.
امامى كاشانى- بنده عرض كردم كه اصلاح قانون اساسى يا از اول به مردم مستند بشود يا آخر. كلى‏اش اين است آن مطلبى را كه گفتيم اين است كه بگوييم، اين اصلاحيه قانون اساسى با پيشنهاد رهبر و در اختيار رهبر و با همه‏پرسى، اين كلى‏اش است. اما نماينده تعيين بشود آنها بروند اصلاح كنند آن كلى در برابر اين كلى است.
نايب رئيس (هاشمى رفسنجانى)- خيلى خوب، آقايانى كه با اين پيشنهاد كليات موافق هستند دستشان را بلند كنند، (اكثر دست بلند كردند) تصويب شد. حالا آقايان هر پيشنهادى دارند عصر به ما بدهند كه در جلسه روز شنبه بحث بكنيم.
عبدالله نورى- البته اين پيشنهاد ما بود كه رأى آورد.
امامى كاشانى- آقاى موسوى اردبيلى مى‏گويند اگر اين را نوشته بوديد ما هم رأى مى‏داديم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 641
نايب رئيس- ديگر تمام شد و تصويب هم شد دستور بعدى را مطرح كنيد.
3- گزارش كميسيون شمار 1 مربوط به رهبرى و خبرگان در كميسيون‏
رهبرى و مجمع تشخيص مصلحت‏
منشى- دستور بعد گزارش شور اول كميسيون شمار 1 در خصوص رهبر و خبرگان رهبرى است. آقاى مؤمن مخبر كميسيون تشريف بياورند.
محمد مؤمن (مخبر كميسيون شماره 1 در خصوص رهبرى)- بسم الله الرحمن الرحيم. گزارش كميسيون رهبرى و مجمع تشخيص مصلحت در رابطه با اصول مربوط به شرايط رهبر و كيفيت انتخاب رهبرى و خبرگان و اختيارات رهبر.
من ابتدائاً اين اصولى را كه كميسيون به تصويب رسانده و به مجلس تسليم كرده مى‏خوانم كه در مشروح مذاكرات ثبت بشود و بعد توضيحات را شروع مى‏كنم.
 «فصل هشتم»
رهبر و خبرگان رهبرى‏
اصل يكصد و هفتم‏
بجز در مورد رهبرى مرجع عاليقدر تقليد و رهبر انقلاب اسلامى حضرت آية الله العظمى امام خمينى كه از طرف اكثريت قاطع مردم به مرجعيت و رهبرى شناخته و پذيرفته شده است، تعيين رهبر بعهد خبرگان منتخب مردم است. خبرگان دربار هم فقهاء واجد شرايط مذكور در اصل پنجم و يكصد و نهم بررسى و مشورت مى‏كنند. هرگاه يكى از آنان را اعلم به احكام و موضوعات فقهى يا مسائل و موضوعات سياسى يا داراى مقبوليت عامه، يا واجد برجستگى خاص در يكى از صفات مذكور در اصل يكصد و نهم تشخيص دهند او را، وگرنه يكى از آنان را بعنوان رهبر انتخاب و معرفى مى‏كنند. اين رهبر ولايت امر و هم مسؤوليتهاى ناشى از آن را برعهده خواهد داشت.
هرگاه رهبر مرجع تقليد عام نباشد، يا رأى خبرگان بمدت 10 سال به رهبرى انتخاب مى‏گردد.
اصل يكصد و هشتم‏
به منظور نظارت بر حسن انجام وظايف رهبرى و اجراى اصل يكصد و هفتم و يكصد و يازدهم و انجام ساير وظايف مذكور در اين قانون، تعدادى از علماء عادل و آگاه به زمان كه داراى قدرت تشخيص و احراز شرايط و صفات رهبرى باشند، يا رأى مستقيم و مخفى مردم به عنوان خبرگان انتخاب مى‏شوند. تشخيص صلاحيت داوطلبان مجلس خبرگان به عهد فقهاء شوراى نگهبان است.
دور نمايندگى مجلس خبرگان 8 سال است. انتخابات هر دوره بايد پيش از پايان دور قبل برگزار شود، بطورى كه كشور در هيچ زمانى بدون مجلس خبرگان نباشد.
اصل يكصد و هشتم (مكرر)
قانون مربوط به تعداد و ساير شرايط خبرگان، كيفيت انتخابات و آئين نام داخلى جلسات آنان براى نخستين دوره بايد بوسيل فقهاء اولين شوراى نگهبان تهيه و با اكثريت آراء آنان تصويب شود و به تصويب نهايى رهبر انقلاب برسد. از آن پس هر گونه تغيير و تجديد نظر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 642
در اين قانون و تصويب ساير مقررات مربوطه در صلاحيت مجلس خبرگان است.
اصل يكصد و نهم.
شرايط و صفات رهبر:
الف- اجتهاد مطلق بطورى كه به آسانى بتواند در ابواب مختلف فقه، احكام را استنباط كند.
ب- تقواى لازم براى امامت امت اسلام.
ج- بينش صحيح سياسى و اجتماعى، مديريت، تدبير، شجاعت و قدرت كافى براى رهبرى.
در صورت تعداد واجدين شرايط فوق، شخصى كه داراى بينش فقهى و سياسى قوى‏تر باشد، مقدم است.
اصل يكصد و دهم.
وظايف و اختيارات رهبرى:
1- تعيين اهداف و خط مشى كلى و سياست‏گذارى كشور با مشورت مجمع تشخيص مصلحت‏
2- نظارت بر حسن اجراى سياست‏هاى كلى نظام.
3- تعيين نماينده در نهادها و ارگانهائيكه لازم بداند و تعيين اختيارات آنها پس از مشورت با مجمع تشخيص مصلحت.
4- منحل نمودن مجلس شوراى اسلامى پس از موافقت اكثريت مجمع تشخيص مصلحت، در صورتيكه اين مجمع رجوع به همه پرسى را لازم بداند، رهبر پس از انجام همه‏پرسى، مجلس را منحل مى‏كند.
5- صدور فرمان همه‏پرسى.
6- نصب و عزل و قبول استفاء مقامات ذيل:
الف- فقهاء شوراى نگهبان.
ب- عاليترين مقام قضايى كشور.
ج- مدير عامل صدا و سيماى جمهورى اسلامى ايران.
7- فرماندهى كل نيروهاى مسلح به ترتيب زير:
الف- نصب و عزل و قبول استعفاء رئيس ستاد مشترك.
ب- نصب و عزل و قبول استعفاء فرمانده كل سپاه پاسداران انقلاب اسلامى.
ج- تشكيل شوراى عالى دفاع ملى مركب از هفت نفر از اعضاء زير:
رئيس جمهور، نخست وزير، وزير دفاع، رئيس ستاد مشترك، فرمانده كل سپاه پاسداران انقلاب اسلامى، دو مشاور به تعيين رهبر.
د- تعيين فرماندهان عالى نيروهاى سه گانه به پيشنهاد شوراى عالى دفاع.
ه- اعلان جنگ و صلح و بسيج نيروها به پيشنهاد شوراى عالى دفاع.
8- امضاء حكم رياست جمهورى پس از انتخاب مردم. صلاحيت داوطلبان رياست جمهورى از جهت دارا بودن شرايطى كه در اين قانون مى‏آيد بايد قبل از انتخاب به تأييد شوراى نگهبان و در دور اول به تأييد رهبرى برسد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 643
9- عزل رئيس جمهور با در نظرگرفتن مصالح كشور، پس از حكم ديوان عالى كشور به تخلف وى از وظايف قانونى يا رأى مجلس شوراى اسلامى به عدم كفايت سياسى او يا رأى مجمع تشخيص مصلحت به عدم صلاحيت او.
10- عفو يا تخفيف مجازات محكومين در حدود موازين اسلامى، پس از پيشنهاد ديوان عالى كشور.
رهبر مى‏تواند بعضى از اختيارات خود را به شخص ديگرى تفويض كند.
اصل يكصد و يازدهم.
هر گاه رهبر از انجام وظايف قانونى خود ناتوان شود، يا فاقد يكى از شرايط مذكور در اصل پنجم و يكصد و نهم گردد يا معلوم شود فاقد بعضى از شرايط بوده است، از مقام خود بركنار خواهد شد. تشخيص اين امر به عهد خبرگان مذكور در اصل يكصد و هشتم مى‏باشد.
مقررات رسيدگى و عمل به اين اصل توسط خبرگان تعيين مى‏شود.
اصل يكصد و يازدهم (مكرر)
در صورت فوت يا كناره گيرى و يا عزل رهبر، هر گاه وى فقيه واجد شرايطى را به عنوان معاون خود تعيين نموده باشد، با تأييد خبرگان وظايف رهبرى را بطور موقت به عهده مى‏گيرد وگرنه شورايى مركب از سه يا پنج نفر از اعضاء مجمع تشخيص مصلحت كه اكثريت آنان از فقهاء باشند، به انتخاب مجمع مذكور وظايف رهبرى را بطور موقت عهده‏دار مى‏گردد. خبرگان موظفند در اسرع وقت نسبت به تعيين و معرفى رهبر جديد اقدام نمايند.»
اين اصول هفتگانه‏اى است كه در كميسيون به تصويب رسيده است و بر اساس اين اصلاحى كه بايد در اصل پنجم و نود و نهم و احيانا در بعضى اصول ديگر انجام بشود كه اصل پنجمش را ارائه داديم و اصل نود و نه را، بقيه هم مى‏ماند چون مباحث فرعى است به آن نمى‏پردازم، همان طورى كه در ابتداى گزارش هم خدمت عزيزان عرضه داشتيم كميسيون براى تصويب اين اصول هفتگانه 15 جلسه تشكيل داده و نحوه كار كميسيون اين بود كه ابتدا تمام اصولى را كه مربوط به رهبرى بود و مفهوم اصول و حدود هر يك از اين اصول را مورد بررسى و بحث قرار داد و نامه حضرت امام را هم در رابطه با وظيفه‏اى كه براى شوراى بازنگرى قرار دادند مورد بحث و بررسى قرار داد و نظريه كميسيون اين بود كه بر خلاف اين كه مثلا در مسأله قو مجريه يا قضائيه آنچه كه به وظيفه شورا گذاشته شده مسأله تمركز است و علاوه بر آن چيزى نيست.
در مسأله رهبرى تعبير فرمودند «مسائل رهبرى» تمام آنچه را كه مربوط به رهبر است در همه ابعاد شامل مى‏شود و لذا دست شورا و بالتبع دست كميسيون باز است و يكى هم وظيفه دوم كميسيون، مجمع تشخيص مصلحت است با حدودى كه در فرمان حضرت امام به آن اشاره شده است كه اين قسمت ديگر بحث است كه الان در صددش نيستيم. در هر حال با توجه به اين برداشت از اختيارات شورا، كميسيون اين اصول را در رابطه با 3 مطلب:
يكى شرايط رهبر و كيفيت انتخاب رهبر، دوم خبرگان و حدود اختيارات خبرگان، و سوم اختيارات ولايت فقيه و رهبر اين اصول را تقديم شورا كرده و من ترجيح مى‏دهم كه (البته اگر موافقت بفرمايند هيأت رئيسه) به جاى اين كه از همه اين گزارش يك جا دفاع بكنيم يك جا به‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 644
بحث گذاشته بشود براى اين كه خيلى شلوغ نشود (بنده آمادگى دارم هر طور باشد) ما همين طور كه تقسيم كرده‏ايم يك بخش از توضيح و دفاع را و قهرا صحبت موافق و مخالف نسبت به رهبرى و كيفيت انتخاب رهبر بخش ديگر راجع به خبرگان و اختيارات خبرگان و بخش سوم هم راجع به اختيارات ولايت فقيه باشد، كه البته من اين طور حساب كردم كه اين جمعا يك گزارش است و در يك گزارش 100 دقيقه و با تصويب شورا 200 دقيقه دو برابر مى‏توانيم بحث كنيم كه براى هر يك از اينها براى كميسيون 65 دقيقه وقت هست اگر مجلس موافقت بكند، به اين ترتيب وارد بشويم تا اين كه خيلى شلوغ نشود و گرنه هر طورى كه آقايان بفرمايند. من خواهش مى‏كنم از اينجا ديگر وقت من را منظور نكنند.
نايب رئيس (هاشمى)- نه، شلوغ نمى‏شود اين يك گزارش است 100 دقيقه آقايان وقت دارند.
مؤمن- 3 قسمت عرض كردم.
نايب رئيس (هاشمى)- هر سه قسمت را با هم بحث مى‏كنيم اگر وقت كم شد تمديد مى‏كنيم بهتر است، ممكن است نياز نباشد همين طور بى‏خود وقت اضافه كردن است.
ى كى از آقايان- ولى چون گزارش مفصل است ...
نايب رئيس (هاشمى)- خوب ممكن است نداشته باشيم، ممكن است واقعا ببينيم كه نياز نيست حالا بحث شروع بشود ببينيم چه در مى‏آيد. الان ما اگر تقسيم بكنيم مى‏شود 3 تا 25 دقيقه شما بگذاريد فعلا روى گزارش عمل بشود تا ببينيم بحث چه طور مى‏شود (مؤمن- بسيار خوب) شما خودتان هر توضيحى داريد بفرماييد.
آذرى قمى- آقاى هاشمى اجازه مى‏دهيد؟ اگر واقعا مى‏خواهيد اين بحث را مطرح كنيد حالا فرض كنيد بنده موافق يا مخالف، نسبت به اين 3 اصل بخواهم حرف بزنم حتما از ده دقيقه بيشتر طول مى‏كشد و چه بسا ممكن است 20 الى 30 دقيقه حرف داشته باشم بدون اين كه تكرارى باشد، آن وقت شما الان كه ... مى‏خواهيد همه را كلا به بحث بگذاريد و موافق و مخالف هم ده دقيقه صحبت بكنند اين قرار هم تعبيرى كه ايشان مى‏گويند واقعا شلوغ مى‏شود، يعنى با دستپاچگى ممكن است كه آدم مطالبى را دربار اصل اول مثلا بزند و بقيه را اصلا نرسد كه بگويد.
نايب رئيس- خوب ما نمى‏دانيم اين طور مى‏شود يا نمى‏شود، ببينيم اين طورى اگر شد آن وقت اين كار را مى‏كنيم!
آذرى قمى- واضح است چون مطلب خيلى زياد است.
نايب رئيس (هاشمى)- براى ما خيلى واضح نيست ما هم نظر داريم خيال مى‏كنيم حرف‏هاى‏مان درباره اين مطلب 5- 6 دقيقه وقت مى‏خواهد و مى‏توانيم بزنيم ديگران هم ممكن است همين طور باشند، حالا ببينيم.
آذرى قمى- اقلًا اين جورى پيشرفتش بيشتر است و وقت هم صرفه جويى مى‏شود.
نايب رئيس (هاشمى)- نه، آن جور كه سه تا گزارش كنيم خيلى وقت‏مان تلف مى‏شود و ببينيم نياز هست يا نه.
مؤمن- آن 3 تا 65 دقيقه، يعنى 200 دقيقه تقسيم بر 3 از ما به جاى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 645
100 دقيقه 200 دقيقه باشد تقسيم بر 100 همان 67 دقيقه مى‏شود من 67 دقيقه صحبت كنم، آقايان موافقين هم 67 دقيقه، 67 دقيقه هم ....
مشى (يزدى)- ايشان مى‏گويند از اول 200 دقيقه حساب بكنيد و تقسيم بر 3 بكنيد. 200 دقيقه براى مجموع بگذاريم.
نايب رئيس (هاشمى)- ى عنى از حالا بگوييم 20 دقيقه آقايان وقت دارند هر كس مى‏خواهد صحبت كند (مؤمن- بله) حالا شما آقاى مؤمن طبق آيين‏نامه عمل كنيد ببينيم اگر به مشكلى برخورد كرديم و كم آورديم اين كار را مى‏كنيم (مؤمن- حالا در هر حال تجزيه نكنند) نه الان وقت‏تان زياد است هر چه مى‏خواهيد توضيحات‏تان را بدهيد اگر ما ديديم مسأله‏اى كه آقاى آذرى فرمودند پيش آمد، آن وقت آيين‏نامه را اصلاح مى‏كنيم.
مؤمن- بسيار خوب، در هر حال راجع به كيفيت توجيه نظرات كميسيون من در سه قسمت صحبت مى‏كنم منتها يكباره.
همان طور كه عرض كردم يك قسمت از كار كميسيون (كه ارائه شده ملاحظه مى‏فرماييد) مربوط به رهبرى و كيفيت انتخاب رهبر است، اينجا يك اصل كه پايه است (اصل پنجم و يكصدو نهم) شرايط رهبر را مشخص مى‏كند. كميسيون در مورد شرايط رهبر تقريباً همان را كه در قانون اساسى فعلى است قبول دارد چون شرايط شرعيه و عقليه لازم در بند 1 و 2 اصل 109 آمده «صلاحيت علمى» در اصل 109 اين است شرايط و صفات رهبر:
1- صلاحيت علمى و تقوائى لازم براى افتاء و مرجعيت.
2- بينش سياسى و اجتماعى، شجاعت، قدرت و مديريت كافى براى رهبرى.
منتها آنچه را كه كميسيون پيشنهاد كرده كه در اصل 109 ملاحظه مى‏فرمايند هست، از نظر علمى جدا كرده‏ايم در بند اول:
الف- اجتهاد مطلق بطورى كه به آسانى بتواند در ابواب مختلف فقه احكام را استنباط كند كه بر مجتهد متجزى اصلا معلوم نيست فقيه اطلاق بشود تا حق ولايت داشته باشد و فقيه به كسى مى‏گويند (فقيه به قول مطلق) كه ولايت براى اوست و نسبت به احكام بتواند اشراف داشته باشد، اگر نگوييم بالفعل استنباطش موجود باشد قريب به فعل باشد فلذا براى اين جهت تعبير شده است كه به آسانى بتواند در ابواب مختلف فقه كه همان اجتهاد مطلق است احكام را استنباط كند. اين شرط اول، شرط عمليت است.
بند «ب»- تقواى لازم براى امامت، كه تقواى لازم براى امامت امت اسلام ما تعبير به عدالت نكرديم چون تقواى لازم براى امامت چه بسا بيشتر باشد از آن عدالتى كه در يك امام جماعت مثلا لازم هست، بايد آن قدر معنويت و تقواى قوى داشته باشد كه در برابر كوران‏هائى كه پيش ميايد بتواند قشنگ بايستد و به وظيفه الهى خودش عمل كند كه امامت امت اسلام اين را اقتضاء دارد.
در مورد «ج» كه همان بند دوم اصل 109 فعلى است بينش صحيح سياسى. اين كلمه «صحيح» را كه ما اضافه كرده‏ايم هم متخذ است از فرمايش حضرت امام در يكى از نامه‏هائى كه مرقوم فرموده‏اند كه بينش صحيح سياسى و هم بينش سياسى ممكن است درست باشد ممكن‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 646
است نادرست، براى اينكه روشن‏تر باشد ما كلمه «صحيح» را اضافه كرديم بينش صحيح سياسى و اجتماعى، مديريت، تدبير، تدبير در اصل پنجم بود اينجا نبود آورديم. «شجاعت و قدرت كافى براى رهبرى» اين همان شرايط است به نظر ما منتها يك مقدار توضيح داده شده و مى‏توان گفت كه عمدتاً تغيير عبارتى و توضيحى است.
در ذيل آن جمله‏اى كه اضافه كرده‏ايم «در صورت تعدد واجدين شرايط فوق شخصى كه داراى بينش فقهى و سياسى قوى‏تر باشد مقدم است» اين يك مسأله‏اى است كه ما در واقع از شرايط مى‏دانيم به اين معنا كه از نظر شرعى به حسب روايات متعددى كه ما داريم، رهبر در صورتى كه اعلمى در جامعه باشد، غير اعلم نمى‏تواند رهبرى داشته باشد. روايات مختلف و متعددى در اين زمينه وارد شده منتها ما اعلميت را عبارت از صرف اعلميت در مسائل فقهى و استنباط احكام نمى‏دانيم بلكه هم در استنباط احكام و هم در شناخت موضوعات، كسى كه مى‏خواهد رهبر يك است و امام كشور اسلامى و اسلام باشد. اين با موضوعات گوناگونى برخورد دارد كه بايد تشخيص صحيح در مورد هر موضوعى بدهد و تطبيق كند كبراى كلى فقهى را بر اين موضوع صحيح، هم بايد از نظر شناخت احكام اسلام (و به تعبير امروزى شايد) هم از نظر قانون‏دانى كه كلى دانى است از ديگران مقدم باشد و هم بعد از اينكه قانون را دانست و تشخيص داد، در تشخيص موضوع قوى‏تر از ديگران باشد. اين اعلميتى است كه در صحيحه عيسى بن قاسم هست در صحيحه عبدالكريم به عنوان ندب هاشمى از آن استفاده مى‏شود و در يك روايت مستفيضه ديگرى كه اگر مردم امامت خودشان را به دست كسى بسپارند با اين كه «فيه من هو اعلم منه لايزال امرهم فى سفال» كه از پيغمبر (ص) نقل شده روايت مستفيضه است، حالا گرچه ممكن است در سند، تك تك مواردى كه نقل شده خدشه بشود ولى مستفيض است و آن دو تا روايت هم در صحيحه است. كه از آن استفاده مى‏شود اعلم به اعلم، به قانون و فقه و اعلم به احكام باشد چون شرط اين در واقع شرعى است يعنى با وجود اعلم در اين قسمت‏ها نوبت به ديگران نمى‏رسد فلذا ما در ذيل اصل 109 كه مربوط به شرايط است آورديم.
در مورد انتخاب رهبر كميسيون براى اين كه هيچ ابهامى در كار نباشد مسأله اين كه رهبرى حضرت امام يك رهبرى است كه به خبرگان هيچ گونه ارتباطى ندارد عبارت را جورى تنظيم كرد كه اين مطلب را برساند كه حضرت امام استثناء است با صلاحيتى كه براى رهبرى دارند، مردم او را شناخته‏اند به مرجعيت و رهبرى پذيرفته‏اند.
بعد از اين، غير حضرت امام، كميسيون تشخيص رهبرى را به عهده خبرگان گذاشت، مى‏خواهم بگويم اين يك ابهام بود يا نقص، در قانون اساسى قبلى به طور وضوح اين بيان نشده بود كه تشخيص رهبر به عهده خبرگان است. ما در مجلس خبرگان به زحمت بعضى از موادى را كه مربوط به اين قسمت بود توانستيم به تصويب برسانيم، خيلى از برادران مى‏گفتند اين در قانون اساسى نيست كه از صلاحيت خبرگان باشد. البته آنجا محل خلاف بود ما براى اين كه اصلا اين خلافى در كار نباشد گفتيم، تعيين رهبر به عهده خبرگان منتخب مردم است.
اين خبرگان در مورد اشخاص بررسى مى‏كنند اگر كسى را از نظر علمى و فقهى يا از نظر بينش سياسى كه در واقع همان تشخيص موضوعات است بهتر يافتند كه اين جهت، عرض كردم همان اعلميتى است كه از نظر فقهى شرط است و يا يك مقبوليتى در شخصى يافتند يا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 647
امتياز ديگرى در يكى يافتند اين را به عنوان رهبر معرفى مى‏كنند و در صورتى كه يك نفر را داراى يك امتياز نيافتند اينجا مسأله شوراى رهبرى را كميسيون تأييد نكرد، به خاطر اين كه مسأله شورا همان طورى كه در دلائل توجيهى به عرض عموم رسانده شد، اصلا سابقه اسلامى ندارد كه امامت امت با شورا اداره شده باشد و در نظر جمعى از اعضاء كميسيون اين مسأله خلاف موازين شرعى دانسته شد و گذشته از اين، مسأله اين است كه تصميم‏گير اين شوراى امور اجرائى كه بالاترين مقام اجرائى فوق است مقام رهبرى، از شوراهاى اجرائى در ظرف اين 10 سال خيرى ديده نشده است، فلذا كميسيون شورا را حذف كرد و نظر داد كه خبرگان يك نفر را تعيين بكنند حالا اگر تشخيص دادند با آن امتيازاتى كه شرط شرعى است و يا با يك جهاتى مثل مقبوليت عامه و اينها كه جهات مرجع عرفى است، اين را انتخاب مى‏كنند وگرنه يك نفر را به اختيار خبرگان گذاشت كه معرفى كنند و انتخاب كنند و به مردم معرفى كنند.
مسأله مرجعيت در مورد رهبر مورد بحث قرار گرفت در كميسيون با توجه به ضوابط شرعى كه ما داريم ملاك رهبرى رهبر، آن كه هست (همان طور كه عرض كردم) اعلميت است، اگر شخصى اعلم از ديگران بود بايد او رهبرى را به عهده بگيرد همان طور كه توضيح دادم. «مرجعيت» خودش ملاك شرعى ندارد بلى، اگر دو نفر مساوى بودند و يكى از اين دو مرجع بود البته معلوم است كه مرجع مقبوليت عامه دارد و با اين آوردن كلمه مقبوليت عامه در اصل در واقع خبرگان ارشاد شده كه آن كسى را كه مرجع است تعيين كنند و الا اين مسأله كه مرجعيت از نظر مقبوليت عامه نقش دارد بر هيچ كس پوشيده نيست و ما هم خودمان مى‏دانيم كه آنچه كه باعث عظمت انقلاب ما و صدور انقلاب ما و جا افتادنش در جهان اسلام شده، رهبرى ما همراه با مرجعيت است.
مرجعيت عام حضرت امام است كه مردم چون او را مرجع تقليد مى‏دانند و احكام الله را از او مى‏گيرند و آنچه را كه ايشان مى‏فرمايند از باب اين كه بهترين تشخيص‏دهند احكام فقه است هرچه را بفرمايند حكم الله مى‏دانند. اين است كه نفوذ كلام ايشان باعث شده است كه چه در داخل و چه در خارج، در محيطهاى اسلامى گسترش پيدا بكند ولى كميسيون اين جهت را نفى نكرد بلكه مسأله «علميت» اتفاقا در مرجع هم شرط است كه اگر مرجعى اعلم بود مرجع تقليد هم هست رهبر و مرجع يكى مى‏شود.
بنابراين بدون اين كه يك عنوانى را كه عرض كنم از نظر شرعى ملاك ندارد در عبارت بياورد واقع آنچه را كه هست كه عبارت از اعلميت باشد او را در اصل 107 آورد كه از نظر موازين هم درست باشد، منتها در مورد رهبر اگر مرجع تقليد نباشد و يا مرجع تقليد مختصرى باشد يك 100 نفر يا 200 نفرى از او تقليد بكنند كه شايد نزديك به صحت سلب مرجعيت از او هست، در مورد اينجا كميسيون چون احتمال داد كه بعد از گذشت يك مدتى رهبرى كه مرجع نيست اگر از طرف خبرگان به رهبرى انتخاب بشود ممكن است با گذشت زمان فرد اصلحى پيدا بشود كه آن فرد اصلح لازم باشد، به جاى اين رهبر گذاشته بشود براى اين كه در مورد رهبر و رهبرى رهبر خللى پيش نيايد كميسيون تشخيص داد كه رهبرى را كه خبرگان براى اين شخص فقيه واجد شرايط در نظر مى‏گيرند محدود باشد، تا بعد از گذشتن زمانى كه محدود
                        صورت مشروح مذاكرات شوراى بازنگرى قانون اساسى(جلسه‏28-15)، ص: 648
است اگر كه شخص اصلحى پيدا نشد كه تأييد مى‏شود و تمديد رهبرى رهبر و اگر اصلحى پيدا شد بدون اين كه او را الزام به عزل بكنند كه با مقام رهبرى مناسبت ندارد، خودش كنار برود و بعد يك نفر ديگر را به جايش تعيين بكنند. در هر حال اين نظر كميسيون است كه با اكثريت به اين نتيجه رسيدند اين مربوط به انتخاب رهبر.
اما راجع به خبرگان، در مورد خبرگان ما اصل واحدى را كه اصل 108 بود در قانون اساسى اين را به صورت دو تا اصل در آورديم، كه اولا خبرگان را مشخص كرديم كه اشخاصى هستند بايد انتخاب بشوند و در اصل اول تقريبا و شرايط پايه‏اى را برايش ذكر كرديم كه از اين شرايط هرگز عدول نشود، در قانون اساسى بيايد يك سرى شرايط ديگر اگر لازم هست آن را به عهده قانون گذاشتيم و در اصل دوم يك مقدارى از وظايف ... حالا من با اشاره به متنى كه خواندم عرض مى‏كنم در اصل 108 گفتيم كه براى اين كه نظارت بر حسن انجام وظايف رهبرى داشته باشيم اين يك، كه در واقع وظيفه خبرگان است چون اصل 111، كه بعد مى‏خوانيم كه باز وظايف خبرگان است از وظايف خبرگان اين است كه اگر تشخيص بدهند كه رهبر نمى‏تواند به وظيفه‏اش عمل بكند او را كنار مى‏گذارند، مقدمه اين نظارت بر اعمال رهبر است كه ببينند چگونه عمل مى‏كند.
بنابراين ما اين را اينجا آورديم و سرش هم اين است كه در مجلس خبرگان در اين قسمت صحبت بود كه آيا خبرگان حق نظارت دارند يا ندارند البته مجلس خبرگان به اين نتيجه رسيد كه حق نظارت دارد ولى با زحمت و احتياج به وقت داشت، براى اين كه اين مطلب مورد شبهه قرار نگيرد يكى از وظايف خبرگان به منظور نظارت بر حسن انجام وظايف رهبرى و اجراى اصل 107 كه انتخاب رهبر باشد و 111 كه مسأله كنار گذاشتن رهبر باشد و انجام ساير وظايفى كه در اين قانون ذكر شده كه حالا عرض مى‏كنم. در اصل 111 مكرر بعضى وظايف ديگر هم ذكر شده، تعدادى از علمائى كه علماء باشند يعنى از نظر انصرافش يعنى علم فقه را فقيه باشند، در رشته فقه تحصيلاتشان باشد، عادل باشند، آگاه به زمان و بتوانند قدرت تشخيص و احراز شرايط و صفات رهبرى را داشته باشند، اينها با رأى مستقيم ومخفى مردم به عنوان خبرگان انتخاب مى‏شوند. قانون اساسى مشخص نكرده بود هم وظايفشان را اينجا در اين اصل آورديم و هم اين كه بيان كرديم كه به هر حال خبرگانى هم ما داريم، صلاحيت اينها را به عهده فقهاء شوراى نگهبان گذاشته‏ايم. براى اين كه با توجه به اين كه فقهاى شوراى نگهبان مجتهدين عادل و آگاه به زمان هستند پس خصوصياتى در آنها هست كه صلاحيت دارند كه اينها را تشخيص بدهند، ديگر نيازى نبود كه حقوقدان‏ها را ضميمه كنند.
البته در زمان‏هاى گذشته انتخاب بعضى از خبرگان كه بنده خدمت آقايان بودم حقوقدان‏ها با فقها اختلاف‏نظر نداشتند در شوراى نگهبان و بنده‏هاى خدا تسليم بودند از باب كمال اعتمادى كه در بين هست، اعتماد متقابل الا اين كه خوب واقعيت اين است كه اين مربوط به شأن فقهاء است از اين جهت تصريح شد كه مربوط به فقهاء شوراى نگهبان است.
دور نمايندگى مجلس خبرگان را هم ذكر كرديم كه به دست قانون عادى سپرده نشود و يك زمان نسبتا طولانى گذاشتيم كه 8 سال باشد كمتر از آن چون نيازى چندان نيست خصوصا اين كه بى‏جهت مرتّب انتخاباتى در كشور برگزار بشود خصوصا اين كه به شما عرض‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 649
كنم جلسات خبرگان هم خيلى زياد نيست پختگى‏اى را هم بايد پيدا بكنند. لذا 8 سال برايش ذكر كرديم و گفتيم بايد طورى هم باشد كه هميشه خبرگان داشته باشيم و در هيچ زمانى بدون مجلس نباشد و مقرارتى را كه خبرگان براى خودشان، براى شرايط ديگرى كه در قانون اساسى نيامده احيانا لازم مى‏دانم در داوطلبين ذكر بكنم. اين قانون‏گذارى مربوط به اين جهت را به عهده خود خبرگان گذاشتيم كه اين اصل 108 مكرر است. يكى ديگر از وظايف خبرگان آن است كه در اصل 111 آمده همان كه در قانون اساسى بود ما عينا آورده‏ايم. تقريبا كه رهبر از انجام وظايف قانونى خود ناتوان شود يا فاقد يكى از شرايطى كه داشته، بشود يا بفهميم كه خبرگان اشتباه كرده‏اند از اول بيخود كسى را كه نمى‏بايست انتخاب بكنند، اشتباه كرده‏اند و انتخاب كرده‏اند اين خود خبرگان بعد از تشخيص مى‏توانند او را كنار بگذارند و شخص ديگرى را جانشين او كنند و تشخيص هم به عهده خودشان است، مقررات را هم خودشان تعيين مى‏كنند. كه اين تقريبا همان اصل 111 سابق است فقط مسأله اين كه اگر اشتباهى پيش آمده باشد، اين را تذكر داديم. در اصل 111 مكرر مسأله تصدى رهبرى به طور موقت به او تعرض شده كه از اين جهت انصافا قانون اساسى نقص داشت كه اگر مثلا رهبر استعفاء كرد، كه اتفاقا اينجا كناره‏گيرى را هم مطرح كرديم يا كنار گذاشته شد، يا فوت كرد و از استعفاء يا كنار گذاشته شدن، كناره‏گيرى‏اش يا فوتش تا زمان اين كه خبرگان تشكيل بشود و رهبر را تعيين بكند، يك يا دو ماه طول كشيد، براى اين كه رهبرى است محفوظ باشد به طور موقت در اين زمان موقت، كميسيون تشخيص داد كه اگر رهبر يك نفر را به عنوان معاون خودش تعيين كرده باشد در زمان حيات خودش رهبر سابق و خبرگان هم ببينند اين هم شرايط را در حداقل دارد، به طور موقت تأييد بكنند به دست خبرگان باشد تأييد كنند كه اين عهده‏دار باشد. اگر نه 3 يا 5 نفر را مجمع تشخيص مصلحت، كه به خصوصيات كشور وارد است آنها تعيين مى‏كنند، منتها شرط كرديم كه اكثريت آن 3 يا 5 يعنى يا 2 نفر از 3 نفر، يا 3 نفر از 5 نفر فقيه باشند كه با فقيه عادل هميشه امامت امت انجام بشود اين هم راجع به مسأله وظايف خبرگان. اما چيزى كه باقى مانده وظايف و اختيارات رهبرى است كه در اصل 110 است كميسيون با توجه به اين كه مسأله ولايت فقيه همان طور كه در فرمايشات حضرت امام هم آمده همان ولايت امام معصوم و انبياء بما انهم ائمه است و ادامه امامت پيامبر و امام معصوم است، بنابراين از جهت اداره كشور همان اختياراتى را كه براى امام معصوم سلام الله عليه هست براى ولى فقيه هم هست. پس بنابراين ما نمى‏توانيم از نظر اختيارات محدود كنيم ولى فقيه را از نظر شرعى، اين از يك طرف.
از طرف ديگر اگر ما بخواهيم غير منضبط رها كنيم، دردنياى امروز كه اصلا نمى‏دانند ولايت فقيه يعنى چه و فقط آماده‏اند براى نيش زدن، اعتراض به ما و قانون و كشور ما مورد اتهام و بى‏ضابطگى قرار مى‏گيرد از اين جهت كميسيون سعى كرد كه تحفظ كند هم بر سع اختيارات مقام ولايت فقيه و هم اين كه تحت يك ضابطه‏اى منضبط باشد و روى اين جهتى كه عرض كرديم اختياراتى را كه در اصل يكصد و دهم براى ولى فقيه و رهبر ذكر نشده بود اضافه كرد و الا بر حسب آنچه كه در شوراى نگهبان مكرر مورد بحث قرار گرفته از اصل يكصد و دهم استفاد انحصار اختيارات ولايت فقيه مى‏شود. براى اين كه سع اين محفوظ باشد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 650
و منضبط باشد يك موارد ديگرى را هم به وظايف رهبرى افزوديم. علاوه بر اين كه خود همين موارد (همانطور كه الان عرض مى‏كنم در بعضى‏هايش) در مورد هر كدامشان كه صحبت بكنيم اقتضاء دقت و تأمل اين است كه ما اين اختيار را به ولايت فقيه بدهيم منهاى آن جهتى كه جنب شرعى هست، هم جنب شرعى و هم جنب عقلى. از مواردى كه اضافه شده اول تعيين اهداف و خط مشى كلى و سياستگذارى كشور است. سياستهاى كلى كشور در تمام ابعاد بايد مشخص شود تا اين كه اگر قو مجريه مى‏خواهد تصميم‏گيرى كند از اين سياستهاى كلى انحراف نباشد، مجلس مى‏خواهد قانون‏گذارى كند از آن سياست‏هاى كلى انحراف نباشد، آن كسى كه صلاحيت اين را دارد كه سياست كلى كشور را تعيين كند، مقام ولايت فقيه است. براى اين كه اوست كه شناخت از اسلام كما هو حقه دارد و بينش و آگاهى صحيح هم دارد. بنابراين مى‏تواند سياست‏هاى كلى را بر اساس اصول اسلامى او تعيين كند. كس ديگرى شايستگى را كه رهبر دارد ندارد، در عين حال كه اين حق براى رهبر تشخيص داده شد، براى محكم‏كارى با مشورت مجمع تشخيص مصلحت، كه حالا افراد مجمع تشخيص مصلحت قهراً افرادى هستند كه مى‏توانند براى اسلام و كشور اسلامى مصلحت‏انديشى بكنند كه حالا تعدادش را خود شورا تعيين مى‏كند و اشخاص را خود شورا تعيين مى‏كند. ولى كلى‏اش مشخص است كه بالاخره اشخاصى هستند كه به تصديق شورا، صلاحيت اين كه جزو مصلحت‏انديشان اسلام باشند، اين صلاحيت را دارند و وقتى كه اين خط مشى كلى و سياست‏گذارى از طرف رهبر تعيين شد نظارت بر حسن اجراء، ممكن است رهبر سياستگذارى بكند اما به اين سياست‏ها در مقام عمل توجه نشود. فلذا حق اين را دارد و مى‏بايست هم رهبر يك نظارتى بر كليات داشته باشد كه از آن خط مشى كلى (نه جزئيات تصميم‏گيرى) سياست‏گذارى و اهداف كلى كه تعيين شده در قو مجريه، قو قضائيه، قو قانونگذارى انحراف شده يا نشده؟ كه قهرا اگر بود مى‏تواند اقدامات لازم را انجام بدهد و به دنبال همين جهت كه نظارت دارد اگر تشخيص داد كه در يك زمانى (البته اين زمان نبوده) بدون توجه مجلس، از آن سياست كلى خارج شد قهرا ارشادى را كه بايد بكند مى‏كند. ولى اگر ديد كه در حدى مجلس بى‏اعتناء است كه نمى‏تواند و اعتناء نمى‏كند به ارشادات و رهنمودهايى كه مى‏شود، در بند چهارم حق منحل نمودن مجلس را به رهبر داديم كه اگر ديد از آن سياست‏هاى اصيل اسلامى كه برايش تعيين شده و خط مشى مشخص كنار مى‏رود، حق دارد منحل بكند. منتها براى اين كه باز محكم‏كارى بيشترى بشود اينجا علاوه بر مشورت، موافقت مجمع تشخيص مصلحت را لازم دانسته‏ايم و حتى براى محكم‏كارى بيشتر گفتيم، اگر مجمع تشخيص مصلحت نظرش اين است كه ابتدائا اقدام به انحلال بكند، بسيار خوب. اگر رهبر را مخير گذاشت رهبر اختيار دارد و اگر تعيين كرد كه حتما بايد به همه‏پرسى رجوع كند، اول رهبر بايد همه پرسى را انجام بدهد و بعد اقدام به انحلال بكند.
ديگر اين كه در نهادها و ارگان‏هايى كه لازم بداند براى يك مقدار كمك بيشتر و كمك به مسؤولين نهادها، كه غير از مسأل نظارت باشد و هم مسأل نظارت، همان طورى كه حضرت امام در اين دوران رهبرى ولو اين كه ممكن است شوراى نگهبان بگويد كه از اين اصل 110 استفاده نمى‏شود، ولى مقام ولايت فقيه كه اختيارات تام داشته آنچه كه براى حضرت امام عمده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 651
بوده مسأل رعايت ضوابط شرع بوده كه به ولى فقيه، آن هم ولى فقيهى مانند حضرت امام كه تمام شرايط علمى و تقوايى و بينش صحيح را دارد اجازه اين جهت را داده است كه در هر جا كه مصلحت دانست و هر طور كه مصلحت دانست، اقدام بكند و لذا حضرت امام نمايندگانى در نهادها براى خودشان قرار داده‏اند و حق هم داشته‏اند كه اين كار را بكنند براى اين كه توهمى نشود كه مسأله، قانون اساسى است، حالا قانون اساسى در آن زمانى كه خبرگان اول قانون اساسى تنظيم مى‏كردند گرفتار جوهايى بودند و عجله‏اى، والا فقهاى عالى‏مقامى در آنجا بودند كه به اين جهات توجه داشتند و براى اين‏كه مقدار سرعت عمل كم بود آن طورى كه بايد و شايد اختيارات ولايت فقيه در قانون اساسى تبيين نشد. اين نقص هم به اين جهت برداشته شد و راجع به اين‏كه اختيارات اين نماينده‏ها چه باشد، (البته بايد اينها در قوانين ديده بشود) صحبت شد و بالاخره كميسيون به اين نتيجه رسيد كه اگر نماينده را رهبر تعيين مى‏كند نمى‏شود اختيارات نماينده را يك نفر ديگر تعيين بكند، فلذا تعيين اختيارات و حدود اختيارات را به دست خود رهبر داده‏اند.
مسأل صدور فرمان همه‏پرسى كه مرجعى بايد باشد كه دستور بدهد كه همه‏پرسى انجام بشود، كما اين كه در مسأل بازنگرى در قانون اساسى آقايان عنايت فرموده بودند اين هم از اختيارات مقام رهبرى دانسته شد.
در مورد آنچه كه در قانون اساسى ذكر شد و يك چيز ديگرى هم كه اينجا اضافه شد مسأله عزل رئيس جمهور بود كه خصوصا با توجه به كلياتى كه به تصويب رسيد كه رئيس قو مجريه هست، يكى از اهرم‏هاى كنترلى كه اختيار دارد و مى‏بايست اين اختيار را مقام ولايت فقيه داشته باشد اين بود كه اگر تشخيص داد از وظيفه‏اى كه مى‏بايست از آن خط مشى كلى اسلامى كه تعيين شده در مقام اجراء و برنامه‏هاى اجرائى انحراف پيدا بشود براى رئيس جمهور، اينجا كميسيون باز در ذيل بند نهم گفت كه اگر با مجمع تشخيص مصلحت مشورت كرد و مجمع تشخيص مصلحت هم نظر رهبرى را تأييد كرد و رأى داد به اين كه رياست جمهورى صلاحيت ندارد اينجا بتواند كنار بگذارد، بدون اين كه نيازى باشد كه مجلس رأى بدهد و يا ديوان عالى كشور چرا؟ چون ممكن است (براى سد ثغور قضيه) رئيس جمهور در حدى باشد كه در آن محكم قضائى نفوذ داشته باشد يا نفوذى داشته باشد در مجلس، خصوصا در عدم كفايت سياسى جمعيت زيادى لازم دانستيم كه به عدم كفايت سياسى در مجلس رأى بدهند، نفوذ رياست جمهورى مانع بشود از اين كه مجلس رأى صحيح و درست خودش را بدهد. فلذا دست رهبرى را كه شرعا هم باز هست كه مشروعيت هم كار كارگزاران وابسته به تأييد و تنفيذ مقام رهبرى است از اين را هم اضافه كرد.
مسأله ديگرى كه اينجا هست تقريبا بقى همان چيزهايى است كه در قانون اساسى بوده تنها اين كه در آن مواردى كه نصب افرادى مثل نصب فقهاى شوراى نگهبان و نصب عالى‏ترين مقام قضائى كشور، نصب فرماند سپاه و رئيس ستاد مشترك. تنها نصب در قانون اساسى ذكر شده بود. اينجا اگر در بعضى جاهايش «عزل» هم نبود به آن اضافه شد و همچنين براى اين كه روشن باشد كه آن كسى (آن مقامى) كه اگر استعفاء داد، مسؤول اين كه استعفايش به او تحويل داده شود چه كسى هست، قبول استعفاء هم از صلاحيت مقام رهبرى دانسته شد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 652
و باز به صلاحيت‏هاى رهبر مسأل نصب مديرعامل و همچنين عزل و قبول استعفاء مدير عامل صدا و سيماى جمهورى اسلامى اضافه شد كه اين هم اتفاقاً در بحث گذشته‏مان به تأييد شورا رسيد.
مطلب آخرى كه عرض مى‏كنم و انشاءالله مرخص مى‏شوم اين است كه باز چون مسأله (از نظر شرعى) همان‏طورى كه مشروعيت كار هم كارگزاران با تنفيذ و پذيرفتن مقام رهبرى هست، بنابراين در كارهايى كه وظيف رهبرى است اگر شرعا شرط نباشد كه خودش بالمباشره انجام بدهد، حق اين كه به كسى واگذار بكند را دارد يعنى هر كسى را كه مصلحت تشخيص داد، كما اين كه حضرت امام هم اين كار را كرده است. حالا فرض كنيد مثلا جانشين فرمانده كل قوا باشد، مسأل عفو باشد كه در زمان رهبرى حضرت امام اتفاق افتاده. اين در ذيل اضافه شد كه رهبر مى‏تواند بعضى از اختيارات خود را به شخص ديگرى واگذار كند. اين هم يك مسأل شرعى است و قانون اساسى را خواستيم از اين جهت مطابق موازين شرع باشد. البته اين جهت را عرض كنم كه مثلا «عالى‏ترين مقام قضائى كشور» يا اين كه پس از پيشنهاد ديوان‏عالى كشور بايد عفو بشود يا «نصب و عزل عالى‏ترين مقام قضائى كشور» جاى اين را كميسيون باز گذاشته كه اگر شورا در تصميماتى كه راجع به اصول مربوط به قو قضائيه مى‏گيرد عفو يا تخفيف مجازات محكومين، مى‏خواهد حكم تعزير باشد، حد باشد در حدود، قيد هم زده در حدود موازين اسلامى. به شما عرض كنم كه ما پس از پيشنهاد ديوان‏عالى كشور كه آورديم در واقع اين بند از اين جهت باز است و همچنين «نصب عالى‏ترين مقام قضايى كشور» كه اگر دراصول مربوط به قو قضائيه شورا به يك نتيج ديگرى رسيد آن را ضميمه مى‏كند و بر اساس اين توضيحاتى كه دادم در مسأل نظارت بر انتخابات خبرگان مثل ساير انتخابات مهمى كه در كشور برگزار مى‏شود نظارت به عهد شوراى نگهبان گذاشته شد، نظارت بر انتخابات خبرگان هم آنجا در اصل نود و نهم ذكر نشده بود كه در اين اصلاح ذكر شد، آنجا انتخابات مجلس شوراى اسلامى هست و همه‏پرسى هست و انتخابات رياست جمهورى، خبرگان را ندارد كه آن هم اضافه شد، ذكر شد و با توجه به تغييرى كه در كيفيت انتخاب رهبر اينجا به وجود آمده يك عبارات اضافه‏اى كه در اصل پنجم بود آن هم حذف شد. اين خلاص مطلب بود كه عرض كردم، البته ظاهراً يكى دو تا اصل ديگر هم هست كه اگر نباشد همه‏پرسى به اختيار رهبر باشد اصل 59 و 131 و احتمالا ذيل اصل 132 نيز اصلاح مى‏شود. اينها مسائلى نيست كه كميسيون با آن مخالف باشد.
اين خلاص آن چيزى بود كه كميسيون نظر داده، والسلام عليكم، خيلى ممنون.
رئيس- ايدكم الله.
نايب رئيس (هاشمى رفسنجانى)- اگر آقايان تنفس مى‏خواهند تنفس مى‏دهيم (نمايندگان- بلى، تنفس بدهيد).
منشى- يك ربع ساعت تنفس مى‏دهيم.
 (جلسه ساعت 55/ 17 به عنوان تنفس تعطيل و مجدداً ساعت 20/ 18 به رياست آقاى على مشكينى تشكيل گرديد)
رئيس- بسم الله الرحمن الرحيم. جلسه براى ادام مذاكرات رسمى است. دستور جلسه را بفرماييد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 653
منشى (يزدى)- جناب آقاى كروبى به عنوان مخالف بفرماييد.
مهدى كروبى- بسم الله الرحمن الرحيم. عرض بنده در رابطه با مصوبه كميسيون اول (كميسيون رهبرى) است. طبيعى است كه چارچوب مصوبه را قبول داريم و رأى هم مى‏دهيم. اما به عنوان مخالف نكاتى كه به نظرمان مى‏آيد تذكر مى‏دهيم والا به كل آن‏ها رأى مى‏دهيم، فعلا كه به عنوان مخالف صحبت مى‏كنيم همان نكاتى را مى‏گوييم كه مخالف هستيم ديگر آن قسمت‏هايش را كه خوب و صحيح مى‏دانيم، در آن قسمت‏ها صحبت نمى‏كنيم و عرضى نداريم.
ببينيد يك وقت رهبر امام است با هم خصوصيات و ويژگيهايى كه حضرت امام دارد و ان شاءالله ساى ايشان بر سر ما مستدام باشد تا ظهور حضرت مهدى (عج)، خودش بنيانگذار جمهورى اسلامى است، رهبر انقلاب است و اصلا اين نظام را به وجود آورده و آن بصيرت و آن دورانديشى و آن خصوصيات خاصى كه واقعاً امام دارد. اينجا رهبرى، خوب هر كجا بخواهد نماينده بگذارد، هر اقدامى كه بخواهد انجام بدهد كاملا هم حساب و هم خصوصيات را دقت بكند و با توجه به هم ابعاد كارش را انجام مى‏دهد و مى‏بينيم كه امام از اين اختيارات ولايتى كه داشته، چه آنهايى كه در قانون اساسى بالصراحه ذكر شده و چه آنهايى كه استفاده از اصل پنجم شده كه اصل حكومت، حكومت ولى فقيه است مى‏بينيم براى حل مشكلات بوده. براى اينكه گره‏هاى كور را باز كند، براى اينكه بن بستها را بشكند، از مسائل جنگ بگيريم تا تشكيل مجمع مصلحت، حتى انحلال گزينش‏ها كه مثلا چه ضايعاتى داشت. بنابراين به نظر ما يك وضع جدايى دارد. اما ما بياييم بيش از آن‏كه در قانون اساسى است بالصراحه اختيارات به رهبرى بدهيم غير از امام، در حالى‏كه نمى‏دانيم كه چه كسى رهبر مى‏شود، علما، بزرگان، شخصيت‏ها را مى‏شناسيم و ارادت هم به آنها داريم ولى مى‏خواهيم بگوييم فاصله‏شان با امام خيلى طولانى است (حالا هر كسى باشد) اختيارات بيش از اختيارات امام بالصراحه قانون اساسى اين مضر است و نمى‏دانيم عوارض آن چيست؟ ما ديديم كه هنوز مقام رهبرى نبود و شخصيت‏ها و بزرگان و عزيزانى ما داشتيم كه باز از همين قضيه استفاده مى‏كردند به صورتى كه چرا اينجا فلان كس هست، آنجا چرا فلان كس هست، دادگاه چرا اين‏جورى مى‏كند، فلان كس چرا اينجا هست، چرا اين را برنمى‏داريد، چرا او را نمى‏گذاريد؟ و خود اين چه مشكلاتى درست كرده بود كه اگر مسؤولين مى‏خواستند به اين تذكرات توجه كنند خوب بود همه چيز به هم بريزد و آخر هم اين‏جورى شد. هنوز هم به حد مقام رهبرى نبوده، با هم خوبى‏شان و با هم بزرگوارى‏شان!
بنابراين من عرضم و سخنم اين است كه اگر آن رهبر، آن رهبرى باشد كه امتيازات فوق العاده و جالب داشته باشد كه از همان اصل پنجم استفاده مى‏كند و هر كجا مصلحت بداند اقدام مى‏كند و طبيعى است حق رهبرى است. اما اگر چنانچه نه مصلحت نباشد، خوب ديگر محدود است و لذا من دو جاى مشخص را مى‏خواهم بگويم كه حذف بشود و حتى در كميسيون هم من صحبت كردم كه جز آنهايى كه در قانون اساسى ذكر جاى ديگر با صراحت نيايد چون نمى‏دانيم چه از آن در مى‏آيد! منتها در عمل اينجا به بعضى مشكلات برخورديم كه خود من رأى دادم. مثلا در صدا و سيما ما موافقيم، مبنى بر اينكه اين مسؤوليت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 654
به رياست جمهورى نتيجتاً داده بشود چون سران سه قوه ... حكم هم رياست جمهورى، با اختياراتى كه رياست جمهورى دارد (حالا هر كس هست) نتيجتاً آن كسى كه حكم داد، صدا و سيما در اختيار او بود و لذا ما احساس كرديم كه باز بهتر است كه در اختيار رهبر باشد، چون رهبر هركه باشد شمولش طبعاً بيشتر است، هم طيفها مورد توجه و عنايت او است و ممكن است يك رئيس جمهورى يك روزى در يك جريان خاصى و در يك طيف خاصى قرار بگيرد. اما رهبر مسلم نمى‏تواند چنين چيزى باشد. رهبر كسى است كه همه مورد عنايت و توجه او هستند. يا مثلا براى اين‏كه باز معتقد بوديم كه تمركز قوا به سمت رياست جمهورى بايد باشد، اما از اين طرف هم فكر مى‏كرديم محدوديت هم بايد باشد. فرض براى عزل رياست جمهورى با همين خصوصياتى كه اينجا ذكر شده اينها يك چيزهايى است كه ضرورت است، چاره‏اى نداريم و براى يك مسأله اهم و مهمترى لازم است. اينجور موارد را ما معتقديم كه اضافه بشود اشكال ندارد، ولى يك موارد ديگرى ما معتقديم كه نبايد باشد كه خلاصه در دو مورد است كه عرض مى‏كنم:
يك مورد تعيين نماينده در نهادها و ارگانهايى كه لازم بداند و تعيين اختيارات آنها پس از مشورت با جمع تشخيص مصلحت.
اصلا اين را من معتقدم آنجا هم صحبت بود كه هم وزارت‏خانه‏ها را به هم مى‏ريزد، هم نهادها به اين صورت به هم مى‏ريزد كه رهبر موظف است ... (يعنى به اين معنا كه حق دارد) و افراد مختلفى آنجا گذاشته بشود كه اصلا مديريت‏ها، اصطكاك‏ها، برخوردها اين مسلماً مشكلاتى دارد. چه داعى داريم با صراحت اين را بگذاريم مسكوت بماند. رهبر است و تدبيرش و مديريتش و خلاصه برجستگى‏اش اگر لازم بود مى‏گذارد. اگر لازم نبود نمى‏گذارد. همينطور كه الان امام تعيين كرده و گذاشته. اين مطلب اول.
مطلب دوم، انحلال مجلس. انحلال مجلس اولا، الان در جامعه بازتاب دارد و برداشت خوبى هم از آن نمى‏شود. اين هم واقعاً بايد مسكوت بماند و به نظر ما اصلا بحث انحلال مجلس نبايد بشود، حالا اگر يك مجلسى باشد كه خلاف مسير رهبر، مردم، انقلاب، نظام، قواجرائيه، قو قضائيه، مجمع مصلحت حركت كند كه خيلى ساده است كه رهبر يا او را نصيحت مى‏كند يا تشر به او مى‏زند يا كارى مى‏كند كه خود مردم بيايند در آن مجلس را ببندند. بنابراين از اين‏كه حالا ما به اين سرعت بگوييم انحلال، اين خطرى هست. آن‏هم با مجمع مصلحت است، خوب ممكن است در يك مجمع تند، چهار تا نطق تند و تيزى بشود، يا در يك مواردى دو تا وزير را استيضاح كنند، از دو تا وزير سؤال كنند. مثلا يك مرتبه مسؤول يا رياست جمهورى يا كس ديگرى يا مجمع مصلحت بروند بگويند، آقا اين بايد منحل بشود! به هر جهت اين كه بياييم انحلال مجلس را بگذاريم اصلا من معتقدم بايد لفظ اين معنا مطرح نشود. اگر مجلسى بود و از آن ملت و هماهنگ باسياست‏هاى كلى انقلاب و بخصوص مطيع مقام رهبرى كه خوب، مطلوب است. اگر چنانچه نبود و واقعاً مقابل هم دستگاه‏ها كه از رهبرى تا مجمع مصلحت، تا سايرين ايستادگى كرد و آن چيزى بود كه مسيرش خلاف اينها شد، خيلى ساده است كه آن مجلس را منحل كنند، خيلى ساده است كه آن مجلس را ببندند، خيلى ساده است كه جورى با آن مجلس برخورد بشود بر اين‏كه آن نماينده‏ها نتوانند به حوز انتخابيه‏شان بروند. اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 655
قضايا را ما ديديم ديگر! در ماجراها و حوادثى كه رخ داد، وقتى يك مجموعه‏اى خلاف مسير انقلاب و امام حركت كردند مثل قضاياى بنى صدر بعضى نماينده‏ها حمايت كردند واقعاً تهران ماندند و دو سه سال اصلا به حوز انتخابيه نرفتند، و محدود مجلس برايشان زندان شده بود. نه مى‏توانستند بين مردم بروند، نه مى‏توانستند حوز انتخابيه بروند حتى پايشان از حوز انتخابيه قطع شد تا بعد از انتخابات كه دور نمايندگى تمام شد. و خلاصه بعدها باز آنهايى كه حركت‏هاى منفى داشتند كه احساس مى‏شد اينها خلاف مسير امام و انقلاب حركت كرده‏اند مردم با آنها برخورد مى‏كردند. بنابراين هماهنگى انقلاب كفايت مى‏كند كه بالصراحه پاى مجلس را شل كنيم و بگوييم انحلال مجلس، اين شايد چيز خوبى نباشد و السلام عليكم و رحمة الله‏
رئيس- سلمكم الله.
منشى (يزدى)- جناب آقاى امينى به عنوان موافق بفرماييد.
ابراهيم امينى- بسم الله الرحمن الرحيم، چون كه مباحث مفصل است من سعى مى‏كنم كه به عنوان موافق به هر مقدارى كه شد صحبت بكنم، بقيه‏اش به عهد آقايان ديگر بماند.
يكى از موضوعاتى كه به طور كلى در اين اصل اول (يعنى اصل يكصدو هفتم) مورد بررسى قرار گرفته و يك تفاوتى كه با قانون سابق دارد اين است كه در سابق دو وسيله براى تعيين رهبر بود:
يكى انتخاب مردم، و ديگرى انتخاب خبرگان. بعد اين جهت فكر شد كه در مورد حضرت امام كه مسأله صحيح است، اما در آينده اگر اختيار به مردم بدهيم كه انتخاب بكنند، كما اينكه در قانون سابق بود ممكن بود كه مشكلاتى به وجود بيايد. براى اين‏كه اگر مردم يك كسى را انتخاب كردند به عنوان رهبرى، بعد اين مسأله مورد اختلاف شد كه آيا مردم واقعاً اكثريت قاطع انتخاب كرده‏اند يا انتخاب نكرده‏اند. يا اگر اين جهت مورد ترديد قرار گرفت كه آيا واجد شرايط رهبرى هست يا نيست، چه كسى بايد معلوم بكند كه اين واجد شرايط هست يا نه، و چه كسى بايد بگويد كه به اكثريت قاطع معلوم شده، انتخاب شده يا نه؟ به هر حال يك مرجعى مى‏خواهد و مرجع، جز خبرگان نخواهد بود. و اين هم فكر شد كه ممكن است مورد سوءاستفاده قرار بگيرد، بعداً اگر اين راه باز باشد عده‏اى مثلا با صلوات و با احساسات و امثال اينها بخواهند يك كسى را تحميل كنند به خبرگان كه مناسب نباشد. از اين جهت كميسيون صلاح دانست كه در واقع اين در را ببندد تا اينكه مشكلى پيش نيايد. اين يك مسأله بود.
مسأله ديگر كه حذف مرجعيت بود. در اول كميسيون اين‏جورى بود كه خود مرجع ذكر كرده بود، يعنى يكى از اولويت‏ها. امام فرموده بود كه شرط حتمى نباشد، بعد كميسيون هم همين كار را كرد و گفت خوب شرط حتمى نباشد، اما يكى از اولويت‏ها باشد. اما بعداً با يك مطالع ثانوى اين تصميم گرفته شد كه مرجعيت حذف بشود. براى دو جهت:
يكى اين‏كه اصلا مرجعيت يك چيزى نيست كه شرعاً ما يك امتيازى داشته باشيم. آن كسى كه ولى فقيه است عبارت از آن است كه در واقع اين فقيه و مجتهد عادل باشد، اما مرجعيت شرط نيست. اين يك.
و مطلب دوم اينكه فكر شد كه ممكن است در آينده اين مورد سوء استفاده قرار بگيرد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 656
و يك كسانى كه اينها مرجع هستند و واجد ساير شرايط رهبرى نيستند، يك عده‏اى از طرفدارانشان بخواهد با سروصدا اين را جلو بيندازند، از اين جهت فكر كرديم كه بهتر است اصلا لفظ مرجعيت ذكر نشود. اما اين معنايى كه مرجعيت ذكر نشده به معناى اين نيست كه به شرط لا است، بلكه لا به شرط است و صلاح اين بود كه اين لفظ در اينجا نيايد كه در سابق آمده بود، بهتر اين است كه ذكر نشود. خود خبرگان مى‏دانند اگر يك جاى مناسبى بود خوب انتخاب مى‏كنند. اما يك چيزى نباشد كه دست ديگران قرار بگيرد، چون يك چيز شرعى هم نبود.
طاهرى خرم آبادى- اين «به شرط لا» و «لا به شرط» را توضيح بدهيد چون مردم مى‏خواهند بدانند.
ابراهيم امينى- بلى، به اين معنا كه كميسيون مى‏گويد كه آن هست و نمى‏گويد كه مرجع نباشد، گفته كه شرط نيست كه مرجع باشد. بنابراين خبرگان اگر بعداً ديدند يك فردى لايق است و مرجع هم نيست و آن مرجع داراى آن شرايط معين نيست، خوب معلوم است كه اين را انتخاب نمى‏كنند. اما اگر ديدند يك مرجعى واجد هم آن شرايط است او را انتخاب مى‏كنند. به هر حال اين فكر بود كه اگر ما مرجعيت را شرط حتمى قرار بدهيم براى اين مسأله ممكن است يك مراجعى پيدا بشوند كه داراى شرطهاى رهبرى نباشند، آن‏وقت چون شرط مرجعيت بود ناچار بايد انتخاب بشوند. در صورتى كه اگر شرط رهبرى را نداشته باشند خوب مشكلات فراوانى به وجود مى‏آيد و اصلا نمى‏توانند هم انتخاب بشوند. از اين جهت كميسيون تصميم گرفت كه اين مطلب را ذكر بكند.
مسأله ديگرى كه اصل‏هاى سابق نبود اعلميت بود. در آن قانون اساسى سابق اعلميت معيار قرار داده نشده بود. اما كميسيون با توجه به آن رواياتى كه آقاى مؤمن هم به بعضى از آنها اشاره كردند، كه در 14 روايت است و روايات صحيح هم در بين آنها هست و موثق هستند و به هر حال روايات خوبى در بين آنها هست و آنجا تصريح كرده كه كسى براى زمامدارى صلاحيت دارد كه اعلم باشد: «بامرالله فيه» و «افقه» هم در بعضى روايات دارد. به هر حال اعلميت يكى از شرايط قرار داده شد كه در آن سابق نبود و البته با اين توجه كه اعلميت را فقط در فقه حساب نكرده‏اند، بلكه اعلميت در كلى مسائل، مسائل سياسى، مسائل حكومتى، مسائل فقهى، تشخيص موضوعات و امثال اينها ... اين هم از اين جهت.
بعد يكى از چيزهايى كه باز در اصول سابق نبود، مقبوليت بود. مقبوليت عامه در آن قانون سابق نبود، آقايان به نظرشان آمد كه اين خوب است باشد و علتش اين است نه اين‏كه ما در احاديث، مقبوليت داشته باشيم كه از شرايط زمامدارى باشد. اما صحبت شد كه اگر چند نفر باشند كه اينها همه واجد شرايط زمامدارى باشند، شرايط رهبرى را همه دارند، اما در بين اينها يك كدام مقبول است، بهتر مورد قبول مردم واقع مى‏شود. از جهت اخلاق، از جهت نفوذ اجتماعى، از هر جهتى اين مقبوليت بيشترى دارد. خوب طبعاً بهتر مى‏تواند زمامدارى را بر عهده بگيرد. لذا مقبوليت هم در اينجا گذاشته شد و شورايى هم كه در سابق بود اين را حذف كرديم كه بعد هم خدمت امام عرض شد، امام هم موافق بودند كه شورايى حذف بشود، واقعاً هم ما يك مدركى، يك چيزى نداريم شورا صحيح است اما شورا در مورد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 657
مشورت، در زمامدارى و حكومت شورا نمى‏تواند كارى بكند. البته شوراهاى ديگر آزمايش خودشان را داده بودند، اما شوراى رهبرى ديگر آزمايش نداده بود. بهتر شد كه حذف بشود و حضرت امام هم موافقت فرمودند و به هرحال چيزى نيست.
يك مسأله ديگرى كه لازم است عرض كنم در مورد مدت بود. پيشنهادهاى مختلفى آمده بود براى كميسيون كه مدت معلوم كنيد. مدت ده سال آمده بود، هفت سال آمده بود، مدت‏هاى مختلف. البته در كميسيون مورد بحث قرار گرفت كه چه كنيم؟ آيا اين درست است يا نه؟ اولا اين موضوع مورد بحث قرار گرفت كه اصلا مگر يك كسى كه ولى فقيه شد مى‏شود برايش يك مدت معينى را تعيين كرد! و گفت اين ده سال ولى فقيه است، يا نه؟ اين يك مسأله بود و بعد از آن آيا اصلا صلاح نيست؟ در مورد اول كميسيون تقريباً به اين نتيجه رسيد كه كسى را كه ولايت دارد عبارت از همان مجتهد مطلقى كه آماده استباط احكام شد، آن در واقع لياقت دارد. اما اين‏كه هست به هرحال اين‏جور نيست كه بالفعل از جانب شارع مقدس اسلام هم اين مجتهدينى كه واجد شرايطاند بالفعل، الان هم اينها ولى فقيه باشند و حكم‏شان نافذ باشد. براى اين‏كه اگر اين‏جور باشد هرج و مرج لازم مى‏آيد پس نمى‏تواند همه باشد. بنابراين اگر باشد شارع به عنوان صلاحيت ذكر كرده كه كسى كه ولى‏فقيه باشد و مجتهد عادل باشد صلاحيت براى زمامدارى و رهبرى دارد. يك شرط آن اين است كه اين زمامدارى به او واگذار بشود يا به وسيل خبرگان يا به هر وسيل ديگر، در اختيارش كه گذاشته بشود اين مى‏شود ولى فقيه بالفعلى كه زمامدار بالفعل است. همه صلاحيت دارند اما هر كسى انتخاب شد او مى‏شود مسوؤل اين كار. بنابراين گفته شد اگر اين‏جورى است كه در اصل آن نياز به بيعت دارد يا به انتخاب خبرگان دارد، خود خبرگان مى‏توانند مدتش را معلوم كنند، چه اشكالى دارد؟ يك وقتى مى‏گويند كه براى هميشه، يك وقت هم مى‏گويند ده سال، بيست سال و اشكالى از لحاظ شرعى ندارد و اما از لحاظ صلاحيت، يعنى اصلا اين مسأله چرا پيشنهاد شده بود؟ آنهايى كه پيشنهاد كرده بودند پيشنهادهاى درستى هم بود مى‏گفتند كه شما يك كسى را انتخاب كرديد به عنوان ولى فقيه رهبر، خوب مدتش را معلوم نكرديد ممكن است اين بيست سال، سى سال كم و زياد به هرحال باشد و از آن طرف در طول اين مدت يك افرادى پيدا بشوند بسيار بهتر، مقبول‏تر، داراى شرايط بهترى، آن‏وقت بگوييم كه هم آنها بمانند اما اين كه انتخاب شده تا آخر باشد. مخصوصاً در شرايطى كه حالا هست يا مثلا شرايط اين‏جورى (از باب اتفاق حالا عرض مى‏كنم) اگر قرار شد كه يك ولى فقيه مجتهد عادل انتخاب شد مرجع هم نيست، اما چهار سال، پنج سال ديگر يك مرجع بسيار قوى‏اى كه واجد هم شرايط است انتخاب شد خوب بگوييم كه حالا اين بماند اما آن‏كه واجد هم شرايط است آن انتخاب نشود. از اين جهت صلاح دانستند كه گفتند بهتر اين است كه مدت برايش معلوم بشود. مدتش هم ده سال گفتند نهايت قابل تمديد است. متأسفانه غفلت شده در اين اصل، قابل تمديد بودنش ذكر نشده. ولى آن‏جايى كه تصويب شد قابل تمديد هم هست. اما اين مطلب را در مرجع گفتند درست نيست براى اين‏كه گفتند مرجع چون يك قدرتى است و يك قدرت بالفعلى است اگر بخواهيم اين را مثلا مدتش را محدود كنيم درست نيست، از اين جهت در آن تصويب نشد گرچه خود من موافق بودم كه حتى آن هم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 658
محدود بشود اما كميسيون اين مطلب را قبول نكردند. والسلام عليكم و رحمه الله.
منشى (يزدى)- آقاى نجفقلى حبيبى به عنوان مخالف بفرماييد.
نجفقلى حبيبى- بسم اللّه الرحمن الرحيم. با تشكر از كميسيون محترم كه با نهايت سعى و دقت مسائل مربوط به رهبرى را تنظيم كردند كه آن ابهاماتى كه قبلا بود يا كمبودهايى كه بود الحمدللّه رفع شد. اما علت اين‏كه من به عنوان مخالف صحبت مى‏كنم چند نكته بود كه به نظر مى‏رسيد بعضى از اينها بايد مورد توجه قرار بگيرد يا لااقل به نظر بنده، من به ترتيب آن مسائل را با توجه به محدوديت وقت سريع عرض مى‏كنم.
يكى در همين قسمت اصل يكصد و هفتم صفحه 2 كه قيد شده «يكى از آنان را اعلم به احكام و موضوعات فقهى يا مسائل و موضوعات سياسى يا داراى مقبوليت عامه» يعنى يكى از اين بندها «يا واجد برجستگى خاص» در مورد اين «مقبوليت عامه» من عرض دارم و مى‏خواهم پيشنهاد بكنم كه حذف بشود براى اين‏كه در وضعيت فعلى خوب يك حساب ديگرى است اما الان كه شما اين را تنظيم مى‏فرماييد براى كسانى كه ان شاء اللّه در آينده مى‏خواهند در مقام رهبرى يا صلاحيت‏هاى لازم را براى اين امر كسب بكنند، مقبوليت عامه يك چيزى است كه خيلى ممكن است زود دستخوش تحولات بشود يعنى يك كسانى با جوسازى‏ها و يا حركت‏هاى خاصى بالاخره افكار عمومى را به دست بياورند، به خصوص كه اين در كنار آن شرايط نيامد، كه بگوييم يك كسى كه اعلم به احكام و موضوعات فقهى هست يا مسائل و موضوعات سياسى و چند تا شرط را دارد حالا يكى از آن مقبوليت عام است. به عنوان يك شرط بسيار خوب؛ اما چون اينجا به صورت بندهاى جدا جدا آمده يا اين، يا آن، اين يك كمى ترديد دارد يا لااقل به هرحال اين عبارت اين‏جورى افاده مى‏كند.
در مورد اصل صد و هشتم كه آن شرايط خبرگان را عنوان مى‏فرمايند، تعدادى از علماى عادل و آگاه خوب اين كلمه علماء در جامعه ما ناظر بر روحانيون والامقامى است كه از يك شأنى از فقاهت برخوردار هستند. يك كمى شايد گنگ باشد، بعدها بخواهند اين كلمه را يك جورى تفسير بكنند اين يكى.
ديگر اين‏كه آيا آقايان ملاحظه نمى‏فرمايند كه به هرحال براى اين خبرگان مى‏خواهند بيايند كسى را كه مى‏خواهند ولايت پيدا بكند در حقيقت تشخيص بدهند صلاحيت آن را و صلاحيت اين شخص بخشى مربوط به بعد فقاهتش است كه خوب اين آقايان تشخيص مى‏دهند. بخشى از آن هم مربوط به آن ابعاد مسائل سياسى و تشخيص موضوعات و يا احياناً مديريت و اين‏جور قضايا هست. اگر فكر بشود كه حالا چون فرمودند كسانى مثل اعضاى شوراى نگهبان به دليل ممارست شديد با مجموعه مسائل بسيار خوب اينها خيلى خوب است يعنى واردند هم به ابعاد سياسى، هم به ابعاد فقهى، همه جهت، اما آيا همه آن كسانى كه به عنوان اين علماء مى‏خواهند منظور بشوند از روحانيون باشند كفايت مى‏كند يا نه؟ اين هم يك چيزى است كه من مى‏خواستم خواهش بكنم اين كلمه علماء را يك عبارتى انتخاب بشود، علماء عادل و يا كارشناسان عادل هم به آن اضافه بشود كه اگر احياناً از متخصصان ديگرى لازم شد لااقل حدود حالا يك نفر، دو نفر و پنج نفر در جامعه وجود داشتند كه توانايى اين‏جور شناسايى را دارند با همان شرط عادل بودن اينها امكانشان باشد كه وارد بشوند در اين مجموعه خبرگان.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 659
در مورد اين‏كه صلاحيت مجلس خبرگان را گفتند به عهده فقهاى شوراى نگهبان، لابد چاره ديگرى نيست والا يك كمى حالت دورى مشاهده مى‏شود كه اينها خبرگان را انتخاب مى‏كنند، خبرگان رهبرى را و رهبرى فقهاى شوراى نگهبان را، در عين حال من هم حالا فعلا چيزى به نظرم نرسيده كه اين مسأله را بشود حل كرد.
در اصل يكصد و نهم در بند (ج) «بينش صحيح سياسى» كه جزو شرايط مقام معظم رهبرى قيد شده، هميشه به اصطلاح تعريف امور ارزشى و كيفى مشكل است. يعنى هر كسى هر چيزى را ممكن است بيايد بگويد كه اين بينش صحيح است. يك عبارتى اينجا (البته چاره‏اى هم نبود) چون جناب آقاى مؤمن هم اشاره فرمودند كه در بيانات حضرت امام هست. اگر بينش صحيح حالا بر اساس مثلا معيارهاى اسلام ناب كه در بيانات حضرت امام هم بود يك تعبيرى، چيزى كه يك كمى بتواند اين را باز هم توضيح بدهد. چون من فكر مى‏كنم به هرحال خود شوراى نگهبان گرفتار اين قضيه مى‏شود كه هر كسى ممكن است پيدا بشود بگويد اين آدم داراى بينش صحيح است و بگويد بينش من صحيح هست كسى ديگر بگويد خير، اين بينش. چون تشخيص امور كيفى خيلى مشكل هست. در مورد وظايف و اختيارات رهبرى در اصل يكصد و دهم در مورد نظارت بر حسن اجراى سياست‏هاى كلى نظام كه بسيار بند مفيد و لازمى است يك اشكالى كه دارد اين است كه راه اين نظارت تعيين نشده كه جناب آقاى مؤمن هم فرمودند. در آن بندهاى بعد كه تعيين نمايندگان را گفته‏اند حالا البته اين كلمه ارگان‏ها را من خواهش مى‏كنم حذف بشود. يك كلمه بيگانه است و همان كلمه نهاد كه فارسى است كافى است يا مؤسسه و بعد اگر همان‏جا قيد بشود كه اين نمايندگان به منظور نظارت بر حسن اجراى سياست‏هاى كلى نظام كه يعنى اينها هيچ حق دخالت در مديريت نداشته باشند و حتى يك كانونى نشوند كه آنجا افراد آن دستگاه دورش جمع بشوند و مسأله به وجود بياورند. فقط عموم باشند براى رهبرى حتى اگر شخصيت‏شان هم شناخته نشده باشد براى آن دستگاه بسيار مناسب خواهد بود والا اين با توجه به اين قضيه اولا آن يك كمى راهش معلوم نشده كه تشكيلاتى كه مى‏خواهند چگونه است؟
دوم اين‏كه اگر اينها بخواهند آنجا يك كانون‏هاى دخالت به وجود بياورند با آن تمركز در مديريت قو مجريه به هرحال قطعاً ناسازگار خواهد بود، تجربه ده سال گذشته هم كم و بيش در بعضى از جاها با وجود اين‏كه شخصيت‏هايى را كه حضرت امام با آن درايت و دورانديشى معين فرموده بودند به هرحال مسائلى را داشته. اين را نمايندگان حضرت امام در استان‏ها و غيره كم و بيش با مشكلاتى چه خودشان برخورد داشتند، چه مردم يا آن دستگاه‏هاى اجرايى و حضرت امام با درايت خودشان مسائل را حل فرمودند. در اين بندهايى كه جزء همين وظايف هست من مى‏خواستم پيشنهاد بكنم حالا شايد در پيشنهادها بعداً تقديم بشود. با توجه به اين‏كه ما رئيس قو مجريه را، رئيس جمهور كرديم و رئيس جمهور چون شد رئيس قو مجريه، از آن حالت رياست جمهورى كه قبلًا برايش فرض شده بود ديگر خارج مى‏شود و مى‏شود رئيس قو مجريه (يعنى يك قوه) بعد يك سلسله وظايفى آنجا برايش بود. يكى از آن‏ها اين بود كه تنظيم روابط قواى سه‏گانه اينجا هماهنگى بين آنها است. اين هم اينجا بايد بيايد اضافه بشود جزو وظايف مقام معظم رهبرى كه از بالا خارج از اين سه قوه، مسلط بر اين سه قوه اين روابط را تنظيم بكند و هماهنگى‏هاى لازم را بين آنها ايجاد بكند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 660
در مورد بند چهارم كه منحل نمودن مجلس هست با يك شرايطى اولا من پيشنهاد مى‏كنم كه اين مسكوت بماند، حذف بشود به جهات مختلف براى اين‏كه دست رهبرى اولا بسته نيست و جناب آقاى كروبى فرمودند كه بسيار بعيد است كه مقام رهبرى با مجلس كه مبعوث مردم هست برخورد پيدا بكند. بيشترين جايى كه مجلس ممكن است مشكل بيافريند آنجايى است كه برخورد بكند با قو مجريه و حالا با آن اختياراتى كه براى رئيس جمهورى منظور مى‏شود، رئيس جمهورى ممكن است دچار مشكلاتى بشود بعد برود به رهبرى بگويد آقا اينها نمى‏گذارند من كارم را بكنم بنابراين شما منحلش بكنيد و اين‏قدر بازگذاشتن، به هرحال خود رهبرى بعد از برخورد با مسائلى اگر تشخيص بدهد با نصيحت و صور مختلف مى‏تواند مسأله را حل و فصل بكند. انعكاس اين قضيه هم الان شايد يك كمى خوب نباشد. من استدعايم اين است كه اين حذف بشود اما اگر قرار باشد قطعاً بايد در همين بند يك جايى صريح ذكر بشود كه انجام انتخابات بلافاصله در يك زمان معينى قطعاً بايد صورت بگيرد. مثلا بگويند بلافاصله اعلام بكنند كه بعد از چهل روز ديگر، يك ماه ديگر، پنجاه روز ديگر انتخابات انجام خواهد شد. اينجا اصلا هيچ قيدى براى اين قضيه نشده. ممكن است مملكت را ببرد بر اين‏كه اصلا پارلمان نداشته باشد و اين حالا بايد اينجا تصريح بشود. من مطالب ديگرى را هم داشتم ظاهراً وقت تمام است. اگر اجازه بدهيد دو، سه نكته سريع عرض بكنم. يكى راجع به اين عالى‏ترين مقام قضائى كشور كه مى‏خواهند عزل و نصب آن با او باشد. اين عزل را من مى‏خواستم خواهش بكنم نباشد اينجا براى اين‏كه اين قو قضائيه را متزلزل مى‏كند. به هرحال به صور ديگرى با اين قضيه برخورد بشود مگر اين‏كه تخلفى كرده، محكوم شده خيلى خوب عزلش بكنند ولى اين يك مقدارى اينجا مشكل زا خواهد بود. در جاهاى ديگر هم كه بوده بالاخره آن قوتى را كه مى‏خواهند براى قو قضائيه داشته باشند معمولا نصبش را مقامات اجرايى يا مسؤول يا رئيس كشور انجام مى‏دهد اما عزلش را ذكر نمى‏كنند مگر اين‏كه تخلف آشكارى از او سر بزند و در يك محكمه عليايى به هرحال محكوم بشود آن وقت رهبر بيايد عزلش كند اينجا بدون هيچ قيد يك مقدارى مشكل است.
راجع به شوراى عالى دفاع و آن مقام‏هايى هم كه ذكر شده من چون وقت تمام است سريع عرض مى‏كنم كه آن عنوان‏ها الان حقش نيست كه اينجا ذكر بشود. شوراى عالى دفاع مركب از چى و چى مدام اين مناصب و پست‏ها ممكن است تغيير كند در قانون‏هاى عادى چنان‏كه وزير سپاه داشتيم حالا مى‏گوييم نداشته باشيم، وزير دفاع داشتيم حالا مى‏گوييم نداشته باشيم. اسم اينها را ذكر كردن مسؤولين اجرايى را بعداً دچار مشكل خواهد كرد. همين‏طور در مورد عزل و نصب مسؤولين مختلف مثلا رئيس ستاد مشترك و چه و چه آنجا هم همين است. چون اينها ممكن است از نظر اجرايى دچار مشكل بشود بخواهند بردارند، جمعش كنند، يك چيز ديگرى جايش بگذارند اينها يك عبارت جامع‏ترى كه كلى باشد، دست رهبرى را باز بكند ولى ذكرش را، شما ممكن است فردا بگوييد ما نمى‏خواهيم رئيس ستاد مشترك داشته باشيم ما مى‏خواهيم مثلا رئيس ستاد فرماندهى كل قوا داشته باشيم آن وقت دست قانون‏گذار را مى‏بنديد با اين‏كه اينجا ذكر بشود با اين كليات.
مطالب ديگرى هم هست حالا من نمى‏دانم اگر بعدها يك فرصتى باشد يك مقدار مطلب‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 661
بود كه من ضرورت مى‏بينم كه عرض بكنم حالا اگر اجازه مى‏فرمايند آقايان من صحبت كنم (نايب رئيس- هاشمى رفسنجانى- بعداً صحبت كنيد) بله، متشكرم.
منشى (يزدى)- آقاى بيات بفرماييد.
اسداللّه بيات- بسم اللّه الرحمن الرحيم. با تشكر از همه برادران و عزيزان موافق و مخالف كه صحبت‏ها را مطرح كردند، من ابتدا فقط به يك نكته‏اى اشاره مى‏كنم و بعد به جهات قوت اين مصوبه كميسيون اول اشاره مى‏كنم. نكته اول كه برادرمان جناب آقاى دكتر حبيبى اشاره كردند اين اسامى اين سمت‏ها را ما حذف بكنيم در كميسيون اين مطرح بود ولى جوابش عبارت از اين است كه طبق قانون اساسى قبلى اين سمت‏ها آمده و طبق اين سمت‏ها تشكيلاتى در سپاه، در ارتش بوجود آمده و چون چنين چيزى شده ما از نظر اختياراتى كه از طرف حضرت امام داريم نمى‏توانيم تشكيلات بوجود آمده طبق قانون اساسى قبلى را در اين قانون اساسى به هم بزنيم و چون چنين اختياراتى را نداشتيم نمى‏توانيم حذف بكنيم مگر اينكه امام اختيارات جديدى را در اختيار ما قرار بدهند و چنين اختيارى به ما داده نشده است. اين بحثى بود كه در آنجا مطرح بود من فقط از اين نظر تذكر دادم كه مسأله روشن بشود.
اما جهات قوتى كه اين مصوبه دارد، تقريباً زمينه اين‏كه تذكرات عزيزان در كميسيون مطرح بشود و اين پيشنهادات دوباره مورد بحث و بررسى قرار بگيرد عرض مى‏كنم كه نكته اولى كه بسيار مهم است به نظر من در قانون اساسى قبلى اساساً مسأله ولايت فقيه آن طورى كه ما اعتقاد داريم و مبانى فقهى و معيارهاى مكتبى به ما رهنمود مى‏دهد آن طور منظور نشده. مجموعاً اصولى كه مسأله ولايت فقيه در آنجاها مطرح شده است مثل اصل 5 يا مثلا اصول ديگرى كه ما داريم، اصل 107، اصل 109 و اصول ديگرى كه دقيقاً وجود دارد و همين طور بعضى از اصولى كه نظام جمهورى اسلامى را داراى سه قوه مى‏داند و معتقد است كه اين سه تا قوه زير نظر مقام ولايت و امامت اداره مى‏شود فكر مى‏كنيم كه اينها ولايت فقيه را در كنار نظام ديده‏اند، در بيرون نظام ديده‏اند و اين نظام را زير نظر او البته اين تعبير، تعبيرى است كه متناسب با مقام مقدس ولايت فقيه نيست اما شبيه به ناظرهايى است كه در بعضى از جاها مطرح است و اين يقيناً تناسب با مسأله ولايت فقيه به آن معنايى كه ما قائليم ندارد. ولايت فقيه اساساً يك تعبيرى است كه در بعضى از روايات هم آمده است كه «حر عاملى» در وسائل و در بعضى از جاها محدثان نقل كرده‏اند واقع قضيه اين است كه ولايت فقيه اساس مكتب ما و اساس نظام ما و اساس نظام جمهورى اسلامى است كه در چهارچوب ولايت فقيه اين «قبلت، قبلت ماسوايها» ولو در رابطه با نماز است اما تعبيرى كه از امام عليه السلام داريم كه ما نودى، كه اصلا آن كه مورد خطاب است ... عبارت اين جورى است ديگر، چيزى به اندازه امامت و ولايت مورد توجه انبياء و اولياء و رسول اكرم و اهل بيت عليهم الصلوة و السلام قرار نگرفته. بنابراين، ولايت در گذشته ما اعتقادمان بر اين است كه اين چنين ديده نشده بود. با كمال خوشبختى در اين كميسيون به اين جهت توجه شده و ولايت را و اين‏كه در اصل 110 قانون اساسى جناب آقاى مؤمن هم توضيح دادند و جناب آقاى امينى هم مقدارى توضيح فرمودند دقيقاً به آن جهت توجه شده است كه ما نمى‏دهيم اختيارات را بر ولى فقيه بلكه او اختيارات را دارد و ما اگر در نظام جمهورى اسلامى كارى داريم انجام مى‏دهيم، مجلس قانون‏گذارى مى‏كند،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 662
دستگاه اجرايى كارهاى اجرايى را انجام مى‏دهد، دستگاه قضايى به احكام قضاى اسلامى مى‏پردازد ملاك مشروعيت آنها همان ولايت فقيه است. يعنى ما اين گونه با قضيه برخورد مى‏كنيم و تنظيم اين اصول با كمال خوشبختى با اين ديد بوده و به نظر من اين يك جهت بسيار مثبت و قوى است كه در اين جهت مورد توجه قرار گرفته.
نكته دومى كه در اينجا باز وجود دارد عبارت از اين است كه خبرگان، مجلس خبرگان و عزيزانى كه دقيقاً نقش بسيار تعيين‏كننده و مهم را در نظام اسلامى دارند در قانون اساسى قبلى تعدادشان مشخص نشده بود و البته در اينجا هم مشخص نيست و در كميسيون بحث بود كه ما مشخص بكنيم ولى صحبت شد كه نه اين را به عهده قانون عادى بگذاريم ولى ممكن است در شور دوم مسأله مطرح بشود، اما زمان مطرح نبود اينجا مطرح شد، شرايط مطرح نبود در اينجا مطرح شد، مضافاً بر همه اينها نكته‏اى در اين مصوبه وجود دارد و آن اين است كه خبرگان قانون اساسى قبلى جداى از رهبرى بود. اينها به طور طبيعى طورى ديده شده بودند در مواقعى كه حالا خود آقايان كه الحمدللّه از تعهد بسيار بالايى برخوردارند مى‏توانستند در فرصت‏هايى طبق آيين‏نامه‏اى كه خودشان به تصويب رسانده بودند در هر سالى دو بار يا سه بار يا چهار بار جلسه تشكيل بدهند اما سه تا وظيفه بسيار مهم و سنگين در عهده خبرگان گذاشتيم و اين مسأله، مسأله بسيار مهمى است. يكى نظارت بر كار رهبرى است كه گاهى اين سؤالات را مطرح مى‏كنند آقا مگر رهبرى در سطح بالاى نظام نيست، چگونه شما براى آنها نظارت معين كرديد؟ اما وقتى كه آمديم گفتيم هفتاد نفر، پنجاه نفر بيشتر يا كمتر به عنوان خبرگان امت و مردم كه بتوانند نظارت بكنند بر كارهاى رهبر چه عيبى دارد؟ چه اشكالى دارد؟ و همين طور در رابطه با وظايف ديگرى كه دارد دو تا وظيفه ديگرى بر عهده خبرگان گذاشتيم اين از ويژگى‏هاى آن مصوبه‏اى است كه ما داريم يكى از آنها بررسى صلاحيت كسانى كه مى‏توانند رهبر باشند و نصب آنها و تعيين آنها.
وظيفه سوم بررسى كسانى كه خداى نكرده مثلا صلاحيت را از دست مى‏دهند يا افرادى كه استعفاء مى‏دهند و بالاخره اين مسأله را بايد روشن بكنند. علاوه بر اينها در قانون اساسى قبلى بن بستى بود كه اين مصوبه اين بن بست را حل كرده و دقيقاً شكسته و روشن كرده و آن مواردى است كه رهبرى از دنيا برود بالاخره خبرگان بايد رهبر بعدى را معين بكنند، يا رهبرى استعفاء بدهد خبرگان بايد رهبر بعدى را معين بكنند. در اينجا ما آمديم يك شوراى موقتى كه اكثريت آنها را فقهاء تشكيل مى‏دهند بين سه نفر تا پنج نفر اين هم باز از مميزات و شاخصه‏هاى مثبت اين مصوبه است كه در قبلى نبوده و انصافاً در اينجا وجود دارد.
مسأله ديگرى كه باز جهت قوت اين مصوبه است عبارت از اين است كه دقيقاً آمديم با مسأله رهبرى به صورت سيستم و به صورت نظام يافته برخورد كرديم. بر خلاف گذشته ما آمديم گفتيم كه اصلا رهبرى يك نوع تخصص لازم دارد. اين طور نيست كه هر كسى از جايش بلند بشود بگويد من رهبر شناسم نه اين طور نيست. رهبرى در او عدالت هست در او فقاهت هست. در اصل 109 ما حتى كلمه صلاحيت علمى در حد افتاء و مرجعيت را عوض كرديم به يك اصطلاح حوزه‏اى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 663
كه علماء و فضلاء با اين اصطلاح بيشتر سروكار دارند. كلمه اجتهاد مطلق آورديم براى اين‏كه مبادا افراد به شكل قانونى مجتهد باشند و بيايند بگويند ما صلاحيت رهبرى را داريم. يكى يا يك عده بيايند بگويند اينها صلاحيت رهبرى را دارند. خير، رهبر كسى است كه مى‏تواند ولى شرعى باشد و چون مى‏تواند ولى شرعى باشد اين كسى است كه داراى اجتهاد مطلق باشد. با كمال خوشبختى در اينجا اين مسأله هم ديده شده و لذا ما آمديم گفتيم به جز رهبر كبير انقلاب روحى له الفداء كه خداوند عالم ان شاء اللّه سايه ايشان را تا انقلاب حضرت مهدى (عج) در سر محرومان دنيا و مسلمانان جهان مستدام بدارد ان شاءاللّه تعالى، غير از رهبرى حضرت امام ما آمديم گفتيم كه خبرگانند كه رهبر را تشخيص مى‏دهند. يعنى سيستم داديم و در آنجا پيش‏بينى هم كرديم. اگر در يك جامعه افرادى رفتند به سراغ كسانى كه مراجعه كردند به آنها و رفتند و سرو صدايى و نوعى تمركز و مرجعيت در آنها بوجود آوردند ما خبرگان را موظف كرديم بررسى كنند و اگر ديدند اينها درست رفته‏اند صحه بگذارند و اما اگر ديدند خير، درست نرفته‏اند خبرگان بايد با قضيه برخورد بكنند و معيارها و ضوابط را دقيقاً در اختيار امت اسلامى بگذارند.
انصاف قضيه اين است كه در رابطه با اين مصوبه كارهاى بسيار جدى صورت گرفته معمولا در شرايط به منابع مراجعه شد، به روايات مراجعه شد. حتى بعضى از ذهنيت‏ها اين بود كه مسأله اعلميت در مرجعيت است دقيقاً بررسى شد كه اتفاقاً كلمه اعلم كه در روايات آمده است در اكثر آن روايات كلمه «ام» دارد امامت دارد واژه امامت به كار برده شده است كه يقيناً مسأله مرجعيت نيست. مسأله زعامت و رهبرى سياسى است و به همين دليل هم ما آمديم در رابطه با اعلم بحث كرديم گفتيم كه منظور از اعلم نه به معناى اعلم فقها است كه، البته خود اين هم باز تعريف دارد، حالا خودش يك بحثى است كه بايد در جاى خودش مطرح بشود. آمديم گفتيم كه منظور از اعلم در اينجا اعلم به احكام است، اعلم به موضوعات است، اعلم به تطبيق احكام به موضوعات است. اينها هم باز خصوصياتى است كه در اينجا وجود دارد البته ما ادعا نمى‏كنيم اين مصوبه خالى از نقص و اينها نيست يقيناً پيشنهادات سروران و عزيزان ان شاءاللّه براى شور دوم اين كمبودها و ضعف‏ها را برطرف خواهد كرد. اين است كه ما اعتقاد داريم كه كليات، كليات مطلوب و خوبى است و نوعاً هم عزيزان حتى كسانى كه به عنوان مخالفت هم صحبت كردند خودشان ابتدا فرمودند كه ما به كلياتش رأى مى‏دهيم كه در رابطه با اصلاحات هم ان شاءاللّه در جزئيات ما مى‏پذيريم. والسلام عليكم و رحمة اللّه و بركاته.
نايب رئيس (هاشمى رفسنجانى)- يك تذكرى مى‏دهيم از اين به بعد كه موافقان صحبت مى‏كنند به اعتراضاتى كه مخالفان هم كردند جواب بدهند. چون آقايانى كه تا به حال صحبت كردند بيشتر در نقاط قو طرح صحبت كردند آن نقاط ضعفى كه گفته شد جواب داده نمى‏شود، آخر بار ممكن است مشكل درست بشود.
اسداللّه بيات- يكى از اعتراضات را هم من جواب دادم.
منشى (يزدى)- نوبت آقاى گيلانى است كه فعلا صحبت نمى‏كنند. جناب آقاى امامى كاشانى بفرماييد.
نايب رئيس (هاشمى رفسنجانى)- آقاى محمدى را در آخر بنويسيد چون هر كس در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 664
نوبت خودش صحبت نكرد معنايش اين است كه نوبتش را به كس ديگر داده است يا بايد جا به جا كند.
منشى (يزدى)- نوبت شما على القاعده آخر مى‏رود يعنى 8- 7 نفر به عقب مى‏رود.
محمدى گيلانى- باشد، عيبى ندارد.
امامى كاشانى- بسم اللّه الرحمن الرحيم. البته درباره مخالفت بعضى از آقايان محترم بحث‏هايى داشتند كه بنده با بعضى از اينها موافقم كه ديگر تكرار نمى‏كنم. ولى مخالفت من راجع به آن نكته‏اى است كه مخبر محترم كميسيون در رابطه با شوراى رهبرى فرمودند. شوراى رهبرى را كه از سه يا 5 نفر از فقهاى عادل باشد اين جور به نظر رسيد كه كميسيون شايد مثلًا از جهتى كه با شرع مقدس اسلام موافق نيست در نظر نگرفتند، اين احتمالش بود. من خواستم عرض كنم اولا اين مطلب منقوض است به تصميم خود كميسيون براى اين‏كه كميسيون محترم رهبرى خودشان گفته‏اند اگر رهبر فوت كند يا كناره‏گيرى كند، سه يا پنج نفر از مجمع تشخيص مصلحت ولايت دارند. پس ولايت جمع را خود كميسيون قبول كرده و اما حل قصه اين است كه بنده به نظرم آقايان بحمداللّه همه از شخصيت‏هاى غالباً اهل مطالعه و فقه و متوغل در مباحث فقهى هستند ولى لابد جواب خواهند داد. اين را كه چرا خلاف است بنده چيزى از جهت خلاف شرع بودن نمى‏بينم. آن‏چه به نظرم مى‏رسد كه شايد در ذهن بعضى از آقايان باشد كه شوراى رهبرى خلاف است، يك چيزى در بحث قضا وجود دارد، آن‏كه در بحث قضا وجود دارد به نظرم سرايتش داده‏اند به بحث ولايت. در بحث قضا اين حرف هست كه اگر 2 يا 3 نفر قاضى باشند اينها در قضا به عنوان حكم مشترك باشند نيست، به علت اين‏كه اين فرع درخواست حكم است، در باب قضا اين است. در باب قضا تا اصحاب دعوا درخواست نكنند قاضى حكم نمى‏دهد و لذا آقايان در باب قضا اين مسأله را مطرح مى‏كنند. مى‏گويند اگر كسى وارد شد در حكم براى يك دعوايى، ولى هنوز حكم نكرده اگر اصحاب دعوا به قاضى ديگر مراجعه كردند قاضى ديگر حكم مى‏كند. با اين‏كه آنجا هم بنده يك مطلبى دارم كه شايد اگر اصحاب دعوا بروند در يك محكمه‏اى كه 2 يا 3 نفر قاضى باشند همه هم واجد شرايط باشند، بگويند مسأله اين است آنها هم براى فصل خصومت متفقاً بگويند حكمنا. اين نه دليل بر اين‏كه درست نباشد اين تازه اول بحث است، تازه بحث قضا جداست.
در بحث ولايت بحثى است كه مرحوم آقاى نائينى مطرح كرده‏اند. مرحوم شيخ محمد حسين كمپانى اين را مطرح كرده‏اند. درباره اين‏كه فقها آيا مثل «اب» و «جد» مشتركاً در ولايت بر صغير هستند يا اين‏كه مثل «اب» و «جد» هستند مشتركاً ولى در طول هم‏اند؟ آن‏چه خلاصه فرمايش آقايان است آن مقدارى كه ياد بنده است و در بحث‏ها و اينها اين است كه آقايان آمده‏اند ولايت عدول مؤمنين را با ولايت «اب» و «جد» مساوى دانسته‏اند عرضاً ولى ولايت فقها را گفته‏اند طولا است و طولا را به اين بيان هم گفته‏اند. اين بحث را آقايان در باب مزاحمت فقيه با فقيه ديگر مطرح كرده‏اند، كه اگر فقيهى مثلًا رئيس قو قضائيه را منصوب كرد آيا فقيه ديگر مى‏تواند منصوب كند يا نه؟ (البته اين را حضرت امام هم در بحث ولايتشان مطرح كرده‏اند) مى‏تواند مطرح بكند يا نه؟ بحث اختلال نظام را جمعاً مطرح كرده‏اند و شايد اول كسى هم كه اختلال نظام را مطرح كرده باشد آن‏كه در ذهن بنده است آقاى نائينى باشد. معذرت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 665
مى‏خواهم قبل از آقاى نائينى مرحوم شيخ مطرح كرده‏اند. مرحوم شيخ اول كسى است كه به نظرم اختلال نظام را مطرح كرده كه چون اختلال نظام لازم مى‏آيد لذا ولى فقيه سابق حكمش نافذ است و ولى فقيه لاحق حكمش نافذ نيست. اما از اين كه اينها در ولايت مشتركند مثل «اب» و «جد» گيرم آن عرضاً است كه اگر «اب» وارد شد در مسأله‏اى كه مربوط به صغير خودش است «جد» هم وارد شد هنوز آن كار را تكميل نكرده او وارد كار او شد مى‏گويند كه اينجا اگر اينها وارد شدند اينها كار يكديگر را مختل مى‏كنند. ولى درباره فقيه مى‏گويند طولا است آن كه قبل بوده آن حكمش نافذ است بنده اينجا يك بحث ديگر دارم و آن بحث هم اين است كه ما درباره اين‏كه حكم فقيه نافذ باشد يك حرف ديگرى داريم و آن حرف اين است كه وقتى حكم فقيه نافذ است كه بيعت مردم باشد. در بحث بيعت اگر وارد شديم كه حق است وارد آن بحث هم بشويم كه حضرت امام هم در آن نامه‏اى كه به حضرت آقاى مشكينى نوشته‏اند بحث بيعت را به آن اشاره فرموده‏اند كه وقتى خبرگان مردم مى‏آيند تعيين مى‏كنند يك نفر را اين ولايتش الزام‏آور است. اين همان بحث بيعت است. اگر بحث بيعت را ما مطرح كرديم و گفتيم فعليت ولايت فقيه با بيعت است تحقق بيعت را هم در انتخاب خبرگان دانستيم. خوب چه مانعى دارد كه خبرگان بيايند سه نفر را معين بكنند بگويند اين سه نفر، واقعاً چه مانعى دارد؟ بله يك جا ممكن است. جناب‏عالى بفرماييد به اشكال بر مى‏خوريم، آنجا كجاست؟ آنجايى كه اين سه نفر باهم اختلاف كنند. اگر مزاحمت كردند اين سه نفر با هم چه بايد كرد؟ آنجا همين بحث وارد مى‏شود كه اگر اكثريت حكمى را دادند چون بحث بر اساس بيعت است، بنده اين جور فكر مى‏كنم مطلب را كه اگر اكثريت حكم دادند حكم اكثريت نافذ است هم به علت اين‏كه اختلال نظام لازم نيايد، هم به علت طولى بودنش چون آن يكى عقب مى‏افتد اين دو تا اول حكم مى‏دهند و اين را هم عرض كنم آن‏چه كه بنده در ذهنم است اصلًا اساس دليل اختلاف نظام است. يعنى آن‏كه در باب ولايت گفته‏اند اگر يكى با ديگرى مخالفت بكند آن مقدم است آن مؤخر، اثرى ندارد اينها تمام روى اختلال نظام است. وقتى كه محور اين باشد هيچ مانعى ندارد بنده پيشنهادم اين است كه اگر شوراى محترم بازنگرى اين مسأله را قبول داشته باشند يعنى اين مسأله بلامانع باشد ما دست خبرگان را نبنديم. چه بسا ممكن است در آينده نظرشان آن باشد كه براى رهبرى يك نفر قوى پيدا نكنند. اگر يك نفر قوى پيدا نكنند چرا ما دست اينها را ببنديم؟ خير سه نفر باشند، 5 نفر باشند كه اينها وقتى فكرشان در كنار يكديگر قرار گرفت بتوانند. حالا بنده ديگر به بعضى از مسائل نمى‏خواهم اشاره بكنم مصلحت هم واقعاً بر همين است با اين‏كه ما ممكن است ببينيم مثلا يك نفر اگر باشد كه يك چيزهايى پيش بيايد، يك وسوسه‏هايى پيش بيايد، يك چيزهايى كه اشخاصى به يكديگر بگويند، ممكن است يك نفر را در يك جايى از تصميمش سست كند، ممكن است يك مسائلى براى جامعه پيش بيايد. اين يك چيزى است كه مى‏خواهم عرض كنم هيچ به نظر بنده اشكال فقهى ندارد آن چه كه به نظر بنده است. حال اگر كميسيون محترم معتقدند كه اشكال فقهى دارد خوب خواهند فرمود، هيچ اشكال فقهى ندارد و مصلحت هم بر همين اساس است. بنده مخالفتم به علت اين است كه كميسيون محترم شوراى رهبرى را رد كرده و السلام عليكم.
آقاى هاشميان، مثل اين‏كه نيستند بعد از آقاى هاشميان آقاى خامنه‏اى.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 666
سيد هادى خامنه‏اى- بسم اللّه الرحمن الرحيم. بنده موافق هستم اما موافق مشروط چون يك مقدار در كميسيون طبيعى است كه بعضى از نظرات با اكثريت رأى مى‏آورد و يك عده مخالف هستند و لذا عذر مى‏آورم از اين كه درباره اشكال اخير درباره شوراى رهبرى (بودن يا نبودنش) بنده چيزى عرض نمى‏كنم، آن را مخبر محترم اينجا مى‏آيند توضيح مفصل خواهند داد چون ما نظرمان يك قدرى فرق داشت. موافقت با اين چارچوب به اين دليل است كه مسائل كلى درباره رهبرى در اين فصل و در اين اصول پيشنهادى كامل (تا آن جايى كه توانسته‏ايم) و يك مقدار نكته‏هاى ابهام رفع شده و مسائلى به آن اضافه شده، حذف مرجعيت چيزى است كه گفتند، در مورد مشخص‏كردن وظايف و اختيارات رهبرى علت اين‏كه به بعضى از نكات كه دوستان به پاره‏اى از آنها اشكال داشتند ما اشاره كرديم عمدتاً اين بود كه نظر عده‏اى از اعضاى محترم كميسيون اين بود كه بايد وظايف و اختيارات احصاء بشود و نمى‏شود اين اختيارات را شناور گذاشت به طورى كه ذكرى از آن به ميان نيايد و بدون اين‏كه كسى در قانون اساسى پيش‏بينى كرده باشد يك سلسله وظايف و اختيارات در اختيار رهبرى باشد، اينها بايد بيايد. البته به طور دقيق ما باز هم، همه آن چه را كه مى‏تواند باشد يا بايد باشد، نياورديم و مثلًا در بندى كه راجع به نمايندگى‏ها صحبت شده صرفاً به اصل آن اشاره كرديم زيرا احساس مى‏كرديم كه اين نمايندگى‏ها خواهد بود به هر حال، ولى تعداد و شكل و خصوصيات و ريز آنها را ديديم آوردنى نيست. تنها جايى كه يك مقدار به طور نسبى شناور مانده اينجا است، بقيه جاها دقيق مشخص شده.
از خصوصيات مثبت اين طرح اين است كه سياست‏گذارى را كه در قانون اساسى مطلقاً اسمى از آن به ميان نيامده بود در گذشته ما اينجا آورديم، زيرا كه در هر زمان و مقطعى از مقاطع تنها مقامى كه حق دارد خط مشى، استراتژى‏ها، سياست‏گذارى‏ها را به نحوى از انحاء مورد برنامه‏ريزى و مورد مداقه و دخالت قرار بدهد آن وقت رهبر است و نفس معناى رهبرى هم اين را ايجاب مى‏كند. همچنين نظارت بر آنها يكى از چيزهايى بود كه در جايگاه واقعى رهبرى ذكرش و مشخص‏كردنش لازم به نظر مى‏آمد كه در قانون اساسى فعلى از آن صحبتى نشده بايد حتماً مقام رهبرى قدرت و امكانات اين را داشته باشد كه تعقيب كند كه آيا آن خط مشى كلى تعقيب و برنامه‏ريزى مى‏شود يا نه؟
مطلب ديگر كه اختصاصى است در اينجا اين است كه ما تعيين رهبر را به انحصار مجلس خبرگان يعنى خبرگان رهبرى درآورديم. در اصل 5 و اصل 107، اشاره شده به اينكه غير از خبرگان عامل رأى مردم هم دخالت داده مى‏شود، در اشاراتى كه شده اينجا آن را ما حذف كرديم شرايط خبرگان در قانون اساسى فعلى نيامده كه ما در اينجا آورده‏ايم و اختيارات دقيق و مشخص آنها اينجا آمده است، البته ممكن است قابل بحث باشد اما كليت قضيه يعنى مشخص‏كردن و ذكركردن يك به يك وظايف يكى از مشخصه‏هاى خوب اين طرح است كه هم عزل و هم نصب را و هم قدرت نظارت را بر واجديت شرايط توسط رهبرى را به خبرگان داده‏ايم.
اشاره‏اى شده در يكى از اين اصول پيشنهادى به فصل مشخصى بين حضرت امام با رهبرى‏هاى ديگر، يعنى رهبرى‏هاى آينده و در واقع آن‏چه را كه اختصاصى حضرت امام به عنوان پدر انقلاب و بنيان‏گذار انقلاب و نظام اين را ما به صورت اختصاصى در آنجا آن‏چه را كه به حق اختصاصى امام بوده ما در آنجا به آن اشاره كرده‏ايم. در مورد شرايط رهبرى يك مقدارى مفصل‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 667
تر و مشخص‏تر صحبت شده، شوراى رهبرى هم همان‏طور كه صحبتش شد حذف شده البته بحثش را خواهند كرد. شوراى موقت رهبرى را كه به لحاظ بعضى از شرايط اضطرارى گاهى ممكن است لازم باشد و پيش‏بينى هم نشده بود پيش‏بينى كرديم. زمان براى رهبر و رهبرى او محدود در نظر گرفته شده به دلايلى كه ذكر شده. استمرار شرايط در رهبرى را خبرگان به عهده خواهد داشت براى اين‏كه به هر حال انسان‏ها در معرض تغييرات هستند، چه شرايطى كه ممكن است عوارض جسمانى مورد اختلال قرار بدهد و چه شرايطى كه بعضى از عوارض روحى ممكن است از انسان بگيرد. اينها را با نظارت خبرگان آورده‏ايم كه طبيعتاً خبرگان در اين اصول پيشنهادى وضعيت ديگرى پيدا مى‏كنند و شرايط بالاترى در آنها لحاظ مى‏شود. ضمناً در عزل رئيس جمهور مجمع تشخيص مصلحت هم شركت داده شده است. اين كه اختيارات را بعضى از برادران گفته‏اند كه براى رهبرى غير از حضرت امام يك مقدار زياد هست. ما حساب كرديم كه رهبرى معناى خاص خودش را دارد. ولايت مطلقه امر آن طورى كه حضرت امام در نامه‏شان ذكر فرمودند درست است كه در يك مصداق مثل خودشان آن خصوصيات به طور كامل جلوه‏گر مى‏شود و درد ديگران نمى‏شود و نخواهد شد اما به هر حال نام رهبرى آن جايگاه خودش را، آن خواص ناشى از معناى لغوى رهبرى را خواهد داشت. و غير از يك سلسله مسؤوليت‏هايى كه به دست مسؤولان اجرايى سپرده مى‏شود. آن‏چه كه از خصوصيات رهبرى، خط دادن، نظارت، كنترل، اين جور چيزها هست اينها بايد حتماً حفظ بشود براى او.
در مورد بينش صحيح سياسى در واقع ما تعريفى كه بتواند مشخص كند كه بينش مورد نياز در رهبر چگونه بينشى است پيدا نكرديم. حالا اگر در اين مورد پيشنهادى باشد، پيشنهاد بهترى باشد منتها فكر كرديم چون بهترين و كامل‏ترين تغيير آن است كه خود حضرت امام در نامه‏شان آورده‏اند «بينش صحيح» يعنى بينشى كه صحيح باشد خالى از مرض باشد خوب اين به نظر آمد كه كامل‏تر است. در مورد قو قضائيه ذكر كردند كه شل شدن قدرت قضايى خواهد بود اگر ما عزلش را پيش‏بينى كنيم، عزل در هيچ يك از آنجاهايى كه نامبرده شده به معناى اين نيست كه حالا آنها زير پايشان يك مقدارى از آن استحكام شل بشود و بيرون بيايد، نه طبيعى است كه آن مكانيزم و آن مسيرى را كه براى تشخيص علت عزل هست در آنجا هست همان‏طور كه در تمام موارد غير از قو قضائيه هم آمده و در اين جهت قو قضائيه يك حق بيشترى ندارد. به هر حال يك لحظه‏اى پيش‏بينى مى‏شود كه مسؤول قو قضائيه از نظر ضوابط از ديدگاه رهبر داراى شرايط نباشد خوب طبعاً عزلش اينجا پيش‏بينى شده و اگر نياوريم اشكال پيدا مى‏شود كه خوب يك مسأله‏اى مسكوت گذاشته شده. به هر حال من مجموعاً با اين كليات به اين معنايى كه عرض كردم موافق هستم ولى خوب پيشنهادهايى خود ما هم داشتيم و خواهيم داشت كه ان شاءاللّه در جاى خودش عرض خواهيم كرد و السلام.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 668
4- پايان جلسه و تاريخ تشكيل جلسه آينده‏
رئيس- با اجازه آقايان تمام كنيم، روز دوشنبه ساعت 4 بعداز ظهر ان شاء اللّه آقايان تشريف بياورند.
 (جلسه ساعت 25/ 19 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 669
                        جلسه هجدهم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و پانزده دقيقه چهارشنبه هفدهم خردادماه 1368 هجرى شمسى برابر با سوم ذيقعدة الحرام 1409 هجرى قمرى به رياست آيت‏اللّه على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام اللّه مجيد
2- بيانات آقاى رئيس به مناسبت رحلت حضرت امام خمينى رضوان اللّه تعالى عليه و اظهار رضايت ايشان از انتصاب آيت اللّه سيد على حسينى خامنه‏اى به رهبرى انقلاب اسلامى ايران.
3- ادامه بحث پيرامون رسيدگى به گزارش شور اول كميسيون شماره يك در خصوص رهبر و خبرگان رهبرى.
4- پايان جلسه و تاريخ تشكيل جلسه آينده.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 670
1- اعلام رسميت جلسه و تلاوت آياتى از كلام اللّه مجيد
رئيس- بسم اللّه الرحمن الرحيم. جلسه با حضور 19 نفر رسمى است. دستور جلسه را اعلام بفرماييد.
منشى (دكتر حسن حبيبى)- بسم اللّه الرحمن الرحيم. دستور هجدهمين جلسه عمومى شوراى بازنگرى قانون اساسى.
1- دنباله رسيدگى به گزارش شور اول كميسيون شماره (1) در خصوص رهبر و خبرگان رهبرى.
2- گزارش شور اول كميسيون شماره (3) در خصوص تمركز در مديريت قو قضائيه.
رئيس- قرآن را تلاوت بفرماييد.
 (قارى آقاى ميرداماد يكى از آيه‏هاى سورة الحج را به قرار زير تلاوت كردند).
اعوذ با للّه من الشيطان الرجيم- بسم اللّه الرحمن الرحيم‏
وَ جاهِدُوا فِى اللَّهِ حَقَّ جِهادِهِ هُوَ اجْتَباكُمْ وَ ما جَعَلَ عَلَيكُمْ فِى الدِّينِ مِنْ حَرَجٍ مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ مِنْ قَبْلُ وَ فِى هذا لِيكُونَ الرَّسُولُ شَهِيداً عَلَيكُمْ وَ تَكُونُوا شُهَداءَ عَلَى النَّاسِ فَأَقِيمُوا الصَّلاةَ وَ آتُوا الزَّكاةَ وَ اعْتَصِمُوا بِاللَّهِ هُوَ مَوْلاكُمْ فَنِعْمَ الْمَوْلى وَ نِعْمَ النَّصِيرُ.
 (صدق اللّه العلى العظيم- حضار صلوات فرستادند)
 «آيه 78 سوره حج»
رئيس- احسنت.
2 بيانات آقاى رئيس به مناسبت رحلت حضرت امام خمينى رضوان اللّه تعالى عليه و اظهار رضايت ايشان از انتصاب آيت اللّه سيد على خامنه‏اى به رهبرى انقلاب اسلامى ايران.
رئيس- بسم اللّه الرحمن الرحيم. «اللهم انطقنا بالهدى و الهمنا و وفقنا للتى هى ازكى و استعملنا لما هو ارضى».
على القاعده چون اين اولين جلسه‏اى است كه پس از اين مصيبت عظيم تشكيل شده، بايد عرض تسليتى راجع به رحلت اين مرد بزرگ عظيم‏الشأن الهى، بنيانگذار جمهورى اسلامى ما بكنيم، فاجعه بس كه بزرگ است انسان در مقابلش كوچك است كه چه بگويد ولى حضرت حسين سلام اللّه عليه در جملاتى كه صحبت مى‏كند گاهى مى‏گويد كه «و كل حى سالك سبيل» هر زنده‏اى اين راهى كه من مى‏روم خواهد رفت و ما اقرب الوعد من الرحيل، به انسان متذكر مى‏شود گاهى آن شعرى كه مى‏گويند روى قبر مرحوم شيخ مفيد پس از دفنش نوشته شده بود كه:
لا صوت الناعى بفقدك انه يوم على آل الرسول عظيم‏
لو كنت قد غيبت فى جدث الثرى كالعلم و التوحيد فيك مقيما
اى مفيد چنانچه بدنت در ميان خاك‏ها دفن شد، اما علم و دانش در تو اقامه دارد. اين ظاهراً اشاره بر اين است كه انسان تمام كمالات نفسى خودش را پس از مرگ با خودش مى‏برد و لذا در بحث اصولى گاهى ضمن صحبت‏ها اين بحث به ميان آمده كه نبوت يكى از مراتب روح انسان است، از مراتب كمال انسان است و انسان پس از مرگش مراتب كمالش بالاتر مى‏شود، كمتر نمى‏شود. بلكه انسان پس از مرگ به معناى حقيقى اگر دقت كنيم بسيار كامل‏تر از نظر حواس، از نظر علوم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 671
و از نظر واقعيات يك انسان عادى و جاهل بيش از يك متخصص فنى بوعلى سينا، دنيا مى‏شود در توجه به علوم آخرت. به هر حال اين نعمت عظيم از دست ما رفت و اميدواريم كه خداوند تبارك و تعالى جبران بفرمايد به وسيله آن راهى كه خودشان در نظر دارند و اين آيه شريفه هم بسيار مناسب است كه به ما وعده مى‏دهد كه «ما نَنْسَخْ مِنْ آيةٍ أَوْ نُنْسِها نَأْتِ بِخَيرٍ مِنْها أَوْ مِثْلِها».
اينجا درباره انبياء اين آيه را تطبيق مى‏كنند. درباره ائمه عليهم السلام اين آيه را تطبيق مى‏كنند. آن وقت چگونه مى‏شود كه آيه مى‏گويد: «ما نَنْسَخْ مِنْ آيةٍ أَوْ نُنْسِها نَأْتِ بِخَيرٍ مِنْها أَوْ مِثْلِها» كه آيه بعدى يا بهتر از قبلى است يا نظير او است؟ در صورتى كه برخى از انبياء رحلت مى‏كردند و انبياء بعدى بهتر از او نبودند. بعد از ابراهيم بعضى از پيامبرانى كه مى‏آمدند درجه‏شان آن جور نبود و ممكن است بگوييم اين آيه مربوط به آن مسأله هدف و پياده شدن آن اهدافى است كه آن نبى قبلى دارد. يعنى ان شاءاللّه اين آيه به ما وعده مى‏دهد كه اگر يك آيه بزرگ الهى نسخ شد و از اين دنيا رحلت كرد ان شاءاللّه آيه بعدى خواهد توانست نظير او در پياده كردن اهداف عاليه او يا بهتر از او پياده كند. راجع به اين موضوع مى‏توانيم بگوييم كه آيه صحبت مى‏كند. خوب، راجع به اين موضوع هم بايد عرض كنم كه پس از اين فاجعه عظيم و فاجعه دلخراش مطلبى پيشآمد كرد كه تا حدى شفابخش اين قضيه بود و آن توفيق الهى بود شامل حال شوراى خبرگان محترم رهبرى شد كه توانستند در يك جلسه واحده جانشين رهبر بزرگ را تعيين كنند و اين يك مطلب بسيار عظيمى بود با انعكاس بسيار عالى آنچنان كه انسان مى‏شنود خيلى مطلب عظيمى است كه ساعت 7 بعدازظهر خبرگان توانستند فردى را به جاى او معرفى كنند كه در رسانه‏هاى گروهى دنيا هم به نظر اعجاب بر اين مطلب نگريسته‏اند و اين يكى از نعمت‏هاى الهى است.
من خيال مى‏كنم خدا خبرگان را توفيق داد كه توانستند اين كار را انجام بدهند و چه نيكو اين عمل انجام گرفت. برادر عزيزمان جناب آقاى خامنه‏اى نسبت به برخى از مطالب در اقشار مختلفه جا افتاده بودند. در ارتش ايشان سوابق داشتند، ارتش از وضع ايشان اطلاع داشت، تسليم ايشان بود، تسليم عظمت او، كمال او، شجاعت او، روحانيت در برابر او، او را به عظمت مى‏شناختند. سوابق روحانيت داشته، مردم از او اطلاع داشتند و مردم تابع رهبر كبير انقلاب شدند او و شاگرد و تلميذ خاص رهبر انقلاب بودن را پذيرفته بودند، از جهات مختلفى در ميان جامعه حضور داشت، در ميان جامعه پذيرفته شده بود كأنه، وقتى كه اين جمله القاء شد كه خبرگان او را به رهبرى پذيرفته‏اند. تقريباً در ميان تمام اقشار اين مطلب جا افتاد و تلقى و قبول شد و اين يك رحمت الهى بود و من معتقدم همچنان كه قيام امام امت رضوان اللّه عليه از ابتدا توأم با يك امدادهاى غيبى و كارهاى معجزى بود كه خداوند به وسيله او حركت و نهضت او را تا اينجا رسانيد ما اينجا اين جورى حدس مى‏زنيم و بلكه مطمئنيم كه خداوند مى‏خواهد باز از حالا به بعد ان شاءاللّه اين نهضت را رساتر، قوى‏تر و گسترده‏تر و اسلام را ان شاءاللّه در جهان بيش از سابق گسترده كند.
از اين‏كه يك چنين پيشآمد خيرى انجام داد ما اين حدس را مى‏زنيم كه در آينده ان شاءاللّه نيك باشد و به هر حال ما انتصاب او را تبريك عرض مى‏كنيم، به خودمان، به امت‏مان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 672
تبريك عرض مى‏كنيم و اميدواريم كه دوستان متوجه بشوند كه ايشان نياز به كمك از همه اقشار مردم دارد، خاص از طرف روحانيت بايد اين مسأله كه «عن نصيحة للائمة المسلمين» يكى از فرايض مردم و روحانيت است، بتوانيم ما هم اين مسأله را درباره ايشان عملى كنيم. خدايا به محمد و اهل‏بيتش نهضت ما را مستدام بفرما و روز به روز بر عظمت و بزرگى و پيشرفت اسلام ما و نهضت ما بيفزاى و روح مطهر حضرت امام امت رضوان اللّه عليه را شاد بفرما و انجام وظايفى كه ما عمل مى‏كنيم قبول بفرما. والسلام عليكم و رحمة اللّه.
آقا بى‏زحمت دستور جلسه را مطرح بفرماييد.
3- ادامه بحث پيرامون رسيدگى به گزارش شور اول كميسيون شماره يك در خصوص رهبر و خبرگان رهبرى.
منشى (يزدى)- بعد از صحبت تعدادى از مخالفين و موافقين، به ترتيبى كه داريم، الان نوبت جناب آقاى عميد است كه به عنوان مخالف صحبت مى‏فرمايند.
طاهرى- من يك تذكرى دارم.
نايب رئيس- تذكرتان را بفرماييد.
سيد حسن طاهرى خرم‏آبادى- بسم اللّه الرحمن الرحيم. البته در اين مصوبه يك سرى تذكراتى داشتم كه به كميسيون دادم، بعضى از آن تذكرات عبارتى بود و بعضى هم مربوط به مطلب بود كه نوشتم و دادم. اما آن چيزى كه فقط لازم مى‏دانستم، اينجا عرض مى‏كنم. به طور كلى به نظر مى‏آيد حذف شورا صحيح نباشد. البته الحمدللّه در اين جريان، خبرگان توانستند فرد صالح و شايسته‏اى را انتخاب كنند، اما اين قانون اساسى مال يك زمان خاصى نيست ممكن است در يك زمانى پيشامدى بشود و جورى بشود كه خبرگان نتوانند فردى واجد همه شرايط انتخاب كنند و مجموعه سه نفر يا پنج نفر بتوانند كار يك نفر، شرايط يك نفر را انجام بدهند. مثلًا يك نفر در فقه قوت دارد، يكى در مديريت، يكى در جهات ديگر، يك مجموعه آنجا لازم باشد كه جاى فرد را بگيرد. به نظر مى‏آيد اگر براى موارد اضطرار، نه به طور تخيير يا فرد يا شورا بلكه به عنوان يك مسأله اضطرارى و ترتيبى ذكر بشود كه اگر خبرگان براى موارد اضطرار باز باشد. والسلام عليكم و رحمةاللّه.
رئيس- سلمكم اللّه.
منشى- از موافقين نوبت آقاى جنتى است.
جنتى- اگر كسى صحبت نمى‏كند من صحبت مى‏كنم.
منشى (يزدى)- پس اجازه بدهيد مخالفين اول صحبت بكنند. آقاى آذرى بفرماييد.
احمد آذرى قمى- بسم اللّه الرحمن الرحيم. با تشكر از كميسيون كه نقاط مثبتى را در اينجا آورده‏اند. بنده با قسمت‏هاى مختلف مخالفت دارم نه در اصل رهبرى كه هيچ جاى حرف نيست و جاى مخالفت نيست ولى اين طورى كه تنظيم شده بنده اعتقادم اين بود كه در سه بخش مخالف و موافق صحبت بشود كه مطالب باز بشود و نتيجه گرفته بشود. حالا اگر با اين موضوع موافقت مى‏شود كه خوب فبها و اگر نه من چون نمى‏توانم در هر سه قسمت نكات مخالفتم را بيان بكنم در همين اصل يكصد و ده مخالفتم را عرض مى‏كنم:
                        صورت مشروح مذاكرات شوراى بازنگرى قانون اساسى(جلسه‏28-15)، ص: 673
ما اين را مى‏دانيم كه نظر امام اين بود كه مسأله «ولايت» در قانون اساسى فعلى تحت تأثير آن زمان قرار گرفت و آن طورى كه بايد در قانون اساسى فعلى ولايت فقيه ذكر نشده و روى ولايت مطلقه عنايت نشده و اينجا هم آن جهت رعايت نشده و بلكه به نظر من بدتر از آن قانون اساسى اول شده است چون آن قابل توجيه بود كه اصل پنجم كليتاً آنچه را كه در اختيار امام زمان عليه السلام است، در اختيار ولى فقيه هست. بعد هم در اصل يكصد و ده آنچه به طور مباشرت ولى فقيه بايد انجام بدهد قابل توجيه بود ولى جورى بود كه با ولايت مطلقه هيچ منافاتى نداشت و روى اين جهت هم خوب، امام هم در جواب نمايندگان مجلس مى‏فرمود كه بعد از اين مى‏خواهيم نقض ظاهرى قانون اساسى مثلًا نشود اينها را در حقيقت ايشان نقض واقعى قانون اساسى نمى‏دانست (كارهايى كه مجمع تشخيص مصلحت مى‏كرد يا تصميماتى كه خود ايشان مى‏گرفتند) چون در اصل يكصد و ده همين طور كه اينجا تنظيم شده وظايف و اختيارات رهبرى، مفهومش اين است كه چيزى كه در مقام تحديد باشد مفهوم دارد ولو لقب هم باشد (مفهوم لقبى) ولى اينجا مفهومش اين است كه غير از اين چند بندى كه در اينجا ذكر شده رهبر نه وظيفه دارد و نه اختيار دارد.
خوب، اين يك مطلب است، مثل اين‏كه اصلًا فلسفه ولايت و اينها فراموش شده و مقايسه شده با رئيس‏جمهور، يا مثلًا نخست‏وزير و يا امثال اين گونه مقامات كه خوب، محدوديت‏هايى براى آنها بايد قائل بشوند. كنترل‏هايى براى او گذاشته بشود، غافل از اين‏كه در آن طور موارد اگر كنترل بگويد مانعى ندارد و اشكالى ندارد كما اين‏كه اشكال هم ندارد بالاخره براى موارد بن‏بست، معضلات در موارد ضرورى خوب، رهبرى بايد وجود داشته باشد كه در اين مواقع بتواند تصميم بگيرد. آن هم تصميم سريع و فورى كه اگر ما اين جهت را از او بگيريم و در اين كانال بيندازيمش كه بايد با مجمع تشخيص مصلحت مشورت كند، خوب حالا خود اين ممكن است وقت ببرد، زمان ببرد، مشكلاتى به وجود بيايد، چيزى است كه الان او تشخيص بن‏بست داده و اين ممكن است اكثريت مجمع تشخيص مصلحت چنين تشخيصى را ندهند.
خوب، در زمان امام رضوان اللّه عليه ما فراوان از اين چيزها داشتيم كه شايد همه قوا نظرشان برخلاف اين بود، رؤسا يا ديگران ولى خوب، ايشان تصميم مى‏گرفت، عمل مى‏كرد. ايشان طورى كه من به خاطر دارم حالا تا چه اندازه‏اى باشد من درست يادم نيست و شايد همان موقع هم در جريان كامل قضيه قرار نگرفتم اما همان مسأله بنى‏صدر كه ايشان ساعت 5/ 11 خطر را احساس كرد و به ايشان اطلاع داده بودند و آن موقع تصميم گرفت حالا شما فرض كنيد يك چنين قضيه‏اى بنا بشود براى رهبر پيش بيايد كه بايد مجمع تشخيص مصلحت را جمع‏آورى بكند با آنها مشورت كند. آنها جلسه تشكيل بدهند. جلسات تشكيل بشود به نظر برسند. گفت كه همه را آب برده است و اوضاع به طور كلى عوض مى‏شود.
بنابراين فلسفه ولى و رهبر و امام براى حكومت اسلامى اصلًا اين است كه قيد و بندى نداشته باشد و در مواقع ضرورى و معضلات بتوانند برخورد بكند، تصميم بگيرد و هيچ حالت منتظره‏اى نباشد و متأسفانه اينجا خيلى‏هايش را با مشورت با مجمع مصلحت قيد كرده‏اند. «نظارت بر حسن اجراى سياست‏هاى كلى نظام» شايد بهتر بود كه با مشورت نظارت را قيد مى‏كردند».
                        صورت مشروح مذاكرات شوراى بازنگرى قانون اساسى(جلسه‏28-15)، ص: 674
براى اين‏كه اين يك كارى است كه بايد افرادى باشند كه اينها نظارت را انجام بدهند عمل كنند، دقت كنند. اما خود رهبر كه بخواهد در حسن اجراى سياست‏هاى كلى نظام، اين يك كارى است كه شايد به تنهايى ناقص باشد و نتواند اين كار را انجام بدهد. اينجا به نظر من مناسب بود آن هم نه به صورتى كه البته قيد باشد به صورت اين‏كه بازويى باشند كه آنها اين كار را انجام بدهند. مثلًا «تعيين نماينده در نهادها و ارگان‏هايى كه لازم بداند» اين چه خصوصيتى دارد؟ يعنى ما اين قدر مشكل داريم كه مثلًا رهبر نتواند براى خودش نماينده معين كند كه ما اينجا بياييم، تصريح بكنيم؟ به نظرم اين قضيه خيلى كوچك است و جاى شبهه هم نيست كه نتواند براى خودش مثلًا نماينده معين كند و «تعيين اختيارات آنها پس از مشورت با مجمع تشخيص مصلحت.»
 «منحل نمودن مجلس شوراى اسلامى». اين از آن چيزهايى است كه من مخالفم ذكر بشود. گرچه موافقم و صحيح مى‏دانم و اين هم يكى از بن‏بست‏هايى است كه در دنيا الان مى‏بينم، در كشورهايى كه مدعى دموكراسى هستند. كاملًا اين مسأله وجود دارد اما ذكرش در اينجا را من خيال مى‏كنم صحيح نباشد. اگر ما آن ولايت مطلقه را تصريح بكنيم، اين هم يكى از آن موارد است كه بعيد هم نيست يك موقعى پيش بيايد و لازم باشد كه او منحل بكند ولى ذكرش اينجا درست نيست و يا مسائل ديگر.
بنابراين من سخت با اين جهات مخالفم و اعتقادم اين است كه ما رهبرى را مثل يكى از مقامات گرفتيم، اين طورى كه در اصول كافى روايت مى‏كند، فضيل بن يسار بعد از عرض ادب حضور پيغمبر (ص) مى‏فرمايد: «فوض امر امته و دينه الى نبيه ليسوس عباده» براى سياست عباد و براى اداره بندگانش اين اختيارات مطلقه لازم است. يعنى مى‏گويد: اين را داد براى «ليسوس عباده» و اين اختصاص ندارد به پيغمبر اكرم (ص) هر كسى كه بخواهد اداره بكند نياز به چنين ولايتى دارد و يك چنين سرپرستى و يك چنين اختياراتى براى حل معضلات و مشكلات و بن‏بست‏ها.
بنابراين من خواهش مى‏كنم كه آقايان از اين موضوع نترسند. مفسده محدود كردن ولى فقيه و رهبر بيشتر از آن است كه ما فكر مى‏كنيم بعضى اوقات ممكن است كه برخلاف مصلحت، مثلًا يك كارهايى واقع بشود. مطلبى كه من لازم مى‏دانم اينجا باز تذكر بدهم اين است كه اگر اين مطلب باشد، چون آن روز با اين‏كه خيلى‏ها در موافقت صحبت مى‏كردند مى‏گفتند خوب، حضرت امام يك چيز ديگرى است، خوب، اگر شما اين حرف را بزنيد من مى‏گويم حضرت رسول (ص) يك رهبر ديگرى است، على بن ابيطالب هم يك رهبر ديگرى است. استثنايى است پس ولى فقيه ولو امام باشد نمى‏تواند آن اختيارات را داشته باشد براى اين‏كه آن معصوم بوده، اينها معصوم نيستند و اين‏كه مرتب امام اينجا مطرح مى‏فرمودند كه مؤيد اين قيد و بندها باشيم، در صورتى كه ما كسى را مثل امام نداشته باشيم و مجبور باشيم تنزل بكنيم به درجات بعدى، نمى‏توانيم اختيارات و فلسفه ولايت را ناديده بگيريم و بگوييم براى اين‏كه اين كارها را نمى‏كند. اين در حقيقت همان نقص ولايت است يا بخواهيم محدودش بكنيم. (منشى- توجه داشته باشيد وقت‏تان گذشته است) من راجع به اجتهاد مطلق به طورى كه به آسانى بتواند در ابواب مختلف احكام را استنباط كند چون اين به فرموده حضرت امام رضوان اللّه عليه انصراف دارد به اجتهاد مصطلح در حوزه‏ها، عقيده من اين است كه همين طورى كه مبدأ و منشأ حدوث «اجتهاد» بوده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 675
كه همان مسائل مستحدثه و مسائل جديد است، اجتهاد در تئورى‏ها و كلى‏ها كه موضوعش از سابق بوده خوب، آن مسأله رجال است، مسأله رفع تعارض و امثال اينها است. آن‏چه براى رهبرى لازم است و شرط لازم است اين است كه در مسائل مستحدثه بتواند به آسانى حكم مسأله را به دست بياورد يا قواى لازم براى امامت امت اسلام. اين تقوا و عدالت همان طور كه در قانون اساسى فعلى هست براى امامت اسلام اين احاله به مجهول است يعنى در جايى اين حد و حدود تقوا را بيان نكرده اين انصراف دارد به همان كه در رساله‏ها براى مرجع تقليد عدالت يا تقوا را ذكر كردند.
به قول آقاى حكيم آن چيزى كه از روايات معروف امام حسن عسكرى استفاده مى‏شود، سندش هم گرچه ضعيف است ولى متأيد به ادله ديگرى كه در باب امامت است و در كتب كلام ذكر شده آن يك چيز فوق‏العاده‏اى است تالى تلو عصمت است و اين هيچ ضرر ندارد كه ما در اينجا اين را بگذاريم و بگوييم ما چنين فردى را رهبر مى‏دانيم اما در صورت ضرورت خوب، به همين عدالت‏هاى حسن ظاهر، ما هم اكتفا مى‏كنيم. همين طور كه در مسأله اجتهاد در رئيس قوه قضائيه حق اين بود كه واقعاً لازم نيست. اما گفتيم كه ذكرش يعنى ذكر عدم اجتهاد يا اين‏كه اجتهاد را قيد نكردند اين كار درستى نيست. ما بايد هميشه دست بالا را بگيريم و حفظ حيثيت قانون اساسى را بكنيم كه آن‏كه در اصل لازم و معتبر است آن را بيان كرده باشيم ...
منشى (يزدى)- چند دقيقه مى‏خواهيد زائد بر آيين‏نامه صحبت بفرماييد كه بقيه هم توقع داشته باشند؟
آذرى قمى- چون من چند دفعه صحبت كردم آن 2- 3 دقيقه اضافه را حساب نكردم. (منشى- هر دفعه اضافه صحبت فرموده‏ايد) نه خير يك دفعه را حتى يادم هست كه يكى از بچه‏ها! هم به من گفت مثل اين‏كه تو منتظر بودى به تو بگويند وقت تمام شد و رفتى ... (منشى- حالا مى‏خواهيد چند دقيقه اضافه صحبت كنيد؟) 2- 3 دقيقه اگر اجازه بدهيد. (منشى الان 4 دقيقه اضافه صحبت كرده‏ايد يك وقت به ما اعتراض نكنند كه خلاف آيين‏نامه عمل شد)
نايب رئيس (هاشمى رفسنجانى)- اگر مراعات بفرماييد بهتر است.
آذرى- 2- 3 دقيقه ديگر.
منشى (يزدى)- در يك نوبت ديگر صحبت كنيد بهتر است.
آذرى- ى ك دو دقيقه ديگر، حالا كه شروع كرده‏ايم، موقع ديگر كه نمى‏شود صحبت كرد. و اما عرض كنم كه مقبوليت عامه‏اى كه ذكر كردند اين عيب ندارد يكى از مرجحات باشد، اما بالاخره يك مفهومى است كه گنگ است، مبهم است، مقبوليت عامه ظاهراً نظر آقايان به مرجعيت بوده، مرجعيت را خواسته‏اند قيد نكنند، شرط نكنند ولى خواسته‏اند كه مرجح قرار بدهند ولى لفظ را برگردانده‏اند، مقبوليت كرده‏اند و الا مقبوليت را به معناى اعمش اگر بخواهيد براى مفاسدى كه دارد نمى‏توانيم ما مرجح قرار بدهيم حساب بكنيد براى اين‏كه ممكن است بعضى‏ها بخواهند سوءاستفاده بكنند.
يا «هرگاه رهبر مرجع تقليد عام براى خبرگان نباشد به مدت 10 سال به رهبرى انتخاب مى‏گردد». اين صحيح نيست كه اگر مرجع تقليد عام نباشد، اين در حقيقت همان اعتبار مرجعيت هست منتها گفته‏ايد كه اگر غير مرجع باشد يعنى مجتهد مطلق باشد، بايد با 10 سال به رهبرى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 676
انتخاب بشود اين هيچ جهتى، دليلى، وجهى ندارد. خداى نكرده اگر اين شد كه شما پيش‏بينى كرده‏ايد در آنجا كه خبرگان مى‏توانند او را عزل كنند. درباره خبرگان هم من اعتقادم اين است كه خيلى بالاتر بگيريم، هم از نظر عدالت و هم از نظر علميت، براى اين‏كه تمام آنها مخصوصاً در اين جريان ثابت شد كه خبرگان يك نقش خيلى اساسى دارد، يك قدرى براى اين‏كه واقعاً محكم‏كارى داشته باشند و يك وجه بيشترى پيش مردم داشته باشند و كارشان نفوذ بيشترى داشته باشد، بهتر اين است كه يك قدرى شرايط خبرگان را بالاتر ببريم. هم از نظر علميت و هم از نظر تقوى. والسلام عليكم.
رئيس- سلمكم‏اللّه.
منشى (يزدى)- در موافقين نوبت آقاى جنتى است.
احمد جنتى- بسم‏اللّه الرحمن الرحيم. در موضوع رهبرى اين مطلب را نمى‏شود انكار كرد كه از نظر اسلام آن‏كه اصل در مقام ولايت و رهبرى است يك ولايت‏تامه و اختيارات گسترده در همه امور است يعنى در پيغمبر (ص) اين طور بوده، در حضرت امير (ع) اين طور بوده و ائمه عليهم السلام مسلم مقام‏شان همين بوده ولى بنابر قول ولايت مطلقه فقيه هم به عنوان جانشين آنها بايد يك ولايت كامل و شاملى داشته باشد و اختياراتى كه هيچ چيزى نتواند سد راهش بشود و در تمام امور بتواند مستقيم دخالت بكند، اين خيال مى‏كنم با پذيرفتن ولايت مطلقه فقيه قابل انكار نيست. اما آيا اين ولايت را به اين صورت مى‏شود در قانون اساسى گنجاند و به اجرا گذاشت؟ يعنى الان ما بگوييم كه ولى‏فقيه مجتهد عادل جامع (اين شرايطى كه در اينجا هست) هر گونه اختيارى را دارد، هر عزلى، هر نصبى، مخالفت با هر قانونى، هر چه قانون مثلًا وضع مى‏شود در مجلس قانون عادى و در قانون اساسى، اگر يك وقتى خواست خلاف عمل بكند ولى ولايت دارد، مى‏تواند عمل بكند، محدوديت قانونى اصلًا ندارد. هيچ قانونى هم نمى‏تواند جلويش را بگيرد، دستش را ببندد و امثال اينها. اين آيا به صلاح مسلمين هست؟ به صلاح اسلام هست يا نيست؟
اگر به صلاح باشد مانعى ندارد همان اصل را رعايت مى‏كند كه ولايت مطلقه فقيه بايد اجرا بشود و عمل بشود ولى خيال نمى‏كنم به صلاح باشد به اين معنا كه بلى، از طرفى اين يك محسناتى دارد و يك مثبتاتى دارد. اما جهات منفى‏اش را وقتى جمع‏بندى بكنيم بيشتر از جهات مثبتش است. اين‏كه حاج آقا آذرى فرمودند كه آقايان مى‏گويند كه ما نبايد با حضرت امام رضوان‏اللّه عليه قياس بكنيم و هر كسى ولى‏فقيه شد بايد اين اختيارات را داشته باشد، من خيال مى‏كنم كه تصديقش مشكل است براى اين‏كه واقعاً حضرت امام يك امتيازاتى داشتند كه ما تصور نمى‏كنيم به اين زودى كسى اين امتيازات را پيدا بكند و فقهاى گذشته را كه در نظر بگيريم، ببينيم در چه حدودى بوده‏اند، فقهاى آينده را هم با يك خرده كم و زياد مسلم يعنى حساب سير زمان را كه بكنيم با آنها مى‏توانيم قياس بكنيم. اينها حالا يك بينش سياسى دارند، آنها كم داشتند، (نمى‏گوييم نداشتند) يا يك خصوصيات ديگرى، اما اين طور نيست كه ما بتوانيم واقعاً هستى و نيستى يك امت و يك ملتى را آن هم در شرايط حاد زمان و در تضارب سياست‏ها و اصطكاك‏هايى كه به وجود مى‏آيد و توطئه‏هاى جهانى كه بر ضد اسلام و مسلمين مى‏شود همه را بسپريم به دست يك نفر و حتى ايشان حاضر نيستند كه ما بگوييم كه آقا با مجموعه تشخيص مصلحت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 677
هم شما مشورت بكن و نظر آنها را هم جلب بكن و اين كار را بكن و مى‏فرمايند كه بعضى وقت‏ها لازم مى‏شود، آنى تصميم مى‏گيريد مثل حضرت امام كه آنى تصميم گرفتند.
نبايد اين نكته را فراموش كرد كه حتى حضرت امام هم دير تصميم مى‏گرفت. يعنى بعضى وقت‏ها كه زمينه‏هاى تصميم فراهم شده بود. ايشان يك سال، 2 سال، 3 سال، 4 سال صبر مى‏كرد و مى‏توانست خودش را نگه دارد و اقدامى نكند تا اين جورى پخته بشود كه برايش مثل آبين من الشمس بشود، ديگر برايش هيچ جاى شبهه‏اى نباشد، ديگر چاره منحصر به فرد بداند اقدام بكند.
در همين قضيه بنى‏صدر هم اين جور بود مكرر در مكرر دوستان با او صحبت مى‏كردند. خود ما از آنهايى بوديم كه صحبت مى‏كرديم كه آقا آخر شما اين را مى‏دانيد چه كار مى‏كنيد؟ اين دارد چنين مى‏كند، چنان مى‏كند. ايشان گوش مى‏دادند و اقدامى نمى‏كردند. اينها را هم مى‏دانستند نفى هم نمى‏كردند ولى خيلى دير تصميم گرفتند. خوب يك آدمى كه اين طور مى‏تواند يك مسأله‏اى را كه على القاعده هر كسى از قبيل ما و يك خرده پايين بالا، ظرف يك روز، دو روز، يك ماه، دو ماه تصميم مى‏گيرد چند سال خودش را نگه دارد و تصميم نگيرد تا خوب جهاتش مبين بشود. اين را نمى‏شود قياس كرد با يك آدمى كه خيلى ساده و عادى و معمولى تصميم مى‏گيرد. بنابراين به نظر من ما چاره‏اى نداريم به نفع اسلام، به صلاح اسلام و مسلمين كه اين محدوديت‏ها را براى ولى فقيه بگذاريم و اگر اين محدوديت‏ها نباشد در مشكلات تصميم‏گيرى‏ها اصلًا يك نوع هرج و مرج و بى‏ضابطگى به وجود مى‏آيد، عدم اعتماد به وجود مى‏آيد. ديگران نمى‏دانند چه كار بايد بكنند و روى چه ضابطه‏اى ما مى‏خواهيم كار بكنيم حتى بهتر از قانون اساسى كه نيست؟ قانون اساسى زيربناى قوانين مملكت است، خوب حالا اگر يك روزى ولى‏فقيه خواست قانون اساسى را به هم بزند، آنى، فورى به نظر شما اين قانون اساسى بايد به هم بخورد يا نبايد به هم بخورد؟ اينجا شما بايد مخالفت بكنيد با اين‏كه خلاف قانون اساسى عمل بكنند. چه ضابطه‏اى هست كه مردم ما بفهمند كه روى چه معيارهايى كار مى‏شود، اينها بايد روشن باشد. نمى‏شود اين جور آزاد گذاشت.
در كميسيون به نظر ما آمد كه اگر يك كارهاى كليدى در دست ولى‏فقيه نباشد ديگر كارى آن قدرها در دستش نيست، اينها را بگذاريم در اختيارش، مثلًا مدير عامل صدا و سيما را ما معتقد بوديم كه بايد او معرفى تعيين بكند براى اين‏كه صدا و سيما حساس‏ترين دستگاه مملكت است كه هيچ دستگاهى در مملكت با او قابل قياس نيست و برنده‏ترين حربه تبليغاتى است كه اگر كسى داشته باشد تقريباً بايد گفت همه چيز را دارد اگر هم نداشته باشد هيچى ندارد. گفتيم خوب اين بايد در دست رهبر باشد. حالا اگر رهبر خواست مردم را هدايت بكند به يك ناحيه‏اى بايد يك وسيله‏اى داشته باشد، بايد افكار خودش و سياست‏هاى نظام را بتواند به مردم تفهيم بكند و اين وسيله‏اش اين است.
درباره رئيس‏جمهور خوب قانون اساسى قبلى به نظر ما نقص داشت، در دو صورت كه عدم كفايت سياسى و تخلف كه يكى از آن ضعف بود. عدم كفايت سياسى و يكى هم تقصيرات بود و تخلفات در اين دو مورد گفته بودند بعد از اين‏كه مجلس رأى بدهد يا ديوان عالى كشور رأى بدهد، مى‏تواند رهبر عزل بكند، به نظر ما اين خيلى كم بود بعضى وقت‏ها مى‏بيند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 678
اين جور نيست و رئيس‏جمهور دارد، اصلًا مسير را عوض مى‏كند. مجلس تشخيص نداده يا آمادگى ندارد كه عدم كفايت سياسى را اعلام بكند، دستگاه قضائى آمادگى ندارد، تشخيص نداده كه مچ متخلف را بگيرد و اعلام تخلف بكند او حس مى‏كند كه دارد نظام به هم مى‏ريزد، بايد بتواند تصميم بگيرد، گفتيم اينجا حق عزل داشته باشد. منتها در عين حال بايد يك تعيين مشورتى هم با مجمع تشخيص مصلحت كه مشاورين خاص و ويژه او هستند، داشته باشد. نه اين‏كه بازهم با يك فكرى كه به ذهنش مى‏آيد با چند تا قرينه شاهد تصميم بگيرد و هيچ مشورتى هم نكند با اين‏كه هر كسى وقتى كه مشورت نكند مسلم خطاى بيشترى ممكن است بكند تا وقتى كه مشورت بكند و لذا آنجا هم گفته‏ايم عزل رئيس‏جمهور هم بايد به دست او باشد.
و اما قضيه تقوا. واقعش اين است كه تقوا بيش از عدالت لازم است. ما نمى‏توانيم در ولى فقيهى كه خود دوستان معتقد هستند و مبانى هم همين طور اقتضا مى‏كند كه اختيار يك مملكت به دستش باشد اين را بياوريم در حد يك عادل نماز جماعت از او معنويت بخواهيم و مبانى اخلاقى را در همين قدر از او انتظار داشته باشيم و همه امور مملكت را بسپريم به دستش بگوييم كه همين قدر كه پشت سرش نماز بخوانى يا در حضورش طلاق بدهى اين كفايت مى‏كند براى اين اختيارها اين يك مقدار بيشتر لازم است. اين تقوا مسلم يك مفهومى مازاد بر عدالت دارد. حالا اگر نتوانيم درست مرزبندى بكنيم و خطكشى بكنيم كه اين طرفش داخل در مرز است، آن طرفش خارج از مرز است. اما در عين حال يك مفهوم بالاتر از عدالت است. همين كه «مخالفاً لهواه و مطيعاً لامر مولاه» در آن حدودى كه هواهاى نفسانى بر آن مسلط نباشد بتواند تملك نفس داشته باشد خودش را حفظ بكند. يك چيز اين جورى بايد در آنجا بياوريم و من خيال مى‏كنم كه بهترين تعبيرى كه مى‏شود آنجا به كار برد همين تعبير تقواست. وقت من تمام شد متشكرم والسلام عليكم و رحمة اللّه.
رئيس- سلمكم اللّه.
نايب رئيس (هاشمى)- بسم اللّه الرحمن الرحيم. من به عنوان مخالف چند تا نقص مى‏بينم كه تذكر مى‏دهم و اين پيشنهاد خواهد بود كه جناب آقاى مؤمن به خصوص توجه كنند كه در شور دوم مورد توجه قرار بگيرد. در اصل 107 فكر مى‏كنم كلمه «همه» مزاحم باشد. اين‏كه گفتيد همه فقهاء واجدين شرايط را بررسى كنند. اين عام استغراقى را آوردن، خبرگان را دچار اشكال مى‏كند كه حالا مثلًا اين حادثه‏اى كه اين دفعه اتفاق افتاد ما مى‏توانستيم همه فقهاء را مطلق بگذاريم، بگوييم فقهاء واجدين شرايط را كه مشكل درست نكند يعنى مجبور نشويم در يك شرايطى قانون اساسى را عمل نكنيم خود عبارت هم در يك جايى سليس نيست. مثلًا همان صفحه دوم «اگر كسى را با اين موضوعات تشخيص دهند او را وگرنه يكى از آنان را» اين عبارت ظاهراً عربى است، به جاى اين سبك عبارت، عبارت سليس‏ترى در قانون اساسى نوشته بشود. آخر همين بند در مرجع گفته‏اند اگر: «مرجع ده سال لازم نيست» يعنى اگر فقيهى، رهبرى كه انتخاب كرده‏ايم مجتهد باشد، رهبر باشد 10 سال لازم نيست قيد كنيم. اگر مرجع بود 10 سال. چرا اين كار را بكنيم؟ همه را 10 سال باشد اين‏كه ما ضررى نمى‏بينيم از اين‏كه 10 سال را بگذاريم. بعد از 10 سال واقعاً اگر كسى صلاحيت رهبرى نداشته باشد خوب بشود تجديدنظر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 679
بكنيم يك رهبر را عزل كردن يا كنار گذاشتن كار آسانى نيست اما دوره‏اش تمام بشود و كس ديگرى جايش بيايد اين چيز معقولى است، معلوم هم هست اگر رهبرى مثلًا صلاحيت‏هاى نسبى هم داشته باشد كسى كنار نمى‏گذارد، بنابراين 10 سال را مطلق بياوريم براى هم مرجع و هم غير مرجع.
در اصل 108 جمله «نخستين دوره» اى كه نوشته‏ايد اين حالا ديگر لازم نيست، ما از نخستين دوره عبور كرده‏ايم. ذكرش در قانون اساسى چون قبلًا بوده يك بن‏بست بوده، باز در نخستين دوره حل كرده‏اند. خوب ما ديگر اصلًا گير نيستيم كه بياوريم، چرا آورديد نخستين دوره را؟ فقط بايد بگوييم مثلًا قانون خبرگان را خودشان مى‏توانند اصلاح كنند (اين را بگوييم) در اصل 109 آنجا كه قيد اجتهاد مطلق است ما هم يك اجتهاد مطلق بياوريم و آن عبارت ذيلش ديگر فكر مى‏كنم كار لازمى نيست. مخصوصاً با الهام از حرف امام من خيال مى‏كنم امام با مطالعه و دقت و با تجربه خودشان اين سفارش را كردند كه فرمودند مجتهد عادل، هم همين كلمه‏اى كه امام گفتند كافى است، يكى كنيم اين‏كه ديگر بگوييم هر وقت خواست بتواند به آسانى به دست بياورد، ممكن است همين شبهه درست بشود كه حالا آسانى خودش كشدار است آسانى يعنى چه؟ خوب بالاخره يك كسى كه واقعاً مجتهد باشد يك شوراى افتائى هم براى خودش درست بكند، كمك بگيرد، خوب ديگر با مسؤوليت‏هايى كه دارد وظايفش را انجام مى‏دهند آن شورا ممكن است فقهاى خبره‏اى آماده بكند كه كارهايشان را انجام بدهند، خودش هم مجتهد اسناد و اينها مى‏شود. ممكن است خودش ديگر به آسانى نتواند اسناد را جمع بكند، اما كمك بگيرد. اين مسأله به خاطر اين‏كه اينها ديگر كار تفحص است كه مى‏شود با كمك انجام داد. امروز خوب زمان ما اخيراً خودشان ديگر تنهايى كار نمى‏كنند اصلًا يكى از اشكالات ما در فقه اين است كه فقهاى ما به تنهايى مى‏خواهند كار به اين عظمت را انجام بدهند كه هر فصلش يك تخصص عظيمى است كه نياز به يك گروه ويژه‏و متخصص دارد كه اگر بخواهيم اجتهادمان خوب بشود.
بنابراين قيد اجتهاد كافى است و آن جمله ذيل اگر مزاحم نباشد مفيد براى ما نخواهد بود فقط در قانون اساسى يك قدرى مشكل درست مى‏كند. در آنجايى كه اختيارات رهبرى را مى‏گوييد سياست‏گذارى را گفتيد با اين اطلاق درست نيست اگر گفتيم كل سياست‏گذارى به طور كلى در مورد رهبر است ديگر دولت و مجلس و اينها هيچ كار نمى‏توانند بكنند يا نخواهيم به اين عمل بكنيم سياست‏هاى كلى خوب است، سياست‏هاى كلى نظام را رهبر در يك چهارچوبى تعيين مى‏كند بعد ديگر ما هر چيزى كه بخواهيم بگذاريم، هر قانونى بخواهيم بگذاريم به يك معنا يك سياست‏گذارى است هر بودجه ما يك سياست‏گذارى است، آقايان كه مى‏دانند سياست‏گذارى يك چيزى است كه كار روزانه دولت هم سياست‏گذارى است لذا ما بگوييم سياست‏هاى كلى كه دست و پاى مسؤولان ديگر را در بخش‏هاى ديگر به كلى نبندد، سياست كلى هم چيزى است كه كافى است براى رهبرى.
نظارتى كه در بند دوم نوشته‏ايد اين ديگر براى رهبرى لازم نيست بنويسيم يعنى چه؟ يك بازرسى هم باز براى رهبرى در كنار بازرسى كل كشور درست بكنيم؟ نظارت كه تحقيقاً رهبرى يك چنين حقى را دارد، اما اين‏كه به عنوان يك بند ما اينجا بياوريم همه چيز اينجا ديگر كمتر از قو قضائيه يا ديگران كه نيست. اما اين‏كه آوردن نظارت در اينجا به عنوان يك بند از بندهاى اختيارات رهبرى زيادى است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 680
تعيين نماينده در همه ارگان‏ها هر جا بخواهد، اين به نظر من چيز مضرى است. ما مى‏دانيم اگر رهبر در هر ارگانى نماينده داشته باشد، مدير واقعى او است. اگر مى‏خواهيم مسؤوليت مدير آنجا لوث بشود هر وقت به چيزى مراجعه كرديم بگويد كه خوب نظر نماينده رهبرى اين بود يا اگر خواستيد مخالفين آن مدير به يك جايى پناه ببرند و در پناه او نگذارند، مدير كار بكند، يك چنين چيزى را بگذاريم. البته اين اجبارى نيست، ممكن است رهبر نگذارد، اما خوب اگر گذاشت ديگر حالا شروع شد به گذاشتن و در خيلى جاها اين كار شد. من مى‏دانم كه فساد، تضعيف مديريت‏ها است، لوث كردن مديريت ها است، و اصلًا مخالف همان تمركز قوه مجريه است كه اصل شأن نزول اصلاح قانون اساسى ما بود. اين تمركز را به كلى از بين مى‏برد، نفعى هم ندارد. خوب رهبر اگر لازم ديد خودش به هر نحوى مى‏تواند هر كسى را از طريق مناسب تحت نظر بگيرد.
در مورد «انحلال مجلس» ما يك قيدى لااقل بگذاريم اينجا كه اگر فرمان انحلال صادر شد در ظرف 2 يا 3 ماه (يك زمانى را بگذاريم) يا در همان فرمان يعنى بايد انتخابات بعدى بشود كه لااقل مثل بقيه دنيا بشود. اين طور نباشد كه بشود، يك مجلسى را منحل كنند. مدت‏ها هم بى‏مجلس بماند. البته در دنيا تقريباً هيچ كشورى نيست كه بدون حق انحلال باشد. منتها حتماً بايد به گونه‏اى باشد كه كشور بدون پارلمان نماند و اين محدود باشد به زمان معينى كه سريعاً پارلمان تعيين بشود.
مسأله ديگرى كه من اينجا دارم نقص قانون اساسى است. البته اين نقص از قانون اساسى قبلى مانده، اين را چون يك مقدار فعلًا به سمت‏مان مربوط مى‏شود و مى‏دانيم كه اين نقص اساسى است، خواهش مى‏كنم حتماً آقايان اصلاح كنيد، ببينيد عبارت شما اين است كه فرماندهى كل نيروهاى مسلح به ترتيب زير:
الف- نصب و عزل و قبول استعفاى فلان 6- 5 مورد اين طور نوشته‏ايم؛ معناى اين جمله‏اى كه اينجا آورده‏ايد اين است كه رهبرى كارش فقط همين‏ها است يعنى وقتى كه رئيس ستاد را نصب كرد، فرمانده كل سپاه را نصب كرد، شوراى عالى دفاع را تشكيل داد و فرماندهان نيروهاى سه‏گانه را تعيين كرد يا اعلان جنگ و اينها، ديگر در نيروهاى مسلح كارى ندارد! اصلًا معناى فرماندهى اين نيست، من تعجب مى‏كنم كه آن موقع چه طور قانون اساسى را اين جورى نوشته‏اند و آقايان هم الان اصلًا توجه نكردند! فرماندهى كل نيروهاى مسلح لحظه به لحظه در اين نيروها كار دارد، نيروهاى مسلح مثل وزارت‏خانه نيستند.
الان ببينيد مثلًا حتى يك هواپيمايى كه مى‏خواهد پرواز بكند بايد فرمانده اجازه بدهد، بدون اجازه او يا كسى كه او تعيين مى‏كند يك فرمانده نمى‏تواند هواپيما را پرواز بدهد بايد هم اينجور باشد. اگر يك يگان بخواهد از يك جايى منتقل بشود به جاى ديگرى بايد فرمانده اين را تصويب بكند، يك يگانى كه تعدادش فرض كنيد هزار نفر است بخواهند يك قدرى شكلش را عوض بكنند بايد فرمانده تصويب بكند، اصلًا كارهاى روزمره اساسى فرماندهى چيزهاى ديگرى است. از فرمانده نيرو كه گذشتيم بقيه فرماندهان را چه كسى نصب و عزل بكند؟ فرماندهان لشكرها، فرماندهان تيپ‏ها، فرماندهان قرارگاه‏ها و اصلًا اينجا چيزى از اين حرف‏ها نيامده، قانون ارتش را شما بخوانيد ببينيد كه چه قدر كار به عهده رهبرى است و بايد هم باشد. همه ترفيعات را بايد امضاء بكند، پاداش‏ها و چيزهاى ديگرى كه حالا من بخواهم بگويم يك كتاب‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 681
است. شما اينجا نوشته‏ايد كه رهبرى در نيروهاى مسلح اين طورى فرماندهى مى‏كند، اين را اصلاح كنيد. فرماندهى را مطلق كنيد. اينها را هم اگر مى‏خواهيد اسم ببريد به يك نحوى اسم ببريد كه چون بعضى از اين كارها از فرماندهى خارج است، در فرماندهى نخوابيده، بعضى جاهايش مى‏توانيد اينها را بياوريد. حتماً براى تنظيم عبارت نهايى اينجا با جناب آقاى خامنه‏اى هم مشورت كنيد كه ايشان مسلط هستند يا جناب آقاى نورى هم در اين زمينه كار كرده‏اند و دارند كمك مى‏كنند، از من هم بپرسيد من هم مى‏دانم، يك عبارتى تهيه بشود كه همه شؤون رهبرى را بگيرد.
 «صلاحيت رئيس‏جمهور را امضاء كند» در اينجا نبايد باشد آن يك اصل مستقلى مى‏خواهد، شايد اصلًا ببريم در بحث ديگرى، چون تركيب شوراى عالى دفاع اصل مستقلى مى‏خواهد، اين جورى در اين بند بياوريد جور نيست، اصلًا اين عبارت باز ناقص تنظيم شده. اين عبارت را ببينيد شما اين را ضمنى كرده‏ايد، اين طور نيست. شوراى عالى دفاع خودش يك موضوعى است بايد با يك عبارت خاص مستقلى بيايد، شما داريد كه «تشكيل شوراى عالى دفاع ملى مركب از 7 نفر از اعضاء زير» خوب چرا اينجا آمده؟ (مؤمن- از اول اينجا بوده) اينجا بوده حالا كه ما داريم اصلاح مى‏كنيم اين را بايد مستقل كنيم و ببريم جاى ديگر، البته ذيل اينها هم مى‏توانيد بياوريد. ولى جاى ديگرى هم مى‏توانيد ببريد به هرحال اين بند احتياج به اصلاحات عبارتى هم دارد كه بايد درست بكنيم.
در اصل 111 حالا يك چيزى نوشته بودند كه نمى‏خواهم دنبال كنم. (رئيس- وقت‏تان گذشته است) تمام شد، يك تذكر ديگر هم كه آقاى طاهرى داده بودند من نظرم اين است كه ما به كلى شوراى رهبرى را نبنديم. در اين گزارش آقايان، به كلى بسته شده، بالاخره ممكن است در شرايطى ما احتياج پيدا كنيم به شوراى رهبرى، بنابراين راهش باز باشد. منتها يك قدرى راهش را محدود كنيد كه خيلى به آسانى از فرد ما به شورا منتقل نشويم. خيال مى‏كنم اين دست بستن به خير آيندگان نباشد. (من پيشنهادم را نوشته و تقديم مى‏كنم).
منشى (يزدى)- آقاى هاشميان بفرماييد.
حسين هاشميان- بسم اللّه الرحمن الرحيم. بنده عرايضى روى مواردى از اين گزارش كميسيون تقديم مى‏كنم و اشكالاتى هم دارم. يكى از اشكالاتى كه بنده دارم همين مدت 10 سال است كه ما با داشتن اصل 111 كه اگر رهبر فاقد شرايط رهبرى شد عزل مى‏شود، آن كافى هست تا در شرايط باقى است و يا ما مى‏توانيم رهبر را عزل بكنيم شرعاً چه لزومى دارد؟ اگر در صلاحيت خودش باقى هست و مدير ساير شرايط را دارد چرا ما زمان 10 سال را بگذاريم؟ پس از اين‏كه يك شخصيتى 10 يا 8 سال زعامت بكند، رهبرى بكند و رشد كرده، كاردان‏تر شده، واردتر شده و در اداره جامعه قوى‏تر شده، ما بياييم عزلش بكنيم. بنابراين تا فاقد شرايط رهبرى نباشد و نشود ما اين كار را نكنيم. يعنى مدت 10 سال را حذف بكنيم.
موضوع ديگرى كه بنده مى‏خواستم عرض كنم راجع به شرايط و صفات رهبر است كه يكى اجتهاد مطلق است كه به طورى كه به آسانى بتواند در ابواب تا آخر ... آقاى هاشمى فرمودند كه اين عبارت بعد از اجتهاد مطلق را ما حذف كنيم «كه به آسانى بتواند». اين را مى‏دانيم كه ما يك نفر فقيه جامع‏الشرايط وقتى براى ما جامع‏الشرايط است كه مجتهد باشد، مجتهد باشد يعنى چه؟ يعنى ملكه صرف را داشته باشد بدون اين‏كه يك حكمى را استنباط
                        صورت مشروح مذاكرات شوراى بازنگرى قانون اساسى(جلسه‏28-15)، ص: 682
كرده باشد، آيا اين عناوينى كه در روايات وجود دارد فقيه، عارف به احكام، ناظر به حلال و حرام، مجتهدى كه حالا در روايات وجود ندارد ولى اصطلاح فقها شده، آيا بر كسى كه فقط ملكه صرف را داشته باشد اينها اطلاق مى‏شود يا نه؟ بايد در بخش متنابهى از فقه نظراتش را اثبات كرده باشد، فتاوايش مشخص باشد، حتى من اين جمله «به آسانى بتواند» را هم قبول ندارم كه اين قيد باشد. اما نه به آن دليلى كه آقاى هاشمى مى‏گويند، به اين دليل كه تا استنباط در مسائل كثير نكرده باشد بالفعل به او نمى‏شود گفت فقيه، عارف به احكام، ناظر به حلال و حرام.
مطلب ديگرى كه موجب اشكال بنده است همان تقواى لازم است. ببينيد ما در شرايط خاصه مرجع، قاضى عدالت اينها را همه بالاتفاق ذكر كرده‏اند يعنى عدالت كافى است. بلى، تقوا باشد، ورع باشد بهتر است. در استحسان عقلى و حسن عقلى‏اش ما بحثى نداريم. اما اين‏كه شما شرط بكنيد كه حتماً بايد تقواى لازم را داشته باشد. نه، همان عدالتى كه از چهارچوبه احكام اسلامى خارج نشود. اين كافى است و بعد بند بعدى است كه بينش صحيح سياسى و مديريت و تدبير و شجاعت و مانند اينها، در اين بند هم بنده معتقد هستم آنچه كه بنده با ذهن قاصرم به روايت مراجعه كردم صفاتى را كه در بسيارى از روايات ذكر مى‏كند اينجا نيامده و من معتقدم كميسيون، آن عناوين و صفات را از روايات بيرون بكشد. البته با بودن بعضى از صفات، بعضى از صفات خودشان يك جامعيتى دارند كه ممكن است ده تا صفت را در بر بگيرند، اين را حساب كنند، مسأله اى نيست! فرض كنيد كه يكى از چيزهايى كه در روايات معمولًا ذكر مى‏شود اين است كه عالم به زمان باشد كه در اينجا نيامده.
و ساير صفات ديگرى كه آمده غير محتجب از مردم باشد، از دولت‏ها نترسد و تا آخر ... لذا بنده پيشنهادم اين است كه كميسيون آن صفات را از روايات بيرون بكشد، جامع‏ها را در اينجا ذكر بكند كه بخشى از اين جامع‏ها آمده كه مدبّر خودش، جامع بخشى از صفات مى‏تواند باشد.
بعد راجع به وظايف و اختيارات رهبرى كه جناب آقاى جنتى فرمودند كه ما فقيه را نبايد محدود بكنيم. ببينيد فقيه، حتى پيغمبر هم تا مردم با او بيعت نكرده‏اند كارى نمى‏تواند بكند، تا مردم قبولش نكرده‏اند، حمايت از او نكرده‏اند، كارى نمى‏تواند بكند. فقيه هم وقتى خبرگان انتخابش مى‏كنند اين بيعت است، بيعت مردمى است كه به دنبالش بيعت‏هاى ديگر را دارد، بيعت اقشار جامعه را دارد. خوب شما وقتى كه مى‏خواهيد با يك فقيه بيعت بكنيد، آن فقيه را مى‏آييد در مجراى خودش وارد كارش مى‏كنيد، چه اشكالى دارد؟ اين كنترل فقيه نيست. مى‏گوييم آقا شما وقتى مى‏خواهى رئيس‏جمهور را عزل كنى مجلس عدم كفايت سياسى‏اش را رأى داده باشد، قو محترم قضائيه تخلفاتش را اثبات كرده باشد و بعد شما تأييد كنيد. اين چه اشكال شرعى دارد؟ اين مگر كنترل فقيه است؟ بنابراين بيعت بر اين شرايط و بر اين پايه قرار مى‏گيرد و شرعى هم هست.
بعد راجع به تعيين اهداف و خطمشى كه بنده شديد با اين مخالفم، براى اين‏كه همه اين قواى شما منبعث از رهبر هستند! مجلس منبعث از رهبر از راه خودش تشكيل مى‏شود. دستگاه اجرايى از راه خودش تشكيل مى‏شود، دستگاه قضايى از راه خودش تشكيل مى‏شود و
                        صورت مشروح مذاكرات شوراى بازنگرى قانون اساسى(جلسه‏28-15)، ص: 683
همه اينها سياست‏گذار هستند، سياست‏گذارانى كه از طرف رهبر هستند. اگر در سياست‏گذارى‏شان جايى، خدشه‏اى بود رهبر اعلام خطر بكند، جلوگيرى بكند و الا از اول شما بياييد براى رهبر آن همه دفتر و دستك درست كنيد كه بنشيند راجع به مسائل اقتصادى، راجع به مسائل قضائى، راجع به مسائل اجرايى، سياست خارجى، سياست داخلى بنا كند سياستگذارى كردن! به نظر من اين اصلًا جا ندارد. همين دستگاه‏ها، قوايى كه منبعث از طرف او هستند با اين كنترل‏هايى كه وجود دارد كافى است و با اين‏كه من با تعيين نماينده در جاهايى مخالفم ولى بر اساس نوشته خود آقايان عرض مى‏كنم، شما مى‏گوييد هر كجا كه رهبر خواست نماينده بفرستد، بفرستد. از آن طرف مى‏گوييد كه نظارت هم بكند. (رئيس- وقت‏تان تمام است) يا بگوييد نظارت بكند كه نظارت يك چيز مستقلى باشد يا يك ارگانى براى رهبر درست بشود كه برود نظارت بكند يا اين نماينده‏هايى كه مى‏تواند در جاها و ارگان‏ها بفرستد. اينها اين كار را بكنند. شما هر دو را نوشته‏ايد! به نظر ما هيچ‏كدام لازم نيست براى اين‏كه باز عرض كردم خود تشكيل اين ارگان‏ها و نهادها، شرايط و ضوابطى دارد كه اينها روند اصولى خودشان را عمل بكنند و رهبر در جايى كه ديد اينها ممكن است خطا بكنند يا خطا جلو آنها را بگيرد.
منشى (يزدى)- وقت‏تان تمام شده، از روى تابلو وقت تمام است و از روى ساعت من دو دقيقه هم اضافه صحبت كرده‏ايد، ولى آقاى رئيس خودشان تنظيم مى‏كنند.
هاشميان- حالا اگر اجازه مى‏دهيد يك دقيقه ديگر صحبت مى‏كنم. (منشى- بفرماييد) چون حالا ديگر نمى‏توانم آن را باز بكنم، راجع به مسأله اعلميت در احكام فقهى و موضوعات سياسى و مسائل سياسى چه جور اين اعلميت قابل تحقق است من نمى‏دانم! چه جورى خبرگان مى‏خواهند پنجاه تا، ده تا، پانزده تا فقيه را بياورند امتحان كنند براى احكام فقهى؟ حالا اگر يك اختلافِ بينى باشد كه من فكر نمى‏كنم بين دو مجتهد مطلقى كه از اول فقه تا آخر فقه مى‏توانند اجتهاد بكنند، در اين مورد را من مى‏گويم اينجا ديگر بين نيست. چه جورى در جايى كه بين نيست خبرگان مى‏توانند همه اينها را ارزيابى كنند كه اين بينش سياسى‏اش چقدر بالاتر است؟ درجه بگذارند! در احكام فقهى اگر كتاب‏ها و تحقيقات را مى‏دانند، خيلى خوب يك بخشى از تحقيقات را بررسى كرده‏اند، ممكن است اين تا آخر هنوز چيزى داشته باشد. تحقيقاتى كه هنوز يا چاپ نكرده، يا هنوز آقايان نرسيده‏اند يا تحقيقات را از اول تا آخر فقه دارد يا ندارد يا اين‏كه باز مذاكره كرده‏اند از اول فقه يا نكرده‏اند؟ شما از اول فقه تا آخر فقه، فرض كنيد يك نفر را امتحان كنيد، بررسى كنيد. خوب آن ديگرى در اين مدت رشد مى‏كند. اصلًا چه جورى اين اعلميتى كه به نظر بنده تشخيص آن بسيار نادر الوقوع است و يكى از چيزهايى كه ضعيف مى‏كند اين فتوايى كه فقيه اعلم را لازم مى‏داند، اين است. يك چيز نادر الوقوعى كه بسيار كم اتفاق مى افتد، ما بياييم اين را ملاك كار خبرگان قرار بدهيم. (نايب رئيس- وقت‏تان تمام است) والسلام.
منشى (يزدى)- آقاى محمدى بفرماييد.
محمد محمدى گيلانى- بسم اللّه الرحمن الرحيم. خبرگان محترم رهبرى در طى 15 جلسه 7 اصل را تهيه كردند. مخالف يا موافق، در اين اصل بخواهد اظهارنظر كند در هر اصلى ممكن است چهار تا نظر داشته باشد، دو تا نظر داشته باشد، يك دقيقه و نيم و يا چيزى كمتر!
                        صورت مشروح مذاكرات شوراى بازنگرى قانون اساسى(جلسه‏28-15)، ص: 684
اين همان المشى فى القيد است كه ظاهراً اوضح مصداقش همين‏جا است و البته سال كره مريخ با سال كره شمس ببالكم كه سال آنجا دويست و چند سال شمسى است. يعنى ده دقيقه فوق با ده دقيقه تحت اين بينشان بون بعيد است. در صورتى كه هيأت رئيسه محترم به اينها در بعضى جاها اجازه داده كه يك كمى وقت را گسترده كنند و بيشتر كنند. البته با نظر مبارك آقايان است. اين را من تذكر مى‏دهم براى آنهايى كه بعد از ما بايد در مسأله مهم رهبرى صحبت كنند، اجازه بدهند يك عده بيشتر صحبت كنند.
مسأله شورا كه عنوان عوض كردن رهبر و خبرگان رهبرى جناب آقاى طاهرى و جناب آقاى هاشمى فرمودند من تذكر دادم، جناب آقاى هاشمى هم گفتند در اين تهافت است. آقايان اينجا شورا را برداشته‏اند ولى بعداً به حمد شايع ثنايى اين را اينجا آورده‏اند. ملاحظه مى‏كنيد كه قانون مربوط به تعداد و شرايط خبرگان، در اينجا در اصل يكصد و يازدهم مكرر ايشان مى‏فرمايند با تأييد. وگرنه «شورايى مركب»، خوب پس معلوم مى‏شود كه شما شورا داريد، «شورايى مركب». طول و قصر زمان فرقى نمى‏كند. مثلًا شورا پنج روزه ... اولًا چه كسى به شما سند داده كه بتوانيد خبرگان سراسر مملكت را جمع كنيد مثل اين دفعه، ممكن است يك سال طول بكشد و زمان شورايى هم، (معذرت مى‏خواهم) كه بعداً خبرگان را تعيين بكنند، اين ممكن است طولانى بشود. طولانى هم نشود طول و قصر زمان در صدق عنوان هيچ تأثيرى نمى‏گذارد. پس آن را ان شاءاللّه ترتيب خواهند داد.
اينجا در اصل يكصد و هفتم به جز در مورد «رهبرى مرجع عاليقدر تقليد و رهبر انقلاب اسلامى حضرت آيت‏اللّه العظمى امام كه از طرف اكثريت قاطع مردم به مرجعيت و رهبرى شناخته و پذيرفته شده است، تعيين رهبر به عهده خبرگان منتخب مردم است». مى‏خواهم سؤال كنم از كميسيون محترم اگر اينطورى شد فرض بشود در زمان اجتهاد رهبرى به رهبرى خود، مرجعى، مرجع تقليد را شما گفتيد مى‏شود از رهبرى جدا بشود شرطيت ندارد. براى رهبرى حالا مثلًا مرجعى در قم، در مشهد يا جاى ديگر اين به واسطه اظهار نظر، آقاى رهبر مصلحت ديدند كه رسانه‏هاى گروهى فلان چيز، فلان چيز و فلان چيز را پخش كنند و آن آقا چند بار (آن مرجع وقت) تذكر داد و آقا نپذيرفت. تلگراف تندى كرد كه آقا اينها خلاف موازين شرع است و اين در ميان مردم صدا كرد، مردم گرايش به رهبرى او پيدا كردند. يا جناب آقاى رهبر استيمان داد غير اهلش را مثلًا گفت بهايى‏ها در امان هستند. آقاى مرجع دادش بلند شد كه آقا اين استيمان را شما به غير اهل داده‏ايد، مردم گرايش‏شان به صيانت و اصابت رأى آن آقا بيشتر شد و آقا سازش با خط سازش كرد. فرض كنيد رهبر مصلحت ديد خلاف شرع امر نكرده، نظرش اين بوده، با اين خط سازش بايد ما سازش كنيم و آن آقا آنجا تلگراف كرد، اعلاميه پخش كرد كه آقا اين درست نيست، همين‏ها بودند كه از اول با شما مخالف بودند چرا با خط سازش شما سازش مى‏كنيد شما چرا توجه نداريد كه: «لا تَتَّخِذُوا بِطانَةً مِنْ دُونِكُمْ لا يأْلُونَكُمْ خَبالًا»؛ چرا شما اين كار را مى‏كنيد؟ رفته رفته جمعيت به رهبرى آن مرجع معتقد شدند تا عمر آقاى رهبر هم به سر آمد يا آمد رهبرى‏اش تمام شد. اينجا هم مرجع مشخص بوده قبلًا هم مرجع بوده و حالا هم با اين نقاط ضعفى كه در رهبر بوده مردم گرايش به رهبرى او پيدا كرده‏اند. اينجا هم آيا انتخاب به دست‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 685
خبرگان است؟ مورد نقض را دارم عوض مى‏كنم. جناى آقاى مؤمن ان شاءاللّه يادداشت فرموده‏ايد مى‏بينيد راه ردّى كه براى عرض من است را رد مى‏كند. منظور اين‏كه به جز در مورد حضرت امام، زمام انتخاب رهبرى به دست آقايان خبرگان باشد نه، در چنين موردى كه مردم مقلّد آقا بودند و بعداً هم قصور و كوتاهى‏ها يا تقصيرهايى در رهبر مشاهده كردند و مرتب هم آن آقا تذكر مى‏داده و مرجع آدم متدين و متشرع بوده، اخلال در كارش نمى‏كرده، اما همين تذكراتش گرايش مردم را براى رهبرى به سوى او جلب كرده به طورى‏كه رهبر بالقوة القريبة .... فاذاتم، زمان اين رهبر خود به خود هم آن مرجع را مى‏شناسند و هم اينجا او را خبرگان به رهبرى بايد انتخاب كنند. من خيال مى‏كنم اين مورد نقض است بايد عنايت كنيد.
اين‏كه اينجا فرموده‏اند كه هرگاه خبرگان درباره همه فقهاى واجد شرايط همه، (همه عرفى است، اشكال جناب آقاى هاشمى را وارد نمى‏دانم). همه فقها نه استغراق عقلى حقيقى باشد، استغراق عرفى است، حالا به عوض هم برداريد عيبى ندارد، هرگاه يكى از آنان را اعلم به احكام موضوعات فقهى يا مسائل و موضوعات سياسى يا داراى مقبوليت عامه، يا واجد برجستگى خاص در يكى از صفات مذكور در اصل فلان. سؤال ما از كميسيون محترم اين است، اولًا «اعلم به احكام حكم به موضوع در عالم اعتبار مثل نسبت عرض به موضوع در حقايق است عرض بى‏موضوع مى‏شود؟ لابد مرادشان موضوعات جزيى است. اينجا ما سؤال مى‏كنيم كه اين موضوعات فقهى يعنى آقا حكم دم را مى‏داند نجاست است و اين سرخى هم كه به ديوار مالانده شده اين را تشخيص بدهد؟ اگر فرموديد مسائل و موضوعات سياسى پس اين موضوعات ديگر لغو مى‏شود؟ ممكن است بفرمايند كه مراد از اين موضوعات، يعنى جزئيات سياسى را اين آقا تشخيص مى‏دهد كه «وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ»؛ خدا اعزاز دين خودش را مى‏خواهد و كاپيتولاسيون اين اضلال است و اين حكم كلى را مى‏داند. اين پيمان را هم، اين جزئى را هم مى‏داند اين اضلال است. هان؟ خوب پس اين «يا» را براى چه آورديد؟ اين موضوعات را براى چه آورديد؟ موضوعات بهتر اين است كه ... آن قضية شرطيه (آقاى يزدى ما ناچاريم آن سؤال را تكرار كنيم. پس شما بايد وقت بدهيد ما تا آخر اشكال داريم) و آن راجع به عدالت هم كه آقايان اشكال كردند. چون عدالت در اصل پنجم آمده، آنجا خاطر ما جمع است كه فقيه عادل در اصل پنجم آمده، اينجا تقواى لازم هم كه آمده، در حقيقت آن را مضاعف مى‏كند، دوبله مى‏كند، آن را ما دغدغه‏اى نداريم، ولى ما خيلى جاها اعتراض و اشكال داريم (امينى- كتباً بنويسيد) بايد بگوييم، بحث طلبگى كنيم و الا اينجا من بدهم در كميسيون درست نمى‏شود، حالا ما اشكال داريم. جناب آقاى مشكينى! دادرسى كن. والسلام عليكم و رحمة اللّه.
رئيس- سلمكم‏اللّه.
جنتى- به ديوان عدالت ادارى مراجعه بفرمايند.
امينى- تشريف بياوريد به كميسيون.
منشى (يزدى)- جناب آقاى موسوى اردبيلى بفرماييد.
موسوى اردبيلى- بسم اللّه الرحمن الرحيم. در اينجا از بحث‏هاى آقايان استفاده كرديم و
                        صورت مشروح مذاكرات شوراى بازنگرى قانون اساسى(جلسه‏28-15)، ص: 686
اكثر اينها در كميسيون مطرح و رويش بحث شده حالا اين به عهده جناب آقاى مؤمن است كه ايشان تشريف مى‏آورند در نوبت خودشان صحبت مى‏كنند من نمى‏خواهم آنها را ... يكى دو تا جهت بود كه ما آنجا مطرح نكرده بوديم، اينجا مطرح شد من آنها را مى‏خواهم عرض كنم و از نوشته كميسيون دفاع كنم. نه دفاع آن به عنوان موافق صحبت مى‏كنم و الا دفاعش به عهده مخبر محترم كميسيون است. به نظر من البته بعضى صحبت‏ها خيلى با هم تعارض داشت. اصلًا تعارض صدر و ذيل داشت. يا شايد من كنه مسأله را درك نكردم و تعجب مى‏كنم از يك طرف موضوع را بياييم و يك چيز را مدام كم بگذاريم، از يك طرف زياد كنيم. به ولايت كه مى‏رسيم مى‏گوييم رهبر ولايت مطلقه دارد. مثل پيغمبر به تقوى كه مى‏رسيم، مى‏گوييم بابا با تقوى چه كار كنيم؟ همين حسن ظاهر كاشف است كه ملكه است، بعد آن ولايت مطلقه را كه به پيغمبر دادند، عصمت هم داده‏اند آن وقت شما تقوى را هم اضافه مى‏بينيد؟ خوب پيدا است يك امام جماعت در يك ده‏كوره اگر گناه كبيره نكرده، اصرار در صغيره هم نكرده، مى‏شود پشت سرش نماز خواند. بياورند يك مملكت را بدهند به دستش با وسوسه‏هاى قدرت، با همه اين چيزها؟ بگوييم همان مقدار عدالت كافى است اين چه جور است؟ به ولايت مى‏رسيم مطلق مى‏شود. مى‏دانيم ولايت مطلقه را خدا به پيغمبر و ائمه داده، آنها عصمت دارند. اصولًا آقايان بزرگوار در بحث عصمت وقتى كه وارد مى‏شوند، چرا پيغمبر بايد معصوم باشد؟ چرا اصلًا امام معصوم بايد معصوم باشد؟ عصمت چرا لازم است؟ استدلال اولش چه هست؟ مى‏گويند اگر مقام عصمت نداشته باشد مردم اعتماد به او ندارند وقتى كه گناه را در او ببينند، خطا را در او ببينند، همه اين مسأله مختل مى‏شود. آن وقت تا مقام عصمت مى‏برند، عصمت از طرف خدا مصونيت از طرف خدا، آن وقت بگوييم نه، رهبر هيچ لازم نيست. بابا اين همان جورى كه ولايتش تالى تلواو است تقوايش هم تالى تلواو است. حالا ما عصمت را افراد محدود و معدودى داريم. اين، اين جور، يكى ديگر اين‏كه بحث شد به اين‏كه ما كه گفته‏ايم مجتهد مطلق بعد گفتيم به آسانى بتواند در ابواب فقه استنباط كند. به اين اشكال شد كه لازم نيست. همين در مسائل حكومتى بتواند كافى است، شما حداقل براى فهميدن من يك مثالى بزنيد كه كسى در مسائلى كه در كتب فقهى هست در متون هم هست، در شروح هست و امثال اينها، آن را نمى‏تواند استنباط كند، اما مسائل حكومتى را با همه پيچيدگى‏هايش مى‏تواند استنباط كند. آنجا كه مى‏رسد هم در اصولش گرفتار است، نه مبنا دارد، هيچ‏چيز نمى‏داند. حالا ما نگفتيم دماء ثلاثه را بتواند بفهمد. ما نمى‏گوييم مسأله كبر را بتواند حل كند مسائل ديگرى ما داريم. نافله را نمى‏تواند استنباط كند، مسأله صلوات نافله را. اما مسأله حكومت را مى‏تواند حل كند. بگوييم نه، به آسانى نگوييد، بگوييد فقط كسى كه بتواند مسائل حكومتى را كه سابقه استدلال ندارد، اين بايد در مرحله بالايى از فقه باشد بتواند اين جور چيزها از اين طرف و از آن طرف جمع‏آورى كند، يك ابتكاراتى داشته باشد، اين هيچ منافاتى با آن ندارد، ما آنچه گفتيم حداقل را گفتيم. بفرماييد مسائل حكومتى را مسائل مستحدثه را، كه حتى در متون شروح هم راهنمايى ندارد، الگويى ندارد اينها را بتواند مثل يك فقيه مسلط استنباط كند، عيب ندارد، من فكر نمى‏كنم اينها اشكالاتى باشد. اين يك مسأله ديگرى بود.
مسأله ديگر اين بود كه جناب آقاى هاشمى گفتند كه لازم نيست اين را استنباط كند،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 687
كمك مى‏گيرد. (هاشمى- نه من كى گفتم؟) دو چيز است يك وقت اين است كسى خودش نمى‏تواند و يك وقت اين است فرصت و حوصله تتبعش را ندارد. به يكى مى‏گويد شما نگاه كنيد و اين كتاب را ببينيد فلان كس از فلان كس نقل كرده يا نه؟ اين دومى را كسى نگفته، نمى‏شود اين با بتواند استنباط كند، منافات ندارد، مسأله اين است اگر خودش رفت دنبالش ديگر در همه اينها مقلد نباشد. بگويد من نمى‏دانم و الا آقايان اين را اگر بردارند، اين معنايش اين است ولى رهبر كه ولى فقيه است، وقتى كه مى‏خواهد حكم بكند، بگويد واللّه من نمى‏دانم، اما من بر طبق فتواى آقايان حكم مى‏كنم، ببينيد ولى فقيه به چه صورتى در مى‏آيد؟ ديگر اين حداقل را اگر آقايان صلاح مى‏دانند نزنيم. ما فكر كرديم اين حداقل است كه در اينجا مى‏توانيم داشته باشيم.
راجع به انحلال مجلس، انحلال از آن طرف آقايان مى‏گويند اين ولايت مطلقه همه كار مى‏تواند بكند، از آن طرف بگوييم انحلال مجلس را نمى‏تواند بكند، نمى‏تواند؟ بگوييم نه مى‏تواند، چرا مى‏گوييد، خوب نگوييد، فردا نمى‏تواند، مى‏گويند خلاف قانون اساسى كرده. كه آمد به شما گفت منحل كرديد، بگوييم اين خلاف شأن رهبر است، انحلال مجلس خلاف شأن است، اما تعيين مدير راديو تلويزيون خلاف شأن نيست؟ انحلال مجلس را بعضى‏ها مى‏گويند اصلًا اين از شئون مجلس كسر مى‏شود، يك وقت بحث اين است كه آقا نگوييد انحلال مجلس، اين به شأن رهبر نمى‏آيد، رهبر كوچك مى‏شود، پس چه كار مى‏تواند بكند؟ كعبه را نمى‏تواند خراب كند؟ در اداره يك مملكت، يكى از بزرگ‏ترين كارها اين است، سلطه بر اين قواى ثلاثه‏اى كه در زير دستش هست. يك نحوه سلطه‏اى داشته باشد آن مقام رهبريتش محفوظ بماند.
اما راجع به نمايندگى بگذارد، من موافقم نمايندگى حذف بشود. اما نه به اين عنوان كه بعضى از برادران مى‏گفتند، به آنچه بعضى‏ها استدلال كردند، استدلال درستى است. اين نمايندگى اگر گذاشته بشود، اين در مديريت‏ها اخلال مى‏شود. خوب آن يكى هم كه از طريق رهبر است، (منتها با واسطه) البته از ذهنيت‏هايمان يك مقدار كمك مى‏گيريم. همان جورى كه در شورا، ما چون در شوراها، در بعضى جاها خيرى نديده‏ايم يا كم ديده‏ايم، فكر مى‏كنيم در رهبرى هم شورايى بايد باشد بد است، در نمايندگى هم مثل همين است، نمايندگى‏ها يك مقدار چيزهايى در نمايندگى‏ها ما ديديم، لذا مثلًا آمادگى اين را ندارد. يك مديرى بگذارند، يك وزيرى بگذارند، مدير كلى بگذارند، رئيس اداره‏اى بگذارند، يك كسى را هم آنجا بگذارند، بگويند كه ... اگرچه من وقتم ظاهراً تمام شد، اين يك جمله را هم بگويم، اما اين‏كه بعضى آقايان مى‏گويند اين ده سال كم است. خوب مطلق بگذاريد. اگر نشد عزل كنيد. اين روى همان جهت است كه ما از آن اول طلبگى يادمان است، مى‏گويند: «دفع المؤونه است از رفع» اين همان حرف است. يك وقت مى‏چسبيم به يقه كسى مى‏كشيم پايين مى‏گوييم تو صلاحيت ندارى. يك وقت از اول محدوده به او اجازه مى‏دهيم. اگر او قدرتش را دارد مى‏گوييم آقا ده سال ديگر اگر ندارد مى‏گوييم بابا يك سال ديگر تمام مى‏شود، جانمان خلاص مى‏شود، حالا اينها. اما آن استدلالى كه بعضى از دوستان كردند، اگر در آن شرايط هست، بله ممكن است آقايان در مقام مخمصه قرار گرفته‏اند، يك كسى را در يك شرايط متوسطى قبول كردند، بعد از يك سال، دو سال، سه سال، چهار سال معلوم شد. (نه اين‏كه اين ثابت شده) يكى ديگر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 688
هست از اين اصلح است، او بهتر مى‏تواند اداره كند. اين هم هست و اين هم معلوم بشود يك رهبرى كه 10 سال رهبرى كرده برداشتن او به آسانى نصبش نيست. نصبش آسان است با يك رأى دادن و دو تا رأى اضافه و كم مى‏شود، اما كسى كه 10 سال رهبر بوده آمدن و اثبات كردن حتى در آن صورت‏هايى كه لازم است عرضه كردن مشكلاتى را داراست. والسلام عليكم و رحمة اللّه و بركاته.
منشى- جناب آقاى مشكينى بفرماييد.
رئيس (على مشكينى)- بسم اللّه الرحمن الرحيم. من اشكالاتى يادداشت كرده بودم در اطراف اين چند اصلى كه آقايان تنظيم كرده‏اند (كميسيون رهبرى) قبلًا عرض كنم كه ما تشكر مى‏كنيم از آقايان كه خيلى زحمت كشيده‏اند در تنظيم اين اصول، و اين‏كه اشكالاتى شده است اين دليل بر اين نيست كه خوب تنظيم نشده است. به هر حال بعضى از اشكالات را دوستان گفتند. من آنچه كه اشكال به نظرم مى‏رسد اينها را فهرستش را عرض مى‏كنم گرچه در بعضى‏ها موافق آقايان هستم.
اشكال اولى كه به ذهن ما آمده بود اين است كه اين آقايان راه شوراى رهبرى را به كلى بسته‏اند، ما اين را يادداشت كرده بوديم. آقاى طاهرى و آقاى هاشمى هم فرمودند و اين واقعاً درست نيست. گاهى مى‏شود كه دو نفر پيدا مى‏شوند كه هر يك (چون عبارت اين است) به موضوعات فكرى يا مسائل سياسى يا داراى مقبوليت يا واجد برجستگى خاص در يكى از صفات مذكور در اصل يكصد و نهم تشخيص دهند او را وگرنه ... (دنبالش بهتر است كه او را معرفى كنند، او را انتخاب كنند و معرفى كنند، بعد تكرار هم باشد عيب ندارد) وگرنه يكى از آنان را به عنوان رهبر انتخاب و معرفى مى‏كنند. اين معنايش اين است كه آقايان خبرگان قدرت اين را ندارند بالاخره يك وقت قضيه شورايى بشود. در صورتى كه مى‏شود، يك وقت چند نفر هستند كه هر يكى در قسمتى برجستگى دارند و يكى از آنها صلاح نيست به اين‏كه رهبر بشود و صلاح در اين است كه چند نفر باشند. گاهى اين اتفاق مى‏افتد خارجاً بى‏ترديد. دست آقايان را بستن در اينجا صحيح نيست ولو اين‏كه مثلًا يك عبارتى اينجورى گفته بشود، ما پيشنهاد كرديم و معرفى كنند. (كه اينجا نوشته شده) مگر آن‏كه خبرگان منتخب مردم با اكثريت دوسوم شورايى بودن رهبرى را تصويب نمايند. كار به عبارت ندارم اما اين محتوا را مى‏خواهم بگويم كه صلاح هست كه اينها يك وقتى بتوانند شوراييت را بگويند. اشكال دوم در اين است كه اين عبارتى كه شرايط و صفات رهبر را بيان مى‏كند:
الف- اجتهاد مطلق، به طورى كه به آسانى بتواند در ابواب مختلف فقه احكام را استنباط كند كلمه احكام به اصطلاح ما قهراً «جميع الاحكام» است. بايد بگويد كه احكام محل ابتلاء جامعه يا احكام فرعى فقهى.
اولًا يك چنين چيزى بر احكام بايد اضافه بشود و به هر حال ظاهر اين، اين است كه همه احكام را آقاى مجتهد مطلق به طور آسانى بتواند استنباط كند. اگر اينجور باشد اين فقيه خيلى كمياب خواهد بود براى اين‏كه هر فقيهى را بگوييد همه احكام فقهى را به طور آسانى نمى‏تواند. مسائل احكام، علل احكام، گاهى مدارك احكام خيلى مشكل است. صاحب جواهر رضوان اللّه عليه با آن مقامش مى‏بينيد كه گاهى مدت‏ها طول مى‏كشد معلوم است كه سه چهار
                        صورت مشروح مذاكرات شوراى بازنگرى قانون اساسى(جلسه‏28-15)، ص: 689
ورق، پنج شش ورق در يك مسأله‏اى حرف نوشته آن را يك دقيقه، يك ساعت كه ننوشته شايد چند روز طول كشيده تا اين را بنويسد و در آخر هم درست قضيه حل نشده، به احتياط گذرانده. اگر ما شرط كنيم كه يك فقيهى باشد كه همه احكام را به آسانى بخواهد استنباط كند واقعاً وجود خارجى اين چنين فرد را شما نمى‏توانيد پيدا كنيد پس صلاح است كه همين‏جورى باشد كه اجتهاد مطلق يا ديگر هيچ نگوييد يا به طورى كه كلمه «به آسانى» را حذف كنيد. اجتهاد مطلق به طورى كه بتواند در ابواب مختلف فقه احكام محل ابتلاء مردم را استنباط كند. هم كلمه «احكام» را بنده قيد مى‏زنم در اينجا و هم كلمه «به آسانى» را پيشنهاد مى‏كنم كه حذف بشود. اين هم يكى.
اشكال دوم در اين است كه آقايان اينجا تقواى لازم براى امامت امت اسلام است، مرقوم فرموده‏اند در آن كيفيت توضيحش را هم، دليل توجيهى آن هم را گفته‏اند كه تقواى لازم براى امامت يك مرحله بالاتر از عدالت است. آنجا اين جورى گرفته‏اند اصطلاحاً كه عدالت و تقوا مترادف است براى اين‏كه عدالت عبارت از استقامت است. حالا يا صفت و ملكه بگيريد اسم آن ملكه است، اسم آن را عدالت گذاشته‏اند. معنى عدالت، استقامت در فكر و استقامت در عمل است. تقوا هم تحفظ است. اينها دو تا عنوان است كه از نظر عنوان مختلف است اما از هر دو عنوان يك معنا مراد است و آن اين است كه انسان خودش را تحفظ كند از گناهان، از ترك واجبات و فعل محرمات كه معناى تقوا است. يا استقامت داشته باشد از نظر اعتقادى و عملى هر دو معنا تقريباً دو تا عنوان است كه يك معنا از اينها اراده شده است. پس خوب است كه اين تعليل را بيان نكنيد كه مرادمان از تقوا يك مرحله بالاتر است. اينجا هم پيشنهاد بنده اين است كه بنويسد.
ب- عدالت و تقوا لازم براى امامت است.
اگر بخواهيد چيزى اضافه كنيد كلمه تقوا را با عدالت فرق نگذاريد. كلمه عدالت و تقوا يكى است. با يك قيد ديگرى، چيزى اضافه كنيد. عدالت و تقواى لازم براى امامت امت. اين عيبى ندارد.
عرض كنم كه عمده اشكال بنده در اينجا آن آخر وظايفى است كه آقايان ذكر كرده‏اند. آخرين وظايف كه وظيفه دهم است.
عفو يا تخفيف مجازات محكومين در حدود موازين اسلامى پس از پيشنهاد ديوان عالى كشور.
البته قيد ديوان عالى كشور وظيفه اين آقايان نبوده بلكه وظيفه كميسيون قضايى است كه اين را تبديل خواهند كرد، كار به آن ندارم. من اينجا يك عرضى دارم. اينها در آن بيان توجيهى‏شان يك عبارتى دارند كه ما آنجا اين عبارت را مى‏خواهيم قرينه بر اين مطلب بياوريم.
اولًا ما اينجا پيشنهاد مى‏كنيم كه يك چيز ديگرى در اينجا بايد اضافه بشود و آن اين است كه همه وظايف فقيه را، فقيه واجد شرايط را اينجا شما استقصاء نكرده‏ايد. برخى از وظايف فقيه واجد شرايط هست كه اينجا آورده نشده. مثلًا نصب ائمه جمعه يكى از وظايف فقيه است كه شما اينجا ذكر نكرده‏ايد و همچنين مسائل ديگرى پيدا مى‏شود. اينجا پيشنهاد ما اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 690
است كه دنبال اين جمله يا به عنوان يازدهم قرار بدهيد ذكر كنيد كه «و ساير آنچه در قانون اساسى و در كتب فقهى از وظايف حاكم اسلامى شمرده شده» كه اين وظايف ديگر هم اضافه بشود بر اين‏كه در قانون اساسى هم يك وظيفه براى فقيه گفته شده كه شما اينجا نياورده‏ايد. براى اين‏كه در اصل قانون اساسى يكى از وظايف فقيه گفته شده كه اينجا آورده نشده، اصل 45 اين است:
 «انفال و ثروت‏هاى عمومى از قبيل زمين‏هاى موات يا رها شده، درياها، درياچه‏ها، رودخانه‏ها، ساير آب‏هاى عمومى، كوه‏ها، دره‏ها، جنگل‏ها، نيزارها، بيشه‏هاى طبيعى، مراتعى كه حريم نيست، ارث بدون وارث، اموال مجهول المالك، اموال عمومى كه غاصبين مسترد مى‏شود در اختيار حاكم اسلامى است تا بر طبق مصالح عامه نسبت به آنها عمل نمايد».
اين يكى از وظايف حاكم اسلامى است كه اينجا در اصل 45 ذكر شده كه در خارج هم يكى از وظايف ولايت فقيه است. مثلًا اين ذكر شده ولى در اينجا شما ذكر نكرده‏ايد فلذا آن هم كه بنده عرض كردم كه نصب ائمه جمعه يا امام الحج و امثال اينها ... چون قيود بالاخره وظايف ديگرى حاكم دارد كه به عنوان ولايت امر آن وظايف جزو وظايف حاكم است و اينجا اضافه نشده فلذا بعد از وظيفه دهم اين قيد اضافه بشود. «ساير آنچه در قانون اساسى و در كتب فقهى از وظايف حاكم اسلامى شمرده شده. تفصيل را قانون معين مى‏كند.» اين جمله اضافه بشود دنبالش تفصيل را قانون معين مى‏كند كه بعد بروند سراغ اين‏كه كدام وظيفه هست كه حاكم دارد يا ندارد.
اين پيشنهاد بنده است راجع به اضافه كردن اين، اينجا يك نكته‏اى كه به عنوان تعليل اين عرض بنده است، اين است اينجا آقايان كميسيون نوشته‏اندكه ... (آقا وقت من تمام شده است؟)
نايب رئيس (هاشمى رفسنجانى)- بله، خيلى وقت است. وقت شما تمام شده است.
رئيس (على مشكينى)- پس من اشكالاتى داشتم من قناعت به وقت مى‏كنم. اغلب آقايان عوض ده دقيقه، يك ربع صحبت كردند. منتها من اشكالم را مى‏گذارم، اگر بعداً موفق شدم مى‏گويم تا تخلف از قانون نكنم. حاضرم كه جام شوكران را بر سر بكشم. والسلام عليكم.
منشى- جناب آقاى موسوى نخست‏وزير.
نايب رئيس (هاشمى رفسنجانى)- اگر تنفس مى‏خواهيد بدهيد، بعد از تنفس صحبت كنند.
رئيس (على مشكينى)- بله تنفس مى‏دهيم. يك ربع تقريباً تنفس مى‏دهيم.
 (جلسه ساعت 18 به عنوان تنفس تعطيل و مجدداً ساعت 45/ 18 به رياست آقاى على مشكينى تشكيل گرديد).
رئيس (على مشكينى)- بسم اللّه الرحمن الرحيم. جلسه رسميت دارد، دستور را اعلام بفرماييد.
نايب رئيس (هاشمى رفسنجانى)- براى ادامه مذاكرات بگوييد آقاى نخست‏وزير صحبت كنند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 691
منشى (يزدى)- جناب آقاى موسوى به عنوان مخالف بفرماييد.
مير حسين موسوى- بسم اللّه الرحمن الرحيم. بنده در رابطه با اين اصول، در رابطه با رهبرى، از بعد شرعى صحبت نمى‏خواهم بكنم چرا كه در اين زمينه بضاعتى ندارم و معمولًا هم دخالت نمى‏كنم در اين حيطه بلكه از بعد سياسى قضيه كه بخشى از رهبرى به اين امر بر مى‏گردد صحبت مى‏كنم. طبيعى است كه اين اظهارنظر وقتى برگشت و برخورد با مسائل فقهى كرد هر چه در زمينه فقهى حكم داده بشود همان بايد انجام بشود.
من راجع به دو سه تا اصل و دو سه تا مطلب در اينجا به نظرم مى‏آيد كه ايراد هست. يكى در ارتباط با اصل يكصد و هشتم هست. (مجلس خبرگان) من اعتقاد دارم اگر درست است كه بخشى از ويژگى‏هاى رهبرى بر مى‏گردد به فقاهت، اعلميت و اين‏كه آيا قدرت استنباط از ابواب مختلفه يك نفر دارد يا نه، همان طور كه در اصل يكصد و نهم آمده يك قسمت از مسأله بر مى‏گردد به بينش سياسى و اجتماعى، مديريت، تدبير، شجاعت و نظاير اينها.
بخش اول را طبيعى است كه علماء بايد نظر بدهند، فقيهان بايد نظر بدهند. در بخش دوم ضرورت ندارد و الزام ندارد كه حتماً يك فقيه بايد بينش سياسى را يا مديريت را تشخيص بدهد. مديريت يك دانش است، مديريت چيزى است كه قضاوت در مورد آن را شايد كارشناس را هم در ميان روحانيت ما بيابيم، هم در ميان مديران سياسى و اقتصادى كشور بيابيم. و اين حصر در رابطه با روحانيت و علماء به اعتقاد من يك نوع استفاده نكردن از ذخاير عظيمى است كه در كشور ما وجود دارد و من فكر مى‏كنم صحيح نيست. ما نمونه‏اش را در قانون اساسى الان داريم. شوراى نگهبان خوب يك بخش‏هايى دارد كه در رابطه با مسائل فقهى است، قضاوت مى‏كند، داورى مى‏كند و حرف آخر را مى‏زند ولى مواردى هست كه ارتباطى با مسأله فقهى ندارد در مورد خود قانون اساسى است. يا افراد ذى‏صلاح ديگرى مى‏آيند به اضافه همان روحانيون يا فقيهانى كه در شوراى نگهبان هستند نظر مى‏دهند راجع به اين‏كه اين مسأله مطابق با قانون اساسى هست يا نه؟ شش نفر حقوقدان من مى‏خواهم بگويم در مورد مسأله خبرگان ما به يك راه‏حلى نظير اين بايد برسيم. ما يك رهبر مى‏خواهيم انتخاب بكنيم كه كشور را مى‏خواهد اداره كند. و خودمان گفتيم كه بينش صحيح سياسى داشته باشد، اجتماعى داشته باشد، مديريت داشته باشد، تدبير داشته باشد، شجاعت داشته باشد و هيچ معلوم نيست كه تشخيص اين مسأله به طور منحصر در اختيار علماء محترم و فقيهان باشد و من اعتقاد دارم كه ما دست‏مان را بايد باز بگذاريم و از همه نيروهاى كشور استفاده كنيم. بله در آن قسمت اول (الف) مسأله اجتهاد بر مى‏گردد به تشخيص فقيهان مى‏گويد اين ده نفر، سه نفر، دو نفر يا يك نفر اين ويژگى را دارد ولى در مورد آن دومى هم فقها و هم كارشناس‏هاى ديگر بايد اظهار نظر كنند.
مسأله دوم در ارتباط با اين اصل يكصد و دهم هست كه بحث شد اين بند يك آن يعنى در حقيقت مختصر كردن و كوچك كردن نظام اجرايى و دولت است. ما يكى از كارهايى كه مى‏خواهيم بكنيم مى‏خواهيم اختيار را يك كمى متمركز بكنيم و بگذاريم در اختيار رئيس‏جمهور كه كار بكند. اگر شما با همين عباراتى كه آمده اهداف، خط مشى كلى، سياست‏گذارى، را آنجا بياوريد دولت كوچك خواهد شد ... و بگذاريم باز هم در رابطه با مجمع تشخيص‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 692
مصلحت و از طرف ديگر خود رهبر از اين همه نيروى كارشناسى كه بودجه جارى ما را به طور كلان مى‏خورد كه ما هميشه بحث مى‏كنيم. دويست و پنجاه ميليارد تومان يا سيصد ميليارد تومان، ما در حقيقت بى‏بهره شديم، در اين زمينه، خوب سياست‏گذارى چه جورى صورت مى‏گيرد؟ سياست‏گذارى در وزارت‏خانه‏ها توسط نيروهايى كه متخصص هستند مى‏آيد و مى‏آيد، البته در بالا يك خط مشى داده مى‏شود، يك راه‏حلى قبول مى‏شود يا قبول نمى‏شود، ما اينجا مشورت را از جاى طبيعى خودش برگردانده‏ايم به مجمع تشخيص مصلحت كه من فكر مى‏كنم وظايفش يك چيز ديگرى است. دور زدن دستگاه‏هاى كارشناسى كشور كه كارشان اصولًا سياست‏گذارى است و توى قوانين و مقررات هست و روى فعاليت‏هاى روزمره و سالانه‏شان هست اين اشتباه است و از طرف ديگر به خود رهبر وظيفه‏اى را به اين وسعت دادن، يك نوع سلب كردن اين وظيفه از دستگاه‏هاى اجرايى است و آن اصطلاحى كه جناب آقاى هاشمى اينجا به كار بردند، «سياست كلى» من فكر مى‏كنم مناسب باشد. (سياست‏هاى كلى) و رفتن توى اين جزئيات يقيناً مشكل ايجاد خواهد كرد. يقيناً دستگاه اجرايى ما را بى‏اختيار خواهد كرد و در حقيقت به كشور ضرر خواهد رساند. تعيين نماينده چون بحث زيادى شده من صحبت نمى‏كنم فقط مى‏خواهم بگويم معنايش فلج كامل كشور است. يعنى هيچ ترديدى برادرها نداشته باشند در اين زمينه يعنى واقعاً فلج كشور و آن كسى هم كه كار مى‏كند وزير است يا به نوعى نمايند رهبرى در آنجاست. خوب كار نمى‏كند رهبرى از نفوذ خودش استفاده كند، كنار بزند، برخورد بكند و اينها، اين‏كه ما يك نفر مدير بگذاريم، يك نفر پهلوى دستش كه تا تكان بخورد يا از او بترسد كه خوب روحيه جبونى را ما در حقيقت در مديريت خودمان دميده‏ايم و مدير را ترسانده‏ايم و مدير ترسو به اصطلاح مناسب و متناسب با جامعه انقلابى ما نيست. مدير بايد شجاع باشد، تصميم بگيرد، قاطع عمل بكند و باز او حساب بكند كه نماينده مراقب اوست و نماينده رهبر هم هيچ موقع به انداز خودش در دستگاه اجرايى قانع نخواهد شد. شما بعداً آيين‏نامه خواهيد خواست كه حيطه وظايفش چيست؟ ممكن است به آن گفته بشود در اين حد متوقف شو ولى او به همه اطاق‏ها سر خواهد زد، در همه امور دخالت خواهد كرد اين به معناى پاشيدن دستگاه اجرايى است و يقيناً به نفع كشور نيست.
راجع به منحل كردن مجلس من اعتقاد دارم مجلس جايگاه گرايش‏هاى عموم مردم در حدود اختياراتى است كه شرع و قانون به آنها داده و فقط با مراجعه به افكار عمومى مى‏شود تشخيص داد كه اين مجلس ديگر گرايش شما را در اين چهارچوب نشان نمى‏دهد و رجوع به مجمع تشخيص مصلحت براى منحل كردن مجلس به هيچ‏وجه به اعتقاد من كافى نيست و با مبانى كه ما براساس آن قانون اساسى را نوشتيم من فكر مى‏كنم كاملًا تناقض دارد. خوب ما منظورمان اين است كه مى‏گذاريم مردم نماينده‏ها را انتخاب مى‏كنند، مى‏گوييم كه مردم شما در اين چهارچوب يك حاكميت‏هايى داريد و اين حاكميت از طريق نمايندگان‏تان اعمال مى‏شود. ما وقتى مجلس را كنار مى‏زنيم در حقيقت مى‏خواهيم بگوييم كه نماينده‏هاى اين گرايش عمومى مردم هستند، اين خواسته‏هاى شما به عنوان يك جامعه اسلامى و انقلابى نيست، تشخيص اين مسأله با خود مردم است. براى همين من فكر مى‏كنم در رابطه با اين مورد در صورت اين‏كه اين مجمع رجوع به همه‏پرسى را لازم بداند اين را نبايد بگذاريم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 693
اگر انحلال را، ما قبول كرديم در اين رابطه حتماً با همه‏پرسى مردم بايد اين مسأله صورت بگيرد و من همين مسائل را خدمت برادرها مى‏خواستم عرض بكنم. والسلام عليكم.
منشى (يزدى)- من در موافقت اگر اجازه مى‏فرماييد مى‏خواستم صحبت بكنم.
رئيس- بفرماييد.
ى زدى- بسم اللّه الرحمن الرحيم. البته قرار شد حتى الامكان بحث در كليات باشد چون الان بحث در كليات است كمتر سراغ جزئيات برويم. من تصور مى‏كنم مطالبم تا حدودى مربوط به كليات است. در اصل ولايت فقيه همان‏طور كه بعضى از آقايان هم فرمودند اصل بر اطلاق هست، جاى هيچ ترديد نيست.
اولًا ولايت از فقيه است بعد هم اصل اطلاق است. ولايت از فقيه است معنايش اين است كه بايد صدق فقيه برطرف بكند و صدق فقيه يعنى كسى كه «نظر فى حلالنا و حرامنا عرف احكامنا» اينها را داشته باشد، اجمالًا بر او صدق بكند. حالا صدق فقيه بكند تصور ما اين است كه اطلاق صدق منصرف است به مجتهد مطلق. يعنى اگر گفته‏اند فقيه يعنى فقيه مطلق. نه فقيه يعنى كسى كه در يكى دو تا مسأله قدرت فقاهت دارد. البته معلوم است كه مقصود هم اين نيست كه يك دور فقه كامل را فرضاً مثل مرحوم «صاحب جواهر» رضوان اللّه عليه تمام فقه را يك دوره بررسى كرده باشد. و قطعاً مقصود هم اين نيست كه حتى بعضى از مسائل را هم اجتهاد و استنباط نكرده باشند. خوب اين «و حلالنا و حرامنا» يا «عرف احكامنا» اصلًا صدق نمى‏كند. كسى كه هيچ نوع اجتهاد نكرده، قدر مسلم منظور جناب آقاى هاشمى هم كه مى‏فرمودند اطلاق را از اين مجتهدى كه اينجا ذكر كرديد برداريد اين نيست كه يعنى كسى كه مجتهد است يعنى اگر مراجعه بكند بتواند اجتهاد و استنباط بكند، خير اينجورى نيست، مجتهد صدق بكند. مطلبى كه جناب آقاى موسوى اردبيلى در آن جلسات بحث‏هاى عمومى داشتند كه اگر ما قيد مرجعيت را برمى‏داريم و مى‏گوييم لازم نيست مرجع باشد چون هيچ دليل شرعى براى مسأله نداريم معنايش اين نيست كه هر كس كه مثلًا روحانى است يا عمامه به سر است در هر مرحله‏اى كه هست بتواند بيايد، قدر مسلم مرجعيت وقتى نبود فقاهت قطعاً هست و ولايت مال فقيه «بما هو فقيه» است. اين اصل بر اين است. من همين‏جا اين نكته‏اى را كه جناب آقاى موسوى الان مى‏فرمودند به آن اشاره بكنم كه حتماً اين فقيه صرف فقاهت به معنى قدرت بر استنباط احكام فرعيه از ادله اصليه كافى نيست. زيرا مديريت هم بايد داشته باشد و معنى اين‏كه مديريت داشته باشد اين نيست كه ما از مديريت‏هاى موجود در ساير مديران استفاده نكنيم، بلكه معنايش اين است كه فقاهت و قدرت استنباط از احكام كافى نيست. براى ادار امت، براى گرفتن مسؤوليت امت و به اين مسأله در روايات هم اشاره شده است. حداقل تا آنجايى كه من يادم هست دو جا در روايات به كلمه «عارفاً بِزَمانه» اشاره شده است و عارفاً بِزَمانه مقصود همين است. يعنى زمان را بشناسند يعنى مسائل جارى در زمان را درست بشناسند. بنابراين آن فقيه حتماً بايد مدير هم باشد. طبعاً يكى از خصائص مديريتش همين است كه از مديران هم استفاده مى‏كند. يعنى منظور جناب آقاى موسوى هم تأمين مى‏شود. اما اگر يك فقيهى باشد كه مديريت نداشته باشد شايد در نحو استفاده از مديران هم درست نتواند استفاده بكند. اما به هرحال بايد مدير باشد. بنابراين من مى‏خواهم عرض كنم كه در فقيه فقاهت قطعاً
                        صورت مشروح مذاكرات شوراى بازنگرى قانون اساسى(جلسه‏28-15)، ص: 694
لازم است، مديريت هم حتماً لازم هست كه بايد باشد و در روايات هم به اين قيود اشاره شده.
اما اين‏كه اطلاق در ولايت فقيه به معنى اين است كه يك امتى را در اختيار او بگذاريم هر كار مى‏خواهد بكند. مطابق سليقه و نظر شخصى خودش كه اين موجب نگرانى جمعى هست و جاى نگرانى هم هست و از راه‏هاى مختلف هم راه‏حل آن را ذكر كرده‏اند. من مى‏خواهم عرض كنم كه اگر همين فقيه ولى كه متصدى امور امت هست خودش مى‏گويد من براى اجراى امور از طريق اين قانون عمل مى‏كنم. از طريق قواى سه‏گانه عمل مى‏كنم. از طريق قانون اساسى عمل مى‏كنم به عبارت ديگر اين‏كه حق دارد قسمتى از وظايف خودش را به عهد ديگران واگذار بكند و از ديگران بخواهد كه اين كار را انجام بدهند اين يك حق كاملًا شرعى‏اش است كه منافات با اطلاق ولايتش ندارد چنانچه در اين پيشنهاد هم به اين نكته اشاره شده و اين يكى از نكات مثبت است كه ولى امر مى‏تواند بعضى از وظايفش را به عهده ديگرى بگذارد. حالا اگر همين ولى فقيه مى‏گويد من كارهايم را از اين طريق انجام مى‏دهم. چنانچه حتى در ائمه معصومين صلوات اللّه عليهم اجمعين هم و حتى در شخص پيامبر اكرم صلى اللّه عليه و آله و سلم هم چنين بوده است. يعنى اين طور نبوده كه تمام كارها را مباشرتاً انجام بدهند. قطعاً يك سرى كارها را به ديگران واگذار كرده‏اند. وقتى در يك سطح وسيع‏ترى اين حالت به وجود مى‏آيد خود به خود يك نظمى هم حاكم مى‏شود، يك قانونى هم حاكم مى‏شود از طريق قانون. پس طبعاً ولى فقيه كه ولايتش مطلق است وقتى خودش مى‏گويد من اعمال ولايتم را از طريق اين قانون عمل مى‏كنم و خطوط كلى آن هم قانون اساسى باشد ديگر اين شبهه پيدا نمى‏شود كه ما چرا يك جهت مى‏گوييم ولايت مطلقه و يك طرف مى‏گوييم بايد قانون باشد و او را محدود بكند. هيچ تنافى با هم ندارد و مسأله به اين كيفيت حل مى‏شود.
نكته دوم دربار وظايف و اختيارات رهبرى هست كه اين بحث قبلًا هم در شوراى نگهبان مطرح بوده. ما در مجلس كه بوديم اين اختلاف‏نظر را داشتيم و اين سؤال را داشتيم. جواب‏هايش را هم گرفتيم كه آيا مقصود از اين چند قلم اختياراتى كه ذكر مى‏كنند يعنى فقيه غير از اين كارها نمى‏تواند انجام بدهد در امور ادار امت، يا معنايش اين است كه اين كارها از اختصاصات فقيه است و غير از فقيه ديگرى نمى‏تواند در اين امور دخالت داشته باشد؟ در تفسير قانون اساسى فعلى شوراى نگهبان قبلًا اينجور فرموده بودند كه اين انحصار از آن طرف هست يعنى اين كارها را غير از فقيه نمى‏تواند انجام بدهد. اما كار فقيه فقط همين كارها است؟ خير، نفى كارهاى ديگر را از آن نكرده‏اند تا نتيجه‏اش انحصار باشد. بنابراين با اين مبناى كلى هم كه اصل در ولايت اطلاق هست اين مطلب باز منافات ندارد و به معناى انحصار مى‏شود. شما خواهيد فرمود كه نتيجتاً اين مى‏شود كه هر كارى خواست بكند، مى‏گوييم هر كارى خواست بكند بعد از اين‏كه خودش فرموده است از طريق اين قانون، خود به خود از طريق قانون عمل مى‏كند كه اگر به جايى رسيد، به جايى كه بخواهد حتى خلاف قانون هم انجام بدهد آن بحث جدايى است كه بايد ببينيم به چه شكل مثلًا مى‏توانيم قضيه را حل كنيم كه آن بحث عدالت و تقواى سياسى و آشنايى با مسائل و مطالب ديگر مطرح شد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 695
نكته ديگر دربار انحلال مجلس؛ من نظر جناب آقاى موسوى را تأييد مى‏كنم. همين‏جورى كه ايشان فرمودند من هم قبول دارم منتها با يك تفاوت جزئى، من هم معتقد هستم كه مجلس يكى از پايگاه‏ها و تكيه‏گاه‏هاى مردم است و مردم از طريق مجلس مى‏توانند نظرات‏شان را در مديريت كشور برسانند و نمايندگان مجلس بايد بتوانند با اين آرائى كه دارند مستقلًا در ادار كشور نظر داشته باشند الااين‏كه گاهى پيش مى‏آيد، واقعاً شرايطى كه بن‏بست‏هايى به وجود مى‏آيد كه احياناً رهبرى كه ترسيم خطوط كلى نظام دستش است ناچار بشود و راه را منحصر به اين ببيند كه بايد اين مجلس را در آن شرايط منحل بكند. ما راه را نبنديم ولى اين قدر هم باز نگذاريم كه هر وقت يك نگرانى پيدا كرد مجلس را منحل بكند. لذا پيشنهادى كه من دارم ذكر هم كه مى‏كنم كه به اين صورت اگر باشد دو تا كنترل در حقيقت در آن گذاشته شده باشد. پس از موافقت اكثريت مجمع تشخيص مصلحت نسبت به همه‏پرسى و پس از انجام همه‏پرسى يعنى بازوى مشورتى رهبرى. شوراى تشخيص مصلحت مى‏گويد اين مجلس در وضعى كه قرار دارد براى نظام مشكل ايجاد كرده و راه‏حل اين مشكل، بن‏بست است. جز با انحلال، راه ديگرى ندارد. اين را به رأى اكثريت شوراى مصلحت بگذارد و شوراى مصلحت موافقت كنند كه به همه‏پرسى گذاشته بشود. اگر بعد از موافقت آنها به همه‏پرسى گذاشته بشود و همه‏پرسى رأى موافق بدهد آن موقع انحلال انجام بگيرد. يعنى مستقيماً همه‏پرسى نباشد، مستقيماً هم رأى شوراى مصلحت نباشد، به اين طريق مى‏شود انحلال را در رديف اختيارات آورد و الا انحلال مجلس در رديف اختيارات رهبرى يك مقدار سنگين به نظر مى‏رسد كه شبهه داريم.
نايب رئيس (هاشمى رفسنجانى)- وقت شما تمام شده است.
ى زدى- بله، بسيار خوب اگر وقت من تمام شده نسبت به اين نكته چون گفته نشده اجازه بفرماييد كه عرض كنم، دو بندى كه جناب آقاى هاشمى اشاره فرمودند «نظارت بر حسن اجراى سياست‏ها و تعيين نمايندگان» من هم موافق نيستم منتها چون نمى‏دانم چه چيزى كه در كميسيون مسأله به عهده آنها گذاشته بشود. اما رهبرى كه نه نماينده بتواند داشته باشد و نه نظارت بتواند داشته باشد و نتواند از جريان‏هاى جارى كشورى كاملًا مطلع باشد. خوب مشكل مى‏شود. رهبرى بايد در جريان مسائل باشد. اگر آن بازوى مشورتى‏اش اين مطلب را تأمين مى‏كند خود به خود حذف اين دو تا خوب است، اما اگر آن بازوى مشورتى نمى‏تواند اين را تأمين بكند يكى از اين دو تا حداقل يا «نظارت» يا «تعيين نماينده» راه‏هايى است كه رهبرى بر امور جارى كشور بايد مطلع باشد اين راه‏ها، راه‏هاى مناسبى است. هر كدام از اينها تأمين بشود ما نظرمان تأمين شده.
نايب رئيس (هاشمى رفسنجانى)- نفر بعدى كيست؟
منشى (يزدى)- جناب آقاى امينى كه در موافقت صحبت فرموده بودند مايل بودند در مخالفت هم صحبت بكنند حالا اگر مايلند صحبت بكنند.
امينى- جناب يزدى خودتان دو دفعه براى موافقت صحبت كرديد.
ى زدى- در اينجا خير من صحبت نكردم فهرستش اينجا هست.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 696
احمد جنتى- تمامش كنيد، كميسيون هم صحبت كند.
نايب رئيس (هاشمى رفسنجانى)- من يك تذكرى بدهم. از اظهارات من مثل اين‏كه بعضى از آقايان حتى آقاى يزدى هم كه اخيراً صحبت كردند برداشت كردند كه من گفتم اجتهاد مطلق نباشد. چرا من مى‏گويم اجتهاد مطلق باشد، آن ذيل نباشد، تقريباً همان حرف آقاى مشكينى است كه فرمودند به آسانى بتوانند مجتهد اصلًا تعريفش روشن است يعنى كسى كه احكام را مى‏تواند استنباط كند. چون آقاى يزدى هم كه مى‏خواستند حرف من را توضيح بدهند فرمودند كه ايشان مى‏گويند اطلاق را برداريم. نه من مى‏گويم مطلق باشد.
محمد يزدى- اطلاق را برداريد منظورشان اين نيست كه مجتهد مطلق نباشد، بلكه منصرف به اطلاق است.
نايب رئيس (هاشمى رفسنجانى)- آقاى موسوى بفرماييد.
ميرحسين موسوى- من پرسيدم كه اين برداشت يك كمى عام‏تر باشد، من اين را بگويم كه مورد استفاده از رجال سياسى را من در مورد مجلس خبرگان، اينجا مطرح مى‏كنم نه در مورد اين‏كه فرضاً ولى فقيه يا ولى امر غير فقيه باشد. من فكر مى‏كنم كه مجلس خبرگان مى‏تواند از ...
نايب رئيس (هاشمى رفسنجانى)- ما هم همين را فهميديم از حرف شما.
منشى (محمد يزدى)- قبلًا آقاى عميد نام نوشته بودند و صحبت نكردند ولى حالا مايلند كه صحبت كنند.
نايب رئيس (هاشمى رفسنجانى)- اين ديگر آخرين مخالف است و بعد نوبت آقاى مؤمن است.
عباسعلى عميد زنجانى- بسم اللّه الرحمن الرحيم. اگر عنايت بفرماييد مصوبه كميسيون رهبرى و مجمع تشخيص مصلحت داراى دو قسمت است. قسمت اول مربوط به اصولى است كه در زمينه كيفيت انتخاب رهبر و شرايط رهبر است مانند اصول 107 و 108 و 108 مكرر 109 و 111 و 111 مكرر و همچنين اصول 5 و 99. ولى يك قسمت از مصوبه كميسيون مربوط به اصل 110 است، اگر عنايت بفرماييد بين اين 2 قسمت كاملًا تفاوت وجود دارد. اما اصولى كه مربوط به كيفيت انتخاب رهبر و شرايط رهبر است من هم با كليات كاملًا موافق هستم. اما قسمت دوم كه مربوط به مسؤوليت‏هاى رهبر است من مخالفم با كلياتش هم مخالفم اصل طرحش را مخالف مى‏دانم يعنى مخالفت دارم و درست نمى‏دانم، دليلم را عنايت بفرماييد آيا قابل قبول هست يا نه؟ محورى كه در پيام و فرمان امام تعيين شده براى بحث عبارت از مسأله رهبرى است.
مسأله رهبرى يعنى انتخاب رهبر و شرايط رهبر نه مسؤوليت‏هاى رهبر. دليل اين مسأله اين است كه خود امام قرينه گذاشته‏اند، فرموده‏اند كه در مورد مسأله رهبرى و من از اول معتقد بودم كه مرجعيت لزومى ندارد، مشكل ايجاد خواهد كرد. مرجعيت درباره مسائل مربوط به مسؤوليت رهبر مشكل ايجاد كرده، يا مربوط به انتخاب و مربوط به شرايطش؟ بنابراين اصل قسمت دوم كه عمدتاً مربوط به اصل 110 است خارج از محورهاى تعيين شده در فرمان حضرت امام است و شورا صلاحيت بررسى در اين زمينه را ندارد مگر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 697
يك فرمان ديگرى باشد، پيام يا مسأله ديگرى باشد. شورا هيچ‏گونه تغييرى در مورد اصل 110 نمى‏تواند بدهد و اصل كلياتش هم قابل اشكال است تا چه رسد به جزئياتش كه بنده هم مثل آقايان مخالفى كه صحبت كردند در جزئياتش مخالفت دارم. اما از آنجا كه كلى‏اش غير قابل قبول هست ديگر نوبت به جزئيات نمى‏رسد. من اين نكته را اضافه كنم، من هم مانند بسيارى از آقايان و سروران استنباط شخصى‏ام از عناوينى كه ...
محمد دانش‏زاده مؤمن- الان نفر دوازدهم است كه در مخالفت صحبت مى‏كند و از 120 دقيقه گذشته است.
منشى (محمد يزدى)- مخالفين 87 دقيقه تا حالا صحبت كرده‏اند و موافقين 77 دقيقه است كه تا حالا صحبت كرده‏اند. جناب‏عالى هم 55 دقيقه صحبت كرده‏ايد، يعنى مخبر 55 دقيقه، مخالفين 87 دقيقه، موافقين 77 دقيقه، در حالى كه خيلى‏ها سه دقيقه صحبت كرده‏اند. مثلًا جناب آقاى طاهرى سه دقيقه صحبت كردند بعضى ديگر هم همين‏طور.
عباسعلى عميد زنجانى- من اين نكته را اضافه كنم و به عرايضم خاتمه بدهم. من هم مانند بسيارى از سروران اعتقادم و استنباطم از روايات كه عنوان خليفه، عنوان وارث، عنوان حكام، عنوان مجارالامور، عنوان حاكم، عنوان حكم، عنوان امناء، عنوان حجت، عنوان مرجع و مقلد داده، ده تا عنوان كه در روايات به فقيه داده شده من هم استنباطم از مجموع اين روايات اختياراتى وسيع‏تر از اصل 110 است. فقيهى كه به عنوان ولى امر انتخاب مى‏شود به استناد اين روايات بيش از آنچه كه در 6 مورد اصل 110 آمده اختيار دارد. اما بحث در اين نيست كه ما هرچه استنباط فقهى‏مان هست كه از نظر اطلاق عمومش با موازين اسلامى قابل ترديد هست نه خود اصل اطلاق و عموم بعضى از اصول از نظر فقهى قابل ترديد است. ولى ما موظف نيستيم به همه آنها رسيدگى كنيم. بنابراين اصل 110 درست با بعضى از مبانى فقهى سازگار نيست. اما شورا صلاحيت بررسى مسؤوليت‏هاى رهبر و تغيير مسؤوليت‏هاى رهبر را ندارد به دليل اين‏كه در فرمان امام گفته شده مسأله رهبرى يعنى كيفيت انتخاب و شرايط به دليل ذكر اين‏كه من مرجعيت را از اول اعتقاد نداشتم و معتقد بودم اين مشكل ايجاد خواهد كرد و اين قرينه است كه منظور از مسأله رهبرى مسائل مربوط به انتخاب و شرايط رهبرى است. والسلام عليكم و رحمة اللّه.
منشى- جناب آقاى مؤمن.
محمد دانش‏زاده مؤمن- بسم اللّه الرحمن الرحيم. با عرض تسليت به مناسبت اين فاجعه عظيمه رحلت جانگداز رهبر بزرگوار اين كليات گزارش ما، گزارش شور اول در بين همه گزارش‏ها به اين سرنوشت مبتلا شد كه يك قسمتش در زمان حيات رهبر بزرگوار و اين قسمت بعد از رحلت اين عزيز است، رضوان اللّه تعالى عليه. با تشكر از همه برادران و سروران بزرگوار كه جز آن قسمت آخرى كه برادر بزرگوارمان جناب آقاى عميد فرمودند همه مطالب آقايان در مورد جزئيات بود و خوب براى اين‏كه بيشتر شورا در جريان قرار بگيرد تعرض فرمودند. من هم باز به همين منظور كه مسائل يك مقدار روشن بشود متعرض مى‏شوم.
ابتدائاً اين قسمت آخر را كه مسأله مخالفت در كليات نسبت به اصل يكصد و دهم بود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 698
كه اصلًا از محدوده صلاحيت بررسى شورا خارج است اين را عرض كنم بعد به مطالب ديگر بپردازم.
عبارت حضرت امام رضوان اللّه عليه در آنچه كه به عنوان وظيفه شورا تعيين فرمودند، فرموده‏اند مسأله رهبرى و قهراً مسأله رهبرى به حسب برداشت ما عبارت است از هر چه كه مربوط به رهبر باشد اعم از اين‏كه مربوط به كيفيت رهبر باشد، مربوط به شرايط خود رهبر باشد، مربوط به خبرگان رهبرى باشد و مربوط به اختيارات رهبر باشد، تفاوت نمى‏كند. نامه‏اى را كه به آن استناد شد حضرت امام فرمودند. من مطلبى در مورد آنچه كه آقايان در شورا بحث مى‏كنند ندارم. هر چه آقايان نظر بدهند همان است فقط در مورد مسأله رهبرى من يك مطلب دارم و آن اين است كه در رهبرى لازم نيست مرجعيت شرط باشد. اگر حضرت امام مطلب ديگرى مورد نظر مبارك‏شان بود در جهات ديگر در شرايط خبرگان، در شورايى بودن يا فرد بودن كه به نظر ما از عبارت‏شان استفاده نمى‏شود و يا هر جهت ديگرى اگر بالخصوص مورد عنايت ايشان بود ذكر مى‏فرمودند. حضرت امام فرموده اند من فقط در مسأله رهبرى اين يك چيز را دارم و آن اين است كه در رهبر مرجعيت شرط نيست، اما ساير جهات همان طور كه خودتان از عبارت من استفاده مى‏كنيد و با شورا به آن مى‏رسيد طبق همان و وقتى كلمه مسأله رهبرى آنچه را كه مربوط به رهبر است در تمام مراحل شامل است. بنابراين جا ندارد كه ما بگوييم كه ما نمى‏توانيم اختيارات رهبر را در موردش بحث كنيم و به همه‏پرسى بگذاريم. اما مطالبى كه برادرها اظهار كردند به ترتيبى كه من يادداشت كرده‏ام. يك قسمت در رابطه با اصل 110 كه همين مسأله اختيارات رهبرى است. بعضى برادرها (كه مكرر بود) راجع به تعيين نماينده كه بند سوم است فرمودند كه نماينده گذاشتن درست نيست به جهات گوناگونى يا اين‏كه كشور به فلج كشانده مى‏شود، نماينده دخالت در اختيار مسؤولين مى‏كند، يا بعد از اين‏كه نظارت گفته شد ديگر تعيين نماينده درست نيست و به علاوه بايد مسكوت بماند براى اين‏كه اگر رهبرى مثل امام باشد در هر جا لازم بداند تعيين نماينده مى‏كند. اين عبارات گوناگونى بود كه در اين رابطه گفته شد كه برادرانى هم كه اين مطالب را فرمودند من يادداشت كرده‏ام. اما راجع به اين‏كه آيا اين تعيين نماينده با ذكر بند دوم كه از اختيارات رهبر، نظارت قرار داده شده كافى است يا كافى نيست؟ اين در كميسيون بحث شد و صحبت شد كه مسأله نماينده كه حق دارد رهبر در نهادها يا ارگان‏ها بگذارد ما اصلًا از اينجا به آن رسيديم كه خوب بود اول اين را عرض مى‏كردم. ما جهت اين‏كه مسأله نماينده را يا بعضى اختيارات ديگر را كه انشاءاللّه در مورد خودش عرض مى‏كنم به آن رسيديم كه دو جهت بود؛ يكى مسأله اين‏كه اختيارات رهبر را در امور كليدى ذكر كنيم و يكى ديگر هم اين‏كه الهام از رفتار رهبر بزرگوار باعث شد كه ما اين اختيارات را به اين صورت ذكر كنيم. چون ديديم كه رهبرى كه مانند امام است كه خود آقايان هم حق مى‏دهند كه در اينجا حق دارد نماينده بگذارد، اگر مصلحت تشخيص داد خودشان مى‏گويند مى‏تواند نماينده بگذارد. كما اين‏كه حضرت امام اين كار را كرده‏اند و خوب يادم هست كه بعد از اين‏كه مجلس ظاهراً نماينده در جهاد سازندگى را حذف كرد، در اصلاحاتش همان ايام، حضرت امام يك سخنرانى فرمودند و فرمودند نماينده من در جهاد باقى خواهد ماند. ما براى اين‏كه مسأله اين‏طور عنوان نشود كه كارى كه مقام رهبرى كرده خلاف قانون اساسى است، برخلاف آنچه كه بعضى از سروران فرمودند آنچه را كه برداشت شوراى نگهبان هست شايد در حد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 699
تفسير اين است كه در اصل يكصد و دهم وقتى عنوان شد وظايف و اختيارات رهبرى انحصار از آن فهميده مى‏شود نه اين‏كه رهبر هر جا كه مصلحت دانست مى‏تواند تعيين كند ولو شما در قانون اساسى ذكر نكنيد. اگر در قانون اساسى عنوان عامى نيايد كه اين اختيار را به رهبر بدهد. شوراى نگهبان اين را خلاف قانون اساسى مى‏داند و ديگران هم على القاعده همين‏طور از قانون اساسى مى‏فهمند نه اين‏كه چند مورد را ذكر كرده‏اند و بقيه‏اش را گذاشته‏اند در اختيار خود رهبر تا هر كار خواست بكند. اين خلاف برداشتى است كه ظاهراً الان در حد تفسير ما داشته باشيم در شوراى نگهبان. بنابراين چون مسأله به اين صورت هست و حداقل اين‏كه نسبت به مقام رهبرى اين تفوه به اين مطلب نشود كه رعايت قانون اساسى از ناحيه خود رهبر نمى‏شود و عنايت هم به تعيين نماينده بود كه تعيين نماينده ذكر شد و البته اين صحبت بود در كميسيون كه خود همان نظارت بر حسن اجراى سياست‏هاى كلى نظام كه باشد كفايت مى‏كند، چون نظارت بدون اين‏كه نماينده‏اى باشد نمى‏شود. خود رهبر كه بالمباشره نظارت ندارد، قهراً نمايندگانى تعيين خواهد كرد. اما اين مطلب را باز به همين دليلى كه عرض كردم كميسيون به آن رسيد كه اقدامى كه از ناحيه رهبر بزرگوار شده بود در محدوده نظارت نبود، بلكه براى احياناً حل بعضى از مشاكل بود و لذا مصلحت دانسته شد كه تعيين نماينده در نهادها و ارگان‏ها كه لازم باشد به عنوان اختيارات رهبر گذاشته بشود منتها رهبرى كه خودش رهبرى كشور را به عهده دارد و تمام مشروعيت نظام و مسؤوليت مسؤولين از ناحيه خود رهبر است. هرگز طورى عمل نمى‏كند و نمى‏خواهد عمل بكند كه به فشل و فلج كشيده بشود، اوضاع كشور براى اين مسأله به اين محظور منتهى نشود، «تعيين اختيارات آنها پس از مشورت با مجمع تشخيص مصلحت»، اين كلمه تعيين اختيارات كه ذيل اين بند عطف شده كه مشخص كند منتها خود رهبر، صحبت شد آنجا كه به مجلس واگذار بشود گفتيم نماينده را او بگذارد بعد مجلس بگويد كه تو تا چه حدى مى‏توانى نظارت بكنى يا نكنى. لذا مشورت با مجمع تشخيص مصلحت كه آنها وقوف به مسائل و حدود كارها را دارند شرط شد و تعيين اختيارات به دست رهبرى گذاشته شد تا اين‏كه مسأله فلج و اينها هم به وجود نيايد.
اما اين‏كه باز در بعضى از كلمات بود كه انحلال مجلس را باز اين‏كه در بعضى از فرمايشات بود خوب است كه ذكر نشود، اگر رهبر مصلحت بداند اقدام مى‏كند. خيلى حرف عجيبى است كه در كلمات متعدد از برادرها بود به همين بيانى كه عرض كردم. اين مسأله به اين مهمى را ذكر نكنيم اگر رهبر خودش خواست اقدام به انحلال بكند. اين‏كه ديگر درافتادن با مجلسيان است كه خودشان اهل قانون و قانون‏گذارى هستند و سر و صدا بالا مى‏رود كه اينجا خلاف قانون اساسى است. فلذا اگر بنا باشد كه شورا نظرش اين باشد كه اين حق براى رهبر است، حتماً بايد ذكر بشود و ما نظرمان اين نيست كه هر وقت دلش خواست رهبر به انحلال اقدام بكند، بلكه اين تعبير هم در كميسيون بود كه در مواقع اضطرار و ضرورت، صحبت هم شد كه كلمه اضطرار در عبارت آورده بشود براى اين‏كه برادرهايى كه به عنوان موافق در اين قسمت صحبت مى‏كردند توضيح دادند، من ديگر خيلى توضيح نمى‏دهم به خاطر اين‏كه به هر حال احتمال اين هست كه يك وقتى به يك مرحله‏اى برسد مجلس كه هيچ راهى نباشد، به يك مرحله‏اى برسد كه نتواند نهيب رهبر و يا تمهيدات ديگر كارساز
                        صورت مشروح مذاكرات شوراى بازنگرى قانون اساسى(جلسه‏28-15)، ص: 700
باشد و مجلس به انحراف كشانده شده باشد. اينجا وقتى كه اصول انقلاب را رهبر در خطر ببيند قهراً بايد حق داشته باشد كه اقدام به انحلال بكند منتها چون رهبر است و نظام به او وابسته است و مسؤول كلى نظام او هست، پيداست كه تا ضرورت نباشد اقدام نمى‏كند. از اين جهت قيد ضرورت اضطرار آورده نشد. اين هم نسبت به مسأله انحلال مجلس كه در فرمايش بعضى از آقايان بود. اما اين جهت ديگر كه باز در اصل 110 بعضى از بزرگواران فرمودند كه ...
شما براى اين‏كه مسأله حل بشود بياييد به ولايت مطلقه تصريح كنيد و ترس از اين نداشته باشيد كه هر كار كه رهبر دلش خواست مى‏تواند بكند. اين را بنويسيد ديگر احتياج به تعداد ندارد. حالا من نمى‏دانم ديگر نظر مبارك‏شان را تصريحاً نفرمودند ولى فقيه در هر چه كه مصلحت بداند اختيار دارد و بعضى از اختياراتش به قرار زير است. لابد اين‏طور مثلًا بايد قانون اساسى ... ولى اين مسأله كه ما بگوييم اختيارات مطلق را براى ولى فقيه تصريح كنيم و حد و مرزى اينجا برايش ذكر نكنيم، در كميسيون صحبت شد كه ما درست است اختيارات مطلقه را قبول داريم. اين‏كه بعضى از آقايان گفتند كه چون كه خبرگان بيعت مى‏كنند مانعى ندارد اختيارات محدود بشود، اين معلوم است كه حرف درستى نيست. براى اين‏كه اختيارات ولى فقيه همان طورى كه حضرت امام رضوان اللّه عليه هم در مباحث‏شان اشاره فرموده‏اند عيناً همان اختيارات امام معصوم است از نظر حكومت و همان‏طورى كه ما ولايت فقيه را قبول داريم، همان‏طورى كه محدود بوده حكومت و ولايت امام معصوم خلاف موازين شرعى ماست ولو اين‏كه شما نقشى هم براى بيعت با اميرالمؤمنين سلام اللّه عليه هم قائل بشويد. همچنين محدود كردن ولايت فقيه كه چون خبرگان مى‏گويند ما اين كار را مى‏كنيم به شرطى كه، حق شرط ندارند. فلذا حضرت على سلام اللّه عليه هم فرمود من شرطتان را قبول نمى‏كنم على الكتاب والسنة به آنچه كه خودم تشخيص بدهم عمل مى‏كنم. يعنى اين محدوده ولايت امام است كه على الكتاب والسنة كلياتش است، تشخيص هم تشخيص موضوعات است. هر چه من تشخيص بدهم عمل مى‏كنم. نمى‏شود ما بگوييم چون خبرگان به منزله بيعت هست پس بنابراين به او مى‏گوييم كه آقاى ولى فقيه تو ولى فقيه باش به شرطى كه ما همين مرزى را كه در قانون اساسى گذرانديم عمل بكنيد و به مرز قانون اساسى هم هر چه دل‏مان بخواهد قيد بزنيم. اين با موازين فقهى ما ولو براى بيعت هم فى الجمله نقشى قائل باشيم درست در نمى‏آيد. اين هم يك قسمت راجع به اصل 110.
نايب رئيس (هاشمى رفسنجانى)- شما از بقيه وقت‏تان هم مايليد استفاده كنيد؟
محمد دانش‏زاده مؤمن- همين يك ربعى كه شد باشد، بقيه‏اش براى بعد باشد. اگر وقت تمديد مى‏شود تمديد بشود و الا باشد براى بعد.
نايب رئيس (هاشمى رفسنجانى)- نه ديگر حالا شب مى‏شود مى‏گذاريم براى بعد.
4- پايان جلسه و تاريخ تشكيل جلسه آينده‏
رئيس- جلسه بعد ان شاءاللّه فردا ساعت 4 تشكيل مى‏شود.
 (جلسه ساعت 30/ 19 پايان يافت).
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 701
                        جلسه نوزدهم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و بيست دقيقه پنجشنبه هجدهم خردادماه 1368 هجرى شمسى برابر با چهارم ذيقعدة الحرام 1409 هجرى قمرى به رياست آيت‏اللّه على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام‏اللّه مجيد
2- ادامه بحث پيرامون گزارش كميسيون شماره يك در خصوص رهبر و خبرگان رهبرى و تصويب كليات آن‏
3- بحث پيرامون گزارش كميسيون شماره سه در خصوص تمركز در مديريت قو قضائيه‏
4- پايان جلسه و تاريخ تشكيل جلسه آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 702
1- اعلام رسميت جلسه و تلاوت آياتى از كلام اللّه مجيد
رئيس- بسم اللّه الرحمن الرحيم. با حضور 18 نفر جلسه رسمى است. دستور جلسه را اعلام بفرماييد.
منشى (دكتر حسن ابراهيم حبيبى)- بسم اللّه الرحمن الرحيم. دستور نوزدهمين جلسه عمومى شوراى بازنگرى قانون اساسى بعد از ظهر پنجشنبه هجدهم خردادماه 1368 مطابق با چهارم ذيقعده 1409.
1- دنباله رسيدگى به گزارش شور اول كميسيون شمار 1 در خصوص رهبر و خبرگان رهبرى.
2- گزارش شور اول كميسيون شمار 3 در خصوص تمركز در مديريت قو قضائيه.
رئيس- قرآن را تلاوت بفرماييد.
نايب رئيس (هاشمى)- آقاى نورى تشريف بياوريد.
 (حجت الاسلام عبداللّه نورى سوره‏البلد را به قرار ذيل تلاوت فرمودند).
اللهم صل على محمد و آل محمد
اعوذ باللّه من الشيطان الرجيم‏
بسم اللّه الرحمن الرحيم‏
لا أُقْسِمُ بِهذَا الْبَلَدِ* وَ أَنْتَ حِلٌّ بِهذَا الْبَلَدِ* وَ والِدٍ وَ ما وَلَدَ* لَقَدْ خَلَقْنَا الْإِنْسانَ فِى كَبَدٍ* أَ يحْسَبُ أَنْ لَنْ يقْدِرَ عَلَيهِ أَحَدٌ* يقُولُ أَهْلَكْتُ مالًا لُبَداً* أَ يحْسَبُ أَنْ لَمْ يرَهُ أَحَدٌ* أَ لَمْ نَجْعَلْ لَهُ عَينَينِ* وَ لِساناً وَ شَفَتَينِ* وَ هَدَيناهُ النَّجْدَينِ* فَلَا اقْتَحَمَ الْعَقَبَةَ* وَ ما أَدْراكَ مَا الْعَقَبَةُ* فَكُّ رَقَبَةٍ* أَوْ إِطْعامٌ فِى يوْمٍ ذِى مَسْغَبَةٍ* يتِيماً ذا مَقْرَبَةٍ* أَوْ مِسْكِيناً ذا مَتْرَبَةٍ* ثُمَّ كانَ مِنَ الَّذِينَ آمَنُوا وَ تَواصَوْا بِالصَّبْرِ وَ تَواصَوْا بِالْمَرْحَمَةِ* أُولئِكَ أَصْحابُ الْمَيمَنَةِ* وَ الَّذِينَ كَفَرُوا بِآياتِنا هُمْ أَصْحابُ الْمَشْأَمَةِ* عَلَيهِمْ نارٌ مُؤْصَدَةٌ
 (صدق اللّه العلى العظيم)
رئيس- ايدكم‏اللّه.
2- ادامه بحث پيرامون گزارش كميسيون شمار يك در خصوص رهبر و خبرگان رهبرى و تصويب كليات آن‏
منشى (يزدى)- جناب آقاى مؤمن بفرماييد.
 (اگر به طور دقيق بخواهم عرض كنم 71 دقيقه صحبت شده يعنى 29 دقيقه وقت جناب‏عالى است، مطالب‏تان را طورى تنظيم بفرماييد كه ...)
محمد دانش‏زاده مؤمن- بسم اللّه الرحمن الرحيم. بنده امروز تنظيم كرده‏ام اظهاراتى را كه برادران بزرگوار فرموده بودند، به اين نتيجه رسيدم كه نسبت به اصول پيشنهادى كميسيون در مورد اصل 111 و اصل 111 مكرر هيچ پيشنهادى نبود و پيشنهادها مربوط به اصول ديگر است و باز اين جهت را هم تنظيم كرده‏ام كه ان شاءاللّه آنچه باقى مانده (بعد از اين‏كه ديروز مقدارى صحبت كرديم) نظر كميسيون را به عنوان دفاع از اظهارات آقايان عرض مى‏كنم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 703
جناب آقاى آذرى در مورد اصل 110 كه بخشى از صحبت‏هايش ديروز شد اين طور فرمودند كه اصل 110 كه در قانون اساسى به عنوان وظايف و اختيارات رهبرى مطرح شده مربوط است به امورى كه رهبر بخواهد مباشرتاً انجام بدهد، بنابراين اگر ما يك قيود و محدوديت‏هايى در اينجا قائل بشويم، تغيير در اختيارات ولى فقيه نيست و براى اين فرمايش‏شان استناد مى‏كردند به فرموده حضرت امام كه در جواب نامه نمايندگان مجلس ظاهراً مرقوم فرموده بودند كه براى اين‏كه نقض ظاهرى قانون اساسى نشود كه نقض ظاهرى را ايشان اين طور تفسير كرده بودند كه چون محدود اختيارات ولى فقيه در امورى كه مباشرتاً مى‏خواهد انجام بدهد يك قيودى دارد و الا اگر بالمباشره نباشد نماينده تعيين كند و يا كارى به ديگرى واگذار كند لابد اين مشمول اصل 110 نيست از اين جهت نقض، نقض ظاهرى است.
نسبت به اين جهت، همان‏طور كه ديروز هم عرض كردم اين خلاف آن چيزى است كه در شوراى نگهبان مسلم است و خود ما هم الان منهاى شوراى نگهبان از اصل 110 قانون اساسى اين جهت را مى‏فهميم كه اين دارد «وظايف و اختيارات رهبرى» يعنى در مقام عد و شماره است و خيلى به روشنى دلالت دارد كه منحصر در همان چيزى است كه در اين اصل ذكر شده، ديگر قيد اين‏كه بالمباشره و غير مباشره باشد در آن نيست و من اين طور فكر مى‏كنم اين‏كه حضرت امام فرموده است «نقض ظاهرى قانون اساسى نشود» به استناد اصل چهارم قانون اساسى است كه فرموده: «كليه قوانين و مقررات جمهورى اسلامى بايد بر اساس موازين اسلامى باشد».
اين اصل بر اطلاق يا عموم همه اصول قانون اساسى هم مقدم است يعنى اگر بخواهد اصل 110 اختيارات مقام ولايت فقيه را با اين‏كه مطلق است محدود بكند، بنابراين اطلاق آن محدوديتى را كه دلالت بر آن دارد چون خلاف ضوابط شرع است، اصل 4 آن را تقييد مى‏كند. فلذا اين نقض ظاهرى قانون اساسى است و الا به حسب واقع نقضى نيست براى اين‏كه فقهاى شوراى نگهبان قطعاً اين محدوديت را خلاف اطلاق ولايت فقيه مى‏دانند و از اين جهت اين را درست نمى‏دانند، در هر حال اين مسأله مسلم است كه اگر ما در مقام تعداد برآمديم و در اين اصل وظايف را شمرديم اين ظهور دارد در اين‏كه منحصر در اين است و غير از اين حقى براى مقام رهبرى نيست. پس ما هر قيدى مى‏خواهيم ذكر بكنيم در صورتى مى‏توانيم كه محدوده ولايت را، اطلاق ولايت را تقييد نكند و روى اين جهت در بند دوم كه اينجا ذكر كرده‏ايم يكى از اختيارات مقام معظم رهبرى نظارت بر حسن اجراى سياست‏هاى كلى نظام است. بعضى برادران فرموده‏اند خوب نيست ذكر بشود، البته حق دارد. ولى قهراً ذكرش لازم نيست، نه ذكرش لازم است اگر حق داشته باشد كه دارد.
چند نفر از برادران راجع به مسأله سياست‏گذارى فرمودند كه اگر سياست‏گذارى كشور به دست رهبر سپرده شود لازمه‏اش اين است كه دولت از كار بيفتد و يا بعضى تعبيرات اين بود كه مسؤولين خودشان سياست‏گذارند و رهبر مى‏تواند كنترل كند. بنابراين لازم نيست ذكر بشود. اين روشن است، ما مقصودمان بدون هيچ شبهه، سياست‏هاى كلى نظام است و ريزكردنش وظيفه مسؤولين است. حالا چه اجرايى چه تقنينى و چه مقامات ديگر. سياست كلى نظام را بايد رهبر ذكر بكند و اين عبارتى هم كه گفتيم تعيين اهداف و خط مشى كلى و سياست‏گذارى كشور اگر ابهامى داشته باشد كه مقصود سياست‏گذارى حتى در امور جزئيه است كما اين‏كه آقاى هاشمى پيشنهاد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 704
فرمودند كه سياست‏گذارى كلى تقييد به كلى بشود اين مسأله‏اى نيست هدف كميسيون همان سياست‏هاى كلى نظام است و قهراً هيچ محظورى و اشكالى پيش نمى‏آورد.
بعضى از آقايان نسبت به انحلال مجلس فرمودند كه آيا از اختيارات مقام معظم رهبرى باشد يا نه؟ دو نظر متفاوت بود بعضى آقايان مى‏گفتند نباشد و بعضى هم مى‏گفتند باشد و بايد هم باشد تنها اين‏كه معين بشود كه اگر انحلال پيدا كرد مثلًا دوماه بعدش انتخابات انجام بشود كه البته اين پيشنهادى است بسيار جالب و اين‏كه كميسيون انحلال مجلس را از اختيارات مقام رهبرى دانسته و جهتش همان‏طور كه ظاهراً ديروز عرض كردم اين است كه مال مواقع ضرورى است كه اگرآقايان لازم بدانند در بحث جزئيات، كلمه «ضرورت» هم اضافه بشود هيچ محظورى ندارد، ديگر من توضيح نمى‏دهم.
بعضى برادرها راجع به اين‏كه عزل عالى‏ترين مقام قضائى را ذكر بكنيم و عزل را از اختيارات رهبر به حساب بياوريم فرمودند اين مناسب نيست چون تزلزل ايجاد مى‏كند و دلگرمى مسؤول قضائى را از بين مى‏برد. ولى اين روشن است كه رهبر كه نظام را در مرتبه اعلا دارد كنترل و هدايت مى‏كند، بى‏جهت كه دست به عزل عالى‏ترين مقام نمى‏زند، اگر خداى نكرده از جهت صفاتى كه در قاضى بايد باشد يا آن شرايط مدير و مدبر بودن را از دست بدهد آن وقت است كه اقدام مى‏كند و الا اين بر همه روشن است كه برداشتن كسى كه به كارى گماشته شد (فوراً يا چند روز بعد) اين اصلًا دلگرمى براى هيچ كس نمى‏آورد. روى اين حساب قطعاً مقام معظم رهبرى در صورتى اقدام به اين امور مى‏كند كه با دقت‏هاى زياد بررسى كرده باشد و لازم بداند و الا جهات و ابعاد ديگر مطلب را بررسى مى‏كند و بعد اقدام مى‏كند، از اين جهت قيدى آورده نشد. باز اگر در مباحث جزئى و جزئيات اگر آقايان لازم بدانند ذكر مى‏شود.
پيشنهادهايى هم آقايان فرموده‏اند كه به اختيارات رهبر اضافه بشود كه البته خوب اينها قهراً طبق همان ضابطه‏اى كه در كميسيون داريم مورد بحث قرار مى‏گيرد. البته بعضى از اين مطالب در كميسيون بحث شده و كميسيون به نتيجه نرسيده كه ذكر بكند مثل نصب ائمه جمعه كه مسأله نصب ائمه جمعه را كه در قانون اساسى ذكر كرديم ما بحث كرديم در كميسيون به خاطر اين‏كه گفتيم مسأله امامت جمعه همان جنبه مردمى محض را داشته باشد، در قانون ذكر نشود و الا معلوم است كه از اختيارات مقام معظم رهبرى است از اين جهت ذكر نكرديم. در عين حال برادرانى كه پيشنهاد فرمودند ممكن است كه طبق ضابطه ان شاءاللّه دعوت بشوند در كميسيون و مورد بحث قرار بگيرند يا مثلًا فرمودند كه بگوييد اضافه بكنيم يا بند 11 را يا در ذيل اضافه بكنيم. ساير آنچه در قانون اساسى يا كتب فقهى از شؤون حاكم ذكر شده اين را هم بياوريم. در قانون اساسى فكر نمى‏كنم چيزى از شؤون حاكم نوشته شود چون اصل 45 كه به آن ديروز اشاره فرمودند انواع آن را كه ذكر مى‏كند در ذيل مى‏فرمايد كه اينها در اختيار حكومت است نه در اختيار حاكم و رهبر و حكومت مجموعه مسؤولين نظام است كه قهراً اموال دولتى و حكومتى، همه جزو اموال حكومت است. در آخر فرموده است كه اينها از اموال مجهول المالك و در اختيار حكومت اسلامى است كه در اختيار حكومت اسلامى است نه در اختيار رهبر. بنابراين قانون اساسى آن اصلش اين جهت را ندارد و خصوصيات ديگر را اگر بگوييم هر چه در كتب فقهى آمده اين از دو جهت اشكال پيدا مى‏كند يكى اين‏كه يك سرى مسائلى كه شايد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 705
مربوط به حكومت نباشد، و مربوط به رهبر نباشد در آنجا ذكر شده باشد و مطلق مجتهد باشد، نظير اين‏كه فرض كنيد كه نسبت به يك صغير بالخصوصى بخواهد قيموميتى داشته باشد كه اين حالا شايد لازم نباشد كه حتماً رهبر اين كار را بكند. مطلق مجتهد اين كار از او ساخته است و مضافاً اين جور كردن، باز بى در و پيكر كردن اختيارات ولى فقيه است كه از اول كميسيون اين را مناسب ندانست و درصدد برآمد كه يك ضابطه‏اى برايش ذكر بكند. اين خلاصه مطالبى است كه راجع به اصل 110 صحبت شده بود.
بعداز اين، مطالبى كه مربوط به اصل 107 بود. بعضى آقايان فرمودند كه در قانون اساسى سابق براى انتخاب مردم حسابى باز شده بود و اينجا هم چون ممكن است روى جهاتى مردم بعد از اين‏كه مرجع غير رهبر، رهبرى كرد او را كم‏كم به رهبرى انتخاب بكنند خوب است كه اينجا حسابى براى انتخاب مردم باز بشود. من عرض كنم كه اين جهت باز در كميسيون بحث شد و اين‏كه ما براى غير رهبرى حضرت امام رضوان اللّه تعالى عليه انتخاب مردم را حذف كرديم روى يك جهتى بود و آن اين‏كه گفتيم ممكن است اشخاصى ولو غير خود فقها اشخاص مرتبط با آنها وقتى ببينيد كه در قانون اساسى براى مسأله انتخاب مردم حسابى باز شده در مقام زمينه‏سازى و تظاهرات و سر و صدا راه انداختن و خبرگان را در محظور قرار دادن باشند، خبرگان اگر كسى يك مقبوليت عامه‏اى داشته باشد او را ملاك انتخاب قرار مى‏دهند، فلذا به آن مطلب دوم هم اشاره مى‏كنم كه اين مقبوليت عامه كه در فرمايش بعضى آقايان بود كه مقصود لابد مرجعيت است مرجعيت محض نيست، اعم از اينها است. يك جهتش هم ممكن است همين باشد كه ولو آن شخص مقدارى از جهت رهبرى جانبدارى دارد، براى اين‏كه آن محظور پيش نيايد آقايان بالصراحه اين جهت انتخاب مردم را ذكر نكردند و به عنوان «حداقل مقبوليت عامه» متعرض شدند.
بعضى آقايان اظهار داشتند كه چرا گفته‏ايد اگر 2 نفر باشند يا در اصل 107 اگر يكى اعلم باشد اعلم مقدم است؟ اعلم تعيينش تقريباً امكان ندارد، خوب اين‏كه خيلى روشن است در مرجع تقليد هم گفته‏اند اعلم، احتياط واجب، حداقل باشد ممتنع نيست حالا مشكل است خوب مشكل است براى غير خبرگان، وقتى به خبرگان واگذار شد با دقت و فحص اعلم را معين مى‏كنند معين هم نكردند باز يكى از آنها را نتوانستند معين كنند براى يكى از آنها راه را باز گذاشته اين اشكال نيست كه بعضى از برادرها مى‏فرمودند.
در مورد اصل 107 كه بعضى از بزرگواران فرمودند اين‏كه كميسيون گفته است كه هرگاه يكى از فقهاء را اعلم به احكام و موضوعات فقهى يا مسائل يا موضوعات سياسى ... (تا آخر) يافتند فرمودند كه در اين موضوعات فقهى مقصود چيست. اگر مقصود موضوع كلى است كه خود كلمه احكام كفايت مى‏كند براى اين‏كه حكم با موضوع، حكم شبيه عرض است. مثلًا نسبت به موضوع كه محل او باشد و وقتى اعلم به احكام بود قهراً اعلم به موضوعات هم هست و اگر مراد موضوعات جزئى يا سياسى باشد گفتن نمى‏خواهد، غير سياسى هم باشد مناسب نيست. كه توضيحى كه خودشان فرمودند من عرض مى‏كنم كه نه مقصود همان موضوعات كلى است، منتها اين‏كه احكام و موضوعات را جدا ذكر كرده‏اند به خاطر اين است كه به قول خودمان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 706
يك وقت مفاد ماده و حكم فهمش كه آيا وجوب است يا استحباب، حرمت است يا كراهت؟ خود حكم كه مفاد هيأت است فهمش احتياج به دقت دارد و يكى اعلم است در فهم حكم و الا موضوعش روشن است. در موضوع ديگر اختلافى نيست و عاميت چندانى نياز ندارد. يك وقت به عكس است حكم روشن است مثلًا غنا حرام است. اما «الغنا ما هو» اين دقتى كه لازم است بشود در تبيين مفاد موضوع كلى، فقهى است كه «الغناماهو» نه در اين‏كه الغنا حرام است. روى اين حساب آقايان يعنى در كميسيون احكام موضوعات را جدا كرده يعنى در آنجايى كه اعمال دقيق براى فهميدن و به چنگ آوردن حكم لازم است اعلم فى الاحكام است و اگر براى تبيين موضوع كلى لازم است اعلم فى تبيين الموضوعات است. بنابراين، اين طريقى كه كميسيون ارائه كرده به نظر مى‏آيد كه طريق مناسبى باشد. مسأله ديگرى كه اينجا مطرح شد مسأله اين بود كه راه شورايى بودن رهبرى را باز بگذاريم. البته پيشنهاد را كه چند نفر از بزرگواران كردند مطلب اينجا 3 گونه صحبت شد يكى به صورت پيشنهاد كه خوب است كه دست خبرگان را نبنديم كه اين اختيار برايشان باشد. البته در مرحله اول فردى ولى اگر فردى نشد مصلحت دانستند كه شورايى باشد، بنابراين شورايى را پيشنهاد كنيم و پيشنهاد كنند خبرگان.
بعضى از آقايان فرمودند اين‏كه شما اينجا براى رهبرى، فردى را ملاك قرار بدهيد و به طور كلى شورايى را نقض كرديد كه با اصل 111 مكرر تناقض دارد، چون آنجا گفته شده است در صورتى‏كه رهبر فوت كرد و يا عزل شد يا كناره‏گيرى كرد و هنوز خبرگان كار خودش را انجام نداده به طور موقت چند نفر شورايى از مجمع تشخيص مصلحت وظيفه رهبرى را عهده‏دار مى‏شوند. اين متناقض با آن است گاهى اين جور صحبت شد و گاهى هم اين‏طور فرموده شد. اين‏كه كميسيون شورايى را نفى كرده به خاطر اين است كه شورايى را خلاف موازين شرعى دانسته با اين‏كه شورايى را در آنجا در ذيل اصل 111 ولو به مقدار 2 ماه و 3 ماه موقت تعيين كرده و تأييد كرده منافات دارد، اگر جايز است مطلقاً هم بايد جايز باشد، اگر جايز نيست، دو ماهش هم بايد جايز نباشد و استدلال هم فرمودند كه نه، شورايى بودن اصلًا و شرعاً اشكال ندارد حالا ما نمى‏خواهيم راجع به اين صحبت كنيم. من عرض كردم كه سابقه شرعى ندارد در بيانى كه مى‏كردند نگفتم آقايان نظرشان اين بود كه جايز نيست بلكه با توجه به آنچه كه در گذشته ما از رهبرى‏هاى امت اسلامى داشتيم هميشه چه ائمه معصومين سلام اللّه عليهم و چه ديگران رهبرى، رهبرى فردى بوده و لذا يك مقدار بعيد به ذهن مى‏آيد نه اين‏كه جايز نباشد قطعاً و در عين حال شورايى بودن به آنچه كه مستند كميسيون بود كما اين‏كه در دلايل توجيهى هم عرض كرديم آنچه كه كميسيون بود اين بود كه شورايى در امور اجرايى سابقه مطلوبى نداشته و بالاترين مقام اجرايى در آن حد اختيارات مقام رهبرى است، از اين جهت شورايى را نفى كرديم در عين حال پيشنهادى است كه آقايان فرموده‏اند، باز هم ممكن است با يك كم و زيادى در كميسيون بحث بشود كه شورايى به يك نحو ديگرى را مثلًا فرض بفرماييد مطرح كنيم در آنجايى كه 2 نفر باشند يكى از يك جهت يكى از جهت ديگرى قوى‏تر باشد، اينجا شورايى در هر حال مسأله‏اى است كه در كميسيون قابل بحث است، ولى اگر كميسيون اين را نپذيرفته فعلًا من حرف كميسيون را بزنم، سر آن عمدتاً اين است كه علاوه بر اين‏كه سابقه نداشته سابقه خوشى هم در نظام نداشته. و اما مسأله تناقض. مضافاً اين‏كه بعضى از آقايان عباراتى را كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 707
حضرت امام اظهارنظر فرمودند در رابطه با اين‏كه در رهبر مرجعيت شرط نيست، آنجا تعبير فرموده‏اند اگر خبرگان فردى را انتخاب بكنند بعضى آقايان از اين استظهار، اين جهت را ذكر كردند كه اين فردى كه حضرت امام فرمودند بايد يك نفر باشد.
رئيس- شورا هم ذكر كرده ... شورا هم هست.
مؤمن- بلى، اين را من فراموشم شده بود بلى، غير از اين جهت كه عرض شد جناب آقاى اردبيلى و جناب آقاى امينى خدمت حضرت امام مشرف شدند و حضوراً ايشان فرموده بودند كه شورايى نه، چون وقتى كار كميسيون خدمت حضرت امام عرضه شده بود كه خدمت ايشان گفته شده بود كه شورايى را ما برداشتيم، ايشان هم با اين جهت موافقت فرموده بودند اين هم خودش جهت از باب است. (حالا مناسبات ولو از قبيل مناسبات بعدالوقوع اين هم از مسائلى است كه مسأله نفى شورايى را تأييد مى‏كند).
و اما مسأله تناقضى كه فرمودند قهراً تناقض نيست چون ما نمى‏خواهيم بگوييم كه رهبر باشند، هميشه اينجا صحبت اين است كه خبرگان كسى را انتخاب كنند، خبرگان اگر كسى را انتخاب كردند يك نفر باشد. اما آن مسأله شورايى كه آنجا است خبرگان نيست بلكه او در زمينه‏اى كه هنوز خبرگان نتوانسته‏اند كسى را انتخاب كنند هست، آنجا گفتيم كه شورايى موقتاً (آن هم نه رهبر) وظيفه رهبرى را موقتاً عهده‏دار باشد، بنابراين تناقض نيست و از نظر شرعى هم كه عرض كردم خيلى استناد رويش نبوده كه حالا گفته بشود حتماً خلاف موازين است.
مسائلى را كه بنده يادداشت كرده‏ام، نسبت به قيد 10 سال كه كميسيون به آن رسيده چون دو نظر هست الان بعضى‏ها هم گفته‏اند نه اصلًا قيد نمى‏خواهد ولو در غير مرجع خوب اين جزئيات است كه كميسيون در مورد مرجع و غير مرجع كه فرق گذاشت دليلش اين بود كه مرجع عام خصوصاً چون جنبه عمومى و مورد توجه همه مردم هست. اين جهت در آن هست مناسب نيست كه بگوييم تو تا 10 سال رهبر باش، مردم او را براى هميشه به مرجعيت پذيرفته‏اند، فرضم اين است كه شرايط رهبرى را دارد، لذا تقييد رهبرى اينجا به 10 سال چندان مناسب ديده نشده اما اگر كه مرجع نباشد آنجا 10 سال يا 5 سال يا كمتر يا بيشتر مسأله‏اى ندارد و اين‏كه محدودش كرده‏اند به خاطر اين‏كه اگر مثلًا ديدند كه آن طورى كه بايد نمى‏تواند انجام وظيفه كند و يا فرد «اصلحى» پيدا شد تا 10 سال كأنه دندان سر جگر گذاشتن راحت است و بعد وقت او كه تمام شد قهراً خودش كنار مى‏رود و مسأله عزل كه مناسب با مقام رهبرى است پيش نمى‏آيد. اين نظر كميسيون بود در اين قسمت.
اين هم راجع به اصل 107- 108 را بعضى از برادران فرمودند اين‏كه در مورد خبرگان در اصل 108 گفته شده است «تعدادى از علماء عادل و آگاه به زمان» اگر مقصود كسانى باشند كه اطلاعات فقهى دارند خوب اينها مى‏توانند فقط فقاهت رهبر را تشخيص بدهند، خوب است كه يك عده كارشناسان ديگرى كه جهات سياسى و بينش‏هاى ديگر رهبر را بتوانند اين‏ها هم اضافه بشود. اين برادران ظاهراً غفلت كرده‏اند كه تنها فقاهت را شرط نكرده‏اند، گفته شده تعدادى از علماء عادل و آگاه به زمان كه آگاه به زمان جز اين است كه جهات سياسى زمان را هم بدانند و باز گفته شده كه داراى قدرت تشخيص و احراز شرايط و صفات رهبرى باشند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 708
يعنى بينش سياسى هم خودشان داشته باشند، به علاوه اين‏كه خودشان دارند، شخصى كه داراى بينش هم هست بتوانند تشخيص بدهند چون مى‏خواستم هر يك از خبرگان تمام جهات را دارا باشند لذا هم اطلاعات فقهى را در آنها شرط دانستيم و هم آگاهى به زمان و بينش سياسى داشتن و داراى قدرت تشخيص بودن را.
نسبت به اين جناب آقاى آذرى فرمودند كه خوب است از نظر علمى و تقوا شرايط را بالاتر ببريم، حالا اين قهراً پيشنهادى است كه حاج آقا مى‏فرمايند آن‏كه عرض مى‏كنم كميسيون به آن رسيده، همين است كه اگر از علماء باشند كه قهراً يك مقدار از نظر فقهى بالا هستند. حالا اگر اين عبارت هم كه بعضى فرمودند مختصر ابهام دارد ممكن است عبارت بهترى پيشنهاد بشود به جاى اين گذاشته بشود. به نظر آمد كه اگر طرف عادل بود و آگاه به زمان بود و مى‏توانست تشخيص احراز و شرايط صفات رهبرى را بدهد و از نظر فقهى هم قوى بود اين كافى است اين اندازه شرايط، حالا اگر چيز ديگرى حاج آقا بالخصوص دارند ان شاءاللّه مى‏فرمايند كه در كميسيون مورد بحث قرار مى‏گيرد.
جناب آقاى هاشمى فرموده‏اند اين‏كه در اصل 108 مكرر ما به اصطلاح گفته‏ايم براى نخستين دوره به وسيله فقها اولين شوراى نگهبان تهيه مى‏شود، حالا كه اولين دوره نيست ديگر اين حرف‏ها چه لزومى دارد؟ حالا كه خبرگان تشكيل شده گفتن آن لزومى ندارد و سرّ آن اين بوده كه چون آيين‏نامه داخلى و بعضى از مقررات، ملاك عمل براى خبرگان هنوز هم همان‏هايى است كه به وسيله فقها نخستين دوره شوراى نگهبان تنظيم شده از اين جهت دست به اين عبارت زده نشد. در عين حال ما ان شاءالله كوشش مى‏كنيم عبارت را مختصرتر و مناسبت‏تر كنيم.
اما راجع به اصل 109، فرموده‏اند كه بينش و تشخيص صحيح، مشكل است چون از امور كيفى است. اگرچه چاره‏اى از آن نيست، خوب حالا بينش صحيح نباشد خود بينش سياسى داشتن طرف، اين هم مشكل است، ولى خوب خودشان فرمودند اين مسأله‏اى نيست كه چيزى باشد. مطلبى كه گفته شده فرمودند كه چون اجتهاد منصرف به اجتهاد مصطلح در حوزه هست خوبست كلمه اجتهاد حتى در مسائل مستحدثه مجتهد يعنى هر چه از مسائلى كه مورد نياز و عمل مردم است بتواند اجتهاد بكند. حالا اعم از اين‏كه موضوعش جديد باشد يا موضوعش قديم باشد، بنابراين انصراف نيست كه احتياج باشد. مسائل مستحدثه ذكر بشود. فرموده‏اند كه چون تقواى لازم براى رهبرى منصرف به عدالت است لازم است تصريح به مافوق العداله كه در روايات تفسير حضرت عسكرى (ع) هست بشود و بعد موارد اضطرارى استثناء بشود.
من فكر مى‏كنم كه وقتى ما گفتيم «تقواى لازمه براى رهبرى» و اين قيد را به آن زديم خوب تمام آن حدود به جميع حدودى كه لازم است تقوا آن حد را داشته باشد خوب همه را شامل است ديگر. انصراف به صرف عدالت نمى‏شود مگر تازه تقوا، كما اين‏كه بعضى از بزرگان ديگر فرمودند تقوا با عدالت معنايش يكى هست به دو جهت گفته مى‏شود يكى تقوا، يكى عدالت، عرض كنم كه عدالت هم گفته بشود يا تقوا گفته بشود وقتى تقييد كرد عدالتى را كه ما براى رهبرى لازم داريم كه بيشتر از عدالت‏هاى معمولى است، همان‏طورى كه خود آقايان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 709
در بيانات‏شان فرمودند فكر مى‏كنم ديگر هيچ قيدى نياز نباشد و مسأله درست است. مسأله اين‏كه آيا ما اجتهاد را تفسير بكنيم كه به آسانى بتواند يا نه؟ اينجا دو نظر متناقض (تقريباً) گفته شده. بعضى آقايان فرمودند كه نخير قيد اين‏كه به آسانى بتواند اجتهاد بكند كافى نيست بايد بگوييم كه فعليت استنباط هم شرط است.
بعضى فرمودند نه به آسانى چرا؟ و فرمودند كه ... مرحوم صاحب جواهر هم در بعضى از مسائل مى‏بينيم چندين صفحه نوشته و آخرش هم به نتيجه نرسيده. اما اين‏كه گفته شد كه فعليت استنباط لازم است، اين در كميسيون بحث شد. وقتى شخص در مرحله‏اى بود كه به آسانى مى‏تواند هر مسأله‏اى كه به او در مورد ابواب مختلف فقه گفته مى‏شود نظرش را بدهد. اين طبيعتاً و معمولًا با استنباط فعلى توأم است و اين شخص قطعاً يك سرى از مسائل را استنباط كرده و به او گفته مى‏شود و اين آسانى كه گفته شد منظور آسان براى علماء و فقها است، نه آسان براى ديگران! مرحوم صاحب جواهر ممكن است در يك مسأله ... يك وقت مى‏بيند بعضى مسائل هست كه اصلًا هيچ‏كس نمى‏تواند حل بكند، خوب قهراً (اگر فرض كرديم اين طور مسأله‏اى داشته باشيم) اين عبارت مربوط به آنجا نيست، مربوط به همان مسائل عادى معمولى است كه فقها مى‏توانند به آسانى آن را حل بكنند و آسان بودن غير از هفت، هشت، ده صفحه بحث كردن است. ممكن است روايات متعددى باشد جوانب مختلف بحث را بررسى بكنند اما براى شخص فقيه متبحر مثلًا يا شخصى كه ملكه استنباط كافى داشته باشد حل اين مسأله با طول‏ها خيلى آسان هست و بعضى آقايان ديگر هم فرمودند خوب است براى رهبر صفات ديگر را هم در اصل 109 ذكر كنيم مثل:
 (از دولت‏ها نترسد، عالم به زمان باشد و از اين حرف‏ها ...) كه خوب بينش صحيح سياسى، همان عالم به زمان است ديگر! و به علاوه آگاه به زمان بودن كه در اصل 5 ذكر شده ولى «بينش صحيح سياسى و اجتماعى» خوب، آگاه به زمان بودن است. «مديريت و شجاعت و قدرت كافى!» خوب، شجاعت و قدرت و نترسيدن از دولت‏ها در آن هست.
بنابراين چيز ديگرى ظاهراً نمانده كه ذكر آن لازم باشد.
اين خلاصه مطالبى بود كه بنده لازم دانستم به عنوان دفاع خدمت آقايان عرض كنم چون تقريباً تمام اين پيشنهادها نسبت به جزئيات بود و كليات را جز در اصل يكصد و دهم كه جناب آقاى عميد در كليات اشكال كردند، كسى ايرادى نداشت.
حالا اگر آقايان هيأت رئيسه محترم مصلحت بدانند نسبت به كليات اصل يكصد و دهم با ديگران اصول دو (چيز) را جدا كنند. والسلام.
آذرى قمى- سؤال مرا جواب نداديد.
نايب رئيس (هاشمى رفسنجانى)- خوب ندهند! شايد نمى‏توانستند وقت خودشان را صرف سؤال كنند.
بيات- اخطار قانون اساسى دارم.
نايب رئيس (هاشمى رفسنجانى)- آقاى بيات اخطار قانون اساسى دارند، حالا ما اينجا داريم قانون اساسى را اصلاح مى‏كنيم! بفرماييد.
اسداللّه بيات- بسم اللّه الرحمن الرحيم. درست است كه ما مى‏توانيم قانون اساسى را
                        صورت مشروح مذاكرات شوراى بازنگرى قانون اساسى(جلسه‏28-15)، ص: 710
اصلاح بكنيم ولى در آن محدوده‏اى كه به ما اجازه داده‏اند. من اصل شصت و سوم را مى‏خوانم:
 «دور نمايندگى مجلس شوراى اسلامى 4 سال است. انتخابات هر دوره بايد پيش از پايان دور قبل برگزار شود به طورى كه كشور در هيچ زمان بدون مجلس نباشد». اين مسأله‏اى است كه ما نمى‏توانيم كشور را ولو يك روز بدون مجلس بگذاريم. امام اين را جزو محدود اختيارات ما قرار نداده. اين اصلًا نمى‏شود اصلاح بشود. عرض كردم براى مسأله انحلال فقط يك فرض مى‏ماند و آن اين‏كه قبل از 3 ماه رهبرى بگويد مردم آماده باشيد در دو ماه آينده من مى‏خواهم مجلس را منحل بكنم. از حالا كه نمايندگان هستند انتخاباتتان را انجام بدهيد بعد از 2 ماه آن 270 نفر را بياوريم جاى اينها و اينها را از مجلس بيرون بكنيم! يك چنين وضعيتى چيز بسيار بى‏ربطى است! به نظر من كلمه انحلال و مسأله انحلال را در اصل 110 آوردن برخلاف اين اصلى است كه ما نمى‏توانيم تغيير بدهيم.
نايب رئيس (هاشمى رفسنجانى)- بسيار خوب، آقايان اين اخطار آقاى بيات را در كميسيون مورد بحث قرار بدهند، موارد ديگرى هم از اين قبيل هست. اگر بنا باشد اين را در نظر بگيريد مثلًا در صدا و سيما هم آنجا دارد: «تحت ادار سه قوه» اگر بخواهيم به رهبرى منتقل كنيم همين اشكالى كه ايشان گفتند ممكن است پيش بيايد و موارد ديگرى ... اين را شما در كميسيون بحث كنيد اگر بنا ديديد كه هست يا راهش اين است كه از رهبرى بايد اجازه بگيريم يا به شكل ديگرى بايد در بياوريم.
خوب ما تقريباً همه حرف‏ها را شنيديم آقايان ديگر براى رأى آمادگى دارند و روى كليات رأى مى‏گيريم. ان شاءاللّه در مسائل جزئى بحث خواهيم كرد.
رئيس- يك بار ديگر كليات را تعريف كنيد.
نايب رئيس (هاشمى)- معناى كليات اين است كه آقايان مى‏توانند غير از اصل اين مسائل در مورد همه اين چيزهايى كه اينجا مطرح است پيشنهاد بدهند كه قبلًا هم اين را گفته‏ايم.
عميد- مى‏شود دو قسمت را تفكيك كرد؟
نايب رئيس (هاشمى)- نه، اين كليات است و يك بار هم اينجا بحث كرده‏ايم.
آقايانى كه با كليات اين گزارش (شور اول اين اصل) كه الان مطرح بود موافق هستند اعلام كنند. (اكثر دست‏شان را بلند كردند) تصويب شد، مخالفين كم هستند. دستور بعدى را مطرح كنيد.
3- بحث پيرامون گزارش كميسيون شمار سه در خصوص تمركز در مديريت قو قضائيه‏
نايب رئيس (هاشمى)- مخبر كميسيون قضائى تشريف بياوريد.
عباسعلى عميد زنجانى (مخبر كميسيون قضائى)- بسم اللّه الرحمن الرحيم. گزارش از كميسيون 3- كميسيون تمركز در مديريت قو قضائيه به جلسه عمومى شوراى بازنگرى در قانون اساسى.
كميسيون بررسى مسائل مربوط به تمركز مديريت در قو قضائيه شوراى بازنگرى قانون اساسى، در جلسات متعدد با حضور تمامى اعضا تشكيل جلسه داد و پس از بحث و بررسى،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 711
اصول مربوطه را به شرح زير مورد اصلاح و تصويب قرار داد.
اينك گزارش آن جهت رسيدگى شور اول تقديم مى‏گردد.
رئيس كميسيون بررسى مسائل مربوط به تمركز مديريت در قو قضائيه- على مشكينى‏
اصل نود و يكم- به منظور پاسدارى از احكام اسلام و قانون اساسى از نظر عدم مغايرت مصوبات مجلس شوراى اسلامى با آنها، شورايى به نام شوراى نگهبان با تركيب زير تشكيل مى‏شود:
1- 6 نفر از فقهاى عادل و آگاه به مقتضيات زمان و مسائل روز. (انتخاب اين عده با رهبر يا شوراى رهبرى است).
2- 6 نفر حقوقدان در رشته‏هاى مختلف حقوقى از ميان حقوقدانان مسلمانى كه به وسيله رئيس قو قضائيه به مجلس شوراى ملى معرفى مى‏شوند و با رأى مجلس انتخاب مى‏گردند.
 (مواردى كه اصلاح شده زير آن خط كشيده شده).
اصل يكصد و ده- وظايف و اختيارات رهبرى:
1- تعيين فقهاى شوراى نگهبان.
2- نصب عالى‏ترين مقام قضائى كشور.
 (در پرانتز تفسير شده «رئيس قو قضائيه».)
در مورد ششم از مسؤوليت‏ها و اختيارات مقام رهبرى عفو يا تخفيف مجازات محكومين در حدود موازين اسلامى پس از پيشنهاد رئيس قو قضائيه.
اصل يكصد و بيست و يك- رئيس‏جمهور در مجلس شوراى ملى در جلسه‏اى كه با حضور رئيس قو قضائيه و اعضاى شوراى نگهبان قانون اساسى، تشكيل مى‏شود به ترتيب زير سوگند ياد مى‏كند و سوگندنامه را امضا مى‏نمايد. الى آخر ...
اصل يكصد و سى‏ام- در هنگام غيبت يا بيمارى رئيس‏جمهور شورايى به نام شوراى موقت رياست‏جمهورى مركب از نخست‏وزير، رئيس مجلس شوراى ملى و رئيس قو قضائيه وظائف او را انجام مى‏دهد. مشروط بر اين‏كه عذر رئيس‏جمهورى بيش از دو ماه ادامه نيابد و نيز در مورد عزل رئيس‏جمهور يا در موردى كه مدت رياست‏جمهورى سابق پايان يافته و رئيس‏جمهور جديد بر اثر موانعى هنوز انتخاب نشده، وظايف رياست جمهورى بر عهد اين شورا است.
اصل يكصد و شصت- وزير دادگسترى مسؤوليت كليه مسائل مربوط به روابط قو قضائيه با قو مقننه را بر عهده دارد و از ميان كسانى كه رئيس قو قضائيه به رئيس‏جمهور پيشنهاد مى‏كند انتخاب مى‏گردد.
اصل يكصد و شصت و يكم- ديوان عالى كشور به منظور نظارت بر اجراى صحيح قوانين در محاكم و ايجاد وحدت رويه قضائى و انجام مسؤوليت‏هايى كه طبق قانون به آن محول مى‏شود بر اساس ضوابطى كه رئيس قو قضائيه تعيين مى‏كند تشكيل مى‏گردد.
اصل يكصد و شصت و دوم- رئيس ديوان عالى كشور بايد مجتهد، عادل، آگاه به امور قضائى باشد و از طرف رئيس قو قضائيه با مشورت قضات ديوان عالى كشور منصوب مى‏گردد.
اصل يكصد و شصت و دوم مكرر- دادستان كل كشور بايد مجتهد، عادل و آگاه به امور قضائى باشد و از طرف رئيس قو قضائيه جهت انجام وظايف زير منصوب مى‏گردد:
                        صورت مشروح مذاكرات شوراى بازنگرى قانون اساسى(جلسه‏28-15)، ص: 712
1- احياى حقوق عامه و حمايت از آزادى‏هاى مشروع طبق قانون.
2- اقدام مناسب براى پيشگيرى از وقوع جرم و اصلاح مجرمين.
3- امور حسبيه كه حدود آن را قانون معين مى‏كند.
4- رياست سازمان بازرسى كل كشور.
اصل يكصد و شصت و چهارم- قاضى را نمى‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد. تغيير محل خدمت يا سمت يا نقل و انتقال دوره‏اى قضات بر طبق ضوابطى كه قانون تعيين مى‏كند صورت مى‏گيرد.
اصل يكصد و هفتاد و دوم- براى رسيدگى به جرائم مربوط به وظايف خاص نظامى يا انتظامى اعضاى ارتش، ژاندارمرى، شهربانى، سپاه پاسداران انقلاب اسلامى و كميته انقلاب اسلامى و همچنين جرائم عمومى و جرائمى كه در مقام ضابط دادگسترى مرتكب مى‏شوند، محاكم نظامى مطابق قانون تشكيل مى‏گردد.
دادستانى و دادگاه‏هاى نظامى بخشى از قو قضائيه كشور و مشمول اصول مربوط به اين قوه هستند.
اصل يكصد و هفتاد و سه- به منظور رسيدگى به شكايات، تظلمات و اعتراضات مردم نسبت به مأمورين يا واحدها يا آيين‏نامه‏هاى دولتى و احقاق حقوق آنها ديوانى به نام ديوان عدالت ادارى زير نظر رئيس قو قضائيه تأسيس مى‏گردد.
حدود اختيارات و نحو عمل اين ديوان را قانون تعيين مى‏كند.
اصل يكصد و هفتاد و چهار- بر اساس حق نظارت قو قضائيه نسبت به حسن جريان امور و اجراى صحيح قوانين در دستگاه‏هاى ادارى، سازمانى به نام سازمان بازرسى كل كشور تشكيل مى‏گردد، ادار اين سازمان با دادستان كل كشور خواهد بود.
اصل يكصد و هفتاد و پنجم- در رسانه‏هاى گروهى (راديو و تلويزيون) آزادى انتشارات و تبليغات طبق موازين اسلامى بايد تأمين شود. اين رسانه‏ها زير نظر مشترك قواى سه‏گانه قضائيه، مقننه و مجريه اداره خواهند شد. ترتيب آن را قانون معين مى‏كند.
البته عبارت «شوراى عالى قضايى» كه در اين اصل بود حذف شده است كه توجه داريد.
اصلى اضافه مى‏شود به اين مضمون: (البته آن چيزى كه در اينجا ذكر مى‏شود مبنا است، ممكن است اصل آن به يك نحوى در ضمن اصل‏هاى گذشته آورده بشود) «رئيس قو قضائيه عالى‏ترين مقام قضائى كشور است».
همان‏طورى كه ملاحظه فرموديد در مواردى كه ذكر شد و عمدتاً 14 مورد هست به علاوه سه مورد ديگر كه قبلًا كلياتش به جلسه عمومى شورا تقديم شده جمعاً 17 مورد در اصول مربوط به قو قضائيه در كميسيون بحث و بررسى شده و اتخاذ تصميم گرديده كه سه موردش چون قبلًا مطرح شده و به تصويب رسيده تكرار نمى‏شود ولكن 14 موردش به ترتيبى كه قرائت شد اصلاح و به تصويب رسيده است. من لازم به تذكر مى‏دانم كه دو مورد هم خارج از مسأله تمركز در مديريت قو قضائيه به مناسبت پيشنهاد بعضى از اعضاى محترم كميسيون سه در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 713
كميسيون مطرح و بحث شد كه يكى مربوط به اصل يكصد و شصت و هفت است كه گفته شد و ديگرى مربوط به دادگاه ويژه بود كه بالاخره چون مورد تصويب قرار نگرفته طرح آن لزوم و ضرورتى ندارد.
اما دلائل توجيهى: همان‏طورى كه ضمن قرائت اصول مصوبه براى سروران روشن هست در حقيقت اين اصول به چند دسته تقسيم مى‏شود و هر كدام از اين دسته‏ها (به اصطلاح يعنى قسمتى از اين اصول) دليل خاص و ادلّه توجيهى خاص خودش را دارد.
ما در مصوبه قبلى‏مان يعنى سه تا اصلى كه در جلسات قبل در مورد قو قضائيه به تصويب رسانديم دو نكته را الان مسلم مى‏گيريم بر اساس آن مصوبات.
نكته اول آن است كه تمركز به عنوان يك اصل در قو قضائيه پذيرفته شده و كلياتش در اينجا تصويب شده.
مسأله دومى كه مورد تصويب قرار گرفته اين است كه كليه مسؤوليت‏هاى قضائى، ادارى و اجرايى مربوط به قو قضائيه بر عهد رئيس قو قضائيه است. اين دو تا مطلب مصوبه شورا در جلسات گذشته است. خواه‏ناخواه بر اساس اين دو مطلب تعدادى از اصول تغيير پيدا مى‏كند و خود به خود جابه‏جا مى‏شود، به جاى «شوراى عالى قضائى»، «رئيس قو قضائيه» گنجانده شده. در كليه مواردى كه به نحوى مسؤوليت‏ها (يعنى كل مسؤوليت‏ها) مسؤوليت‏هاى قضائى، ادارى و اجرايى به غير رئيس قو قضائيه سپرده شده، آن اصول تغيير داده مى‏شود و آن مسؤوليت‏ها بر عهد رئيس قو قضائيه گذارده مى‏شود. به عنوان مثال در بند (2) اصل 91 كه قرائت شد گفته شده بود كه «6 نفر حقوقدان كه به وسيله شوراى عالى قضائى به مجلس معرفى مى‏شود» خواه ناخواه بر اساس اين مصوبه شورا به جاى شوراى عالى قضائى رئيس قو قضائيه گنجانده مى‏شود.
در اصل يكصد و ده يك جا «نصب عالى‏ترين مقام قضائى كشور» خواه ناخواه در اينجا «رئيس ديوان عالى كشور» ذكر شده بود كه بايد تغيير پيدا كند به «رئيس قو قضائيه»، چون كليه مسؤوليت‏هاى مربوط به قو قضائيه از جمله مسؤوليت مربوط به رياست ديوان عالى كشور بر اساس مصوبه شورا بر عهد رئيس قو قضائيه نهاده شده است.
همچنين در بند ششم عفو را شوراى عالى قضائى پيشنهاد مى‏كرد و به مقام رهبرى كه خواه ناخواه اين مسؤوليت هم بر اساس دو مصوبه شورا به رئيس قو قضائيه واگذار مى‏شود.
و همچنين در اصل يكصد و بيست و يك مى‏بينيم كه رئيس‏جمهور در مجلس شوراى ملى در جلسه‏اى كه با حضور رئيس ديوان عالى كشور و اعضاى شوراى نگهبان آمده بر اساس مصوبه دوم كه كليه مسؤوليت‏هاى مربوط به قو قضائيه بر عهد رئيس قو قضائيه است. اين مسؤوليت هم به عهد رئيس قو قضائيه نهاده مى‏شود. خواه ناخواه رئيس ديوان عالى كشور تغيير پيدا مى‏كند به رئيس قو قضائيه.
در اصل يكصد و سى‏ام كه در هنگام غيبت يا بيمارى رئيس‏جمهور شوراى موقت رئيس‏جمهور تشكيل مى‏شود و يكى از اعضاى شوراى موقت رياست جمهورى عبارت از رئيس ديوان عالى كشور است، بر اساس همين مصوبه كه كليه مسؤوليت‏هاى قضائى و مربوط به قو قضائيه بر عهده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 714
رئيس قو قضائيه است، اين مسؤوليت هم به عهد رئيس قو قضائيه گذارده مى‏شود و اصل تغيير پيدا كرده است.
در اصل يكصد و شصتم مى‏بينيم كه وزير دادگسترى بايد از ميان كسانى كه شوراى عالى قضائى معرفى مى‏كند انتخاب شود. خواه ناخواه بر اساس اصل تمركز بايد اين وظيفه هم بر عهد رئيس قو قضائيه نهاده شود.
در اصل يكصد و شصت و يكم باز مى‏بينيم كه ديوان عالى كشور مسؤوليتش با شوراى عالى قضائى است و اينجا تصريح مى‏شود كه بر عهد رئيس قو قضائيه است كه بايد رئيس ديوان عالى كشور را تعيين بكند.
در مورد اصل يكصد و شصت و دو هم دقيقاً همين‏طور است كه رئيس ديوان عالى كشور صفاتش ذكر شده و در قانون اساسى تغييرى داده نشده است. اما اين‏كه اصل يكصد و شصت و دوم بايد از طرف شوراى عالى قضائى انتخاب بشود اينجا گفته شده است كه رئيس قو قضائيه بر اساس اصل تمركز و بر اساس اين‏كه كليه مسؤوليت‏هاى قو قضائيه بر عهد رئيس قو قضائيه است.
اصل يكصد و هفتاد و سه، هفتاد و چهار و هفتاد و پنج همه از همين مقوله است و احتياجى به توضيح بيشتر ندارد.
اما نكته دوم اين است كه در قانون اساسى عالى‏ترين مقام قضائى وقتى معرفى شده، رئيس ديوان عالى كشور به عنوان عالى‏ترين مقام قضائى شناخته شده و چون رئيس ديوان عالى كشور عالى‏ترين مقام قضائى بوده به همين دليل در كليه مواردى كه به نحوى مسؤوليت‏هاى قضائى بر عهد رئيس ديوان عالى كشور بوده كميسيون تغيير داده و اين مسؤوليت‏ها را به عهد رئيس قو قضائيه گذارده است.
اينجا يك نكته قابل بحث هست كه من به بحث اشاره مى‏كنم كه اگر آقايان نظر مخالفى داشته باشند، توجه داشته باشند در آن نظر مخالف، البته جزئيات است. اما قابل بحث هست به نحوى كه در كلياتش هم مؤثر است. تصور برخى از اعضاء كميسيون اين بود كه عالى‏ترين مقام قضائى بالمعنى الاخص رئيس ديوان عالى كشور است، يعنى در حقيقت قاضى القضاة رئيس ديوان‏عالى كشور است. چرا؟ چون رئيس ديوان عالى كشور رئيس شعبه اول هم هست. بالاترين قاضى كه در محاكم، نظر قضائى مى‏دهد، رأى مى‏دهد رئيس ديوان عالى كشور است. بنابراين نظر مخالفى داشتند بر اين‏كه رئيس قو قضائيه به عنوان عالى‏ترين مقام قضائى معرفى نشود ولى اين نظر به دو دليل رد شد:
دليل اول اين است كه وقتى نصب خود رئيس ديوان عالى كشور با رئيس قو قضائيه باشد و عزل او هم با رئيس قو قضائيه باشد خواه ناخواه نمى‏توان گفت كه رئيس ديوان عالى كشور عالى‏ترين مقام قضائى است. چون عزل و نصب خود او به دست رئيس قو قضائيه است.
نكته دوم آن است كه ما در اصلى كه به تصويب رسانديم گفتيم كليه مسؤوليت‏هاى قضائى بالمعنى الاخص ادارى و اجرايى، بر عهد رئيس قو قضائيه است. پس بنابراين كسى كه كليه مسؤوليت‏هاى قضائى بالمعنى الاخص به عهد او هست خواه ناخواه او عالى‏ترين مقام قضائى هم خواهد بود.
نكته ديگر مربوط به وزارت دادگسترى است كه بحث زيادى را در كميسيون به خود
                        صورت مشروح مذاكرات شوراى بازنگرى قانون اساسى(جلسه‏28-15)، ص: 715
اختصاص داده و در زمينه اصل اين‏كه ما وزير دادگسترى لازم داريم يا نداريم بحث شد. مخالف و موافق بحث كردند بعضى از عزيزان در كميسيون نظرشان اين بود كه هيچ احتياجى به وجود وزير دادگسترى نيست و كليه مسؤوليت‏هاى مربوط به وزير را معاون رئيس قو قضائيه مى‏تواند انجام بدهد چون مربوط به رابطه بين قو قضائيه از يك سو و قو مجريه و مقننه از سوى ديگر هست و احياناً اگر هم مى‏خواهم مسائل ادارى و مسؤوليت‏هاى اجرايى قضائى را بر عهد وزير بگذاريم مى‏شود بردوش معاون رئيس قو قضائيه گذارد. اما اين نظر مورد تأييد قرار نگرفت و به خاطر اين‏كه اين ارتباط بين قو قضائيه و دو قو ديگر كاملًا ارتباط ارگانيك، ارتباط كاملًا پيوسته و متصل باشد و رابطه، رابطه دقيقى باشد كه از قو قضائيه در قو مجريه حضور داشته باشند و همچنين در قو مقننه حضور جدى داشته باشند و به دلايل ديگر، لازم ديده نشد كه «وزير دادگسترى» حذف بشود و وقتى اصل وزير دادگسترى در كميسيون به تصويب رسيد در مورد مسؤوليت‏هايى كه وزير دادگسترى مى‏تواند بر عهده بگيرد بحث زيادى شد. اتفاقاً پيشنهادهايى هم به طور غير رسمى به كميسيون رسيده بود كه همه آنها مورد بحث قرار گرفت. مثلًا از جمله مسؤوليت‏هايى كه پيشنهاد شد در كميسيون كه بر عهد وزير دادگسترى باشد مسائل اجرايى و ادارى قو قضائيه است كه كاملًا با قو مجريه تنگاتنگ در ارتباط هست كه بخشى از اين مسائل را هم جناب آقاى موسوى (نخست‏وزير) بيان كردند كه ارتباط تنگاتنگى كه بين مسائل اجرايى و ادارى قو قضائيه و قو مجريه هست بيان شد. به استناد آن مسائل گفته شد كه وزير دادگسترى عهده‏دار مسؤوليت‏هاى ادارى اجرايى باشد ولى اين پيشنهاد در كميسيون مورد تصويب قرار نگرفت، گفته شد كه اين خلاف اصل تمركز هست، اصل تمركز معنايش اين است كه كليه مسائل بر عهد رئيس قو قضائيه باشد. اگر رئيس قو قضائيه لازم ديد اين مسؤوليت‏ها را به عهد كسى مى‏گذارد، اگر لازم نديد او را ما مجبور كنيم كه رئيس قو قضائيه حتماً مسؤوليت‏هاى ادارى و اجرايى را بر عهد وزير دادگسترى بگذارد. اين خلاف تمركز هست. (البته من دارم نقل قول مى‏كنم) و بر اين اساس اين مسؤوليت از وزير دادگسترى منتفى شد.
پيشنهادهاى ديگرى هم بود كه هيچ كدام از دلايل اين پيشنهادها براى اعضاى كميسيون قانع‏كننده نبود و نهايتاً كميسيون در مورد مسؤوليت‏هاى وزير دادگسترى به آن چيزى رسيد كه در اصل يكصد و شصتم آمده كه وزير دادگسترى مسؤوليت كليه مسائل مربوط به روابط قو قضائيه با قو مجريه و قو مقننه را بر عهده دارد. تنها وظيفه‏اى كه بر عهد وزير دادگسترى گذاشته شد همان است كه فلسفه وجودى وزير دادگسترى هست و بيش از اين مسؤوليت‏هايى كه پيشنهاد شد به تصويب نرسيد. البته در توضيحات بعدى، بعضى از مسؤوليت‏هايى كه موافقين يا مخالفين پيشنهاد داده بودند و رد شده (و دلايلش را اگر لازم شد) من به عرض شوراى بازنگرى قانون اساسى خواهم رساند. اين هم يك نكته در مورد وزير دادگسترى.
نكته بعد در مورد «دادستان كل كشور» است. خواهش مى‏كنم عزيزان به اين نكته توجه بيشترى عنايت بفرمايند.
در اصل يكصد و شصت و دوم قانون اساسى صفات و شرايط «دادستان كل كشور» بيان شده است، حذف «دادستان كل كشور» مورد بحث كميسيون قرار گرفت كه اصلًا احتياج به «دادستان كل كشور» داريم يا نه؟
                        صورت مشروح مذاكرات شوراى بازنگرى قانون اساسى(جلسه‏28-15)، ص: 716
از بيانات جناب آقاى موسوى خوئينى‏ها هم استفاده شد و ايشان توضيحاتى دادند، نظر ايشان اين بود كه در گذشته اين يك منصب تشريفاتى بوده و چندان وظايف جدى و قابل توجه چشم‏گيرى نداشته و عملًا هم خيلى كارساز نبوده جز در مواردى كه در توضيحات بعدى به عرض خواهد رسيد. در هر حال اصل بقاى دادستان كل در قانون اساسى يا حذف آن مورد بحث قرار گرفت. ادله‏اى كه براى حذف دادستان از قانون اساسى ذكر شد براى كميسيون قانع‏كننده نبود و كميسيون بر اين اساس كه آنچه كه مربوط به تمركز نيست از حوز بحث كميسيون خارج است، لذا دست به اين مسأله نزد و دادستان كل همان‏طور ابقاء شد چون دادستان كل با مسأله تمركز ارتباط چندانى نداشت و بنا هم بر اين است كه طبق آيين‏نامه كه شورا فقط به مسائلى بپردازد كه در رابطه با مسأله تمركز در مديريت است. اما در مورد وظايف دادستان كل پيشنهادهاى زيادى بود كه احياناً به 10 پيشنهاد مى‏رسيد كه وظايفى بر عهد دادستان كل نهاده بشود. از ميان اين پيشنهادها مواردى كه مورد تصويب قرار گرفته را من يادآورى مى‏كنم:
وظيفه اولى كه بر عهد دادستان كل كشور نهاده مى‏شود با توجه به اين‏كه عزل و نصب آن توسط رئيس قو قضائيه خواهد بود و منافات با تمركز هم ندارد، اولى آن احياى حقوق عامه و حمايت از آزادى‏هاى مشروع طبق قانون است كه يكى از عمده‏ترين وظايف قو قضائيه احياى حقوق عامه و حمايت از آزادى‏هاى مشروع طبق قانون كه يك بندهاى پنجگانه‏اى است كه وظايف قو قضائيه را بيان مى‏كند، البته دليل اين‏كه اين مسؤوليت به عهد دادستان كل نهاده شده آن تصورى است كه در مورد دادستان كل سال‏هاست در ذهن‏هاست. يعنى مفهوم «مدعى العموم» كه در جامعه يك شخص براى ايفاى حقوق و براى احقاق حقوق عامه لازم است كه حامى حقوق عامه باشد و در جهت حفظ و احياى حقوق عامه گام بردارد.
در مواردى كه از طرف اشخاص حقيقى و حقوقى، حقوق عامه مورد تعرض قرار بگيرد از جانب عامه مردم از حقوق آنها دفاع بكند كه هم در بحث‏هاى مربوط به امور حسبيه، بحث حسبيه و هم در زمينه آنچه كه ذهنيت‏ها داشته در زمينه «مدعى العموم» اين يك مسأله جا افتاده‏اى بوده كه بالاخره براى حفظ حقوق عامه و احياى حقوق عامه يك مقام و شخصيت قضائى لازم است كه از جانب مردم، از حقوق آنها و احياى حقوق آنها دفاع بكند و از سوى ديگر براى اين احياى حقوق عامه كه يكى از بندهاى پنج‏گانه وظايف قو قضائيه هست مسؤول مشخصى در قانون اساسى ذكر نشده يعنى اگر ملاحظه بفرماييد يك وظيفه‏اى است كه دقيقاً معلوم نشده كه كدام مقام قضائى اين وظيفه را بايد بر عهده بگيرد به اين دو دليل احياى حقوق عامه و حمايت از آزادى‏هاى مشروع طبق قانون بر عهد دادستان كل نهاده شد.
دوم، اقدام مناسب براى پيشگيرى از وقوع جرم و اصلاح مجرمين كه بند پنجم از وظايف قو قضائيه است كه باز همه نگران اين بودند كه در قانون اساسى براى تحمل اين وظيفه هيچ مقام مسؤولى تعيين نشده كه چه كسى و چه مقامى و چه سازمانى در تشكيلات قضائى كشور عهده‏دار اين هست كه اقدام مناسب براى پيشگيرى از وقوع جرم و اصلاح مجرمين بكند، مثل «طب پيشگيرى» به جاى بهداشت و «طب پيشگيرى» به جاى درمان. اين مسأله بارها مورد سؤال بود كه اينجا تشخيص داده شده كه اين وظيفه‏اى كه بر عهد هيچ سازمانى و نهادى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 717
از قو قضائيه گذارده نشده بر عهد دادستان كل گذاشته بشود.
سوم، امور حسبيه است كه كاملًا روشن است، اگر صحيح باشد كه امور حسبيه را اين جور تعريف كنيم. امور حسبيه امور ضرورى و قربى است كه شخص معينى عهده‏دار آن وظيفه نيست. وظايف و امور قربى ضرورى كه وقوع آن در جامعه ضرورى هست اما شخص معينى براى انجام آن معين نشده است. اگر اين تعريف، تعريف صحيحى باشد كه معمولًا در كتب متداول فقهى اين تعريف را براى امور حسبيه ذكر مى‏كنند. در اين صورت خوب «مدعى العموم» يا دادستان كل يك مقامى است كه مى‏تواند اين امورى را كه متصدى مشخصى ندارد در درون دستگاه قضائى بر عهده بگيرد.
البته من درصدد تعريف دقيق از امور حسبيه نيستم اما براى اين‏كه روشن باشد كه چرا امور حسبيه بر عهد دادستان كل گذاشته شده، اين توضيح را دادم كه بالاخره الان در سيستم قضائى فعلى امور حسبيه در دستگاه قضائى متمركز نيست و دو بخش است، بخشى از امور حسبيه بر عهد شهردارى‏هاست و يك بخش آن بر عهد دستگاه‏هاى قضائى است اما به صورت پراكنده هست و ايجاد تمركز ايجاب مى‏كند كه كليه اين امور مربوط به حسبيه در اصل يكصد و شصت و دوم مكرر بر عهد دادستان كل گذارده بشود.
اما مسأله چهارم يعنى مسؤوليت چهارم رياست سازمان بازرسى كل كشور هست كه در كميسيون دو نظر وجود داشت. برخى معتقد بودند كه سازمان بازرسى كل كشور اصلًا بايد از تشكيلات قضائى جدا بشود و زير نظر مقام رهبرى قرار بگيرد چون وقتى مى‏گوييم مقام رهبرى نظارت بر سه قوه دارد يك سازمان مجهزى لازم دارد كه مقام رهبرى توسط آن سازمان مجهز، كليه امور مربوط به سه قوه را زير نظر بگيرد و اين سازمان چيزى جز سازمان بازرسى نمى‏تواند باشد. پس اليق و انسب اين است كه سازمان بازرسى كل كشور بر عهد مقام رهبرى باشد. ولى اين پيشنهاد در كميسيون رأى نياورد، تصويب نشد به اين دليل كه آنچه كه ما در ذهن‏مان هست از سازمانى كه كمك كند به مقام رهبرى در نظارت بر سه قوه غير از آن سازمان بازرسى است كه در قو قضائيه آمده. آن كه در قو قضائيه آمده يك سازمان محدودى هست بنابراين، اين را از قو قضائيه نمى‏شود جدا كرد چون رياست سازمان بازرسى كل كشور كه بر عهد رئيس قو قضائيه گذاشته شده به دليل اين است كه يكى از وظايف قو قضائيه نظارت بر حسن اجراى قوانين و امور هست كه خواه ناخواه ايجاب مى‏كند كه يك سازمان مجهزى را رئيس قو قضائيه در اختيار داشته باشد تا بداند كه آيا امور به ترتيب احسن اجرا مى‏شود يا اجرا نمى‏شود.
از اين نكته كه بگذريم نكته ديگرى هم كه در كميسيون براى مسؤوليت‏ها ذكر شد، مناسبت حكم موضوع است كه اگر در هر مورد ملاحظه بشود، ملاحظه مناسبت حكم موضوع مراعات شده و ايجاب مى‏كند كه اين مسؤوليت‏ها بر عهد دادستان كل كشور گذارده بشود.
مسأله ديگر كه در كميسيون مطرح شد مسأله بسيار مهمى است كه مربوط به عزل و نصب قضات و مربوط به تغيير محل و سمت قضات است كه اين يكى از مسائلى است كه بارها مورد بحث و بررسى قرار گرفته. من براى اين‏كه ذهن سروران روشن باشد عرض مى‏كنم، در قانون اساسى فعلى، شوراى عالى قضائى مى‏تواند با اتفاق رأى قاضى را از سمتش يا انفصال موقت بدهد يا انفصال دائم. در قانون اساسى فعلى به اين ترتيب، شوراى عالى قضائى با اتفاق آراء قاضى را منفصل‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 718
از خدمت بكند. دائمى يا موقت و نكته دوم اين هست كه در قانون اساسى تغيير محل مأموريت و خدمت قضات يا تغيير سمت و يا تغيير دوره‏اى پيش‏بينى شده و اين هم قيد شده و من متأسفانه قانون اساسى را همراهم نياورده‏ام، قيد شده به اين‏كه شوراى عالى قضائى با مصلحت، قيد مصلحت شده كه اين دو نكته كاملًا مورد توجه كميسيون قرار گرفت و در هر دو مورد تعييراتى داد. اجازه بدهيد من تغييرات را اول عرض كنم بعد دليلش را ذكر بكنم.
منشى (يزدى)- جناب آقاى عميد عذر مى‏خواهم از روى قانون اساسى بخوانيد چون آن نسبتى كه اول داديد اين مطلق نيست. مورد عام دارد.
عميد زنجانى- بله، مورد اول كه جرائم ثابت بشود من آنها را اگر بخواهم توضيح بدهم كه خيلى طولانى مى‏شود.
منشى (يزدى)- اجازه بفرماييد، اين‏كه با اتفاق آراء مى‏توانند عزل بكنند، اين اين‏طور نيست. به طور كلى، بله آن را اگر از روى قانون اساسى بخوانيد بهتر است.
عميد زنجانى- الان من مى‏خوانم:
 «اصل يكصد و شصت و چهارم- قاضى را نمى‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد يا بدون رضاى او محل خدمت يا سمتش را تغيير داد مگر به اقتضاى مصلحت جامعه با تصويب اعضاى شوراى عالى قضائى به اتفاق آراء» چون يك تفسير اين است كه اين قيد «به اقتضاى مصلحت جامعه با تصويب اعضاى شوراى عالى قضايى به اتفاق آراء» احتمال اين بود كه به هر دو بخورد يعنى چه؟ يعنى در صورتى كه به اقتضاى مصلحت، شوراى عالى قضائى به اتفاق آراء انفصال موقت يا دائمى قاضى را تشخيص مى‏دهد، بتواند. اين احتمال بالاخره از عبارت در مى‏آمد، تفسير شوراى نگهبان سر جايش، كه اين قيد به اخير مى‏خورد يعنى مربوط مى‏شود به تغيير محل خدمت يا تغيير سمت. محل خدمت يا سمتش را تغيير دهد، نظر شوراى محترم نگهبان اين است كه به اين اخير مى‏خورد، ولى چون اصل يكصد و شصت و چهارم تاب تحمل هر دو را داشت. (آقايان توجه دارند كه در اصول هم اين بحث مطرح است كه اگر به دنبال چند جمله قيدى بيايد آيا قيد به همه مى‏خورد يا به جمله اخير مى‏خورد؟) دو، سه عامى آمده در آخر تخصيصى آمده، آيا تخصيص به اخير مى‏خورد يا به همه مى‏خورد؟ استثناء آمده، استثناء به اخير مى‏خورد يا به همه مى‏خورد؟ عبارت اصل يكصد و شصت و چهار به نحوى است كه احتمال اين‏كه اين قيد به اولى هم بخورد، چون بود، لذا نظر كميسيون اين بود كه ما عبارت اول را به گونه‏اى جدا كنيم كه اصلًا احتمال اين‏كه اين قيد به او بخورد را نداشته باشد. پس كميسيون آمد تصويب كرد كه عبارت «منفصل كرد» اينجا تمام بشود. «قاضى را نمى‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد». اينجا مطلب تمام بشود كه استقلال قاضى و استقلال محاكم و استقلال دستگاه قضائى بالمعنى الاخص حفظ بشود و جز در مواردى كه قاضى در مثلًا دادگاه انتظامى قضات ثابت نشده كه مرتكب جرم و خلافى شده، نمى‏شود او را چه به صورت موقت چه به صورت دائمى منفصل كرد. اين جمله اينجا تمام مى‏شود، هيچ احتمالى ديگر نخواهد بود. آن وقت جمله بعدى هم از اينجا شروع مى‏شود، در اصل يكصد و شصت و چهارم كه تغيير محل خدمت يا سمت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 719
يا نقل و انتقال دوره‏اى قضات بر طبق ضوابطى كه قانون تعيين مى‏كند صورت مى‏پذيرد.
اگر ملاحظه مى‏فرماييد «به اقتضاء مصلحت جامعه با تصويب اعضاى شوراى عالى قضائى به اتفاق آراء» حذف شده يعنى بر اساس قانون اساسى فعلى شوراى عالى قضائى به اتفاق آراء مى‏توانستند اگر مصلحت ايجاب مى‏كند در مورد محل خدمت قضات و در مورد سمت قضات تغييراتى بدهند. يك قاضى را از يك جايى به جاى ديگر منتقل كنند. من يك مثال ساده‏اى را عرض مى‏كنم براى روشن شدن، فرضاً يك قاضى 6 ماه با تحقيق و با مطالعه و با مقدمات فراوان به نظرى منتهى شده كه در يك روز معين و تاريخ معين فرضاً فرداى آن روز قرار است كه رأى خودش را صادر بكند، يك روز، دو روز، سه روز جلوتر اگر محل خدمت او تغيير كند در حقيقت كل مسأله قضائى اينجا زير سؤال رفته است.
در هر حال كميسيون «به اقتضاى مصلحت جامعه با تصويب اعضاى شوراى عالى قضائى به اتفاق آراء» را در اينجا نه تنها مفيد ندانست بلكه مخل و مضر دانست براى استقلال قو قضائيه و ذيل اصل يكصد و شصت و چهارم به اين صورت اصلاح شد كه تغيير محل خدمت يا سمت يا نقل و انتقال دوره‏اى قضات، همه اينها بر طبق ضوابطى كه قانون تعيين مى‏كند صورت مى‏گيرد كه اصل تساوى هم حفظ بشود با استقلال قو قضائيه.
من يك بار ديگر تأكيد مى‏كنم اين اصلاحى كه در اصل يكصد و شصت و چهارم داده شده در حقيقت دو تا اصلاح هست. يك اصلاح براى دفع دخل مقدر است، براى دفع توهم اين‏كه قيد اخير به جمله بالا هم مى‏خورد هست، يك تغيير اصلاح هم در مورد ذيل است كه به اقتضاى مصلحت تا آخر حذف شده است. اين هم نكته ديگر، آخرين مطلبى كه من بايد توضيح بدهم اصل يكصد و هفتاد و دو هست كه در مورد سازمان قضائى نيروهاى مسلح مى‏باشد.
اصل يكصد و هفتاد و دوم- براى رسيدگى به جرائم مربوط به وظايف خاص نظامى يا انتظامى اعضاى ارتش، ژاندارمرى، شهربانى و سپاه پاسداران انقلاب اسلامى و محاكم نظامى مطابق قانون تشكيل مى‏گردد.
در اين اصل يكصد و هفتاد و دوم دو نكته هست كه مورد بحث و بررسى در كميسيون قرار گرفته، البته من قبلًا توضيح بدهم كه تغييراتى كه در اين اصل داده شده، چندان ارتباطى با مسأله تمركز ندارد جز يك نكته‏اى كه در آخر به عرض خواهم رساند. در مورد سازمان قضائى نيروهاى مسلح دو ايراد وجود داشت كه هميشه مسؤولين در اين دو مورد شكوه داشتند:
مسأله اول اين بود كه جرائمى كه توسط نيروهاى مسلح انجام مى‏گرفت و مورد رسيدگى قرار مى‏گرفت، گاه اين جرائم مركب بود. يعنى دو جرم به هم پيوسته بود، يك جرم مربوط به وظايف خاص نظامى و جرائمى در جهت مسائل عادى غير نظامى، فرض بفرماييد كه يك كسى سوار ماشين يا موتورى شده از مأمورين انتظامى يا نظامى هست، در ضمن تصادف كرده و باعث جراحت يا مرگ كسى شده و در ضمن فرض كنيد كه از اسلحه‏اش سوءاستفاده كرده در يك عملى كه واقع شده چند جرم اتفاق افتاده، هم جرم مربوط به آن جهات نظامى، جرائم خاص نظامى و انتظامى و هم در مورد مسائل عادى، و تفكيك اين پرونده و تفكيك جرائم مربوط از همديگر كه جرائم خاص نظامى، انتظامى ارسال بشود، واگذار و موكول بشود به سازمان قضائى نيروهاى مسلح و جرائم عادى محول بشود به دادگاه‏هاى عمومى مشكلات‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 720
بسيارى را به وجود مى‏آورد كه عملًا در بسيارى از موارد امكان تفكيك وجود نداشت، اگر هم ممكن بود تفكيك آن، با مشكلاتى مواجه بود. اضافه كنيم كه گاه براى برخى از افراد نيروهاى مسلح، نيروهاى نظامى و انتظامى مراجعه به محاكم عادى و محاكم عمومى مشكلاتى در بر داشت كه البته اين مشكلات لزومى ندارد خيلى توضيح داده بشود و باز بشود و اين مشكل به اين صورت حل شد كه كليه اعضاى مربوط به نيروهاى مسلح كه نام برده شده، اينها چه جرائم خاص انتظامى و نظامى‏شان و چه جرائم عادى‏شان همه در محاكم نظامى مورد رسيدگى قرار بگيرد كه پرونده‏ها تفكيك نشود و مسائل از هم جدا نشود يا جلو آن توالى فاسدى كه از ارجاع اين افراد به محاكم عمومى به وجود مى‏آيد، گرفته بشود. اين تغيير اولى است كه در اصل يكصد و هفتاد و دو داده شده و در حقيقت نوعى تمركز است، اصل تمركز را كه ما در قو قضائيه قبول كرديم اين يك نوع تمركز است كه كليه مسائل و جرائم مربوط به نيروهاى نظامى و انتظامى به يك نوع دادگاه سپرده بشود كه عبارت از سازمان قضائى نيروهاى مسلح يا به تعبير قانون اساسى محاكم نظامى هست.
نكته دوم، ذيل اين اصل يكصد و هفتاد و دوم هست. كه مى‏فرمايد ولى به جرائم عمومى آنان يا جرائمى كه در مقام ضابط دادگسترى مرتكب مى‏شوند كه ضابط دادگسترى شامل شهربانى و شامل ژاندارمرى و كميته انقلاب اسلامى مى‏شود. در اينجا هم باز همان اصل تمركز ايجاب مى‏كرد كه مسائل مربوط به تخلفات و جرائمى كه در مقام ضابط دادگسترى از اين نيروهاى انتظامى صادر مى‏شود اينها هم به همان محاكم نظامى ارجاع بشود به همان دلايلى كه ذكر شد.
اولًا مقتضاى اصل تمركز هست و.
ثانياً مشكلاتى كه در واگذارى اين پرونده‏ها به محاكم عمومى وجود داشته است.
اين دو تغيير، يك تغيير سومى هم داده شده و آن اين است كه در قانون اساسى جمهورى اسلامى ايران با وجودى كه كميته‏هاى انقلاب اسلامى رسماً و قانوناً به عنوان ضابط دادگسترى شناخته شده، اما نام‏شان در اصل يكصد و هفتاد و دو به صراحت نيامده، سومين تغييرى كه كميسيون در اصل يكصد و هفتاد و دو قائل شد، اين بود كه نام كميته انقلاب اسلامى هم در رديف نيروهاى نظامى و انتظامى آورده شد، همان‏طورى كه ملاحظه فرموديد در اصل يكصد و هفتاد و دو گفته شد كه براى رسيدگى به جرائم مربوط به وظايف خاص نظامى يا انتظامى اعضاى ارتش، ژاندارمرى، شهربانى، سپاه پاسداران انقلاب اسلامى و كميته انقلاب اسلامى اين هم به دليل اين بود كه قانوناً جزء اين اصل بود ولى نامش در اين اصل آورده نشده بود، اگر توضيحات ديگرى لازم باشد ان شاءاللّه در پايان بحث و بررسى موافقين و مخالفين توضيحات بيشترى در مورد اصول مصوبه و تغييراتى كه در چهارده اصل از قانون اساسى كه مربوط به قو قضائيه است داده شده به عرض خواهد رسيد. والسلام عليكم و رحمةاللّه و بركاته.
منشى (يزدى)- جناب آقاى طاهرى به عنوان مخالف اول بفرماييد و نفر بعد جناب آقاى موسوى اردبيلى هستند.
رئيس- آقايان اجازه بفرماييد من يك پيشنهادى بكنم نوعاً دوستان كه مى‏آيند صحبت مى‏كنند وقت را ده دقيقه قرار داده‏ايم، غالباً تخلف حاصل مى‏شود، آقايى كه صحبت كرده رفته‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 721
هم متخلف هست و هم ناراحت كه مطالبش را نگفته اگر آقايان راضى باشند رأى بدهند بياييد اين وقت را يك ربع قرار بدهيم كه هم آن آقا بتواند حرفش را بزند و هم خودش را مجرم نبيند در اين موارد.
منشى (يزدى)- وقت كافى است، طبق آيين‏نامه است.
رئيس- بالاخره ما از تجربه‏اى كه اينجا نشستيم اين را به دست آورديم كه غالباً اين جورى مى‏شود.
نايب رئيس (هاشمى رفسنجانى)- اشكالى كه پيش مى‏آيد چون ما سقف‏مان محدود است آن وقت به جاى ده نفر كه الان مى‏توانند صحبت كنند تبديل به 6، 7 نفر مى‏شود كه آن وقت بدتر مى‏شود.
رئيس- شما در قانون‏تان تخلفات را حساب نمى‏كنيد.
نايب رئيس (هاشمى رفسنجانى)- خوب آقايان تخلف نكنند مى‏شود مختصر صحبت كرد. آقاى موسوى اردبيلى به عنوان مخالف تشريف بياوريد.
جنتى- ما ديروز صحبت كرديم كه فشرده‏تر كار كنيم.
سيد عبدالكريم موسوى اردبيلى- بسم اللّه الرحمن الرحيم. اين نصب عالى‏ترين مقام قضائى كشور كه در صفحه 2 بالاى صفحه، توى پرانتز آمده (رئيس قو قضائيه) معنا شده، با وجود او ديگر احتياج به اصل اضافى مصوب كه نوشتيد رئيس قو قضائى عالى‏ترين مقام قضائى كشور است. من فكر مى‏كنم اين تكرار است، ببينيد جهت آن چيست؟ اين‏كه نوشته شده «قاضى را نمى‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد» در عرض اين ده سال يكى از مشكلات ما اين بود با توضيحاتى كه آقا فرمودند حالا من نمى‏دانم اين يك مشكلى است كه هميشه قو قضائى خواهد داشت يا در اين مقطع ما داشتيم. ولى اين هميشه يكى از مشكلات ما بود، دو سه بار هم من خدمت امام عزيز عرض كردم اين را كه اين يك جور حل بشود. در ميان قضات افراد موجه، عادل، خوب، پاك خيلى الحمدللّه داريم. افراد ناسالم و ناموجه در حد بسيار بالايى هم پيدا مى‏شد، دو سه بار هم ما تصفيه كرديم، بازسازى كرديم، چه كار كرديم نشد. چيزهايى به اينها نسبت داده مى‏شد كه مى‏ديديم ماندن اينها حتى يك روز در قو قضائى صلاح نيست، حتى رسيدگى به يك پرونده صلاح نيست، اين‏كه نوشته شده مگر بدهند به محاكمه، خوب محكمه انتظامى ما داريم به محكمه مى‏داديم، «رسيدگى در محكمه» بخوان مداركش را بخوان، تحقيق كنند. چه كار كنند، نوبت بگذارند. نوبتش برسد، تازه چيزهايى كه ما اطلاع داشتيم براى محكمه ثابت بشود، ثابت نشود فلان اين نمى‏شد، شايد در صد مورد، دو مورد نتيجه مطلوب نمى‏توانستيم بگيريم. اين اشكال اين مسأله است كه عين او در اينجا هم آمده، حداقل در آنجا يك جمله در آخر داشت «مگر به اتفاق آراء» بعضى‏ها مى‏گفتند به هر دو جمله مى‏خورد، همان‏جورى كه آقا توضيح فرمودند آن هم از اينجا برداشته شده ديگر آن راه هم بسته شده، آقايان فكر كنند، من فكر مى‏كنم يكى از راه‏هايش اين است، حداقلش اين است كه تعليق را بدهند به رئيس قو قضائيه يعنى وقتى كه پيش او ثابت شد بتواند قاضى را معلق كند بگويد از اين ساعت ديگر سر كار نرو، بعد البته نتيجه نهايى را به محكمه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 722
بدهند چون اين كار شده، يك فايده دارد و آن اين است كه قاضى مستقل است، خوب است دستش باز است، دستش نمى‏لرزد احكام را صادر مى‏كند، يك وقت زور به او نگويند اين كار منافعى دارد اما مضار آن جورى هم دارد. تعليق را اگر داده بشود به رئيس قو قضائيه. البته كلى و جزئى را به اين اصطلاحى كه در مجلس است من نمى‏دانم، الان اين حرفى كه من مى‏زنم كلى است يا جزئى، چون اين كلى و جزئى منطقى نيست كلى و جزئى مجلسى است. حالا هر كجا جزئى بود آقايان بفرمايند اين جزئى است، من عرض نكنم. اين يك مسأله بود.
مسأله ديگر اين جرائم عادى بود كه اخيراً برادرمان توضيح دادند. مدتى است مسؤول سازمان قضايى كشور دنبال اين كار است، البته او صلاح مى‏داند كه اگر قرار شد نيروهاى مسلح پرونده داشته باشند اين پرونده نظامى يا انتظامى يا جرائم عادى باشد، همه‏اش به دادگاه‏هاى نيروهاى مسلح برود. من البته اين را صلاح نمى‏دانم دادگاه‏هاى نيروهاى مسلح چون هميشه اين جرائم ... مابين دو تا نيروى مسلح نيست، گاهى مثلًا يك طرفش شاكى غيرمسلح است، اما مجرم مسلح است. البته الان يك كارهايى شده، نيروهاى مسلح هم قضات‏شان از معمم و اهل علم و اينها گذاشته شده كه خيلى مابين اينها تعصب نداشته باشد. سابقاً اين جور نبود، شايد در آينده هم اين جور نباشد يعنى قضات اينها از نيروهاى مسلح بود و اين كار وقتى كه به جرائم عادى هم بيايد هر كسى به صنف خودش يك تعصبى دارد. اولًا مراجعه كردن اشخاص غير مسلح، اشخاص عادى به محاكم نظامى از آن اول برايشان سخت و مشكل است. در ذهن‏شان اين جورى هست، نتيجه‏اش هم نتيجه خوبى از آب در نمى‏آيد و اما اين توجيهى كه يك پرونده دو جنبه دارد من اين را خدمت آقايان عرض كنم كه ما كمتر پرونده‏اى داريم كه مثلًا يك جنبه داشته باشد يا جزائى و حقوقى با هم مخلوط است يا نظامى و غيرنظامى با انقلاب و غير انقلاب با هم مخلوط است و تاكنون هيچ موردى در تفكيك پرونده براى ما در عرض اين مدت پيش نيامده كه با اين كه مى‏گوييم مثلًا جنبه حقوقى را در حقوقى برسند و جنبه جزائى را در جزائى، بگويند اين مشكل ايجاد مى‏كند، اين چه طور ممكن است. ما كه در اين مدت مشكلى در اين‏باره نديديم. هيچ اشكالى ندارد. آن وقت جرائم نظامى، انتظامى را كه مى‏دهند به دادگاه‏هاى نظامى مى‏فهمد غيرنظامى‏ها در آن تخصصى ندارند، لذا او را به اين قسمت داده‏اند. من فكر مى‏كنم اين هيچ صلاح نيست و اين هيچ مشكلى هم نيست كه اگر يك پرونده داراى دو جنبه باشد چه كار مى‏شود كرد. اين را به آسانى در محاكم جدا و تفكيك مى‏كنند، هيچ مشكلى هم به وجود نمى‏آيد. يك وقتى حتى اگر در يك جهت اختلاف كنند، اين هم قانون دارد اگر هر دو عدم صلاحيت بزنند يا هر دو صلاحيت بزنند راه قانونى دارد و حل مى‏شود، اين هم مشكل قضايى دارد.
يكى از مسائل اين است كه در اين زحمتى كه برادران عزيزمان كشيده‏اند رئيس قو قضائى شده بالاترين مقام قضائى، اما هيچ‏گونه در هيچ محكمه‏اى شركت نمى‏كنند و در هيچ‏جا حكم نمى‏دهد. حكم مى‏آيد مى‏رسد به رئيس ديوان عالى كشور، آنجا ديگر حكم تمام مى‏شود، اگر شد برمى‏گردد. يكى از مشكلات ما در قوه قضائى اين بود. البته اين را اين جور ما حل مى‏كرديم. يك مسائلى هست. آن رئيس قوه قضائيه تنها در محيط قضا نيست، در محيط سياسى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 723
كشور هم هست، در محيط باز زندگى مى‏كند، مشكلات را خوب مى‏داند. مى‏بيند كه اين پرونده‏اى كه آمده مثلًا يك طرفش دولت است و طرف ديگرش كيست؟ اين را بايد با يك ظرافتى حل كند وقتى كه رئيس قوه قضائيه، رئيس ديوان عالى كشور است، آن هم رئيس شعبه است اين راه دارد. اين را من فكر مى‏كنم براى اين هم گذاشته‏اند، در اين‏گونه موارد گاهى مثلًا دستور داده مى‏شود اين پرونده به شعبه يك بيايد، تحت نظارت مستقيم رئيس قوه قضائى چون خودش عضو آن شعبه است، يك جورى حل مى‏شود كه اشكالاتى به وجود نيايد. خصوصاً وقتى كه قوه قضائى با قوه مجريه يا قوه مقننه مثلًا كاملًا از هم جدا شدند گاهى يك تعصباتى، چيزهايى هم به ميان مى‏آيد. حالا بشر است، انسان است يك نحوه تنافسى به وجود مى‏آيد. اين خودش يكى از حل مشكلات مسأله است كه الان در شعبه اول ديوان عالى كشور نوع پرونده‏هايى كه در آنجا هست حالا 100- 200- 300- 500 تا پرونده هست. مثلًا ما گفتيم پرونده‏هايى كه مربوط است به امور مالى دولت، اين به شعبه اول بيايد، پرونده‏هايى كه مربوط است به فلان ... آن جنبه‏هاى عمومى و اينها ملاحظه مى‏شود. در اينجا اصلًا رئيس قوه قضائى هيچ‏گونه دخالتى در اين كار ندارد. يعنى دستش از محكمه كوتاه است. حالا مقام رهبرى فشار بياورد، قوه مجريه نمى‏دانم فلانى از آن بالا هى فشار مى‏آيد كه اين كار را نكنيد اين دستش بسته است هيچ كارى نمى‏تواند بكند. وقتى كه در محكمه گوش ندادند اين مشكل ايجاد خواهد كرد. حالا چه مى‏فرماييد. اينجا نوشته وقت شما تمام است حرف من هم تمام نيست. اذ دارالامريين وقت تمام است، حرف تمام نيست.
نايب رئيس (هاشمى رفسنجانى)- يكى، دو دقيقه معمولًا مسامحه مى‏كنيم، خوب سريع بفرماييد يك جورى يواش يواش ...
سيد عبدالكريم موسوى اردبيلى- من را متخلف نكنيد بگوييد اجازه مى‏دهيم.
نايب رئيس (هاشمى رفسنجانى)- نمى‏توانيم بدهيم آخر ما كه آيين‏نامه را نمى‏توانيم ...
موسوى اردبيلى- فهميدم اين خودش اجازه است.
امينى- وقت را تمديد كنيد.
نايب رئيس (هاشمى رفسنجانى)- نمى‏توانيم سقف را ده دقيقه گذاشته‏ايم. آقايان اگر خيلى با طمأنينه صحبت نكنند خيلى بيشتر مى‏شود صحبت كنيم.
موسوى اردبيلى- خوب بعضى‏ها ذات‏شان طمأنينه دارد، خوب چه كار كنند؟ حالا مى‏گوييد من بروم يا صحبت كنم؟
نايب رئيس (هاشمى رفسنجانى)- گفتيم يكى دو دقيقه مسامحه مى‏كنيم، تند بگوييد.
موسوى اردبيلى- يكى اصل 8 است. در اصل 8 براى دادستان كل كشور چهار تا وظيفه تعيين شده، من نمى‏دانم اين را فردا قوه قضائيه چگونه اجرا خواهد كرد؟ اولش اين است «احياى حقوق عامه، حمايت از آزادى‏هاى مشروع طبق قانون». الان معمول اين است، پرونده‏هاى كيفرى آن پرونده‏هايى كه بايد بيايد ديوان عالى كشور از مسير دادسراى ديوان كشور مى‏آيد در آنجا رسيدگى مى‏كنند، خوب دادستان كل كشور هم در آنجا رئيس آنجاست، آنجا جلو پرونده‏ها را مى‏گيرد آن وقت يك كارهاى مناسبى كه قانون هم دارد انجام مى‏دهد. از آن راه است يا اين يك چيز اضافى است، احياء حقوق عامه؟ اگر يك چيز اضافى باشد سازمان و
                        صورت مشروح مذاكرات شوراى بازنگرى قانون اساسى(جلسه‏28-15)، ص: 724
و تشكيلات مى‏خواهد، ديگر از طريق دادسراها نيست از طريق ديگرى است. يك سازمان و تشكيلات و اينها مى‏خواهد، تعيين هم نشده، حالا قانون بعد مى‏خواهد تعيين كند، يعنى يك دستگاه ديگرى اضافه كند؟ همچنين اقدام مناسب براى پيشگيرى از وقوع جرم و اصلاح مجرمين. يك كلى است، ما نظير اين كلى را در قانون اساسى سابق هم داشتيم. در همه اين مدت همه‏اش در فكر بوديم چه كار بكنيم كه مثلًا ما اقدام مناسبى را انجام بدهيم؟ ما راهى را پيدا نكرديم. اينها كليات است، اين سه و چهارى كه به دادستانى كل كشور داده شده، اين سه و چهارش مشروط بر اين‏كه امور حسبى را درست بتوانيم معنا كنيم حد و حدودش را معين كنيم. آقايان توجه دارند كه امور حسبى يك چيز كشدارى است آن را اگر بتوانيم، آن درست است آن يك چيز مسلمى است. رياست سازمان بازرسى كل كشور آن هم اشكالى ندارد، اين دو تا اشكال ندارند، آن دوتاى اول، توجه بفرماييد من نمى‏خواهم بگويم باشد يا نباشد اما فقط يك كلى است كه در آنجا نوشته شده عملى نخواهد داشت.
رئيس- آقا 15 دقيقه شد. يك ربع ساعت تنفس.
 (جلسه ساعت 5/ 18 به عنوان تنفس تعطيل و مجدداً ساعت 35/ 18 به رياست آقاى على مشكينى تشكيل شد.)
رئيس- بسم اللّه الرحمن الرحيم. جلسه براى ادامه مذاكرات رسمى است مطالب را دنبال فرماييد.
منشى (محمد يزدى)- اجازه مى‏فرماييد من به عنوان موافق اسم نوشته‏ام.
رئيس- بفرماييد.
محمد يزدى- بسم اللّه الرحمن الرحيم. اين گزارشى كه از كميسيون قضائى آمده، به دنبال آن قسمت قبلى است كه در حقيقت اصل 156 هيچ دست به آن زده نشد و اصل يكصد و پنجاه و هفتم جمله اولش تغيير كرد. با اصطلاحاتى كه در گذشته بحث كرديم كل اين گزارش در 8 مورد اصلاح است كه اصلًا هيچ جاى بحث ندارد، نيازى به بحث نيست به خاطر اين‏كه قبلًا كه تصويب كرديم به دليل تمركز يك نفر به عنوان رئيس قوه قضائيه باشد، طبيعى است كه در اين 8 مورد كلمه شوراى عالى قضايى برداشته مى‏شود، جايش رئيس قوه قضائيه گذاشته مى‏شود. اين 8 مورد اين وضعيت را دارد يك مورد هم كلمه شوراى عالى قضائى برداشته مى‏شود و چيزى لازم نيست جايش گذاشته بشود كه آن اصل آخر هست. بنابراين، اين 9 مورد اصلًا بحثى ندارد، مى‏ماند سه چهار تا مسأله مورد بحث.
يكى اين مطلب اصل 157 نسبت به عالى‏ترين مقام قوه قضائيه است، من خواهش مى‏كنم اين اصل را لطف بفرماييد در قانون اساسى فعلى.
اصل 157- به منظور انجام مسؤوليت‏هاى قوه قضائيه شورايى به نام شوراى عالى قضائى تشكيل مى‏گردد كه بالاترين مقام قوه قضائيه است و وظايف ذيل را به عهده دارد.
در حالى‏كه شوراى عالى قضائى هم هيچ‏وقت كار قضائى نمى‏كرد. اين‏كه جناب آقاى موسوى اردبيلى فرمودند كه عالى‏ترين مقام، قوه قضائيه مى‏بايست بتواند قضاوت هم بكند و در عمل عالى‏ترين مقام قضائى، رئيس ديوان عالى كشور است، يعنى احكام تا بالا مى‏آيد و باز برمى‏گردد و هيچ‏وقت قضاوت نمى‏كند و چه طور عالى‏ترين مقام قوه قضائيه است؟ در قانون غرب هم اين‏جور
                        صورت مشروح مذاكرات شوراى بازنگرى قانون اساسى(جلسه‏28-15)، ص: 725
بوده. علت اين مسأله اين است. همين نكته‏اى كه ايشان فرمودند در كميسيون بحث شد، عين همان بحثى است كه ما در شور اول گزارش اول‏مان داشتيم كه رئيس قوه قضائيه مسؤوليت‏هاى اجرايى را به عهده دارد، مسؤوليت‏هاى قضايى را به عهده ندارد، خودش قضاوت نمى‏كند. در عين حال آقايان رأى دادند كه بايد مجتهد باشد، بايد عادل باشد و بايد شرايط قاضى را داشته باشد چرا؟ به خاطر اين‏كه قضات زيردست او هستند. سمت عالى‏ترين مقام قضائى كه در اينجا هست، به هر حال در مجموعه نظام وقتى قوه قضائيه يك فرد در آن وجود دارد به نام رئيس قوه، يك نفر هم به عنوان رئيس ديوان، يكى هم به عنوان دادستان، براى كدام يك از اينها عالى‏ترين مقام قضائى را قائل بشويم؟ اگر به لغت توجه بكنيم همين‏طور است كه فرمودند، آن كسى كه مقام قضاوت را دارد، عالى‏ترين مقام قضائى، آن قاضى است كه در دادگاه عالى حضور دارد. اما چون آن قاضى زير نظر رئيس قوه قضائيه عمل مى‏كند اين عنوان را به رئيس داده‏اند. بنابراين همان‏طور كه در قانون اساسى غرب هم عمل شده است فلسفه اين كار اين مسأله بوده از اين جهت اين سمت داده شده، اما اين نكته كه در آخر اين گزارش آمده است (يك اصل اضافى) و جناب آقاى عميد هم اشاره فرمودند، اين طور نيست كه يك اصل اضافى باشد. اين به عنوان توصيف خواهد آمد. يعنى در آينده در شور دوم اضافه خواهد شد بعد از اين‏كه رئيس قوه قضائيه تعيين مى‏شود، در آن گزارش داشتيم كه يك نفر به عنوان رئيس قوه قضائيه (اين توصيف هم اضافه مى‏شود) كه عالى‏ترين مقام قضائى است از طرف رهبرى نصب مى‏شود. بنابراين يك اصل اضافى نخواهد بود، فقط به عنوان توصيف مى‏آيد. منتها اينجا چون بحث شده بود ما اينجا به عنوان اصل اضافى ذكر كرديم. اين هم نسبت به اين مسأله. دو تا مطلب ديگر هست كه مطلب ماهوى است و واقعاً بايد مقامات قضائى رويش نظر بدهند و بالاخره كميسيون نظرش را داده، آقايان هم نظر مى‏دهند كه چه بايد كرد.
مسأله اول راجع به اين اصل 164 بود كه «قاضى را نمى‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد». در اين اصل بحث مفصلى پيش آمد. همان‏طور كه توضيح داده شد. يكى راجع به ابهامى كه وجود دارد، يعنى الان اين اصل واقعاً مبهم است. ما ناچار هستيم متوسل به بحث‏هاى اصولى بشويم كه آيا قيد به اخير مى‏خورد يا به همه مى‏خورد، تفسير لازم داشته باشد، شوراى نگهبان تفسير كند كه مقصود چيست؟ ابهام به هر حال دارد، اين ابهام به هر حال بايد رفع بشود. بنابراين، براى رفع ابهام واردش مى‏شويم كه اصلاحش كنيم. براى اصلاح، محتواى قضيه اين است كه قاضى داراى يك اصالت هست كه هيچ مقامى نبايد بتواند او را جابه‏جا بكند يعنى اگر قاضى هست و در قضا خلافى نكرده است و صلاحيت قضائى‏اش محفوظ هست اين را به چه دليل از قضا منفصلش بكنيم، چه دائم و چه موقت. يك وقت است كه شما مى‏فرماييد، من خواهش مى‏كنم كه مقامات عالى قضائى كه تشريف دارند به اين بحث عنايت بيشترى بفرمايند كه شبهه رفع بشود ما خودمان هم در جريان قرار بگيريم. اين‏كه مى‏فرماييد ممكن است يك قاضى باشد كه صلاح نيست حتى يك پرونده را هم رسيدگى بكند، بله ممكن است واقعاً چنين چيزى باشد معنايش اين است كه طرف دوم جرم مرتكب شده، معنايش اين است كه طرف، صلاحيت قضاوت و شرايط لازم را ندارد، طبيعى است كه در اينجا اين حق رئيس قوه قضائيه است كه او را
                        صورت مشروح مذاكرات شوراى بازنگرى قانون اساسى(جلسه‏28-15)، ص: 726
بردارد. اما برداشتن يك كسى به عنوان اين‏كه صلاحيت ندارد يا مرتكب جرمى شده است، مى‏تواند همين‏جور باشد. اگر به اين جهت بگوييم در اختيار رئيس قوه قضائيه باشد كه بلافاصله بردارد، خوب از اين طرف هم براى خود دستگاه قضائى اين مسأله پيش مى‏آيد. به عبارت ديگر ثبات و امنيت شغلى قضايى به خطر مى‏افتد. يك قاضى وقتى يك جا مشغول كار هست، همين‏جورى رئيس قوه قضائى يك وقت از نحوه برخوردش خوشش نيامده يا دوست نداشته يا به نظرش رسيده است، متناسب با اين حوزه قضائيه نيست بايد جايش عوض بشود يا بايد منفصل بشود حالا عوض كردن جا را عرض نمى‏كنم، بايد منفصل بشود موقت يا دائم، اگر اين حالت وجود داشته باشد طبعاً قضات يك وضعيت متزلزلى پيدا مى‏كنند و در دستگاه قضائى اصل بر ثبات دستگاه هست، اصل بر حفظ دستگاه قضائى است. به اين جهت مى‏گوييم قاضى را از سمت قضا كسى نمى‏تواند بردارد و نبايد بردارد مگر صلاحيتش از دست برود، صلاحيتش از دست برود به چه؟ به ارتكاب جرم، ارتكاب جرم چگونه؟ به هر حال بايد ثابت باشد. شما مى‏فرماييد تا مى‏آيد دادگاه برود و دادگاه انتظامى قضات رسيدگى كند، مفاسدى پيش مى‏آيد. درست است ممكن است در مواردى هم چنين باشد ولى از اين طرف هم اگر بخواهيد در اختيار يك فرد بگذاريد كه بدون رسيدگى در يك محكمه قضائى همين‏طورى كسى را برداريد بگذاريد يك اضطراب و تزلزلى در وضعيت قضات پيش مى‏آيد از اين جهت گفته شد كه سمت قضا و عزل و نصب قضات چه موقت و چه دائم بدون ثبوت در يك محكمه امكان‏پذير نباشد بعد شما مى‏فرماييد اين قاضى در اين حوزه قضايى صلاحيت ندارد بسيار خوب اين در اختيار هست مى‏تواند جابه‏جايش بكنيد اين مى‏شود نقل و انتقال، جابه‏جايى، قاضى هست، از قضا معزول نمى‏شود ولى از اين حوزه قضائيه منتقلش مى‏كنيد به يك حوزه قضائى ديگرى، اين بحث دوم است. در بحث دوم گفته شده است كه طبق قانون مى‏شود اين كار را كرد. ترفيعش، انتقالش، نقلش حتى اشاره فرموديد به مسأله تعليق، بله در قانون عادى ممكن است اين مسأله بيايد. واقعاً در قانون عادى گفته بشود كه حق تعليق داده بشود چنانچه نقل و انتقال طبق ضوابطى تنظيم مى‏شود، تعليق هم طبق ضوابطى تنظيم بشود و مشكل حل بشود. بله قانون اساسى فعلى را قبول دارم با پيشنهادى كه الان ما داريم مى‏دهيم يعنى مى‏گوييم عنايت بفرماييد عبارت اين است، اولًا براى رفع ابهام آمديم اين كار را كرديم كه قسمت اول را مستقل جدا كرديم «قاضى را نمى‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد» اين حكم را تمام كرديم، اين جمله تمام است، همان جمله قانون اساسى قبلى است عنايت بفرماييد نمى‏شود به طور موقت يا دائم منفصل كرد. تعليق غير از انفصال است، انفصال با تعليق دو تا است. انفصال يعنى از سمت جدا كردن، تعليق، يعنى بنده قاضى هستم، الان نمى‏توانم كار بكنم. ولى انفصال يعنى بنده ديگر قاضى نيستم سه ماهه، شش ماهه يا به طور دائم حالا بر حسب بحثى كه ما در كميسيون كرديم. اين بحث براى رفع ابهام اينجا تمام شده است. بعد تغيير محل خدمت يا سمت كه قسمت دوم است يا نقل و انتقال دوره‏اى قضات طبق ضوابطى كه قانون تعيين مى‏كند صورت مى‏گيرد. با اين تغيير هم ابهام از اصل برداشته شده و هم اين قسمت طبق قانون در اختيار دستگاه قضائى قرار داده شده كه خود به خود در اختيار رئيس قوه قضائيه است. به هر حال در اين گزارش اين يك بحث اصلى است. بحث دومم بحث اصل هفتاد و دوم هست كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 727
جرائم يك جا باشد. اين را واقعاً ما رويش خيلى بحث كرديم. يك ماده قانونى هم داريم كه اگر يك پرونده واحدى باشد كه حقوقى و كيفرى با هم باشد، اگر در يك دادگاه كيفرى مى‏رسند به اين‏كه حقوقى است همان‏جا رسيدگى بشود يا اگر در يك دادگاه حقوقى رسيدگى مى‏شود كه كيفرى هست همان‏جا يا بالعكس، تبعيت را از اين جهت گفته‏اند. اينجا هم يك همچنين مسأله‏اى است كه اگر در يك دادگاه نظامى به يك جرم نظامى مى‏رسند، گذشته از مسائل ديگر به خاطر اين‏كه عوارضى پيش مى‏آيد، انتقالش به دادگاه ديگرى گفته شده در يك دادگاه انجام بگيرد كه در حقيقت در تمركز مؤثر هست. به اين ترتيب نكات مثبت اين گزارش بيشتر همين دو تا مسأله است. مسأله سوم هم رياست بازرسى كل كشور هست كه بر اساس آن ماد دوم اقدام مناسب براى پيشگيرى اين رياست را به او داده‏اند. اگر در اين اصل يكصد و شصت و دوم اين بند دوم را شورا قبول نكرد خود به خود آن را هم مى‏شود برداشت. اگر اين بند دوم را قبول بكنيم آن بر آن اساس مى‏تواند باشد.
منشى- جناب آقاى مؤمن بفرماييد.
محمد دانش‏زاده مؤمن- بسم اللّه الرحمن الرحيم، عرض مى‏كنم كه بنده كه به عنوان مخالف با كليات ثبت‏نام كرده‏ام به خاطر اين است كه يك تغييرات جزئى همان‏طور كه فرمودند بر اساس اين‏كه شوراى عالى قضائى برداشته شده به وجود آمده، آنها مسأله‏اى نيست در دو سه اصل است كه آقايان تغييراتى داده‏اند با اصل اين تغييرات مخالفم كلى كارشان اين است و الا آنچه كه خود قانون اساسى قبلى داشته كه آقايان كارى نكرده‏اند. يكى همين مسأله دادستان كل كشور در اصل 162 مكرر كه وظايفى برايش تعيين كرده‏اند. اولًا به دادستان كل كشور چه نيازى هست و بعد از اين‏كه موازين شرعى ما اين است كه هر كس شكايتى دارد گزارشى دارد پيش قاضى مطرح مى‏شود و قاضى رسيدگى مى‏كند و اگر مطلب اثبات شد حكم مى‏كند وگرنه، تحقيقات هم با خودش نيست. ما بياييم يك دستگاه دادستانى درست بكنيم كه حالا عرض مى‏كنم اختصاص ندارد تنها به دادستان كل كشور به قضات مراجعه بشود تا مسأله حل بشود، كما اين‏كه آقايان هم فعلًا در صددند همين كار را بكنند. منتها اين‏كه اگر دادگاه ديد احتياج دارد در تحقيق بعضى از مسائل يك تحقيقى بشود، احياناً ممكن است دستگاه، تحقيقى در موارد لزوم كنار دادگاه باشد. اين كارهايى را كه براى دادستان كل كشور بالخصوص ذكر كرده‏اند كه قانون اساسى ملزم مى‏كند كه حتماً بايد به اين صورت باشد اين با اصل تمركز منافات دارد. تمركز يعنى تمام امور را شما در اختيار يك نفر بگذاريد نه اين‏كه او را ملزم بكنيد كه حتماً بايد اين قدرت را به دادستان كل كشور بدهيد كه از اختيار آن كسى كه رئيس قوه قضائيه است خارج است و ثانياً احياى حقوق عامه، احياء به معناى اين‏كه حقوق عمومى مردم را زنده بكند و برجا بشود و اين در صورتى مى‏شود كه اگر يك مسأله‏اى مربوط به حقوق عامه مردم هست، دادگاه است كه رسيدگى مى‏كند و نظر نهايى را مى‏دهد. مسأله مدعى‏العموم بودن و صرف اين‏كه طرح دعوا در دادگاه بكند اين كه احياء حق نشده، تازه آمده يك ادعايى را در دادگاه طرح كرده و براى اين جهت هم هيچ نيازى به دادستان نيست براى آن‏كه امور عامه و مطالبى كه مثلًا مربوط به عموم مردم و بيت‏المال است و اين مسائل هر قسمتى به يك كسى سپرده شده و مسؤوليتى دارد، آن مسؤول خودش مى‏آيد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 728
طرح دعوا مى‏كند، فوقش مى‏فرماييد كه نياز هست كه وكيلى بگيرد، خوب وكيل هم بگيرد كما اين‏كه دستگاه‏ها يك مشاور حقوقى دارند و يا وكيل در اين قسمت كه كارهايشان را انجام مى‏دهد. حمايت از آزادى‏هاى مشروع، حمايت دقيق از آزادى‏هاى مشروع وقتى مى‏شود كه حكم قضائى بشود به اين‏كه اين آزادى بايد انجام بشود و اين كار دادگاه است مگر اين‏كه عبارات عوض بشود كه يك چيز ديگر قهراً از آب در مى‏آيد، اقدام مناسب براى پيشگيرى از وقوع جرم و اصلاح مجرمين. ملاحظه بفرماييد اين اقدام مناسب براى پيشگيرى از وقوع جرم و اصلاح مجرمين اگر بخواهد به هر تشكيلاتى جورى باشد كه در سراسر كشور باشد نتيجه اين مى‏شود كه دادستان كل در سرتاسر كشور بيايد يك دستگاه جداگانه‏اى خودش داشته باشد در كنار دادگاه‏ها و اين از تمركز بيرون آوردن است. مسأله اصلاح مجرمين هم همين‏طور. خوب اصلاح مجرمين اگر تشكيلاتى برايش شد كه چه بسا مربوط به زندان‏ها مى‏شود، خوب زير نظر خود رئيس دادگاه باشد. امور حسبيه هم همين‏طور. اگر امور حسبيه سراسر كشور و در هر شهرستانى بخواهد دادستان آن را متصدى باشد قهراً بايد يك دستگاهى خودش در هر شهرستانى داشته باشد و چه بسا مسائل امور حسبى در دادگاه‏ها رسيدگى مى‏شود و حكم به آن مى‏شود، آن وقت بعد براى انجامش بدهد به دست كسى ديگر، اين اگر زير نظر خود رئيس دادگاه باشد كه بسيارى از اين موارد در مسائل صغار و ايتام و اين حرف‏ها در خود دادگاه‏هاى مدنى الان انجام مى‏شود، مردم مراجعه‏شان به همان رئيس دادگاه است كه در تعيين او مسلم يك ضوابط بيشترى را رعايت مى‏كنند. بعد از اين‏كه اينجا تمام شد سر و كارش را بدهند به دست كسى كه قطعاً آن صلاحيت‏هاى لازم هم كه براى رئيس دادگاه در نظر نمى‏گيرند، اين كار جور نيست. رياست سازمان بازرسى كل كشور، خوب اصلًا رياست سازمان بازرسى كل كشور را دادن به دادستان باز همان اشكال كلى كه بنده عرض كردم را دارد كه خلاصه‏اش اين است كه آقايان موظف بودند تمركز را درست بكنند. آمده‏اند يك دادستانى درست كرده‏اند و يك سرى وظايفى برايش تعيين كرده‏اند، اين چه ارتباطى به تمركز دارد؟ تمركز اين است كه شما مسؤوليت‏هاى قوه قضائيه را در يك جا متمركز كنيد، اين نظير همان بحثى مى‏شود كه بعضى از برادرها در تمركز قوه مجريه مى‏گفتند كه بياييم تقسيم كارها را بكنيم. اين آمده يك سرى كارها را به دادستان كل كشور داده كه اولًا در دادگاه انجام مى‏شود و به مصلحت نيست و ثانياً اصلًا هيچ ارتباطى به تمركز ندارد.
مسأله ديگر من چون مى‏ترسم وقت تمام بشود اصل 172 را عنوان مى‏كنم. در اصل 172 كارى كه آقايان انجام داده‏اند يكى مسأله كميته انقلاب اسلامى است كه اضافه كرده‏اند، يكى هم اين‏كه جرائم عمومى را كه اعضاى نيروهاى مسلح انجام مى‏دهند داده‏اند به دادگاه انتظامى. اصل اضافه كردن كميته انقلاب در قانون اساسى خارج از محدوده صلاحيت شوراى بازنگرى است. براى اين‏كه ما وظيفه داريم اينجا تمركز قوه مديريت در قوه قضائيه را بحث كنيم. وقتى قانون اساسى اصلًا كميته انقلاب اسلامى را متعرض نشده شما چه حقى داريد كه در قانون اساسى خارج از محدوده فرمان امام علاوه بر نيروهاى مسلحى كه در قانون تثبيت شده، يك كميته انقلاب اسلامى اضافه كنيد؟ خارج هم اگر باشد يك‏جورى بايد درستش كرد، كما اين‏كه مى‏خواستند جزو شهربانى و نيروهاى آنجا قرارش بدهند و الا بخواهد يك عنوانى باشد در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 729
قانون اساسى مضافاً قانون عادى مى‏تواند كارى بكند. ما به قانون اساسى نمى‏توانيم اضافه بكنيم كميته انقلاب را كه مثل سپاه پاسداران باشد كه حق حذفش را ما هرگز نداشته باشيم.
آن وقت جرائم عادى، جرائم عادى كه يك نفر از نيروهاى مسلح انجام داد، اين بايد برود در دستگاه نظامى. آخر بندگان خدا فرض كنيد برخورد كردند به يك مسلحى كه جزو نيروهاى مسلح است. آقايان مطرح مى‏كنند كه پرونده‏ها مشترك است. آخر اين بحث آقايان كه پرونده مشترك نيست كه يك نفر با يك آقايى كه جزو نيروهاى مسلح است يك مسأله خانوادگى دارد، يك دعواى شخصى و حقوقى دارد. البته جزائيات است يا اين‏كه به او سيلى زده و دعوايشان شده، اين اگر با يك آدم بود بروند دادگسترى، حالا كه نيروهاى مسلح است برود به دادگاه نظامى شكايت بكند و اين طبعاً مسأله رفاقت و پارتى‏بازى و هم‏صنفى رعايت كردن است، اين يك مسأله‏اى است كه در اذهان متبادر مى‏شود. اين را بگوييم كه همان‏طور بعضى از آقايان فرمودند اين‏طور باشد. پس بياييم يك دادگاه ويژه هم درست بكنيم براى دانشگاهيان، يك دادگاه ... اين بنابراين نيست كه نيروهاى مسلح با ديگران تفاوتى ندارند تنها مسائل نظامى به خاطر پيچيدگى‏اش همان‏طور كه حاج آقاى اردبيلى فرمودند و مسأله اين‏كه تخصص نياز دارد براى شناخت اين‏كه تخلف انجام شده يا نه؟ و چه بسا تخلفات آنجا تخلفى باشد كه در جاى ديگر اگر انجام بشود تخلف نيست. از اين جهت دادگاه ويژه تشكيل مى‏شود و الا جرم عمومى كه معنا ندارد، پرونده مشترك بودن هم همين‏طور كه در همه موارد شما مى‏فرماييد كه پرونده وقتى كه مشترك شد آن قسمت كه مربوط به اين دادگاه است به اين دادگاه برسد، اصلًا وجهى ندارد. بنابراين كل آنچه كه اينجا آمده، درست نيست. كما اين‏كه در اصل 164 هم كه مسأله تغيير محل خدمت يا سمت را به قانون موكول كردن، باز اين از تمركز بيرون رفتن است. شما آمديد به جاى شوراى عالى قضائى فرموديد كه رئيس قوه قضائيه. خوب اگر اين‏جور است اگر مى‏خواهيد فقط از مرز تمركز بيرون نرويد، صلاحيت‏هاى شوراى عالى قضائى را به رئيس قوه قضائيه بدهيد، چرا آمده‏ايد و مى‏گوييد كه بلى، رئيس قوه قضائيه باشد ديگر شوراى عالى قضائى نه؟ بسيار خوب، اما اين وظيفه‏اى را كه قانون اساسى قبلًا به شوراى عالى قضائى داده بود، حالا لابد اين وظيفه را از رئيس قوه قضائيه به خاطر تمركز مى‏گيريد. اين مخالف با تمركز است. يعنى براى اين‏كه اين مسؤوليت‏هايى كه قبلًا در دست شورا انجام مى‏شد، شورايى نباشد، قاعده‏اش اين است كه به خاطر تمركز، همان اختيار به رئيس قوه قضائيه داده بشود. نه اين‏كه اين اختيار از او سلب بشود آن هم به دليل تمركزى كه حضرت امام فرمودند. بنابراين، اين تغييرات اساسى را كه آقايان انجام داده‏اند. به نظر من همه اين تغييرات اساسى مشترك است در اين‏كه اصلًا ارتباطى به تمركز ندارد و خارج شدن از تمركز است و مضافاً به آن اشكالات ديگرى كه خدمت آقايان عرض شد. والسلام.
منشى (يزدى)- جناب آقاى حبيبى مخالف.
دكتر حسن ابراهيم حبيبى- بسم اللّه الرحمن الرحيم. من در خصوص چند اصل كلى عرض مى‏كنم كه مخالف هستم بعد از اين‏كه گفتم براى اين‏كه ترس دارم كه وقت بگذرد وارد جزئياتش مى‏شوم: يكى در مورد اصل 160 است كه مربوط به وزير دادگسترى مى‏شود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 730
و دوم در خصوص اصل 162 مكرر در مورد دادستان كل و اصل 172 كه رسيدگى به جرائم مربوط به نظاميان است. در مورد اصل 172 سريع عرض مى‏كنم، به نظر مى‏رسد كه اين اصلًا ارتباطى به مسأله تمركز ندارد. يعنى اين‏كه اگر جرائم را كه متنوع است ما آنها را به يك دادگاه بدهيم اگر اين تمركز باشد، خوب بايد بگوييم كه جرائم مدنى و كيفرى و اينها را هم در قانون اساسى بياوريم كه همه اينها را هم حتماً يك دادگاه رسيدگى بكند چون مى‏خواهيم كه مسأله تمركز را حل كنيم. پس مسأله، خارج از صلاحيت ما بوده كه به اين مطلب برسيم.
حالا اگر وارد اين بحث بشويم كه بايد هم رسيد، باز هم اين مطلب كليتاً به اين ترتيبى كه آمده خلاف هست براى اين‏كه اين با بعضى از اصول ديگر قانون اساسى هم تعارض پيدا مى‏كند. چون تمامى استدلال به حفظ شئونات و حيثيات برمى‏گردد و اين مطلب اقتضا مى‏كند كه نظاميان و مأموران انتظامى در يك جا محاكمه بشوند. خوب مسأله در اين نيست كه هميشه جرم از طرف اين مأمور انجام يافته. يعنى هميشه او مجرم است، ممكن است مجنى‏عليه باشد، خوب آن را چه كارش مى‏كنيم؟ در مسائلى هم كه مجنى‏عليه واقع مى‏شود، مسائل حيثيتى قطعاً مطرح مى‏شود، مسائل حقوقى را مى‏گوييم نباشد. ما الان داريم، مثلًا اصلاح يك رشته كارهايى هست كه به آن شرخرى مى‏گويند، يعنى يك دعواى صد در صد حقوقى را يك بازى كوچك در مى‏آورند يكى دوتا چك در گوش همديگر مى‏زنند به دعوا يك جنبه جزائى مى‏دهند براى اين‏كه برود در دادگاه جزائى كه به آن سريع رسيدگى بشود. بنابراين همه دعاوى يك مرتبه سر دادگاه‏هاى نيروهاى نظامى و انتظامى و نيروهاى مسلح خواهد ريخت و اين به مصلحت نيست. اصل 140 قانون اساسى را به لحاظ حيثيت اگر ملاحظه بفرماييد مى‏گويد كه: «رسيدگى به اتهام رئيس‏جمهور، نخست‏وزير و وزيران در مورد جرائم عادى با اطلاع مجلس شوراى ملى در دادگاه‏هاى عمومى دادگسترى انجام مى‏شود»، پس اگر مسأله حيثيت است، بالاخره حيثيت رئيس‏جمهور و نخست‏وزير و وزراء هم مطرح است. پس بياييم اين اصل را هم ... چون مبناى استدلال ما اين است اين خلاصه مطلب من در اين مورد بود.
در مورد اصل مربوط به دادستان كل، ما بحث‏مان در كميسيون اين بود كه يك بحثى همواره در دادگاه‏هاى ما و دستگاه قضائى بوده كه دادسراها را نمى‏شود حذف كرد، به دليل اين‏كه در قانون اساسى كلمه يا تعبير «دادستان كل» آمده، اين استدلال درستى نيست. ولى به هر حال اين‏طورى است. ما ترس‏مان اين بود كه اگر اين «دادستان كل» حذف بشود همان‏طور كه جناب آقاى مؤمن فرمودند كه دادستان كل، كار زياد ندارد و همين‏طور جناب آقاى خوئينى‏ها در خصوص اين بحث مفصلى در كميسيون كردند، اگر اين كلمه را حذف كنيم مبادا آن مطلب به كرسى بنشيند و ما فعلًا مى‏خواهيم دادسراها را حذف بكنيم. اما آمديم بعد از دو سه سال تجربه‏مان منتج نبود و خواستيم دادسراهاى عمومى را برگردانيم آن وقت ديگر از اين طرف استدلال مى‏شود كه چون «دادستان كل» را برداشتيم، دادسراها حذف مى‏شود. يك چنين اشكالى بود كه بعد يك مرتبه مطلب به اين ترتيب درآمد كه ما يك رشته وظايف براى دادستان كل بنويسيم كه اين هم شايد صحيح نباشد، براى اين‏كه اولًا ارتباط زيادى به تمركز ندارد.
ثانياً ممكن است اصلًا اين تمركز را در هم بريزد. بنابراين يك راهى پيدا كرد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 731
كه آن كلمه «دادسرا» بياييد كه بنده يك پيشنهادى دارم. اما بيشتر به اصل 160 برگرديم كه در مورد وزير دادگسترى است.
ما در نظام كشور در واقع دو تا مجموعه داريم كه يكى از آن زير مجموعه ديگرى قرار مى‏گيرد. يك مجموعه‏اى داريم به اسم دولت كه قسمت اعظم قوايش عبارتست از قواى «مقننه، مجريه، قضائيه» اين يك مجموعه كلى است.
يك مجموعه ديگرى داريم كه زير مجموعه قو قضائيه است، تمام آنچه را كه تا اين زمان راجع به آن صحبت شده اين است كه شوراى عالى قضائى كه اين زير مجموعه را اداره مى‏كند نمى‏تواند اين كار را بكند، براى اين‏كه شورايى است. پس بياييم اين را فردى‏اش بكنيم، رئيس قو قضائيه بگذاريم. بسيار خوب. مسأله زير مجموعه را از لحاظ اداره، شما حل كرديد.
اما اين زير مجموعه در يك زيرمجموعه‏اى بايد حركت بكند و آن مجموعه كل دولت است، ارتباط اين زيرمجموعه كه عبارت از قو قضائيه باشد با كل دولت است كه عبارت مى‏شود از: «قو مجريه و قو قضائيه» از چه طريقى باشد؟ در اين مورد در خبرگان اول بعد از بحث‏هاى زياد برادرها به اين نتيجه رسيده‏اند كه وزير دادگسترى رابط بين قوا است. اما اين رابط همان‏طورى كه سال‏ها و ماه‏ها گفته شد، ربط حرفى است و كار زيادى از دستش بر نيامده و باز اين مسأله را يعنى ادار دستگاه قضائى را و حل مسائل و مشكلاتى كه دستگاه قضائى در خارج از مجموعه خودش دارد. در داخل مجموعه با رياست قو قضائيه، مسائلش را حل مى‏كند. اما در خارج از مجموعه تمامى مسائلش مى‏ماند و اين مسائل تا الان به نظر نمى‏آمده براى اين‏كه همة اينها در دل آن مسأله ديده مى‏شده، از اين به بعد حداقل 60% مسائل باقى خواهد ماند كه حالا تا اين زمان كاسه كوزه‏اش به دليل شورايى بودن سر شوراى عالى قضائى شكسته مى‏شد. اما بعد از اين‏كه رئيس قو قضائى شد، باز رئيس قو قضائى در داخل قو قضائيه هر تصميمى را كه مى‏خواهد بگيرد يك سرش مربوط به مجموع كل دولت مى‏شود و آنجا لنگ مى‏ماند. وزير دادگسترى هم وقتى اختيارى نداشته باشد جز اين‏كه پيغام بياورد و پيغام ببرد و در دستگاه دولت و قو مجريه نتواند حرفش را طورى بزند كه در رو داشته باشد و مسائل و مشكلات دستگاه قضائى را حل بكند طبعاً كاربرى نخواهد داشته و كارهاى دستگاه قضائى زمين خواهد ماند. بنابراين تنها راهى كه وجود دارد اين است كه دستگاه قضائى حضور مداوم و مؤثر در دستگاه اجرايى پيدا بكند و راهى كه به نظر من تا اين زمان مى‏رسد اين است كه ما وزير دادگسترى را حذف بكنيم و به جايش در قانون اساسى ذكر بكنيم. (حالا رئيس قوه قضائيه چند تا معاون مى‏خواهد داشته باشد، آن بحثش در اينجا نيست) يك معاون اجرايى و پارلمانى دارد كه اين در هيأت دولت شركت مى‏كند. معاون اجرايى و پارلمانى يعنى در واقع مقلد رئيس قو قضائيه. اختلاف با قوه قضائيه پيدا نمى‏كند، وزير بالاخره يك نوعى اجتهاد دارد يعنى نمى‏تواند نمايندگى تام و تمام داشته باشد. حرف‏هاى رئيس قوه قضائيه را بزند در صورتى كه خودش مخالف باشد. چون به هر حال در مقابل مجلس مسؤول است يا شرعاً مسؤول است. وقتى كه نظر رئيس قوه قضائيه را قبول نداشته باشد.
اما اگر معاون بود تا زمانى كه با رئيس قوه قضائيه مى‏تواند كار بكند هست، زمانى كه نتوانست مى‏رود يكى ديگر مى‏آيد. او مسأله ارتباطش با رئيس قوه قضائيه حل است. در ارتباط با دولت و در ارتباط با مجلس به خصوص در ارتباط با دولت اين مسأله بسيار مهم است‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 732
كه مى‏دانند هر وقت كه او حرفى زد حرف رئيس قوه قضائيه را زده، هر جا قول داد قول رئيس قوه قضائيه است.
و از آن طرف هم وقتى مطالب را مى‏برد رئيس قوه قضائيه مى‏داند كه اين مطلبى كه آمده بدون شائبه، همه آن مطلبى است كه در دولت گفته شده، براى اين‏كه اين ديگر حفظ منافع صنفى دولت و مسؤوليت مشتركش را نمى‏كند. بنده تجربه شخصى خودم را خدمت‏تان عرض مى‏كنم، من برخى از مسائل دولت را خدمت آقايان عرض نمى‏كردم و حق هم داشتم، شرعاً هم مسؤول بودم. براى اين‏كه «المجالس بالامانة» و در هيأت دولت كه مذاكراتش سرى بود برخى از مطالبش را بنده عرض نمى‏كردم، برخى از اوقات بود بعضى مطالب را عليه دستگاه قضائيه مى‏گفتند آنجا دفاع مى‏كردم ولى به آقايان نمى‏رفتم چغلى بكنم براى اين‏كه به هر حال اين مشكل وجود دارد.
اما اگر كسى بخواهد در دستگاه قضائى مؤثر باشد بايد به اين ترتيب باشد و راه ديگرى هم نداريد. بنده عرض مى‏كنم كه اينجا ثبت بشود كه اگر شما باز از اين طريق بخواهيد مسائل دستگاه‏هاى قضائى را حل بكنيد فقط به خاطر اين‏كه وزير دادگسترى شوكت دستگاه قضائى مى‏تواند باشد كه دستگاه قضائى هم يك وزير داشته باشد، مسائلش حل نخواهد شد. والسلام.
رئيس- ايدكم‏اللّه.
منشى (يزدى)- جناب آقاى طاهرى بفرماييد.
سيد حسن طاهرى خرم‏آبادى- بسم اللّه الرحمن الرحيم. عرض كنم كه آنچه در رابطه با قوه قضائيه در فرمان امام (قدس‏سره) و رضوان‏اللّه تعالى عليه به اين شورا محول شده، فقط تمركز قوه قضائيه است و اين تعبيراتى كه داده شده، البته آنجاهايى كه به جاى شوراى عالى قضائى، رئيس قوه قضائيه را گذاشته‏اند، خوب اين‏كه مسلم مسأله‏اى است ضرورى، بعد از آن‏كه آن اصل كلى را ما رأى داديم. اين خواه‏ناخواه يك امر روشنى است. آنچه كه مربوط به تمركز مى‏شود، مسأله اين‏كه دادستان كل كشور و رئيس ديوان عالى كشور را رئيس قوه قضائيه تعيين مى‏كند اين ممكن است كه به مسأله تمركز مربوط بشود و كسى بگويد اگر بخواهد اينها را رهبر تعيين بكند در واقع سه تا رئيس از طرف رهبر براى قوه قضائيه تعيين شده كه اين مخالف با تمركز است. اين قابل بحث و قابل دفاع در اين جهت هست.
اما به نظر مى‏آيد بقيه تغييراتى كه آقايان داده‏اند هيچ ربطى به مسأله تمركز ندارد يعنى اصلًا از حيطه صلاحيت كار ما خارج است. جناب آقاى عميد فرمودند كه به اين علت ما دادستان را حذف نكرديم كه از حيطه كار ما خارج است، به همين دليلى كه حذف كردن دادستان از حيطه كار اين شورا خارج است تعيين وظايف هم خارج است. چه فرقى مى‏كند؟ اگر حذف خارج است من هم قبول دارم. حذف دادستان ولو بفرماييد درست باشد، اما حذف دادستان مربوط به كار ما نيست. مگر اين‏كه وجود دادستان مخل به تمركز باشد، آن يك حرفى است، ولى اگر اصل وجود دادستان مخل به تمركز نباشد، حذفش مربوط به كار شورا نيست. و به طريق اولى اين وظايفى كه برايش مشخص شده فرض كنيد كه اين وظايف هم صددرصد درست، هيچ اشكالى هم ندارد به نفع قوه قضائيه و مصلحت كشور هم هست و اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 733
اشكالى هم كه جناب آقاى مؤمن كردند كه نفس خود اين وظايف با تمركز مخالف باشد آن را هم فرض كنيم نه با تمركز مخالف نباشد، در واقع تعيين اين وظايف از حيطه كار ما خارج است، براى اين‏كه ربطى به تمركز ندارد و همچنين مثلًا فرض كنيد آقايان آمدند در اصل 164، بعد از اين‏كه مى‏گويد: «قاضى را نمى‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد يا بدون رضاى او محل خدمت يا سمتش را تغيير داد، مگر به اقتضاى مصلحت جامعه» اين جمله را حذف كردند. اين چه ربطى به مسأله تمركز دارد؟ جناب آقاى يزدى از اين دفاع كردند كه براى رفع ابهام است ما در اينجا موظف نيستيم كه از اصول قانون اساسى رفع ابهام بكنيم. بلى، اگر بناى رفع ابهام باشد خيلى جاهاى ديگر است كه مبهم است. در اين خصوص جناب آقاى هاشمى هم يك بار فرمودند كه خوب است كه اين را هم از حضرت امام تقاضا كنيم. اما فعلًا على اى حال رفع ابهام مربوط به كار ما نيست. بنابراين حذف اين جمله حالا چه ابهام داشته باشد و چه ابهام نداشته باشد (به نظر من ابهام هم ندارد) ربطى به كار ما ندارد. و همچنين آن مطلبى كه ديگر مربوط كردن به اين دادگاه محاكم نظامى و تغيير در اين ... كه اين هم باز مربوط به مسأله تمركز نمى‏شود. بنابراين فكر مى‏كنم كه هيچ يك از اين تغييراتى كه هست جز همان تغيير در اصل مسأله، تبديل شورا به رئيس قوه قضائيه باشد كه (البته اين جهت دومى) قابل بحث است، غير از اينها ربطى به مسأله كار ما ندارد. والسلام عليكم و رحمةاللّه.
رئيس- سلمكم‏اللّه.
منشى (يزدى)- آقاى بيات بفرماييد.
اسداللّه بيات- بسم اللّه الرحمن الرحيم. من با كليات اين طرح مخالفم و رأى هم نمى‏دهم، اين‏كه جناب آقاى يزدى و جناب آقاى هاشمى مى‏فرمايند كه مخالفت‏ها منافات ندارد بنده به كلياتش هم رأى نمى‏دهم سرقضيه عبارت از اين است كه:
در صحبت‏هاى آقاى مؤمن و آقاى طاهرى بالخصوص مطرح بود كه كميسيون از محدود وظيفه و اختيارات خودش خارج شده. من دو سه مورد ديگر را اشاره مى‏كنم. من مى‏گويم كه سروران كميسيون تمركز در دستگاه قضائى صلاح‏انديشى را با بحث در تمركز مخلوط كرده‏اند، فكر كرده‏اند تمركز، بعد گفته‏اند مصلحت بر اين است كه اين تمركز حاصل بشود، مثلًا بياييم بگوييم جرائم معمولى هم در دادسراى نظامى يا در دادگاه نظامى رسيدگى بشود، اين از باب صلاح‏انديشى است. چون در كميسيون قضائى هشت سال است، تقريباً من آنجا هستم. اين را ما عملًا در بحث قوانين آيين دادرسى و اينها داريم. اين صلاح‏انديشى است. اما آيا اين صلاح‏انديشى بايد در بحث تمركز مطرح بشود يا نه؟ اين در محدود اختيارات كميسيون نبوده و در محدود اختيارات شوراى بازنگرى هم نيست. و به همين دليل عزيزان در شرايط صفات قاضى نيامده‏اند بحث بكنند، نيامده‏اند اينها به طور كلى در باب اين‏كه محاكمات علنى بايد انجام بشود بحث بكنند، نيامده‏اند در بحث قضات دادگاه‏ها مثلًا در اجراى مصوبات، چرا؟ براى اين‏كه در محدود اختياراتشان نبوده. اين يك مطلب.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 734
مسأله دومى كه باز سروران در اينجا مطرح نكرده‏اند يعنى درست باز نكرده‏اند. در اصل 162، اصل قبلى جز كلمه شورايش، كامل‏تر و دقيق‏تر از اين بوده كه الان آقايان آورده‏اند، براى اين‏كه در آنجا مسأله اين‏طور مطرح بوده: «رئيس ديوان عالى كشور و دادستان كل بايد مجتهد عادل و آگاه به امور قضائى باشند و رهبرى با مشورت قضات ديوان عالى كشور، آنها را براى مدت پنج سال به اين سمت منصوب مى‏كند». آقايان آمده‏اند اين‏طور گفته‏اند، گفته‏اند كه «رئيس قوه قضائيه با مشورت قضات منصوب مى‏گردد» اما در چه مدت، الى الابد؟ من مى‏گويم خبرگان آن موقع كه مسؤول بررسى اين قضيه بودند دقيقاً به اين قضيه توجه داشته‏اند. آنجا به مسأله زمان اشاره كرده‏اند و در «رئيس دستگاه قضائى» هم آقايان به زمان اشاره كرده‏اند. اما «رئيس ديوان عالى كشور كه از طرف رئيس قوه قضائيه بايد منصوب بشود» به مسأله زمان اصلًا اشاره نكرده‏اند، خود اين دقيقاً نشان مى‏دهد كه سروران آن دقت لازمى كه آنها داشته‏اند، آن دقت لازم را در اينجا مورد عنايت قرار نداده‏اند. يا مثلًا از جمله چيزهايى كه ... (حالا اى كاش جناب آقاى موسوى اردبيلى اينجا تشريف داشتند، حاج آقا موسوى خويينى‏ها كه هستند) يكى از مسائلى كه در طول قانون‏گذارى ما عملًا گير و ابهام داشتيم اين بود كه مسأله نحو اعمال نظارت ديوان عالى كشور چيست و چگونه است؟ «ديوان عالى كشور به منظور نظارت بر اجراى صحيح قوانين». آقايان اگر تقيد بر تحفظ عبارات داشتند بهتر بوده، همان را كه در اول بوده مطرح بكنند و زمان را هم بگويند.
اما وقتى كه بر خودشان اجازه داده‏اند عبارات ديگر را عوض بكنند خود «به منظور نظارت بر اجراى صحيح قوانين» خيلى روشن نيست، مكانيزمش چيست، چگونه؟ و لذا يكى از گيرهايى كه دارد آقايان با وحدت رويه مى‏آيند مسأله را مورد بررسى و مطالعه قرار مى‏دهند و حل مى‏كنند. من يادم هست كه شايد در دور دوم مجلس بود كه يك روز جناب آقاى مؤمن از طرف شوراى نگهبان تشريف آورده بودند يكى از اختلافاتى كه در تفسير وحدت رويه و جايگاه وحدت رويه بين شوراى نگهبان و بين دستگاه قضائى وجود دارد، همين‏جا است. اين وحدت رويه چيست؟ آيا وحدت رويه قانون است؟ امروز دستگاه قضائى به وحدت رويه بار قانونى به آن مترتب مى‏كند، اثر قانون بر آن بار مى‏كند، در موارد زيادى آن را مثل قانون تلقى مى‏كند و حال آن‏كه مشكل است اين معنا را دقيقاً درست تصور بكنيم. وقتى‏كه آقايان مى‏خواستند اصلاح بكنند اينجا را اصلًا توجه نكرده‏اند و اصلاح نكرده‏اند آنجايى را كه بايد اصلاح بكنند. الان مى‏بينيم كه با همين ابهام مسأله را گذرانده‏اند.
باز مسأله ديگرى ما داريم كه سروران به اين جهت عنايت نكرده‏اند. آن عبارت از اين است كه «به منظور رسيدگى به شكايات و تظلمات و اعتراضات مردم نسبت به مأمورين يا واحدها يا آيين‏نامه‏هاى دولتى و احقاق حقوق آنها، ديوانى به نام ديوان عدالت ادارى زير نظر رئيس قوه قضائيه تأسيس مى‏گردد. حدود اختيارات و نحو عمل ...» البته اينجا شورا را تبديل كرده‏اند به «رئيس قوه قضائيه» من در اين جهت حرفى ندارم چون با توجه به آن تمركز بعيد نيست كه ما بتوانيم مسأله را توجيه بكنيم.
اما بحثى كه ما در كليات شور اول آن نصفه‏اى كه قبلًا مطرح بود، داشتيم و آن اين بود كه اقدام مناسب كه مسؤوليت دوم دادستانى كل است «اقدام مناسب براى پيشگيرى از وقوع جرم و اصلاح مجرمين»
                        صورت مشروح مذاكرات شوراى بازنگرى قانون اساسى(جلسه‏28-15)، ص: 735
اين مقدارى جنبه قضائى دارد. اما مقدار زيادى از اين جنبه اجرايى دارد، جنبه بازسازى و جنبه بهسازى دارد، جنبه تقريباً درمانى و اينها دارد كه اصلًا به دستگاه اجرايى برمى‏گردد، قرار بر اين بود كه لااقل كميسيون در رابطه با اين قضيه هم يك مقدارى بحث و بررسى بكنند. مضافاً بر همه اينها شايد اين يكى از مصاديق مزيت بر اصل است براى اين‏كه آقايان احياى حقوق عامه را با اين كشدارى به دادستان كل داده‏اند. بسيار خوب اقدام مناسب براى پيشگيرى اموال آنها. اين هم باز بسيار خوب امور حسبيه رياست سازمان بازرسى كل كشور. خوب بازرسى كل كشور نوعى نظارت بر حسن اجراى قوانين است. نظارت بر حسن اجراى قوانين در قانون اساسى قبلى دو تا مكانيزم داشت: در رابطه با آيين‏نامه‏هاى دولتى و دستگاه‏هاى دولتى مربوط به ديوان عدالت ادارى بود. در ارتباط با سطح وسيع و كلى مربوط به سازمان بازرسى است، آقايان همه را به دادستانى كل داده‏اند. بسيار خوب شما براى رئيس دستگاه قضائى چه گذاشته‏ايد؟ براى آنها چه مانده؟ اين يكى از مسائلى است كه شما همه اينها را در اختيار دادستانى كل گذاشته‏ايد و آمده‏ايد گفته‏ايد كه دادستانى كل كشور بايد اين‏طورى بشود و بعد اين يكى از مسائلى است كه به نظر من اولًا اقدام مناسب براى پيشگيرى از وقوع جرم بايد تفكيك بشود. آن كار اجرايى‏اش از كار قضائى‏اش بايد تفكيك بشود، علاوه بر اينها شما وظايف دادستان كل را هم بايد دقيقاً مشخص‏تر بكنيد. علاوه بر اينها پيشنهادى را كه جناب آقاى مؤمن مطرح كردند، بنده هم با آن موافقم. يا ما بياييم اصلًا دادستان كل را حذف كنيم، هيچ اشكالى هم ايجاد نمى‏كند، مشكلى هم به وجود نمى‏آورد و اگر هم نمى‏خواهيد دقيقاً مسأله را حذف بكنيد طورى مطرح بكنيد ... مسأله وزارت را ولو اين‏كه اين بحث را از نظر محدود اختيارات بودن مطرح شود، خودم هم اين شبهه را دارم. براى مسأله وزارت دادگسترى جزو محدود اختيارات ما نبود، اما لااقل اگر آقايان از محدود اختيارات، دقيقاً تعدى فرمودند و قضيه را جاى ديگر هم تسرى دادند، اين مسأله را حل بكنند: «وزير دادگسترى كه كارش پستچى بودن و نقل نامه‏ها و لوايح و مصوبات است، بعد آن را منتقل كردن به دستگاه دولت و اين يقيناً آن برد لازم و كارآيى لازم را واقعاً نمى‏تواند داشته باشد. و اگر هم وزير، وزير مجتهدى بشود و آزادى عمل هم داشته باشد ...» طبيعى است همان‏طورى كه جناب آقاى دكتر حبيبى هم اشاره فرمودند آن اطاعت لازم و آن هماهنگى لازم را با رئيس دستگاه قضائى نمى‏تواند داشته باشد.
آخرين حرفى كه لازم است عرض بكنم و در صحبت‏هاى جناب آقاى طاهرى هم بود. من عرض مى‏كنم اصل 172 يا كلًا حذف بشود، يا اساساً من معتقدم كه مطرح كردن كميسيون بر خلاف محدوده اختيارات خودش است. اين بايد همان چيزى كه در قانون اساسى قبلى بوده در همان وضع بماند، مخصوصاً به اين نكته اشاره بكنم. مسأله اين‏كه در قانون اساسى آمدن براى دستگاه‏هاى نظامى دادگاه خاص نظامى مطرح كردن، اين دادگاه ويژه نيست. اين دادگاه رسيدگى به جرائم خاص نظامى است. و الا همه عزيزان قبول دارند ما در اسلام دادگاه ويژه نداريم، دادگاه ويژه يعنى چه؟ دادگاه مال همه است. منتها به طور طبيعى جرائم مختلف است. جرائم همان‏طورى كه حقوقى با جزايى فرق مى‏كند. طبيعى است كه مسائل خاص نظامى با غير نظامى فرق دارد به همين جهت آمده‏اند گفته‏اند كه مثلًا افرادى كه در آنجا به جرائم خاص نظامى رسيدگى مى‏كنند، (يك چنين دادگاهى) شما به عنوان صلاح‏انديشى بياييد همه اينها را به‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 736
آنجا منتقل بكنيد علاوه بر اين‏كه با تمركز مخالف است، مضافاً بر اين‏كه بر خلاف اختياراتى است كه حضرت امام رضوان اللّه تعالى عليه دقيقاً فرموده‏اند. مضافاً بر همه اينها عزيزان دقيقاً نوع تنظيمى كه داشتند اگر مى‏آمدند تنها كلمه «شورا» را حذف مى‏كردند به جايش كلمه «رئيس قوه قضائيه» را مى‏گذاشتند، يقيناً كارشان همان بود. عزيزان اگر كارى كرده‏اند به نظر من بيش از محدود اختيارات خودشان هست و از اين جهت است كه من به كلياتش هم رأى نمى‏دهم. والسلام عليكم و رحمة اللّه و بركاته.
رئيس- سلمكم اللّه.
منشى (يزدى)- آقاى خوئينى‏ها بفرماييد.
موسوى خويينى‏ها- بسم اللّه الرحمن الرحيم. بنده هم به دو دليل با كليات طرح مخالفم و تقاضا هم مى‏كنم كه در اين بحث بر خلاف ساير بحث‏هايى كه از كميسيون‏هاى ديگر مى‏آمد على‏رغم مخالفت‏هايى كه در كليات مى‏شد آخرالامر رأى مى‏داديم. در عين حال براى اين‏كه مى‏گفتيم مقصود از اين بحث‏ها اين است كه جلسه با نقطه‏نظرات همه آقايان آشنا بشود كه در بحث جزئيات بداند كه عمدتاً در ذهن اكثريت اعضا چه مى‏گذرد. اما اينجا من تقاضا مى‏كنم كه، حالا كه بحث در مخالفت است به كلياتش هم رأى داده نشود و تا آنجايى كه من از مجموعه بحث‏ها برداشت كردم تقريباً موافق چندانى جز همان دو سه نفر اعضاى كميسيون فكر نمى‏كنم داشته باشد.
اولًا بنده مخالفم با كليات، براى اين‏كه هيچ يك از اينها در مفهوم تمركز در مديريت قو قضائيه نمى‏گنجد و ما هم كه بنا نداشتيم فصل يازدهم را كه در ارتباط با قوه قضائيه است تمام اصولش را بازنگرى بكنيم. با توجه با اين توصيه‏هاى مكررى كه مى‏شود كه ما حتى‏الامكان بحث‏هايمان را جمع و جور بكنيم. حالا وقتى ما يك چنين فرصت فراوانى نداريم چرا مى‏رويم وارد يك مقوله‏هايى مى‏شويم كه حرف زياد خواهد داشت.
اين نكته را هم باز مجدد تكرار مى‏كنم كه اساساً بحث در تمركز در مديريت قوه قضائيه است. چون من از اظهارات بعضى از برادرها على‏رغم اين‏كه مدعيشان را قبول دارم اما استدلال‏هايشان ضعيف بود و مى‏فرمودند كه خوب اين امور را كه ما مثلًا به «دادستان كل» داديم براى «رئيس قوه قضائيه» چه مانده؟ مثل اين‏كه ما در ذهن‏مان آمده كه به رئيس قوه قضائيه مى‏خواهيم كار قضائى احاله بكنيم در حالى كه همان بحثى كه شد، كارى كه بر عهد شوراى عالى قضائى بود، مى‏خواهيم بر عهد رئيس قوه قضائى بگذاريم و ما هرگز در قانون اساسى فعلى براى شوراى عالى قضائى كار قضائى نگذاشتيم. يعنى هيچ‏گاه شوراى عالى قضائى نمى‏تواند به جاى يك قاضى، محكمه تشكيل بدهد و به يك دعوا رسيدگى بكند. همان‏گونه كه تاكنون شوراى عالى قضائى كار قضائى نمى‏توانست انجام بدهد. از اين به بعد رئيس قوه قضائيه هم نمى‏تواند انجام بدهد. و اين هم توجه بشود كه واقعاً رئيس قوه قضائيه با اين بار سنگينى كه بر دوش او هست، برايش امكان ندارد كه بيايد بنشيند و يك محكمه تشكيل بدهد، يك دعوايى را دو ساعت، سه ساعت، چهار ساعت، پنج ساعت به آن رسيدگى بكند تا يك حكمى را هم صادر بكند. يك كسى را كه ما گفتيم تشكيلات قوه قضائيه را او بايد ايجاد بكند، گفتيم بايد لوايح را او تهيه بكند، گفتيم استخدام قضات بر عهد او هست. عزل و نصب و تمام امور، حتى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 737
امور اجرايى قوه قضائيه را هم گفتيم بر عهد او است با همين بحث‏هايى كه شد گفتيم وزير همان در حد رابط باشد كه من آنجا نظر خودم را عرض مى‏كنم. خوب يك كسى كه اين همه مسؤوليت بر دوش او هست ما مى‏خواهيم يك كار قضائى هم بر عهد او بگذاريم يعنى به او اجازه بدهيم كه شما يك دادگاه هم خودت تشكيل بده. هر پرونده‏اى را احياناً ميل‏تان شد و هر پرونده‏اى خودتان صلاح بدانيد آن را به آنجا بياوريد و رسيدگى بكنيد، چون قاعدتاً رئيس قوه قضائيه نمى‏تواند برود در عرض يكى از دادگاه‏هايى كه 2- 3 هزار دادگاه داريم در عرض آنها قرار بگيرد. لابد يك دادگاهى فوق همه دادگاه‏ها مى‏خواهد تشكيل بدهد من نمى‏دانم اصلًا در محدود وظايف ما چنين چيزى هست؟ چون ما مى‏خواهيم مديريت قوه قضائيه را متمركز بكنيم نه عمل قضائى را متمركز بكنيم. يعنى به جاى 100 تا دادگاه يك دادگاه ايجاد بكنيم. اصلًا اين امر معقولى نيست، تمركز در قضا كار صحيح نيست. اين مسأله اول. پس بنده با كليات مخالفم براى اين‏كه همه اين مسائل خارج از محدود وظيفه شوراى بازنگرى است. دادستان كل برايش وظايفى تعيين بشود كه حالا من آنجا عرض مى‏كنم چون خود من هم در كميسيون رفتم و مطلبى را عرض كردم. آن اصل مربوط به سازمان قضائى نيروهاى مسلح كه مطلب را من باز آنجا عرض مى‏كنم. اين هم خارج از وظيفه ما هست. كليات يعنى همين ديگر، يعنى اساساً اين را بيخود آورده‏اند. اين به معناى اين‏كه مى‏گوييم مخالف با كليات، يعنى اين را نمى‏بايستى اين چنين مى‏كرديد نه اين‏كه اصلش را قبول داريم، مى‏گوييم حالا آنجا «و» آن را كم و زياد بكنيد كه آن در بحث جزئيات مى‏شود ما مى‏گوييم اصلًا اين نمى‏بايست در كار بازنگرى ما وارد مى‏شد، اما حالا مورد به مورد.
يك نكته‏اى را باز در كليات بگويم چون در فرمايشات آقايان اظهار مى‏شد كه رئيس ديوان عالى كشور چون قاضى القضات است، اصلًا اين را آقايان توجه بكنيد كه ديوان عالى كشور كار قضائى نمى‏كند يك قاضى اصطلاحى و قانونى است نه قاضى شرعى، يعنى به اين معنا در هر شعبه‏اى از ديوان كشور كه فعلًا 30 شعبه داريم، سه تا قاضى عالى‏رتبه نشسته، كارش اين است يك پرونده‏اى از شهرستان مى‏آيد از هر يك از دادگاه‏هاى كشور كه قاضى آن كسى است كه در آن شهر در دادگاه نشسته است و رسيدگى كرده است و حكم داده است. منتها براى رعايت احتياط قانون اساسى گفته يك مرجع عالى قرار مى‏دهيم، قبل از اين‏كه اين حكم اجرا بشود، اين پرونده را بر مى‏دارند و به اين شعبه مى‏آورند. دادگاه هم نيست چون دادگاهى كه نه شاكى و نه متهم در آنجا حضور دارد نه شهودى در آنجا احضار مى‏شوند. هيچ يك از شرايط محكمه را اين شعبه ندارد. فقط او كارش اين است كه اين اوراق و اين پرونده را نگاه مى‏كند ببيند آن قاضى كه گفته است مثلًا اين قتل عمد است آيا طبق قانون عمد بوده يا نبوده است؟ يعنى آن متهم قصد كشتن او را داشته است يا نه يا عمل، عملى است كه نوعاً كشنده است يا نه؟ اين‏طورى بررسى مى‏كند و بعد از اين‏كه شعبه فهميد بلى قتل عمد را درست تشخيص داده، آن وقت نگاه مى‏كند ببيند حكمى كه داده، درست است يا نه؟ يعنى اين‏كه آيا قاتل اقرار داشته، نگاه مى‏كند ببيند شهودى بوده، شهود معتبر بوده، از باب قسامه بوده، يعنى يك كارشناسى قضائى مى‏كند، و الا اصلًا شعب ديوان كشور دادگاه نيستند كه ما خيال مى‏كنيم قضات ديوان كشور، قاضى‏القضات هستند. رئيس شعبه اول، اسمش رئيس ديوان عالى كشور است، رئيس ديوان عالى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 738
كشور هم برخلاف وضعيت موجود، اين نكته را من عرض بكنم مثل اين‏كه يك بار هم در آن جلسه قبل اين را عرض كردم بعد از پيروزى انقلاب، شخصيت‏هايى كه آمدند و رئيس ديوان عالى كشور شدند، شخصيت آنها، جامعه و همه ما را به اشتباه انداخت. فكر كرديم كه رئيس ديوان عالى كشور، عالى‏ترين مقام قضائى كشور است. يعنى شخصيت مرحوم شهيد بهشتى، رئيس ديوان عالى كشور، ما خيال مى‏كرديم چون مرحوم بهشتى رئيس ديوان عالى كشور است يعنى بالاترين قاضى ايشان است. در حالى كه طبق قانون اساسى و قانون عادى قاضى منصوب ايشان مى‏توانست حكم بدهد. اما مرحوم شهيد بهشتى حق نداشت حكم صادر بكند. به حسب قوانين عرض مى‏كنم. يا بعد از آن مرحوم شهيد بهشتى جناب آقاى موسوى اردبيلى، در حالى كه رئيس ديوان عالى كشور يعنى كسى كه در شعبه اول، اولًا مثل بقيه شعب كار مى‏كند.
و ثانياً بيش از آنها وظيفه‏اش اين است كه پرونده‏هايى كه از شهرستان‏ها مى‏آيد، صاف كه در شعب نمى‏رود مى‏آيد در دفتر رئيس ديوان عالى كشور جمع مى‏شود، ايشان اينها را دانه‏دانه به شعب ارجاع مى‏دهد. يكى را نگاه مى‏كند مى‏بيند كه پرونده حقوقى است به شعبه حقوقى مى‏دهد، يكى جزايى است، به شعبه جزايى مى‏دهد. آمار شعب در نزد او هست، مى‏بيند شعبه اول 10 تا پرونده دارد، مى‏تواند الان پرونده ارجاع بدهد. شعبه دوم الان 20 تا پرونده نزدش هست، فعلًا پرونده براى او ارجاع نمى‏دهد. يعنى يك كار ادارى صرف مى‏كند. پس اين ذهنيت درست بشود، گمان نكنيم رئيس ديوان عالى كشور يعنى قاضى‏القضات. ايشان كار و وظيفه‏اش در اين حد است و ذهن‏مان را خالى بكنيم از شخصيت‏هايى كه تاكنون در اين دوره بعد از پيروزى انقلاب، رئيس ديوان عالى كشور شده‏اند، اين هم يك مطلب.
اما در ارتباط با دادستان كل. من در آن بحث‏هاى كليات اينجا عرض كردم كه اگر ما باشيم و اين قانون اساسى تاكنون در اين قانون اساسى دادستان كل وظيفه مهمى كه بر عهده‏اش بوده كه در قانون اساسى هم بوده، اين بوده است كه: «عضو شوراى عالى قضائى» بوده، يعنى يك پنجم مديريت قوه قضائيه اگر اين‏طورى قابل تقسيم باشد چون مشتركى است كه ديگر قابل تقسيم نيست. اما اگر فرض مى‏كرديم مديريت قابل تقسيم است. يك پنجم مديريتش مال رئيس ديوان عالى كشور بود، يك پنجم دادستان كل، يك پنجم هم هر يك از آن سه نفر ديگر هم سه پنجم.
خوب حال اين مديريت را ما از شورا گرفتيم و به يك نفر داديم، همان‏طور كه آن سه نفر بيكار خواهند شد و بايد تشريف ببرند، دادستان كل هم بيكار خواهد شد. علت اين‏كه بنده پيشنهاد حذف دادم اين بود كه حالا ممكن است آقايان بگويند حذفش برخلاف وظيفه است. خوب شما اگر بخواهيد حذف نكنيد فقط آقايان بدانيد يك سمتى را كه هيچ كارى ندارد در قانون اساسى آورده‏ايد، اين مثل آن‏كه مثلًا رئيس‏جمهور در آنجاهايى كه تشريفاتى است ... يك رئيس‏جمهورى در قانون اساسى بياوريم و هيچ وظيفه‏اى هم براى او تعيين نكنيم. خوب شأن قانون اساسى اجل از اين است كه يك عنوانى را تصريح بكند در حالى كه هيچ وظيفه‏اى براى او گفته نشده باشد.
لذا بنده در آن عرايض قبلى‏ام در آن جلسات گفتم با اين اصلاحى كه ما مى‏كنيم خود به خود بايد دادستان كل را حذفش بكنيم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 739
منشى- وقت‏تان تمام است.
سيد محمد موسوى خوئينى‏ها- چشم، الان عرايضم را تمام مى‏كنم، بنده در كميسيون شركت كردم ديدم جو اين است كه نه، ما دادستان كل كه در دنيا داريم، همه جا هست اگر حذفش بكنيم بد است، ديدم جو اين‏طورى است گفتم حالا بنابراين كه دادستان كل حذف نشود، بياييد براى او يك وظايفى درست بكنيد همين‏طور بيكار نباشد. به خصوص اين عناوين پر طمطراق بيكار، كلى مزاحمت ايجاد مى‏كند. شما يك كسى را به عنوان دادستان كل منصوبش بكنيد، هيچ كارى هم نداشته باشد، اتفاقاً اين سازمان بازرسى كل كشور را خود بنده پيشنهادش را آوردم. منتها اين از باب اين‏كه ديدم آقايان به حذفش رضايت نمى‏دهند و الا خود بنده عقيده‏ام اين است كه اين حذف بشود و نيازى نيست. پس اين يك مسأله بنده با آن موافق نيستم.
نسبت به آن سازمان قضائى من يك سابقه‏اى از آن بگويم كه براى آقايان مفيد است. اساساً ببينم چرا سازمان قضائى نيروهاى مسلح در قانون اساسى آمده؟ در قانون اساسى قبل نبوده. در گذشته دادگاه‏هايى بود كه به شكل خاص، حتى جرايم ضد امنيت را هم آنها رسيدگى مى‏كردند. همه آقايانى كه الان اينجا تشريف داريد و قبلًا يعنى در رژيم گذشته گرفتار شديد، همه شماها را به دادگاه‏هاى نظامى بردند و محاكمه كردند.
خبرگان اول در آن موقع و با آن فضاى انقلاب براى اين‏كه بفهمانند «سازمان قضائى نيروهاى مسلح» حق رسيدگى به جرائم عليه امنيت و اين نوع چيزها را ندارد. اين را در قانون اساسى آوردند و وظيفه‏اش را هم گفتند. يعنى در حقيقت مى‏خواستند دست و پايش را ببندند و الا اصلًا لزومى نداشت. «سازمان قضائى نيروهاى مسلح» اسمش در قانون اساسى بيايد. پس ببينيد! علت اين‏كه آورده‏اند اين بوده كه در گذشته «سازمان قضائى نيروهاى مسلح» كه وظيفه‏اش هم خاص جرائم نظامى است. يعنى سرپرست حاضر نشده، غيبت كرده و نمى‏دانم تفنگش چه طورى شده، از جبهه فرار كرده و امثال اين‏طور چيزها كه اين هم خيلى كار قضائى واقعش را بخواهيد نيست، اين يك كارى مثل تخلفات ادارى مى‏ماند. براى اين كار مناسب است ما يك سازمان خاصى را ايجاد بكنيم اما بياييم بگوييم كه اگر مرتكب مثلًا جرائمى شد و گناهانى كه شرعاً حد دارد، اين را هم ببريم در «سازمان قضائى» بررسى بكنيم، اين تجزيه قوه قضائيه است. عجيب بود كه استدلال كميسيون اين بود كه ما چون در تمركز بحث مى‏كرديم ديديم اين هم خودش تمركز است. معناى اين تجزيه است يعنى شما مى‏خواهيد دو تا دادگسترى درست بكنيد: يعنى يك «دادگسترى» حالا ما داريم مى‏خواهيد بگوييد يك «دادگسترى» هم در نيروهاى مسلح درست مى‏كنيم و آن اشكالاتى گفتند كه بيچاره مردم كه اگر با يك نظامى دعواشان بشود، جرمى و چيزى اتفاق بيفتد، اصلًا از وارد شدن در يك فضاى نظامى وحشتش مى‏گيرد به خصوص بالاخره آن رفيق دارد و اين ندارد، اين اولًا.
ثانياً اين‏كه سازمان قضائى نيروهاى مسلح در همه جاى كشور حضور ندارد، در جاهايى است كه نيروهاى مسلح حضور فعال دارند، آن هم يك جاهاى خاص. مثلًا شما در تهران در هم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 740
نقاط تهران شما دادگاه داريد، اگر مردم احتياجشان بيفتد. اما اگر بخواهيد به سازمان قضائى نيروهاى مسلح برويد از تمام منطقه تهران، بيچاره مردم بايد به يك نقطه كشانده بشوند. اين چه ظلمى است كه ما مى‏خواهيم به مردم بكنيم. آن برادرمان كه از سازمان قضائى براى كميسيون توضيح دادند، او با من صحبت كرد، او مى‏گفت حذفش هم بكنيد، ما موافقيم. يعنى اين اصل را از قانون اساسى برداريد، هيچ اشكالى ندارد چون خود قوه قضائيه مى‏تواند در تشكيلات يك دادگاه‏هايى را تأسيس بكند و بگوييد اين به آن جرائم خاص رسيدگى كند. بنابراين اين هم مربوط به سازمان قضائى نيروهاى مسلح است، پس بنده با همه كليات مخالفم. اما راجع وزير ...
منشى- جناب موسوى فرمايش‏تان طولانى شد.
سيد محمد موسوى خوئينى‏ها- صحبت‏هايم زياد شد من اگر مطمئن بودم آقايان رأى نمى‏دهند، صحبت نمى‏كردم.
اما راجع به وزير، ملاحظه بفرماييد ما بالاخره يك رابط مى‏خواهيم، يعنى قوه قضائيه با مجلس يك رابط مى‏خواهد. شما مى‏فرماييد اسمش را معاون بگذاريم. بنده مى‏گويم اگر اين معاون، عنوان وزير داشت و مجلس به او رأى داد. در قوه مجريه هم در جلسات هيأت دولت، حضور مستمر داشت. اين بهتر مى‏تواند مسائل قوه قضائيه را به اين دو قوه منتقل بكند يا يك كسى كه معاون است بايد بيايد در را بزند و ببيند به او وقت مى‏دهند، اجازه مى‏دهند بيايد و يا اجازه نمى‏دهند بيايد. خوب پس ما اين‏كه رابط مى‏خواهيم مسلم است. مى‏فرماييد اگر وزير باشد، خوب اين وزير هيچ كاره است، خوب بالاخره بايد آن كارى كه انجام بشود، حالا چرا اسمش وزير نباشد كه چه بسا اگر ما بخواهيم يك معاونى انتخاب بكنيم كه عنوان وزير هم داشته باشد، مثلًا يك شخصيتى مثل آقاى دكتر حبيبى را مى‏توانيم خدمت قوه قضائيه و كل نظام را بياوريم. اما اگر اين عنوان را نداشت چه بسا افرادى مثل ايشان را هرگز نتوانيم ما از او استفاده بكنيم بايد يك آقايى را بياوريم كه راضى باشد كه در حدّ معاون باشد. با عرض معذرت پس من با كليات مخالفم كه كليات اين طرح هم همين‏ها بود اما اين‏كه در فلان جا اسم «شورا» را به «رئيس» تبديل بكنيم. اين اصلًا در كليات به طور كلى نبوده. والسلام عليكم ورحمة الله.
نايب رئيس (هاشمى رفسنجانى)- آقاى عميد هم 50 دقيقه وقت دارند يعنى ايشان هم قاعدتاً مى‏خواهند همة وقت‏شان را صحبت بكنند. البته يك نكته را ما اينجا داشته باشيم آقايان يادشان باشد حتى اگر كليات اين رأى نياورد بر اساس آن كليات قبلى كه ما تصويب كرديم بسيارى از آنچه كه اينجا آمده مى‏تواند به عنوان شور دوم آنجا بيايد. يعنى اصلًا لازم نبود ما يك بخش دومى به عنوان شور اول بياوريم. شما مى‏توانستيد همين‏ها را به عنوان شور دوم بياوريد وآقايان پيشنهاد حذف بدهند، آقاى عميد ديگر صحبت نكنند ما رأى بگيريم رد بشود آقايان همين‏ها را ببرند در كميسيون.
عباس‏على عميد زنجانى- آقاى هاشمى! ما مى‏خواهيم در اين مورد صحبت بكنيم همه اينها جواب دارد.
نايب رئيس- شما فكر مى‏كنيد اميد رأى آوردن داريد؟
عميد زنجانى- خوب بالاخره بايد جواب سؤال‏ها را داد و شبهات جواب دارد، آقايان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 741
يك طرفه صحبت كردند.
سيد هادى خامنه‏اى- اگر اين‏جورى است رأى‏گيرى بكنيد.
نايب رئيس- خوب ايشان حق‏شان است ما كه نمى‏توانيم حق ايشان را ضايع بكنيم و ضمناً آقاى مشكينى هم وقت گرفته‏اند، بنابراين ما جلسه را مى‏گذاريم براى روز دوشنبه ...
رئيس (مشكينى)- صحبت وقت بنده فقط نيست.
نايب رئيس (هاشمى رفسنجانى)- آقاى عميد اگر منصرف بشوند ما رأى مى‏گيريم و معناى رأى هم اين خواهد شد كه ...
عميد زنجانى- مسأله نظر شخص من نيست، مسأله آيين‏نامه است.
منشى (محمد يزدى)- اگر كميسيون مى‏تواند از حق خودش در شور دوم دفاع بكند به عنوان شور دوم مطالبش را بياورد. همين‏طور كه جناب آقاى هاشمى مى‏فرمايند، بنابراين اشكالى ندارد.
عميد زنجانى- شبهات بايد جواب داده شود، با اين شبهات رأى نمى‏آورد.
منشى (محمد يزدى)- خوب حالا شبهات را در دفاع در شور دوم مى‏توانيم بگوييم اين كه اشكالى ندارد.
نايب رئيس (هاشمى رفسنجانى)- با اين شبهات كليات رأى نمى‏آورد.
منشى (يزدى)- بلى، اين كليات رأى نمى‏آورد ولى ما مطالب‏مان را در شور دوم مى‏توانيم بياوريم.
نايب رئيس- حالا به هر حال ايشان مى‏خواهند صحبت كنند و ما مى‏خواهيم به آيين‏نامه عمل بكنيم.
سيد هادى خامنه‏اى- شما از كميسيون قضائى سؤال كنيد نه از مخبر.
نايب رئيس (هاشمى رفسنجانى)- حالا اجازه بدهيد ببينيم حدود رأى چه قدر است. آقايانى كه با كليات اين طرح موافقند، اين رأى واقعيت نيست، مى‏خواهيم ببينيم چه قدر طرفدار دارد. آقايانى كه با كليات اين طرح موافقند، دستشان را بلند كنند (سه نفر دستشان را بلند كردند) آقاى مشكينى هم كه مخالفند. اگر اين‏طورى است آقاى عميد بگذاريم كه وقت شما هم صرفه‏جويى بشود و برويد شور دوم همين‏ها را بياوريد.
عميد زنجانى (مخبر كميسيون)- محول مى‏كنيم به رئيس كميسيون.
نايب رئيس (هاشمى رفسنجانى)- جناب آقاى مشكينى! جناب‏عالى به عنوان رئيس كميسيون، موافقت بكنيد كه اگر اين رد شد همين مسائل را شما به عنوان شور دوم، هر مقدارش را خواستيد مى‏توانيد بياوريد.
رئيس- اشكالى ندارد.
نايب رئيس (هاشمى رفسنجانى)- خيلى خوب رأى مى‏گيريم. آقايانى كه با كليات اين طرح موافق هستند دستشان را بلند كنند (سه نفر دستشان را بلند كردند) رأى نياورد. پس بنابراين آقايان اين مطالبى كه اينجا آمده مربوط به آنجا است. در شور دوم بياورند اينجا بحث بكنيم و آقايان پيشنهاد حذف بدهند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 742
4- پايان جلسه و تاريخ تشكيل جلسه آينده‏
رئيس- ختم جلسه اعلام مى‏شود، جلسه بعدمان روز دوشنبه خواهد بود.
 (جلسه ساعت 45/ 19 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 743
                        جلسه بيستم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و ده دقيقه سه شنبه بيست و سوم خرداد ماه 1368 هجرى شمسى برابر با نهم ذيقعده الحرام 1409 هجرى قمرى به رياست آيت الله على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام الله مجيد.
2- تصويب گزارش شور دوم كميسيون (4) در خصوص تغيير نام «مجلس شوراى ملى» به «مجلس شوراى اسلامى».
3- تصويب گزارش شور دوم كميسيون (4) در خصوص تعداد نمايندگان مجلس شوراى اسلامى‏
4- تصويب گزارش شور دوم كميسيون (4) در خصوص تمركز در مديريت صدا و سيما
5- بحث پيرامون گزارش شور دوم كميسيون (4) در خصوص راه بازنگرى قانون اساسى جمهورى اسلامى ايران‏
6- پايان جلسه و تاريخ تشكيل جلسة آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 744
1- اعلام رسميت جلسه و تلاوت آياتى از كلام الله مجيد
رئيس- بسم الله الرحمن الرحيم. با حضور هجده نفر جلسه رسمى است. دستور جلسه را اعلام بفرماييد.
منشى (حسن ابراهيم حبيبى)- بسم الله الرحمن الرحيم. دستور بيستمين جلسه عمومى شوراى بازنگرى قانون اساسى بعد از ظهر سه شنبه بيست و سوم خرداد ماه 1368 مطابق با نهم ذيقعده 1409:
گزارش شور دوم از كميسيون چهارم در خصوص:
1- تغيير نام «مجلس شوراى ملى» به «مجلس شوراى اسلامى».
2- تعداد نمايندگان مجلس شوراى اسلامى.
3- تمركز در مديريت صدا و سيما.
4- راه بازنگرى قانون اساسى جمهورى اسلامى ايران.
رئيس- كلام الله مجيد را تلاوت بفرماييد.
 (حجت الاسلام عبدالله نورى چند آيه از سورة آل عمران را به قرار ذيل تلاوت كردند):
اللهم صل على محمد وآل محمد
اعوذبالله من الشيطان الرجيم- بسم الله الرحمان الرحيم‏
إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ* الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ* رَبَّنا إِنَّكَ مَنْ تُدْخِلِ النَّارَ فَقَدْ أَخْزَيْتَهُ وَ ما لِلظَّالِمِينَ مِنْ أَنْصارٍ* رَبَّنا إِنَّنا سَمِعْنا مُنادِياً يُنادِي لِلْإِيمانِ أَنْ آمِنُوا بِرَبِّكُمْ فَآمَنَّا* رَبَّنا فَاغْفِرْ لَنا ذُنُوبَنا وَ كَفِّرْ عَنَّا سَيِّئاتِنا وَ تَوَفَّنا مَعَ الْأَبْرار
 (صدق الله العلى العظيم- حضار صلوات فرستادند).
 «از آيه 190 تا 193 سوره آل عمران»
2- تصويب گزارش شور دوم كميسيون (4) در خصوص تغيير نام «مجلس شوراى ملى» به «مجلس شوراى اسلامى»
رئيس- دستور جلسه را اجرا كنيد.
منشى (يزدى)- مخبر كميسيون چهارم تشريف بياوريد.
محمد امامى كاشانى (مخبر كميسيون 4)- آقايان در تغيير نام «مجلس شورا» پيشنهادهايى داشتند كه بازگشت تمام آنها به يك تغييرات لفظى از نظر كميسيون بود، براى اينكه ما «اصل» ننوشته بوديم تا آن اشكالات را به وجود بياورد. به هر حال يك بررسى كرديم و تصويب شد كه اصلاحيه به اين صورت: «درتمامى اصول و سرفصل‏ها و مقدمة قانون اساسى جمهورى اسلامى ايران عبارت «مجلس شوراى ملى» به «مجلس شوراى اسلامى» تغيير مى‏يابد» با توجه به تمام صحبت‏هايى كه آقايان داشتند يك چنين چيزى تصويب شد.
نايب رئيس (هاشمى رفسنجانى)- من به عنوان رئيس كميسيون يك توضيح بيشترى بدهم كه ايشان ندادند.
ببينيد بحثى كه آن روز بود، اين بود كه چگونه در قانون اساسى معلوم باشد كه ما اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 745
كار را كرده‏ايم (در تاريخ آينده) اين را محول كرديم كه به يكى از سه صورت انجام بگيرد:
يا وقتى كه قانون اساسى تنظيم مى‏شود در اولين جايى كه نام مجلس را عوض كرديم زير آن پاورقى مى‏نويسيم كه اينجورى عرض شد (يعنى متن را آن جا مى‏نويسيم مى‏گوييم در جلسة فلان در اين تاريخ تصويب شد كه عوض بشود) يا اينكه در شور سوم به هر حال شما با يد براى مجموعة اين تغييرات يك كارى بكنيد، يعنى ما اين اصولى كه عوض مى‏كنيم قاعدتاً در يك جايى بايد آخر قانون اساسى يك توضيحى بدهيم اين هم در آن جا مى‏گنجد.
به هر حال فعلا آنچه كه لازم به تصويب است، همين جمله است. بعد از اين تصميم بگيريم اين مطلب را چگونه در يك جايى از قانون اساسى بگنجانيم كه روشن بشود در اين تاريخ شده.
منشى- آقاى خوئينى‏ها بفرماييد.
سيد محمد موسوى خوئينى‏ها- عرض من هم شايد در تأييد همين مطلبى باشد كه فرموديد كه ما در كلية اصولى كه ايجاد تغيير و اصلاح مى‏كنيم لابد در مقدمة اين قانون اساسى يك چيزى نوشته مى‏شود كه اين اصل اينطورى بوده و حالا اصلاح شده. اما آن چيزى كه به آراى عمومى گذاشته مى‏شود (قانون اساسى گذشته با اين اصلاحات) يعنى اصلاحات مى‏آيد در متن و از اين به بعد آن متنى كه در دست همه مردم هست، قانون اساسى خواهد بود كه اصلاحات در آن انجام شده است و نه اينكه متن قانون اساسى فعلى حفظ بشود بعد آن وقت يك چيزى را به آراى عمومى بگذاريم كه اصل چند، اين جمله‏اش اصلاح شد!
نايب رئيس (هاشمى رفسنجانى)- نخير ما عوض مى‏كنيم.
محمد موسوى خوئينى‏ها- پس اگر اين شد مثل بقيه در مقدمه يكى از چيزهايى كه ما اين جا تصويب مى‏كنيم، اين است كه در تمام اصول قانون اساسى كه به آراى عمومى خواهيم گذاشت، هر جا اسم «مجلس شوراى ملى» بوده، «مجلس شوراى اسلامى» مى‏كنيم و همان را به رأى مى‏گذاريم، بنابراين نه ما اصلى در اين جا تصويب مى‏كنيم و نه مثلا يك بندى، يك ماده‏اى، يك چيزى ...
هاشمى رفسنجانى- نظر ما هم همين است. جناب آقاى يزدى بفرماييد.
محمد يزدى- عرض شود كه من هم همين سؤال را داشتم كه اين مصوب به عنوان يك اصل مستقل مى‏خواهد تصويب بشود و در قانون اساسى مى‏خواهد بيايد يا اين يك دستورالعمل هست كه بايد در سراسر قانون اساسى عمل بشود؟ اگر اصل باشد ممكن است باز بى اشكال نباشد، حالا اگر دستورالعمل باشد كه ... (هاشمى رفسنجانى- نه اصل نيست، دستورالعمل است) بسيارخوب.
نايب رئيس- آقاى بيات بفرماييد.
اسدالله بيات- بسم الله الرحمن الرحيم. در دو مرحله بايد بحث بشود. يكى شيوه اينكه چطور ما به همه پرسى بگذاريم كه اين همان است كه حضرت عالى مى‏فرماييد اين را ما قبول داريم، در قانون اساسى بايد كلمه «ملى» به «اسلامى» تبديل بشود و بعد شايد در آن فرمى كه براى رأى گذاشته مى‏شود كلمه‏اى، نه به اين مورد خاص، اشاره مى‏شود «كلية موارد هشت گانه كه در آن قانون اساسى منظور شده به همه پرسى و رفراندم گذاشته مى‏شود». اين مال آن جاست!
                        صورت مشروح مذاكرات شوراى بازنگرى قانون اساسى(جلسه‏28-15)، ص: 746
اما بنده معتقدم الان در اين شورا اينطور بايد به رأى گذاشت:
1- كلمه «ملى» حذف و كلمه «اسلامى» جاى ملى گذاشته شود.
اين را شورا الان تصويب بكند طبيعى است كه به ادارة قوانين گفته مى‏شود و منظور مى‏كند و در رفراندم هم همين كار را مى‏كنيم. يعنى الان رأى گيرى غير از آن شكلى است كه ما در همه پرسى (همان طور كه جناب آقاى موسوى خوئينى‏ها و حضرت عالى هم توضيح فرموديد) داريم. بنابراين الان رأى ما اين است كه كلمه «ملى» حذف و جاى آن كلمه «اسلامى» بيايد.
نايب رئيس (هاشمى رفسنجانى)- ببينيد ما اصلا در شور دوم اين جورى بحث نداريم. آقايان يادشان باشد كه در شور دوم پيشنهادها به بحث گذاشته مى‏شود يا اگر پيشنهادى نيست، بحث نمى‏كنيم. حالا چون آن جا آقايان پيشنهادى نداشتند بايد اين عبارتى را كه ما اين جا آورده‏ايم به رأى بگذاريم.
امامى كاشانى- تازه عبارت را ما جالب‏تر آورده‏ايم.
نايب رئيس (هاشمى رفسنجانى)- آقاى عميد با اينكه در اين مورد پيشنهادى به ما نداده‏اند، نمى‏دانم چه بحثى مى‏خواهند بكنند؟
عميد- در مورد آن مصوبه ايرادى به نظر مى‏رسد.
منشى (يزدى)- اگر قبلا پيشنهادى داده بوديد و در كميسيون بحث شده بود وارد شده بود حالا ...
هاشمى رفسنجانى- براى بحث‏هاى اين جورى ديگر به كسى وقت ندهيد، در شور دوم ديگر نمى‏توانيد اشكال بكنيد، عبارت ما اين است:
در تمامى اصول و سرفصل‏ها و مقدمة قانون اساسى جمهورى اسلامى عبارت «مجلس شوراى ملى» به «مجلس شوراى اسلامى» تغيير مى‏يابد.
اين كار عملى است، انجام مى‏شود.
بيات- بايد در تمامى ....
نايب رئيس (هاشمى)- در تمامي گفتيم ديگر! اگر اين بدعت را باز بكنيم، ديگر شور اول و دوم مخلوط مي شود و دوباره از نو به شور اول بر مى‏گرديم.
امامى كاشانى- ما اصول را اسم برده‏ايم.
نايب رئيس (هاشمى)- ما تمام اصول را كه شصت و چند مورد بود گذاشتيم و جايش معلوم است.
عميد- تمام اميدها به اين بود كه در شور بحث شود.
نايب رئيس (هاشمى)- شور دوم به پيشنهادها وصل مى‏شود، آيين‏نامه را بخوانيد.
مؤمن- من مى‏خواستم عرض كنم چيزى كه كميسيون تصويب كرده، عين همان چيزى است كه خود آقاى بيات پيشنهاد مى‏كنند. پيشنهاد ايشان اين است كه در همه جا كلمه «ملى» حذف شود و به جاى آن «اسلامى» بيايد. آقايان هم همين كار را كرده‏اند و گفته‏اند عبارت «مجلس شوراى ملى» به «مجلس شوراى اسلامى» تغيير مى‏يابد.
 «تغيير مى‏يابد» يعنى «ملى» حذف مى‏شود و به جاى آن «اسلامى» گذاشته مى‏شود.
نايب رئيس (هاشمى رفسنجانى)- بلى يعنى همان موارد را هم ضميمه كرده‏ايم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 747
آيين‏نامه را اگر مى‏خواهيد يك بار بخوانيد.
منشى (يزدى)- در مادة 21: «كلية پيشنهاد دهندگان مى‏توانند در كميسيون مربوط حاضر شوند. دربارة پيشنهاد توضيح بدهند. كميسيون موظف است اين كار را بكند» در ماده 22: «پيشنهاد دهنده‏اى كه نظرش در كميسيون رد شده است مى‏تواند پيشنهادش را در جلسة عمومى مطرح كند.»
نايب رئيس (هاشمى رفسنجانى)- شرح آن هم هست كه چگونه مطرح كنند.
منشى (يزدى)- دربارة آن اگر پيشنهاد باشد، مخالف و موافق مى‏توانند صحبت كنند.
نايب رئيس (هاشمى رفسنجانى)- امروز چند نفر هستيم؟ (منشى- 22 نفر) آقايانى كه با اين مصوبه كميسيون كه خدمتتان قرائت كرديم موافقند رأى بدهند (همه موافق بودند) به اتفاق آراء تصويب شد.
عميد- در مقدمة قانون اساسى هم كلمه ملى بكار رفته است گرچه اثر حقوقى ندارد.
نايب رئيس (هاشمى رفسنجانى)- ما گفتيم آن جا هم حذف بشود. آقاى امامى! گزارش دوم را شما توضيح بدهيد كه چرا ما به اين جا رسيديم كه آقايان در جريان بحث‏ها قرار بگيرند.
3- تصويب گزارش شور دوم كيسيون (4) در خصوص تعداد نمايندگان مجلس شوراى اسلامى‏
امامى كاشانى (مخبر كميسيون 4)- اصل: عدة نمايندگان مجلس شوراى اسلامى 270 نفر است و از تاريخ تصويب اين قانون پس از هر 10 سال حداكثر 20 نفر نماينده با در نظر گرفتن عوامل «انسانى، سياسى، جغرافيايى و نظاير آن ها» مى‏تواند اضافه شود.
زرتشتيان و كليميان هركدام يك نماينده و مسيحيان آشورى و كلدانى مجموعاً يك نماينده و مسيحيان ارمنى جنوب و شمال هر كدام يك نماينده انتخاب مى‏كنند.
محدودة حوزه‏هاى انتخابيه و تعداد نمايندگان را قانون معين مى‏كند.
ما پيشنهادهاى آقايان را در كميسيون مطرح كرديم و با توجه به اينكه اين 270 نفر براى مجلس كافى است و اگر بگوييم در صورتى كه به جمعيت اينقدر اضافه شد، ما اينقدر نماينده اضافه كنيم، در شور اول مطرح شد كه ما تنها به جمعيت نمى‏توانيم تكيه بكنيم و عامل جمعيت را نمى‏توانيم در نظر بگيريم و آن چيزى كه ما را وادار مى‏كند بر اينكه بر تعداد نمايندگان اضافه بكنيم موقعيت‏هاى سياسى و جغرافيايى است و احياناً موقعيت هايى است كه مربوط به جمعيت باشد، يعنى با توجه به اينكه ما الان نمى‏توانيم از جايى نماينده‏اى بگيريم، در كميسيون تمام پيشنهادهايى كه نتيجه‏اش برمى گشت به اينكه ما از جايى نماينده حذف كنيم، رد شد. حالا يا بر اساس استانى بودن رد شدن يا بر اساس اينكه از كجا كم كنيم، به كجا اضافه كنيم، رد شد. بر همين پايه كه جايى را كه نماينده داده‏ايم، ديگر نمى‏توانيم از آنها بگيريم. براى اينكه مردم ناراحت مى‏شوند و دليلى ندارد كه ما مردم را ناراحت بكنيم فقط بحث اين است كه ممكن است در بعضى از جاها جهات سياسى پيش بيايد كه ما احتياج داشته باشيم در يكى از نقاط دوردست مثل نقاط محروم (احياناً) براى نماينده و اينها احتياج داشته باشيم كه نماينده اضافه بكنيم.
ما بر اين اساس يك مصوبه‏اى در شورا آورديم كه در آن گفته‏ايم چنانچه در سطح كشور يك ميليون جمعيت اضافه بشود پس از گذشت هر 10 سال در برابر يك ميليون جمعيت يك‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 748
نماينده اضافه بشود كه نتيجه‏اش اين مى‏شد كه بعد از 20 سال 20 نفر نماينده اضافه بشود. دوستان تقريباً يك اشكالى بر اين داشتند كه آقايان در شور اول مكرر روى آن تكيه مى‏كردند كه شما مى‏گوييد اگر يك ميليون نفر برجمعيت كشور اضافه شد مثلا ششصد هزار نفر، هشتصد هزار نفر بر تهران اضافه شد، يك نماينده به مثلا فلان بندر يا فلان نقطة مرزى بدهيم؟! اين چه رابطه‏اى پيدا مى‏كند كه ما اگر بگوييم جمعيت در يك جا زياد بشود، در يك جاى ديگر آن طرف كشور ما يك نماينده اضافه كنيم؟ اين رابطه‏اش چه مى‏شود؟ البته ما رابطه را هم درشور اول مطرح كرديم. گفتيم كه چه بسا ممكن است عامل جمعيت اقتضا بكند كه براى همان جايى كه جمعيت است، نماينده اضافه بشود. براى اينكه ما به دست قانونگذار گذاشته‏ايم چه بسا قانونگذار از اين 20 نماينده‏اى كه الان پس از 10 سال مى‏خواهد اضافه بكند مثلا 5 نفرش را به تهران بدهد، 2 نفرش را به اصفهان بدهد، 1 نفر را به تبريز بدهد، چند تايش را به نقاطى كه يكسرى مسائل جغرافيايى يا يك سرى مسائل سياسى دارند، بدهد. بنابراين دستشان باز است كه به هر كجايى كه بخواهند، بدهند. ولى درعين حال اين اشكال در ابتداى امر به نظر مى‏آمد كه ما بگوييم كه اگر يك ميليون نفر به جمعيت اضافه شد، در برابر آن يك نماينده بدهند، به كجا؟ به آن جايى كه نياز هست. اين عامل عدم ارتباط صدر و ذيل، آن چيزى كه موجب هست و آن چيزى كه به قول معروف مقتضى و مقتضاست، كانّه فرق مى‏كند، براى اينكه آن چيزى كه مقتضى و تمام معنا بوده، مسألة سياسى بوده و آن چيزى كه در متن عبارت آمده، روى يك ميليون تكيه شده كه تقريباً عامل جمعيت باشد. ما همين محتوا را به تعبير ديگرى آورده‏ايم ولى اسم جمعيت را برداشته‏ايم، يعنى آن يك ميليون را برداشتيم ولى همان محتوا را آورديم. با اين اصل كه گفتيم وقتى 10 سال گذشت 20 نفر نماينده اضافه مى‏شود ديگر عبارت «يك ميليون جمعيت» را نياورديم و اين مصوب ما تقريباً از نظر اكثر آقايان ديگر بى اشكال بود. براى اينكه آن اشكال اساسى كه بر اين مى‏شد، همين بود كه يك تناسبى بين اول و آخر اين عبارت ندارد.
لذا ما اينجورى تصويب كرديم و گفتيم كه «و از تاريخ تصويب اين قانون پس هر 10 سال حد اكثر 20 نفر نماينده با در نظر گرفتن عوامل انسانى، سياسى، جغرافيايى و نظاير آنها مى‏تواند اضافه شود.» اين 20 نفر نماينده‏اى كه ما نوشتيم، اين بر همين اساس است. آن وقت عوامل انسانى را آورديم، يعنى قانونگذار مى‏تواند با توجه به جمعيت، به يك جايى نماينده بدهد، به مسايل سياسى توجه كند، به آن توجه بدهد، به جغرافيايى توجه كند، به عامل اقتصادى خوب توجه كند، مى‏تواند بكند ولى درعين حال حد اكثر 20 نفر هستند كه بر اين اساس خوب وقتى كه 10 سال ديگر گذشت كل اين 290 نفر نماينده مى‏شود. آن وقت آن جاهايى كه قانونگذار فكر مى‏كند با توجه به اين عوامل نماينده اضافه كند، اضافه مى‏كند.
بعضى آقايان هم در كميسيون تشريف آوردند و پيشنهادهايشان هم مطرح شد و صحبت شد، بعضى از آنها خودشان قانع شدند بر اينكه اين پيشنهادشان تمام نيست و بعضى از پيشنهادها هم همين مسأله را داشت كه جمعيت يك ميليون در اين جا يك مقدارى بيگانه است از اينكه به عامل سياسى توجه بشود، با اينكه ما عامل سياسى، جغرافيايى را آورده بوديم، ولى يك جورى اين يك ميليون به چشم مى‏خورد كه يك بيگانگى بين يك ميليون و بين اضافه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 749
شدن به چشم مى‏خورد. ما براى اين جهت يك ميليون را برداشتيم ولى سقف را حفظ كرديم و عوامل را به جاى خودش گذاشتيم.
نايب رئيس (هاشمى رفسنجانى)- اولا آقايان وقتى كه صحبت مى‏كنند حتماً آن دكمه‏اى كه جلويشان هست باز كنند كه صدايشان ضبط بشود.
ثانياً در آيين‏نامة ما هست كه آقايان مى‏توانند پيشنهاد هايشان را اين جا مطرح كنند، ده دقيقه هم وقت دارد، بعد مخالف و موافق هم 10 دقيقه، مخبر كميسيون هم 10 دقيقه، بنابراين وقت زيادى براى هر پيشنهاد هست. پيشنهاد هم در اين مورد داريم. ظاهراً اين جايش خالى است كه پيشنهاد جديد ما مى‏توانيم بپذيريم يا نه؟ سؤال هم عيب ندارد. شما سؤالتان را مكتوب به ما بدهيد. سؤال را مخبر كميسيون يا رئيس كميسيون جواب مى‏دهد.
مؤمن- اخطار آيين‏نامه‏اى دارم.
نايب رئيس- بفرماييد.
محمد دانش‏زاده (مؤمن)- عرض كنم كه پذيرفته شدن پيشنهاد جديد هم در خود آيين نامه هست منتها بايد 5 نفر متفقاً تقاضا كنند.
نايب رئيس (هاشمى رفسنجانى)- عبارتى كه آقاى مؤمن مى‏فرمايند، پيشنهادهاى جديد در صورتى كه به امضاى 5 نفر برسد و جلسة عمومى آن را قبول كند، براى بررسى به كميسيون ارسال مى‏شود، نه اينكه در اين جلسه بحث مى‏شود يعنى اگر آقايان خواستند پيشنهاد جديدى بدهند، بدهند، جلسه هم اين را قبول مى‏كند و به كميسيون مى‏فرستد، كميسيون بررسى مى‏كند، دوباره اين جا مى‏آورد. پس آقاى عميد و آقاى موسوى اردبيلى كه قبلا پيشنهادشان را به ما داده‏اند و به كميسيون تشريف آورده‏اند و بحث هم كرده‏ايم، اگر مى‏خواهند پيشنهادشان را مطرح كنند. آقاى عميد بفرماييد.
عباسعلى عميد زنجانى- بسم الله الرحمن الرحيم. در مورد مصوبة مربوط به تعداد نمايندگان مجلس شوراى اسلامى من دو تا پيشنهاد دارم:
پيشنهاد اول مربوط به تعداد نمايندگان هست كه با وجود اينكه كميسيون مصوبة قبلى‏اش را اصلاح كرده، باز به نظر مى‏رسد كه اين 20 نفر نماينده كه هر سال 10 سال اضافه مى‏شود، ملاك آن هيچ مشخص نيست كه اگر احياناً افزايش جمعيت نداشته باشيم، بلكه كاهش جمعيت داشته باشيم، باز هم 20 نفر افزوده مى‏شود؟ از اين نظر ساكت است و لذا پيشنهاد من دقيقا اين بود كه هر سيصد هزار نفر يك نماينده افزوده بشود و منتها اين براى هر 300 هزار نفر افزايش جمعيت يك نماينده تعيين مورد نماينده را مى‏شود با همين قيد عوامل انسانى، سياسى، جغرافيايى و نظاير آنها آورده بشود كه آن مشكل وزارت كشور هم حل بشود كه بعضى از مناطق هست كه نماينده ندارند و بالاخره با افزايش تعداد نماينده براى آن جاها بايد فكر نماينده كرد.
اين مشكل سياسى هم با اين پيشنهادى كه من دارم، حل مى‏شود و سيصد هزار نفر هم يك عدد متعادل و عادلانه‏اى است كه نه آن حالتى را دارد كه تعداد، افزايش زيادى داشته باشد، حتى به يك حسابى از آن يك ميليون نفر هم كمتر منظور مى‏شود. در هر حال هم از نظر رقم (300 هزار) يك رقم عادلانه و معتدلى است و هم اينكه با توجه به عوامل انسانى،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 750
سياسى، جغرافيايى موردش را مى‏شود تعيين كرد كه به كدام حوزة انتخاباتى اين يك نفر افزوده بشود؟
نايب رئيس (هاشمى رفسنجانى)- منظورتان اين 300 هزار نفر در هرحوزه است يا در كل كشور؟
عميد زنجانى- البته پيشنهاد من در حوزه است و در كميسيون يكى از جهاتى كه اين رد شد، اين بود كه انتخابات حوزه‏اى نيست، ولى قابل تصحيح است كه اگر در كل كشور هم ... البته در كل كشور هر سيصد هزار نفر يك نفر معنا ندارد، در هر حوزه است و البته اين اشكال را كميسيون كرد و خدمتتان عرض كنم كه به نظر من اينجور مى‏رسد كه در قانون اساسى ما نمى‏توانيم يك چيز جزئى را مسلم بگيريم. اين مربوط به آيين‏نامة انتخابات است. ممكن است در آينده آيين نامة انتخاباتى حوزه‏اى باشد. چه ايرادى هم دارد؟ اتفاقاً عادلانه‏ترين انتخابات هم حوزه‏اى است. معنا ندارد تهران 30 تا نماينده داشته باشد، بايد 30 تا حوزة منتخب (به فتح خ) خودشان را بشناسند و نسبت به او معرفت كامل داشته باشند.
بنابراين اشكالى كه كميسيون رد مى‏كرد، اشكال واردى نيست. من از اين پيشنهادم مى‏گذرم، به همين مقدار اكتفا مى‏كنم،
پيشنهاد دوم را من ...
نايب رئيس (هاشمى رفسنجانى)- جناب آقاى عميد! اگر مى‏خواهيد رأى بگيريم بحث نشود.
عميد زنجانى- براى هر پيشنهاد 10 دقيقه است؟
نايب رئيس (هاشمى رفسنجانى)- بلى.
عميدزنجانى- پس اجازه بدهيد من يك توضيح بيشترى بدهم.
همانطورى كه قبلا هم صحبت شد در قانون اساسى كه 150 هزار نفر يك نماينده منظور شده، با توجه به رشد سريع جمعيت در كشورمان خواه ناخواه اين موجب مى‏شود كه افزايش نمايندگان در مجلس به نحوى باشد كه همانطور كه به نظر اكثر اشكال به نظرمى رسيد، مجلس از كنترل خارج بشود، ممكن است تعداد از 400 نفر هم بالاتر برود و يك مجلس مثلا شلوغى باشد كه كارآيى زيادى نداشته باشد.
اما با بالابردن تعداد و نسبت به 300 هزار نفر درحقيقت اين اشكال به نصف تقليل پيدا مى‏كند و از اين نقطه نظر من فكر مى‏كنم كه اين پيشنهاد، پيشنهاد خوبى مى‏تواند باشد، در ميان حداكثر و حداقل يك حد متعارفى هست. من ديگر احتياجى نمى‏بينم كه بيشتر از اين توضيح بدهم.
منشى- آقاى هاشمى بفرماييد.
نايب رئيس (هاشمى رفسنجانى)- شبيه پيشنهاد آقاى عميد را جناب آقاى موسوى اردبيلى هم داشتند و در كميسيون خيلى بحث كرديم (دو جلسه بحث كرديم) به نظرمان منطقى نمى‏آيد، حالا من مختصر عرض مى‏كنم. ببينيد ايشان مى‏گويند نسبت به هر 300 هزار نفر يكى اضافه بشود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 751
سؤال اين است! اگرمنظورتان اين است كه دركل ...
موسوى اردبيلى- پيشنهادم اين است كه براى هر سيصدهزار نفر درهر حوزه يك نماينده انتخاب شود، درحوزه هايى كه نماينده تعيين شده است و به حد نصاب نرسيده است، تعداد نمايندگان كاهش پيدا نكند.
نايب رئيس (هاشمى رفسنجانى)- بسيار خوب بيشتر توضيح بفرماييد.
سيد عبدالكريم موسوى اردبيلى- عرض من اولش همان فرمايش جناب آقاى عميد است. من معتقدم كه عامل جمعيت را از نظر دور نداريم، تعداد را درنظر بگيريم. بحثى كه در خدمتتان بوديم آن جا به من گفته شد كه عامل جمعيت ناپايدار است، روى عامل جمعيت خيلى نمى‏شود حساب كرد، من قانع نشدم. دليلش تقسيمى است كه فعلا نمايندگان درحوزه‏ها تعيين شده‏اند، اين طبق عامل جمعيت تعيين شده، بعد هم كه شما مى‏فرماييد در هر 10 سال 20 نفر اضافه مى‏كنيد، اين فقط به خاطر عامل جمعيت نيست، عامل سياسى، عوامل ديگر در كنار عامل جمعيت، آن هم به حساب مى‏آيد نه اينكه عامل جمعيت و آن مطابق ارتكاز اصلا اين است عامل جمعيت را در نظر بگيرند و به نسبت عامل نظام مى‏گويند تهران مثلا 30 نفر، فلان جا 10 نفر، فلان جا 3 نفر آدم وقتى كه نگاه مى‏كنيد خوب اين اصلا عامل جمعيت بود. اينكه ما بگوييم بعد از ده سال، 20 نفر اضافه مى‏شود حالا آن آقايان خودشان ان شاءالله اين عوامل را درنظر بگيرند بالاخره آنها هم آدم‏هاى عاقلى هستند، فلان هستند آنها همه‏اين عوامل را درنظر بگيرند، دستشان را باز بگذاريم، اين يك چيز احاله بر مجهول است و ايجاد اختلاف كه هر 10 سال يك مرتبه بر سر تقسيم اين 20 نفر غوغايى برپا مى‏شود. اين يكى مى‏گويد به ما بدهيد، آن يكى مى‏گويد از نظر سياسى ما مقدميم. آن يكى مى‏گويد كى، هيچ كس هم نمى‏داند ضابطه چيست؟ ضابطه مانده به اين است كه آقايان بنشينند يك روز يك جور فكر كنند، روز ديگر هم جور ديگر فكر كنند. مهم‏ترين مسألة اين مملكت را ما بدون تهيه اين‏ها بگذاريم، من فكر مى‏كنم صلاح نيست. اگر منظور اين است كه اين دويست وهفتاد نفر يك مرتبه، پانصد نفر نباشد، چهارصد نفر نباشد و اين راهم بپذيريد، من عرض مى‏كنم كه:
اولا ملاك حوزه باشد.
ثانيا تعداد سيصد هزار نفر باشد.
ثالثا هيچ گونه كاهشى از چيزهايى كه حالا هست، ندهيد (به نصاب نمى‏رسد) چون برداشتن، كم كردن مشكلاتى دارد. كم نشود، ولى اضافه هم نشود، بيايد برسد به آن حد نصاب. تنها چيزى كه در كميسيون به من گفته شد، اين بود كه گاهى يك جا افزايش جمعيت دارد، يك جاى ديگر جديدا تأسيس شده، پنجاه هزار نفر، صدهزار نفر جمعيت دارد و آن جا اصلا نماينده نداشته باشد. وظيفه ايجاب مى‏كند كه آن جا يك نماينده باشد، مى‏شود گفت مگر در مواردى كه جديد التأسيس هست و قبلا نماينده‏اى نداشته وقتى كه جمعيتش به تعداد معين رسيد (مثلا پنجاه هزار نفر يا صد هزار نفر) حالا بفرماييد مثلا با مراعات جنبه‏هاى و امثال اين‏ها يك نفر مى‏شود در آن جا اضافه كرد.
اقلا اين گوشة مسأله را بدهيد دست مجلس يا امثال اين‏ها مقدماتش را هم فراهم كنيد، هم نظر شماها تأمين مى‏شود، هم افزايش آن جمعيت و خارج از كنترل شدن نمى‏شود يك چيز
                        صورت مشروح مذاكرات شوراى بازنگرى قانون اساسى(جلسه‏28-15)، ص: 752
سرراستى هم هست، يعنى ضابطه‏اش اين است و اگر محاسبه‏اى كه شما كرده بوديد، من هم كرده بودم بشود، سال‏ها طول مى‏كشد، از دويست و هفتاد نفر اضافه نمى‏شود مگر چند تا در آن مواردى كه به ششصد هزار نفر رسيده قبلا نبوده يا مواردى كه جديدا تأسيس شده، جمعيتش به پنجاه هزار يا صد هزار رسيده و از نظر سياسى لازم است ما در آن جا يك كسى را بگذاريم آن هم با اين يك قيد تأمين مى‏شود. عرض من اين است حالا شما جواب بفرماييد.
نايب رئيس (هاشمى رفسنجانى)- آقايان خواهش مى‏كنم دقت بكنيد به آن عواملى كه ما را به اين نتيجه رساند. البته آن پيشنهاد قبلى ما هم كه يك ميليون گفته بوديم، باز توى جلسة ما به صورت يك پيشنهاد باقى است. اگر اين رأى نياورد، آن قابل طرح است منتها اين بيشتر رأى داشت. ببينيد حرف آقايان اين است كه اگر سيصد هزار جمعيت به يك حوزه اضافه شد، يك نماينده اضافه بشود. اين يك فرض است. اگر حالا يك مقدار باز ما مسلحه كنيم و بگوييم نه مى‏تواند آن فرض هم بحث بشود يعنى اگر سيصد هزار جمعيت به كل كشور كه اضافه شد، يك نماينده در كل كشور اضافه بشود، اين به نظر هيچ يك از آقايان نيست.
موسوى اردبيلى- من نظرم اين نيست.
نايب رئيس (هاشمى رفسنجانى)- خيلى خوب، حالا كه نظر اين نيست، ببينيد اشكالى كه پيش مى‏آيد اين است، آقايان مى‏گويند در هر حوزه‏اى كه سيصد هزار نفر اضافه شد، ما يك نماينده اضافه مى‏كنيم. مشكل ما اين است كه در آينده جاهايى دركشور به وجود مى‏آيد كه ممكن است صد هزار نفر، دويست هزار نفر، دويست و هفتاد هزار نفر، دويست و نود هزار جمعيت داشته باشند و ما نمى‏توانيم به آنها نماينده بدهيم، يعنى اگر در كشور شهرهاى جديدى ساختيم يا درظرف چند سال اين شهرهاى كوچكى كه الان هستند، بزرگ شدند و جمعيت زيادى پيدا كردند ما طبق پيشنهاد آقايان به اين‏ها نمى‏توانيم نماينده بدهيم، براى اينكه سقف ما 270 تا است بايد اين‏ها به سيصد هزار نفر برسند تا شما يك نماينده به آنها بدهيد.
عباسعلى عميد زنجانى- درهر جا كه سيصدهزار نفر افزايش يافت شما مى‏توانيد يك نماينده بدهيد.
نايب رئيس (هاشمى رفسنجانى)- خوب حالا اين يك پيشنهاد جديدى است، پس همان سطح كشور شد، ببينيد ايشان به سطح كشور برگشتند.
عميد- به سطح كشور نه، حوزه‏اى حساب كنيد داريم نماينده دادند ...
منشى (يزدى)- سطح كشور حساب مى‏شود.
نايب رئيس (هاشمى رفسنجانى)- خيلى خوب، يعنى هر جا، يعنى اگر مثل بندر عباس سيصد هزار نفر جمعيت اضافه كرد ما يك نماينده به بوشهر بدهيم. مى‏توانيم بدهيم منظور ايشان اين است. حالا آقايان ببينند اين چيز خيلى جالبى هست يا نه؟ حالا فرض هم هست، (يكى از آقايان- جالب نيست) مى دانم نيست، ما آن جا چون بحث كرديم لذا همه شقوق آن را من مى‏گويم.
اگر منظور اين باشد كه به همان حوزه بدهيم كه آقاى اردبيلى مى‏گويند يا شما فرضتان اگر اين باشد معنايش اين است كه ما حوزه‏هاى جديدمان بى نماينده بماند. خيلى خوب، الان شهرى مثل آستارا با سى، چهل هزار جمعيت يك نماينده دارد، با پيشنهاد شما شهرهاى جديدمان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 753
كه دويست و نود هزار جمعيت پيدا مى‏كند نماينده نخواهد داشت. شما هيچ جوابى به ما نداديد كه اين چه فرضى است براى اين مى‏كنيد عوامل سياسى هم پيش مى‏آيد. الان در جاهايى مثل گلپايگان و خوانسار كه دعوا دارند (محلات- دليجان) ممكن است تا ده سال ديگر جمعيت اين‏ها هم برسد به جمعيت بالايى، ما نمى‏توانيم به اين‏ها دو تا نماينده بدهيم، بايد همين يك نماينده را بگذاريم هميشه هم صبر كنند. قانون اساسى هم هست يعنى اين‏ها مأيوسند كه هيچ وقت نمى‏توانند نماينده بگيرند. ما كه آمديم به جاى يك ميليون، بيست نماينده آورديم، تقريباً همان روح را حفظ كرديم، يعنى فرض ما بر اين است كه سالى نزديك به دو ميليون نفر بر جمعيت اضافه مى‏شود، ده سال بيست ميليون نفر اضافه مى‏شود، ما براى اينكه فقط اين جواب سؤال را بدهيم كه هى آقايان مى‏گفتند چه طور براى يك ميليون جمعيت يك نماينده مثلا آقاى عميد مى‏گفتند آمريكا چقدر است؟ فرانسه چه قدر است؟ و محاسبه نمى‏كردند كه اگر برگرديم به كل جمعيت ما، دوباره همان سيصد هزار نفر مى‏شود در كل كه حساب بكنيم اولا براى اينكه يك چنين حرفى زده نشود و ثانيا براى اينكه اين اشكال را نكنيد كه جمعيت در تهران اضافه شده، چرا به جاى ديگر نماينده مى‏دهيد؟ ما آمديم بازگذاشتيم، گفتيم كه ديگر نگوييم جمعيت كجا اضافه شده، در ده سال بيست تا نماينده اضافه مى‏شود. مجلس اگر تشخيص داد به هر جا بدهد به آن جا مى‏دهد، يعنى آن‏ها صلاح آن روز را نگاه مى‏كنند ببينند كجاى مملكت كشش و نياز به نماينده دارد.
اشكال ديگرى كه آقاى اردبيلى جواب ندادند حالا اگر جواب اين است كه در فرض شما نوعا به جاهايى مثل تهران و اصفهان فقط اضافه مى‏شود يعنى فرض اينكه سيصد هزار نفر اضافه بشود در ظرف 10 سال شهرهايى مثل مشهد، تهران، اصفهان، شيراز شهرهاى بزرگ مشمول مى‏شود، كم اتفاق مى‏افتد كه شهرهاى كوچك سيصد هزار نفر به آن‏ها اضافه بشود كه ممكن است بشود ما نمى‏گوييم محال است ولى عمدتاً اين پيشنهاد شما نماينده جديد را سوق مى‏دهد به تهران و به شهرهاى بزرگ، اين اشكال را هم جنابعالى آن جا به ما جواب نداديد حالا اگر جوابى داشتيد كه مى‏داديد.
بنابراين، اين دو اشكال اين جا وارد است، طرح ما هم هيچ اشكالى ندارد، بيست نماينده در ده سال در اختيار دولت و مجلس، شرايط هم حتماً براى ما تحميل مى‏كند كه جاهاى جديدى در ده سال پيدا مى‏شود كه بايد نماينده اضافه بكنيم، تازه ما گفتيم «مى‏توانند» آن آقايانى هم كه امضاى پنج نفرى به ما دادند، گفتند كه بكنيد 10 تا به جاى 20 تا. خوب ما گفتيم مى‏تواند، ما كه نگفتيم حتما 20 تا اضافه بشود. بگذاريد دست مجلس و دولت باز باشد. آن روز اگر مصلحت ديد دولت و مجلس متفقاً 20 نفر لازم داشتند 20 نفر اضافه مى‏كنند، اگر نشد 10 تا اضافه مى‏كنند، 5 تا اضافه مى‏كنند. بنابراين ما دست را باز گذاشتيم ديگر شما حالا بياييد دوباره يك بحثى درست بكنيد بگوييد 10 تا، 10 تا هم دوباره برود به كميسيون و برگردد گمان مى‏كنم لازم نباشد.
منشى (يزدى)- آقاى مشكينى به عنوان موافق بفرماييد.
على مشكينى- بسم الله الرحمن الرحيم. من اصلا تعجب مى‏كنم كه عدد نمايندگان چه ارتباط با عدد منتخبين بايد داشته باشد. ما اين جا يك انتخاب منتخب داريم مردمند. منتخبين هم نمايندگانند يك ما به‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 754
منشى (يزدى)- حاج آقا به عنوان موافق پيشنهادى كه مورد بحث است صحبت كنيد.
مشكينى- مى‏خواهم ثابت كنم اينكه نوشته شده صحيح است.
نايب رئيس- موافق صحبت كنيد.
رئيس (على مشكينى)- موافق صحبت مى‏كنم ديگر، مگر بنا نبود ما هم موافق صحبت كنيم؟
منشى (يزدى)- خير، موافق پيشنهاد مورد بحث، پيشنهاد مورد بحث اين است كه در برابر هر سيصد هزار نفر يك نماينده باشد.
على مشكينى- مى‏خواهم ثابت كنم با اينكه اين جا نوشته شده موافق هستم.
منشى (يزدى)- بله، شما موافق اصل گزارش داريد صحبت مى‏كنيد.
مشكينى- بله، طبق گزارش.
منشى (يزدى)- خوب اصل گزارش مورد بحث نيست.
مشكينى- پس خيلى خوب، من بحث را براى بعد مى‏گذارم.
نايب رئيس (هاشمى رفسنجانى)- آقاى عميد به عنوان موافق شما ده دقيقه صحبت كنيد.
عباسعلى عميد زنجانى- خدمتتان عرض كنم تنها مانعى كه در برابر پيشنهاد هست و منطقى هم هست، همان طور محظور نرسيدن نماينده به مراكزى است كه به حد نصاب نرسيده‏اند يعنى به سيصد هزار نفر نرسيده‏اند، من مى‏خواهم عرض كنم كه اين جور مشكلات را شما انتظار داريد در قانون اساسى حل بشود؟ اين‏ها را بايد قانون عادى حل كند. شما در قانون اساسى مى‏توانيد جاى پايى براى قانون عادى بگذاريد كه در قانون عادل مشكل حل بشود. شما اگر قبول بفرماييد كه هر سيصد هزار نفر يك نماينده، آن وقت مى‏شود به همان صورتى كه جناب آقاى موسوى هم فرمودند به نحوى محول به قانون بشود كه اگر احياناً چنين مشكلى به وجود آمد، از طريق قانون عادى آن مشكل حل بشود. اما اينكه مى‏فرماييد كه اين مصوبه كميسيون هيچ ايرادى ندارد، آخر ملاك به دست داده نشده همان طور كه آقاى موسوى هم گفتند آخر اين بيست نفر به چه ملاكى افزوده بشود؟ حالا كاهش جمعيت شد (حالا درست يا نادرست) فرض بفرماييد مردم آمدند كنترل مواليد كردند و جمعيت كشور ما از پنجاه ميليون يك مرتبه آمد به چهل ميليون! باز شما مى‏خواهيد افزايش نماينده داشته باشيد؟
امامى كاشانى- خير، گفتيم «مى‏تواند».
عميد- شما مى‏گوييد حداكثر اينقدر.
امامى- گفتيم مى‏تواند.
نايب رئيس (هاشمى رفسنجانى)- ببينيد ما هم از دو دقيقه مان استفاده كنيم. در مورد اول اگر ما مى‏دانستيم شما برمى‏گرديد به همان كه اگر سيصد هزار جمعيت اضافه شد به هر جا مى‏خواهيد اضافه كنيد. حالا به همان برگشتيد.
عميد زنجانى- البته با قانون عادى.
نايب رئيس (هاشمى رفسنجانى)- نه، به هر حال مى‏خواهيد به آن جا برگردانيد. آن را ما مى‏گوييم اگر سيصد هزار نفر بگيريم، براى هر سال ما بايد 6 تا، 7 تا نماينده اضافه كنيم. يعنى ده سال بايد هفتاد تا نماينده اضافه كنيم. ما اين كار را نمى‏خواستيم بكنيم اگر ملاك سيصد بگيريم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 755
ما روى همان ملاك داريم كار مى‏كنيم. معيارمان هم همان يك ميليون است، اما اين اشكالى كه جنابعالى فرموديد كه اگر جمعيت اضافه نشد، اين را توى كميسيون ما مطرح كرديم كه اين اشكال را ممكن است داشته باشد لذا ما همان پيشنهاد يك ميليون را باقى گذاشتيم كه اگر آقايان اين را نپسنديدند، همان پيشنهاد يك ميليون را باقى گذاشتيم كه همان را برگردانيم ولى چون ديديم آقايان اعتراض مى‏كنند ما اين را فعلا آورديم براى اينكه نگويند هيچ چيز را عوض نكردند، به علاوه ما كه اين جا نگفتيم (همان طور كه آقاى امامى هم گفتند) حتماً اضافه بشود، عوامل سياسى و اين‏ها را هم بايد در نظر بگيريم، آن موقع اگر ديدند كه جمعيت مملكت كم شده خوب انجام نمى‏دهند.
امامى كاشانى- عامل انسانى ناظر به جمعيت هم هست.
نايب رئيس (هاشمى رفسنجانى)- بله، اصلا منظور از عامل انسانى جمعيت است.
آقاى عميد پيشنهادشان را بخوانند تا رأى بگيريم.
عباسعلى عميد زنجانى- پيشنهاد من به اين شكل هست كه در مورد تعداد نمايندگان در اصل 64، به جاى «به نسبت هر يكصد و پنجاه هزار نفر يك نماينده اضافه مى‏شود» جمله زير آورده شود:
به نسبت هر سيصد هزار نفر، يك نماينده اضافه مى‏شود و ترتيب آن را قانون مشخص مى‏كند».
نايب رئيس (هاشمى رفسنجانى)- آقايانى كه با اين پيشنهاد موافق هستند رأى بدهند (عدة كمى دست بلند كردند) رأى نياورد. آقاى اردبيلى هم پيشنهادشان را مطرح كنند.
سيد عبدالكريم موسوى اردبيلى- براى هر سيصد هزار در هر حوزه يك نماينده انتخاب شود. در حوزه هايى كه تعداد نمايندگان تعيين شده از قبل (يعنى قبلا تعيين شده) به حد نصاب نرسيده است، تعداد نمايندگان كاهش نمى‏يابد ولى تا به حد نصاب نرسيده، افزايش هم نمى‏يابد. (افزايش آن معلول اين حد نصاب است) محل‏هاى جديدى كه از اول نماينده نداشته يا بعد اين محل‏ها به وجود آمده اگر عواملى ايجاب كند كه در آن جا نماينده باشد و مجلس شوراى اسلامى احساس كند لازم (وقتى جمعيتش مثلا پنجاه هزار نفر يا صد هزار نفر شد) در آن جا مى‏تواند يك نفر نماينده تعيين كند (براى رفع آن اشكالى كه شما فرموديد).
نايب رئيس (هاشمى رفسنجانى)- موافقين پيشنهاد آقاى اردبيلى كه خودشان قرائت فرمودند رأى بدهند (دو نفر رأى دادند) تصويب نشد. حالا آقاى هاشميان راجع به پيشنهادشان توضيح بفرمايند.
حسين هاشميان- بسم الله الرحمن الرحيم. همان طور كه آقايان مى‏دانند علت اينكه اصل شصت و چهار را بايد اصلاح بكنيم اين است كه بى رويه تعداد نمايندگان اضافه نشود و صحبت شد كه همين (270 نفر) هم زيادى هستند، منتها چون كاهش آن عوارض سياسى خواهد داشت، از اين تعداد كم نشود، اساسا يك روندى را طى بكنيم كه بتوانيم جاهايى كه ضرورت دارد نماينده انتخاب بشود و درعين حال در انتخاب نماينده روند رشد نداشته باشيم.
لذا بنده در رابطه با تراكم جمعيت پيشنهادم را مطرح مى‏كنم كه تراكم در حد پائين داريم، در حد متوسط داريم و در حد بالا داريم و ما اگر تراكم جمعيت را در كشور رعايت بكنيم، هم جاهايى كه رشد جمعيتشان پايين است، داراى نماينده خواهند شد و هم اينكه جاهايى كه رشد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 756
جمعيتشان فوق العاده بالاست، همه نمايندگان يا اكثر نمايندگان را به خودشان اختصاص نمى‏دهند و هم اينكه پاسخگوى شهرهاى جديد ما خواهد بود. چون جاهايى كه اختلاف وجود دارد، تحت شمول قانون تراكم مى‏آيند.
بنابراين پيشنهاد بنده را عيناً قرائت مى‏كنم «عده نمايندگان مجلس شوراى اسلامى دويست و هفتاد نفر است و پس از هر سه دوره در صورت زياد شدن جمعيت كشور در هر حوزه انتخاباتى به نسبت هر دويست هزار نفر در تراكم پايين و ششصد هزار نفر در تراكم متوسط و يك ميليون و دويست هزار نفر در تراكم بالا يك نماينده اضافه مى‏شود. زرتشتيان و كليميان هر كدام يك نماينده و مسيحيان آشورى و كلدانى مجموعا يك نماينده و مسيحيان ارمنى جنوب و شمال هر كدام يك نماينده انتخاب مى‏نمايند و در صورت افزايش جمعيت هر يك از اقليت‏ها پس از سه دوره به ازاى هر دويست و پنجاه هزار نفر اضافى، يك نماينده اضافه خواهند داشت. مقررات مربوط به انتخابات و همچنين درجات تراكمى و محدودة حوزه‏هاى انتخابيه را قانون معين مى‏كند» و السلام.
محمد يزدى- من به عنوان مخالف صحبت مى‏كنم.
هاشميان- موافق دارد؟
منشى (يزدى)- در آيين‏نامه البته ما چنين چيزى نداريم، فقط داريم پس از اينكه توضيح داده يك موافق و يك مخالف مى‏توانند صحبت كنند.
نايب رئيس (هاشمى رفسنجانى)- بله، توضيح بدهيد.
منشى (يزدى)- عرض شود اينكه رقم نماينده را به تراكم مرتبط بكنيم اولا خود تراكم يك امر غير ثابتى هست كه تابع عوامل مختلف است و زود به زود تغيير مى‏كند، چون عواملى كه منشأ تراكم مى‏شود گاهى عوامل جغرافيايى است، گاهى عوامل صنعتى است، گاهى عوامل سياسى است، مثل ايجاد يك كارخانه در يك نقطه يا برداشتن يك كارخانه از يك نقطه يا ايجاد يك سازمان و مؤسسه‏اى در يك مركز و بعضى عوامل ديگر كه منشأ تراكم هست. اين چيزى نيست كه بتواند حالت ثابت داشته باشد و براى رفع اين مسأله شما به قانون ارجاعش مى‏دهيد، اين باز يك حالت ناثابتى به وجود مى‏آورد. بنابراين، ارتباط با تراكم يك ارتباط معقولى به نظر نمى‏رسد. گذشته از اينكه وقتى شما مى‏گوييد كه در جاهايى كه تراكم داشته باشد دويست و پنجاه نفر، اين جور در حد متوسط يا حد بالا به هر حال در جاهايى كه در حال حاضر فرض كنيد تهران شما اين جا را داراى تراكم مى‏دانيد ديگر وقتى داراى تراكم مى‏دانيد نتيجتاً اين مى‏شود كه به اينجا نماينده بدهيد و به آن جاهايى كه اين حالت را ندارد با اينكه رشد جمعيت هم حالت طبيعى خودش را در هر دو نقطه على السويه داشته است يا توقف يا حتى برگشتش على السويه داشته است اما تراكم را وقتى ملاك دانستيد آن جايى كه به اصطلاح جمعيت كمترى داشته نماينده به آن نداديد و آن جايى كه جمعيت بيشترى داشته نماينده به آن داده‏ايد، بنابراين اين باز يك نقصى هست كه در پيشنهاد شما وجود دارد و در پيشنهاد كميسيون وجود ندارد. از اين جهات با اين پيشنهاد من مخالف هستم.
نايب رئيس (هاشمى رفسنجانى)- موافق كيست؟ (اظهارى نشد) موافقى ندارد پس ديگر رأى هم نمى‏گيريم. پيشنهاد ديگرى نداريم؟ پيشنهاد بعدى آقاى عميد مطرح بشود.
هاشميان- راى بگيريد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 757
نايب رئيس (هاشمى رفسنجانى)- نه، يك دفعه ما رأى مى‏گيريم، بند بند كه نمى‏خواهيم رأى بگيريم.
منشى (يزدى)- چون كسى موافق نيست، صرف نظر مى‏كنيم.
هاشميان- صرف نظر كه نمى‏شود، در آيين‏نامه كه ندارد اگر موافق نداشت رأى گيرى نشود؟
نايب رئيس (هاشمى رفسنجانى)- نه نمى‏توانيم رأى بگيريم، حالا اگر مى‏خواهيد رأى بگيريم.
هاشميان- مجلس اين جورى است، اين جا اين طورى نيست؟
نايب رئيس (هاشمى رفسنجانى)- مى‏خواهيد رأى بگيريم؟
هاشميان- بله رأى بگيريد.
نايب رئيس (هاشمى رفسنجانى)- خيلى خوب، آقايانى كه با پيشنهاد آقاى هاشميان موافق هستند، رأى بدهند (عدة كمى دست بلند كردند) تصويب نشد.
جنتى- آقاى هاشمى آن پيشنهادى را كه اين جا با امضاى پنج نفر داده شد، مطرح كنيد. براى اينكه نخواهد برود توى كميسيون و برگردد و ضمناً بلا جواب هم نمانده باشد، اگر موافق باشيد مطرح بشود.
نايب رئيس (سيدعلى خامنه‏اى)- پاسخش را كه ايشان دادند.
نايب رئيس (هاشمى رفسنجانى)- بله خوب بايد جلسه تصويب كند، هر وقت مطرح شد مى‏خواهيد الان مطرح كنيد ببينيد جلسه تصويب مى‏كند يا نه؟ آقاى جنتى خودشان پيشنهادشان را بگويند.
جنتى- پيشنهاد من اين است كه اين بيست نفر، ده نفر بشود و دليلش هم اين است كه ما اضافه كردن نمايندگان را بايد به دليل ضرورت‏ها بپذيريم و لزومى ندارد كه حتماً نماينده زياد بشود، ضرورت هم خيال مى‏كنم حد با ده نفر رفع مى‏شود و بيست نفر چرا اضافه بكنيم؟ من خيال مى‏كنم اين يك تعديلى است درهم آن پيشنهادى كه قبلا مطرح شد.
نايب رئيس (هاشمى رفسنجانى)- آقاى خوئينى‏ها بفرماييد.
موسوى خوئينى‏ها- من موافقم.
نايب رئيس (هاشمى رفسنجانى)- اين ديگر پيشنهاد موافق و مخالف ندارد. دارد كه «پيشنهاد جديد در صورتى كه جلسه عمومى آن را قبول كند» حالا چون ايشان يك مقدار صحبت كردند من بگويم اگر جلسه خواست رأى بدهد، من مى‏گويم كه نه اينچنين لزومى ندارد كه ما حالا بياييم 10 نفر بكنيم ما گذاشته‏ايم مجلس مى‏تواند 10 نفر، 20 نفر، اضافه بكند، ما سير صعودى جمعيت را هم بيش از اين مى‏دانيم كه الان ما گفتيم در سال فعلا دو ميليون است. هر سال كه جلو مى‏رويم يك قدرى بيشتر مى‏شود، يعنى هشت سال، نه سال ديگر سالى سه ميليون، چهارميليون به جمعيت اضافه مى‏شود، ولى باز ما گفتيم بيست نفر. ما رقم معتدلى گرفتيم شما حالا بياييد اين را ده نفرش بكنيد! همين حالا ما مى‏خواستيم 6 تا نماينده اضافه كنيم، وزارت كشور قبول نكرد گفت 6 تا نماينده ما را توى زحمت مى‏اندازد. من در آن شور اول شايد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 758
گفتم بيست تا، اشتباه كرديم 6 تا مى‏خواستيم به آن‏ها بدهيم دويست و هفتاد و پنج تا، دويست و هفتاد و شش تا بكنيم قبول نكردند، بنابراين شما مى‏گوييد 10 تا، ده سال ديگر ممكن است 30 جا (كمتر، بيشتر)
جايى باشد منتظر نماينده باشند با 10 تا نمى‏شود مشكلات را حل كنيم. لذا 20 تا را بگذاريد با اختيار اينكه مجلس و دولت تصميم مى‏گيرند. من خيال نمى‏كنم اين چيز زيادى نيست، حالا در عين حال اگر مجلس موافق باشد، ما پيشنهاد آقايان را در كميسيون بررسى مى‏كنيم و مى‏آوريم.
نايب رئيس (سيد على خامنه‏اى)- پنج نفرى را رأى بگيريد.
نايب رئيس (هاشمى رفسنجانى)- آن وقت ديگر نمى‏توانيم براى اين ماده رأى بگيريم.
جنتى- همين جا رأى بگيريد.
نايب رئيس (هاشمى رفسنجانى)- آخر آيين نامه مان اين نيست.
جنتى- دورش نگردانيد.
نايب رئيس (سيدعلى خامنه‏اى)- براى رفتن به كميسيون رأى بگيريد.
نايب رئيس (هاشمى رفسنجانى)- براى رفتن به كميسيون رأى مى‏گيريم آقايانى كه موافقند اين به كميسيون برود و بعداً كميسيون گزارش بياورد رأى بدهند (هفت نفر دست بلند كردند) تصويب نشد.
آقاى عميد قسمت دوم پيشنهادتان را مطرح كنيد.
عباسعلى عميد زنجانى- بسم الله الرحمن الرحيم. من خواهش مى‏كنم آقايان عنايت بفرمايند من اصل شصت و چهارم را مى‏خوانم اين پيشنهاد يك پيشنهاد اصولى هست بعد از آنى كه عدة نمايندگان مجلس شورا مشخص شده، در مورد اقليت‏ها اين جور ذكر شده كه زرتشتيان و كليميان هركدام يك نماينده و مسيحيان آشورى و كلدانى مجموعاً يك نماينده و مسيحيان ارمنى جنوب و شمال هر كدام يك نماينده انتخاب مى‏كنند.
من يك مقدمه‏اى را با عرض معذرت عرض كنم. تقسيم بندى مسيحى‏ها به سه صورت است: يك بار مسيحى‏ها تقسيم بندى مى‏شوند به لحاظ مذهبى، مى‏گوييم مسيحى كاتوليك، مسيحى ارتدوكس ووو الى آخر. اين يك تقسيم بندى منطقى صحيحى است، گاه تقسيم بندى مسيحى‏ها به لحاظ قومى است، مى‏گوييم ارمنى، آشورى. ارمنى يك قوميت‏اند، مسيحى‏اند و قوميتى هستند آشورى، مسيحى‏اند يك قوميت‏اند. يك بار هم تقسيم مى‏كنيم به لحاظ محل، مى‏گوييم ارمنى‏هاى جنوب، ارمنى‏هاى شمال، باز اين منطقى است اما آشورى، كلدانى تقسيم بندى غير منطقى است، چون كلدانى نه قوم است نه مذهب است. كلدانى اسم كليساست. در ايران سه تا كليساى كلدانى وجود دارد، يكى در جنوب است، يكى در تهران است، يكى در آذربايجان غربى است و حال چرا اسم اين كليسا را گذاشته‏اند كلدانى؟ دليل خاصى ظاهراً ندارد و اين‏ها هم كاتوليك هستند. از نظر مذهبى اين سه تا كليسا كاتوليك هستند.
نايب رئيس (سيدعلى خامنه‏اى)- قوميتشان چيست؟
عباسعلى عميد زنجانى- قوميت ندارد، قوميتشان همه آشورى هستند. قوميت جداگانه‏اى ندارد. در تورات اسم كلدان آورده شده، در بعضى از نصوص يهودى اسمى از كلدان آورده شده به عنوان كلده، به عنوان يك محل. اما اينكه كلدانى يك قومى باشند منسوب به آن‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 759
محل اين واقعيت ندارد. حتى آشورى هايى كه الان در عراق هستند و يك ميليون هم جمعيت دارند نسبت به آشورى‏هاى ايران خيلى هم بيشتر هستند، اين‏ها هم يك قوم هستند كه آشورى هستند. مسيحى‏هاى آشورى، مذهبشان مسيحى است. قوميتشان آشورى است. اين فقط در ايران است كه حالا به چه لحاظى در خبرگان اول اين اشتباه شده، چون سه تا از كليساى كاتوليك‏ها اسمش كليساى كلدانى است مثل اينكه ما مى‏گوييم حسينيه بلا تشبيه يا مى‏گوييم مثلا فرض كنيد مسجد امام باقر، اين نه تقسيم بندى مذهبى است، نه قومى. هيچى فقط اسم يك مسجدى را ما به اين نام گذاشته‏ايم به اين لحاظ اين آورده شده، بنابراين چون اين تقسيم بندى يك تقسيم بندى واقعى نيست، صورى است. آقايان معترضند و اعتراضشان هم كاملا واقعى است و البته اين گزارش را من در كميسيون هم عرض كردم و قرار هم بر اين شد كه آقايان تحقيقى هم در اين زمينه بكنند و نكتة آخرى كه من مى‏خواهم عرض كنم اين است كه اين اشكال من، دقيقاً مربوط به تعداد نمايندگان است، يعنى در حوزة مأموريت شوراست، چون در اين جا آمده است كه مسيحيان آشورى و كلدانى مجموعاً يك نماينده، اين باعث شده است كه آن كليساهايى كه به نام كلدانى هستند و آن كاتوليك‏ها كه به آن كليسا مى‏روند، حق نمايندگى داشته باشند يعنى آنها هم در اين واقعه حق اين را داشته باشند كه ملحوظ بشوند. بنابراين با اين توضيحاتى كه من عرض كردم، البته خيلى فشرده، بحث خيلى طولانى دارد. بر اساس اين توضيح، من پيشنهادم اين است كه اين «وكلدانى» از اصل شصت و چهارم حذف بشود، دقيقاً پيشنهاد به اين صورت است كلمه وكلدانى از اصل 64 حذف شود. زيرا كه مفهوم واقعى ندارد و كلدانى صرفاً نام چند كليسا در تهران و خوزستان و آذربايجان است و آشورى نام ملى و واقعيت ملى دارد.
نايب رئيس (هاشمى رفسنجانى)- خوب حالا من يك توضيحى بدهم، به عنوان اينكه بنا بود تحقيق بكنيم آقاى عميد آمدند اين را در جلسة كميسيون گفتند ما گفتيم تحقيق مى‏كنيم به مسيحى هايى كه در مجلس هستند مراجعه كرديم، گفتيم قضيه چيست؟ نمايندة آن مسيحى‏ها و ارمنى‏ها گفتند ما كه چنين مسأله‏اى را نمى‏دانيم. آقاى خنانشو صحبت كردم كه قضيه چيست؟ ايشان توضيحات شفاهى داد. بعد گفتم بنويس، نامه‏اى هم نوشته كه نامه‏اى كه من به اعضاى كميسيون داده‏ام نمى‏دانم به آقايان رسيده يا نه، ممكن است نرسيده باشد. چون ديروز من نوشتم كه تكثير كنند به شما بدهند. خلاصه حرف اين است: ايشان مدعى است كه آشورى مقسم است و چهار قسم ديگر در اين آشورى‏ها است كه يكى از آن 4 قسم كلدانى است، سه تايشان هم اسامى ديگرى دارند كه اسم هايشان آن جا نوشته است، مى‏گويد در قانون اساسى قبل آمده‏اند و گفته‏اند كه آشورى وكلدانى در حقيقت مقسم را با يكى از اسم‏ها آورده‏اند، در كنار هم قرار داده‏اند و ايشان مدعى بود و هميشه هم موقع انتخابات براى ما مى‏گفت اسباب زحمت مى‏شود چون كلدانى‏ها كه چهار تا كليسا (آقاى عميد گفتند سه تا او گفت چهارتا) چهار تا كليسا در ايران دارند و مركزشان هم بيشتر عراق است، همين را كه گفت ما گفتيم چرا يك چيز ديگرى بيش از اين كه ايشان مى‏گويد و مركزشان عراق است همين طور نمى‏شود ما بگوييم كه عراقى‏ها عمدتاً كلدانى هستند، آن هايى كه آن جا هستد البته من باز دقيقاً نمى‏دانم اما بخش يعنى آن بخش كلدانى قضيه هستند. ايشان هم گفتند اسم كليسا. من گفتم ما اگر از رؤساى كليساها برويم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 760
تحقيق بكنيم چه طور است؟ گفت: نه، آن‏ها كه مخالفت مى‏كنند شما الان به آنها بگوييد. آن‏ها قطعاً مخالفند و به شما مى‏گويند نه، درست نيست. اين كار را نكنيد. پس معلوم شد اين طورى هم نيست كه ما حالا اگر اين را حذف كنيم، حرف نداشته باشد. حالا اگر فرض كنيم همه نامه و همه چيزها هم درست باشد، معنايش اين است كه آن 4 كليساى كلدانى كه در كشور هستند، آن‏ها از اين ناراضى مى‏شوند، ممكن هم هست اين حرف ايشان درست باشد از اول بد توى قانون اساسى آورده‏اند ما به اين تحقيق نرسيده‏ايم اگر آقايان خواستند و موافق بوديد يك كسى را بفرستيم تحقيق بيشترى بكنند. اين مستلزم اين است كه برويم با كليساها حرف بزنيم، درست روشن كنيم بعداً روى اين تصميم بگيريم. والا ما با همان وضع سابق نگهداريم يا در اين چند روزى كه جلسه باقى است ممكن است اين تحقيق را بكنيم بعد جواب بدهيم. تا به حال به ما اين را گفته‏اند.
عميد- اجازه هست من بقيه ده دقيقه وقتم را استفاده كنم؟
هاشمى- نه ديگر بقية ده دقيقه را مى‏توانيد به ديگرى بدهيد يعنى اگر يك نفر از ده دقيقه استفاده نكرد، فرد ديگرى مى‏تواند بقيه‏اش را استفاده كند.
منشى (يزدى)- آقاى كروبى بفرماييد.
كروبى- من هم يك كلمه مى‏خواستم عرض كنم كه نمايندگان آنها در خبرگان اول بوده‏اند. اتفاقاً اينكه آقاى عميد فرمود كه ممكن است اشتباه شده باشد، احتمال دارد ما اشتباه بكنيم، چون تا حالا از آن‏ها در اين جا نماينده‏اى نداريم. آن‏ها اين جا بوده‏اند و با توجه به حضور همه نماينده‏هاى گروه‏هاى مسيحى اين كار انجام شده، حداقل همين كه فرموديد قابل احتياط است اگر بخواهيم جوياى بيشترى باشيم.
محمد دانش‏زاده (مؤمن)- بسم الله الرحمن الرحيم. عرض كنم كه اينطورى كه جناب آقاى عميد مى‏فرمايند اين كلدانى‏ها يك جمعى از آشورى‏ها هستند و چه ذكر كلمه آشورى و كلدانى، ذكر مقسم با يك قسم كنار هم است با اينكه ظاهر عبارت اين است كه اين‏ها مقابل هم هستند، قسيم هم هستند و لذا حالا براى شورا مسأله مسلم بود، يعنى اگر واقعا اين طور كه جناب آقاى عميد مى‏فرمايند باشد كه آشورى همان مقسم باشد، بنابراين اين براى قانون اساسى نقص است كه با اينكه كلدانى مقسمى است، براى آشورى كنارى ذكر بشود و اگر كه دست اشخاصى كه مطلع هستند بر كيفيت تقسيم بندى مسيحى‏ها نگاه بكنند اين قانون را، اين نقصى براى قانون اساسى است، ما چرا اين نقص را بگذاريم در قانون اساسى بماند؟ و لذا بنده به دنبال فرمايش ايشان براى اينكه به حدى برسد كه شورا بتواند به هردو طرفين رأى بدهد، پيشنهاد همان تحقيق را كه مى‏فرماييد درست است منتها تحقيق اينكه، نه اينكه حالا به آن‏ها الان برويم پيشنهاد بكنيم كه نسبت به قانون اساسى ما مى‏خواهيم چه كار بكنيم كه احياناً حساسيتى برايشان به وجود بيايد، بلكه تحقيق اين جهت كه واقعا اين آشورى كه يك قومى از آن‏ها هست اين آشورى تقسيم بر چهار قسم مى‏شود كه يكى شان هم كلدانى است اين از نظر مذهب اين‏ها بررسى بشود كه چرا كلدانى گفته مى‏شود؟ واقعاًهمين است جناب آقاى عميد مى‏فرمايند اگر براى شورا مشخص بشود كه واقعا قضيه همين است، گمان نمى‏كنم كه كسى مخالفت بكند، خوب كلمه كلدانى بايد برداشته شود ولى اگر كه معلوم شد كه نه،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 761
كلدانى يك قومى است حالا در عين اينكه اسم كلدان هم به لحاظ محل هست اگر از نظر قوميت هم باز قومى بودند كه مقابل آشورى بودند بنابراين باشد اشكال ندارد. بنابراين پيشنهاد مشخص من به دنبال فرمايش آقاى عميد اين است كه واقعا براى اينكه احتمالا هم قانون اساسى نقصى نداشته باشد، تحقيق از اين جهت است كه چگونه باشد. والسلام عليكم.
نايب رئيس (هاشمى رفسنجانى)- پس جاى اين را باز بگذاريم تا شور سوم، به هر حال اين عمدتا يك كار عبارتى هم خواهد بود، ما تحقيقمان را تمام مى‏كنيم اگر لازم بود آن موقع براى حذفش رأى مى‏گيريم.
نايب رئيس (سيدعلى خامنه‏اى)- ولى آقاى هاشمى تحقيقش فقط اين نباشد كه ما ببينيم آيا كلدانى قسمى از آشورى است كه اگر اين بود، به فرمايش آقاى مؤمن، ما اين را حذف كنيم اين كافى نيست، ممكن است يك قسمى باشد كه من البته بعيد هم مى‏دانم چون كلده و آشور هميشه در تمدن‏هاى قديم ذكر مى‏شود، مقابل هم ذكر مى‏شود. حالا به فرض كه كلدانى قسمى هم باشد، ممكن است قسم مهمى باشد كه داراى خصوصياتى است مثل اينكه مثلا فرض كنيد در يك كشورى بگويند مسلمانان و شيعيان، علت اين باشد كه شيعيان مثلا جمعيت بيشترى داشته باشند. يك چنين چيزى ممكن است باشد (هاشمى- خودش هم همين را گفته) پس اگر تحقيقى مى‏شود حال اين به هرحال تحقيق مى‏شود. آشورى‏ها هم غالباً طرف اروميه و اين‏ها هستند، مى‏دانيد آن طرف‏هاى شمال غربى هستند، خيلى هم به نظرم نمى‏رسد كه سريع بشود تحقيق كرد. در خوزستان و تهران هم آشورى‏ها هستند. غرض اينكه احتمال دارد كه كلدانى‏ها اولا اينجور نباشد قسمى از آشورى‏ها باشند، اگر هم قسمى باشند، اين توجه بشود كه ممكن است يك قسم مهمى باشند علت اينكه درقانون اساسى آمده اين باشد، غرض تحقيق بايد همه جانبه باشد.
نايب رئيس (هاشمى رفسنجانى)- خيلى خوب پس جاى اين را باز مى‏گذاريم بعد از تحقيق گزارشمان را به شما مى‏دهيم من البته براى تحقيق فرستاده‏ام به شما مى‏دهم. آقاى امام براى رأى گيرى بخوانند.
محمد امامى كاشانى- اصل- عدة نمايندگان مجلس شوراى اسلامى 270 نفر است و از تاريخ تصويب اين قانون پس از هر ده سال حداكثر 20 نفر نماينده با در نظر گرفتن عوامل انسانى، سياسى، جغرافيايى و نظاير آن‏ها مى‏تواند اضافه شود. زرتشتيان و كليميان هر كدام يك نماينده و مسيحيان آشورى و كلدانى مجموعاً يك نماينده و مسيحيان ارمنى جنوب و شمال هركدام يك نماينده انتخاب مى‏كنند. محدودة حوزه‏هاى انتخابيه و تعداد نمايندگان را قانون معين مى‏كند.
نايب رئيس (هاشمى رفسنجانى)- آقايانى كه با اين متن قرائت شده موافق هستند، رأى بدهند (دو نفر مخالف داشت) با اكثريت آراء تصويب شد. جاى كلدانى خالى ماند تا تحقيق شود. ما براى كلدانى بحث مى‏كنيم، نتيجه را مى‏گوييم، اگر بنا بود مى‏توانيم روى آن رأى بگيريم.
نجفقلى حبيبى- در آن جلسه عمومى عرض كرده بودم كه اگر ممكن است سقف نهايى هم منظور بشود، يعنى اين ديگر قطعى شد كه سقف نمى‏خواهد؟ يعنى اگر بگوييم 300 تا، ديگر هيچ وقت بيشتر نمى‏شود؟
                        صورت مشروح مذاكرات شوراى بازنگرى قانون اساسى(جلسه‏28-15)، ص: 762
نايب رئيس (هاشمى)- نه، به ما در جلسه پيشنهاد كتبى نرسيده بود، پيشنهاد شفاهى كردند ما هم روى آن بحث نكرديم.
نجفقلى حبيبى- يكى هم اين كه آيا واقعا اين ده سال را قطعى كرده‏ايد؟ اين ده سال گذشت ديگر هيچ؟ الان مردم خيلى مشكل دارند.
موسوى اردبيلى- شما به اين مطلب رأى داديد.
نايب رئيس (هاشمى)- آن دفعه به ما اعتراض شد كه چرا مبهم گذاشتيد؟ ما اين را اضافه كرديم.
4- تصويب گزارش شور دوم كميسيون (4) درخصوص تمركز
در مديريت صدا و سيما
نايب رئيس (هاشمى)- آقاى امامى گزارش بعدى را مطرح بفرماييد.
محمد امامى كاشانى (مخبر كميسيون چهارم)- گزارش سوم- اصل «در صدا و سيماى جمهورى اسلامى ايران آزادى بيان و نشر افكار با رعايت موازين اسلامى و مصالح كشور بايد تأمين گردد. نصب و عزل مدير عامل به پيشنهاد رئيس جمهور و تصويب و حكم رهبرى خواهد بود.
شورايى متشكل از 6 نفر از سوى قواى سه گانه هر قوه 2 نماينده بر حسن اجراى وظايف محوله نظارن مى‏نمايند، خط مشى و حدود وظايف و اختيارات را قانون معين مى‏كند. آيين‏نامه‏هاى اجرايى به تصويب سران سه قوه مى‏رسد» درشور اول نظر شورا اين بود كه به طور كلى كار به دست رهبر باشد و رأى هم كه گرفته شد (فى الجمله به دست رهبر باشد) موضوع مدير عامل و اين كه در كميسيون مطرح شد و يكى هم در خود كميسيون صحبت شد. يكى اينكه مدير عامل را ابتدائاً رهبر نصب كند و يا هر وقت خواست عزل كند. اين يك احتمال.
احتمال دوم، اين بود كه مديرعامل را سه قوه پيشنهادكند.
احتمال سوم، اينكه مديرعامل را سران سه قوه پيشنهادكنند.
احتمال چهارم، اينكه مديرعامل را مجمع تشخيص مصلحت پيشنهاد كند.
احتمال پنجم، مديرعامل را رئيس جمهور پيشنهاد كند.
ما در تمام اين‏ها صحبت كرديم، اولا اين كه رهبر نصب و عزل كند بدون اينكه كسى پيشنهاد كند اين را با اينكه امام اعلى الله مقامه در دستورشان فرموده بودند كه نظارت سه قوه، ما ديديم اگر بنا بشود رهبر ابتدائاً خودش نصب يا عزل كند، تقريباً نظارت سه قوه بى مفهوم مى‏شود، چون چيزى را كه رهبر خودش تشخيص داده و تعيين كرده ما بگوييم سه قوه يا سران سه قوه آن هايى كه بعد هستند، اين‏ها بيايند بر كار رهبر نظارت كنند اين را ديديم يك چيزى است اصلا به قول معروف تناسب حكم و موضوع ندارد. علاوه بر اينكه به نظرمان رسيد بالا خره اين مدير عامل بايد حرف شنوايى از اين تشكيلات داشته باشد، از قوة قضاييه حرف شنوايى داشته باشد، از قوه مجريه، از رئيس جمهور حرف شنوايى داشته باشد نه كه عزل و نصب من به دست رهبر است هيچ كس هم هيچ كاره است و هيچ تلفنى را هم گوش ندهد و هيچ نامه‏اى را هم مثلا نخواند اين هم به نظرمان رسيد يعنى يكى به نظرمان رسيد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 763
كه نظارت سه قوه تقريباً لغو و بى معنا مى‏شود و يكى اينكه تكيه مديرعامل صد در صد به رهبر در عزل و نصب مناسب نديديم. لذا آمديم سراغ آن صور بعدى يك صورت اينكه مجمع تشخيص مصلحت پيشنهاد كند باز اين معنا به ذهنمان آمد كه مجمع تشخيص مصلحت يك چيزى نيست همينطورى كه حضرت امام رضوان الله تعالى عليه فرمودند يك چيزى نباشد كه در عرض بقيه قوا باشد يك چيز جدايى ما نمى‏خواهيم قرار بدهيم كه بگوييم او پيشنهاد بكند و بلكه ما مى‏توانيم اين پيشنهاد را ببريم روى يك جمعى كه آن جمع در تشخيص مصلحت هستند و خودشان دست اندركاران نظام، اين بود كه به نظرمان رسيد پيشنهاد را ما ببريم در سه قوه.
پيشنهاد اگر در سه قوه بيايد و رأى سه قوه اگر بخواهد روى يك نفر متفق بشود اين كار بسيار مشكلى است كه يك نفر را از طرفى مجلس قبول كند، از طرفى قوه قضاييه قبول كند، هيأت دولت، رئيس جمهور قبول كند اصلا سه قوه اگر بخواهد يك نفر را پيشنهاد كنند اين معنايش اين است كه يعنى واقعا خيلى بعيد است به يك جايى برسد و اگر بگوييم كه سران سه قوه باشد البته آن كار را آسان‏تر مى‏كند ولى در عين حال اين به نظرمان رسيد كه با توجه به اينكه كار، كار اجرايى است و اين بيشتر مى‏تواند در مسير قوة مجريه قرار بگيرد و در اختيارات رئيس جمهور ولى نه پيشنهادى كه براى رهبر نقش تعيين كننده داشته باشد تا بگوييم كه رهبر بتوانيم ما محدودش كنيم بگوييم موظفيد شما به پيشنهاد رئيس جمهور تكيه بكنيد و ترتيب اثر بدهيد.
گفتيم «به پيشنهاد رئيس جمهور و تصويب حكم رهبر»، يعنى اگر رهبر صلاح دانست كه آن را تصويب مى‏كند بعد حكم مى‏دهد، اگر صلاح ندانست مى‏گويد برو افراد ديگرى را براى ما در نظر بگير، او مى‏رود افراد ديگرى در نظر مى‏گيرد، به هر حال بايد آن قدر اشخاص را به رهبر ارائه بدهد تا رهبر يك فرد جامع الشرايطى كه بر اين پست حساس نياز هست آن را بپسندد وقتى پسنديد تصويب مى‏كند و بعد از تصويب هم رهبر حكم را مى‏دهد. كميسيون به نظرش رسيد كه اگر از طريق رئيس جمهور اين به عنوان پيشنهاد محض انجام بگيرد اين مناسب‏تر است به كل تشكيلات ولى در عين حال قواى سه گانه هم نظارت بكنند همان طورى كه در دستورالعمل حضرت امام اعلى الله مقامه بود، اين نظارت بكند. نظارت هم ما در آن مصوبه قبلى مان گفته بوديم كه رهبر هم نظارت داشته باشد كه يك نفر قرار داديم حالا با اين كه تصويب را رهبر مى‏كند و حكم را رهبر مى‏دهند، پس بنابراين ديگر اين كه ما بياييم و بگوييم كه رهبر هم بتواند نظارت كنند اينكه رهبرى خوب مى‏توانند نظارت بكنند، يعنى كسى كه منتخب رهبر است و منصوب رهبر است، مى‏تواند از طرف مقام رهبرى هم براى آن افرادى يك نفر، ده نفر بيشتر يا كمتر به عنوان ناظر گذاشته بشود ديگر اين معنى ندارد كه از رهبر هم ناظر بگذاريم در اين جمع.
اين بود كه به نظرم رسيد كه همان سه قوه نظارت بكند و هر قوه‏اى هم 2 نفر باشد و اين 6 نفر نظارت كنند اما كيفيت نظارت اختيارات محدود و همچنين كل امورى كه در صدا و سيما از نظر خط مشى و اختيارات و وظايف است اين را ديگر ما در قانون اساسى متعرضش نشويم. اين‏ها تمام مسائل جزئى است كه بايستى با كارشناس‏ها بنشينند صحبت كنند كميسيون‏هاى مجلس روى اين كار بكنند و در مجلس به يك نتيجه خوبى برسند و لذا گفتيم كل اين مسايل را با اين تعبير هم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 764
آورديم كه خط مشى و حدود وظايف و اختيارات را قانون معين مى‏كند. كل اين را در اختيار قانونگذار گذاشتيم و بعد هم آيين نامه اجرايى به تصويب سران سه قوه مى‏رسد. البته اين اشكالى كه آقاى هاشميان كردند اين را ما در شور اولمان داشتيم كه آيين نامة اجرايى به تصويب سران سه قوه مى‏رسد اين را ما در كميسيون داشتيم. حالا ولو اينكه در نوبت بعدى اين كلمه ديگر به نظر من صحبت نشد ولى در شور اول اين به تصويب كميسيون رسيده بود.
نايب رئيس (هاشمى رفسنجانى)- آقايانى كه در اين جا پيشنهاد دارند بفرمايند.
هاشميان- پيشنهادها بر اساس اصل رهبرى باشد يا غير از آن؟
نايب رئيس (هاشمى رفسنجانى)- اصل رهبرى‏اش را ما قطعى گرفتيم، ديگر چون مصوب است و ما مكلف بوديم كه رهبرى به نحوى ديگر بايستى اين جا حضور داشته باشند تا اين جايش نمى‏شد.
منشى (يزدى)- آقاى عميد بفرماييد.
عباسعلى عميد زنجانى- بسم الله الرحمن الرحيم. پيشنهاد من دو قسمت دارد يك قسمت مربوط به شوراى ناظر است كه اين قسمت از پيشنهاد من در كميسيون رد شد و دليل ردش هم براى من قابل قبول بود. دليل رد كميسيون اين بود كه معنا ندارد كه شورايى ... (هاشمى- ده دقيقه وقت داريد) نه اين جورى نمى‏شود اجازه بدهيد من توضيح بدهم، اين جورى عمل نكنيد خواهش مى‏كنم من حرف دارم مبتدا را كه مى‏شنويد خبرش را هم بايد بشنويد پس من اينجورى بگويم كميسيون به همان دليلى كه پيشنهاد بنده را رد كرد، خودش مرتكب همين اشتباه شده و رد ما را ملحوظ نكرده و در پيشنهاد خودش، منتها من اين را اول نمى‏خواستم بگويم. اجازه بدهيد توضيح بدهم بعد عرض كنم.
كميسيون استدلالش اين بود كه معنا ندارد كسى كه از طرف رهبر تعيين مى‏شود ناظر بر كار او گذاشته بشود، ما هم گفتيم بسيار خوب پيشنهاد را پس گرفتيم، ولى خود كميسيون آمده شورا تعيين كرده براى نظارت بركسى كه منتخب رهبر است (امامى- من توضيح دارم) اجازه بفرماييد، شما به نوبت مى‏فرماييد، بنابراين من اين اشكال را قبول كردم از اين پيشنهادم صرفنظر كردم ولى اين پيشنهاد و اين اشكال اگر درست است، در مصوبة كميسيون هم اين اشكال وارد است. اما قسمت دوم پيشنهاد من كه در كميسيون رد شده ولى دليلش قانع كننده نبود، در مورد اين بوده ما پيشنهاد را به رئيس قوة مجريه بدهيم آيا بهتر است يا پيشنهاد با سه قوه باشد؟ (نه سران سه قوه) كه در مورد قوة مقننه مى‏شود مجلس.
به نظر مى‏رسد كه دليلى كه كميسيون براى رد اين ارائه داد، قانع كننده نيست، چون فرمودند كه حالا اگر سه قوه تعيين نكردند چون پيشنهاد من اتفاق آراء نبود، اكثريت كافى است. خوب اين اشكال على كل حال هست، حتى در اين پيشنهاد مصوبه كميسيون هم هست حالا رئيس جمهور اين كار را نكرد، خوب جزو وظايفش (هاشمى- پيشنهادتان را بخوانيد) عزل و نصب مدير عامل صدا و سيماى جمهورى اسلامى ايران با پيشنهاد اكثريت سه قوه و تأييد و حكم مقام رهبرى انجام خواهد گرفت و اكثريت سه قوه به اين صورت است كه هرگاه رؤساى يكى از 2 قوة مجريه و قضائيه فردى را به مجلس معرفى و با اكثريت آراى نمايندگان مجلس مورد تصويب قرار گيرد آن فرد به رهبر جهت تأييد و حكم معرفى مى‏شود كه به نظر مى‏رسد اگرفقط رئيس‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 765
جمهور معرفى بكند مقايسه بشود با اين كه اكثريت سه قوه معرفى بكنند. خواه ناخواه اين پيشنهاد دوم اقوى هست و اما اشكالى كه در كميسيون ارائه شد به اين كه ممكن است كه اين كار را نكنند، خوب اين كار را نكنند، در مورد رئيس جمهور هم صادق است و وآنگهى اگر رئيس جمهور معرفى كرد، رهبر نپذيرفت، باز همان اشكال سر جاى خودش محفوظ است، يعنى اشكالى كه كميسيون ارائه داد، مشترك است بين پيشنهاد خود كميسيون و پيشنهادى كه بنده عرض كردم. بنابراين قسمتى از پيشنهاد من كه پيشنهادم را دومرتبه در شورا عرضه مى‏كنم، اين است كه پيشنهاد عزل و نصب با اكثريت سه قوه باشد.
نايب رئيس (هاشمى رفسنجانى)- پيشنهاد عملى آقاى عميد به اين صورت مى‏شود كه رئيس قوة قضائيه يا رئيس قوة مجريه يك نفر را معرفى مى‏كنند به مجلس و مجلس رأى بدهد بعد ببرند پيش رهبر كه او تأييد كند يا نكند. شما ببينيد كه چه جريان طولانى در اين جا خواهد بود براى نصب يك مدير عامل يا عزل آن كه آنها پيشنهاد كنند در دستور مجلس قرار بگيرند مجلس حالا رد كند يا نكند، مجلس هم بالأخره اكثريت نماينده‏ها هستند، دوباره برود به نزد رئيس جمهور رهبر هم قبول نكند هى برگردد يك ماجراى اينجورى هيچ قابل تضمين نيست، اين خيلى تفاوت دارد با اينكه رئيس جمهور با رهبر دو نفر هستند با هم، مى‏توانند با تلفن هم با هم حرف بزنند، روى يك نفر توافق بكنند، كار را با سرعت انجام بدهد و او پيشنهاد كند و قبول كند.
واقعاً براى نصب و عزل يك دستگاه حساسى اگر مصلحت شد و عزلش مطرح شد در مجلس و رأى آورد و بعد رهبر قبول نكرد يا اينطور جريان، جريان عاقلانه‏اى نيست در مملكت كه ما بياييم اينجورى برخورد كنيم. قبلا بحث شده بود كه بياييم به عنوان وزير معرفى كنيم و آن در مجلس تصويب بشود، آن را هم به ادله‏اى نتوانستيم بپذيريم، در مجلس هم در جلسة عمومى هم كسى از آن حمايت جدى نكرده، به غير از يكى دو نفر ما به نظرمان انداختن در آن مسير درست نيست گر چه خود اين هم حالا مثلا حتى پيشنهادى به رهبر بشود در اصلش هم ما يك مقدار ترديد داشتيم، همان شبهه هايى كه آقاى امامى فرمودند، ما را وادار كرد كه نظارت و اين جور چيزها درست كنيم و يك نحوى هم ارتباط براى مديرعامل با بدنة اجرايى درست بكنيم كه منفك نباشد و الا ديگر اين مقدمات را ما حسابى زائد مى‏دانيم. پيشنهاد آقاى عميد را كه قرائت شد به رأى مى‏گذاريم. آقايانى كه موافق هستند رأى بدهند. (يك نفر رأى داد) تصويب نشد. آقاى هاشميان پيشنهاد داريد بفرماييد.
حسين هاشميان- ببينيد من الان هرچه گشتم نامة حضرت امام را نديدم. نامه‏اى كه امام به شورا نوشته‏اند من فكر مى‏كنم كه منصرف است از اينكه صدا و سيما در دست رهبرى باشد، چون دارد كه تمركز مديريت در صدا و سيما به گونه‏اى كه نظارت سه قوه نيز تأمين بشود. اين به نظر مى‏آيد كه منصرف باشد.
نايب رئيس (هاشمى رفسنجانى)- خوب اين را جنابعالى در كميسيون هم فرموديد. ما گفتيم ظاهراً ذهن امام آن موقع اين نبوده كه خودشان مى‏خواهند نصب بكنند، لذا هم نظارت را گفته‏اند هم تمركز را، ولى منعى از آن ما نفهميديم. و علاوه ما در كميسيون مأمور بوديم، در شوراى بازنگرى اين را دو سه ساعت بحث كرديم آخر بار شورا رأى داد كه اين محول بشود به رهبرى ما بر اساس كار شورا آن كار را كرديم. به علاوه اصلا اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 766
پيشنهاد، پيشنهاد شما بود ظاهراً كه رأى آورد، درجلسه همين پيشنهاد را شما خوانديد رأى آورد ولى با اين فرض بود. پيشنهاد بعدى را اگر آقايان مى‏خواهند مطرح كنند.
محمد مؤمن- اخطار آيين‏نامه‏اى دارم.
ماده 26- در شور دوم كليات و مبانى اصول مجدداً مورد بحث قرار نمى‏گيرد در صورتى كه در گزارش شور دوم كميسيون اصل جديدى اضافه شده باشد و يا به تشخيص هيأت رئيسه در اصول مصوب شور اول تغييرات كلى داده شده باشد در اين صورت مخالفان و موافقان صحبت مى‏كنند.
من برخلاف آنچه كه جناب آقاى هاشميان فرمودند، مى‏خواهم عرض كنم كه بحث‏هايى كه در مورد شورا شد اين بود كه به خاطر اينكه مسأله صدا و سيما زير نظر و سيطره يكى از رؤساى قواى ثلاثه نباشد، به اين جهت رهبر تعيين كند مدير عامل را الان كه باز «به پيشنهاد رئيس جمهور» را كه اساس هست كميسيون آورده اين باز برگشتش به اين است كه زير سيطرة رياست جمهورى خواهد بود. از اين جهت آن جزو آن مواردى فكر مى‏كنم باشد كه تغييرات كلى داده شده برخلاف مصوبة اصل شورا والسلام.
نايب رئيس (هاشمى رفسنجانى)- اين آن جور نيست، مى‏شود پيشنهاد حذف داد. شما مى‏توانيد در همين جلسه پيشنهاد بدهيد كه آن قسمتى كه پيشنهاد رئيس جمهور هست، حذف بشود باقى بماند. آقاى خوئينى‏ها بفرماييد.
موسوى خوئينى‏ها- من ابتدا توضيحى عرض كنم كه چطور شد من يك پيشنهادى دادم فقط با امضاى خودم و بعد پيشنهاد ديگرى هست كه در كنار چهار نفر، پنج نفر، ديگر از آقايان امضا كرده‏ايم. اين به اين جهت بود كه اول من متن آن پيشنهاد دوم را خودم نوشتم و دادم بقيه آقايان امضا كنند بعد تصور كردم آقايان موافق نبودند و اين رد شده. يعنى اصلا ندادند به هيأت رئيسه لذا مجبور شدم خودم مجدداً يك پيشنهاد ديگرى را نوشتم كه البته يك قدرى متنش را هم اصلاح كردم، به اعتقادخودم بهتر از آن متن اولى بود. از اين جهت بنده از همان متنى كه با امضاى تكى خودم هست، دفاع مى‏كنم.
در آن پيشنهادى كه بنده داده‏ام نكتة اولش اين بود كه مهم هم نبود نمى‏دانم چطور شد كميسيون نپذيرفت و مخبر محترم كميسيون هم در اين زمينه توضيحى ندادند. و آن اين بود كه بجاى مدير عامل صدا و سيما رئيس سازمان صداو سيما باشد و اصولا مديرعامل يك خرده خفيف است از نظر آن اعتبارى كه در يك چنين جاهايى نام برده مى‏شود به علاوه اصلا اين جا سازمان است. اسمش سازمان صدا وسيما است. طبيعى است كه يك سازمان رئيس دارد نه مدير عامل، مدير عامل بيشتر در جاهايى است كه شركت است، يك هيأت مديره‏اى دارد و بعد يك مدير عامل دارد و اصلا رئيس سازمان يك اعتبار بيشترى دارد و حالا كه بنا است رهبر نصبش بكند چرا يك اسم بهتر از كلمه مدير عامل نباشد، لهذا بنده نفهميدم آيا علت اينكه كميسيون نپذيرفته نكته‏اى بود در كلمه «مديرعامل» كه ترجيح دادند بر كلمه رئيس يا نه، همين غفلت شده است. به هر حال بنده هنوز بر همان پيشنهاد خودم اصرار دارم كه بجاى مدير عامل صدا و سيما گفته شود «رئيس سازمان صدا و سيما» (اين مطلب اول).
نايب رئيس (هاشمى رفسنجانى)- جداگانه رأى مى‏گيريم. اين يك مطلب مستقلى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 767
است. ما هم موافقيم با اين پيشنهاد. حالا اگر كسى مخالف است، صحبت كند. حالا اين قسمت يك قسمت مجزايى است. پيشنهاد آقاى خوئينى‏ها كه مى‏فرمايند به جاى مدير عامل بگوييم رئيس سازمان. كسانى كه موافقند رأى بدهند (اكثر موافق بودند) رأى آورد. اتفاق آراء است ظاهراً ما كسى را نديديم كه مخالف باشد.
موسوى خوئينى‏ها- مطلب بعدى. در پيشنهادى كه بنده داده بودم اينطور بود «عزل و نصب رئيس سازمان صدا و سيما با مقام رهبرى است». ديگر پيشنهاد رئيس جمهور در آن نبود. استدلال بنده اين است كه با آن بحث هايى كه در شور اول شد، شورا مجموعاً به اين نتيجه رسيد، يعنى از بحث‏ها اينطورى استفاده شد و نتيجه رأى اين بود كه به دليل اهميت خاصى كه صدا و سيما دارد، اين بايد در اختيار مقام رهبرى باشد، اوست كه به جامعه خط مى‏دهد، اصول را، تبيين مى‏خواهد بكند براى جامعه. و نظام را آن اصول و چهار چوب‏هاى اصلى‏اش را رهبرى تنظيم مى‏كند. بنا براين يك رسانه‏اى كه همين رسالت مهم‏ترين رسالت اوست، اين عزل و نصبش با اين مسؤوليت را محول مى‏كند به عهده يك فرد. بنده به نظرم مى‏آيد چون مبناى آن مصوبه اين بود، آوردن يك سنگ ولو سنگ كوچك جلو ى پاى او گذاشتن اين تقريباً برخلاف روح آن مصوبه است. درست است كه ما ممكن است چشم اندازهاى نزديك را مى‏بينيم آنچنان براى ما روشن است كه اصل هيچ گونه حرفى در اين زمينه‏ها نيست به راحتى پيشنهاد مى‏دهند و به راحتى تصويب مى‏كنند كه مشكله‏اى نخواهد بود، اما فرض اين است ما در قانون داريم مى‏نويسيم. خوب اگر آنچنان تفاهم بين رئيس جمهور و رهبرى است آنچنان اطاعت از يك طرف هست نسبت به رهبرى، خوب اگر ما در قانون اساسى هم ننويسيم، پيشنهاد رئيس جمهور رهبرى كه تفاهم دارد با رئيس جمهور خودش قهراً با او مشورت خواهد كرد و نمى‏آيد همين طور تنهايى بدون اينكه او خبر داشته باشد يك كسى را نصب بكند مگر در جايى كه رئيس جمهور يك حرفى دارد كه رهبرى آن را صلاح نمى‏داند آن گاه است كه بدون اطلاع او خودش مستقيماً يك كسى را نصب مى‏كند. پس ما براى خاطر ملاحظه اين حالت بايد پيشنهاد رئيس جمهور را برداريم فقط بگذاريم در اختيار مقام رهبرى. طبيعى است رهبرى مشورت مى‏كند هم با رئيس جمهور هم با ديگران و اگر هم مشورت كرد، نظر رئيس جمهور چيز ديگرى بود، دست او بسته نباشد از اينكه آن فردى را كه او صالح مى‏داند نصبش بكند. پس پيشنهاد بنده اين بود كه فقط عزل و نصب دست رهبرى است، پيشنهاد رئيس جمهور در آن نيست. اين هم يك مطلب. چون چيز ديگرى هم هست در پيشنهاد بنده اين را هم تمام كنيم و بعد ...
نايب رئيس (هاشمى رفسنجانى)- خيلى خوب. اگر كسى مخالف پيشنهاد ايشان است صحبت كند. ما مخالف نيستيم، آقاى امامى كاشانى بفرماييد.
امامى كاشانى- ما اين مسأله را در كميسيون صحبت كرديم و گفتيم اگر پيشنهاد از طرف رئيس جمهور يا سران سه قوه نباشد، نظارت سه قوا متناسب با تعيين رهبر نيست. آن كه ما را وادار بر اين كار كرد، همان دستورالعمل حضرت امام بود كه فرموده بودند قواى سه گانه نظارت بكند، ما ديديم نظارت ديگر معنى ندارد. آن ما را كشاند به اين پيشنهاد.
سيد هادى خامنه‏اى- اين مخالفت نبود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 768
نايب رئيس (هاشمى رفسنجانى)- ايشان كه مخالفت نمى‏كنند. ايشان مخبر كميسيون‏اند و حالا مخالفتى هم نيست.
موسوى خوئينى‏ها- انصافاً هم ايشان جواب ندادند. صرف پيشنهاد رئيس جمهور شبهه ايشان را برطرف نمى‏كند.
نايب رئيس (هاشمى رفسنجانى)- عبارت شما چيست؟ عبارتتان را بگوييد.
موسوى خوئينى ها- عبارت بنده اين است: «عزل و نصب رئيس سازمان صدا و سيما با مقام رهبرى است.»
نايب رئيس (هاشمى رفسنجانى)- نصب و عزل را بگوييد.
موسوي خوئيني‏ها- بلى نصب و عزل، بسيار خوب.
نايب رئيس- چون كه كسى نمى‏خواهد صحبت بكند همين را به رأى مى‏گذاريم. پيشنهاد آقاى خويينى‏ها كه قرائت كردند به رأى مى‏گذاريم. موافقان با اين پيشنهاد رأى بدهند. (اكثر دست بلند كردند) رأى آورد با اكثريت.
موسوى خوئينى‏ها- قسمت سوم پيشنهاد بنده كه تفاوت پيدا كرده با مصوبة كميسيون عبارتش اين بود: «نصب و عزل رئيس سازمان صدا و سيما با مقام رهبرى است.»
پيشنهاد بعدى اين است كه شواريى مركب از نمايندگان رئيس جمهور و رئيس قوه قضائيه و مجلس شوراى اسلامى نظارت بر اين سازمان خواهد داشت. در مصوبه كميسيون آمده است كه شورايى متشكل از شش نفر (البته من در بارة نفرش عرضى ندارم كه چند نفر) از سوى قواى سه گانه بر حسن اجراى وظايف. اين جا قواى سه گانه اولا ابهام و اجمال پيدا مى‏كند اين يك اشكال بعداً بايد تفسير كرد كه يعنى قوه قضاييه بايد دو نفر نماينده تعيين كند يا رئيس قوه قضاييه؟ خوب اگر مقصود رئيس قوه قضائيه هست، نوشته شود رئيس قوه قضائيه تا آن ابهام پيش نيايد. به نظر بنده مى‏آيد مقصود ما اين بود: رئيس جمهور نه اينكه بروند كل قوه مجريه مثلا هيأت وزيران و اين‏ها هم دخالت بكنند در تعيين آن كسى كه به عنوان نماينده مى‏خواهد رئيس جمهور تعيين بكند. پس نماينده قواى سه گانه نه. نماينده رئيس جمهور شواريى مركب از نمايندگان، رئيس جمهور، رئيس قوه قضاييه و مجلس شورا ى اسلامى. بنده اين جا نظرم اين است كه رئيس مجلس شوراى اسلامى گفته نشود، بلكه خود مجلس شوراى اسلامى، علتش هم اين است كه وضع مجلس با وضع آن قوا و همچنين رئيس مجلس با رؤساى آن دو قوه يك تفاوت ماهوى و اساسى دارد. و آن اين است كه در مجلس شوراى اسلامى رئيس مجلس، رئيس ادارة مجلس است. هيچ دخالتى در آراى آن نمايندگان، در عزل و نصب نماينده، در اعتبار نامه نماينده در اينكه نماينده آن جا چه رأى بدهد چه اظهار نظرى بكند هيچ دخالتى ندارد. يعنى زمام امور مجلس و قانونگذارى دست رئيس مجلس نيست، فقط رئيس ادارة جلسه است، از نظر خارج از مجلس او را مى‏شناسند، مصوبات را او بايد ابلاغ كند و اينطور چيزها. اما رئيس قوة مجريه در حقيقت زمام امور اجرايى كشور در دست اوست. يعنى حتى وزرا و پايين‏تر از وزرا هم به نوعى وجود ظلى او هستند، اين در واقع محور است، او اصل است كه اصلا مسؤول بقيه است. اگر وزرا كار اشتباهى بكنند، خلاف قانونى چيزى، از رئيس جمهور سؤال مى‏شود. پس رئيس جمهور مسؤوليتش در آن قوه‏اى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 769
كه هست خيلى مسؤوليت درست به معنى اصل كلمه است، بنا براين حق دارد از طرف آن قوه يك نماينده‏اى تعيين بكند در صدا و سيما نظارت بكند. رئيس قوة قضائيه را با اين چيزى كه ما تصويب كرديم در اين جا تمام عزل و نصب‏هاى قضات بر عهده اوست. تشكيلات قوة قضائيه را او بايد ايجاد بكند. خلاصه زمام آن قوه در دست آن رئيس است. آن دو تا رئيس واقعاً رئيس‏اند، يعنى رئيس جمهور واقعاً رئيس قوة مجريه است، رئيس قوة قضائيه هم واقعاً رئيس قوة قضائيه است. اما اين جا رئيس مجلس را رئيس قوه مقننه نمى‏شود، در واقع گفت رئيس اين مجلس است كه آن را اداره بكند. و همچنين مصوبات را امضا كند، براى شورا ى نگهبان بفرستد، براى رئيس جمهور بفرستد و آن وظايفى كه دارد. البته جسارت به مقام آقاى هاشمى رفسنجانى نمى‏شود تعبيرى كه من مى‏كنم، شان ايشان غير از آن حدى است كه فقط رئيس مجلس است. بنا براين بگوييم رئيس مجلس كه حدش و شأنش در اين مقدار است، اختيارش در قوة قضاييه حتى از نظر قانونگذارى هم رأيش يك رأى است، اين بيايد از طرف مجلس نماينده تعيين بكند. و نكتة ديگر اينكه خوب ما در قوة قضاييه و مجريه واقعا مشكل است بگوييم بنشينيد انتخابات بكنيد. اما قوة مقننه كه 270 تا يكجا نشسته‏اند هر روز صبح تا شب كارشان رأى دادن و انتخاب كردن و اين چيزها است، خيلى به راحتى اين كار انجام مى‏گيرد. واقعاً در قوة قضائيه اين كار خيلى كار مشكلى است كه بگوييم قوة قضاييه كشور دو نفر نماينده تعيين مى‏كنند، رئيس مجلس هم در فشار قرار نمى‏گيرد كه شما چرا او را تعيين كردى، او را تعيين نكردى؟ فردا بد و خوبش پاى كل مجلس است نه خود رئيس مجلس. بنا براين بنده با اين دلايل اعتقادم اين است كه اولا براى رفع ابهام بگوييم شورايى مركب از نمايندگان رئيس جمهور، رئيس قوة قضائيه و مجلس شوراى اسلامى. اين هم يك پيشنهاد.
سيد هادى خامنه‏اى- اين پيشنهادى كه در مورد كيفيت رأى گيرى از مجلس الان مطرح كردند تقريباً همان مطلبى است كه در پيشنهاد آقاى عميد بود.
نايب رئيس- نظارت است رأى گيرى نيست.
سيد هادى خامنه‏اى- نه منظورم اين است كه كيفيت انتخاب ناظرين ...
نايب رئيس (هاشمى رفسنجانى)- مثل حال دو نفر را انتخاب مى‏كنند.
حسين هاشميان- من با دو قسمت فرمايش ايشان مخالفم. يكى اينكه دولت هم انتخابات دارد. قوة مجريه هم انتخابات دارد. قوة مجريه انتخابات دارد كه ايشان فرمودند كار به دست رئيس جمهور هست اينطور نيست. شما نگاه كنيد الان هم نماينده‏اى از قوة مجريه در صدا وسيما ناظر است، ديگر خوب آنها انتخاب كرده‏اند. بنا براين هم اصلح اين است كه ما اين نماينده را از قوة مجريه انتخاب بكنيم، قوه انتخاب بكند نه شخص رئيس جمهور كه ممكن است آسيب پذير باشد و معمولا كارهاى دولت حالا چه الان كه رئيس جمهور در رأس است باز انتخاباتى دارد انجام مى‏شود. آيين نامه هايشان بر اساس مصوبه است، انتخابات است، افرادى را كه مى‏خواهند از طرف هيأت دولت معرفى كنند انتخابات است. بنا براين از طرف قوة مجريه الان دارد انتخابات صورت مى‏گيرد و بهترين وجه هم اين است كه با انتخاب قوة مجريه باشد. اما قوة قضائيه، من شبهه ايشان را وارد مى‏دانم، ولى باز اگر ما بخواهيم آن هم به هر حال اصلح باشد و بهتر باشد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 770
آن هم امكان دارد كه ما بياييم فرض كنيد كه يك تعدادى از مقامات آن جا رئيس آن جا، وزير، دادستان، رئيس ديوان عالى كشور اين‏ها يك نماينده را تعيين كنيد اين هم امكان دارد كه آن هم از طرف قوه باشد، آن هم بنابراين امكان دارد. ما انتخاب را به دست فرد ندهيم كه دست جمع باشد اصلح است و محكم‏تر است و بهتر است.
خوئينى‏ها- در اين مصوبه كميسيون مقصود اين است كه قوة قضائيه انتخابات مى‏كند؟
نايب رئيس (هاشمى رفسنجانى)- ما اين را بحث كرديم در كميسيون اتفاقاً ما به اين نتيجه رسيديم كه قانون تعيين بكند چگونگى انتخابات را. اين را اين جا نداريم ولى در كميسيون تصويب كرديم.
حسين هاشميان- اين جا هم مى‏تواند بيايد.
سيد حسن طاهرى- آن مربوط به بحث بازنگرى است.
نايب رئيس (هاشمى رفسنجانى)- حالا ما به هر حال ما نياورديم ما در انتخابات بازنگرى توجه كرديم كلش را داديم به قانون كه قانون تعيين بكند. اين جا اين شبهه باقى است. همين بحث هم آن جا بود كه ما نگران بوديم، گفتيم كه كى انتخاب بكند از قوة قضاييه؟ اشكال شما وارد است.
منشى- آقاى بيات به عنوان موافق.
اسدالله بيات- بسم الله الرحمن الرحيم. حالا با همين صحبت جناب آقاى هاشمى معلوم شد كه اين عبارتى كه تنظيم شده خواهى نخواهى خالى از اشكال نيست، چون خط مشى و حدود وظايف و اختيارات را گفته‏اند قانون معين مى‏كند اما نحوة انتخابات گفته نشده. اما در ارتباط با شوراى عالى قضايى ما شيوه‏اى داشتيم، شيوه اين بود كه چون مديريت دستگاه قضايى با شوراى عالى قضايى بود، انتخابات معقول بود. اما الان سه نفر تقريباً مقام بالاى قضايى پيش بينى شده در اين مصوبه كميسيون، دادستان و رئيس ديوان عالى كشور و رئيس دستگاه قضايى و پيش بينى كرده‏اند هر دوى آن‏ها از آن رئيس حكم مى‏گيرند. البته احتمال حذف و پيشنهاد حذف دادستان هم وجود دارد. چون قبلا پيشنهاد داده شده شايد رأى بياورد، شايد رأى نياورد. اما در عين حال با اينكه اين سه نفر به عنوان تقريبا افراد بالاى دستگاه قضايى پيش بينى شده باز آن دو نفر بعدى زير نظر آن فردى است كه در رأس دستگاه قضايى قرار دارد. بنا براين معنا ندارد كه ما بگوييم از سوى قواى سه گانه چون شيوه هم پيش بينى نشده مخصوصاً در دستگاه قضايى يك شيوه انتخابات قبلا بود، معلوم نيست از اين به بعد اين شيوه عملى بشود. عمدتاً براى آن سه نفر عضو شوراى عالى قضايى بود كه از ميان قضات طبق قانون انتخاب مى‏شد. ولى وقتى كه اين هم رفت خواهى نخواهى آن هم از بين مى‏رود. قانونى ما نداريم در اين جهت مطرح بشود.
در رابطه با مسألة دستگاه اجرايى، اگر ما مى‏گفتيم كه از سوى قواى سه گانه يعنى دولت، يا به عنوان قوة مجريه و باز در آن جا ما بياوريم بگوييم كه انتخابات مثل گذشته در گذشته هم مطرح بود از اين جهت بود كه يكسرى اختيارات مال نخست وزيرى بود، يكسرى اختيارات مال رئيس جمهور بود، در قانون اساسى رئيس جمهور، رئيس دادگاه اجرايى معرفى شده بود. اما در رابطه با كابينه و وزرا معمولا تقريباً حالت بينا بينى داشت اين حالت پيش بينى شده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 771
بود. اما الان فرض اين است كه با نخست وزيرى حذف مى‏شود يا اگر هم بماند دقيقاً يك حالت تشريفاتى به تمام معنا، يك شكل معاونت اجرايى براى رئيس جمهور پيدا مى‏كند. پس رئيس دستگاه اجرايى درحقيقت همان رئيس جمهورى است، اختيار عزل وزرا با اوست، نصب وزرا با اوست، همه اين‏ها با رئيس جمهورى است. بنابراين من هم معتقدم كه اگر عبارت همين طورى كه جناب آقاى موسوى پيشنهاد داده‏اند و قبلا هم درعبارت قبلى هم باز همين عبارت بود، اين پيشنهاد خود است. شورايى متشكل از شش نفر از سوى رئيس جمهور و رئيس قوة قضائيه و مجلس شوراى اسلامى اشاره كردند، من به يك نكته هم اشاره بكنم. اساساً قوة سوم قوة مقننه است و واقعاً رئيس قوة مقننه حتى در آيين‏نامه‏هاى اجرايى قبلى عنوان هيأت مديره داشت و آيين‏نامة داخلى يعنى آيين‏نامة اجرايى ادارة داخلى جلسه و پارلمان است و در آن جا آنچه كه مهم است نمايندگان بايد در جريان قضيه قرار بگيرند. بنا براين در آن جا بايد حالت شورايى به تمام معنا مورد توجه قرار بگيرد و از طرف خود قوة مقننه بشود اما در رابطه با آن دو تا اگر رؤسايشان مطرح بشود، به نظر من مناسب‏تر است و با فسلفة تمركز هم كه ما قبلا داشتيم، بيشتر هماهنگى پيدا مى‏كند.
منشى (يزدى)- خوب در اين پيشنهاد مخالف و موافق صحبت كند. جناب آقاى كروبى به عنوان موافق و آقاى امينى به عنوان مخالف صحبت كنند. آقاى امينى بفرماييد.
ابراهيم امينى- بسم الله الرحمن الرحيم. عرض كنم كه جهتى كه در آن جلسه گذاشته قرار شد كه اختيار اين مدير عامل به عهدة رهبر باشد، در واقع يك تشريفات نبود. بلكه اين واقعيت بود كه به هر حال كسى كه در رأس اين نظام است و اين نظام يك نظام مكتبى و اسلامى هست و آن مناسب‏تر از همه است بكند. براى اينكه تعيين سياست كلى كشور را يا تبليغات را به هر حال اينجورى رأى گرفته شد كه پس در اختيار رهبر قرار بگيرد و اين مطلب با اين پيشنهاد آقاى موسوى خوئينى‏ها و همين طور با اين پيشنهادى كه آقايان مطرح كردند در واقع تأمين نمى‏شود. يعنى در واقع چون در آن جلسه تصويب شده كه اين رهبر را تعيين كند آقايان هم قبول كرده‏اند كه رهبر تعيين كند، اما حالا بعد از اينكه رهبر تعيين كرد، خوب رهبر نصب كرد. اما قاعدتاً آن كسى كه بايد نظارت هم داشته باشد در اينكه آيا اين برنامه اجرا مى‏شود يا نه؟ رهبر هم بايد در اين كار دخيل باشد. والا اگر رهبر هيچ دخالتى نداشته باشد مثل اينكه پيشنهاد جناب آقاى موسوى بود، اين سه نفر از سوى رهبر بر صدا و سيما و برنامه‏هاى آن نظارت مى‏كنند، آن سه تا نظارت مى‏كنند اما رهبر هيچ، بريده است از اين. آن فقط انتخاب كرد و تمام شد. ديگر الان آن نمى‏تواند دخالتى داشته باشد. اگر هم آن‏ها آمدند گزارش دادند كه بله اين خوب نيست. آن واقعاً يك راه قانونى ندارد كه خوب است يا نه؟ يا اگر گفتند خوب هست باز همين جور. بنابراين اين بريده و منقطع است. كما اينكه در اين برنامه‏اى هم كه آقايان پيشنهاد كرده‏اند در اين جا آن هم همين جورى است. شورايى متشكل از شش نفر از سوى قواى سه گانه اين‏ها نظارت مى‏كنند. اما رهبر هيچ دخالتى در اين ندارد. نه در اين پيشنهاد آقايان كميسيون و نه در اين پيشنهاد آقاى موسوى. بنا براين من پيشنهادم اين است‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 772
كه بايد يك جورى كرد كه اين نظارت در هردو صورت يك جورى باشد كه رهبر هم بداند كه چه واقع مى‏شود، بريده و منقطع نباشد، يعنى با اين صورت من مخالفم، اگر يك چيزى اضافه بشود ...
موسوى خوئينى‏ها- آقاى امينى مخالف نبودند چيزى را اضافه كردند.
نايب رئيس (هاشمى رفسنجانى)- پيشنهاد آقاى موسوى رهبر را نگذاشته بود در نظارتش مخالفت كردند. مخالفت همين است ديگر.
محمدمؤمن- تفكيك كنيد.
نايب رئيس- خيلى خوب باشد، ايشان با هر دو مخالف است. موافق صحبت كند.
مهدى كروبى- بنده ابتدا جواب آقاى امينى را به نظر خودم عرض مى‏كنم و بعد يك نكته‏اى راجع به اصل پيشنهاد آقاى موسوى و موافقت. و آنكه رهبر اصلا حكم مى‏دهد. رهبر سرپرست و رئيس را تعيين مى‏كند. آن سرپرست كه اصلى هست اين‏ها نظارتى هستند آن مرتب گزارش مى‏دهد، رهبر حضور دارد اگر يك وقت تخلفى بشود آناً مى‏تواند سرپرست را عزل كند و بردارد بر فرض. بنا براين وقتى سرپرست حكم خود رهبر را دارد و همه كاره، در واقع كار اجرايى است و كل تشكيلات صدا و سيما و اين سازمان عظيم در اختيار آن كسى است كه حكم رهبر را دارد. اين مثل اين است كه بنده را امام كرده مسؤول بنياد شهيد و سرپرست هم هستم، گزارش هم برايش مى‏دهم. حالا يك ناظر هم براى من بگذارد. خوب هر كارى دارد، با خود من ارتباط دارد. از من مى‏گيرد. هر حرفى دارد رهبر با من مى‏زند. هر وقت هم ديد من كفايت اين كار را ندارم من را كنار مى‏گذارد يكى ديگر را مى‏گذارد. اين مسألة اول.
مسألة دوم همين است كه مى‏خواستم عرض كنم. مطالب را آقاى بيات و آقاى موسوى خودشان فرمودند. قوة قضاييه كه روشن است، قوة اجرايى هم رئيس جمهور رئيس قوة اجرايى است و بخصوص در كل قضايا بنا شده آن روز رأى آزمايشى هم گرفته شده كه از رئيس جمهور مى‏شود سؤال كرد، از او استيضاح مى‏شود حالا كه بنا براين است كه با رئيس جمهور اين نحوه برخورد بشود، يعنى به اين معنا كه مسؤول كل باشد، طبعاً خودش بايد تعيين كند، والا فردا يك كسى را در كابينة مورد نظرش باشد رئيس جمهور ولى اكثريت رأى ندهند و يك كسى بر رئيس جمهور تحميل بشود كه موافق نيست فردا فرض كنيد در نظارت يك مشكلاتى به وجود بياورد، حالا من بحث ندارم بر اينكه او حدود اختياراتش چيست يا نظار ت به چه معنايى است به هر جهت به اين طريق ما مى‏خواهيم از رئيس جمهور ما يك وقت سؤالى كنيم، از اين طرف هم گفتيم يك كسى ممكن است كه او خودش نتواند بگذارد و اختياردار نباشد، بنا براين با توجه به اين قضاياى اخير و قوة اجرائيه و رياست جمهورى و همين طور كه آقاى بيات فرمودند، نخست وزير حذف مى‏شود طبعاً خود او بايد ناظر بگذارد و اگر يك روزى خواست تعويضش كند كه بتواند جوابگو هم باشد.
نايب رئيس- مخبر كميسيون بفرماييد.
امامى كاشانى (مخبر كميسيون)- اين مسأله قوة قضائيه از جهت اينكه الان مشخص نيست، اگر مشخص بود كه رئيس ديوان عالى كشور وضعش چه طور است، دادستان وضعش چه طور است، خوب قوه قضائيه صدق مى‏كرد، اين را ما قبول داريم كه الان مشخص نيست و از
                        صورت مشروح مذاكرات شوراى بازنگرى قانون اساسى(جلسه‏28-15)، ص: 773
طرف سه قوه مى‏توانيم بگوييم كه رئيس قوة قضاييه. و اما رئيس قوة مجريه، رئيس قوة مجريه هم من فكر نكنم با توجه به اينكه ما در كميسيون پيشنهاد را از رئيس جمهور اصلا مطرح مى‏كرديم، من فكر نكنم كه مخالف باشيم با اينكه رئيس جمهور باشد. بنابراين شش نفر ...
منشى (يزدى)- جناب آقاى امامى فرض اين است كه آن قسمت اول رأى آورد و آن پيشنهاد تمام شد، فعلا به وسيلة رهبرى است. بنابراين براى دفاع با توجه به آن مصوبه قبلى بفرماييد.
امامى كاشانى- بله مى‏دانم حذف شد. مى‏خواهم عرض كنم. با توجه به اينكه ما در مصوبة قبلى‏مان پيشنهاد رئيس جمهور را مطرح كرده بوديم، يعنى به رئيس جمهور اين بها را داده بوديم، مى‏خواهم از آن جا (ولو اينكه حذف شد) قرينه بگيرم بر اينكه ما موافق هستيم كه اين دو نفر از طرف رئيس جمهور باشد. من اين را مى‏خواهم عرض كنم. مى‏خواهم آن قرينه بر اين بگيريم.
نايب رئيس (هاشمى رفسنجانى)- از كميسيون پس دفاع نكرديد؟
امامى كاشانى- نه من خودم هم اگر رأى گيرى مى‏شد به رئيس قوة قضائيه و رئيس جمهور رأى مى‏دادم، حالا اگر جنابعالى مى‏خواهيد دفاعى بشود، خودتان دفاع بفرماييد.
نايب رئيس (هاشمى رفسنجانى)- براى اينكه من دفاع بكنم، من مى‏گويم اصلا چيز مهمى نيست اين حال نظارتى كه ما مى‏خواهيم بگذاريم كه حالا چه كسى بگذارد يا نگذارد، چه آثارى مى‏تواند داشته باشد، اصلا نظارت جدى نخواهدبود. يعنى نظارتى عملا اتفاق نخواهد افتاد ديگر بحث اينقدرى هم ندارد.
منشى (يزدى)- آقاى هاشمى اجازه بفرماييد، پيشنهاد جناب آقاى موسوى را با پيشنهاد خود شما اگر تكميل بكنيد يعنى در پيشنهاد آقاى موسوى رقم مطرح نيست. اگر رقم را مطرح بكنيد و نحوه را هم به عهدة قانون بگذاريد، فكر مى‏كنم ديگر بشود رأى بگيريم و مسأله تمام مى‏شود. شما هم موافق هستيد كه رقم در پيشنهادتان اضافه بشود (موسوى خوئينى‏ها- بله من مخالف نيستم) چون رقم آن جا شما نداريد. به هر حال مخالف نيستند.
محمدمؤمن- من عرض مى‏كنم كه راجع به رأى گرفتن ممكن است كه بعضى‏ها نظرشان اين باشد كه در هر سه مورد مثلا رئيس مجلس، رئيس قوة مجريه كه رئيس جمهور است و رئيس قوة قضائيه. بنا براين پيشنهاد من اين است كه اگر مى‏خواهيد رأى بگيريد، جداجدا رأى بگيريد كه هر كس بداند كه به چه چيزى رأى مى‏دهد.
نايب رئيس- خيلى بسيار خوب، چون پيشنهاد رؤساى سه قوه هم داشتيم، آن را هم رأى مى‏گيريم، پيشنهاد جديدى نيست. آقاى هاشميان بفرماييد.
حسين هاشميان- من مى‏خواهم عرض كنم كه اين فرمايش آقاى موسوى خوئينى‏ها نمى‏تواند اشكال اساسى باشد ببينيد مى‏گويد: «دو نفر از هر قوه». هر قوه‏اى براى كارش شيوه‏اى دارد. اگر شيوة مجرى اين بود كه رئيس جمهور معرفى كند ...
نايب رئيس- بسيار خوب، اين مخالفت با پيشنهاد است. نمى‏شود مخالفت كنيد. حرف‏هاى مخالفين زده شده، آقايان ببينيد ما الان دو رأى گيرى داريم، توجه بفرماييد. اول پيشنهاد آقاى خوئينى‏ها را رأى مى‏گيريم كه ايشان مى‏گويند كه دو نفر مجلس از طرف مجلس انتخاب بشود و دو نفر قوة قضائيه و مجريه از طرف رؤساى دو قوه انتخاب بشود كه مجموعاً شش نفر است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 774
محمد مؤمن- تفكيك بكنيد و رأى گيرى كنيد.
نايب رئيس- بسيار خوب، حالا اينكه فرق نمى‏كند، اين جور شيوه‏اى كه ايشان مى‏گويند اصلا اگر به مجلس بياييد همه كارهاى ما را به هم مى‏ريزيد ما پيشنهاد دو تا داريم، يك پيشنهاد داريم رؤساى سه قوه يك پيشنهاد داريم. (پيشنهاد مشخص ايشان) كه يك جا رؤساى سه قوه، دو رئيس و يك مجلس.
منشى (يزدى)- پيشنهادشان همين است فقط رقم را كه اضافه بكنيد.
نايب رئيس- هر دو قبول داريم. ايشان رقم ما را قبول دارند. پس من اول پيشنهاد آقاى خوئينى‏ها را رأى مى‏گيرم كه مقدم است.
امينى- نمايندة رهبرى را هم رأى بگيريد.
نايب رئيس (هاشمى)- نه، نمايندة رهبرى در پيشنهاد نيست، ديگر لزومى هم ندارد. شما حق نظارت در همه امور براى رهبر گذاشته‏ايد. فعلا پيشنهاد آقاى خوئينى‏ها است كه ايشان مى‏گويند دو نفر از هر سه قوه كه در قوة اجرايى و قضايى رؤسايشان تعيين مى‏كنند، دو قوه مقننه مجلس تعيين مى‏كند. آقايانى كه با اين پيشنهاد موافقند رأى بدهند (يازده نفر دست بلند كردند) رأى نياورد. پيشنهاد سوم اين است كه هر سه قوه رؤسايشان انتخاب بكنند.
مؤمن- تفكيك بكنيد.
نايب رئيس- اگر اين رأى نياورد تفكيك مى‏كنيم. به اين پيشنهاد كه رؤساى سه قوه دو نماينده انتخاب بكنند. آقايان رأى بدهند (يازده نفر دستشان را بلند كردند) اين هم مثل آن، بسيار خوب پيشنهاد كميسيون را با يك اصلاح به رأى مى‏گذاريم (امامى- رئيس قوة قضائيه) قوة قضائيه را بنويسيد. رئيس قوة قضائيه چون آن‏ها شيوه‏اى ندارند.
محمد مؤمن- آقاى هاشمى! اجازه بفرماييد، من واقعاً تعجب مى‏كنم.
نايب رئيس- آخر تعجب نكنيد رأى بدهيد، آن جا تعجبتان تمام مى‏شود.
محمد مؤمن- رئيس قوة قضائيه و قوة مجريه را كه همه تقريباً رأى مى‏دهند.
نايب رئيس (هاشمى)- بسيار خوب حالا پيشنهاد آقاى امينى را هم اضافه مى‏كنيم و رأى مى‏گيريم. ايشان مى‏گويند از طرف رهبر هم دو نفر تعيين بشوند.
ى زدى- اين پيشنهاد جديد است، بايد بحث جدا بشود.
نايب رئيس (هاشمى)- بحث ديگر نمى‏خواهد، معلوم است.
حسين هاشميان- اخطار آيين‏نامه‏اى دارم. نامة حضرت امام منصرف است كه آن‏ها ناظر تعيين كنند، نه خود رهبر.
نايب رئيس (هاشمى)- مانع كه نيست كه آن‏ها هم بكنند. حالا نامة امام را كه ما اصلا قبول نداشتيم كه به رهبر باشد. اين جلسه تصميم گرفت. ما اصلا با مبنا مخالف بوديم، ولى جلسه گفته و ما تسليم جلسه هستيم، ديگر حالا نمى‏توانيم كه اين را به هم بزنيم.
احمد جنتى- چرا اين‏ها مخلوط مى‏شود؟ مسأله نظارت رهبرى را با نظارت سه قوه جدايش كنيد. چرا با هم مخلوط مى‏كنيد؟
نايب رئيس (هاشمى)- پيشنهاد آقاى امينى است كه مخلوط بشود.
احمد جنتى- نه آن جدا، مستقلا مى‏گويند رهبر هم خودش ناظر داشته باشد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 775
نايب رئيس (هاشمى)- در همين شش نفر؟
احمد جنتى- ربطى به آن ندارد.
نايب رئيس (هاشمى)- بابا آن كه دارد.
منشى (يزدى)- اجازه بدهيد من متن پيشنهاد آقاى امينى را بخوانم آقاى جنتى! پيشنهاد آقاى امينى اين است: «شورايى متشكل از نه نفر سه نماينده از طرف رهبر و از هريك از قواى ثلاثه دو نفر بر حسن جريان و وظايف محوله نظارت مى‏نمايند» پيشنهاد ايشان اين است كه اين شورا 9 نفرند.
عميد زنجانى- پيشنهادى مشابه پيشنهاد آقاى امينى دارم كه شورايى متشكل از 5 نفر دو نماينده از طرف مقام رهبرى و سه نماينده از سه قوه.
نايب رئيس (هاشمى)- آن وقت در مورد قوة قضائيه چه مى‏گويند؟
عميد زنجانى- آن جدا رأى گرفته بشود.
نايب رئيس (هاشمى)- آخر ما الان مى‏خواهيم رأى بگيريم.
سيدعلى خامنه‏اى- يكى يكى چرا رأى نمى‏گيريد؟
نايب رئيس (هاشمى)- يكى، يكى مى‏گيريم، صبر كنيد همان پيشنهاد آقاى مؤمن را عمل مى‏كنيم. آقايانى كه موافقند قوة قضائيه دو نماينده‏اش را رئيس آن انتخاب بكند، رأى بدهند (اكثر دستشان را بلند كردند) رأى آورد.
حالا آقايانى كه موافقند دو نماينده قوة اجرائيه را رئيس آن انتخاب كنند، رأى بدهند (اكثر دستشان را بلند كردند). رأى آورد. حسابى عوامى مى‏كنيد. حالا آقايانى كه موافقند رئيس قوة مقننه هم نماينده را انتخاب كند رأى بدهند (ده نفر دست بلند كردند) رأى نياورد. حالا آقايانى كه موافقند دو نماينده قوة مقننه را مجلس تعيين كند، رأى بدهند (اكثر دستشان را بلند كردند) رأى آورد.
منشى (يزدى)- دو نفر از طرف رهبر را هم رأى بگيريد.
نايب رئيس (هاشمى)- آقايانى كه موافقند رهبرى هم دو نفر نماينده در اين شورا داشته باشد رأى بدهند (عدة كمى دست بلند كردند) رأى نياورد.
رئيس- يك ربع تنفس مى‏دهيم.
 (جلسه ساعت 25/ 18 ربع عنوان تنفس تعطيل و مجدداً ساعت 50/ 18 تشكيل گرديد).
رئيس- بسم الله الرحمن الرحيم. جلسة بعدى براى ادامه مذاكرات رسمى است.
منشى (يزدى)- پيشنهاد جناب آقاى موسوى خوئينى‏ها قسمت آخرش مطرح است. بفرماييد.
موسوى خوئينى‏ها- در قسمت بعدى آن فكر نمى‏كنم كميسيون مخالف بوده با اين جمله‏اى كه بنده در پيشنهاد آورده‏ام و بر اساس مخالفت حذف كرده باشد. در پيشنهاد بنده كلمه «ترتيب ادارة اين سازمان و نظارت بر آن را قانون معين مى‏كند». در كميسيون آمده به جاى اين جمله «خط مشى و حدود وظايف و اختيارات را قانون معين مى‏كند». البته بنده با آن‏ها مخالف نيستم اما عنايتى هست روى اين كلمه «ترتيب اداره» ضمن اين كه آن «حدود وظايف و اختيارات» اصلا مبهم است. معلوم نيست كه مقصود از اين بند اين است كه حدو د وظايف‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 776
اين نظارت كنندگان را قانون معين مى‏كند يا حدود وظايف سازمان را؟ اين عبارت بيشتر مى‏خورد به اينكه اين شش نفرى كه مى‏خواهند نظارت بكنند، حدود وظايف و اختياراتش اين شش نفر را قانون معين مى‏كند
در حالى كه بنده عقيده‏ام اين بوده كه اين پيشنهاد را دارم اولا گفته بشود «ترتيب ادارة اين سازمان» براى اينكه اين سازمان، سازمانى است بسيار وسيع از بودجة دولت استفاده مى‏كند قوانين مختلفى نياز دارد، قانون استخدامى نياز دارد، قوانين ديگر اين گفته بشود كه ترتيب اداره‏اش را قانون تعيين بكند نه اينكه يك وقتى بعدا گفته شود نه اصلا اين جداى از اين سه قوه است و اين تحت نظر رهبرى است و رهبرى خودش بيايد براى اين سازمان يك سلسله فعلا قوانين خاص اين سازمان را وضع بكند. ممكن هم هست نظر كميسيون اين نبوده. بنده عرض مى‏كنم اين گفته بشود تا اين ابهام از بين برود. بنابراين يكى ترتيب ادارة اين سازمان را بايد قانون تعيين كند، يكى هم نحوة نظارت را. پس عبارت بنده اين است: «ترتيب ادارة اين سازمان و نظارت بر آن را قانون معين مى‏كند» و با آن تعبيرات كميسيون هم مخالف نيستم. يعنى «خط مشى، حدود وظايف و اختيارات». البته آن را خود كميسيون دفاع خواهد كرد.
منشى (يزدى)- جناب آقاى امينى مخالف بفرماييد.
ابراهيم امينى- عرض كنم اين جا شما يك امر تشريفاتى را داديد به رهبر كه انتخاب همين فرد است. اما نظارت ندارد و از طرفى ديگر نحوة نظارت و اجرا و همه چيزها را هم مى‏گذاريد بر عهدة قانون، پس رهبر اين جا چه كاره است؟ و در واقع تشريفات محض است واقعاً. آن مقدارش كه مال قانون است، مقدارى هم كه آن‏ها تعيين مى‏كنند رهبر هيچ كاره است.
نايب رئيس (هاشمى رفسنجانى)- موافق صحبت كند. آقاى بيات.
اسدالله بيات- بسم الله الرحمن الرحيم، اتفاقاً در مجلس الان ما در قانون يعنى عملا در اجراء دو قانون براى صدا و سيما داريم: يكى اساسنامة آن است، يكى قانون نحوة ادارة صدا و سيما. در اساسنامه خط مشى ها، اهداف و مسائل كلى كه در آن جا هست، قانون بسيار محكم است و كميسيون ويژه هم در مجلس بررسى كرده، شوراى نگهبان هم تأييد كرده و الان عمل مى‏شود و آن قانون هيچ اشكالى هم ندارد. مشكلى هم ما از آن قانون در اجرا نديده‏ايم. منتها در قانون نحوة ادارة صدا و سيما آمده بود براى شورا نوعى دخالت داده بود در نتيجه دو مديريتى در صدا و سيما به وجود آمده بود و اساسنامه فلسفه وجودى اين كه حضرت امام رضوان الله تعالى عليه مطرح كردند، در رابطه با تمركز مديريت صدا وسيما، در ارتباط با قانون نحوة ادارة صدا و سيما است. روى اين حساب، حاج آقا امينى كه مى‏فرمايند كه يك كار تشريفاتى است، خير، عزل و نصب و حكم مدير عامل همه مربوط به ايشان هست و دقيقا كسى كه عزل و نصبش با اوست طبيعى است كه همه چيزش با اوست، در آن حرفى نيست و حتى شايد ما به ظهور فرمان امام هم، البته ظهور من ادعا نمى‏كنم چون اگر ظهور بود، يقيناً سروران ... نمى كردند، اما در عين حال ادعاى انصراف را هم ما توجه نكرديم. آمديم صدا و سيما را زير نظر رهبرى قرار داديم، چه عامل قوى اى براى كنترل هست از اينكه همه چيز رئيس سازمان در اختيار مقام رهبرى باشد اما اينكه ايشان مى‏فرمايند كه ... يعنى اينطور ظاهراً به رغم و گمان مباركشان كه اگر دو نماينده هم بر نماينده خودش مى‏گذاشت، مثلا تشريفاتى نمى‏شد، اين طور نيست كه اين اهانت به خود
                        صورت مشروح مذاكرات شوراى بازنگرى قانون اساسى(جلسه‏28-15)، ص: 777
مقام رهبرى است. مقام رهبرى فردى را به عنوان مسؤول بگذارد، بعد دو نفر را هم بگويد كه خوب نمايندة من را تو كنترل كن بيا ببين چه كار دارد مى‏كند. اين كه اصلا صحيح نيست. از آن طرف ما آن شش نفر ناظر را هم گذاشته‏ايم، ناظر بر مدير عامل نيست. نظارت آن نظارت دخالتى نيست، نظارت استصوابى نيست، نظارت بر حسن جريانى است كه طبيعى است كه قانونش بايد در مجلس تصويب بشود. خواهى نخواهى سازمان صدا و سيما، يك سازمان دولتى، تعبير دولت من نمى‏گويم. بالا خره جزئى از اين سازمان است. از بودجة عمومى استفاده مى‏كند از ارز استفاده مى‏كند، از مسائل گوناگون استفاده مى‏كند. طبيعى است كه نظارت مى‏خواهد، نمى‏شود كه نظارت نداشته باشد و نظارت را هم كه ما در اين جا گفتيم. روى اين حساب من با پيشنهاد جناب آقاى موسوى موافقم، منتها به اضافة اين. چون خط مشى هم داريم، يعنى خواهى نخواهى خط مشى قانون مى‏خواهد و نحوة اداره هم قانون مى‏خواهد. پس اينطور مى‏شود. «نحوة ادارة صدا و سيما و خط مشى و حدود وظايف ...» (يعنى با اضافة اين، آن هم اضافه بشود ما موافقيم) قانون معين مى‏كند.
منشى (يزدى)- مخبر كميسيون شما تكميل بكنيد.
امامى كاشانى (مخبر كميسيون)- البته نحوة اداره و بعد هم نظارت بر اينكه جدا مى‏شود، مشخص مى‏شود. از ابهام در مى‏آيد خيلى خوب است. اين را موافقيم، ولى در قانون اساسى همين طورى كه نظر شريف آقايان هم استحضار دارد، روى هر كلمه، در تفسيرش صحبت مى‏شود، بعد از هر كلمه‏اى يك معنايى استفاده بشود غير از آنكه از كلمه ديگر استفاده مى‏شود. آن وقت حالا ما از هر كلمه چه جورى استفاده كنيم؟ اگر عبارت را اينجورى بنويسيم: «خط مشى و نحوة اداره و نظارت را قانون معين مى‏كند» هر كدام از سه كلمه معناى خودش را دارد، خط مشى، اين معناى كلى است كه دارد، نحوة اداره هم بر اساس همان خط مشى است. نظارت هم معلوم است. ولى حدود وظايف و اختيارات به نظر من مى‏رسيد كه حدود وظايف و اختيارات در شكم نحوة اداره باشد. اگر باشد در دل آن قرار بگيرد از نظر معنا و از نظر كار در خارج واقعاً ذكر اين آن وقت جالب بود. ولى اگر حدود وظايف و اختيارات با نحوة اداره دو تابشود ما هم موافقيم. من اين را مى‏خواهم سؤال كنم ببينيم كه واقعاً اين حدود وظايف و اختيارات با نحوة اداره دو معنا است؟ اين را من نمى‏دانم، تا من ببينم نظر كميسيون چيست؟
منشى (يزدى)- خوب حالا عرض مى‏كنم كه چون پيشنهاد جناب آقاى خوئينى‏ها ضمن اينكه با پيشنهاد كميسيون موافق بودند تكميل كردند كه شبهه شما را هم رفع مى‏كند. اگر اجازه مى‏فرماييد اين پيشنهاد را بخوانيم، (پيشنهاد كامل را) كه پيشنهاد ايشان هست با پيشنهاد كميسيون، بعد اگر باز احتياج به توضيحى دارد بفرماييد اگر نه كه به رأى گذاشته بشود. پيشنهاد به اين صورت مى‏شود: «ترتيب ادارة اين سازمان و نظارت بر آن و خط مشى و حدود وظايف و اختيارات را قانون معين مى‏كند.»
امينى- خط مشى چيست؟
نايب رئيس (هاشمى رفسنجانى)- در آن جا نوشته كه مثلا اينجورى، يك مقدار نحوة اداره است. مثلا مسائل اسلام بايد بشود سياست‏هاى كلى نظام را در نظر بگيرد، با قانون اساسى تطبيق بكند، با تعليمات رهبرى مخالفت نكند، از اين چيزهاى اينطورى است كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 778
خط مشى نوشته‏ايم و تصويب هم شده.
امامى كاشانى- نحوة اداره با اختيارات و وظايف دو تا است؟
نايب رئيس (هاشمى)- ى ك جاهايى تداخل مى‏كنند، يك جاهايى ممكن است با حدود اختيارات نباشد.
احمد جنتى- بنده يك سؤال و آن اين است كه اين حدود وظايف و اختيارات در اين ذيل كه آمده مسلم مال اين شورا هست، مال آن نمايندگان قوا، ولى احتمالا شامل حال نمايندة امام هم مى‏خواهد بشود. همين جور است؟ مراد اين است كه حدود اختيارات همه اين‏ها را قانون معين بكند يا نه؟
نايب رئيس (هاشمى)- قاعدتاً اين طورى است.
احمد جنتى- چون ما معتقد نيستم كه حدود اختيارات نمايندة امام را قانون معين كند.
نايب رئيس (هاشمى)- منظورشان مديرعامل است.
جنتى- ما معتقديم به اينكه حدود وظايف رئيس سازمان را آن كه نصبش كرده بايد معين كند.
امينى- قانون دستش را مى‏بندد كه هيچ كارى هم نتواند بكند.
منشى (يزدى)- نه، كه اينجورى كار كند. نه اينكه هيچ كار نكند. بسيارخوب، حالا به هر حال از نظر آيين نامه‏اى الان پيشنهاد آقاى موسوى مطرح است. ايشان هم پيشنهاد را تكميل كردند. مخالف و موافق و كميسيون هم صحبت كردند.
حسين هاشميان- آقاى هاشمى! پيشنهاد من اين است كه كميسيون اگر موافقت بكنند، دنبالة اختيارات، نظارت را اضافه كنيد.
نايب رئيس (هاشمى)- نظارت هست.
منشى (يزدى)- دقت كنيد، من عبارت را دوباره مى‏خوانم نظارت هست. «ترتيب ادارة اين سازمان و نظارت بر آن ...»
حسين هاشميان- عرضم اين است كه «ترتيب» ديگر نمى‏خواهيد. همين عبارت «خط مشى و حدود وظايف اختيارات و نظارت را قانون معين مى‏كند» «خط مشى» قانون مى‏شود حدود وظايف و اختيارات مربوط به اساسنامه‏اش است.
منشى (يزدى)- بله، در هر صورت اين پيشنهاد هست.
نايب رئيس (هاشمى)- آقاى خامنه‏اى.
سيد على خامنه‏اى- اگر اين جور بكنيم كه «خط مشى و ترتيب ادارة اين سازمان و نظارت» اين همان مقصود آقاى هاشميان است. منتها من فكر مى‏كنم عبارت بهتر خواهد شد. چون «ترتيب اداره» غير از تعيين حدود وظايف و اختيارات هيچ چيز ديگر نيست. اصلا ترتيب اداره يعنى همين ديگر. يعنى مشخص كنند كى چه كاره است. يعنى همين حدود وظايف و اختيارات. بنابراين تكرار خواهد شد.
نايب رئيس (هاشمى)- اصلا مثل اينكه اختلاف ما هوى ما نداريم. سر الفاظ است.
سيدعلى خامنه‏اى- اين سؤال آقاى امامى، سؤال به جايى است اگر ما هم ترتيب اداره را ذكر كرديم، هم حدود وظايف و اختيارات را، بعد شوراى نگهبان در مقام تفسير مى‏ماند كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 779
اين‏ها چه هستند؟ تكرار كه لابد نيستند. پس براى هر كدام يك معنايى بايد بتراشيم. در حالى كه ما مى‏دانيم منظور آقاى خوئينى‏ها از ترتيب اداره همين تعيين حدود وظايف و اختيارات است. ترتيب اداره غير از اين چيز ديگرى نيست. يعنى اينكه مدير عامل چه كاره است و چگونه اداره مى‏كند، چه كسانى چه كاره هستند، مثلا فرض كنيد اگر شورايى در ذيل آن دارد كار مى‏كند، البته خط مشى از اين جداست. پس مى‏شود: «خط مشى و ترتيب ادارة اين سازمان و نظارت بر آن را قانون معين مى‏كند.»
نايب رئيس (هاشمى)- اگر آقاى موسوى موافقند، اين جور باشد. آقاى نورى صحبتى دارند؟
عبدالله نورى- من به ذهنم مى‏رسد كه در ارتباط با تعيين قانون راجع به وظايف رهبرى ما هيچ اشكالى نمى‏بينيم نه در اين جا و نه در قوانين كه الان دارد تصويب مى‏شود.
احمد جنتى- اگر عزل و نصب نماينده رهبر را با او قرار داديم بعد مجلس بيايد دست و پايش را ببندد؟
سيد على خامنه‏اى- مثل رئيس قو ة قضائيه.
هاشمى رفسنجانى- مثل رئيس جمهور، اين‏ها همه قوانينى دارند.
نورى- جناب آقاى هاشمى اين يك قدرى به نظر من توضيح داده بشود خوب است، يعنى الان در ارتباط است با نيروهاى مسلح مگر قانون ارتش كجا تصويب مى‏شود؟ قانون سپاه كجا تصويب مى‏شود؟ يعنى كليه سازمان هايى كه در ارتباط با همه مقامات است، قانونش را آن جا بايد گفت. از آن طرف جناب آقاى هاشمى نحوة اداره با بحث شرح وظايف يك كمى فرق مى‏كند. يعنى ادارة بحث تشكيلاتى است، شرح وظايف يك بحث ماهوى است.
نايب رئيس (هاشمى)- آقايان اجازه بدهيد اين حرفى كه آقاى جنتى پرسيدند، جواب آقاى نورى كاملا درست است. ببينيد جناب آقاى جنتى ما براى رئيس ستاد كه رهبر نصب مى‏كند مگر همين قانون را نداريم؟ براى هر جا شما فرض كنيد. بايد در قانون عمل كنند ديگر در آن محدوده قانون رهبر او را نصب مى‏كند. من خيال مى‏كنم پيشنهاد آقاى خوئينى‏ها آنكه خودشان مى‏خواهند به رأى بگذاريم اگر رأى نياورد آن وقت عبارات را اصلاح كنيم.
منشى (يزدى)- با اين پيشنهاد كه آقاى خامنه‏اى فرمودند مى‏خواهيد من بخوانم.
نايب رئيس (هاشمى)- بخوانيد.
منشى (يزدى)- عبارت اينجور مى‏شود با رعايت اين جهت «خط مشى و ترتيب ادارة اين سازمان و نظارت بر آن و حدود وظايف و اختيارات را قانون معين مى‏كند.»
نايب رئيس (هاشمى)- خوب حالا پيشنهاد ايشان را اول رأى بگيريم.
آقايانى كه با اين پيشنهادى كه قرائت شد از طرف آقاى خوئينى‏ها موافقند، رأى بدهند (دوازده نفر رأى دادند) رأى نياورد. حالا شما عبارتتان را بخوانيد.
نايب رئيس (سيد على خامنه‏اى)- «خط مشى و ترتيب ادارة اين سازمان و نظارت بر آن را قانون معين مى‏كند.»
نايب رئيس (هاشمى)- آقايانى كه با اين عبارت موافقند رأى بدهند (اكثر رأى دادند) تصويب شد پيشنهاد ديگرى هست؟
                        صورت مشروح مذاكرات شوراى بازنگرى قانون اساسى(جلسه‏28-15)، ص: 780
هاشميان- تذكر آيين‏نامه‏اى دارم. آيين‏نامه را كه ما داشتيم كه رؤساى سه قوه تدوين كنند موقعى بود كه در اختيار رؤساى سه قوه بود. يعنى گفتيم كه به اتفاق آرا معرفى كنند مدير عامل را، آين نامه را هم خودشان بنويسند الان كه اينطورى نيست آيين نامه در مصوبه ...
نايب رئيس (هاشمى)- پيشنهاد حذف مى‏دهيد؟
هاشميان- بله پيشنهاد حذف مى‏دهم.
نايب رئيس (هاشمى)- ديگر وقتى مربوط به سران سه قوه نيست ديگر انصافا لازم نيست كه آنها خودشان بنويسند.
نجفقلى حبيبى- قانون معين مى‏كند.
نايب رئيس (هاشمى)- بله آنها خودشان مى‏نويسند. آقايانى كه با حذف اين جمله موافقند رأى بدهند (اكثر رأى دادند) تصويب شد.
عبدالله نورى- مطلبى كه در اين جا آمد، يكى از اشكالاتى كه در رابطه با بعضى جاهاى قانون اساسى هم داريم الان خودمان داريم مبتلا به آن مى‏شويم و آن اينكه اين جا تعبير كه آورديم عزل و نصب مدير عامل صدا و سيما در ارتباط با رهبرى شد و حال اينكه عزل و نصب مدير عامل صدا و سيما در ارتباط با رهبرى شدن اين همه مأموريت و مسؤوليت صدا و سيما نيست. اين يعنى واگذار كردن يك عزل و نصب به رهبر. من پيشنهادم اين است كه اگر بناست سازمان صدا و سيما در ارتباط با رهبر باشد همان عبارتى كه در قانون اساسى آمده آن اصلاح بشود اين جمله هم به آن اضافه بشود. «سازمان صدا وسيما زير نظر رهبر جمهور ى اسلامى ايران اداره خواهد شد و رئيس سازمان از سوى رهبر نصب و عزل مى‏گردد» كه كليت ...
نايب رئيس (هاشمى)- پيشنهاد جديد نمى‏توانيم قبول كنيم.
نورى- جناب آقاى هاشمى اين اشكال پيدا مى‏كند، پيشنهاد جديد هم نيست الان بحث اين است كه شما سازمان صدا و سيما ...
نايب رئيس (هاشمى)- بحث ندارد.
نورى- يعنى اين همان اشكالى را دارد كه در نيروهاى مسلح خودتان ...
منشى (يزدى)- به هر حال آن بحث كليات مى‏شود و مجدداً نمى‏شود برگشت به كليات. حال مصوبات به اين كيفيت شده است: در صدا و سيماى جمهورى اسلامى ايران ...
خوئينى‏ها- سازمان صدا و سيما
نايب رئيس (هاشمى)- سازمان را هم اضافه كنيد.
منشى (يزدى)- اصل مصوبه كميسيون اين بوده.
نايب رئيس (سيد على خامنه‏اى)- آقا ملاحظه كنيد آن جايى كه آزادى افكار بايستى باشد آن جا سازمان كه نيست، ما نمى‏خواهيم در سازمان تأمين بشود، درخود صدا و سيما بايد تأمين بشود.
منشى (يزدى)- حالا اين جا در اصل گزارش خود كميسيون محفوظ است.
در صدا و سيماى جمهورى اسلامى ايران آزادى بيان و نشر افكار با رعايت موازين اسلامى و مصالح كشور بايد تأمين گردد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 781
نصب و عزل رئيس سازمان صدا و سيماى جمهورى اسلامى ايران با مقام رهبرى است و شورايى مركب از نمايندگان رئيس جمهور و رئيس قوة قضائيه هر يك دو نفر و مجلس شوراى اسلامى نيز دو نفر نظارت بر اين سازمان خواهد داشت.
نايب رئيس (هاشمى)- هر يك دو نفر را بايد آخر بياوريم.
منشى (يزدى)- ى ا به عبارت ديگر مى‏شود اين جور باشد شوراى شش نفره مركب از نمايندگان رئيس جمهور، رئيس قوة قضائيه و مجلس شوراى اسلامى. داخل پرانتز مى‏نويسيم از هر قوه دو نفر.
منشى (حبيبى)- عرض مى‏شود هر قوه نمى‏توانيم بگوييم، براى اينكه رئيس جمهور و رئيس قوة قضائيه قوه نيستند. هر يك دو نفر هم نمى‏توانيم بگوييم، براى اينكه مجلس شوراى اسلامى دو نفر نيست.
نايب رئيس (هاشمى)- به هر حال يك واحد است ديگر.
نايب رئيس (خامنه‏اى)- هركدام باشد بهتر است.
منشى (يزدى)- دوباره قرائت مى‏كنم: شوراى شش نفره مركب از نمايندگان رئيس جمهور، رئيس قوة قضائيه و مجلس شوراى اسلامى. (هر كدام دو نفر) نظارت بر اين سازمان خواهد داشت. خط مشى و ترتيب ادارة اين سازمان و نظارت بر آن را قانون معين مى‏كند.
نايب رئيس (هاشمى)- آقايانى كه موافق با اين متن هستند رأى بدهند (اكثر رأى دادند) تصويب شد با اكثريت قاطع.
5- بحث پيرامون گزارش شور دوم كميسيون (4) درخصوص راه بازنگرى قانون اساسى جمهورى اسلامى ايران‏
امامى كاشانى (مخبر كميسيون)
اصل ...- تغيير و اصلاح و تتميم قانون اساسى جمهورى اسلامى ايران در موارد ضرورى به ترتيب زير انجام مى‏گيرد.
مقام رهبرى پس از مشورت با مجمع تشخيص مصلحت، اصلاح يا تتميم قانون اساسى را به شوراى بازنگرى قانون اساسى با تركيب زير پيشنهاد مى‏نمايد:
1- اعضاى شوراى نگهبان‏
2- سران سه قوه‏
3- مجمع تشخيص مصلحت‏
4- خبرگان 5 نفر
5- با انتخاب رهبرى 10 نفر
6- دولت 3 نفر
7- قوه قضائيه 3 نفر
8- مجلس 15 نفر
9- ائمه جمعه 5 نفر
10- شوراها 2 نفر
11- نيروهاى مسلح 2 نفر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 782
12- دانشگاه‏ها 3 نفر
13- آموزش و پرورش 3 نفر
14- كارگران دو نفر
15- اصناف دو نفر
شيوة كار و كيفيت انتخاب و شرايط آن را قانون معين مى‏كند. مصوبات شورا پس از تأييد و امضاى رهبرى از طريق همه پرسى بايد به تصويب اكثريت مطلق آراى شركت كنندگان در همه پرسى برسد. محتواى اسلامى بودن نظام و حاكميت مقررات اسلام در جامعه و حاكميت ملى در قانون اساسى جمهورى اسلامى ايران قابل تغيير نيست.
پس از اينكه در شور اول آقايان يك پيشنهاداتى داشتند و تشريف هم آوردند بعضى آقايان در كميسيون به هر حال به اين جا رسيديم كه بالاخره پيشنهاد از طرف مقام رهبرى بايد بشود با مشورت مجمع تشخيص مصلحت. حالا اين پيشنهاد به چه صورت باشد؟ معمولا در پيشنهاداتى كه در دنيا مطرح است، يعنى در هر كجا معمولا مطرح مى‏كنند، اينجورى است كه آن كسى كه پيشنهاد مى‏كند به يك تشكيلاتى پيشنهاد مى‏كند و در پيشنهادش هم يك متنى به عنوان يك لايحه‏اى چيزى مى‏دهد مى‏گويد شما اين را بررسى كنيد و تصويب كنيد. ما در اين جا گفتيم مقام رهبرى پس از مشورت با مجمع تشخيص مصلحت پيشنهاد مى‏كند ولى پيشنهاد را چگونه مى‏كند، يعنى متن مى‏دهد، متن را مجمع تشخيص مصلحت تهيه مى‏كند، به مقام رهبرى ارائه مى‏دهد و بعد آن متن داده مى‏شود به آن شوراى بازنگرى ما كل اين را گفتيم برعهدة قانون است كه بعد قانون اين را تعيين خواهد كرد كه به چه صورتى باشد، ولى اصل مسأله اين است كه ضرورتش را بايستى مقام رهبرى با تشخيص مجمع تشخيص مصلحت تشخيص بدهد و به شوراى بازنگرى اعلام كند. بنا براين در اين جا اركانى كه در اين گزارش و در اين اصل در نظر گرفته شده عبارت است از اينكه اولا اين كار به دست رهبرى باشد ثانيا با مشورت مجمع تشخيص مصلحت باشد آن طورى كه عرض كردم قانون تعيين مى‏كند كه مقصودمان از اينكه قانون تعيين مى‏كند يعنى مثلا لايحه را چه كسى بنويسد، چه اصولى را بگويند و به چه صورت بگويند اين جور چيزها.
مسألة سوم اينكه ضرورتش بايد احراز بشود براى مقام رهبرى.
مسألة چهارم اينكه چيزهايى قابل تغيير نيست كه آن چيزهايى كه قابل تغيير نيست ما در پايان سه كلمه آورديم:
يك محتواى اسلامى بودن نظام كه بعد از مشورت‏ها يعنى بعد از اين پيشنهاداتى كه آقايان داده بودند براى كميسيون و ما بحث كرديم بالا خره به اين جا رسيديم كه در شور اول خودمان آورده بوديم به شورا كه به آن محتواى اسلامى بودن نبايد لطمه‏اى وارد بشود.
نمى‏توانيم بگوييم اين اصل، آن اصل. چه بسا ممكن است ما ده تا بيست تا اصل را احصاء بكنيم ولى در يك اصل ديگرى چيزى باشد كه اگر در آن جا بخواهد تغييرى حاصل بشود، محتواى اسلامى بودن را كمرنگ كند و قانون اساسى هم جلويش را نگيرد و لذا به نظرمان رسيد اين معناى كلى را بياوريم كه محتواى اسلامى بودن نظام بايد در تمام تغييرات و تتميمات و اصلاحات لحاظ بشود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 783
مطلب دوم حاكميت مقررات اسلام در جامعه است كه بايستى اين هم در قانون اساسى هر چه كه ما مى‏آوريم آن مقرراتى كه بايد حاكم باشد بايد مقررات اسلام باشد و سوم حاكميت ملى يعنى آن چيزهايى كه واقعاً بر صلاح كشور است و بر صلاح مملكت است. يعنى يك بار قانون اساسى نيايد يك چيزى را تصويب بكند كه مثلا صلاح ملت نيست، به آن حاكميت ملى ضربه مى‏زند، به آن آزادى مثلا ضربه مى‏زند، به آن استقلال ضربه مى‏زند. لذا ما سه كلمه در اين جا فكر كرديم «محتواى اسلامى بودن»، «حاكميت مقررات اسلام»، «حاكميت ملى» اين ركن چهارم گزارش ماست.
ركن پنجم گزارش ما كه تمام بحث‏ها و سخن ها ...
نايب رئيس (هاشمى)- آقاى امامى اجازه بدهيد من يك توضيح بدهم چون ظاهراً اين كافى نبود. از حاكميت ملى منظور ما دموكراسى بود. يعنى اراده مردم، آراء مردم يعنى به هر حال نظام باشد متكى به آراء مردم باشد.
اينكه ايشان فرمودند مصالح ملى و اينها نه، مشخصا آراء مردم محور است.
امامى كاشانى- ى عنى ارادة ملت.
امامى كاشانى- بله ارادة ملت و ركن پنجمى كه در گزارش ما هست و مورد بحث است و آقايان خيلى رويش صحبت داشتند تركيب شوراى بازنگرى است. تركيب شوراى بازنگرى را ما تمام اين پيشنهاداتى كه آقايان فرموده بودند، رويش بررسى كرديم كه بعضى‏ها هم تشريف آورده بودند و صحبت هم شد بر اينكه بالاخره به آراء عمومى گذاشته مى‏شود. يعنى اين رفراندومى خواهد شد و نظر ملت در نهايت روى اين قانون اساسى خواهد آمد به عنوان همه پرسى. فقط بحث سر اين است كه آن كسانى كه مى‏خواهند اين را بررسى كنند آيا آن‏ها يك جمعيت خاصى باشند يا اينكه منتخب مردم باشند، يا اينكه مركب از هردو باشند، يعنى ما بگوييم مثلا شوراى نگهبان و مجمع تشخيص مصلحت و سران سه قوه و بعد هم بگوييم رهبرى هم چند نفر را تعيين كند كه ما فكر كرديم كه اين مى‏آيد روى جمعيت خاص ولو اينكه در پايان مردم رأى مى‏دهند.
ولى از اول هم مردم ممكن است بگويند كه مثلا يك عده خاصى دارند اين قانون اساسى را مى‏نويسند، از متن جامعه كمترند. گرچه آن كسانى كه آمده‏اند، آن‏ها هم در متن جامعه‏اند، ولى آن كه ما در نظر گرفتيم، آن گسترده‏تر است و مردمى‏تر است. ما روى گسترش مردمى بودنش دقيقاً تكيه داريم.
يكى از پيشنهادات اين بود كه نه به طور كلى عده را بيايند به عنوان نماينده تعيين بكنند و مردم انتخاب بكنند و آن‏ها بيايند قانون اساسى را تغيير بدهند كه ما اشكالش را ديديم اولا دو دفعه ما مردم را به ميدان كشيده‏ايم يك دفعه در انتخابات و يك دفعه در همه پرسى و اين هيچ كجاى دنيا هم متعارف نيست كه دومرتبه باشد مردم يا اينكه انتخابات مى‏كنند و منتخبشان مى‏روند قانون اساسى را درست مى‏كنند و مى‏نويسند، يا اگر رئيس جمهور يا نخست وزير
                        صورت مشروح مذاكرات شوراى بازنگرى قانون اساسى(جلسه‏28-15)، ص: 784
يا به اصطلاح از مقامات اين پيشنهاد را كردند كه مجلسشان نيامد، اين را تدوين و تصويب بكند آن وقت به همه پرسى مى‏رسد. اين است كه ما از اينكه منتخبين مردم به عنوان نمايندگان باشند با همه پرسى اضافه ديديم گفتيم همه پرسى بودن كافى است ديگر. و يك پيشنهاد بود كه يك بخشى را تعيين بكنند و يك عده‏اى هم به عنوان نمايندگان مردم باشند كه ما ديديم باز مركب از دو گروه مى‏شوند. مثلا پنجاه نفر را بگوييم كه گويا در پيشنهاد بود كه پنجاه نفر نماينده تعيين بكنند و بعد سى نفر هم از دست اندركاران را بيايند تعيين بكنند كه اين را هم حساب كرديم باز يك انتخاباتى كرده‏ايم، عده‏اى را آورده‏ايم و بعد هم دوباره به همه پرسى گذاشته‏ايم، اين مشكل را اضافه كرد. ما غير از اين نيست كه آراى مردم را مى‏خواهيم، ما آراء را در همه پرسى به دست مى‏آوريم. ولى در عين حال در قانون اساسى نوشتن فكر كرديم كه هر چه آن جمعى كه قانون اساسى را مى‏خواهند تغيير بدهند، هر چه در متن مردم گسترده‏تر باشد بهتر خواهد بود و لذا ما اين گروه‏ها را در نظر آورديم همين طور كه ملاحظه مى‏فرماييد اعضاى شوراى نگهبان، مجمع تشخيص مصلحت، رهبرى ده نفر، قوة قضائيه، ائمة جمعه، نيروهاى مسلح كه دو نفر گذاشتيم كه آقايان بحث داشتند در كمى و زيادى آن كه ما دو نفر گذاشتيم. سران سه قوه، خبرگان 5 نفر، دولت سه نفر. البته به انتخاب كى آقايان اين را بحث داشتند كه كيفيتش چطور است؟ ما كيفيتش را در آخر گفتيم كه قانون تعيين مى‏كند. قانون لابد خودش خواهد گفت. خواهد گفت مثلا ائمة جمعه به انتخاب خود ائمة جمعه يا خبرگان به انتخاب خبرگان پنج نفر، يا سه نفر در هيأت دولت به انتخاب هيأت دولت يا ده نفر از مجلس به انتخاب نمايندگان ترتيبش را معلوم است كه قانون بيان خواهد كرد. ديگر ما ديديم بيان اين در قانون اساسى شبيه به قانون عادى مى‏شود و گاهى از قانون عادى تنزل پيدا مى‏كند و به حالت آيين‏نامه در مى‏آيد. هر چه در قانون اساسى كلى‏تر و اصولى‏تر باشد، البته با قانون اساسى تناسب بيشترى دارد و شوراها هم دو نفر گذاشتيم گر چه بعضى دوستان ما مى‏گفتند از شوراها چرا ولى ما فكر كرديم بالا خره شوراها افرادى را دارند كه آنها حقوق دان باشند و قانون نويس باشند، آنها را انتخاب خواهند كرد. دانشگاه‏ها سه نفر البته هرجور كه قانون تعيين بكند لابد طبعاً خواهند گفت به انتخاب اساتيد. آموزش و پرورش سه نفر كه آن هم باز قانون تعيين خواهد كرد كه حالا اين سه نفر را مثلا شوراى عالى آموزش و پرورش تعيين بكند، مديران كل استان‏ها تعيين بكنند كى تعيين بكند؟ اين را قانون تعيين خواهد كرد ولى بالاخره از آموزش و پرورش هم سه نفر كسى كه بتواند قانون نويسى كند و قانون اساسى را بتواند رويش نظر بدهد اين را مى‏توانند بفرستند.
كارگران دونفر، اينكه گفتيم كارگران دو نفر باز اين شبهه نشود كه كارگر نخواهد توانست قانون اساسى بنويسد. ما مى‏گوييم كارگران انتخاب كنند دو نفر را كه بتوانند قانون اساسى بنويسند و اين بدان معناست كه ما كارگرها را از اول نظرشان را درقانون اساسى ملحوظ كرده‏ايم و بعد هم كه در همه پرسى در آراى عمومى آن‏ها شركت خواهند كرد. اصناف هم به همين طريق باز اين اشكال نباشد كه عرض كنم چه طور مثلا يك كسى كه فلان كاسب است، نمى‏تواند قانون اساسى بنويسد؟ نه آن كسانى را تعيين خواهند كرد كه در آن مسائل آن‏ها هم تخصص داشته باشند و بتوانند نظر بدهند. كلا ما در كميسيون به اين جا رسيديم كه ما اگر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 785
جمعى را كه تعيين مى‏كنيم به عنوان انتخابات مجلس نباشد، بلكه تعيين مى‏كنيم از حالا چون همه پرسى داريم و به انتخابات مجلس و تعيين هر دو نباشد چون همه پرسى داريم، تعيين يك عده خاص نباشد. چون در متن جمعيت كمتر نظر كرديم، رسيديم به همين مسأله چهارم بر اينكه كسانى باشند كه از اين گروه‏ها ولى درعين حال قانون اساسى نويس باشند و بتوانند اين كار را انجام بدهند. به هر حال ما اين پنج مطلب را يعنى اينكه اول از رهبرى و مجمع تشخيص آغاز مى‏شود و دوم در هنگام ضرورت بايد باشد و سوم چه چيزهايى قابل تغيير نيست و چهارم اينكه آن جمعى كه بايد نظر بدهند ...
منشى (يزدى)- وقت تمام شده است اگر مى‏خواهيد باز هم توضيح بدهيد ديگر ...
امامى كاشانى- من كلا مطالبم را عرض كردم.
طاهرى خرم آبادى- ما اصلى در قانون اساسى به عنوان حاكميت ملت اصلا نداريم اصل ششم مى‏گويد: درجمهورى اسلامى ايران امور كشور بايد به اتكاء آراء عمومى اداره شود. (هاشمى- خوب همين است) خوب پس بايد تصريح بشود يكى هم اصل پنجاه و ششم:
 «حاكميت مطلق بر جهان و انسان از آن خداست و هم او انسان را بر سرنوشت اجتماعى خويش حاكم ساخته است، هيچ كس نمى‏تواند اين حق الهى را از انسان سلب كند يا در خدمت منافع فرد يا گروهى خاص قرار دهد و ملت اين حق خداداد را از طرقى كه در اصول بعد مى‏آيد اعمال مى‏كند». به عنوان حاكميت ملت ما اصلى نداريم.
نايب رئيس (هاشمى)- حاكميت ملى را ما به عنوان يك اصل مشخص نگفتيم منظور چيزى كه مربوط مى‏شود به ارادة مردم، حال شما تعبير مناسب‏ترى پيدا كنيد.
منشى (يزدى)- در قانون اساسى ارجاع به آراى عمومى مكرر ذكر شده است.
نايب رئيس (هاشمى)- ى ك جا هم نيست چون جاهاى فراوانى است ما روح قضيه را گرفتيم. دمكراسى يعنى حاكميت مردم اصلا مجلس شوراى اسلامى حاكميت مردم است، انتخاب رياست جمهورى حاكميت مردم است.
ميرحسين موسوى- خوب اصل 6 اين‏ها را دارد يعنى ذكر بشود از حاكميت ملى ما مفهوم برون مرزى مى‏فهميم.
نايب رئيس (هاشمى)- اصلا آقاى طاهرى كم لطفى كردند بحثى كه حالا موقعش نبود شروع كردند. ما الان پيشنهادها را داريم بررسى مى‏كنيم تا برسى به آن جا آقاى طاهرى عضو بى وفايى است براى ما آن جا رأى مى‏دهد اين جا كه مى‏آيد هميشه مزاحم است.
آقاى امينى مى‏توانيد پيشنهاد جديد را با پنج امضا بدهيد.
منشى (يزدى)- آقاى عميد پيشنهاد قبلى دارند كه مكتوب است.
نايب رئيس- آقاى عميد مطرح كنيد.
عميد زنجانى- بسم الله الرحمن الرحيم. من يك پيشنهادم اين است كه اصل 12 هم بدون اينكه محتوايش نام برده بشود آورده شود.
دوم پس از ذكر تعداد هركدام از گروه‏هاى نامبرده در مصوبه كميسيون كيفيت انتخاب به قانون احاله شود كه اين منظور تأمين شده.
پيشنهاد سوم تعداد نماينده از شوراها به پنج نفر ارتقا داده بشود كه سه نفر است چون در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 786
آينده شوراها نقش بسيار مهمى را در مسائل اجرايى و حتى قانونگذارى ايفا خواهند كرد و پيشنهادهاى شوراى عالى استان حتى در مجلس به عنوان طرح قابل بررسى است.
چهارم، تعداد اساتيد دانشگاه‏ها به پنج نفر افزايش يابد با اين قيد كه سه نفر از آن‏ها تخصصى در حقوق عمومى و حقوق اساسى داشته باشند كه اين رشته حقوقى مستقيما مربوط به مسائل قانون اساسى و مسائل مربوطه است.
پنجم، مسألة ولايت فقيه به عنوان يك اصل غير قابل تغيير به صراحت ذكر بشود و اكتفا به آن عنوان عام كه اصل حاكميت احكام اسلام ذكر شده به آن اكتفا نشود، به خاطر اهميتش به صراحت ذكر بشود.
ششم، در مورد تداخل اعضا به نحوى انديشيده بشود كه بسيارى از اين عناوين قابل تداخل هستند، البته اين هم چون به قانون احاله شده ممكن است اين بند هم باز از اين نظر صرف نظر بشود كه در قانون حتماً اين موضوع پيش بينى مى‏شود.
پيشنهاد ديگر رئيس جمهور به عنوان مخاطب رهبر و مسؤول اجراى بازنگرى در قانون اساسى تعيين مى‏شود. بالا خره رهبر مخاطبش رئيس جمهور باشد. اين جا پيش بينى شده است كه مخاطب رهبر خود شوراى بازنگرى است و من يك يادداشتى هم خدمت حضرتعالى دادم كه اين جا گفته شده است كه با تركيب زير پيشنهاد مى‏نمايد: معناى پيشنهاد مى‏نمايد، اين است كه يعنى شوراى بازنگرى مى‏تواند اين پيشنهاد را رد كند. در صورتى كه منظور كميسيون ظاهراً اين نيست ...
نايب رئيس (هاشمى رفسنجانى)- همين است.
عميد زنجانى- ى عنى شوراى بازنگرى مى‏تواند تشخيص بدهد كه اصلا احتياجى نيست. در هر حال پيشنهاد اين است كه مخاطب رهبر و مسؤول اجراى بازنگرى رئيس جمهور باشد كه اين سنتى را هم كه حضرت امام قدس سره بنا كردند اين سنت هم حفظ بشود كه در نامة امام مخاطب رئيس جمهور بودند.
هشتم، محورهايى كه توسط شوراى بازنگرى مورد تجديد نظر قرار مى‏گيرد، توسط رهبر با مشورت مجمع تشخيص مصلحت معين و مشخص بشود و بالاخره معلوم مى‏شود كه در چه محورهايى بازنگرى انجام مى‏گيرد.
اين پيشنهادى است كه من تقديم كردم.
منشى (يزدى)- حالا به هر حال هر چه از آن كه فكر مى‏كنيد تأمين شده صرف نظر بكنيد، هرچه كه اصرار داريد كه باشد، مطرح كنيد اگر هم اصرار نداريد صرف نظر كنيد.
عميد زنجانى- نه دوسه موردش كه تأمين شده ولى دو سه مورد ديگر تأمين نشده كه من پيشنهاد دارم. آقايان ديگر هم هستند كه مصرند مسألة ولايت فقيه تصريح بشود.
منشى (يزدى)- پيشنهادتان را مطرح كنيد.
عميد زنجانى- يكى در مورد تعداد نمايندگان از شوراهاست كه پنج نفر باشد. اين يك پيشنهاد مشخصى است، دليلش هم اين است كه شوراها در آينده نقش عمده‏اى به عهده خواهند گرفت.
نايب رئيس (هاشمى)- آخر وقت است بقيه بماند براى جلسه بعد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 787
6- پايان جلسه و تاريخ تشكيل جلسه آينده‏
رئيس- اعلام ختم جلسه مى‏كنيم. جلسة آينده فردا ساعت چهار بعد از ظهر در همين مكان.
 (جلسه ساعت 40/ 19 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 789
                        جلسه بيست و يكم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و ده دقيقه چهارشنبه بيست و چهارم خرداد ماه 1368 هجرى شمسى برابر با دهم ذيقعده الحرام 1409 هجرى قمرى به رياست آيت الله على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام الله مجيد
2- تصويب گزارش شور دوم كميسيون چهارم درخصوص راه بازنگرى قانون اساسى‏
3- پايان جلسه و تاريخ تشكيل جلسه آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 790
1- اعلام رسميت جلسه و تلاوت آياتى از كلام الله مجيد
رئيس (مشكينى)- بسم الله الرحمن الرحيم. با حضور هيجده نفر جلسه رسمى است.
دستور جلسه را اعلام بفرماييد.
منشى (حبيبى)- بسم الله الرحمن الرحيم. دستور بيست و يكمين جلسه شوراى بازنگرى قانون اساسى بعد از ظهر چهارشنبه بيست و چهارم خرداد ماه 1368 هجرى شمسى مطابق با دهم ذيقعده 1409 هجرى قمرى.
1- دنباله رسيدگى به گزارش شور دوم كميسيون چهارم درخصوص راه بازنگرى قانون اساسى.
2- گزارش شور اول كميسيون اول درخصوص مجمع تشخيص مصلحت.
رئيس- قرآن تلاوت بفرماييد.
 (حجت الاسلام عبدالله نورى چند آيه از سوره يونس را به قرار ذيل تلاوت كردند):
اللهم صل على محمد و آل محمد
اعوذ بالله من الشيطان الرجيم‏
قُلْ يا أَيهَا النَّاسُ إِنْ كُنْتُمْ فِى شَكٍّ مِنْ دِينِى فَلا أَعْبُدُ الَّذِينَ تَعْبُدُونَ مِنْ دُونِ اللَّهِ وَ لكِنْ أَعْبُدُ اللَّهَ الَّذِى يتَوَفَّاكُمْ وَ أُمِرْتُ أَنْ أَكُونَ مِنَ الْمُؤْمِنِينَ* وَ أَنْ أَقِمْ وَجْهَكَ لِلدِّينِ حَنِيفاً وَ لا تَكُونَنَّ مِنَ الْمُشْرِكِينَ* وَ لا تَدْعُ مِنْ دُونِ اللَّهِ ما لا ينْفَعُكَ وَ لا يضُرُّكَ فَإِنْ فَعَلْتَ فَإِنَّكَ إِذاً مِنَ الظَّالِمِين* وَ إِنْ يمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يرِدْكَ بِخَيرٍ فَلا رَادَّ لِفَضْلِهِ يصِيبُ بِهِ مَنْ يشاءُ مِنْ عِبادِهِ وَ هُوَ الْغَفُورُ الرَّحِيم‏
 (صدق الله العلى العظيم)
 «آيه 104 تا 107 سوره يونس»
2- تصويب گزارش شور دوم كميسيون چهارم در خصوص راه بازنگرى قانون اساسى‏
رئيس- دستور جلسه را مطرح كنيد.
منشى- دنباله دستور قبلى منتهى شد به دو تا پيشنهاد كه يكى از پيشنهادات را چند نفر از آقايان امضا فرموده‏اند كه ظاهراً اين مقدم است. البته چند تا از پيشنهادات آقاى عميد را فرمودند تأمين شده است.
نايب رئيس (هاشمى)- قرار شد كه پيشنهاد جامع‏ترى قبل از پيشنهاد آقاى عميد كه چاپ هم شده است مطرح بشود آن وقت بعداً پيشنهادهايى را كه جديداً داده‏اند مطرح مى‏كنيم. آقاى جنتى بفرماييد.
احمد جنتى- بسم الله الرحمن الرحيم. من كلا معتقدم كه اينگونه شوراها و مجمع‏ها هر چه فشرده‏تر باشد از نظر كميت و بالاتر باشد از نظر كيفيت به نتيجه بهتر مى‏رسد و زياد بودن عدد خيلى كارايى ندارد. بنا براين در درجه اول نظرم اين است كه مثل همين دور، اعضا به انتخاب مقام رهبرى باشد و لازم نيست اعضاى قبلى ما داشته باشيم، بلكه هر وقت لازم بود اعضا را رهبر معين و اعلام مى‏كند آن وقت موظفند تشكيل جلسه بدهند. اگر اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 791
پذيرفته بشود، به نظر من بهترين وجهش است چون در هر زمانى هم يك شرايطى هست، يك اقتضاهايى هست ممكن است شرايط افراد عوض بشود كم و زياد بشوند در همان زمان متناسب وضع آن روز تصميم مى‏گيرند و افراد را معين مى‏كنند. اگر بنا بشود كه نه حتماً ما بخواهيم عناوينى را، افرادى را داشته باشيم كه در مواقع لازم آن‏ها تشكيل جلسه بدهند و جلوتر انتخاب شده باشند، به يك وجهى باز مجمع تشخيص مصلحت و سران سه قوه و شوراى نگهبان و چند نفر هم با انتخاب مقام رهبرى به نظرم اين مناسب ترينش است. يك جمع و جورى است، هم عدد زياد بالا نيست، هم افرادى كه انتخاب شده‏اند كسانى هستند كه وارد به ريز مسائل‏اند و هر موضوعى هم كه مطرح باشد اين‏ها كم و بيش در آن وارد هستند، بيگانه نيستند راجع به اصول قانون، و به نظر من اين مناسب‏ترين تركيبى است كه مى‏تواند داشته باشد هم كماً و هم كيفاً.
نايب رئيس (هاشمى)- مخالف و موافق صحبت كنند.
منشى (يزدى)- آقاى بيات مخالف.
اسدالله بيات- بسم الله الرحمن الرحيم. من با پيشنهاد حاج آقا جنتى مخالفم. براى اينكه درست است اين نوع مجامع اگر فشرده و جمع و جور باشد بهتر است، اما در هر مجمع فشردگى نه تنها مفيد نيست، بلكه مضر هم هست. بازنگرى قانون اساسى چند مرحله و چند بعد دارد. يك بعد قضيه اين است كه اين بازنگرى صورت بگيرد. در اين جا نقش اصلى و اولى با رهبرى است، چون بالاترين مقام نظام اسلامى مقام رهبرى است، اما مسأله اصلاح و تغيير قانون اساسى بازتاب اجتماعى و سياسى دارد، بازتاب حتى در جامعه دارد، براى اينكه مطرح شدن تغيير قانون اساسى يعنى تزلزل نظام، مطرح شدن تغيير قانون اساسى يعنى جا به جا شدن خيلى از مسائل در رابطه با نظام، مخصوصاً اگر اصولى مطرح بشود كه در رابطه با مسائل محورى نظام مطرح است. طبيعى است كه در چنين جاهايى هر اندازه ... و لذا در آينده ما نياز به رفراندوم و همه پرسى داريم. چرا نياز به همه پرسى داريم؟ براى اينكه آن مسأله مربوط به خود مردم و پايگاه مردم است و اگر مردم روى قضيه تصميم نگيرند، قانون اساسى آن ثبات لازم را نمى‏تواند داشته باشد، آن بقاى لازم را نمى‏تواند داشته باشد. روى اين حساب اعتقاد من بر اين است كه هر اندازه ما بتوانيم تغيير قانون اساسى را سخت‏تر بكنيم، هر اندازه ما بتوانيم راه تغيير قانون اساسى را باريك‏تر و سخت‏تر و تنگ‏تر بكنيم، بهتر است. اگر از ارگان‏ها و نهادهاى مختلف از اقشار مختلف همان طور كه در كميسيون مطرح شد، يقيناً مفيدتر و مؤثرتر است. آخرين نكته‏اى كه در اين جا لازم است من عرض كنم عبارت از اين است كه يقيناً اگر بنا بشود ما بياييم بگوييم همين مجلس يا فرض كنيد شوراى نگهبان، مسأله اين طور نيست، يعنى اين طور نيست كه ما بياييم و بگوييم اگر تنها شوراى نگهبان باشد يا مجلس باشد، خير. يك سرى مسائل هست افرادى كه از بيرون نگاه مى‏كنند، افرادى فرض كنيد در دانشكده‏هاى حقوق آن‏ها روى مسائل حقوقى و قانون بررسى مى‏كنند، معلوم نيست اطلاعات آن‏ها كمتر از برادرانى باشد كه در رابطه با اين قضايا هستند ولو اينكه اصل در اين جا همين‏هايى هستند كه پيش بينى شده و لذا از شوراى نگهبان بيشتر پيش بينى شده، از مجلس افرادى پيش بينى شده‏اند اما ما بياييم به طور كلى پاى ديگران را در رابطه با اين قضيه كنار بكشيم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 792
و بگوييم آن‏ها مطرح نباشند، اين را من متناسب نمى‏دانم و يقيناً در تغيير قانون اساسى اطلاعات جامع‏تر و وسيع‏تر از افراد مختلف و اقشار مختلف ما به دست بياوريم، براى تغيير قانون اساسى يقيناً مفيدتر خواهد بود و به همين دليل من با اين پيشنهاد مخالفم.
منشى- آقاى خزعلى موافق.
خزعلى- بسم الله الرحمن الرحيم. وعمتك مثلك، وقتى ما در وادى هستيم كه داريم تجربه مى‏كنيم، رهنمودى هم از امام داريم. الان ما در تجربه بازنگرى قانون اساسى هستيم، نه مملكت به هم خورده، نه نظام از هم پاشيده است. خوب يك تجربه‏اى داريم، يك رهنمودى هم از امام داريم، به اين معنا وقتى مرد بزرگ تاريخ كه در اين كار خيلى اهتمام داشت اين عده را انتخاب كرده، اين براى ما خيلى ارزش دارد، هم رهنمود، هم تجربه. ما مى‏خواهيم براى همين معنايى كه الان در آن هستيم، آينده خيلى خطرناك است، بايد از افرادى كه شايد تناسب زيادى هم ندارند، ما ضميمه كنيم. حالا يا بگذاريم با بيان خود آن رهبر در آن موقع كه يك چيزهاى ديگرى ببينند آن را ضميمه كنيم يا اگر نه از همين كه ايشان امر فرمودند و انجام شد استفاده كنيم. دو پشتوانه دارد، يكى رهنمود اين مرد بزرگ، يكى تجربه‏اى كه در آن هستيم. ما بقى خوف‏هايى است كه شايد پايه نداشته باشد.
نايب رئيس (هاشمى)- متكى است به مردم، خود حركات متكى به مردمش معنا دار است. خوب ما مطمئنيم رهبرى مى‏تواند خودش هم با يك مشاورانى به نتيجه برسد، پيشنهاد بدهد. اطمينان از دست نمى‏رود با يك گروه منسجمى. حتى نوشتن قانون اساسى هم همان جور ممكن بود انجام بشود، يعنى هيچ اشكالى نداشت كه مثلا 50 نفر، 20 نفر حقوقدان جمع بشوند قانون اساسى جورى بنويسند، ديگر انتخابات نمى‏خواست، آن بحث‏ها و اين‏ها را نمى‏خواست، همين خبرگانى كه خود ما الان درست كرده‏ايم اين خبرگان دوجور مى‏شد بشود، يك جور رهبر يك عده اشخاص را انتخاب بكند بگويد شما برويد مسأله را حل كنيد، شايد هم متين‏تر هم تمام مى‏شد در نتيجه اما اينكه بگوييم مردم انتخاب بكنند، افراد بيايند، اين حركاتى است كه نظام دموكراسى، نظام مردمى، اين‏ها را بايد تويش داشته باشد. خوب قانون اساسى يكى از مهم‏ترين كارهاى ماست. يك تركيبى درست كنيم كه همه طبقات احساس كنند اين جا نماينده دارند، حضور دارند. اين در راستاى كارهاى ديگر است. اگر شما همين استدلال را در مورد وجود مجلس، وجود شوراى نگهبان، وجود ساير ارگان‏هايى كه به نحوى بالاخره بحثشان يك مقدار كار را عقبت مى‏اندازد، يك مقدار مشكل مى‏كند بكنيد، اين جا هم بكنيد و الا من خيال مى‏كنم كه در تغيير قانون اساسى حداقل اين مقدارى است كه ما تركيب درست كرده ايم، خوب ديگران مى‏خواستند كه ما اصلا محول كنيم به مجلس يا انتخابات كنيم. پيشنهاد آنجورى هم هست. ما افراط و تفريط درست نكنيم. نه برويم آنجورى كه كار را به قدرى مشكل كنيم كه از دست در برود، نه آنجورى هم محدود كنيم. حالا اين دفعه اينجور اتفاق افتاده، خوب حضرت امام در شرايط خاصى كه قرار داشتند، ايشان معلوم بود كه روزهاى آخر عمرشان دنبال بودند كه مسائل را سريع حل بكنند. ما حالا در قانون اساسى داريم مى‏آوريم، آن روز هم خداى نكرده اگر شرايطى پيش آمد كه عجله‏اى بود، خوب رهبرى اين مسائل را تشخيص مى‏دهد به گونه‏اى حل مى‏كند. در وضع عادى من خيال مى‏كنم اين پيشنهاد كميسيون‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 793
حد وسطى است بين دو نظريه افراطى و تفريطى كه البته حالا صفت افراطى و تفريطى درست نيست. به هر حال دو طرف قضيه هستند كه يكى اين طرف را گرفته، يكى آن طرف، اين حد اعتدال را آقايان بپذيرند ما هم روى اين خيلى كار كرديم، خيلى صحبت كرديم.
منشى (يزدى)- چون موافق كمتر از ده دقيقه صحبت كردند، جناب آقاى مؤمن مى‏توانند صحبت كنند.
محمد مؤمن- بسم الله الرحمن الرحيم. بنده با پيشنهاد جناب آقاى جنتى موافقم. روى اين حساب كه نظام ما و انقلاب ما پيش از آنكه مردمى باشد، اسلامى است. و آنچه كه اگر ما دقت بكنيم در موضع گيرى‏هايى كه حضرت امام داشته‏اند هميشه جورى تعيين افراد را در شوراها مى‏كردند كه آن حيث اسلاميت كه اساس نظام است، محفوظ باشد. ملاحظه بفرماييد در آن گير و دار شايعه كه تمام كشور را فرا گرفته بود، عليه شوراى نگهبان، حضرت امام مجمع تشخيص مصلحت درست كردند. 6 نفر فقيه شوراى نگهبان، آن وقت نفرات ديگر كه روى عنوان هم خصوصا اسم از آقايان نبردند. جناب آقاى موسوى اردبيل (به اسم)، جناب آقاى خامنه‏اى (به اسم)، جناب آقاى هاشمى (به اسم)، يعنى اعتماد به اينكه اين‏ها اشخاص كارشناس نسبت به مسائل اسلامى هستند باعث شد (آن طور كه ما احساس مى‏كنيم) كه آن تصميم گيرى را در مجمع تشخيص مصلحت بكنند، آمدند در اين جمع، اين جمع را شما ملاحظه بفرماييد جورى تعيين كردند كه اكثريت افراد اسلام شناس باشند به طور قطع. براى اينكه آنكه حضرت امام زياد رويش عنايت داشتند، مسأله حفظ اساس اسلامى انقلاب بود كه مردم آمدند دنبال روحانيت اما به عنوان اينكه روحانيت نماينده اسلام بود و روى اين اساس جورى بايد ما وقتى مى‏خواهيم قانون اساسى را عوض بكنيم، اگر اعتمادى هست كه هست به جهت اين است كه مسؤولين نظام اشخاصى هستند كه دنبال اين هستند كه اسلام مو به مو پياده بشود و بنابراين مردم ريزه كارى‏هايى را كه در قانون اساسى يك اصلى اعمال مى‏شود به حسب واقع كه حساب كنيم مردم يعنى عموم مردم و اكثريت دقت نمى‏كنند. آن اعتماد است كه باعث مى‏شود كه بيايند رأى بدهند شركت كنند و رأى موافق بدهند. آن وقت ما كه الان داريم پى ريزى مى‏كنيم كه يك جمعى را به عنوان شوراى بازنگرى تعيين كنيم، اين جمع بايد يك جمعى باشد كه «بيننا و بين الله» به نظر من اين مسأله، مسأله حساسى است، بايد جمع، جمعى باشد كه اكثريت قاطع آن اشخاصى باشند كه شناخت اساسى نسبت به اسلام دارند. اين مسأله‏اى را كه آقايان پيشنهاد كردند، من حساب كردم حدود سى و هفت نفر هستند كه هيچ حسابى رويشان نيست. البته ممكن است آدم‏هاى ذاتاً سالم و صالحى هم باشند، الا اينكه شناختى ندارند. ما با برادران عزيزى برخورد مى‏كنيم كه صفاى نفس دارند ولى شناختى از اسلام ندارند. اين‏ها روى يك جو سازى‏ها و شايعاتى كه دارند و احياناً دلسوزى‏هايى كه خودشان دارند و توام بشود با اينكه اين‏ها نمى‏توانند تشخيص بدهند آنچه كه جهات اسلامى و ريزه كارى‏هاى اسلامى هست تصميم گيرى شان احياناً يك جورى مى‏شود كه منطبق با ضوابط نباشد. من آنچه كه عرض مى‏كنم و باعث است كه با فرمايش جناب آقاى جنتى موافقت بكنم اين است كه در اين پيشنهادى كه ايشان فرمودند اين اصل كلى رعايت شده. مردمى بودنش هم مسلماً به اينكه عرض كنم كه شما اشخاصى را تعيين بفرماييد كه آن اشخاص مورد اعتماد مردم باشند آن جهت در اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 794
تأمين مى‏شود. در آن خبرگان اولى كه براى قانون اساسى بود حالا ما كار نداريم به حرف‏هايى كه گروهك‏ها زدند، ولى واقعيت قضيه اين بود كه آن موقع انقلاب پيروز شده بود، انقلاب روى روح اسلامى بودنش پيروز شده بود. نمايندگانى را هم كه تعيين مى‏كردند مى‏بينيم كه همه شان مجتهدين و بزرگان بودند كه از طرف مردم انتخاب شدند. فضلاى اسلام شناس بودند از طرف مردم ولو به انتخاب بود، ولى حالا ديگر روح ليبرالى چه بسا در بين مردم يك مقدارى شيوع پيداكرده، به خصوصيات هم دقت ندارند، روى اين جهت من عرض مى‏كنم كه همان روح فرمايش حضرت امام است، مزيت اين پيشنهاد به اين است كه تأمين و تضمين مى‏كند اصولى را كه عرض مى‏كنم كه پيشنهاد مى‏خواهند بكنند براى همه پرسى. اين اصولى است كه جهت اسلامى بودنش رعايت مى‏شود و روى اين اصل، من با اين پيشنهاد موافقم.
منشى (يزدى)- آقاى امامى به عنوان مخبر بفرماييد.
امامى كاشانى (مخبر كميسيون)- بسم الله الرحمن الرحيم. البته با كليات مطالبى كه آقايان مى‏فرمايند ظاهراً كميسيون روى اين موضوع هيچ حرفى نداشته باشد كه البته اشخاصى بايد باشند كه اسلام شناس باشند، چنين و چنان باشند، اين ظاهراً مورد اختلاف نيست، فقط بحث اين است كه ما يك شوراى بازنگرى مركب از 20 الى 25 نفر مى‏خواهيم تشكيل بدهيم، همين طورى كه حضرت امام اعلى الله مقامه تشكيل دادند. اگر يك همچنين كميتى بناست خوب براى اين كميت طبعا توى همين محدوده دور مى‏زند. ولى اگر قرار است كه واقعاً يك جمعيتى باشد هفتاد نفر، هشتاد نفر كم، بيش اين مقدار اگر باشد حالا اگر در اختيار رهبرى بود يعنى او مثلا از دانشگاه‏ها انتخاب نمى‏كند، از شوراها انتخاب نمى‏كند، از اصناف انتخاب نمى‏كند، يعنى تمام هفتاد نفر، هفتاد و پنج نفر تمام را مى‏آورد در همان رده بالا و همه را انتخاب مى‏كند؟
ما ببينيم چند نفر مى‏خواهيم انتخاب بكنيم، اول من فكر مى‏كنم راجع به اين پيشنهاد ما برويم سراغ اينكه ببينيم چند نفر مى‏خواهيم انتخاب بكنيم؟ مى‏خواهد 12 نفر باشد، 15 نفر باشد، 20 نفر باشد؟ خوب بله محدود مى‏شود توى همين جمعيت و يك همچنين الگويى را در قانون اساسى پياده مى‏كند. ولى اگر قرار باشد يك جمع بيشترى باشد كه به نظر مى‏رسد حق هم بر اين باشد كه جمع بيشترى باشد كه اين بازنگرى را بكند اصولا بازنگرى در دنيا هم اگر بخواهند جمعيت‏هايى را بازنگرى بكنند اين جمعيت‏ها توى قانون اساسى شان آمده. يعنى وقتى به قانون‏هاى اساسى آدم نگاه مى‏كند كه كسانى كه بازنگرى بكنند كى‏ها هستند؟ كى‏ها هستند پيشنهاد بكنند؟ مشخص شده، بالا خره اين يك علائمى بايد داشته باشد كه مشخص بشود، ولى اگر بخواهد گسترده باشد، مقام رهبرى هم بخواهد اين كار را بكند طبعاً به همين جور چيزها منتهى خواهد شد.
نايب رئيس (هاشمى رفسنجانى)- پيشنهاد جناب آقاى جنتى دو قسمت دارد. اول اولويت را داده‏اند به آن قسمت اول اگر آن رأى نياورد، قسمت دوم را رأى مى‏گيريم.
پيشنهاد اولشان اين است كه اعضاى شوراى بازنگرى مثل اين دوره‏اى كه ما داريم عمل مى‏كنيم به انتخاب رهبر تعيين بشوند.
جنتى- من عرض كنم كه راجع به اين قسمت اولش مخالف رد نكرد.
نايب رئيس (هاشمى رفسنجانى)- چرا من رد كردم گفتم كه امام حالا يك مصلحتى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 795
ديدند، عجله داشتند ما هم بهتر اين است كه نظاممان به گونه‏اى باشد كه همين طور نهادهاى مردمى در آن شريك باشند. استدلال من مگر چه بود؟ حالا اگر هم نكرديم به نفع شما، حال چه غصه‏اى داريد؟ من گفتم يعنى من بيشتر تكيه‏ام روى همين بود. خوب حالا آن قسمت اول را اول رأى مى‏گيريم. آقايانى كه موافقند كه تركيب شوراى بازنگرى مثل همين دفعه در اختيار رهبر باشد رأى بدهند (چهار نفر رأى دادند) تصويب نشد. حالا قسمت دوم رأى را مى‏گيريم.
قسمت دوم پيشنهاد ايشان اين است، تركيب اينجورى بشود. مجمع تشخيص مصلحت سران سه قوه، شوراى نگهبان و هر مقدار افرادى كه رهبرى مى‏خواهند اضافه كنند به اين سه قسمت آقايانى كه با اين بخش دوم پيشنهاد موافقند رأى بدهند (6 نفر رأى دادند) تصويب نشد. حالا آن پيشنهاد آقايانى كه از اين طرف پيشنهاد داده بودند مطرح بشود. يكى از آقايان صحبت كنند.
سيدهادى خامنه‏اى- بسم الله الرحمن الرحيم. اين پيشنهاد كه حالا متنش خدمت آقايان هست و اصل پيشنهاد بازنگرى توسط دولت يا قوه قضاييه و يا مجلس به صورت طرح يا لايحه انجام مى‏گيرد و در مجلس تصويب مى‏شود و بعد اين مصوبه به اطلاع رهبر رسانده مى‏شود، در صورت توافق رهبر با همه يا بعضى از آن، شوراى بازنگرى را براى رسيدگى موظف مى‏كند.
اعضاى شوراى بازنگرى هشتاد نفر است كه سى نفر از آن‏ها را رهبر و پنجاه نفر هم از ميان افراد واجد صلاحيت لازم توسط رأى مردم انتخاب مى‏شوند. آن جنبه مردمى در اين جا به طور كامل متبلور هست و در نظر گرفته شده. اين جا در دفاع از پيشنهاد قبلى بعضى از برادران فرمودند كه مسأله اسلامى بودن مهم است، نه مردمى بودن. خوب اين البته دركشور ما و در وضعيت جامعه ما يك مسأله روشنى است كه مردمى بودن و اسلامى بودن از هم تفكيك نمى‏شود.
جامعه ما اسلامى است و تجربه خبرگان قانون اساسى اين مسأله را اثبات كرد كه ما يك انتخابات آزاد و عمومى داشتيم و اصل قانون اساسى كه كليتش مورد قبول همه ما هست و فقط الان مقدارى از مباحثش را تتميم و تكميل مى‏كنيم، در آن شرايط به تصويب رسيده و منتخب هم مردم بودند منتها ضوابط اين انتخاب گفته شده و به دقت مورد رعايت قرار گرفته از طرف آن كسانى كه مى‏توانستند اين‏ها را از لحاظ خصوصيات تست كنند. الان هم اين كار امكان دارد كما اينكه در تمام كانديداها چه در كانديداتورى مجلس، چه رياست جمهورى و چه كانديداتورهاى ديگر مجلس خبرگان رهبرى هم مى‏شود اين شرايط را توسط عده‏اى مثلا شوراى نگهبان كاملا كنترل كرد و در اين جا آنچه كه لازم ديده مى‏شود براى رهبر قدرت مانور و كنترل باشد خوب به اندازه سى نفر از افراد كه مى‏توان از ميان اعضاى مجمع تشخيص مصلحت باشد، سران سه قوه باشند، شوراى نگهبان باشند، و هر فردى از افراد يا شخصيت‏هاى حوزه‏اى كه بتوانند در اين قضيه كارساز باشند، اين جا دست رهبر باز است به اندازه سى نفر. پنجاه نفر ديگر هم الزاماً به اين معنا نيست كه از ميان افرادى باشند كه هيچ كدام از آن‏ها مورد تأييد و توجه اسلام و انقلاب اسلامى و رهبر و رهبرى و مسؤولين نباشند. پنجاه نفر مى‏توانند از ميان روحانيون، از ميان كارشناسان، از ميان متخصصين، حقوقدان‏ها، اساتيد و همه قشرهايى كه در پيشنهاد خود كميسيون اصلى آمده مى‏توانند باشند. يعنى در عين حال كه ما اين آزادى را به مردم مى‏دهيم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 796
كه خودشان انتخاب بكنند و بى خود اين مسأله را صنفى نمى‏كنيم كه باز پاى رقابت‏ها و كشمكش‏هاى صنفى پيش بيايد. كارگران بگويند چرا از ما تعداد كم است؟ اصناف چيز ديگرى بگويند، شوراها كه هنوز تشكيلاتى درستى در خارج ندارند، نامعين باشد كيفيت انتخاب آنها، دانشگاه‏ها همين طور. نيروهاى مسلح درست روشن نباشد كه وجود آن‏ها چه نقشى مى‏تواند در اين نظر دادن داشته باشد به عنوان متخصص، يا قوه قضاييه، يا ائمه جمعه كه هيچ كدام از آن‏ها اگر چه مصاديق اين‏ها مى‏تواند افرادى كارشناس و متخصص و داراى شرايط باشند اما از لحاظ نام كلى و صنفى نمى‏توانند قانع كننده باشد كه اين‏ها به چه مناسبت؟ چون اصنا ف هم در جامعه از اين‏ها متنوع‏تر و بيشترند. اما وقتى كه ما پنجاه نفر را به انتخاب مردم واگذار مى‏كنيم چه بسا از ميان آن‏ها به تناسب موجودين در جامعه و شايستگان فرض كنيد كه از آموزش وپرورش به جاى دو سه نفرى كه اين جا گفته شده ده نفر باشند، چه مانعى دارد؟ اساتيد بيست نفر باشند، روحانيون ده نفر يا بيشتر يا كمتر باشند، درست مثل مجلس شوراى اسلامى و مهم اين است كه ضوابط در آن‏ها باشد. البته همين الان هم كه اين جا در اين جمع هستيم و در مجلس خبرگان يك عده اساتيد، يك عده معلمين، يك عده با هويت‏ها و حيثيت‏هاى گوناگون اين جا حضور دارند خوب بعضى از آقايان هستند كه درعين حال كه در مجلس هستند، استاد دانشگاه هم هستند، معلم هم هستند. اين خصوصيات صنفى را ما منحصر نمى‏كنيم در يك نام خاص كه احياناً يك اشكالات خاصى هم به وجود بياورد. بنا براين غير از آن سه قوه و خبرگان و مجمع تشخيص مصلحت و شوراى نگهبان كه اين‏ها مى‏توانند مستقيما توسط مقام رهبرى انتخاب بشوند يا همه آن‏ها يا بعضى از آن‏ها بقيه آن‏ها را ما طورى مى‏توانيم اين جا انتخاب كنيم كه از مجلس، از شوراها، از دانشگاه‏ها، از نيروهاى مسلح، ائمه ى جمعه، قوه قضاييه، آموزش و پرورش، اصناف، كارگران و ديگران مثلا دهقانان ممكن است كسى بپرسد دهقان‏ها را چرا اين جا اسم نبرده ايد؟ همه اين‏ها خواهند بود و اين نحوه تعيين درعين حال كه از راه تعيين ضوابط قابل كنترل هست، از راه انتخاب مستقيم توسط مردم هم آن شرايط دموكراسى و حاكميت مردم بهتر تضمين و تأمين مى‏شود. بنا براين ما از اين طرح بيشتر دفاع مى‏كنيم.
منشى (يزدى)- مخالف كسى صحبت نمى‏كند؟
نايب رئيس (هاشمى)- اگر كسى صحبت نمى‏كند من صحبت مى‏كنم. در اين طرح دو تا نقطه اساسى دارد كه با مصوبه كميسيون اختلاف دارد. يكى اينكه بخشى از اعضا را به انتخاب مردم داده و يك اختلاف ديگر هم اين است كه از اول شروع كار را در اختيار لايحه گذاشته كه از قوه قضاييه بيايد يا طرح كه از مجلس تهيه بشود و با شرط تصويب دو سوم نماينده‏ها كه ما با هر دوى اين دو تا موافق نبوديم در كميسيون. اينكه تغيير قانون اساسى را مشروط كنيم به اين صورت كه دوسوم نمايندگان مجلس تصويب بكنند، بسيار كار مستبعدى است، يعنى اگر روزى ضرورتى پيش بيايد كه اصلاحى بشود رسيدن به اين نصاب در مجلس تقريباً قابل پيش بينى نيست كه چنين چيزى اتفاق مى‏افتد. رهبر تشخيص داده كه بايد قانون اصلاح بشود. حتى ممكن است دولت هم تشخيص داده، قوه قضاييه و مسؤولان دست اندركار هم تشخيص داده‏اند كه نياز به دوسوم رأى مجلس هست. تهيه دوسوم رأى در مجلس كار بسيار دشوارى است كه ما به اين نقطه برسيم عملا دست بسته است. به علاوه درحد پيشنهاد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 797
ديگر ما اين قدر حق رهبرى را محفوظ نگه داريم كه رهبرى كه مصلحت نظام را مى‏بيند قانون تغيير بكند مجبور نباشد كه صبر كند كه ديگران به نحوى موافقت كنند. در اصلش ما نبايد دست رهبرى را ببنديم. آن نظامى كه ما داريم نظام ولايت فقيه است. ما حداقل رهبرى را در اين جا در نظر گرفته‏ايم كه پيشنهاد بدهد و بتواند حق پيشنهاد دادن داشته باشد كه اين جا اين هم نيست در اين نظريه آقايان. در مورد آن هم كه ما بياييم دو تا انتخابات بكنيم ما به همان دليل كه در جلسه قبل گفتيم يك بار بياييم انتخابات كنيم اعضاء را انتخاب كنيم، يك بار هم بياييم رفراندم كنيم. در يك مدت كوتاهى دو بارمردم را پاى صندوق‏هاى رأى بكشانيم و تا آن جايى كه من خبر دارم در كميسيون بحث شد. جايى در دنيا نيست كه اين گونه قانون اساسى اصلاح بشود يا رفراندم مى‏كنند يا مجلس مؤسسان يا جايى دارند كه قانون اساسى شان تصويب مى‏كند و اصلاح مى‏كند مى‏رود تمام مى‏شود.
و اين شيوه‏اى كه ما دو بار انتخابات كنيم، درست نيست و آن سى نفرى كه در اختيار رهبرى گذاشته‏اند هم خوب حالا آن كارى كه ما كرديم كه مناسب‏تر است، ما ده نفر در اختيار رهبرى گذاشتيم. بعد از ارگان‏هاى مشخصى كه در نظام هستند كه معمولا قابل اعتمادند: خبرگان، شوراى نگهبان، سران سه قوه، دستگاه دولت از توى اين‏ها افراد مناسبى بيايد بيرون و آن بخشى هم كه از ساير ارگان‏ها جمع مى‏شود افراد نامناسبى انتخاب نمى‏كنند، تحقيقاً آدم‏هاى زبده‏اى در ميان آن‏ها رأى مى‏آورند، آموزش و پرورش هم همچنين، در كارگرها همچنين، به نظر مى‏رسد آن تركيب، تركيب اطمينان بخش ترى است، براى اظهار نظر در قانون اساسى، مردمى هم هست، جمع بين 2 نظر آقايانى كه در دو طرف قضيه ايستاده‏اند.
منشى (يزدى)- آقاى موسوى نخست وزير.
ميرحسين موسوى- بسم الله الرحمن الرحيم. من در ذهنم مى‏آيد كه آن پيشنهادى كه داده شده توسط برادرها يك مزايايى دارد كه در آن طرحى كه آقايان داده‏اند نيست، بلكه يك مشكلات آن طرح ايجاد خواهد كرد. يكى از مزاياى اين طرح مشكل بودن تغيير قانون اساسى است. براى اين كه هر لحظه در جامعه چنين موجى و چنين احساسى وجود نداشته باشد كه قانون اساسى را خيلى راحت مى‏شود عوض كرد. در قانونگذارى، طراحى براى آينده طمع كردن دشمنى‏ها و امثال اين‏ها ممكن است جوهاى فشارى براى دگرگون كردن قانون اساسى را در كشور به وجود بياورد كه برخورد با آن كار ساده‏اى نباشد. ما هرچه قدر تغيير قانون اساسى را مشكل كنيم، راحت‏تر عمل خواهيم كرد و قانون‏هاى محكم ترى خواهيم داشت و روشن‏تر پيش خواهيم رفت، براى همين خود مشكل كردن اين كار به اعتقاد من يك اصل است و ما راحت نبايد مثل قانون عادى يك راه حل‏هايى را پيشنهاد كنيم كه آنى منجر بتواند بشود به قانون اساسى. ما فردا نمى‏دانيم كه چه اتفاقاتى در كشور مى‏افتد. اين گروه آن گروه درحكومت باشند، در مجلس در اين جا و آن جا باشند، اين‏ها خيلى ساده يك جو فشارى را براى عوض كردن قانون اساسى ايجاد بكنند اين يك نكته. نكته دوم اين هست كه گفته مى‏شود كه ممكن است اين مخل اختيارات رهبرى باشد. در اين پيشنهادى كه ما داديم دو جا رهبرى به طور قاطع دخالت مى‏كند. وقتى مسأله در مجلس تصويب شد، مى‏تواند رد بكند، مى‏تواند قبول بكند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 798
مى تواند بعضى قسمت‏هايش را قبول و بعضى قسمت‏هايش را رد بكند. تازه بعد از تصويب قضيه هم رهبرى حق رأى دارد و اين شبهه‏اى كه هست، ممكن است يك چيز غير اسلامى و اين‏ها بيايد اصلا اين غير عادى است. وقتى كه رهبر تصويب كننده خواهد بود، تصور اينكه رهبر يك چيز غير شرعى را انتخاب كند و به اصطلاح تصويب كند نيست. هميشه اهرم دست رهبر هست كه بخواهد كج برود مجلس مى‏گويد اين را امضا نمى‏كنم. اين را تصويب نمى‏كنم و به رأى نمى‏گذارم. براى همين نظارت رهبر به صورت عالى در اين مجلس خواهد بود و همه متوجه خواهند بود كه اگر فرضا اصل 12 را بخواهند عوض كنند، رهبر هست كه بگويد من اين را امضا نمى‏كنم، يعنى مجلس بازنگرى و شوراى بازنگرى كار خودش را درست بكند براى همين به طور كامل به اعتقاد من مسأله رهبرى در اين جا مطرح است فقط اين حسن را دارد كه عملا مسأله زمزمه تغيير قانون اساسى از خود رهبر شروع نشده، اين به نفع رهبرى است كه اشراف دارد بر جمعيت، در همه ارگان‏ها و كشور و اتفاقاً راه حلى كه پيشنهاد شده، قانون اساسى را قبل از اينكه متأثر بكند از تمايلات جوسازى‏ها متأثر مى‏كند از ضرورت‏ها. قوه قضاييه مشكلى دارد، مى‏آيد مطرح مى‏كند اگر مجلس تصويب كرد، عملا اين ضرورت‏ها مى‏تواند منجر به اين بشود كه قانون اساسى عوض شود.
اين قسمت به اصطلاح شكلش و ارتباطش با رهبرى و خود اين اصل كه ما مجبوريم يك كمى مشكل بكنيم و همچنين اسلامى بودنش كه اصلا تصور اينكه غير اسلامى باشد با اين كانال‏هايى كه گذاشته شده غير ممكن به نظر مى‏آيد. ما اضافه بر اين هم يك چيز ديگرى داريم براى اينكه اسلامى خواهد بود قوياً به اين معنا كه عملا ما نظاممان همان طور كه اشاره شد اسلامى هست، 30 نفر از رهبرى انتخاب مى‏شود، 50 نفر بقيه از شهرستان‏ها و استان‏ها، فكر مى‏كنيد چه كسانى انتخاب خواهند شد؟ آيا بهتر نيست كه ما بگذاريم ائمه جمعه‏اى كه خودمان مى‏خواهيم اين جا بگوييم 5 نفر از ائمه جمعه بيايند اين 5 نفر ائمه جمعه توسط خود مردم انتخاب بشوند و بيايند؟ يقينا تعداد زيادى از اين افراد 50 نفر از روحانيت خواهد بود كه مورد اعتماد كل مردم هستند. فرقى كه با طرح برادرها دارد اين است اين‏ها نام نشان و انتخاب مردم را هم با خودشان دارند، زبان نظام را هم براى اينكه ما مردمى عمل كرديم باز كرده‏اند و من در يك نظام اسلامى و در يك نظامى كه اين راهپيمايى را ديديم اصلا تناقضى بين اسلامى بودن و مردمى بودن نمى‏بينم. يعنى واقعاً احساس مى‏كنم در اين كشور همان جورى كه امام عمل مى‏كردند، اسلامى عمل مى‏كردند، مردمى از آب در مى‏آمد، مردمى عمل مى‏كردند اسلامى از آب در مى‏آمد. اين‏ها با هم ديگر مخالفتى ندارند، براى همين به اعتقاد من بايد به مردم اعتماد بكنيم برويم به سمت انتخابات. مسأله دوم اينكه ما مى‏گوييم پشت سر هم انتخابات مى‏كنيم به خاطر اين كه قانون اساسى اول ناپخته عمل شده، چون تجربه نداشتيم، ده سال طول كشيد تا قانون اساسى را عوض كنيم، يقيناً هر 5 سال يكبار ما قانون اساسى را عوض نخواهيم كرد. خود انتخاب مردم شور و هيجانى را در رابطه با قانون اساسى مى‏تواند ايجاد كند، بحث‏هايى را در جامعه مى‏تواند ايجاد كند كه مى‏تواند مفيد باشد، به حال آن جلسه‏اى كه آگاهانه‏تر سنت به اين قضيه برگردد. براى همين مسأله انتخاب مردم هم اشكالى ندارد جز اينكه يك حالت واقعاً توهين آميزى هم من اعتقاد دارم و اين را از صميم دل مى‏گويم، اين كارى كه برادران كردند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 799
نسبت به اقشار ملت دارد. ما مى‏گوييم كه مردم وارد به كار بيايند. اين درست مگر كشاورزهايى كه 45 درصد مردم كشور خودمان را تشكيل مى‏دهند افراد ناواردى را به اين مجلس خواهند فرستاد؟ خوب همان روحانى استانشان را شهرستان‏ها را نماينده امام را نماينده رهبرى را خواهند فرستاد و ما به تشخيص مردم به اعتقاد من احترام بگذاريم و باز بكنيم و يقين داشته باشيم افرادى كه خواهند آمد از همين فقها و اسلام شناسان خواهند بود. اگر يك فردى مانند همان مجلس خبرگان قبلى مقدم مراغه‏اى هم در آن جا باشد كه خائن از آب در بيايد، اين نشان افتخار ماست كه آزادانه عمل شده و از صحنه خارج شده. اين به ما اصلا ضررى نمى‏زند كه ما شبهه كنيم و شك داشته باشيم كه ممكن است دوسه نفر آدم نخاله هم در اين جا بيايند كه ما نمى‏شناسيم آدم‏هاى مشكوك بيايند. بخواهند كه رو به غير اسلامى داشته باشند.
بعد وقتى به خود تركيب برمى گرديد مى‏بينيد كه شما براى همه اين قشرهايى كه جمعيت وسيعى را تشكيل مى‏دهند نمى‏توانيد در اين جا نماينده بگذاريد. اصلا تكه تكه مى‏شود جماعت، يعنى 7- 8 انتخابات به جاى يك انتخابات مجبوريد بكنيد. شما براى اين كارگرها نماينده بگذاريد يك انتخابات بايد در ميان كارگرها داشته باشيد. (منشى- وقتتان تمام شد) يك جمله ديگر مى‏گويم و تمام مى‏كنم. من به ذهنم مى‏آيد كه اين تركيبى كه الان اين جا داده شده كه ما داديم آن را حل بكند واقعاً كشور را قسمت قسمت مى‏كند، قشر قشر مى‏كند، طبقه طبقه مى‏كند و جو انتخاباتى هم كه ايجاد مى‏كند كه ما از آن هراسى داريم شايد بيشتر از آن راه حلى باشد كه در اين طرح داده شده.
منشى (يزدى)- از وقت مخالف سه دقيقه باقيمانده است جناب آقاى مؤمن بفرماييد.
محمد دانش‏زاده (مؤمن)- بسم الله الرحمن الرحيم. من با توجه به فرمايشاتى كه برادر محترممان جناب آقاى موسوى فرمودند عرض مى‏كنم دو سه جمله من مى‏گويم كه اگر جو فشار باشد به خاطر جو فشار رهبرى كه فقيه است و بزرگ شده در اسلام تحت فشار قرار بگيرد ولى مجلس احتمال ندارد كه تحت فشار قرار بگيرد؟ اين يكى. مگر در اين انتخابات گذشته بنى صدر را مردم انتخابش نكردند؟ مگر به مثل مرحوم بهشتى و خود برادر بزرگوارمان آقاى هاشمى و جناب آقاى خامنه‏اى مردم بدگويى نمى‏كردند؟ درست است افراد نابابى ما قبول داريم صحبت اين است كه ما بايد يك كارى بكنيم كه آينده اساس انقلاب اسلامى ما تضمين بشود. ممكن است جو سازى‏هايى بشود، امام جمعه را مردم در مقابلش بايستند، نماينده امام را آن گروهك‏ها كه كار تشكيلاتى مى‏كنند از چند سال قبل از مطرح كردن يك چنين زمينه‏هايى را در شهرستان فراهم كنند كه افراد صالحى كه الان شما مى‏فرماييد رأى نياورند و نبايد ما مقايسه بكنيم با اول انقلاب و باز اينكه آخر هم دارد كه با موافقت رهبر وقتى بنا باشد رهبر را شما مى‏فرماييد كه ممكن است تحت فشار قرار بگيرد، چه طور مى‏تواند موافقت نكند؟ اين‏ها يك مقدارى صدر و ذيل تناقض است كه از يك طرف رهبر فرض شده تحت فشار قرار نمى‏گيرد چون موافقتش شرط شده، از يك طرف مى‏گويند كه مجلس باشد چون رهبر ممكن است تحت فشار قرار بگيرد. والسلام عليكم.
منشى (محمد يزدى)- آقاى امامى.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 800
محمد امامى كاشانى (مخبر كميسيون)- حالا يك مقدار از مطالب را آقاى مؤمن فرمودند ولى واقعش اين است كه وقتى آقاى نخست وزير مطرح كردند اين مطلب را به عنوان موافق من ديدم براى كميسيون براى اين مصوبه اش يك دليل زنده ديگرى به وجود آمد. يعنى اين فرمايش جناب آقاى نخست وزير كمك كميسيون بود و ما را جازم‏تر كرد چرا؟ براى اينكه درست اين حرف، حرف دقيقى است كه نبايد تغيير قانون اساسى، تتميم قانون اساسى در اثر امواج و جوسازى‏ها كليد زده شود. پس بنابراين ما كليد را در يك جايى كه از همه جا امن‏تر است بدهيم. ما در كميسيون به دست رهبر با مشورت مجمع تشخيص داديم، ولى اين پيشنهاد به دست مجلس است و اين را من فكر مى‏كنم كه آقايانى هم كه همين پيشنهاد را امضا فرمودند خودشان قبول داشته باشند كه در گرداب و موج مجلس و نمايندگان ما خيلى سريع‏تر و بيشتر و نافذتر قرار مى‏گيرند و درست كليد را كميسيون به دست نقطه امنى داده است. اين دليل براى همين چيزى است كه كميسيون تصويب كرده و البته اين مسأله‏اى كه روى آراى مردم بايد تكيه بشود و مردمى بودن از اسلامى بودن جدا نيست و بالعكس همين طور است ما اين را قبول داريم. ولى اين كميسيون درست همين نظر مردم را رويش تكيه كرده، يعنى مصوبه كميسيون كه آمده از شوراها گرفته از كجا گرفته از آموزش پرورش گرفته، عده‏اى را در اختيار رهبر گذاشته، اين درست آمده يك كارى كرده كه به متن جامعه ارتباط پيدا مى‏كند و بعد هم تكيه بر روى آراء مردم با همه پرسى خواهد بود. آن همه پرسى است كه تقريبا مهر مى‏زند. گر چه آن جايى كه رهبر تصويب مى‏كند كه به رفراندم گذاشته شود بايد گفت آن جا نقطه بالا و مهر اين است ولى در عين حال تكميلش با مردم است و نظر مردم است و همان رفراندم است. اين است كه ما با اين پيشنهادى كه آقايان داده‏اند و فرمايشاتى كه آقايان در جهت موافقتش فرمودند من فكر مى‏كنم براى اعضاى شوراى محترم بازنگرى اين مصوبه كميسيون بهتر جا مى‏افتد.
نايب رئيس (هاشمى رفسنجانى)- بخوانيد پيشنهاد را تا رأى بگيريم.
سيدهادى خامنه‏اى- اين نظر آقاى امامى با نظر شما كاملا متناقض بود.
هاشمى رفسنجانى- من گفتم اختيار رهبر را سلب مى‏كند. در يك جايى تشخيص داده كه لازم است رفراندوم بشود، نمى‏تواند پيشنهادش را مطرح كند مخصوصاً اين تكه‏اى كه ايشان روى رفراندم عنوان كردند جزو تكيه‏هاى اساسى من بود. حالا شما پيشنهادتان را براى رأى بخوانيد.
سيد هادى خامنه‏اى- «هرگاه شوراى اسلامى با دوسوم بازنگرى در برخى از اصول قانون اساسى را تصويب نمايد، خواه بر اساس طرح تهيه شده از طرف نمايندگان و يا بر اساس لايحه تهيه شده از طرف قوه قضاييه يا قوه مجريه باشد، مصوبه را به اطلاع رهبر مى‏رسانند، در صورت موافقت رهبر با همه آن موارد يا بعضى از آن‏ها رسيدگى آن را به شوراى بازنگرى محول مى‏نمايند».
پيشنهاد مى‏شود كه شما دو قسمتى رأى بگيريد چون دو تا عنصر جداگانه دارد. اين قسمتش را اگر مى‏خواهيد رأى بگيريد.
نايب رئيس (هاشمى رفسنجانى)- آقايانى كه با اين قسمت كه آقاى خامنه‏اى خواندند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 801
موافق هستند رأى بدهند (8 نفر دست بلندكردند) 8 نفرند رأى نياورد. قسمت بعدى را هم بخوانيد.
سيد هادى خامنه‏اى- «اعضاى شوراى بازنگرى 80 نفر بوده كه 30 نفر از آنان را رهبر تعيين و 50 نفر آن‏ها از ميان افراد واجد صلاحيت‏هاى لازم توسط رأى مردم انتخاب مى‏شوند، پس از بررسى و تصويب شوراى بازنگرى آن موارد به رهبر تقديم مى‏شود. در صورت موافقت به همه پرسى مى‏گذارد. شرايط انتخاب شوندگان و ضوابط اجراى اين را قانون معين مى‏نمايد».
نايب رئيس (هاشمى رفسنجانى)- اين قابل تجزيه است، يعنى مى‏توانيم ما آن قسمت اول كه تصويب نشد اين قسمت را تصويب كنيم. آقايانى كه با اين قسمت دوم موافق هستند، رأى بدهند (9 نفر رأى دادند) رأى نياورد. خوب پيشنهاد ديگرى اگر آقايان دارند مطرح كنند.
منشى- آقاى آذرى قمى.
احمد آذرى قمى- بسم الله الرحمن الرحيم، يك نكته اين كه فكر مى‏كنم غفلت شده در اين طرح كميسيون اين است كه مأمور به تشكيل شوراى بازنگرى در اين جا مشخص نشده. «مقام رهبرى پس از .... با مجمع تشخيص مصلحت اصلاح يا تتميم قانون اساسى را به شوراى بازنگرى قانون اساسى با تركيب زير پيشنهاد مى‏نمايد» تشكيل دهنده شوراى بازنگرى و گيرنده آن اعضايى كه در زير هست مشخص نشده چه كسى است؟ اين يك مطلب.
من به نظرم طرح خوب در اين جا آن است كه جامع چند امتياز باشد. يكى اينكه جنبه تخصصى قضيه رعايت شده باشد كه در اين طرح كميسيون اين جهت رعايت نشده. شوراها، دانشگاه‏ها، دولت، نيروهاى مسلح، حتى خبرگان، چون خبرگان رهبرى مقصود است، ائمه جمعه يا بعضى‏هاى ديگر خلاصه رعايت تناسب تخصص اين‏ها در رابطه با آن اصول مربوطه‏اى كه بنا است تغيير داده شود يا اصلاح بشود. اين هم يك جهت.
يك جهت ديگر اينكه اعضاى شوراى بازنگرى تعداد زيادى باشد كه كار مشكل باشد، اين مسأله در كار نباشد. فرض كنيد چون ما پيش بينى نمى‏كنيم، گاهى يك اصل بنا است تعويض بشود يا دو اصل بنا است كه تعويض بشود، براى خاطر تغيير دو اصل ما 80 نفر را بخواهيم انتخاب كنيم و يك جلسه شلوغى براى اين جهت تشكيل بدهيم و اين هم الهام از همين شوراى بازنگرى فعلى كه به دستور امام تشكيل شده و جهت ديگر مردمى بودن قضيه است. مردمى بودن قضيه اين هم بايد رعايت بشود كه در اين طرح من اين چند جهت هست و جنبه تخصصى دارد. حالا اين جهاتى كه عرض كردم كه وجود دارد در طرح بنده و يكى هم جهت اسلامى بودن. اين جهت اسلامى بودن در اين طرح كميسيون رعايت نشده، جهت مردمى بودن رعايت نشده كه اين افرادى كه در اين جا معين شده خوب اين وسط از شوراها براى مردمى كردن قضيه 2 نفر پيشنهاد شده يا نيروهاى مسلح بعد بقيه ديگر افرادى است كه مربوط به رهبرى و دولت و قوه قضاييه و امثال اين‏هاست. اما اگر يك ضابطه‏اى را قانون معين كند، براى اين افراد همين طور كه من در اين جا پيشنهاد كرده‏ام كه از مجتهدين و مسؤولين مربوطه براى يك اصل خوب افرادى كه از اجتهاد و از اين‏ها برخوردار باشند حالا البته روى اين جهت من خيلى فشار ندارم كه حالا حتما مجتهد باشد. ولى خلاصه از اين جهت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 802
اسلام شناسان و مسؤولين مربوطه براى همان جهاتى كه اين‏ها ممكن است وارد باشند و ديگران وارد نباشند يعنى در اجرا ى افرادى كه راجع به آن اصول مشخص يك جنبه تخصصى داشته باشند، اين‏ها را دخالت مى‏دهد. و بعد هم اين قصه اينكه شلوغ نباشد خيلى من پيشنهاد كرده‏ام هر اصلى 5 نفر. اگر ده اصل يا 20 اصل است، خوب ممكن است جمعيت زياد باشد مثلا 100 نفر، براى 20 اصل. اما اگرنه حالا يك اصل دو اصل است ما بياييم يك جمعيت شلوغى راه بيندازيم، خيلى لزومى ندارد.
بعد هم مسأله انتخابات است كه خوب بايد مردم انتخاب بكنند جهت مردمى و بعد هم همين طورى كه در همه انتخابات جمهورى اسلامى ايران يك صفات و چيزهاى كنترل كننده‏اى وجود دارد كه باز نيست و هم مردم انتخاب مى‏كنند هردو جهت در اين جا رعايت مى‏شود معذلك كله آخرش اين است كه مصوبات شوراى بازنگرى با عدم نقض رهبرى يعنى يك حق وتويى براى رهبرى گذاشته شده كه اگر آن نقض نكرد، به همان شكل به رفراندم گذاشته بشود:
1- «مجمع تشخيص مصلحت پس از بحث و بررسى و تصويب مواد به رهبر پيشنهاد و او طبق حكمى به رياست قوه مجريه. (كه آن اشكال را من در اين جا اصلاح كردم) طى حكمى به رياست قوه مجريه تكليف تشكيل شوراى بازنگرى را مى‏نمايد».
2- «شوراى بازنگرى به نسبت اصول مورد درخواست هر اصلى 5 نفر مركب از مجتهدين و مسؤولين مربوطه به طور مساوى با پيشنهاد رئيس جمهور و رأى مردم انتخاب شوند».
3- كه همان مسأله حق وتوى رهبرى است «مصوبات شوراى بازنگرى با عدم نقض رهبرى به همه پرسى گذاشته مى‏شود».
منشى (محمد يزدى)- آقاى بيات مخالف.
اسدالله بيات- بسم الله الرحمن الرحيم. سروران اگر عنايت كنند در فرمان حضرت امام وقتى كه مسأله مجمع تشخيص مصلحت را مطرح فرمودند، اين طور آمده بود: «تلاش كنيد مجمع تشخيص مصلحت در كنار و عرض قواى ديگر نباشد» ما كه بنا نداريم مجمع تشخيص مصلحت خودش تصميم گيرنده باشد. دو تا كار اساسى دارد: يكى حل معضلات نظام است كه عمدتاً بر مى‏گردد به مواردى كه بين مجلس و شوراى نگهبان توافق حاصل نمى‏شود، دومى هم بازوى مشورتى مقام رهبرى است. اما اگر ما بياييم چون با همين روند اگر حركت بكنيم بگوييم كه نه تغيير قانون اساسى هم آن‏ها بحث و بررسى كنند و پيشنهاد بدهند به مقام رهبرى يقيناً با آن صراحت فرمان حضرت امام نمى‏خواند، علاوه بر اين‏ها اشكالاتى كه جناب آقاى هاشمى بر پيشنهاد ما داشتند، مسأله انتخابات و اين‏ها آن اشكالات در اين جا وارد است منتها در آن جا ما پيشنهاد داده بوديم كه 50 نفر با انتخاب مردم، اين جا ايشان فرموده‏اند مثلا مجتهدين يا مسؤولين مربوطه را باز با انتخاب مردم. دو انتخاب بودن اگر اشكال در آن جا است طبيعى است كه آن اشكال به عينه در اين جا هم باز وجود دارد. مضافاً بر همه اين‏ها تعداد اصل تعداد را بالا نمى‏برد. جناب آقاى آذرى خودشان در مجلس بوده‏اند، حالا فرق نمى‏كند شما يك لايحه يك ماده‏اى كه سرنوشت ساز است به كميسيون بدهيد يا يك لايحه ده بيست ماده‏اى كه به اندازه اهميت آن نيست. فرق نمى‏كند همان اندازه در مجلس مثلا كميسيون يازده نفره، سيزده نفره، در رابطه با آن نقش و تأثير دارد افكار مختلف در آن جا فرق نمى‏كند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 803
اصول زياد هم باشد. البته اين جهت را من قبول دارم اگر اصول مربوط به جنبه‏هاى قضايى، اجرايى مثلا مسايل گوناگون باشد طبيعى است كه در اين جا افراد بيشترى بايد بشود. اين بعد يقيناً در استدلال جناب آقاى آذرى قمى نبود. اگر اين طور بيان مى‏كردند من مخالفت نمى‏كردم اما ايشان تأكيدشان بر اين است كه اگر دو تا اصل شد بگوييم چهار نفر اگر پنج تا اصل شد بگوييم مثلا 10 نفر، اين خيلى فرق نمى‏كند مثلا اصولى هست كه عوض شدن آن‏ها ممكن است درخيلى از اصول ديگر تغييراتى را به وجود بياورد در آن جا ممكن است ما بگوييم تعداد بيشترى هم باشد. بنا براين به نظر مى‏رسد كه مجمع شوراى بازنگرى از يك انضباط، انسجام و يك سيستم بايد برخوردار بشود و اين با آن نمى‏خواند و موكول و متوقف كردن به كثرت و يا كمتر بودن اصول به نظر من اين با آن سيستماتيك فكر كردن نمى‏خواند اين است كه من با اين پيشنهاد مخالفم.
منشى (محمديزدى)- موافق كسى هست؟
محمد مؤمن- با بعضى جاهايش مى‏شود موافقت كرد.
منشى (محمد يزدى)- با پيشنهاد بايد صدق كند.
نايب رئيس (هاشمى رفسنجانى)- ظاهراً موافقى ندارد فقط يك نقطه را (آقاى آذرى اگر بخواهند به رأى بگذارند) ما در كميسيون غفلت كرديم و آن اين است كه مخاطب ندارد واقعاً مصوبه كميسيون اين قسمتش را اگر خودشان موافق باشند به رأى مى‏گذاريم.
محمد مؤمن- همان طورى كه براى پيشنهاد آقايان جدا جدا كرديم جدابه رأى بگذاريم.
نايب رئيس (هاشمى رفسنجانى)- بله. اين قسمت را جدا بكنيم اشكالتان وارد ما هم قبول داريم، حالا اين مخاطب رئيس جمهور باشد يا كس ديگرى در نظام باشد.
عميد زنجانى- در پيشنهاد من هم هست.
نايب رئيس (هاشمى رفسنجانى)- در پيشنهاد شما هم هست بله. پيشنهاد ايشان هم دارد. ظاهراً هم غير از رئيس جمهور كسى براى اين مخاطب بودن مناسب نيست. مى‏خواهيد به رأى بگذاريم اين قسمت را؟
آذرى قمى- بگذاريد.
نايب رئيس- شما پيشنهادتان چيست؟
عميد زنجانى- «رئيس جمهور به عنوان مخاطب رهبر و مسؤول اجراى بازنگرى در قانون اساسى تعيين مى‏شود».
نايب رئيس (هاشمى رفسنجانى)- آن عبارت با مضمون آقاى آذرى يكى است. منتها ايشان فرمودند كه «طى حكمى به رياست قوه مجريه تكليف مى‏كنند» ما مضمون را رأى مى‏گيريم بعد عبارت را جداگانه تهيه مى‏كنيم. آقايانى كه موافقند مخاطب حكم بازنگرى رئيس جمهور باشد رأى بدهند (14 نفر رأى دادند) تصويب شد.
حالا آن عبارت را درست مى‏كنيم و درنهايت به رأى مى‏گذاريم. آن قسمت‏ها را مى‏خواهيد رأى بگيريم؟ بقيه پيشنهاد آقاى آذرى را هم به رأى مى‏گذاريم. موافقان رأى بدهند (يك نفر رأى داد) يك واحد كالالف وجود داشت. رأى نياورد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 804
منشى (يزدى)- ى ك پيشنهاد از آقاى حبيبى است و يك پيشنهاد هم از آقاى موسوى است بفرماييد.
سيد عبدالكريم موسوى اردبيلى- بسم الله الرحمن الرحيم. من پيشنهادم مربوط به اين است كه همين جور بياييم بگوييم كه قانون اساسى بازنگرى مى‏كنند عوض مى‏كنند، مقدارى قانون اساسى را تضعيف مى‏كند. چنانچه اين فكر در بعضى از آقايان يا در اكثر آقايان آن روزهاى اول بود. حتى بعضى‏ها مى‏گفتند اين را در قانون اساسى نياوريم، براى اينكه تضعيف مى‏كند. خيلى خوب اين در اختيار ولى امر يا در اختيار ديگران هست و اين كارها را مى‏كنند. اما ديگر كم كم بس كه گفتيم و شنيديم اين‏ها، آن وحشت از بين رفت.
اين اولا و اين قانون اساسى من فكر مى‏كنم جزو اختيارات نظام ماست، رويش كار زيادى شده، اصول زيادى در آن جا هست، البته بعضى از اصول هم مقدارى كم و زياد دارد. لازم است اين‏ها عوض بشود. من عرض مى‏كنم اگر آقايان نظرشان مساعد باشد يك اصلى اول قبل از آن كه وارد اين مسأله بشويم راجع به اين قانون اساسى، راجع به استحكامش، راجع به اصول اوليه اش، آن اصول غير قابل تغييرش آورده بشود. بعد اصل بازنگرى بعد از آن بيايد كه اگر ضرورتى ايجاب كرد، بازنگرى بشود آن وقت همين پيشنهادهايى كه آقايان كردند و تصويب مى‏فرمايند آن عمل بشود. لذا من اين را اينجور نوشتم حالا لازم هم نيست لفظ عين اين لفظ باشد، ممكن است الفاظش كم و زياد هم بشود. چون اكثر اصول قانون اساسى از محكمات اسلامى و مسلمات عقلى و اصول پذيرفته شده جوامع مختلف بشريت از طرف خبرگان نخستين نسل انقلاب تهيه شده، مانند اصول مربوط (البته اين يكى دو جمله را از پيشنهاد آقاى دكتر حبيبى من استفاده كردم. چون آن جا من نقطه گذاشته بودم) مانند اصول مربوط به اسلامى بودن نظام، ابتناى كليه قوانين و مقررات بر اساس موازين اسلامى و پايه‏هاى ايمانى، اهداف جمهورى اسلامى ايران، جمهور ى بودن اصل نظام، ولايت امر و امامت امت اداره كشور با اتكا به آراى عمومى، دين و مذهب رسمى ايران كه اسلام است و مثلا تشيع است، اين‏ها تغيير ناپذير است. و اگر غير از اين اصول، ضرورت ايجاب كرد، آن وقت با آن وضعى كه بعد مى‏خواهد بيايد با آن وضع تغيير ناپذير باشد. يك همچو اصلى در اول بيايد براى استحكام قانون اساسى كه آن چهار چوب قانون اساسى را حفظ كند كه اگر مثلا فردا آمدند يكى پيشنهاد كرد اصل نظام را تغيير بدهيم يا مثلا اصول مربوط به رهبرى اصلش را تغيير بدهيم يا راجع به مذهبى بودن بگوييم كه اين‏ها غير قابل تغيير است. حالا جملاتى كه من خواندم، يك جمله يا دو جمله اش اگر اضافى بود، مى‏شود حذف كرد، يك مقدار جمع و جور تنظيم كرد. اگر آقايان موافقند من پيشنهاد مى‏كنم يك چنين اصلى قبل بيايد بعد اين اصل بازنگرى بيايد.
نايب رئيس (هاشمى)- تا موافق و مخالف صحبت مى‏كنند جنابعالى آن جمله نهايى تان را تنظيم كنيد.
سيدعبدالكريم موسوى اردبيلى- عيبى ندارد.
هاشمى رفسنجانى- من مخالفم.
منشى- آقاى هاشمى جنابعالى مخالف هستيد بفرماييد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 805
هاشمى رفسنجانى- اين مطلب را به مضمونى هم آقاى دكتر حبيبى دادند به كميسيون، آقايان ديگر هم داده‏اند. آقاى هاشميان هم جداگانه داشتد. آقاى موسوى اردبيلى در جلسه شورا هم مطرح كردند. آن جا هم بحث شد. ما اين منظور ايشان را تأمين كرديم. يعنى آن كه به نظر ما قابل تغيير نيست، همين دو عنوان است كه اين جا به سه عنوان آمده. يكى حاكميت نظام اسلامى، حاكميت مقررات اسلامى، يعنى محتواى اسلامى بودن نظام قابل تغيير نيست. گرچه الفاظ هر اصلى قابل تغيير است. ما روى لفظ اصلا اصرار نداريم. بنابراين شكل الفاظ، شكل لفظى اصول مى‏تواند تغيير بكند ولى محتواى اسلامى بودن از هر جا از هر اصلى بخواهد جدا بشود آن را ما مخالفيم كه اين را ما آورديم. مسأله دوم هم مردمى بودن نظام است كه منظور ما اين است كه متكى به آراى عمومى است. يعنى با انتخاب مثلا مجلس، رئيس جمهور، شوارها يا همه پرسى‏هايى كه انجام مى‏شود. مردم در سرنوشت خودشان دخالت دارند. اين مضمون هم قابل تغيير نيست، يعنى اگر بنا باشد قانون اساسى به گونه‏اى تغيير پيدا بكند كه اين محتوا از قانون گرفته بشود و حق حاكميت مردم «دموكراسى» مخدوش بشود اين را هم ما در اين جا آورده ايم.
موسوى اردبيلى- اين نبود در شور اول.
هاشمى رفسنجانى- درشور دوم آورديم.
موسوى اردبيلى- بعد آورديد؟
هاشمى رفسنجانى- بله حاكميت ملى آورديم كه بعضى از آقايان مى‏گويند جاى حاكميت ملى ...
موسوى اردبيلى- راجع به اصل نظام چه؟ تغيير اصل نظام. بيايند بگويند مشروطه باشد.
هاشمى رفسنجانى- ممكن است به هر شكلى نظام دربيايد.
موسوى اردبيلى- اينجورها مثلا برگردد.
هاشمى رفسنجانى- آراى مردم.
موسوى اردبيلى- سلطنت مشروطه باشد.
هاشمى رفسنجانى- حالا شما يك اسم منفورى را نبريد. اگر مردم ما يك روزى به اين جا رسيدند.
موسوى اردبيلى- ديگر آخر اسمى بهتر از آن نيست.
هاشمى رفسنجانى- اگر واقعاً شما مردم ما را اينجورى تشخيص مى‏دهيد كه اين‏ها يك روزى برمى گردند مى‏گويند «سلطنت مشروطه» خوب ما اينجور ديدى به مردم نداريم.
موسوى اردبيلى- هم در يونان شد، هم در يمن.
هاشمى رفسنجانى- يونان با مردم اينجورى نشد. مردم را اگر شما محور قرار بدهيد، ما اعتماد زيادى به مردممان داريم و فكر مى‏كنيم كه مردم يك بار ديگر از اين سوراخ گزيده نخواهد شد.
موسوى اردبيلى- دين رسمى و مذهب رسمى چه؟
هاشمى رفسنجانى- حالا شما كه مرتب داريد يك و دو مى‏كنيد در بحث.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 806
موسوى اردبيلى- مواردش را مى‏گويم.
هاشمى رفسنجانى- ظاهراً در دادگاه هم اينجور نمى‏شود بكنيم. حالا در جلسه اينطورى كه ديگر آئين نامه خودش را دارد.
موسوى اردبيلى- دادگاه نيست كه اين جا.
هاشمى رفسنجانى- خواهش مى‏كنم. به هر حال اما عبارت ايشان، اين چيزى كه ايشان تهيه كرده‏اند هيچ چيزى ندارند. اولا مقدمه كه جزو اصل نمى‏تواند بيايد، اصول پذيرفته شده جوامع مختلف بشريت و تهيه شده از طرف خبرگان نخستين نسل انقلاب مانند اصول ...
موسوى اردبيلى- نه اين را من الان دارم تكميل مى‏كنم.
هاشمى رفسنجانى- حالا آن چهار نقطه را پر كنيد. جوامع مختلف بشريت و اين‏ها قابل تغيير و حذف نيستند. «اگر به حكم ضرورت لازم باشد در ساير اصول تغيير و دگرگونى به عمل آيد يا اصولى بر آن‏ها اضافه شود، مى‏توان در آن‏ها بازنگرى كرد». البته اين در مجموع هيچ چيزى ندارد اگر همين مقدار باشد. حالا اگر آن اصول را ايشان معين كردند يا مضمون را معين كردند كه ما معين كرده‏ايم اگر ايشان بيش از آنچه كه ما معين كرده‏ايم چيزى را معين كردند، آن وقت قابل رأى گيرى است كه بحث كنيم.
منشى (يزدى)- آقاى حبيبى بفرماييد.
حسن ابراهيم حبيبى- بسم الله الرحمن الرحيم. عرض شود من بيشتر در واقع راجع به آن چهار نقطه كه خواندند ايشان در آن خصوص عرض مى‏كنم. اين مطلبى را كه كميسيون پيشنهاد كرده در آن دو قسمتش كه نظام اسلامى است و حاكميت مقررات اسلامى بسيار خوب اما حاكميت ملت در قانون اساسى ديروز هم جناب آقاى طاهرى فرمودند حاكميت ملى هيچ جايى نداريم حاكميت ملى داريم و در حاكميت ملت آن نكات يعنى اتكاء به آراى عمومى در يكى از اصولش هست و اگر اين را ما در حقيقت با عنوان اتكاء به آراى عمومى بگوييم شايد روشن‏تر از حاكميت ملت باشد. اين يك.
نايب رئيس (هاشمى رفسنجانى)- خيلى خوب آن را موافقيم.
حسن ابراهيم حبيبى- مطلب ديگرى كه هست اين است كه ما دو سه تا اصل در قانون اساسى داريم كه واقعا برايش زياد زحمت كشيده شده و خيلى هم در موردش صحبت شد. يكى اصل دوم است كه جمهورى اسلامى نظامى است بر پايه ايمان به ... چند مورد آمده كه مسائل اساسى دارد كه مرتب در اين جلسات به آن اشاره مى‏شود و در ظرف اين ده سال به آن اشاره شده. يعنى اگر كه اين مسأله اجتهاد مستمر فقهاى جامع الشرايط الى آخر كه هى مرتب تحت عنوان اسلام شناس و نظاير اين‏ها گفته مى‏شود و مسائل ديگرى از اين قبيل كه توحيد و عرض مى‏شود نبوت همه اين‏ها آمده اين‏ها مسايل خيلى جدى است. به هر حال حالا كه ما نظام را بر اين اساس استوار كرديم، اين جا يك تكيه به اين‏ها و تذكر مجددش براى مردم لازم است كه بدانند اين اصول الى الابد غير قابل تغيير است، يعنى اصلا تفوه به اين مطلب نشود كه آيا مى‏شود تغييرش داد يا نمى‏شود؟ اين هم يك مطلب.
مطلب ديگر اصل اول است. جمهورى اسلامى نه يك كلمه كم و نه يك كلمه اضافه. اين مطلبى بوده كه ما راجع به آن خيلى صحبت كرديم در روزهاى اول و به هر حال نظام‏هايى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 807
كه در حال حاضر هست و با اتكاء به آراى عمومى است آن چيزى كه به هر حال ما هر چقدر به دنبالش بگرديم مى‏بينيم اتكاء به آراى عمومى نهايتاً به يك جايى مى رسد مى شود جمهورى اسلامى و اين جمهورى 2/ 98% هم رأى آورده. اين را با چه اصلى ما در آينده مى خواهيم تغييرش بدهيم؟ نمى خواهيم كه تغيير بدهيم اين را. پس اين را هم ذكر بكنيم. بنابراين نكاتى از اين قبيل هست كه البته در پيشنهاد خودم اين‏ها هست و باز مسأله همين ولايت امر و امامت امت، بالاخره اگر كه اين مسأله ولايت فقيه را داريم خوب بايد اين را هم ذكر كنيم و اين را جزو آن نكات و اصولى بدانيم كه الى‏الابد غير قابل تغيير است و هيچ كدام از اين‏ها در حاكميت نظام اسلامى نمى‏آيد. چون ما خاطرمان هست ديگر بالاخره اين حاكميت نظام اسلامى مى تواند باشد. يعنى حتى رساله را بگيرند بياورند در مجلس همان‏ها را تصويبش بكنند. اين با آن ولايت امر و ولايت فقيه نمى‏خواند. اگر كه ما مى خواهيم اين نظام به همين ترتيب استمرار پيدا بكند، اين مطلب هم بايد ذكر بشود. بنابراين جمهورى بودن، اتكاء به آراى عمومى، مسائل پايه‏هاى ايمانى كه در اصل دوم آمده است و مسأله ولايت امر. اين نكاتى است كه بنه ظر مى‏رسد به عنوان اصول غير قابل تغيير تلقى بشود.
منشى (يزدى)- البته اين در موافقت اين پيشنهاد نبود بلكه در موافقت پيشنهاد خودتان بود حالا در موقع خودش مخالف و موافق بايد بحث كنند. اگر موافق ديگرى مى خواهد صحبت كند پنج دقيقه ديگر وقت دارد.
ميرحسين موسوى- موافقت چهار نقطه بود!
منشى (يزدى)- براى موافق پنج دقيقه ديگر وقت هست. براى مخالف هم سه چهار دقيقه وقت هست. راجع به پيشنهاد جناب آقاى موسوى. پيشنهاد آقاى حبيبى مى ماند، حالا پنج دقيقه صحبت كردند شما در مخالفت صحبت مى كنيد يا موافقت؟ (عميد زنجانى- در موافقت) مخالف كس ديگرى نيست؟ (اظهارى نشد) بسيار خوب. بفرماييد آقاى عميد.
حسين هاشميان- تذكر آئين نامه‏اى دارم.
نايب رئيس- بفرماييد.
حسين هاشميان- اين پيشنهاد جناب آقاى موسوى اصلا قابل طرح نيست. ايشان يك توصيه‏اى قبلش كردند و توصيه‏اى هم بعدش كردند. ما الان كل مذاكراتى كه راجع به پيشنهاد ايشان كرديم به نظر من خلاف آئين‏نامه است. براى اينكه ما بايد پيشنهادى كه مشخص يك مضمونى باشد معيناً ما روى اين بحث بكنيم.
نايب رئيس (هاشمى رفسنجانى)- اخطار ايشان وارد نيست. به هر حال آقاى موسوى يك عبارتى را به عنوان يك اصل ارائه دادند. خوب شما مى گوييد اين محتواى روشن ندارد، اين مخالفت با اين است. آقاى عميد بفرماييد.
عميد زنجانى- بسم‏الله الرحمن الرحيم. جناب آقاى هاشميان هم عنايت بفرمايند پيشنهاد جناب آقاى موسوى دو قسمت دارد. شايد جوابى كه آقاى هاشمى دادند باعث شد كه آقاى هاشميان اين تصور را بكنند. پيشنهاد آقاى موسوى دو قسمت دارد. قسمت اولش اين است كه براى اينكه ما در اصلى كه بيانگر كيفيت بازنگرى در قانون اساسى هست يك‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 808
پيش بينى لازم را بكنيم كه اين قانون اساسى از يك استحكامى برخوردار است و بازنگرى به اين صورت نيست كه اين اصول از اول پيش بينى شده كه يك جايش لنگ است اشكال دارد. از اين نظر تجديد نظر در قانون اساسى پيش بينى شده، چون در بسيارى از قوانين اساسى دنيا به اين دليل اصل تجديد نظر در آن پيش بينى مى‏شود چون از اول مى‏دانند كه خواسته‏هاى مردم تغيير مى‏كند، انتظارات مردم تغيير مى‏كند، تمايلات مردم تغيير مى‏كند. و به همين دليل از اول پيش بينى مى‏كنند كه در آينده اگر چنين چيزى اتفاق بيفتد، خواه ناخواه قانون اساسى به شيوه خاصى تغيير و تبديل پيدا كند. اما اول قبل از اينكه شيوه بازنگرى را بيان كنيم، اين را بگوييم كه اين به معناى آن نيست كه اصول قانون اساسى از متانت و استحكام برخوردار نيست، اين را از اول بگوييم كه ما هم كه در بازنگرى قانون اساسى وارد شور و بررسى شديم، ايمان داريم كه اسطقس قانون اساسى، اسكلت قانون اساسى از يك استحكامى برخوردار است. حالا آن تعبيراتى هم كه ايشان آوردند دقيقا براى بيان اين نكته است كه كسانى كه نسل اول انقلاب بودند با دقت و با نگرش خيلى عميق اين اصول را تنظيم كردند. قسمت اول پيشنهاد ايشان مربوط به اين است كه مى‏شود در اول اصلى كه كيفيت بازنگرى در قانون اساسى را معين مى‏كند اين پيشنهاد آورده شود. اما قسمت دومش كه تقريبا مشابه با پيشنهاد جناب آقاى حبيبى هست آن هم به نظر من مورد توجه قرار نگرفت، براى اينكه هفت مورد را با عنوان خاص آورده‏اند. از اين هفت عنوان يكى محتواى اصول مربوط به اسلامى بودن است. دوم ابتنا كليه قوانين و مقررات بر اساس موازين اسلامى است. سوم پايه‏هاى ايمانى اهداف جمهورى اسلامى ايران است كه با دقت تنظيم شده است. اگر يك بار آقايان مرور بكنند، با كمال دقت ... چهارم جمهورى بودن حكومت است كه البته در نظام‏هاى متصور كنونى دو نظام بيشتر نيست. همان طور كه آقاى هاشمى گفتند يا سلطنتى است يا جمهورى. و يقينا جمهورى با موازين اسلامى نه تنها سازگارتر است بلكه اصلا غير از جمهورى هم در نظام اسلامى امكان پذير نيست. به همين دليل جمهورى بودن حكومت.
پنجم: ولايت امر، ششم اداره كشور با اتكا به آرا ى عمومى. هفتم هم اصل دوازدهم قانون اساسى بدون اينكه اسم ببريم. (منشى وقت تمام شده است) هفت موردى كه پيشنهاد شده (يك جمله هم عرض كنم تمام است) هفت موردى پيش بينى شده و به نام اسم برده شده. در صورتى كه در مصوبه كميسيون به صورت كلى فقط سه مورد آمده كه بعضا شامل اين جزييات هم نمى‏شود.
منشى (يزدى)- سه دقيقه از وقت مخالف باقى مانده. جناب آقاى موسوى آن دو تا ملاك اولى كه ذكر كردند يكى اينكه پذيرفته شده جوامع مختلف بشريت و در مقابلش پذيرفته شده از خبرگان نخستين نسل انقلاب. من به نظرم مى‏رسد اين‏ها مبانى متفاوتى باهم دارند. بالاخره يكى از اين دو تا را بايد قبول كنيد. على القاعده دوم را قبول مى‏كنيم و در هر دو كلى است اين كليات اصلا قابل بحث يا رأى گيرى نيست. باقى مى‏ماند آن چهار تا نقطه‏اى كه يك مقدارى جناب آقاى حبيبى رويش صحبت كردند. يعنى شما تصريح بفرماييد كه ...
موسوى اردبيلى- متوجه نشدم فرموديد يكى از اين دو را ...
محمد يزدى- يعنى مبناى پذيرفته شده جوامع مختلف بشريت را يك ملاك حساب‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 809
كرده‏ايد، پذيرفته شده از ناحيه خبرگان نخستين نسل انقلاب را هم يك ملاك حساب كرده ايد.
موسوى اردبيلى- اين دو تا است. دو چيز است.
محمد يزدى- بله، پذيرفته شده يا تهيه شده توسط آن‏ها. حالا به هر حال من مى‏خواهم بگويم كه اين دو تا كلى است كه هيچ كدامش گويايى خاصى نمى‏تواند داشته باشد براى تصميم گيرى. دو تا عنوان كلى است گذشته از اينكه در دل اين دو تا عنوان يكى تهافتى هم وجود دارد. يعنى ملاكات اولى با ملاكات دومى نمى‏تواند با هم بخواند. باقى مى‏ماند آن مسأله جهار نقطه‏اى كه اين جا ذكر شده است كه واقعا روح پيشنهاد شما همين است. يعنى اگر نقطه مثبتى دارد همين است و اين متأسفانه چيزى ذكر نشده است. چنان كه در پيشنهاد آقاى حبيبى در موقع بحث اگر صحبتى نشد ممكن است صحبتى بشود ذكر عنوان كلى كافى نيست. و الا اين عنوان كلى را پيشنهاد خود كميسيون هم دارد. پيشنهاد كميسيون هم دارد محتواى اسلامى بودن نظام و حاكميت مقررات اسلام در جامعه و حاكميت ملت مثلا. آن عناوين كلى را هم دارد. اگر عناوين كلى كافى است كه پيشنهاد كميسيون دارد، اگر كافى نيست خوب هيچ كجا كافى نيست. نه در پيشنهاد شما كافى است، نه در پيشنهاد جناب آقاى حبيبى. يعنى بايد مشخصا ذكر شود اگر منظورتان بخواهد تأمين بشود كه اصل دوازدهم مثلا اصل پنجم، اصل دوم، همين اصولى كه رويش عنايت خاصى هست.
موسوى اردبيلى- زياد است.
ى زدى- بله، حالا هر چند تايى كه هست. بنا بر اين اگر پيشنهاد اين باشد يعنى اصول خاصى را ذكر مى‏فرماييد اين اصول قابل تغيير نيست. اين قابل بحث است و در قابل رأى گيرى هست. ولى اگر يك كلياتى را بفرماييد، اين كليات را پيشنهاد كميسيون هم دارد. همينجورى بگوييم اين اصول تحت عناوين آن ظاهرا ... يعنى ما قبول نداريم. قسمت آخرش هم كه اگر به حكم ضرورت لازم باشد خود به خود بازنگرى انجام مى‏گيرد راه بازنگرى اصلا ذكر نشده است. اگر لازم باشد بازنگرى انجام مى‏گيرد.
موسوى اردبيلى- آن در اصل بعدى مى‏آيد.
نايب رئيس (هاشمى رفسنجانى)- آن را به عنوان اصل جدايى گفته‏اند ..
موسوى اردبيلى- آن در اصل بعدى مى‏آيد.
محمد يزدى- بله. حالا به هر صورت.
نايب رئيس (هاشمى رفسنجانى)- آقاى امامى صحبت كنند.
امامى كاشانى- عرض كنم كه اين پيشنهاد را آقايان مخالفين كم و بيش فرمودند. ولى به نظر من اگر بخواهد بيايد در مقدمه قانون اساسى بايد بيايد نه در متن قانون اساسى. اين عبارات اصلا به درد متن قانون اساسى مى‏خورد. همين طور كه در مقدمه قانون اساسى ديديم آقايان قبلا هم همين تعبيرها را دارند كه حالت حماسه‏اى و حالت محكم كردن قانون اساسى و حالت مقاله تقريبا دارد. اينها البته خيلى خوب است. ولى در مقدمه بيايد خوب است. در متن قانون اساسى من صلاح نمى‏دانم. يعنى كميسيون به نظرم مخالف باشد و اما راجع به اصولى كه عمده تكيه جناب آقاى دكتر حبيبى هم روى آن اصول بود كه جناب آقاى موسوى اردبيلى هم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 810
فرمودند من اصول را تنظيم مى‏كنم و مى‏گويم اين اصول را اگر به عنوان «از قبيل» بخواهد بيايد كه انحصار در آن نباشد از قبيل بخواهد بيايد شايد كميسيون مخالف نباشد، ولى اگر بخواهد منحصر بشود به اين اصول، ما اين را خطرناك مى‏بينيم. خطرش هم اين است آن كه كميسيون تصويب كرده دقيقا توجه به اين معنا كرده است كه ممكن است يك اصولى را ما ذكر بكنيم و در عين حال اصول ديگرى باشد و غفلت بشود و قابل تغيير باشد. حالا بنده مثال مى‏زنم مثلا اين اصل 101 كه مى‏گويد: «واعدوا لهم ما استطعتم من قوه و من رباط الخيل ترهبون به عدو الله و عدوكم» مسأله آموزش نظامى را مطرح مى‏كند. خوب شما الان اين اصولى را كه مى‏خواهيد چه آن كه جناب آقاى موسوى اردبيلى مى‏خواهند بفرمايند چه اصولى كه جناب آقاى دكتر حبيبى. آيا اين اصل را هم مى‏خواهيد مطرح كنيد، بگوييد اين هم قابل تغيير نيست؟ در حالى كه اگر شما اصول را بياوريد انحصار از آن فهميده خواهد شد. انحصار فهميده شد همين را مى‏توانند تغيير بدهند. بنده در همين اثنايى كه داشتم نگاه مى‏كردم به اصول چند تا اصل به نظرم افتاد. اصل 167 قانون اساسى مى‏گويد كه قاضى بايستى كه حكم را در قوانين مدونه بگردد و پيدا كند و نظر بدهد. در صورتى كه پيدا نكند نمى‏تواند حكم را متوقف بكند. بايد برود سراغ منابع فقهى از آن جا نظر بدهد. خوب آيا كه ما گفتيم محتواى فقهى يعنى كسى نمى‏تواند فردا بيايد بگويد اگر قوانين مدونه قانونى نداشت، قاضى بايد تعطيل كند حكم را، يعنى اين محتواى اسلامى بودن تمام را در مى‏گيرد. ولى اگر ما اصول را بخواهيم يك يك بياوريم و حتى همين مسأله‏اى كه جناب دكتر حبيبى فرموده‏اند كه راجع به اصل 2 خيلى رويش تلاش شده خدا ان شاء الله آن‏هايى كه تلاش كرده‏اند و رفته‏اند خدا مقامشان را متعالى كند، آن‏هايى هم كه هستند خير و بركت به عمرشان بدهد. ما قبول داريم اين كارها شده ولى آيا محتواى اسلامى بودن معنايش اين نيست كه معاد نباشد؟ وحى نباشد؟ يعنى اين‏ها معنايش اين است كه اين‏ها نبايد تغيير كند، اين معنايش همين هست ديگر. محتواى اسلامى بودن معنايش همين است. اصل امامت و ولايت ولو اينكه ما خداى نخواسته ما در يك عصرى در آينده متوجه بشويم كه اصلا مسأله ولايت فقيه را بيابند بگويند كه خير اين در همان امور حسبيه است و مسأله اداره حكومت هم فرض بفرماييد يك كسانى بيايند بگويند از امور حسبيه هم حساب نمى‏شود در حالى كه بايد از امور حسبيه حسابش بكنند ولى در عين حال آمدند گفتند حساب نمى‏شود ولى از اينكه در رأس نظام يك مجتهد عادل باشد، اين محتواى اسلامى بودن را درست مى‏كند. بنابرايناين محتواى اسلامى بودن مسأله جامعى است. ولى فكر مى‏كنم كميسيون مخالف نباشد كه نظير گفته بشود. نظير اصل 2، نظير اصل فلان، چند تا اصل به عنوان نظير گفته بشود. والا اين اصول جاى نقطه بيايد اين خطرناك است. و ميدان را باز مى‏كند براى تغيير خيلى از مسايل اسلامى.
نايب رئيس (هاشمى رفسنجانى)- آقاى موسوى پيشنهادشان را مشخص بكنند كه رأى بگيرى.
موسوى اردبيلى- من پيشنهادم مشخص است منتها مى‏توانم يك دفاع بكنم؟
نايب رئيس (هاشمى رفسنجانى)- نه ديگر حالا وقت رأى گيرى است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 811
موسوى اردبيلى- پنج دقيقه من وقت مى‏خواهم دفاع بكنم.
نايب رييس (هاشمى رفسنجانى)- اين بر خلاف آئين نامه است و حالا اثرى هم آن طورى ندارد.
موسوى اردبيلى- چرا آخر اين حرف‏هايى كه گفتند جواب دارد.
نايب رييس (هاشمى رفسنجانى)- باب خوبى وارد نمى‏شود. وارد شدن در يك بابى است كه ديگر منحصر ...
موسوى اردبيلى- اين‏ها جواب دارد، دو دقيقه چطور است؟
منشى (يزدى)- تبعيض است، خلاف قانون اساسى است.
موسوى اردبيلى- اى بابا! شما مى‏خواهيد همه قانون اساسى را تغيير بدهيد.
نايب رييس (هاشمى)- شما بهتر است پيشنهادتان را بفرماييد.
موسوى اردبيلى- در كتاب بازيگران عصر طلايى مى‏گويد وقتى كه مرحوم سيد حسن مدرس مى‏خواست چيزى را رد كند.
مقدارى از آن را با عمامه رد مى‏كرد، مقدارى را با خنده و قدرى از آن را هم با منطق! شما هم با پيشنهاد بنده همان بازى‏هاى سيد حسين مدرس را در آورديد، آمديد اول مخالفت كرديد بعد ...
نايب رييس (هاشمى)- خوب حالا دو دقيقه‏اى هم كه وقت گرفتيد از بين رفت.
سيد عبدالكريم موسوى- اولا من معتقدم كه اين به عنوان يك اصل مستقل بيايد، فرق اين پيشنهاد با مصوبه كميسيون اين است كه كميسيون آن را در بطن اصل آورده، من براى اينكه اين جهت متشخص و متعين باشد معتقدم كه در اصل ديگرى جداگانه بيايد كه خودش را نشان بدهد، حالا عينا همان هم باشد اشكالى ندارد.
متن آن هم اين است: ( (چون اكثر اصول قانون اساسى از محكمات اسلامى و مسلمات عقلى و اصول پذيرفته شده جوامع مختلف بشريت تهيه شده از طرف خبرگان نخستين نسل انقلاب است مانند: اصول مربوط به اسلامى بودن نظام و اهداف جمهورى اسلامى ايران، جمهورى بدون حكومت و اصل ولايت و رهبرى، اداره امور كشور با اتكا به آراى عمومى و دين و مذهب رسمى ايران، تغيير ناپذير است)).
البته با اين هم كه آقاى ... گفتند، موافقم اگر اين هم اضافه شود اشكالى ندارد.
نايب رييس (هاشمى)- شما (مانند) گفتيد ديگر، مانند هم يعنى ...
موسوى اردبيلى- مانند هم من گفتم ديگر، همان است. اين اصل پيشنهادى من، آن وقت يك ذيلى دارد، آن ذيل البته اگر خواست بيايد و اگر نخواست نيايد. حالا مى‏خواهيد بدون آن ذيل رأى بگيريد.
نايب رييس (هاشمى)- خيلى خوب، تا اين جا را رأى مى‏گيريم تا به ذيل برسيم. آقايانى كه با اين عبارتى كه آقاى موسوى فرمودند، موافقند رأى بدهند. (8 نفر موافق بودند.) رأى نياورد.
حالا ذيل را هم رأى بگيريم؟ ديگر ذيل فايده ندارد.
موسوى اردبيلى- نه ديگر اگر اول نباشد ...
                        صورت مشروح مذاكرات شوراى بازنگرى قانون اساسى(جلسه‏28-15)، ص: 812
نايب رييس (هاشمى رفسنجانى)- عملا پيشنهاد آقاى دكتر حبيبى هم ديگر رأى نمى‏آورد.
موسوى اردبيلى- آن را هم مستقيما رأى بگيريد.
نايب رييس (هاشمى رفسنجانى)- خيلى خوب حالا عبارت دكتر حبيبى را بخوانيم بحث‏ها ديگر همين بود، جداگانه بحث‏
نكنيد، آقاى دكتر حبيبى، خودشان عبارتشان را بخوانند، رأى مى‏گيريم.
منشى (حسن حبيبى)- من پيشنهاد مى‏كنم كه اين آخرين جمله‏اى كه در پيشنهاد كميسيون هست، با اين متن عوض بشود احتمالا آن «در قانون اساسى جمهورى اسلامى ايران» را هم مى‏شود حذف كرد، من همه را مى‏خوانم: «در قانون اساسى جمهورى اسلامى ايران محتواى اصول مربوط به اسلامى بودن نظام، ابتناى كليه قوانين و مقررات بر اساس موازين اسلامى و پايه‏هاى ايمانى و اهداف جمهورى اسلامى ايران و جمهورى بودن حكومت و ولايت امر و امامت امت و نيز اداره امور كشور با اتكا به آرا ى عمومى و دين و مذهب رسمى ايران تغيير نا پذير است».
منشى (يزدى)- ذيل پيشنهاد كميسيون بيايد، يعنى پيشنهاد كميسيون محفوظ بماند.
موسوى خوئينى‏ها- از قبيل اصول فصل اول.
نايب رييس (هاشمى)- از قبيل اصول فصل اول، معنايش اين است كه كل فصل اول را نمى‏شود دست زد، منظورتان اين است؟
موسوى خوئينى‏ها- بله، همين است.
هاشمى- آقاى دكترحبيبى اين را نمى‏خواهند، ايشان مى‏گويند مضامين است كه اين مضامين قابل تغيير نيست.
موسوى اردبيلى- اين اكثر اصول را مى‏گيرد.
نايب رييس (هاشمى)- «از قبيل» عيب ندارد، آقاى دكتر حبيبى هم يك كلمه‏اى اضافه كند. از قبيل را كجا بياوريم؟ نمى‏شود.
عميد- به جاى مصوبه مى‏آيد.
ميرحسين موسوى- آقاى هاشمى اگر پيشنهاد آقاى دكتر حبيبى «از جمله فصل اول» اضافه بشود، مسأله حل است.
هاشمى- ى عنى كل چيزهاى فصل اول؟
عميد زنجانى- فصل اول كليات است.
منشى (يزدى)- حالا آن يك پيشنهاد ديگر است اگر بنا باشد فصل اول مستقلا بيايد، يك پيشنهاد ديگر است فعلا پيشنهاد آقاى حبيبى مطرح است، اين «ازقبيل» هم كه اضافه بشود به اين صورت مى‏شود «در قانون اساسى جمهورى اسلامى ايران، از قبيل اصولى كه مربوط به اسلامى بودن ... تا آخر» يعنى باز انحصار به اين‏ها هم نباشد كه آن اشكالى كه آقاى امامى داشتند نباشد.
موسوى اردبيلى- به همان پيشنهاد آقاى حبيبى رأى بگيريد.
جنتى- جناب آقاى هاشمى من يك سؤالى دارم، ببينيد آقا! اين قضيه غير قابل تغيير
                        صورت مشروح مذاكرات شوراى بازنگرى قانون اساسى(جلسه‏28-15)، ص: 813
بودن يك دفعه در اصل وقتى كه قانون اساسى نوشته مى‏شود يك چنين جمله‏اى مى‏آيد، معنايش اين است كه بنيانگذاران نظام و آن كسانى كه اصلا اين نظام را به وجود آورده اند، اين‏ها مى‏گويند اين اصول اركان غير قابل تزلزل و غير قابل ترديد است در اين نظام و به هم ريختن اين اركان و اين اصول معنايش به هم ريختن نظام است يا نظام را به هم بزند اگر نظام به هم خورد كه همه چيز به هم مى‏خورد، يا اگر نظام هست، اين‏ها هم بايد باشد. اين آن‏جا جلو را مى‏گيرد براى آيندگان كه احيانا بخواهند در ... (يزدى- سؤال مى‏فرماييد يا مخالف هستيد؟) نه، سؤال است اجازه بفرماييد من مشروعيت اين را مى‏خواهم بپرسم، آخر اين مقدمه همان است ديگر. اما ببينيد الان ما مشروعيتمان را از كجا گرفته‏ايم؟ اين شوراى بازنگرى كه الان آمد هم مشروعيتش را از رهبر گرفته، خود قانون اساسى هم رهبر آمدند گفتند شما در اين اصل و اين اصل و آن اصل بياييد بازنگرى بكنيد، حالا شما اين جا نوشته ايد كه اين چهار تا اصل پنج تا اصل قابل تغيير نيست، حالا اگر رهبر بعدى آمد گفت كه نخير اين اصل و آن اصلى را كه اين‏ها استثنا كرده اند، برويد بنشينيد و بازنگرى بكنيد، چه فرقى مى‏كند؟ چه امتيازى ما بر آن‏ها داريم كه ما مى‏خواهيم جلو آن‏ها را ببنديم؟
نايب رييس (هاشمى رفسنجانى)- شما داريد مخالفت مى‏كنيد.
جنتى- من سؤال مى‏كنم كه آيا اصلا اين درست است ما چنين چيزى را بگذاريم يا درست نيست؟
نايب رييس (رفسنجانى)- يك ساعت صحبت مى‏كنيد بعد مى‏پرسيد اين درست بود؟! اين جورى آدم همه چيز مى‏تواند سؤال كند، يك ساعت صحبت كند بگويد حالا اين درست نيست جواب ايشان اين است، هيچ رهبرى در دنيا نمى‏آيد بگويد كه اسلامى بودن نظام را شما تغيير بدهيد. ما اين را گفتيم، گفتيم اسلامى بودن و اتكا به آراى مردم اين را شما نمى‏توانيد عوارض بكنيد، خوب چه رهبرى مى‏آيد كه از مردم بيعت بگيرد بعد بگويد ... اصل معينى را اسم ببرند همين طور است ما حرف شما را قبول داريم. حالا آقاى دكتر حبيبى عبارتشان را بخوانند، از قبيل هم نمى‏خواهد آن مضمون را چون شما داريد، آن ديگر از قبيل نمى‏خواهد، عبارت را بخوانيد ...
ميرحسين موسوى- پس آقاى هاشمى! دو جور رأى بگيريد، يكى الان براى اين رأى بگيريد، بعدا به اين مسأله يك پيشنهاد ديگر هست اضافه بشود. «از جمله فصل اول» آن هم دوباره رأى بگيريم ...
نايب رييس (هاشمى رفسنجانى)- آخر فصل اول را من دارم مى‏گويم ...
ميرحسين موسوى- نه اينكه به اين رأى ندهيم، بگوييم كه اين باز باشد كه اگر يك چيزهايى بخواهيم اضافه كنيم، اضافه كنيم.
نايب رييس (هاشمى)- خيلى خوب آن پيشنهاد جديد است، اگر خواستيد مطرح مى‏كنيم، طبق آيين نامه هم عمل مى‏كنيم. ايشان مى‏خواهند اضافه كنند، اضافه كنند. «از جمله فصل اول» معنايش همين است كه گفتم، يعنى مسيحيت و اين‏ها بايد ولو يك نفر هم بود ...
ميرحسين موسوى- آن چه اشكالى دارد، مسيحيت و اين‏ها ... چيز خيلى محكمى است.
نايب رييس (هاشمى رفسنجانى)- خيلى خوب آقاى حبيبى اگر مى‏خواهند مخلوط كنند،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 814
معمولا اين تغييرات را ما در پيشنهادها مى‏پذيرفتيم بگوييد.
حسن ابراهيم حبيبى- براى اينكه يك قسمتى از آن اصلا مربوط به همان فصل اول است يعنى آن چيزهايى كه به نظر من مى‏رسيده در فصل اول اهميت دارد در اين جا من ذكر كرده ام.
هاشمى رفسنجانى- مضمون را آورده ايد؟
حسن ابراهيم حبيبى- حالا اگر كه بخواهيد (از قبيل را) اضافه كنيد مى‏شود گفت: «محتواى اصول بنيادى از قبيل اصول‏
مربوط به ...» اينجورى مى‏شود، اگر موافق باشيد، اينطورى مى‏كنيم كه رأى بيشتر بياورد.
امامى كاشانى- ى ا اينكه در آن آخرى كه دارد: «ولايت و امامت» در آن جا اضافه اگر پيشنهاد مى‏كنند، آقاى دكتر حبيبى كه همان طوركه در فصل اول آمده ...
نايب رييس (هاشمى)- حالا ديگر بحث اينجورى نكنيد، عبارت خودشان را بگويند، آقاى حبيبى بخوانند.
حسن ابراهيم حبيبى- من همان پيشنهاد خودم را مى‏خوانم هر كه مى‏خواهد رأى بدهد، هر كه مى‏خواهد رأى ندهد.
 «در قانون اساسى جمهورى اسلامى ايران محتواى اصول مربوط به اسلامى بودن نظام، ابتناى كليه قوانين. مقررات، بر اساس موازين اسلامى و پايه‏هاى ايمانى و اهداف جمهورى اسلامى ايران و جمهورى بودن حكومت و ولايت امر و امامت امت و نيز اداره امور كشور با اتكا به آراى عمومى و دين و مذهب رسمى ايران تغيير ناپذير است.»
موسوى اردبيلى- اين در بطن است؟
نايب رييس (هاشمى)- بله، يعنى غير از اين‏ها قابل تغيير است.
موسوى اردبيلى- اين يك اصل مستقل است يا در ضمن آن حاصل است؟
منشى (يزدى)- در آخر پيشنهاد كميسيون مى‏آيد.
موسوى اردبيلى- آقاى دكتر حبيبى! شما اين را پيشنهاد مى‏كنيد ذيل آن بيايد يا مى‏گوييد اصل مستقل باشد؟
دكتر حسن ابراهيم حبيبى- ذيل آن بيايد چه اشكالى دارد؟
نايب رييس (هاشمى رفسنجانى)- خيلى خوب، ايشان پيشنهادتان را قرائت كردند، آقايانى كه با اين پيشنهاد آقاى دكتر حبيبى موافق هستند رأى بدهند.
عميد زنجانى- منهاى انحصار.
نايب رييس (هاشمى)- نه انحصار هم تويش است، يعنى با انحصار (14 نفر رأى دادند) تصويب شد. (اين به جاى آن عبارتى كه ما آورده بوديم مى‏آيد) پيشنهادهاى ديگر را مطرح كنيد.
منشى (يزدى)- به جاى جمله «محتواى اسلامى بودن» خوب، آقاى عميد زنجانى هم دو تا پيشنهاد دارند.
ميرحسين موسوى- آقاى هاشمى، فصل اول با اين تناقضى ندارد، ما اين را به عنوان پيشنهاد مطرح مى‏كنيم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 815
نايب رييس (هاشمى)- خيلى خوب مطرح كنيد، قابل طرح كردن هست، پيشنهاد چاپى كه تمام شد اين را مى‏خوانيم.
رئيس- ى ك ربع ساعت تنفس مى‏دهيم‏
 (جلسه ساعت 18 به عنوان تنفس تعطيل و مجددا ساعت 20/ 18 به رياست آيت الله مشكينى تشكيل شد).
رئيس- بسم الله الرحمن الرحيم. جلسه براى ادامه مذاكرات رسمى است دستور جلسه را اعلام بفرماييد.
نايب رييس (هاشمى)- پيشنهاد آقاى عميد زنجانى مطرح است.
منشى يزدى- مقدارى از پيشنهادهاى آقاى عميد تأمين شده است، حالا آن مقدار كه تأمين نشده است را بفرماييد.
نايب رييس (هاشمى)- قبلا ايشان چند دقيقه صحبت كرده اند. حالا از پيشنهادشان (كلى) دفاع كنند آن وقت جداگانه مورد به مورد براى رأى گيرى بحثشان را بفرماييد.
عميد زنجانى- بسم الله الرحمن الرحيم. لازم است قبلا عرض كنم كه اين پيشنهادها در چهارچوب مصوبه كميسيون است، يعنى مبناى اين پيشنهادها اين است كه من چهارچوب مصوبه كميسيون را پذيرفته‏ام چون هم آن جهت دشوار گرفتن در آن منظور شده كه شش مرحله‏اى است و هم كارشناسى منظور شده و هم اينكه اين كارشناسانى كه در مصوبه آمده به نحوى متكى به آراى عمومى هستند، نه به انتخاب مستقيم بلكه به انتخاب غيرمستقيم اين‏ها افرادى هستند كه به نحوى با انتخاب مردم هستند يا به نحوى مقبوليت عامه را دارند. بنابراين اصل چهارچوب اين مصوبه كميسيون را من قبول دارم منتها اين پيشنهادها، به جهت تكميل مصوبه كميسيون است. البته تعدادى از پيشنهادهاى من در طى رأى گيرى‏ها تأمين شده من آن قسمت از پيشنهادها راعرض مى‏كنم كه تأمين نشده است.
يك پيشنهاد اين است كه محورهايى كه توسط شوراى بازنگرى مورد تجديد نظر قرار مى‏گيرد، توسط رهبر با مشورت مجمع تشخيص مصلحت معين و مشخص شود، البته در مصوبه آمده كه مقام رهبرى پس از مشورت با مجمع تشخيص مصلحت، اصلاح يا تتميم را پيشنهاد مى‏كند ولى اين درست معين نيست كه آيا مقام رهبرى موارد را هم مشخص مى‏كند يا موارد را مشخص نمى‏كند؟ من پيشنهاد تكميلى دارم كه اين در مصوبه كميسيون مشخص بشود كه مقام رهبرى با مشورت مجمع تشخيص آن محورها را هم مشخص كند كه چه محورهايى بايد مورد بازنگرى قرار بگيرد. اگر پيشنهادها را يكى يكى مورد بحث قرار مى‏دهيد اول اين پيشنهاد را مطرح كنيد.
نايب رئيس (هاشمى رفسنجانى)- كلى يك بار بحث كنيد بعد يكى يكى رأى گيرى مى‏كنيم ...
عميد زنجانى- همان يكى يكى كه بحث مى‏شود رأى گيرى بشود بهتر است.
امينى- ما هم يك پيشنهادى نفره داريم كه دقيقا همين است.
نايب رييس- آقايان مختصر صحبت كنند اگر مخالف و موافق مى‏خواهند صحبت كنند اولين پيشنهادتان را مطرح كنيد.
عميد زنجانى- در بند هشتم است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 816
نايب رييس- بند هشتم- محورهايى كه توسط شوراى بازنگرى مورد تجديد نظر قرار مى‏گيرد، توسط رهبر با مشورت مجمع تشخيص مصلحت معين و مشخص شود.
عميد زنجانى- در مصوبه كميسيون هست ولى دقيق نيست كه معين بشود، اين معين بشود، اضافه بشود. شايد هم منظور كميسيون همين است.
نايب رييس (هاشمى رفسنجانى)- منظور همين است ما فكر مى‏كنيم چيزى كم نداريم. آقاى يزدى به عنوان مخالف صحبت مى‏كنند.
محمد يزدى- وقتى كه پيشنهاد كميسيون را نگاه مى‏كنيم مى‏بينيم «مقام رهبرى پس از مشورت با مجمع تشخيص مصلحت» معنايش اين است كه مقام رهبرى با اين جمع صحبت مى‏كنند. يعنى چه؟ يعنى مى‏گوييد كدام اصل؟ به چه دليل؟ چه مقدار تغيير بكند؟ كدام مسأله، به چه دليل و براى چه تغيير بكند؟ مواردى را قاعدتا ذكر مى‏كنيد كه نواقص اين موارد در طول تجربه و عمل بدست آمده و احساس شده كه لازم است تجديد شود.
موسوى خويينى‏ها- موارد را مشخص كنيد تا محورها معين بشود، هر چه كه در آن هست.
ى زدى- به عنوان مخالف دارم صحبت مى‏كنم و عرض مى‏كنم لازم نيست ذكر بشود، به هر حال اگر قرار است طبق آيين نامه تصميم بگيريم قاعده‏اش اين است كه پيشنهاد مشخص بشود، مخالف و موافق صحبت بكنند بعد رأى مى‏گيريم. من عرض مى‏كنم به اين نياز نيست، بلكه ضرر هم دارد، چرا؟ به دليل اينكه وقتى گفته مى‏شود مقام رهبرى مشورت بكنند، مشورت مقام رهبرى يك حساب و كتابى دارد، قاعدتا در اثر تجربه‏هايى كه قبلا عمل شده، موارد اشكال و لزوم تجديد نظر ذكر شده آن‏ها را مشورت مى‏كنند و قهرا نتيجه مشورت تعيين است. تعيين كه شد بعد مى‏گويد پس از اين مشورت، بعد مى‏گويد اصلاح بكنيد يا تتميم بكنيد، يعنى اين موارد را اصلاح بكنيد يا تتميم بكنيد. يعنى مقصود ايشان اين جا است، لازم نيست ذكر بكنيم حتما موارد را مشخص بكند.
بعد اين موجب مى‏شود يك مقدارى دست رهبرى در مقام دستور دادن، بسته‏تر مى‏شود لذا همين اطلاق ظاهرا كافى است و نيازى نيست.
نايب رييس (هاشمى)- آن حرف آقاى موسوى خويينى‏ها اگر كلمه موارد اضافه بشود جمع بين دو نظرشده، يعنى مقام رهبرى پس از مشورت با مجمع تشخيص مصلحت موارد اصلاح يا تتميم قانون اساسى، يعنى نظر شما هم تأمين شده است. آقايانى كه موافقند كلمه موارد را اضافه كنيم رأى بدهند (اكثرا موافقند) تصويب شد، نظر آقاى عميد هم تأمين شده حالا پيشنهاد بعدى تان را بگوييد.
عميد زنجانى- پيشنهاد بعدى مربوط به مسأله تداخل اعضايى است كه عناوينشان در مصوبه تصريح شده. مثلا اعضاى شوراى نگهبان كه البته نه مجمع تشخيص مصلحت كه سران 3 قوه در آن جا حضور دارند و شوراى نگهبان هم همينطور ممكن است تداخل داشته باشد، خبرگان تداخل دارد و دولت تداخل دارد، خدمتتان عرض كنم قوه قضاييه كاملا تداخل دارد، موارد زيادى تداخل دارد، پيشنهاد من اين است كه در موارد تداخل تصريح بشود كه اين اعضا جداست، يعنى وقتى مى‏گوييم اعضاى شوراى نگهبان، آن عضوى از شوراى نگهبان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 817
كه ديگر در مجمع تشخيص مصلحت نيست «سران 3 قوه» خواه ناخواه ديگر آن‏هايى از مجمع تشخيص مصلحت انتخاب مى‏شوند كه جز سران سه قوه نيستند.
نايب رئيس (هاشمى)- اجازه بدهيد من به عنوان رييس كميسيون پيشنهاد بكنم كه شما از اين پيشنهاد صرفنظر بكنيد. ببينيد ما كه مى‏گوييم اعضاى شوراى نگهبان يك كسى را كه نمى‏گوييم با دو تا رأى شركت مى‏كند. طبعا آن‏هايى كه از شوراى نگهبان كه در مجمع تشخيص مصلحت هستند، به مجمع تشخيص مصلحت هم مى‏آيند، اين ...
نايب رييس- ما كه سقف عددى نگذاشته ايم، اشتباه كار اين است كه شما خيال مى‏كنيد ما يك سقفى گذاشته ايم، گفته‏ايم 75 نفر، حالا مى‏خواهيم عدد ... ما اصلا اين كار را نكرده‏ايم ما سقف نداريم (يكى از آقايان- ائمه جمعه ...) من همين را مى‏خواستم بگويم. بله، ببينيد ائمه جمعه آن‏هايى را انتخاب مى‏كنند كه توى ... (عميد- در قانون نيست فردا استناد مى‏شود) بله، ممكن است .. ما كه سقف تعيين نكرده ايم، ما گفتيم آن‏هايى را كه از اين‏ها مى‏آيند، خبرگان 5 نفر را انتخاب مى‏كنند، البته عقلا اينطورى نخواهد بود كه خبرگان وقتى كه ببينند يك عضوشان از شوراى نگهبان آمده، ديگر بيايند باز آن را انتخاب بكنند، آن كه خوب، آن‏ها مى‏خواهند رأيشان را بياورند ...
عميد- حق بقيه ضايع مى‏شود.
هاشمى- مى گويم آخر اين كار را نمى‏كنند.
عميد زنجانى- حالا آمدند و كردند ...!
ى زدى- صلاح دانسته‏اند و كردند چه اشكال دارد؟ سقفى نيست؟
هاشمى- اين چيز عجيبى است كه خبرگان، كار را عبث بكنند، بگويند رييس خبرگان در مجمع تشخيص مصلحت هست و رفته توى بازنگرى، ما هم بياييم انتخابش كنيم. من فكر مى‏كنم فرض درستى نيست پيشنهاد بعدى تان را مطرح بفرماييد.
عميد زنجانى- پيشنهاد بعدى، در مورد مسأله تعداد نماينده از شوراهاست كه 3 نفر پيشنهاد شده كه من پيشنهاد كردم كه 5 نفر باشد، به دليل اهميت شوراها و نقشى كه در آينده شوراها در تصميم گيرى‏هاى سطح بالاى كشور، ممكن است داشته باشد و پيش بينى كه در مورد شوراى عالى استان در نظر گرفته شده، بنابراين با توجه به آن سلسله مراتب شوراها كه: شوراى ده، بخش، شهر، شهرستان، استان، و شوراى عالى استان در نظر گرفته شده، 3 نفر براى اين سلسله مراتب با اين عظمت كه فصل پنجم قانون اساسى بيانگر آن است، اين 3 نفر خيلى اندك است، پيشنهاد اين است كه پنج نفر بشود.
نايب رييس (هاشمى رفسنجانى)- خيلى خوب آن دانشگاه‏ها را هم بگوييد.
عميد زنجانى- دانشگاه‏ها هم باز پيشنهاد اين است كه به جاى 3 نفر 5 نفر باشد البته با اين قيد، اين قيد به نظر من بسيار مهم است، تعداد اساتيد دانشگاه‏ها، از 3 نفر به 5 نفر افزايش يابد و دليلش هم اين است كه تخصص‏هاى مورد نظر در اين جمع شوراى بازنگرى يك قسمت و سهم قابل توجهش نصيب دانشگاه‏هاى كشور مى‏شود و سه نفر اندك است و با اين قيد كه 3 نفر آن‏ها حتما تخصص در حقوق عمومى و حقوق اساسى داشته باشند كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 818
مستقيما مربوط به قانون اساسى و نحوه بازنگرى در قانون اساسى است، مخصوصا تخصص اين‏ها از نظر شكلى مى‏تواند مفيد باشد. يكى از تخصص‏هايى كه امروز در دنيا هست، تخصص در قانون نويسى است كه متأسفانه ما در ايران اين تخصص را نداريم. اصلا رشته اش را نداريم و به همين لحاظ آن‏هايى كه تخصص در حقوق عمومى دارند و حقوق اساسى دارند مى‏توانند اين خلا را پر كنند، كيفيت قانون نويسى كه اصلا خودش يك فرمى دارد، اسلوب خاصى دارد. بنا براين پيشنهاد من اين است كه سه نفر، 5 نفر بشود. با اين قيد كه (سه نفر آن‏ها از 5 نفر تخصص در حقوق عمومى و حقوق اساسى داشته باشند).
نايب رييس (هاشمى)- مخالف؟ آقاى امامى كاشانى مى‏توانند صحبت كنند.
محمد امامى كاشانى- همين را مى‏خوستم بگويم كه اين يك كار تقريبا آيين نامه‏اى است، مثلا ما قبول داريم ولى در قانون اساسى اينكه بياييد مثلا تخصصش در چه باشد و اين‏ها نيست. قصه 5 نفر 3 نفر هم ديگر همين است كه رأى بدهند. هر چه آقايان رأى دادند و اما راجع به اينكه تخصصشان چه باشد اين‏ها در آيين نامه مى‏آيد.
عميد- در حقوقدان‏هاى شوراى نگهبان تصريح شده است.
امامى كاشانى- آن در قانون اساسى است‏
نايب رييس- خيلى خوب حالا ما ديگر مشاجره نداريم، صحبت مخالف و موافق است. ببينيد پيشنهاد آقاى عميد 2 تا 3 نقطه دارد كه جداگانه رأى بگيريم يكى اينكه اعضاى شوراها از سه نفر بشوند 5 نفر. آقايانى كه موافق اين پيشنهاد هستند رأى بدهند. (دو نفر رأى دادند) تصويب نشد. پيشنهاد بعدى ايشان اين است كه دانشگاه‏ها 5 نفر بشوند با قيد اينكه سه نفرشان تخصص در حقوق عمومى و قانون اساسى داشته باشند. آقايانى كه با اين پيشنهاد موافقند رأى بدهند. (4 نفر رأى دادند) تصويب نشد. ديگر پيشنهاد تأمين شده نداريم، مثل اينكه همه پيشنهادها تأمين شده است.
منشى (يزدى)- بقيه پيشنهادها؟
نايب رييس- تأمين شده است. حالا آقاى هاشميان پيشنهادشان را بدهند، آن‏هايى را كه تأمين نشده مطرح كنيد و آن‏هايى كه رد نشده.
حسين هاشميان- بسم الله الرحمن الرحيم. من همين طور كه عرض كردم يكى ذكر موارد بوده كه تأمين شده آن جا ذكر كرده بودم دوم مسأله اين شوراى بازنگرى است. شوراى بازنگرى در اين گزارش كميسيون هست كه مصوبات شورا پس از تأييد و امضاى رهبرى از طريق ... (تا آخر) اين مصوبات يعنى آن اصولى را كه مأمور تغييرش شده‏اند و تغييرات هم مصوب دارند ديگر. اما اصل تغيير كه رهبر پيشنهاد مى‏كند اين را نمى‏فهماند، بنده معتقدم كه رهبر با ذكر موارد كه پيشنهاد مى‏كند اين شوراى بازنگرى دو كار انجام مى‏دهد، يكى اينكه تصويب كند با دو سوم يا سه چهارم (حالا رقمش هر چه باشد) تصويب كند كه آيا تغيير لازم است يانه، دوم كار تغييرش را شروع مى‏كند. بنابراين پيشنهاد مشخص من اين است كه اين شورا تصويب اصل تغيير را هم بايد انجام بدهد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 819
نايب رييس- توضيح بدهند شايد آقاى هاشميان هم در آن جلسه كميسيون همين را گفته يعنى وقتى كه رهبر پيشنهاد داده به اين شوراى بازنگرى. شوراى بازنگرى بررسى مى‏كند اگر رأى نداد، به هر موردى از اين موارد معنايش اين است كه موافق نيست. ممكن است به همه موارد رأى ندهد، ممكن است كه به بعضى‏هايش رأى ندهند، اين ديگر در اختيار شوراست. بنابراين نظر شما تأمين است اينكه ما بگوييم اول اصل تغيير را تصويب كنيد بعد وارد موارد بشود، اين همان كليات و جزئيات است. اتفاقا اگر به صورت لايحه به جلسه بيايد معنايش همين است كه اول در كليات صحبت مى‏كنند و ما هم اين را قبول داريم، يك وقت ممكن است بگويند ما اصلا قبول نداريم. بنابراين خيال مى‏كنم نظر شما تأمين است. شورا مجبور نيست كه حتما تغيير بدهد چون پيشنهاد بعدى شما را هم همين جور مى‏گويم ما در كميسيون با توجه به تعبير مصوبات را آورده ايم، گفتيم مصوبات بازنگرى يعنى تصويب بايد بشود، بنا براين بدون تصويب اين به خدمت رهبر ديگر نمى‏رود اگر اين‏هاست نظرمان تأمين است. آقاى خويينى‏ها صحبت كنند.
سيد محمد موسوى خويينى‏ها- من مى‏خواهم عرض كنم كه پس با همين استدلال كه مى‏فرماييد با آوردن يك كلمه‏اى بايد ابهام اين برطرف بشود، چون اگر اين به قوت نباشد، اين احتمال باقى مى‏ماند كه وقتى رهبر مى‏گويد به نظر من اين جا نبايد تغيير پيدا كند يا اصلاح بشود اين شبهه پيش خواهد آمد كه ما حق داريم بگوييم خير، شما درست نفرموديد، به نظر ما لازم نيست اصلاح و تغيير مى‏گويند خوب وقتى مقام رهبرى گفته شما موظف هستيد نحوه تغيير را بررسى كنيد. اگر نظر جمع ما (شورا) اين است در صورتى كه رهبر پيشنهاد مى‏دهد و لزوما بايد بپذيرند، اين تصريح بشود اگر نه مى‏گويند آن شورا مخير است اين هم تصريح بشود.
نايب رييس- خوب عين عبارت پيشنهاديتان را بگوييد.
موسوى خويينى‏ها- ى عنى كميسيون با كدامش موافق است؟
نايب رييس (هاشمى رفسنجانى)- ما فكر مى‏كنيم در مصوبه كميسيون تغيير مؤدبانه‏اى آورده ايم، اولا گفته‏ايم رهبر پيشنهاد ... بعدا گفته‏ايم «مصوب» مطلب روشن است حالا شما عبارت صريح‏تر مى‏خواهيد عبارتتان را بگوييد، ما همين مضمون را گفته ايم.
موسوى خويينى‏ها- ى عنى نظر كميسيون اين است اگر خواستند رد مى‏كنند؟
نايب رييس- بلى ما صريحا داريم مى‏گوييم نظرمان اين بوده است كه در كميسيون هم بحث شده است منتها مؤدبانه آورديم، رهبر پيشنهاد مى‏كند كميسيون هم مصوب دارد بنا براين اگر شما عبارتى صريح‏تر مى‏خواهيد همان عبارت را بگوييد.
هاشميان- من اين عبارت را ذكر مى‏كنم (نايب رييس- بفرماييد) هر يك از اصول به پيشنهاد رهبرى با ذكر موارد و تصويب سه چهارم شوراى بازنگرى توسط 70 نفر شوراى بازنگرى قانون اساسى (20 نفر به انتخاب رهبر و 50 نفر به انتخاب مردم) كه پس از تأييد رهبر به همه پرسى گذارده خواهد شد تغيير ميابد.
نايب رييس- خيلى خوب حالا عمده اش هم بحث شد. اگر آقايان مى‏خواهيد اين عبارت را به رأى بگذاريم ديگر.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 820
مؤمن- اصل دو سوم رأى را تاكيد داريد؟ پيشنهاد ايشان را تجزيه كنيد.
هاشميان- دو سوم بلى، من الان دو سوم گفتم، يعنى دو سوم آن رأى بدهند كه اين تغيير لازم است.
نايب رييس- ماعبارت ايشان را به رأى مى‏گذاريم.
ميرحسين موسوى- ى ك بار ديگر عبارت خوانده بشود.
مؤمن- دو تا پيشنهاد داريد؟
هاشميان- بلى دو تاست. من الان روى اين اصرار دارم بعد آن يكى را مطرح مى‏كنم «به پيشنهادى با ذكر موارد و تصويب دو سوم شوراى بازنگرى».
نايب رييس- خيلى خوب حالا پس اين را جداگانه رأى بگيريم تصويب دوسوم را به رأى مى‏گذاريم.
امامى- اصل تغيير؟
هاشميان- اصل تغيير است ديگر، يعنى رهبر پيشنهاد مى‏كند، ببيند به جاى اينكه مى‏گفتيم مجلس تصويب كند. مى‏گوييم الان شوراى بازنگرى تصويب بكند. اگر گفت بلى ادامه بدهند تغيير ...
نايب رييس- خيلى خوب بعدا در مواد و اصول هم دو سوم مى‏خواهند يا نه؟
هاشميان- خير، در اصل مواردى كه رهبر ذكر مى‏كند.
نايب رييس- خيلى خوب فعلا پيشنهاد آقاى هاشميان را به اين مضمون به رأى مى‏گذاريم كه بعد از پيشنهاد رهبرى دو سوم شورايى كه اين جا داريم بايد موافقت كنند كه اصل تغيير غير قابل قبول است، بعد وارد بحث شوند. آقايانى كه با اين پيشنهاد موافق هستند رأى بدهند (يك نفر رأى داد) تصويب نشد. در اين قسمت ديگر پيشنهادى نيست.
عميد- رفع ابهام را هم پيشنهاد ...
نايب رييس- از نظر ما ابهامى ندارد، شما اگر عبارت صريح ترى داريد بفرماييد كه رفع ابهام شود ما دنبال همين هستيم. ايشان اينجورى خواستند رفع ابهام كنند كه گفتند.
منشى يزدى- آقاى خويينى‏ها و آقاى بيات و آقاى نجفقلى حبيبى و آقاى كروبى پيشنهاد كرده اند: «اصول كلى كه در فصل اول آمده است و نيز محتواى اسلامى بودن نظام با حاكميت مقررات اسلام كه در جامعه و حكومت در قانون اساسى جمهورى اسلامى ايران قابل تغيير نيست».
نايب رييس- آقايان مى‏گويند همه اصول فصل اول از قابل تغيير بودن مستثنى باشد، ما الان روى اين پيشنهاد بحثى نمى‏كنيم. اگر آقايان موافقت كردند ميروند به كميسيون، توى كميسيون راجع به آن بحث مى‏كنند و گزارش آن را مى‏آورند به اين جا، آيين نامه اين است ديگر.
ى كى از آقايان- قبلا هم اين كار را كرده ايد؟
نايب رييس- نه نكرده ايم (يكى از آقايان- پس چرا حالا مى‏كنيد؟) چاره هى نيست اتفاقا پيشنهاد هم در جزييات است، گفته‏ايم پيشنهادهاى جديد اينجورى عمل بشود.
منشى (يزدى)- جناب آقاى هاشمى اگر اجازه مى‏دهيد آيين نامه را بخوانيم كه رضايت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 821
پيشنهاددهندگان حاصل شود (نايب رييس- يك بار كه خوانديم، حالا بفرماييد) «ماده 25- ... پيشنهادهاى جديد در صورتى كه به امضا ى 5 نفر برسد و جلسه عمومى آن را قبول كند براى بررسى به كميسيون ارسال مى‏شود در اين صورت رأى گيرى در مورد اصل مربوطه تا رسيدن گزارش كميسيون متوقف مى‏ماند ...»
نايب رييس- به هر حال اين آيين نامه ماست اگر اين جلسه پذيرفت كه ما اين را به كميسيون ببريم مى‏بريم كميسيون، فعلا اين جا بحث را متوقف مى‏كنيم تا از كميسيون برگردد.
مؤمن- نمى‏خواهد حالا بحثى راجع به آن داشته باشيم؟
نايب رييس- نه اين بحث ندارد، فقط يك پيشنهاد است، بپذيريم كه پيشنهاد مطرح بشود فقط اين است. (آذرى- شوراها در اصل هفتم هست) بلى شوراها در اصل هفتم هست ... اگر مى‏خواهند توضيح بدهند يك قدرى توضيح بدهند. يك مخالفى هم مختصر بگويد.
موسوى خويينى‏ها- البته با همان چيزى كه تصويب شد يك بخش عمده‏اى از هدف پيشنهاد تأمين شد، اما وقتى كه انسان اصول فصل اول قانون اساسى را مطالعه مى‏كند مى‏بيند بسيارى از آن اصول به هيچ وجه قابل تغيير نيست مگر اينكه كسى بخواهد مثلا از محتواى انقلاب و نظام و همه اين چيزها چشم پوشى كند!
اصل اول تعريف جمهورى اسلامى است.
اصل دوم- مى گويد جمهورى اسلامى نظامى است بر پايه ايمان به خدا ... الى آخر آن بنده‏ها (اهداف نظام)
اصل سوم- دولت جمهورى اسلامى ايران موظف است براى نيل به اهداف مذكور در اصل دوم، همه امكانات خود را براى امور زير به كار ببرد ...
اصل چهارم- كليه قوانين و مقررات مدنى، جزائى، مالى ... الى آخر اين‏ها بايد اسلامى باشد الا آن توضيحاتى كه دارد.
اصل پنجم- اينكه حكومت تحت ولايت امامت امت و فقيه و عادل است، اين هم از چيزهاى است كه غير قابل تغيير است.
اصل ششم: اينكه نظاممان متكى به آرا ى عمومى است اين هم همين طور است.
اصل هفتم: نظام ما شورايى است.
اصل هشتم: آن مسأله امر به معروف و نهى از منكر است.
اصل نهم: بحث آزادى و استقلال و وحدت و تماميت ارضى كشور از يكديگر الى آخر ...
اصل دهم: همان طور، اصل يازدهم و اصل دوازدهم و اصل سيزدهم كه بعضى از برادران تصور كردند كه معنايش اين‏
است ولو از اقليت‏هاى سه نفر باشد نماينده لازم است اصلا آن نيست. يك مسأله مسلم بين آقايان است كه مى‏گويد اين‏ها اقليت‏هاى دينى هستند، يعنى تغيير از اين‏ها اقليت دينى نمى‏شناسيم و در احوال شخصيه يا و تعليمات دينى هم طبق آيين خودشان عمل مى‏كنند. خوب پس وقتى كه اصول فصل اول همگى چيزهايى است كه غير قابل تغيير است ما براى متقن‏تر شدن، محكم‏تر شدن آن نكته‏اى كه در آن ذيل مصوب آمده اصولا اگر اين را ذكر بكنيم كه تمام فصول فصل اول و آن اصول ديگرى كه آن كليات در آن تأمين شده است. اگر اين را تصريح بكنيم، هيچ چيزى را از دست نداده‏ايم و رعايت احتياط را هم كرده ايم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 822
نايب رييس- ببينيد آن چيزهاى اساسى كه آقايان در ذهنشان هست در پيشنهاد آقاى حبيبى تصويب شده است. اسلامى بودن، ولايت فقيه، جمهورى بودن، آرا مردم، آزادى پيام همه آن چيزهايى كه مفهوم فصل اول است تمامش را ما تصويب كرده ايم. مى‏ماند اين كار را اگر كرديم معنايش اين است كه شكل قضيه را هم ديگر نمى‏توانيم عوض كنيم. يعنى اگر گفتيم فصل اول مثلا شما مى‏گوييد امر به معروف و نهى از منكر (درست است كه يك حكم اسلامى است) اما اينكه حالا لازم است در قانون اساسى باشد كه ما هنوز هم نتوانسته‏ايم در مجلس برايش يك قانونى بنويسيم يا همان مسأله اقليت‏ها كه تا وقتى آن‏ها را داريم، بايد در مجلس نماينده داشته باشند. حالا اين چه چيزى است كه اين الى الابد تا قيامت قابل تغيير نيست؟ من خيال مى‏كنم نظر اصلى شما كه محتواهاى عالى است، تضمين شده است، شما روى مسايل شكلى الان گرفتاريد، يعنى اين چيزهاى غيرمهمى كه اين جا وجود دارد يا مثلا خود شوراها حالا در قانون اساسى شوراها يك اصل مترقى است ولى نظامى كه مجلس دارد، رييس جمهور دارد، همه كارهايش بر اساس دمكراسى است (آن جورى هم كه الان قانون شوراها نوشته شده كه مى‏توانند دخالت بكنند در امور كشور) يعنى الان بر اساس قانونى كه داريم اين‏ها مى‏توانند در هر شهرستانى بروند به فرماندار دستور بدهند، به استاندار دستور بدهند حالا اين در قانون اساسى بايد واقعا تا قيامت بماند؟ خوب تا هر زمانى كه قبول دارند، اين مى‏ماند، هر وقت ديدند مصلحت نيست، فكرى مى‏كنند حالا كه در قانون اساسى هست من خيال مى‏كنم آقايان نظرشان تأمين است روى اين پيشنهادشان اصرار نكنند. حالا رأى مى‏گيريم. آقايانى كه موافقند اين پيشنهاد آقايان بيايد در دستور شورا رأى بدهند (5 نفر رأى دادند) تصويب نشد.
هاشميان- براى من رفع ابهام نشد از اين عبارتى كه شما گفتيد هر دو ...
نايب رئيس- خوب يك پيشنهادى داديد رأى نياورد!
هاشميان- نه الان يك چيز ديگر نوشتم، اصلاح كردم، ببينيد مصوبات شورا به رهبرى داده مى‏شود جهت همه پرسى. اين مصوب، بنده معتقدم كه (چيز) نيست يعنى اصل تصويب را اگر شما ...
نايب رييس- استدلال نكنيد عبارتتان را بگوييد، مى‏خواهيم رأى بگيريم.
هاشميان- من مى‏خواهم روشن بكنم. حضورتان عرض كنم كه اگر شورا وارد تغيير شد، معنى آن اين نيست كه كليات را تصويب كرده مثل مجلس كه نمايندگان كليات لايحه‏اى را بحث مى‏كنند و وقتى وارد جزئيات مى‏شود، باز روى آن اظهار نظر مى‏كنند، بند بند تأييد مى‏كنند يا تأييد نمى‏كنند توجه مى‏كنيد؟ اين جا هم اين طورى است، لذا من در اين عبارت اين اصلاح را پيشنهاد مى‏كنم كه اول تصويب را داشته باشيم، اصل كلى تغيير را، بعد وارد آن جزييات مى‏شود، عبارت اين است: «مقام رهبرى پس از مشورت با مجمع تشخيص مصلحت اصلاح يا تتميم قانون اساسى را به شوراى بازنگرى قانون اساسى جهت تصويب كلى تغيير يا اصلاح يا تتميم با تركيب زير پيشنهاد مى‏نمايد.»
ى زدى- در جزئيات ديگر پيشنهاد نمى‏دهند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 823
هاشميان- چرا بعد كه آن در مصوبه آخرى اش هست ديگر (يكى از آقايان- عبارت جديدى است).
نايب رئيس- عبارت جديد ايشان را به رأى مى‏گذاريم، آقايانى كه با اين پيشنهاد ايشان موافقند رأى بدهند (يك نفر رأى داد) تصويب نشد.
منشى (يزدى)- ى ك پيشنهاد ديگر هست كه پنج تا امضا دارد.
هاشمى رفسنجانى- آقاى طاهرى هم امضا كرده اند؟!
ى زدى- بله.
هاشمى رفسنجانى- ما اين عضو كميسيون را حاضريم عوض كنيم! (خنده حضار).
منشى (يزدى)- مرقوم فرموده اند: عطف به ماده 25 آيين نامه شورا، تركيب زير براى اعضاى شوراى بازنگرى پيشنهاد مى‏شود:
1- شوراى نگهبان 2- مجمع تشخيص مصلحت (اعضاى ثابت) 3- سران سه قوه 4- پنج نفر از خبرگان به انتخاب آنان 5- پانزده نفر به انتخاب مقام رهبرى كه پنج نفرشان از اساتيد دانشگاه باشند 6- ده نفر از نمايندگان مجلس به انتخاب مجلس (يعنى محدود كرده اند) حالا مختصرى توضيح بدهند به رأى بگذاريم.
مؤمن- بسم الله الرحمن الرحيم. من ان شاء الله كم صحبت مى‏كنم. اين پيشنهاد بر اساس همان مسايلى است كه صحبت كرده‏ايم و حتما برادران بزرگوار قبول دارند كه اكثر اين اعضايى كه بازنگرى تعيين مى‏شود، بايد كارشناس اسلامى باشند كه محتواى اسلامى تا اصولى كه تغيير مى‏كند هميشه محفوظ باشد و عرض كرديم حضرت امام هم اين جهت را عنايت فرمودند. در اين پيشنهادى كه كميسيون داده من حساب كردم با حذف مكررات حدود 69 نفر مى‏شوند و در بين 69 نفر نسبت‏
به 43 نفرشان تضمين اينكه كارشناس اسلامى باشند نيست! يعنى احتمال اينكه حدود دو سوم آن‏ها كارشناس اسلامى نباشند هست! (هاشمى- مبناى محاسبه تان را هم بگوييد) حساب مى‏كنم. ملاحظه بفرماييد. اعضاى شوراى نگهبان 12 نفر هستند، 6 نفر از اين‏ها تضمينى ندارند. سران سه قوه كه سه نفر هستند 2 نفرشان تضمينى ندارند! البته الان كه وضعيت روشن است، ولى تضمينى ندارد، مجمع تشخيص مصلحت اعضاى ثابتش كه هست، فقهاى شوراى نگهبان كه هيچ، آن جا سران سه قوه هم كه حساب شد.
ى كى از آقايان- سران سه قوه كجا حساب شد؟ (امينى- در پيشنهاد ما هست).
مؤمن- هم در آن پيشنهاد است هم در آن كه حضرت امام فرمودند. در مجمع تشخيص مصلحت دو نفرى كه به عنوان مشاور رهبرى تعيين شده چون عضو مجمع تشخيص مصلحت هست ما نمى‏توانيم تضمين بكنيم اين جا هم دو نفر اين جا مى‏شود (شد ده نفر) عرض كنم كه خبرگان 5 نفر درست است. با انتخاب رهبرى 10 نفر آن هم ما حرفى نداريم. سه نفر دولت، سه نفر قوه قضاييه 15 نفر، (21 مى‏شود) عرض مى‏شود كه دو نفر شوراها (23 نفر) سه نفر دانشگاه‏ها (26 نفر) دو نفر نيروهاى مسلح (28) نفر سه نفر آموزش پرورش (31 نفر) دو نفر كارگران (33 نفر) دو نفر اصناف (35 نفر) 6 نفر هم از شوراى نگهبان بود، دو نفرهم آن جا 8 نفر، حدود 41 نفر، 43 نفر مى‏شود با آن دو نفر رهبرى اين 43 نفر چون تضمين اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 824
جهت كه كارشناسى اسلامى در اين‏ها باشد نيست و ما بايد كارى بكنيم كه اين مسؤوليت حساس را كه امام بزرگوار به عهده ما گذاشت، آن روح اسلامى بودن قانون اساسى هميشه محفوظ بماند. بر اين اساس چون اين نقص به اين پيشنهاد كميسيون هست آن پيشنهاد ارائه شده در آن پيشنهاد هم ملاحظه كنيد. اعضاى شوراى نگهبان هست 6 نفر و 6 نفر مجمع تشخيص مصلحت گفته شده اعضاى ثابتش. براى اينكه يك عضو سيار، عضو متغيير چون ديگر وزيرى احيانا هست آن گفتيم خوب لزوم ندارد اين جا باشد و خبرگان 5 نفر با انتخاب رهبرى 15 نفر اين 15 نفر را در انتخاب رهبرى گذاشتيم و اساتيد دانشگاه را هم اين جا اضافه كرديم. منتها رهبرى است كه اساتيد درست و درمانى را قهرا انتخاب مى‏كند به انتخاب خودشان كذاشته نشده كه احيانا به مشكل بربخورد. از مجلس هم 10 نفر اين مجموعه را به اين ترتيب كه حدود 43 نفر ظاهرا مى‏شود ما حساب كرديم 43 نفر مى‏شود، اين مجموعه جورى است كه اكثريتشان كارشناس اسلامى هستند. روى اين جهت ما پيشنهاد كرديم.
نايب رئيس- خوب شد آقاى مؤمن توضيح دادند والا با اين جمله مبهم كه فرمودند من 43 نفر اين‏ها را تضمين نمى‏كنم كه كارشناس اسلامى باشند حالا واقعا ببينيم همين طور است كه ايشان گفتند و ضمنا اين مخالفتى بود با اصل اين گزارش كميسيون كه دفاع هم لازم دارد. من برخلاف حرف ايشان مى‏خواهم بگويم خيلى از اين‏ها تضمين دارد، شوراى نگهبان همه شان تضمين دارد. بالاخره آن 6 نفر حقوقدان بايد از دستگاه قضايى بيايند در مجلس تصويب بشوند، يك مجتهدى كه در رأس دستگاه قضايى است او به يك آدم بى دين يا يك غير كارشناس اسلامى اجازه مى‏دهند كه ...
مؤمن- كارشناسى ندارد.
نايب رييس- صبر كنيد كارشناسى، حقوقدان اسلامى است. حالا بحث يك و دو كه نداريم، شما ديگر حرف زديد، آن اعضايى كه خودتان در مجمع تشخيص مصلحت آورديد يا اعضايى كه الان امام آوردند آن‏ها جزو مطمئن‏ترين آدم‏هايى هستند كه در رأس نظامند، اين‏ها از اسلام چيزى سرشان نمى‏شود؟ ما خيال مى‏كنيم كارشناسى فقط اين است كه آدم عمامه داشته باشد، در كارشناسى بالاخره اين‏ها آدم‏هايى هستند كه پخته محيط اسلامى هستند، آمده‏اند در يك جايى واقع شده‏اندكه مصلحت نظام و كلى اسلام را بايد تشخيص بدهند، يعنى با حكم اين‏ها ما مى‏خواهيم كه در اعراض و نفوس و همه چيز دخالت بكنيم، عوض اينكه به آن‏ها بگوييم براى قانون اساسى كه مسلمات و محكمات روشنى از قرآن در آن هست، مى‏گوييم اين‏ها كارشناس نيستند! با انتخاب رهبرى كه ما گفتيم ده نفر، خوب رهبر كه دستش باز است، ائمه جمعه را گفتيم 5 نفر، خوب ائمه جمعه اگر كارشناس نباشد كى باشد؟ سران سه قوه شما مى‏گوييد رئيس جمهورى كه تنفيذ مقام رهبرى را هم مى‏گيرد اين يك كلامى است كه مثلا معمولا اسلام را نمى‏تواند بشناسد!
خبرگان را گفتيم 5 نفر، آن طورى است. رييس مجلس به هر حال منتخب نمايندگان مجلسى است كه مردم آن‏ها را انتخاب كرده اند، فرض اينكه ما بگوييم رئيس مجلس اسلام را نمى‏شناسد، درست نيست، حالا مى‏گوييد مجتهد نيست، مى‏تواند اين اتفاق بيفتد. اما اينكه اين فرد دور باشد كه نتواند محكمات اسلام را در قانون اساسى تشخيص بدهد اين هم يك چيزى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 825
است! دولت سه نفر كارشناس ... ما فكر نمى‏كنيم وزيرى كه در جمهورى اسلامى داشته باشيم در اين حد كارشناسى خواهد داشت مجلس 15 نفر باز من مى‏گويم تضمين ندارد ولى اطمينان نسبى داريم، شوراها، دانشگاه‏ها ديگر آن‏ها خيلى نيستند. بعلاوه كليد اين دست رهبرى است، يعنى مورد را رهبرى تعيين مى‏كند، تأييد نهايى هم با رهبرى است. شما ديگر هيچى كم نداريد، يعنى آخر بار كه مى‏خواهد به همه پرسى برود، رهبرى بايد تأييد كند. خوب اگر اين‏ها چيزى از اسلام را تغيير داده باشند، رهبرى تأييد نمى‏كند چقدر احتياط مى‏كنيد؟ بگذاريد يك مقدار كارشناس از عرف از مسائل وارد بيايد كه ما مسائل را همه اش را نداريم كه قانون اساسى را همه اش را آخوندى كنيم يك قدرى به اين ...
مؤمن- كارگران، اصناف، ...
نايب رئيس- حالا كارگرها و اصناف را من گفتم اولا آن‏ها هم از يك محيط اسلامى كه جوشيده از حزب الله است آمده‏اند تا آن بالا در شوراى عالى استان قرار گرفته‏اند از آن جا انتخاب مى‏شوند ما خيال كنيم آن‏ها ... و تازه حالا تخصص را هم لازم داريم، يك مقدار تخصص لازم داريم. من خيال مى‏كنم اين كه مى‏فرماييد 43 نفرشان آن طور مى‏شود. اولا ممكن است مثلا در بين اين‏ها ده، پانزده نفرشان تخصص يا كارشناسى به آن معنا نداشته باشند اين يك مقدار هم هيچ عيبى ندارد، مخصوصا پيشنهاد با رهبرى و تعيين هم با رهبرى و آدم اين پيشنهاد را بگذارد در مقابل آن پيشنهادهاى ما در كميسيون گرفتار اين دو طرف بوديم. يكى مثلا آقايان مى‏گويند دو سوم همه انتخاب مردم يك سرى اينجور مى‏گويند وسطى را بگيريد كه قابل قبول باشد. الان پيشنهاد آقايان را بايد رأى بگيريم، آقايانى كه با مطرح شدن اين پيشنهاد موافق هستند، رأى بدهند (پنج شش نفر رأى دادند) تصويب نشد. حالا متن اصلاح شده را براى رأى گيرى مى‏خوانيم.
امينى- قرار بود درشور دوم تفكيك كنيد.
منشى (يزدى)- مجموعه اصل است ديگر، يعنى شور دوم بوده همه پيشنهادها بررسى شده چه پيشنهادهاى چاپى و چه پيشنهادهايى كه اين جا مطرح شده و تمام شد.
امينى- شور دوم قرار بود كه تك تك بحث شود.
ى كى ازآقايان- اصل، اصل.
منشى (يزدى)- ى ك اصل بيشتر نيست.
ميرحسين موسوى- ى عنى اين قسمت نسبت نمى‏شود كه بگوييم كه اين تركيبى كه هست مثلا مسلح نبايد بشود، فلان نبايد بشود.
جنتى- اين را اگر تجزيه كنيد بهتر است جورى ديگر بحث درست نيست راحت‏تر به رأى مى‏رسد.
نايب رييس- شما پيشنهادها را گفتيد ما هم به رأى گذاشتيم رأى نياورد. الان بياييم دوباره تفكيك كنيم؟ اين ...
جنتى- اينطورى رأى نمى‏آورد.
نايب رييس- اگر رأى نياورد، آن وقت تفكيك مى‏كنيم والا آقايان همكارى بكنند چون پيشنهادشان رأى نياورده ديگر حالا بيايند هى ...
خيلى خوب ما كه با زور نمى‏توانيم بگوييم، پيشنهاد اگر رأى نياورد آن وقت بايد برويم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 826
در يك وادى ديگرى.
آذرى قمى- آقاى هاشمى! من يك سؤالى دارم.
نايب رييس- بفرماييد.
آذرى قمى- اينكه اصلا انتخابات را در كار نياوريد كه مردم اعضاى شوراى بازنگرى را انتخاب بكنند وقتى كه مى‏خواهند رأى بدهند (اكثرا شايد اين جور باشد) اگر به نظرخودشان بخواهى واگذار كنى، با يكى از آن مخالف باشند، با بقيه موافق باشند، آن وقت اين را به چه دليلى رأى بدهند كه با هم موافق هستم؟ اگر اين را مردم انتخاب بكنند و رأى بدهند خوب، مى‏شود گفت كه بابا! اين نماينده‏اى است كه خودت معين كردى و اعتماد كردى حالا آن انتخاب كرده ... (هاشمى- مجبورند رأى بدهند- خنده حضار) بله مجبورند.
منشى (يزدى) اين‏ها كه بحث و رأى نياورد (آذرى قمى- سؤال دارم مى‏كنم) سؤال نمى‏شود كرد.
نايب رييس (هاشمى رفسنجانى)- فهميديم. به فرض شما اگر خود مردم انتخاب كنند، اگر منتخبين آن‏ها چيزهايى تصويب كردند كه مردم قبول ندارند، مجبورند رأى بدهند؟ (آذرى قمى- بله من همين را مى‏گويم) مجبور نيستيد. پس همه پرسى معنا ندارد.
ميرحسين موسوى- به دلشان ميچسبد. حداقل نمايندگان خودشان را انتخاب كردند ...
نايب رييس- حرف آقاى آذرى اين است كه اگر اين جور باشد بايد به اين نتيجه برسيم مردم انتخاب كنند، اين‏ها تصويب كنند. ديگر رفراندوم نمى‏خواهيد.
آذرى قمى- چرا رفراندوم مى‏خواهيد. معناى رفراندم اين است كه اين‏ها بيايند تنفيذ كنند، امضا كنند. در صورتى كه با يكى از آن موافق است، با دو تاى آن مخالف است چه جور مى‏تواند؟ (نايب رييس- به هر حال اين هست) اما وقتى كه خودش انتخاب كرد مى‏تواند به طور اجمال و دربست آن را تأييد كند. حالا اگر يكى از آن را مخالف بود، اشكالى ندارد.
نايب رئيس- آقاى آذرى! من از خودتان مى‏پرسم منصفانه هم جواب بدهيد. شما اين شهامت را داريد شما اگر خودتان كسانى را انتخاب كرديد و چيزى رأى ندادند كه تشخيص داديد اين برخلاف مصلحت است رأى مى‏دهيد؟
آذرى قمى- اگر همه اش باشد بله ...
نايب رئيس- خوب، هر جا شد، اين فرض مشترك است.
آذرى- خوب ما گفتيم شما بگوييد آدم به چه دليلى اگر با يكى از آن‏ها مخالف باشد با دو تا موافق باشد، همه را رأى موافق بدهد؟ اين غلط است، بد چيزى است!
نايب رئيس- متن را براى رأى گيرى بخوانيد.
 (به شرح زير خوانده شد.)
اصل- تغيير و اصلاح و تتميم قانون اساسى جمهورى اسلامى ايران در موارد ضرورى به ترتيب زير انجام مى‏گيرد:
مقام رهبرى پس از مشورت با مجمع تشخيص مصلحت طى حكمى خطاب به رئيس جمهور موارد اصلاح يا تتميم قانون اساسى را به شوراى بازنگرى قانون اساسى با تركيب زير پيشنهاد مى‏نمايد:
                        صورت مشروح مذاكرات شوراى بازنگرى قانون اساسى(جلسه‏28-15)، ص: 827
1. اعضاى شوراى نگهبان‏
2. سران سه قوه‏
3. مجمع تشخيص مصلحت‏
4. خبرگان پنج نفر
5. با انتخاب رهبرى ده نفر
6. دولت سه نفر
7. قوه قضاييه سه نفر
8. مجلس پانزده نفر
9. ائمه جمعه پنج نفر
10. شوراها دو نفر
11. نيروهاى مسلح دو نفر
12. دانشگاه‏ها سه نفر
13. آموزش و پرورش سه نفر
14. كارگران دو نفر
15. اصناف دو نفر
شيوه كار و كيفيت انتخاب و شرايط آن را قانون معين مى‏كند. مصوبات شورا پس از تأييد و امضاى رهبرى از طريق همه پرسى بايد به تصويب اكثريت مطلق آراى شركت كنندگان در همه پرسى برسد. در قانون اساسى جمهورى اسلامى ايران محتواى اصول مربوط به اسلامى بودن نظام و ابتناى كليه قوانين و مقررات بر اساس موازين اسلامى و پايه‏هاى ايمانى و اهداف جمهورى اسلامى ايران و جمهورى بودن حكومت و ولايت امر و امامت امت و نيز اداره امور كشور با اتكا به آراى عمومى و دين و مذهب رسمى ايران تغيير ناپذير است.
منشى (دكتر حسن حبيبى)- آقاى هاشمى «در قانون اساسى جمهورى اسلامى ايران» را هم نمى‏خواهد ديگر.
هاشميان- انتخاب نه منتخب.
نايب رييس- ما منظورمان شرايط منتخبين بوده است (شرايط اعضا) ما براى اصل رأى مى‏گيريم اگر رأى نياورد بايد فكر ديگرى كنيم. اگر رأى آورد كه تمام مى‏شود. آقايانى كه با اين متن قرائت شده موافق هستند، رأى بدهند (نه نفر رأى دادند). بنابراين ما رأى براى تصويب كم داريم، بايد بند بند رأى بگيريم. ببينيم چه قسمت‏هايى تصويب مى‏شود، چه قسمت‏هايى نمى‏شود. بند بند بخوانيد ببينيم آقايان كجايش اشكال دارند كه اصلاح بكنيم.
منشى (يزدى)- در قسمت اول كه لابد بحثى نيست، يعنى قبل از اينكه به تركيب برسيم.
تغيير و اصلاح و تتميم قانون اساسى جمهورى اسلامى ايران در موارد ضرورى به ترتيب زير انجام مى‏گيرد: مقام رهبرى پس از مشورت با مجمع تشخيص مصلحت طى حكمى خطاب به رييس جمهور موارد اصلاح يا تتميم قانون اساسى را به شوراى بازنگرى قانون اساسى با
                        صورت مشروح مذاكرات شوراى بازنگرى قانون اساسى(جلسه‏28-15)، ص: 828
تركيب زير پيشنهاد مى‏كند.
موسوى خوئينى‏ها- آخرش بگوييد مسؤول انجام اين كار بازنگرى رئيس جمهور است.
نايب رييس- خيلى خوب اين را آخر مى‏گوييم ...
عميد- مسؤول اجراى بازنگرى در قانون اساسى رئيس جمهور است.
منشى (يزدى)- يعنى اجراى اين اصل به عهده رئيس جمهور خواهد بود. پيشنهاد آقاى عميد اين بود كه مخاطب معين بشود
ميرحسين موسوى- مفهوم اين مطلب را بنده نمى‏فهمم يعنى چه كه رئيس جمهور مسؤول است.
نايب رئيس- آنكه ما گفتيم طى حكمى همين مسأله است. منتها حربه دارد. آقايان به خاطر اينكه پيشنهادشان عمل نشد رأى نمى‏دهند! ما گير هستيم والا اين طور گوش به حرفشان نمى‏كرديم كه همان «طى حكمى» منظورتان را مى‏فهماند حالا شما عوامى مى‏كنيد ما هم امروز گير عوامى هستيم! بالاخره يك جاى ديگر انتقام سرتان در بياوريم (خنده آقايان). آقايانى كه تا اين جا قبول دارند رأى بدهند (اكثرا برخواستند) تصويب شد. حالا معلوم شد اشكال عمده سر تركيب است. آن متن آقاى حبيبى هم كه قبلا رأى آورده بود. روى آن هم ما بحث نداريم، حالا سر تركيب هر يك از آقايان كه اشكال داشتند اشكالشان را بگويند ما منهاى آن رأى مى‏گيريم، شايد رأى بياورد. (يزدى- به بندها يكى يكى رأى بگيريد) آقايانى كه با بودن اعضا شوراى نگهبان موافق هستند رأى بدهند (اكثرا موافق دادند) تصويب شد.
آقايانى كه با بودن مجمع تشخيص مصلحت موافقند رأى بدهند (اكثرا رأى دادند) تصويب شد.
آقايانى كه باحضور رؤساى سه قوه در اين جمع موافقند رأى بدهند (اكثرا رأى دادند) تصويب شد.
آقايانى كه موافقند پنج نفر از خبرگان باشند رأى بدهند (اكثرا رأى دادند) تصويب شد.
آقايانى كه با وجود سه نفر از اعضاى قوه قضاييه موافقند رأى بدهند (اكثرا رأى دادند) تصويب شد.
آقايانى كه با ده نفر از طرف رهبر موافقند رأى بدهند (اكثرا رأى دادند) تصويب شد.
آقايانى كه با بودن سه نفر از هيأت دولت موافقند رأى بدهند (اكثرا رأى دادند) تصويب شد.
آقايانى كه با بودن سه نفر از قوه قضاييه موافقند رأى بدهند (يازده نفر رأى دادند) تصويب نشد. پس قوه قضاييه حذف شد.
آقايانى كه موافقند پنج نفر از ائمه جمعه باشند رأى بدهند (عده كمى رأى دادند) تصويب نشد.
آقايانى كه با بودن پانزده نفر از مجلس موافقند رأى بدهند (عده كمى رأى دادند) تصويب نشد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 829
آقايانى كه با بودن ده نفر از مجلس موافق هستند رأى بدهند (اكثرا رأى دادند) تصويب شد.
آقايانى كه با بودن دو نفر از شوراها موافقند رأى بدهند (عده كمى رأى دادند) تصويب نشد.
آقايانى كه موافقند از نيروهاى مسلح دو نفر باشند رأى بدهند (عده كمى رأى دادند) تصويب نشد.
آقايانى كه موافقند از دانشگاه‏ها سه نفر باشند رأى بدهند (اكثرا رأى دادند) تصويب شد.
آقايانى كه موافقند از آموزش و پرورش سه نفر باشند رأى بدهند (عده كمى رأى دادند) تصويب نشد.
آقايانى كه موافقند دو نفر از گارگران باشند رأى بدهند (عده كمى رأى دادند) تصويب نشد.
آقايانى كه موافقند سه نفر از اصناف باشند رأى بدهند (عده كمى رأى دادند) تصويب نشد.
بقيه چيزهايى كه رأى آورد تركيب اين اصل مى‏شود.
منشى (يزدى)- سه نفر از قوه قضاييه و پنج نفر از ائمه جمعه و دو نفر از شوراها و دو نفر از نيروهاى مسلح و سه نفر از آموزش و پرورش و دو نفر از كارگران و دو نفر از اصناف حذف شد.
امامى كاشانى- ناچار از قوه قضائيه بايد باشند.
مؤمن- شش نفر از شوراى نگهبان همه حقوقدان هستند.
موسوى خوئينى‏ها- با ورود آقاى خزعلى دوباره به اين بندها رأى بگيريد.
نايب رئيس (هاشمى)- ما از اينكه مجددا رأى بگيريم منعى نداريم، در جلسه قبل هم اين كار را كرديم، آقايانى كه مخالفند رأى ندهند، نگذاريد كارمان مخدوش بشود
امينى- هر وقت دلتان مى‏خواهد رأى مى‏گيريد، هر وقت نخواهيد رأى نمى‏گيريد؟!
نايب رئيس (هاشمى)- نه ما كى اين كار را كرديم؟ هر وقت شما گفته‏ايد رأى گرفته ايم، كى هر وقت دلمان مى‏خواست بوده؟ آقاى امينى شما كه نبايد حرف‏هايتان چيز نداشته باشد، هر وقت آقايان گفتند رأى بگيريد و منعى نداشته ما مطابق آيين نامه عمل كرده ايم.
آذرى- اين درست است؟ همين يك مورد!
نايب رئيس (هاشمى)- بله، يكى اضافه شده، الان مى‏بينيم موافق اضافه شده رأى مى‏گيريم، مگر در جلسه قبل ما اين كار را نكرديم؟ آقاى آذرى همين كليات بازنگرى همين سرنوشت را داشت، ما كه نبايد تبعيض قائل بشويم ....
امينى- شما اختيار داريد هر كار بخواهيد بكنيد؟
هاشمى- ما اختيار نداريم، طبق آيين نامه عمل مى‏كنيم، آيين نامه اين اجازه را مى‏دهد.
امينى- كجاى آيين نامه اين را نوشته است؟
هاشمى- طبق آئين نامه ما منعى نداريم، آن موقع آقاى خزعلى رأى ندادند حالا مى‏خواهند رأى بدهند.
منشى (يزدى)- اجازه بفرماييد عبارات مربوط را از آيين نامه بخوانم: «پس از آنكه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 830
كليه پيشنهادها و اصلاحات عبارتى مطرح و مورد قبول قرار گرفت يا رد شد براى متن اصل رأى گيرى به عمل مى‏آيد ...»
نايب رييس- ما در آيين نامه تكه تكه هم نداريم، چون منعى نداشتيم اين كار را كرديم. آقايان متهم نكنند.
جنتى- آقاى هاشمى! اجازه بدهيد من يك جمله‏اى عرض بكنم، پيشنهاد همين جورى كه مى‏فرماييد در آيين نامه منع ندارد، آيا شما مى‏توانيد اين شيوه را براى هميشه حفظ كنيد كه باز فردا در يكجا يك رأى ديگر، يك رأى اضافه شد ...
نايب رييس- در گذشته عمل كرده ايم، وقتى ديديم يك نفر اضافه شده رأى گرفتيم ...
سيد على خامنه‏اى- رأى گيرى مجدد را رأى بگيريد.
منشى (يزدى)- اين بحث را ادامه ندهيد، بگذاريد يا هيأت رئيسه تصميم بگيرد يا جلسه تصميم بگيرد. به اين شكل بحث نكنيم.
آذرى- ى ك نفر رأى ندهد تا رأى آقاى خزعلى را جبران كند كه اين روش سيئه بدعت نشود.
نايب رييس- اگر اين باب را بستيد شما در آينده دچار بن بست مى‏شويد؟ ما كه اين جا ننشسته‏ايم كه براى خودمان بن بست درست كنيم.
بيات- در آيين نامه مجلس ...
نايب رييس- در مجلس شوراى اسلامى اگر به ماده‏اى رأى گرفتيم و رأى نياورد ديگر تفكيك نمى‏كنيم، اين جا كه با
اين آيين نامه مجلس كار نمى‏كنيم.
منشى (يزدى)- اين را از خود جلسه رأى بگيريد، جلسه مى‏تواند موافقت بكند كه مجددا رأى گرفته شود يا نه.
نايب رييس- حالا از جلسه مى‏پرسيم، آقايانى كه موافقند دوباره از قوه قضاييه تجديد رأى بدهند (اكثرا موافقت كردند) تصويب شد.
نجفقلى حبيبى- حالا كه در تجديد نظر باز شد رأى بگيريد كه ده نفر از مجلس پانزده نفر بشوند.
منشى (يزدى)- نه ديگر، ده تا رأى آورده است، ديگر نمى‏شود به آن رأى بگيرند.
ميرحسين موسوى- اگر تجديد نظر صحيح است در اين يكى هم بايد رأى گرفته شود.
نايب رييس- حالا كه براى سه نفر از قوه قضاييه دوباره رأى گرفتيم اگر به دو نفر از شوراها و دو نفر از كارگران باز رأى نگيريم ناحق است، خوب آقايانى كه مخالفند رأى ندهند.
چند نفر از آقايان- نه آقا! درست نيست (همهمه اعضا)
نايب رييس (هاشمى)- مگر شما ديروز در مورد رؤساى سه قوه و مجلس اين كار را
                        صورت مشروح مذاكرات شوراى بازنگرى قانون اساسى(جلسه‏28-15)، ص: 831
نكرديد؟ من مى‏گويم ما بايد عادلانه عمل كنيم.
نجفقلى حبيبى- خوب، ده نفر از مجلس را دوباره رأى بگيريد كه پانزده نفر بشوند.
منشى (يزدى)- آن را تصويب و تمام شده است.
نايب رييس- آن جا مصوبه دارد، تمام شده است ديگر. آقايانى كه موافقند در مورد شوراها ما دوباره رأى بگيريم، رأى بدهند (از 22 نفر حاضر در جلسه 12 نفر رأى دادند) تصويب شد.
عميد- 14 رأى مى‏خواهد، تصويب نشد.
نايب رييس- نه اكثريت كافى است، تصويب شد. حالا روى عدد آن‏ها رأى مى‏گيريم، آقايانى كه موافقند از شوراها دو نفر شركت كنند رأى بدهند (12 نفر از 22 نفر رأى دادند) تصويب نشد.
امينى- اين اصلا درست نيست، جزئيات تصويب نشده، كليات تصويب نشده، حالا دوباره ...
نايب رييس- آقاى امينى من اين را اخلاقى نمى‏دانم شما حرفى نداشته باشيد و كنايه بزنيد. اين چه حرفى است شمامى گوييد؟ من مى‏گويم يك رويه‏اى وجود داشته، يا كل اين رويه را نفى كنيد يا بپذيريد. آقايانى كه موافقند براى كارگرها تجديد رأى كنيم، رأى بدهند (با 12 رأى موافق) تصويب شد. حالا روى عدد آن‏ها رأى مى‏گيريم، آقايانى كه موافقند دو نفر از طرف كارگران انتخاب بشود رأى بدهند (12 نفر رأى دادند) تصويب نشد. مثل اينكه سرنوشت همه همين است، ديگر نيازى به رأى گيرى ندارد.
ميرحسين موسوى- پس به سه نفر آموزش و پرورش هم رأى بگيريد.
نايب رييس (هاشمى)- خيلى خوب، آقايانى كه موافقند رأى آموزش و پرورش را تجديد نظر كنيم رأى بدهند (12 نفر رأى دادند) تصويب شد.
حالا آقايانى كه موافقند از آموزش و پرورش سه نفر در شورا حضور داشته باشند رأى بدهند (13 نفر رأى دادند) تصويب نشد.
نجفقلى حبيبى- حاج آقا مجلس را اگر مى‏شود ...
نايب رييس- مجلس مصوبه دارد، يعنى تصويب كرديم ده نفر، ديگر قابل تجديد رأى نيست. شيوه كار و كيفيت و اين‏ها را براى رأى گيرى بخوانيد.
منشى (يزدى)- تا آخر خوانديم و مجموع را يك بار رأى گرفتيم.
ميرحسين موسوى- حالا به همه اصل رأى بگيريد كه تمام بشود.
منشى (يزدى)- پس باز اين قسمت را مى‏خوانم: «شيوه كار و كيفيت انتخاب و شرايط آن را قانون معين مى‏كند. مصوبات شورا پس از تأييد و امضاى رهبرى از طريق همه پرسى بايد به تصويب اكثريت مطلق آرا شركت كنندگان در همه پرسى برسد.»
نايب رييس- آقايانى كه با اين متن موافقند رأى بدهند (اكثرا دادند) تصويب شد. مجموعه را بخوانيد كه آقايان مطلع باشند به چه صورتى تصويب شده است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 832
 (به شرح زير خوانده شد)
اصل- تغيير و اصلاح و تتميم قانون اساسى جمهورى اسلامى ايران در موارد ضرورى به ترتيب زير انجام مى‏گيرد مقام رهبرى پس از مشورت با مجمع تشخيص مصلحت طى حكمى خطاب به رئيس جمهور موارد اصلاح يا تتميم قانون اساسى را به شوراى بازنگرى با تركيب زير پيشنهاد مى‏نمايد:
1. اعضاى شوراى نگهبان‏
2. رؤساى سه قوه.
3. مجمع تشخيص مصلحت.
4. خبرگان پنج نفر
5. با انتخاب رهبرى ده نفر.
6. دولت سه نفر
7. مجلس ده نفر
8. قوه قضاييه سه نفر
9. دانشگاه‏ها سه نفر.
شيوه كار و كيفيت انتخاب و شرايط آن را قانون معين مى‏كند. مصوبات شورا پس از تأييد و امضاى رهبرى از طريق همه پرسى بايد به تصويب اكثريت مطلق آرا شركت كنندگان در همه پرسى برسد.
محتواى اصول مربوط به اسلامى بودن نظام و ابتناى كليه قوانين و مقررات بر اساس موازين اسلامى و پايه‏هاى‏
ايمانى و اهداف جمهورى اسلامى ايران و جمهورى بودن حكومت و ولايت امر و امامت امت و نيز اداره امور كشور با اتكا به آراى عمومى و دين و مذهب رسمى ايران تغيير ناپذير است.
نايب رييس- دستور بعدى را بخوانيد.
منشى (يزدى)- دستور بعد، شور اول كميسيون اول درباره تشخيص مصلحت است.
نمايندگان- امروز ديگر وقت نداريم بگذلريد براى جلسه بعد.
3- پايان جلسه و تاريخ تشكيل جلسه آينده‏
نايب رييس- خيلى خوب، چون گزارش آماده‏اى نداريم جلسه بعد ما بعد از ظهر دوشنبه خواهد بود.
رييس- ختم جلسه اعلام مى‏شود.
 (جلسه ساعت 35/ 19 پايان يافت)
رييس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 833
                        جلسه بيست و دوم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و ده دقيقه دوشنبه بيست و نهم خرداد ماه 1368 هجرى شمسى مطابق با پانزدهم ذيقعدة الحرام 1409 هجرى قمرى به رياست آيت الله على مشكينى تشكيل شد.
فهرست مطالب:
اعلام رسميت جلسه و تلاوت آياتى از كلام الله مجيد
تصويب كليات گزارش كميسيون اول در خصوص مجمع تشخيص مصلحت‏
پايان جلسه و تاريخ تشكيل جلسه آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 834
1- اعلام رسميت جلسه و تلاوت آياتى از كلام الله مجيد
رئيس (على مشكينى)- بسم الله الرحمن الرحيم. با حضور 18 نفر جلسه رسمى است. دستور جلسه را اعلام بفرماييد.
منشى- بسم الله الرحمن الرحيم، دستور بيست و دومين جلسه عمومى شوراى بازنگرى قانون اساسى بعد از ظهر دوشنبه 29 خرداد ماه 1368 هجرى شمسى مطابق با پانزدهم ذيقعده 1409 نجرى قمرى.
1- گزارش شور اول كميسيون اول در خصوص مجمع تشخيص مصلحت.
رئيس- قرآن تلاوت شود.
 (حجت الاسلام عبدالله نورى چند آيه از سوره شورى را به قرار زير تلاوت نمودند).
اللهم صل على محمد و آل محمد
اعوذبالله من الشيطان الرجيم‏
فَمَا أُوتِيتُمْ مِنْ شَى‏ءٍ فَمَتَاعُ الْحَياةِ الدُّنْيا وَمَا عِنْدَ اللَّهِ خَيرٌ وَأَبْقَى لِلَّذِينَ آمَنُوا وَعَلَى رَبِّهِمْ يتَوَكَّلُونَ* وَالَّذِينَ يجْتَنِبُونَ كَبَائِرَ الْإِثْمِ وَالْفَوَاحِشَ وَإِذَا مَا غَضِبُوا هُمْ يغْفِرُونَ* وَالَّذِينَ اسْتَجَابُوا لِرَبِّهِمْ وَأَقَامُوا الصَّلَاةَ وَأَمْرُهُمْ شُورَى بَينَهُمْ وَمِمَّا رَزَقْنَاهُمْ ينْفِقُونَ* وَالَّذِينَ إِذَا أَصَابَهُمُ الْبَغْى هُمْ ينْتَصِرُونَ* وَجَزَاءُ سَيئَةٍ سَيئَةٌ مِثْلُهَا فَمَنْ عَفَا وَأَصْلَحَ فَأَجْرُهُ عَلَى اللَّهِ إِنَّهُ لَا يحِبُّ الظَّالِمِينَ* وَلَمَنِ انْتَصَرَ بَعْدَ ظُلْمِهِ فَأُولَئِكَ مَا عَلَيهِمْ مِنْ سَبِيلٍ* إِنَّمَا السَّبِيلُ عَلَى الَّذِينَ يظْلِمُونَ النَّاسَ وَيبْغُونَ فِى الْأَرْضِ بِغَيرِ الْحَقِّ أُولَئِكَ لَهُمْ عَذَابٌ أَلِيمٌ* وَلَمَنْ صَبَرَ وَغَفَرَ إِنَّ ذَلِكَ لَمِنْ عَزْمِ الْأُمُورِ
 (صدق الله العلى العظيم)
 «آيه 36 تا 43 سوره شورى»
 (حضار صلوات فرستادند)
رئيس- طيب الله.
2- تصويب كليات گزارش كميسيون اول در خصوص مجمع تشخيص مصلحت‏
رئيس- دستور را شروع كنيد.
منشى (يزدى)- بسم الله الرحمن الرحيم، چون مخبر كميسيون اول تشريف ندارند، در صورت نبودن مخبر نايب رئيس يا يكى از آقايان دادن گزارش را به عهده مى‏گيرند. آقاى موسوى بفرماييد.
سيد عبدالكريم موسوى اردبيلى (رئيس كميسيون)- بسم الله الرحمن الرحيم. اصل ... مجمع تشخيص مصلحت به دستور مقام رهبرى از اعضاء ذيل تشكيل مى‏گردد:
الف- فقهاء شوراى نگهبان.
ب- رؤساى سه قوه.
ج- وزير مربوط.
د- دو نفر صاحب نظر به انتخاب رهبر.
مقررات مربوط به مجمع توسط خود اعضاء تهيه و تصويب و به تأييد مقام رهبرى خواهد رسيد.
اصل ... وظايف مجمع تشخيص مصلحت عبارت است از:
1- تشخيص مصلحت نظام در موارد احكام حكومتى در صورتى كه پس از طى مراحل‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 835
قانونى بين مجلس شوراى اسلامى و شوراى نگهبان توافقى حاصل نشود.
2- ارائه نظرات مشورتى به رهبر درباره مسائل مربوط به وظايف و اختيارات رهبرى.
3- انجام وظايف ديگرى كه با توجه به اصل 110 و 111 مكرر بر عهده آنان قرار دارد.
دلايل توجيهى براى اين مصوبه كميسيون بيشتر از نوشته‏هاى حضرت امام استفاده شده.
در آن هم تركيب شوراى نگهبان از همان كه حضرت امام انتخاب فرموده بود، كميسيون نظرش اين بود كه به همان نحو اكتفا بشود و هم راجع به وظايف در نامه‏اى كه حضرت امام نوشته بود يك كلمه حل معضلات هم بود. نوشته بود كه (مجمع تشخيص مصلحت براى مشاوره با رهبر و براى حل معضلات.) به نظر رسيد كه حل معضلات را دو جور مى‏شود معنا كرد. يكى حل معضلات همان وظيفه اول باشد، منظور از معضلات يعنى مشكلاتى كه مابين شوراى نگهبان و مجلس پيش مى‏آيد و راه حلى پيدا نمى‏شود، مشكلاتى پيش مى‏آيد و مى‏شود معضل. يا ممكن است بگوييم حل معضلات، مطلق معضلات. مثلا مشكلاتى كه در اداره ممكلت پيش مى‏آيد و از راه قانونى نمى‏شود آنها را حل كرد. يا قانون ندارد يا قانونش مبهم است يا طورى است كه اگر بخواهند به آن عمل كنند يك مشكلاتى پيش مى‏آيد. با توجه به آن تجربه‏اى كه در دوره حضرت امام گاهى پيش مى‏آمد، معضلاتى پيش مى‏آمد و حضرت امام دخالت مى‏فرمودند يا با مشورت مثلا مجمع تشخيص مصلحت يا سه قوه و امثال اين‏ها. به نظر رسيد ما حالا آن را اعم نگيريم، براى اين كه حد و حدود معينى نتوانستيم برايش پيدا كنيم. مگر كفايت كنيم فقط به اين كه بگوييم معضلات مملكت كه از راه قانون راه حلى ندارد، مشكلاتى دارد يك همچنين چيزهايى به نظر رسيد، بالاخره كميسيون بعد از مشاوره به اين جا رسيد منظور از حل معضلات را اين جور معنا كنيم، يعنى معضلاتى كه مابين شوراى نگهبان و مجلس پيش مى‏آيد و مشكل مى‏شود و ارائه نظرات مشورتى هم، باز با توجه به نوشته حضرت امام است كه آن جا مجمع تشخيص مصلحت را ...
آقاى مؤمن تشريف آوردند ايشان ادامه بدهند.
نايب رئيس- ايشان بعداً دفاع كنند.
موسوى اردبيلى- حالا جسارتى به ايشان نشود ... در دلايل توجيهى اين طور نوشته شده: در مورد اصل اول و تركيب مجمع از كيفيت انتخاب حضرت امام رضوان الله تعالى عليه الهام گرفته شده، در مورد اصل دوم نيز از نامه حضرت امام قدس سره الشريف به آقاى رئيس جمهور مبنى بر تشكيل شوراى بازنگرى الهام گرفته شد و بند اول و ذيل بند سوم مصداق حل معضلات نظام و بند دوم مصداق بازوى مشورتى رهبر دانسته شد و صدر بند سوم نيز از آن دو خارج نخواهد بود.
نايب رئيس- مخالف و موافق صحبت كنند.
منشى- آقاى كاشانى، مخالف، بفرماييد.
محمد امامى كاشانى- بسم الله الرحمن الرحيم. بنده با توجه به يك سطر عبارتى كه حضرت امام اعلى الله مقامه در وصيت نامه مرقوم فرموده‏اند اصلا شأن نزول مجمع تشخيص مصلحت را ديگر با اين وصيت نامه بى فايده مى بينيم. چون اصلا سر اين، همان اختلافات بين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 836
مجلس و شوراى نگهبان است. حالا من عرض كنم در وصيت نامه حضرت امام اعلى الله مقامه اين سر آمده است كه شوراى نگهبان در ضروريات (حالا تقريباً عبارتش اين است) در كارهاى ضرورى و امور ضرورى كشور با توجه به احكام ثانويه و ولايت فقيه، آن وظايف خودش را انجام بدهد. آن چيزى كه در شوراى نگهبان از نظر فقهى مطرح نبوده همين است. در آن جا تا كنون نظر آقايان بر اين بوده است كه ما مغاير با قانون اساسى و مغاير با شرع مقدس اسلام را، از نظر احكام اوليه بايد بررسى كنيم، و اما اين كه ضروريات كشور را، امورى كه براى مملكت پيش مى آيد با توجه به احكام ثانويه و احكام حكومتى و ولايت فقيه و اينها، اين وظيفه ما نيست. البته گاهى در شورا بنده خودم، اين هم نه به استناد يك چنين سطر پر ارزشى كه در وصيت نامه است ما كه از اين معنا خبر نداشتيم و همچنين چيزى را اطلاع نداشتيم، ولى بنده خودم به حساب اين كه در قانون اساسى دارد كه 6 نفر فقيه عادل و آگاه به مقتضيات زمان گاهى در شورا عرض مى‏كردم كه به نظر من، ما مى‏توانيم در احكام حكومتى و احكام ثانويه نظر بدهيم. دوستان ما هم نوعاً مى‏فرمودند نه، و ما هم دليلى براى اين كه رد كنيم آن نه را نداشتيم براى اين كه مى‏گفتند از كجا شما در مى‏آوريد؟ اين كه دارد مغاير با شرع، اين معنايش در احكام ثانويه و اين‏ها نيست و ما مى‏ديديم كه ظاهر مطلب حق با آقايان است و لذا گاهى بر همين اساس رأى مى‏داديم و گاهى رأى نمى‏داديم. به هر حال در شوراى نگهبان آن چيزى كه مطرح است از نظر بررسى قوانين و مصوبات مجلس آن با احكام اوليه است. احكام ثانويه و احكام حكومتى كه ولايت فقيه و امثال آنها باشد اصلا عقيده فقهاى شوراى نگهبان بر اين است كه به هيچ وجه نمى‏تواند رسيدگى كند و لذا آن روز اول هم در شوراى بازنگرى بنده يك صحبتى كردم، عرض كردم كه صبح در جلسه شوراى نگهبان نظر مغاير مى‏دهند ولى در جلسه مجمع تشخيص مصلحت كه شب مى‏آيند شركت مى‏كنند، مى‏گويند اين جا يك وظيفه داريم آن جا يك وظيفه داريم. و اين درست خلاف وصيت نامه حضرت امام است. در وصيت نامه ايشان هست كه شوراى نگهبان با توجه به ضروريات كشور در احكام ثانويه و احكام مربوط به ولايت فقيه نظر بدهد. بنابر اين، اين وظيفه‏اى كه ما الان براى مجمع تشخيص مصلحت ذكر كرديم كه اين وظيفه را حضرت امام اعلى الله مقامه به عنوان مجمع تشخيص اعلام فرمودند اين وظيفه در وصيت نامه‏شان درست وظيفه شوراى نگهبان است و بنده عقيده‏ام بر اين است كه اگر مجمع تشخيص مصلحت را به عنوان اين كه مشاور مقام رهبرى است حرفى نيست، به عنوان اين كه حل معضلات را مى‏كند، نه معضل بين مجلس و شوراى نگهبان، معضل در امور ديگر، اين را بنده موافقم ولى اين معنا كه شوراى نگهبان باشد اين را با وظايفى كه حضرت امام فرمودند من مغاير مى‏دانم و روز اول هم قبل از اين كه حضرت امام رضوان الله تعالى عليه رحلت بفرمايند بنده در كميسيون رفتم و پيشنهادى دادم، پيشنهاد من هم تصويب نشد و آن پيشنهادم اين بود كه اين جايى كه در اين وظايف آورديم بگوييم بعد از طى مراحلى كه بين شوراى نگهبان و مجلس مى‏شود، در اين كه شوراى نگهبان با توجه به احكام اولى و ثانوى و احكام حكومتى نظر مى‏دهد. من عرض كردم در كميسيون كه يك چنين چيزى باشد كه ناظر به قانون اساسى و وظايف شوراى نگهبان باشد كه با اين مطلب شوراى نگهبان بتواند در احكام حكومتى و ولايت و اين‏ها تصرف بكند. بعد آقايان البته نمى‏دانم چطور شد كه ما نوشتيم و آنجا داديم ولى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 837
بعد ديدم در اين نيامده، بعد كه حضرت امام رحلت فرمودند و وصيت نامه كه بيرون آمد ديديم مطلب اصلا اين است. به هر حال فقهاى شوراى نگهبان اين وظيفه را دارند كه مصوبات را با احكام اوليه تطبيق بدهند، در جاهايى كه مملكت در ضرورت‏ها قرار بگيرد، در مشكلات قرار مى‏گيرد وظيفه شوراى نگهبان وظيفه كارشناسى است. اين برخلاف آن چيزى است كه مسلم بين مجلس و شوراى نگهبان تا حالا بوده كه فكر مى‏كردند كارشناسى مال مجلس است شوراى نگهبان فقط بايد شكلا نظر بدهد، خير، معناى اين فرمايش حضرت امام كه مى‏فرمايند: در ضروريات با توجه به احكام ثانوى و ولايت فقيه نظر بدهد، اين است كه در اين مسائل شوراى نگهبان برود كارشناسى كند. كميسيون‏ها و افراد مختلف را بخواهد با آن‏ها صحبت بكند و آن هم در اين معنا صاحب نظر باشد و چه بسا آن چيزى را كه مجلس به عنوان ضرورت تشخيص داده، آن هم تشخيص بدهد، مصلحت نظام تشخيص بدهد. چه بسا ممكن است در يك جا هم تشخيص ندهد و البته اين هم هست ولى به هر حال 6 نفر هستند بر اساس وظيفه‏اى كه دارند وقتى شرعاً و قانوناً وظيفه داشتند آنها وظيفه دارند كه بروند با اشخاص صاحب نظر مشورت كنند، صحبت كنند و اگر بروند صحبت بكنند با اين كه ما قبول داريم بر اين كه رهبرى، فقيه عادل انتخاب مى‏كند، پس فقيه عادل نمى‏آيد در وظيفه‏اش سستى كند، بى اعتنايى بكند به اين كه نرود بررسى بكند، نمى‏آيد آن چيزى را كه بررسى كرده و به آن رسيده بر خلاف آن نظر بدهد. با اين قانون اساسى و با اين اختياراتى كه در وصيت نامه حضرت امام ملاحظه مى‏كنيم، مجمع تشخيص مصلحت را براى اختلافات بين مجلس و شوراى نگهبان بنده بى‏اثر مى‏بينم. اين است كه من مخالفم با مجمع تشخيص مصلحت كلًا مگر اين كه بگوييم چون حضرت امام فرموده‏اند راجع به مجمع تشخيص مصلحت آن را بگوييم راجع به غير از اين معضلات است و مشاوره در امورى است كه بايستى با رهبرى مشاوره داشته باشد.
محمد يزدى- بسم الله الرحمن الرحيم، صحبت‏هاى جناب آقاى كاشانى در حقيقت مخالفت با اصل وجود تشخيص مصلحت بود. حالا استدلالات‏شان اين نتيجه را مى‏داد يا نه يك بحث است و اين كه با اصل وجود مجمع تشخيص مصلحت مى‏شود مخالفت كرد بحث ديگرى است. فرض ما اين است كه يكى از مواردى كه قرار است در قانون اساسى بيايد اين مسأله است كه يك ارگان ديگرى به عنوان مجمع تشخيص مصلحت وجود داشته باشد براى انجام يك وظايفى. حالا وظايفش را بعد بحث مى‏كنيم كه اين وظايف ممكن است همه اين‏ها را كه اين‏جا آمده است قبول داشته باشيم، ممكن است بعضى‏هايش را قبول داشته باشيم. اما اين كه بگوييم اصلًا چنين ارگانى نبايد وجود داشته باشد چون معتقديم كه اين كارهايى را كه اين جا آورده‏ايد شوراى نگهبان بايد انجام بدهد يا مى‏تواند انجام بدهد، از اين جهت چنين چيزى را نياز نداريم. اين مخالفت، مخالفت درستى نيست چون اين از اين مرحله گذشته و بحث در كليات معنايش اين است كه اصل وجود مجمع تشخيص مصلحت هست، بحث در كيفيتش، اعضايش، وظايفش، نحوه كارش و اين نوع چيزها است. نه اين كه بگوييم اصلا وجودش، تشخيص مصلحت نبايد باشد، چون شوراى نگهبان اين كار را مى‏كند. اين اولًا. ثانياً اين كه ايشان اصرار دارند كه بفرمايند آن كارى كه به عهده مجمع تشخيص مصلحت است به عهده شوراى نگهبان است من تعجب مى‏كنم كه اين اصرار را در شورا هم يكى دو بار فرمودند ما هم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 838
خدمتشان عرض كرديم كه قطعاً چنين چيزى نيست، وظايف شوراى نگهبان در قانون اساسى با صراحت بيان شده هيچ ابهام و اجمالى ندارد. شوراى نگهبان فقط حق دارد مصوبات مجلس را بررسى كند و ببيند كه اين مصوبات آيا مطابق شرع هست يا نيست؟ يا به عبارت ديگر مخالف شرع نباشد. حتى مطابقت هم لازم نيست تصريح بكند بيشتر از اين وظيفه ندارد كه بگويد اين مخالف شرع نيست. و يا از نظر قانون اساسى بگويد اين مخالف قانون اساسى نيست. لازم نيست كه اثبات بكند موافق شرع هست يا موافق قانون اساسى هست و در اين كه مخالف شرع يا مخالف قانون اساسى نيست البته در مخالفت شرع هم احكام اوليه وجود دارد، هم احكام ثانويه وجود دارد و هر دو شرع است. صرف اين كه در مفاد شرع و مفهوم شرع احكام اوليه و ثانويه هر دو وجود دارد اين معنايش نيست كه شوراى نگهبان در مقام رسيدن به اين مطلب كه اين قانون مخالف شرع يا مخالف قانون اساسى نيست حق مصلحت انديشى دارد، خير چنين حقى را ندارد. مصلحت انديشى، معنايش اين است كه صرف‏نظر از قوانين صرف‏نظر از ضوابط شرعى، مصلحت ايجاب مى‏كند. به عبارت ديگر مصلحت را اگر يك مقدار قدر متيقنش را بخواهيم بگيريم يعنى موارد ضرورتى كه ما به دليل ضرورت و به دليل مصلحت مى‏خواهيم از مرزها بگذريم، مى‏خواهيم از يك قانون شرعى يا از يك قانون اساسى بگذريم، يعنى يك خلاف شرع را مرتكب بشويم و يك خلاف قانون را مرتكب بشويم به دليل مصلحت. مثلًا شما وقتى كه حكم مى‏كنيد درباره اين كه فلان وجه را از فلان شخص بايد بگيريد، يا از فلان جمع بايد بگيريد، يا فلان فرد نبايد از كشور خارج بشود، يا كار ديگرى را كه بر اساس مصلحت انجام مى‏دهيد، در حالى كه قانون اساسى كه جلوتان را مى‏گيرد يا شرع جلوتان را مى‏گيرد، در مقام تشخيص مصلحت، يعنى شما اين را بايد بسنجيد كه اگر اين كار را نكنيد چه زيانى براى نظام دارد. اگر براى نظام زيان دارد براى حفظ نظام اين كار را انجام مى‏دهيد ولى آن خلاف شرع است و به همين دليل مصوبات تشخيص مصلحت موقت است و دائم نيست اما مصوبات مجلس و شوراى نگهبان كه تأييد مى‏كند دائم و ثابت است. نفس دوام و ثبات در مصوبات مجلس و تأييد شوراى نگهبان و موقت بودن در شوراى تشخيص مصلحت، بهترين دليل بر اين است كه مصوبات تشخيص مصلحت بر اساس قانون ضرورت است، بر اساس احكام ثانويه در اين جا مطرح نيست كه ما بگوييم احكام ثانويه است. بله تشخيص ضرورت در مواردى با احكام ثانويه هم در مصداق منطبق مى‏شود كه آن يك بحث جدايى دارد به جاى خودش. بنابر اين من مى‏خواهم عرض كنم اين كه ايشان با توجه به اين مسأله مى‏فرمايند مخالف هستند اين استدلال قطعاً ناقص است. وظيفه شوراى نگهبان دقيقاً مشخص است و حق مصلحت انديشى ندارد. مجلس شوراى اسلامى هست كه بررسى مى‏كند، سياست‏گذارى مى‏كند، قانونى را مصلحت مى‏داند، تنظيم مى‏كند، آن‏چه را براى كشور صلاح مى‏داند در نظر مى‏گيرد قانون رويش مى‏گذراند وقتى به شوراى نگهبان مى‏آيد شوراى نگهبان نبايد بگويد به نظر من اجراى اين قانون، مصلحت كشور نيست. ربطى به شوراى نگهبان ندارد كه بگويد مصلحت كشور هست يا نيست، حداكثر مى‏تواند بگويد به نظر من اين خلاف شرع نيست، يا خلاف قانون اساسى نيست. اما مصلحت كشور هست يا نيست، شوراى نگهبان در موضع مصلحت انديشى ننشسته است. بله در مجمع تشخيص وقتى فقهاى شوراى نگهبان شركت مى‏كنند آن جا به عنوان فقيه شوراى نگهبان نظر نمى‏دهند. آن‏جا به عنوان يك عضو از يك‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 839
جمعى كه مصالح كشور را بررسى مى‏كنند، كه سران سه قوه تشريف دارند، وزير مربوطه در مسأله مورد بحث حضور دارد، فقهاى شوراى نگهبان هم حضور دارند، افراد متخصص ديگرى هم حضور دارند، بحث مى‏كنند، مصلحت را بررسى مى‏كنند، بعد هم نظر مى‏دهند كه اين نظر درست است يا درست نيست، نظر يك فقيه عضو شوراى نگهبان در مجمع تشخيص مصلحت به عنوان مصلحت انديشى كشور است در برابر يك مشكل كه برايش به وجود آمده. بنابر اين، اين استدلال قطعاً استدلال كافى نيست براى مخالفت. مسأله بعد اين است كه درباره اين طرح اگر بحث كنيم، راجع به كليات طرح، يكى اصل وجودش است. اصل وجودش معلوم شد كه حتماً بايد باشد. عنايت مى‏فرماييد، در هر نظامى گاهى مسائلى پيش مى‏آيد كه حالت گره سنگينى است حالت بن‏بستى است، به هر حال مقامى بايد آن گره را باز بكند در همه نظام‏هاى موجود در دنيا، كم و پيش اين مسأله هست. يك مقامى بايد بتواند آن گره را به سرعت باز بكند. و حتى در مواردى نمى‏شود منتظر بود كه مسأله از مجارى عادى عبور بكند تا آن گره باز بشود. آن مقام را حقيقتش اين است كه ما در قانون اساس نداشتيم، يعنى در قانون اساسى گذشته چنين پيش بينى نشده است كه كسى يك مشكلى كه پيش مى آيد بتواند حل بكند. طبعاً مقام مقدس رهبرى، وجود مقدس حضرت امام رضوان الله تعالى عليه در مواردى كه پيش آمد، اين مسأله را با همان ولايت و رهبرى خودشان دستور تشكيل آن را دادند و كسانى را هم بر اساس همان فلسفه‏هاى خاصى كه حضورشان در تشخيص مصلحت دخالت دارد كه هر كسى را هم اجازه ندادند كه در اين جمع بيايند و بنشينند و مصلحت انديشى كنند، گفته اند: سران سه قوه يعنى كسانى كه با مسايل كل كشور ارتباط و تماس نزديك دارند، گفته‏اند وزير مربوط در مسايل مربوط كه يك مقدار تماس بيشترى دارد، فقهاى شوراى نگهبان به خاطر ارتباط و آشنايى‏شان با مسايل حقوقى و قانونى و شرعى و همينطور ساير اعضايى كه عضو هستند. بنابر اين رهبرى اين مسأله را در عمل دستور فرمودند تشكيل شد و در مواردى هم مشكلاتى حل شد. آقايانى كه عضو شورا هستند اكثراً يا همه‏شان اين جا تشريف دارند كه همين الان در دستور كار مجمع تشخيص مسايلى وجود دارد كه به اتفاق مجمع معتقد است كه نمى‏بايست به مجلس بيايد و در انظار عمومى و تريبون آزاد و بحث‏هاى آزاد باشد. مصلحت كشور اجازه نمى‏دهد چنين بحث‏هايى را. خوب چه كسانى چنين مصلحت را تشخيص مى‏دهند؟ مصلحت تشخيص دادن اين‏جورى، نه كار شوراى نگهبان است و نه كار ديگرى، كار يك جمع خاصى بايد باشد. پس اصل وجود مفروق عنه است گذشته از اين‏كه در دستور حضرت امام آن 8 مورد آمده است يكى از آنها اين مسأله است كه ايشان فرموده‏اند موضع قانونى‏اش را مشخص بكنيد. اشاره‏اى هم فرموده‏اند كه اين موضع قانونى‏اش تقريباً به عنوان بازوى مشورتى براى رهبرى مى‏تواند باشد. بنابراين اصل تشكيلش قطعى است. روى اعضاء كه وارد مى‏شويم، من فكر مى‏كنم اين اعضائى كه اين‏جا تنظيم شده است همان طور كه اشاره فرمودند جناب آقاى اردبيلى، با الهام از نامه حضرت امام اين اعضاء پايه‏هاى اصلى يا اسكلت و استخوان‏بندى اصلى اين مجمع هست. ممكن است در شور دوم افراد ديگرى را اضافه بفرماييد اما اين افراد قدر متيقن بايد باشند. يعنى رؤساى سه قوه، وزير مربوط، دو نفر صاحب نظر با انتخاب رهبر، فقهاى شوراى نگهبان به دليل همان آشنايى‏شان به مسايل فقهى و حقوقى و قانونى، اين‏ها حتماً بايد باشند. شما ممكن است بفرماييد چند نفر ديگر هم بايد باشند از موارد ديگرى خوب در شور
                        صورت مشروح مذاكرات شوراى بازنگرى قانون اساسى(جلسه‏28-15)، ص: 840
دوم اضافه مى‏كنيم. پس اين مخالفت با كليات نمى‏تواند باشد. اين نسبت به اصل و اعضاء؛ نسبت به وظايف هم، بند اول كاملا درست است و مطابق هم نامه حضرت امام است، هم وضعيت قبلى است. بند دوم ممكن است مورد نظر قرار بگيرد كه وظايف ديگرى كه براى رهبرى هست اين مجمع چه مقدار مى‏خواهد در آن وظايف دخالت بكند؟ به عنوان مشورت ممكن است بتواند دخالت بكند. بند سوم، در جايى كه اين مجمع، خاصيت مشاورتى براى رهبرى به هر عنوان داشته باشد، اين خاصيت درست است پس روى وظايف گاهى مى‏شود كم و زياد كرد، يا روى اعضاء مى‏شود گاهى كم و زياد كرد، اما مجموعه اين طرح به نظر من حرف درستى است، يعنى كليات يك كلياتى است كه نمى‏شود با آن مخالفت كرد.
عذر مى‏خواهم اين جمله را هم عرض كنم. در عبارت وصيت نامه، اگر بنده و ديگران قبلًا نمى‏دانستيم، خود حضرت امام مى‏دانستند كه چه چيزى مرقوم فرمودند در وصيت نامه، و همان حضرت امام در نامه هم كه دستور تشكيل شوراى بازنگرى را فرموده بودند، همين مسأله را فرمودند. پس نويسنده جمله وصيت نامه و نويسنده دستور تعيين تكليف مجمع تشخيص، هر دو يكى هستند و ايشان مى‏دانستند، ولو نمى‏دانستيم. پس اشكال وارد نيست.
امامى كاشانى- حلش راه ديگرى دارد.
نايب رئيس (هاشمى رفسنجانى)- آقاى امامى اتفاقاً آن مضمون را شوراى نگهبان مى‏تواند عمل كند با وجود مجمع. حالا اگر در موافقت رسيديم مى‏گوييم.
منشى- مخالف، آقاى بيات.
اسدالله بيات- بسم الله الرحمن الرحيم. من دفع دخل مقدرى قبلًا بكنم. ما در كميسيون عرض هم كرديم چون من به اين رأى ندادم از اين جهت حالا عرض مى كنم. اولًا من استدلال، يعنى مخالفتم با اين پيشنهاد نه به خاطر استدلال‏هايى است كه جناب آقاى امامى دارند. براى اين كه جواب ايشان به نظر من روشن است. اولًا تاريخ نامه امام بعد از وصيت نامه است و خود حضرت امام توجه داشته‏اند مضافاً بر همه اين‏ها ما اعتقادمان بر اين است كه مجمع تشخيص مصلحت، قانون‏گذارى نمى‏كند، كار كارشناسى مى‏كند، و يقيناً ممكن است با توجه به عناوين ثانويه باز ضرورت يك مجمع كارشناسى ما داشته باشيم. بنابر اين آن هيچ منافاتى با مجمع تشخيص مصلحت ندارد. اما مخالفت من اين است كه اين چيزى كه ما الان در اين‏جا داريم با دستورى كه حضرت امام مرقوم فرمودند با آن نمى‏خواند. يعنى من با اين مخالفم جناب آقاى يزدى هم اشاره نكنند كه با اصلش مخالفيد، خير اصل مجمع را ما قبول داريم. اما اين را كه در اين‏جا نوشته شده است، بنده قبول ندارم، يعنى اين كيفيت و اين ترتيب را بنده قبول ندارم. در مجلس هم ما اين‏گونه مخالفت مى‏كنيم.
ببينيد عبارتى كه حضرت امام قدس سره الشريف دارند اين است «تشخيص مصلحت براى حل معضلات نظام و مشورت رهبرى به صورتى كه قدرتى در عرض قواى ديگر نباشد» در اين‏جا دو سه تا اشكال وجود دارد كه بعضى با ذيل عبارت امام مخالفت دارد، بعضى با صدر عبارت امام، و از اين جهت است كه با اين كه مثلًا بنده با حضور فقهاى شوراى نگهبان موافقم. اما نه با شش نفرشان. بنده معتقد نيستم به اين قضيه‏اى كه مسلماً يكى از مصاديق حل معضلات مواردى چه با توجه به عنوان اوليه، يا با توجه به عنوان ثانويه، بين مجلس و شوراى نگهبان مخالفت حاصل‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 841
بشود. بنده رؤساى كميسيون‏ها را در رابطه با كارشناسى ضعيف‏تر از فقهاى شوراى نگهبان نمى‏دانم و بودن آنها در جريان قضايا، در اين جهت هم آن‏هايى كه در تهيه مواد اوليه بوده‏اند، در شور اول بوده‏اند، در كارهاى ديگر بوده‏اند، در همه اين مسايل بوده‏اند. ما در كميسيون پيشنهاد داديم، گفتيم لااقل شما وقتى كه وزير مربوطه را مى‏آوريد به خاطر چه مى‏آوريد؟ براى اين كه چون در متن جريانات بوده. يقيناً رئيس كميسيون خاص از اين وزير مربوطه در رابطه با اين قضيه، بيشتر در جريان قضيه بوده و به همين دليل هم من معتقدم يقيناً حضور يك نماينده، عنوانش هم گفتيم، عنوان رئيس كميسيون، كه مثلًا فرض كنيد كه يا در رابطه با عنوان اوليه است يا در رابطه با عنوان ثانويه است. اگر مربوط به برنامه‏ريزى است، كميسيون برنامه و بودجه، مربوط به مسايل مسكن است كميسيون مسكن و راه و ترابرى و هكذا. با توجه به اين قضيه خوب يقيناً از اين بعد قضيه غفلت شده و در آن جا هم ما گفتيم بعضى از اعضاء هم رأى دادند. اما اكثريت رأى ندادند. از اين جهت به نظر من حل معضلات نظام از اين‏ها ساخته نيست، مخصوصاً با توجه به نكته‏اى كه جناب آقاى امامى اشاره فرمودند، در صحبت حاج آقا موسوى اردبيلى هم بود. اگر ملاحظه كنيد امام تركيبى كه اتخاذ كرده بودند. بعضى از تركيب‏ها حساسيت روى عنوان بود در بعضى از آنها حساسيت روى عنوان نيست. شما اگر متن آن نامه اوليه امام را ملاحظه بكنيد، يقيناً روى جناب آقاى هاشمى رفسنجانى به عنوان رئيس مجلس تكيه شده. به شخص ايشان موضوعيت دارد. روى حاج آقا خامنه‏اى به عنوان رئيس جمهور در گذشته كه الان رهبر عزيز هستند در گذشته عنوانشان تكيه نشده. نامه‏اى است كه من در اين‏جا دارم. يقيناً در رابطه با بعضى از اين‏ها عنوان موضوعيت ندارد شخص موضوعيت دارد. اما بعضى از اين‏ها در رابطه با فقهاى شوراى نگهبان به عنوان فقها موضوعيت دارند اين‏جا شخص نيست. و اين مسأله‏اى است كه يقيناً در نوع نوشته‏هايى است كه ما داشتيم، اين چرا؟ سر قضيه اين است كه بحث در مجمع كارشناسى است. اين اشخاص شخص‏شان موضوعيت دارد. براى اين كه مى‏دانند در متن جريانات هستند. حتى اگر اين‏ها در اين سمت هم نبودند به احتمال بسيار قوى در كنار كسانى كه داراى اين سمت بودند، اين‏ها لازم بود در آن‏جا باشند. براى اين‏كه شخص ايشان موضوعيت دارد. اين نشان مى‏دهد بحث، بحث كارشناسى است، چون بحث كارشناسى است بايد ما توجه به اين بعد قضيه داشته باشيم. مثلًا بياييم بگوييم شش نفر فقهاى شوراى نگهبان خدا طول عمرشان بدهد دستشان را هم مى بوسيم، اما شش نفر فقهاى شوراى نگهبان در شوراى نگهبان بودن توجه به عنوان اوليه مى‏فرمايند. حاج آقا خزعلى مى‏فرمودند ما دو تا لباس داريم وقتى كه در شوراى نگهبان لباس شوراى نگهبان‏دار مى‏پوشيم، وقتى كه آن جا رفتيم لباس تشخيص مصلحت را. من مى‏گويم اين چه خصوصيتى دارد؟ كى مى‏گويد كه شوراى نگهبان مى‏داند مجلس كار كارشناسى كرده. مى‏گويد مصلحت اين است. حضرت امام هم در آن نامه‏اش با توجه به سير اين مراحل نيازى به كار كارشناسى ديگر ندارد. اما براى احتياط بيشتر، خود اين راهنمايى نيست؟ خود اين رهگشا نيست؟ خود اين نشان نمى‏دهد، همان نكته‏اى را كه جناب آقاى امامى دارند و وصيتنامه لااقل اين معنا را تأييد مى‏كند كه شوراى نگهبان توجه به عنوان ثانويه هم بكنند. و خود اين دقيقاً نشان مى‏دهد كه فقهاى شوراى نگهبان بايد باشند اما نه همه‏شان. ما پيشنهاد داديم سه نفر، الان هم باز اعتقاد من همين است. در كنار اين سه نفر بزرگوار دو سه نفر از
                        صورت مشروح مذاكرات شوراى بازنگرى قانون اساسى(جلسه‏28-15)، ص: 842
جاهاى ديگر بيايد كه آن كار كارشناسى قضيه تقويت بشود، مضافاً بر اين در ذيل آمده است كه قدرتى در عرض قواى ديگر نباشند. اين تصريح نص است. يعنى نص عبارت حضرت امام است. دو سه تا در اين‏جا كار به عهده تشخيص مصلحت داده شده است، اين در عرض قواى ديگر است. بنده با اين هم مخالفم كه يقيناً يك‏سرى كارها (كه در عبارت حاج آقا يزدى هم بود) يك‏سرى كارها در مجلس مطرح نشود. در دستگاه‏هاى ديگر مطرح نشود، اما ده نفر، پنج نفر بنشينند در آن‏جا بگويند كه ما تصميم گيرنده هستيم. امام مى‏گويد در عرض قواى ديگر نبايد باشد، قانون‏گذارى نمى‏توانند داشته باشند، حتى به عنوان تصميم گيرنده و خط دهنده به رهبر نمى‏توانند باشند، براى اين كه رهبرى، ولى فقيه، دستش باز است، آن به عنوان بازوى مشورتى است. بازوى مشورتى مى تواند باشد. اما بياييم در رابطه با بعضى از مسايل اختيارات بيشترى به آن‏ها بدهيم، به نظر من با فرمان امام نمى‏خواند. بنابر اين با اصل مجمع من مخالف نيستم اما اين تركيب با اين خصوصياتى كه در اين‏جا هست، به‏نظر من عبارت امام آن كه حضرت امام فرموده‏اند، در رابطه با آن، اين اصلى كه تهيه شده، آن را تأمين نمى‏كند. از اين جهت است كه من با اين مخالفم.
نايب رئيس (هاشمى رفسنجانى)- از آقايان هر كس بعنوان موافق مى‏خواهد، صحبت كنند (اظهارى نشد) خوب حالا مخالف صحبت كنند.
منشى (يزدى)- مخالف بعدى آقاى نجفقلى حبيبى.
دكتر نجفقلى حبيبى- بسم الله الرحمن الرحيم. با توجه به بحث‏هايى كه شد، اولًا جناب آقاى يزدى توضيحاتى دادند راجع به اين مجمع تشخيص مصلحت، در عين اين كه در اين جا، در وظايف‏شان كه ذكر شده آن مسأله كه در يك موارد خاصى لازم است به لحاظهاى مختلف يك جمع محدودى بنشينند تصميم بگيرند، و نمى‏شود آورد در جمع، مثلًا در مجلس يا جاهايى از اين قبيل، چنين برمى‏آيد كه قدرت قانون‏گذارى را به اين مجمع واگذار كرده‏اند. در حالى كه در اين وظايفى كه اين جا منظور كرده‏اند، اصلًا چنين چيزى عملًا ذكر نشده ولى ظاهراً نظر آقايان اين است كه چنين چيزى باشد. كه اين يك مشكلى بود كه براى من حل نشد. و مسأله دوم هم همان مسأله‏اى است كه جناب آقاى بيات هم اشاره كردند به عنوان بازوى مشورتى باشد. اين هم با اين كه بخواهد قانون‏گذارى بكند و يا اين جا تشخيص مصلحت نظام در مورد احكام حكومتى بند (19 اگر مى‏خواهد بعد از اين كه توافق‏هايى حاصل نشده بين مجلس و شوراى نگهبان، حالا تشخيص مصلحت نظام يك بار نظر مشورتى مى‏خواهد بدهد، كه بعد رهبرى تصميم بگيرد، يا ارجاع بدهند به مجلس يا به شوراى نگهبان براى تصميم قطعى. بسيار خوب اما اگر بخواهد خودش تصميم بگيرد يعنى دارد قانون‏گذارى مى‏كند و با اين عبارت تشخيص هم، آن باز هم جور در نمى‏آيد. يعنى يك مقدار مبهم است اين چيزى كه اين جا تهيه شده.
مسأله ديگرى كه مطرح است اين است كه در بيان حضرت امام، در نامه‏اى كه مرقوم فرمودند به عنوان بازوى مشورتى فرمودند، به نظر مى‏رسد كه مجمع تشخيص مصلحت (حالا من شخصاً لااقل روى خود تشكيل مجمع نظرم كاملا مساعد است و فكر مى‏كنم يك چنين مجموعه‏اى لازم هست) بيشتر بايد برگردد به تشخيص مصالح جامعه و مصاديق در موضوع‏هاى مختلف و در زمان‏هاى مختلف و مكان‏هاى مختلف و پيش بينى امور و كمك كند براى تعيين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 843
سياست كلى كشور به مقام معظم رهبرى، يا همين طور در عزل و نصب‏هايى كه ايشان مطابق قوانين يا اختياراتى كه دارند بايد انجام بدهند. به هر حال شناسائى اين آدم‏ها و شناخت فضاها و مكان‏ها، اين‏ها هست. در قسمت تشخيص مصالح جامعه و مصاديق و حتى در آن بخش پيش بينى امور، يا تعيين سياست احتياج به تخصص‏هاى مختلف وجود دارد و متأسفانه در اين طرحى كه آقايان منظور كرده‏اند كه فقهاى شوراى نگهبان و رؤساى سه قوه و وزير مربوطه و حداكثر دو نفر صاحب نظر به انتخاب رهبر، با توجه به تنوع موضوعاتى كه به مسائل سياست كلى كشور مربوط است و به مصالح كشور مربوط مى‏شود آن هم در اين دنياى پيچيده كه به هر حال جريانات شگفت‏انگيز جهانى، مسائل اقتصادى، صنعتى، فرهنگى، آموزشى، دفاعى همه اين‏ها پيش مى‏آيد، طبيعتاً احتياج دارد به متخصص‏هاى مختلف و متنوعى. ممكن است حالا گفته بشود اين‏ها به صورت كميته‏هاى فرعى تشكيل بشود، ولى به هر حال در آن صدر مجموعه‏اى كه به عنوان مجمع تشكيل مى‏شود بايد يك نمونه‏ها و الگوهايى از اين‏ها آن‏جا وجود داشته باشد كه حداقل آن بگويد حالا در اين مورد از چه كسانى يا كميته‏هايى هم بايد نظر خواسته بشود. من يك ايرادم بر سر اين است كه اين تعداد اولًا كافى نيست. فقهاى محترم شوراى نگهبان در شوراى نگهبان نظرات خودشان را مى‏دهند. البته حالا آن ايراد بنده هم حاصل نشد.
جناب آقاى امامى هم لطف كردند فرمودند خيلى خوب شد چون آن جا در اصل نود و يكم گفته شده به منظور پاسدارى از احكام اسلام شوراى نگهبان تشكيل مى‏شود. خوب چه كسى است كه منكر بشود كه احكام ثانوى هم حكم اسلامند، يا احكام حكومتى هم حكم اسلامند. اين جا هم كه نگفته احكام ثانوى يا اولى، يعنى هيچ قيدى ندارد كاملًا مطلق است. به هر حال اين مسأله هم‏چنان مبهم باقى مانده و اگر تا حالا لااقل اين مسأله يك‏جورى حل شده، شايد بسيارى از مشكلات ما حل مى‏شد و امام حتى شايد معلوم نبود كه در آن بحران جنگ مجبور مى‏شدند كه مجمع تشخيص مصلحت را به آن صورت تشكيل بدهند كه بعداً فرمودند ما بر مى‏گرديم به قانون اساسى. در بخش‏هايى از آن البته نه در تمامش. به هر حال من اين تعداد را كافى نمى‏دانم. رؤساى سه قوه بسيار خوب، وزير مربوطه بسيار خوب، دو نفر صاحبن‏ظر بسيار كم است. اين جا را من لااقل ده پانزده نفر با تخصص‏هاى مختلف از اقتصادى، سياسى، دفاعى، و مسائل صنعتى، فرهنگى، آموزشى، يك تعدادى از متخصصين صاحب‏نظر كه اين‏ها قطعاً آدم‏هاى عالى باشند حالا به انتخاب خود مقام معظم رهبرى هم صورت بگيرد، اين جا لازم هست تا بتواند مشكلاتى را كه ما داريم حل بكند آن رؤساى كميسيون‏هاى مجلس را هم كه جناب آقاى بيات پيش بينى كردند آن هم تا يك حدودى مطلوب است. و السلام عليكم و رحمة الله و بركاته.
منشى- مخالف بعد جناب آقاى سيد هادى خامنه‏اى‏
سيد هادى خامنه‏اى- بسم الله الرحمن الرحيم. اشكال اساسى بنده نسبت به اين مصوبه اين است كه تركيب به نسبت آن مسؤوليتى كه دارد انسجام لازم را ندارد. اين اصل مخالفت من است كه مخالفت با اصل شوراى تشخيص نيست. با اين مصوبه است. ولى قبلا بايد عرض كنم كه صحبت جناب آقاى امامى نتيجه‏اش ضد آن چيزى مى‏شد كه مى‏خواستند بگويند. يعنى اگر معتقدند كه شوراى نگهبان مى‏تواند در احكام حكومتى هم نظر بدهد و اصولًا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 844
كار كارشناسى بكند، معناى شوراى تشخيص مصلحت در اين صورت اين مى‏شود كه بين مجلس و آن‏ها در كارشناسى توافقى پيدا نمى‏شود و طبعاً بررسى نهايى را مى‏دهند به شوراى تشخيص مصلحت. اما آن چيزى كه اين‏جا مورد بحث بنده است اين است كه اولًا آن چيزى كه در دستور حضرت امام آمده براى تشخيص مصلحت در اين آخرين دستور براى بازنگرى فلسفه‏اش كانه يك مقدارى فرق مى‏كند با آن دستور اول، دستور اوليه فقط ناظر مى‏شد به موارد اختلاف بين مجلس و شوراى نگهبان، يعنى فقط فلسفه وجودى‏اش آن بود. و تركيبى هم كه خود ايشان پيشنهاد فرمودند در ارتباط با همان مسأله بود اما الان شما در مجموعه وظايف شوراى تشخيص مصلحت چند چيز را گنجاندند كه حالا دو چيزش در اين‏جا آمده غير از آن مسأله اول، ارائه نظرات مشورتى به رهبر درباره كل مسائل و وظايف و اختيارات رهبرى و انجام وظايف ديگرى با توجه به اصل 110 و 111 مكرر و تازه اشاره‏اى هم به عامل حل معضلات ما اين‏جا نكرديم كه حالا بحث است كه آيا اين‏جا لازم هست كه اين كار را بكنيم يا نه؟ چون حل معضلات آن چيزى است كه در متن بيان امام آمده ولى اين‏جا اشاره‏اى به آن نشده. ما در مورد رسيدگى به موارد اختلاف بين مجلس و شوراى نگهبان احتياج بود كه فقهاى شوراى نگهبان (البته نه همه‏شان، تعدادى) اين‏جا تشريف بياورند و نقطه نظر خودشان را توضيح بدهند فقط به اين معنا.
ظاهراً به نظر مى‏رسيد كه مسأله فقط به اين دليل بود. و به همين دليل وزير مربوطه و رؤساى سه قوه هم كه در جريان كار اجرايى هستند در اين‏جا حضور پيدا كنند و در اين‏جا كه ما وظايف ديگرى را اضافه كرديم وجه اين‏كه غير از وزير مربوطه و به عقيده ما كميسيون مجلس، كميسيون مربوطه و رؤساى سه قوه و صاحب‏نظران باشند. ديگر وجه اين كه شوراى نگهبان در اين‏جا حضور داشته باشند روشن نيست. به خاطر اينكه طرف مشورت قرار گرفتن براى امور رهبرى صدها و هزارها مسأله است و اتفاقاً اكثريت آن‏ها هم غير از مسايل قانون‏گذارى است. چون قانون‏گذارى و مسايل قانونى مربوط به مجلس است. مسائل رهبرى مسائل ديگر است. مسائل گوناگون هم هست. كه اين‏ها هيچ كدامش به نحوى از انحاء به مجموعه وظايف شوراى محترم نگهبان و فقها ارتباط پيدا نمى‏كند و تخصص‏هاى گوناگون، اطلاعات مختلف را لازم دارد و شايد بشود آن تنوع در مشخصات آن مسائل مربوطه را ما بيشتر واگذار كنيم به بند (د) كه اين‏جا گفته دو نفر صاحبنظر. كه همين طور كه گفتند بايد اين دو نفر را نامحدود گذاشت. صاحبنظران به انتخاب رهبر. شايد ده نفر بيست نفر لازم باشد. و شايد براى مسايل مختلف هم مرتباً اين‏ها لازم باشد كه تعويض بشوند. بنابر اين اين‏جا عيب اساسى اين مصوبه همين ناهماهنگ بودن و نامشخص بودن وظايفش است. وظايفش اگر جورى تنظيم مى‏شد كه ما اعضايش را هم مى‏توانستيم شناور قرار بدهيم با توجه به موضوعاتى كه در دستورش هست اشكالى نداشت. اما اين‏جا كه ما همه فقهاى شوراى نگهبان را ثابت نگه داشتيم و بقيه اعضا را، اين اشكال پيدا مى‏شود كه در مسايل و معضلات اجتماعى خوب انصافاً ما نيازى نداريم به اين تركيب. كما اين كه در مورد حل مشكلات بين مجلس و شوراى نگهبان هم باز درست تر اين بود كه حالا كه بناست آن‏ها فاصل اين اختلاف باشند و آنها در واقع مصلحت را تشخيص بدهند جداى از نوع تشخيص‏هاى نخصصى و يا فقاهتى شوراى نگهبان و مجلس چيزى را ماوراى آن و مافوق آن تشخيص بدهند آنجا قاعده اش اين است كه از مجلس يك نماينده از شوراى نگهبان هم يك نماينده يا حداكثر دو
                        صورت مشروح مذاكرات شوراى بازنگرى قانون اساسى(جلسه‏28-15)، ص: 845
نفر بروند بگويند كه منشاء تشخيص ما كه باعث عدم توافق بوده اين بوده. فقط توضيح بدهند. بنده عقيده ندارم كه در اين مجموعه‏اى كه به عنوان مجمع تشخيص مصلحت هست لازم باشد كه تعداد آراء يكى از دو طرف مجلس يا شوراى نگهبان تأثير كمى داشته باشد، در سرنوشت رأى. حتماً بايد سرنوشت رأى را تركيب ديگرى كه براى تشخيص خود مصلحت در آنجا شركت مى‏كنند. و اين‏جور نيست كه آن‏جا مثلًا شوراى نگهبان لباسش را عوض كند برود آن‏جا نه احتياج به تعويض لباس نيست. مى‏توانند آن‏جا با همان نظريه تخصصى‏شان دقيقاً از همان چيزى كه تشخيص داده‏اند از همان جا دفاع كنند و تشخيص نهايى آن چه كه مصلحت هست به عهده آن تركيب جديدى است كه امام تعيين فرموده‏اند. پس به دليل اين كه اولًا در همان قسمت اولى كه دستور تشخيص مصلحت از طرف امام صادر شد اين نقطه نظر موجود است. و ثانياً در اين مجمع تشخيص مصلحت دوم كه در اين بازنگرى مطرح شده، به كلى مسؤوليت‏هاى ديگرى به آن‏ها داده شده من احساس مى‏كنم كه اين تركيب انسجام لازم را با همديگر ندارد. بايد يك مقدارى تغييرات اساسى داده بشود. يا قيد بشود كه مثلًا شوراى نگهبان تا آنجايى كه مربوط به بند اول است حضور داشته باشند و يا به هر حال تغييرات اساسى ديگرى داده بشود.
نايب رئيس (هاشمى رفسنجانى)- آقاى اردبيلى گويا موافقند.
موسوى اردبيلى- اگر كسى نيست صحبت كند من صحبت مى‏كنم.
منشى (يزدى)- هستند براى مخالفت، ولى به هر حال ترتيب بايد رعايت بشود، نه، موافق كسى نيست حضرتعالى بفرماييد. اجازه بفرماييد يك سؤالى هم جناب آقاى حبيبى داشتند اين هم مطرح بشود كه با توجه به آن سؤال صحبت بشود. احكام حكومتى، ارتباط آن با مصالح نظام، فرق اين احكام با اوامر ولى امر در ضمن صحبت‏ها توضيح داده بشود كه رفع شبهه بشود.
سيد عبدالكريم موسوى اردبيلى- آقايان كه صحبت فرمودند به نظر من دو قسم بود. يك مقدارش بر مى‏گشت به مسائل جزئى كه قابل تغيير و امثال اين‏ها است، در مرحله دوم. من راجع به آنها صحبت نمى‏كنم. بعضى صحبت‏ها راجع به اصل مجمع تشخيص مصلحت بود. اصلًا اين براى چيست؟ فرقش با شوراى نگهبان چيست؟ من عرض كردم ما وقتى كه اين اصول را تنظيم كرديم با توجه به نوشته‏هاى حضرت امام، اوامر ايشان، رهنمودهاى ايشان تنظيم شد. من فكر مى‏كنم مناسب است من اين چيزهايى كه در دستم هست راجع به اصل تشكيل مجمع تشخيص مصلحت. اگر يك مقدارى از اين‏ها را بخوانم، مقدارى از اين مسائل روشن مى‏شود. من اشاره مى‏كنم به تاريخچه آن. نامه‏اى است نوشته شد از طرف رؤساى سه قوه، حاج احمد آقا هم امضاء كرده‏اند، تاريخش هم در 14/ 11/ 66 است. من مقدارى از اين نامه را خدمت آقايان قرائت مى‏كنم.
بعد از عنوان كه نوشته شده، محضر مقدس رهبر عظيم الشأن حضرت آيت الله العظمى امام خمينى دامت بركاته وجود الشريف در سايه اظهارات اخير آن وجود مبارك كه از لحاظ نظرى مشكلاتى كه در راه قانون‏گذارى و اداره جامعه اسلامى به چشم مى‏خورد برطرف شد. و همان‏گونه كه انتظار مى‏رفت اين راهنمايى‏ها مورد اتفاق نظر صاحب‏نظران قرار گرفت. مسأله‏اى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 846
كه باقى مانده شيوه اجرايى اعمال حق حاكم اسلامى در موارد احكام حكومتى است. (آن احكام حكومتى كه در آنجا آمده از اينجا گرفته شده) در حال حاضر لوايح قانونى ابتدائاً در وزارتخانه‏هاى مربوط (اين تكه را من مزاحم نمى‏شوم براى اين‏كه نحوه تنظيم لايحه در دولت يا طرحى كه در مجلس است آن نوشته شده. چند مرحله كارشناسى مى‏شود، چه مى‏شود، بعد تا مى‏رسد به اينجا) پس از تصويب نهايى شوراى نگهبان هم نظرات خود را در قالب احكام شرعى يا قانون اساسى اعلام مى‏دارد كه در مواردى مجلس نظر آنها را تأمين مى‏نمايد و در مواردى از نظر مجلس قابل تأمين نيست كه در اين صورت مجلس و شوراى نگهبان نمى‏توانند توافق كنند و همين جا ست كه نياز به دخالت ولى فقيه و تشخيص موضوع حكم حكومتى پيش مى‏آيد. (گر چه موارد فراوان از اين نمونه‏ها در حقيقت اختلاف ناشى از نظرات كارشناسانه است كه موضوع احكام اسلام يا كليات قوانين اساسى را خلق مى‏كند) اطلاع يافته‏ايم كه جناب‏عالى درصدد تعيين مرجعى هستيد كه در صورت حل نشدن اختلاف مجلس و شوراى نگهبان از نظر شرع مقدس يا قانون اساسى يا تشخيص مصلحت نظام و جامعه حكم حكومتى را بيان نمايد. در صورتى كه در اين خصوص به تصميم رسيده باشيد با توجه به اين‏كه هم اكنون موارد متعددى از مسائل مهم جامعه بلاتكليف مانده سرعت عمل مطلوب است.
اين نامه‏اى است كه آقايان نوشتند و امضاء فرمودند در تاريخ 14/ 11/ 66 و فرستادند خدمت حضرت امام. حضرت امام در جواب اين نامه نوشته‏اند.
بسم الله الرحمن الرحيم‏
گرچه به نظر اين جانب پس از طى اين مراحل زير نظر كارشناسان كه در تشخيص اين امور مرجع هستند احتياج به اين مرحله نيست. لكن براى غايت احتياط در صورتى كه بين مجلس شوراى اسلامى و شوراى نگهبان شرعاً و قانوناً توافق حاصل نشد مجمعى مركب از فقهاى محترم شوراى نگهبان و حضرات حجج اسلام خامنه‏اى، هاشمى، اردبيلى، توسلى، موسوى خوئينى‏ها و جناب آقاى ميرحسين موسوى و وزير مربوط براى تشخيص مصلحت نظام اسلامى تشكيل گردد. و در صورت لزوم از كارشناسان ديگرى هم دعوت به عمل آيد و پس از مشورت‏هاى لازم رأى اكثريت اعضاء حاضر اين مجمع مورد عمل قرار گيرد. احمد در مجمع شركت مى‏نمايد. تاريخش 17/ 11/ 66 است.
ما آن چيزى كه تنظيم كرديم از روى همين نوشته تنظيم شد. هم از نظر تركيب افراد، حالا ما اسم نيآورديم. ولى از نظر تركيب افراد هم ... از نظر اين‏كه حكم حكومتى را ما آورديم، از نظر اين‏كه كلمه كارشناسى را آورديم اينها الهام گرفته شده از اين جواب حضرت امام. البته امام يك نامه ديگرى هم دارند در تاريخ 8/ 10/ 67. حدود يك سال بعد آن هم سه چهار خط اولش اين است:
خدمت حضرات آقايان اعضاء محترم مجمع تشخيص مصلحت دامه افاضاتهم. با سلام و دعا و آرزوى موفقيت براى آن مجمع محترم از آنجا كه وضعيت جنگ به صورتى درآمده كه هيچ مسأله‏اى آن چنان فوريتى ندارد كه بدون طرح در مجلس و نظارت شوراى محترم نگهبان مستقيماً در آن مجمع طرح گردد لازم ديدم نكاتى را متذكر شوم:
آنچه تا كنون در مجمع تصويب شده ... به قوت خود باقى است (موارد را بيان كرده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 847
كه مثلا چه مقدار اينها اعتبار دارد چه مقدار اعتبار ندارد.) بعد تذكر پدرانه به اعضاء عزيز شوراى نگهبان مى‏دهم كه خودشان قبل از اين گيرها، مصلحت نظام را در نظر بگيرند چرا كه يكى از مسايل بسيار مهم در دنياى پر آشوب كنونى نقش زمان و مكان در اجتهاد و نوع تصميم‏گيرى‏ها است. حكومت فلسفه عملى برخورد با شرك و كفر و معضلات داخلى و خارجى را تعيين مى‏كند.
از اينها معلوم مى‏شود اصل نظر حكم حكومتى است كلمه «حكم حكومتى» آمده در اين نامه‏ها كه من خواندم در اينها كلمه «عنوان ثانوى» نيست. كارشناسى هست، مصلحت را در نظر ديدن هست، اين اعم است در بعضى جاها اين تعبير را دارد در بعضى جاها آن تعبير را دارد لذا ما آن تعبير حكومتى را آورديم از آن تعابير ديگر هم ما جمله را اعم مى‏گرفتيم تا همه اين موارد را شامل باشد. پس اصل وجود چنين مجمعى كه امر حضرت امام است. خصوصاً در نامه اخيرش گفته اصلا اين مجمع باشد. تركيب، الهام گرفته شده از آنجا، البته ممكن است با در نظر گرفتن اين‏كه وظيفه چون زياد و كم مى‏شود، يك چند نفرى اضافه بشوند، كم بشوند اشكالى ندارد. كلمه حكومتى كه آورده شده چون در اين نامه، هم در نامه آقايان تذكر داده شده كه اين منظور حكم حكومتى است، هم در نظر امام گفته شده بيشتر هم نظر، نظر كارشناسى بود.
منشى- عذر مى‏خواهم چون وقت حضرت‏عالى تمام شده است اگر مى‏خواهيد توضيح بيشترى بفرماييد خلاصه‏تر آن كلياتش را بفرماييد.
موسوى اردبيلى- نه تمام شد. حضرت امام مى‏فرمايد با اين مراحلى كه شما خودتان داريد، كارشناسى داريد، شايد نيازى نباشد به اين چيزها، آن هم تذكرى داده شده منتها براى مراعات احتياط گفته شده. بنابر اين اصولش، مستقيماً از حضرت امام گرفته شده، از دستورات ايشان و هيچ اضافه‏اى هم ما در اينجا نياورديم. اما موارد جزئى اگر هست ... آن اشكالات اصلى را من فكر مى‏كنم مثلا رويش اصلًا بحث نكنيم بهتر است. موردش هم كه آيا كارشناسى است، آيا حكم حكومتى استفاء چيست؟ اين هم از اينها گرفته شده هر چه در آنجا هست.
منشى- آقاى مؤمن.
محمد مؤمن- صحبت نمى‏كنم.
منشى- آقاى خوئينى‏ها مخالف بفرماييد.
سيد محمد موسوى خوئينى‏ها- بنده گمان مى‏كنم در ارتباط با مجمع تشخيص مصلحت به همان روش خود حضرت امام اگر عمل بشود بهتر است و در آن روش فقط يك اشكال باقى مانده بود و آن اين‏كه اين در قانون اساسى نبود و اين شبهه براى بسيارى بود كه اين مجمع خلاف قانون اساسى است، مصوباتش نمى‏تواند اعتبار قانونى داشته باشد و از اين قبيل اشكالات و ما در انجام اين دستور اخيرى كه ايشان فرمودند به گمان بنده در اين حد اگر عمل كنيم كار خودمان را انجام داده‏ايم و آن اين كه در قانون اساسى پيش بينى بشود كه مجمعى به نام «مجمع تشخيص مصلحت» تشكيل مى‏شود، كارش هم عبارت از همان كارى است كه قبلًا در دستور حضرت امام بود.
مجلس كه بالاصاله مركز قانون‏گذارى و مصلحت انديشى كشور است و اصلًا كار
                        صورت مشروح مذاكرات شوراى بازنگرى قانون اساسى(جلسه‏28-15)، ص: 848
نمايندگان اين است. كه صبح تا شب در كار قانون‏گذارى مى‏گويند اين كار به مصلحت مملكت است پس يك قانونى برايش مينويسيم، فلان قضيه براى مملكت صلاح نيست، يك قانونى برايش مى‏نويسيم كه جلويش را بگيريم. اصلًا مجلس براى همين كار گذاشته شده. بنابر اين وقتى كه مجلس كار كارشناسى‏اش را انجام مى‏دهد، به خصوص كه در آن مسائلى كه قبلًا دولت لايحه تهيه مى‏كند يا حتى آنجايى هم كه به صورت طرح نمايندگان تقديم مجلس مى‏كنند، باز هم از دولت دعوت مى‏شود كارشناس‏هايش بيايند آنجا نظر خودشان را بدهند پس به اندازه كافى در آنجا بحث مى‏شود كه آيا اين به صلاح كشور هست يا نيست، مى‏آيد شوراى نگهبان آن هم وظيفه خودش را (همان طورى كه جناب آقاى يزدى و بعضى برادرهاى ديگر هم فرمودند) كه بگويد اين خلاف شرع نيست و يا خلاف قانون اساسى نيست و اصولًا اين كار و ماهيتش افرادى را مى‏طلبد كه تخصص دارند در اين كه بگويند خلاف شرع هست يا نيست، اينها كارشناسان امور كشور نيستند كه، البته جسارت نباشد خدمتشان، به لحاظ فردشان ممكن است اين طور باشند اما اين سمت، كسانى را مى‏طلبند و رهبرى براى فقهائ شوراى نگهبان افرادى را بايد برگزيند كه در آن اظهار نظر افراد متخصص خيلى قوى سطح بالا باشند كه كاملَا موازين شرع دست‏شان باشد، اما حالا اينها در مسائل مملكت تخصصى دارند، مى‏توانند تشخيص بدهند مصالح كشور چيست يا نه؟ اگر فقهاى شوراى نگهبان از چنين چيزى برخوردار نباشند ضعفى در كار فقاهت و اظهار نظرشان در شوراى نگهبان پيدا نخواهد شد، بنابر اين ما به طبيعت كار فقهاى شوراى نگهبان بايد نگاه كنيم و ببينيم جايگاه آنها در اين نظام كجاهاست.
حالا نگاه نكنيد به اشخاص‏شان الان بگوييم كه خوب اينها كسانى هستند كه علاوه بر اين‏كه فقيهند، در امور مملكت هم صاحب‏نظر هستند، خوب اين اشخاص ممكن است اين طور باشند، اما اين‏كه فقهاء شوراى نگهبان در انتخاب‏شان رهبرى بايد برود كسانى را انتخاب كند كه هم اين كار از آنها مى‏آيد و هم در مصالح و مفاسد مملكت مى‏توانند صاحب نظر باشند اين‏كه نيست، بنابر اين در قانون اساسى به اين مقدار آورده بشود يك اصلى كه مجمعى است به نام مجمع تشخيص مصلحت در مواردى كه مجلس چيزى را به صلاح كشور مى‏داند و شوراى نگهبان مى‏گويد با عناوين اوليه اين خلاف شرع است و مجلس مى‏گويد، نه حتماً به مصلحت كشور همين است، اين بيايد برود در آن مجمع، كه در اينجا در حقيقت در درجه اول اين وظيفه رهبرى كشور است. در حقيقت او است كه اينجا بايد تصميم بگيرد، اين چيزى كه مخالف موازين اوليه شرع هست، آنقدر مصلحت ملزمه دارد كه ما از اين مرز عبور كنيم يا نه؟
رهبرى بايد اين كار را انجام بدهد. منتها چون باز جهات تخصصى دارد قضيه، رهبرى يك جمعى را به عنوان مشاورين خودش تعيين بكند و اختيارش هم با رهبرى باشد. همان طورى كه حضرت امام هر كسى را خواسته بودند در آنجا اسامى‏شان را ذكر فرمودند. رهبرى هر كسى را كه خواست و صلاح دانست چون اين وظيفه اوست. اوست كه بايد تشخيص بدهد آيا ما اين خلاف عنوان اوليه شرعى را مرتكب بشويم يا نشويم؟ بنابر اين او هر كسى را كه مى‏خواهد براى مشورت خودش انتخاب كند.
اصلًا ما چرا او را محدود مى‏كنيم؟ مى‏گوييم 6 نفر فقهاء شوراى نگهبان واقعاً شايد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 849
رهبرى عقيده‏اش باشد اين 6 نفر تخصص در اين مسائل ندارند كه بيايند آنجا نظر بدهند بخصوص آقايان نمى‏دانم چقدر لطف داشتند كه در يك جاهايى كه اختلاف بوده بين شوراى نگهبان و مجلس تركيبى درست كردند كه 6 نفرشان همان‏هايى هستند كه صبح گفتند نمى‏شود خوب اقلًا يك تركيبى درست مى‏كرديد كه آن طرف ديگرش، حداقل به اندازه همين‏ها مى‏شد كه اساساً لازم هم نيست تعيين بشود. بنابر اين بنده مخالفتم با اين جهت است، اصل مجمع تشخيص مصلحت، بسيار چيز خوبى است، تجربه هم نشان داد يك مجمع لازم است براى كشور، فقط مشكلش اين بود كه اين در قانون اساسى نبود. اين را بياوريم در قانون اساسى و اما افرادش كه باشند؟ مى‏گوييم انتخابش بر عهده رهبرى. هر كسى را خواست انتخاب مى‏كند. از شوراى نگهبان تشخيص داد، خيلى خوبند براى اين كار تعيين مى‏كند. رؤساى سه قوه را خواست عضوش مى‏گذارد، از مجلس كسى را خواست دعوت مى‏كند. تركيبش را هم متغير مى‏تواند قرار بدهد، براى هر مسأله‏اى يك تركيب خاصى را قرار بدهد، البته حالا ممكن است بهتر اين باشد يك جمع ثابت اما بنده مى‏خواهم عرض كنم يعنى اگر دست رهبرى را ما باز بگذاريم كه بايد باز بگذاريم من نمى‏دانم اصلًا چه دليلى دارد ما بگوييم، آنجاهايى كه رهبرى بايد تصميم بگيرد، بگوييم حتماً شما بايد نظر اين چند نفر را بگيريد به عنوان مشاورين خودتان، هر كسى را خواست به عنوان مشاور تعيين مى‏كند، پس فقط در قانون اساسى، اصل وجود مجمع را پيش‏بينى كنيم. وظيفه‏اش هم در همانجاهايى است كه اختلاف بين مجلس است و شوراى نگهبان و اما مشورت براى رهبر، خوب آن مشورت يك چيزى نيست كه در قانون اساسى بياوريم. خوب هر كسى مى‏تواند به عنوان يك مشاور برود به رهبر مملكت بگويد بنده به نظرم مى‏آيد اين كار را اين طورى خوب است انجام بدهيد. اين ديگر جزء وظايف قانون اساسى نمى‏تواند بيايد، به خصوص كه، اگر شما مى‏فرماييد كه مثلًا نظر مشورتى است مى‏دهد، رهبر خواست گوش مى‏كند خواست گوش نمى‏كند.
اگر بخواهيد بگوييد حتماً بايد اطاعت بكند كه صحيح نيست و اما اگر هم لازم نيست گوش بدهد خوب پس شما وقتى اين را بياوريد، فردا رهبر مصلحت ندانست به حرف اينها گوش بدهد، خوب خود اين يك مسأله‏اى مى‏شود. مى‏گويند ما يك جمعى هستيم، آمده‏ايم، حرفى زده‏ايم، مشورت كرديم اين طور تشخيص داديم، مصلحت اين بود، و اين رهبر گوش نمى‏دهد به حرف ما. اصلًا ما چرا مى‏آييم يك چيزى مى‏گذاريم كنار دست رهبر كه اگر نخواست به حرف آنها عمل بكند اين خودش يك مسأله‏اى باشد براى او. بنابر اين يكى كارش آن است كه كار عمده و اساسى‏اش هم هست در هر امرى هم كه رهبر خواست به آنها چيزى را ارجاع بدهد آن را هم ارجاع مى‏دهد.
نايب رئيس (هاشمى رفسنجانى)- بسم الله الرحمن الرحيم. اين مصوبه هم مثل يكى از مصوبات ما دارد مظلوم مى‏شود در اين جلسه. از اعضاء كميسيونش بيشتر مخالفت مى‏كنند.
اشكالاتى كه تا به حال شد، اشكال آقاى امامى مخالفت با كليات و اصلش بود، مى‏شد هم اين چنين مخالفتى بشود به همين دليل كه ايشان فرمودند، منتها مخالفت‏شان دليل درستى نداشت، يعنى شايد هم نتيجه معكوس بايد از آن استدلالشان بگيرند.
ايشان عمده مخالفت‏شان اين بود، چون امام در وصيت نامه‏شان فرمودند: شوراى نگهبان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 850
ضرورت‏ها را و احكام حكومتى و اينها را در نظر بگيرد بنابر اين كار مجمع را خود شوراى نگهبان مى‏كند ديگر، عمده دليل‏شان اين بود. اگر همين حق را هم فرض كنيم كه شوراى نگهبان داشته باشد و خوب هم هست داشته باشد، ما حرفى نداريم تازه در همين مورد اول اختلاف است.
الان اختلاف بين مجلس و شوراى نگهبان سر تشخيص حكم شرعى يا تشخيص قانون اساسى است. بعداً مى‏شود با آن توسعه سر كارشناسى، يعنى مجلس يك جاى كارشناسى است شوراى نگهبان هم مى‏شود يك جاى كارشناسى، تحقيقاً اين دو مركز كارشناسى با هم اختلاف پيدا مى‏كنند. خوب اين موارد اختلاف را چه بكنيم؟ يعنى بيشتر مى‏شود موارد اختلاف و البته ما تناقضى هم بين اين وصيت نامه و اين دستور هم نمى‏بينيم. آقاى يزدى اين را توضيح دادند، هيچ اشكالى ندارد شوراى نگهبان همين حالا هم احكام ثانوى را و مسائل خاص زمانى را در نظر بگيرد، موافقت بكند با يك چيزى يا مخالفت بكند. اين اشكالى ندارد، بنابر اين آقاى امامى دليلشان كافى نيست براى اين‏كه ما اصل اين مجمع را رد بكنيم.
اشكالاتى كه آقايان كردند بعضى‏هايش وارد بود، اما اشكال به اصل نيست. آقايان بايد رأى بدهند به كليات، پيشنهادشان را در شور دوم بدهند، اگر اينجا شورا قبول كرد پيشنهادشان بشود والا كل يك مسأله را به خاطر اين جزئيات نبايد ما رد بكنيم. هم دستور امام است هم در زمان امام به آن عمل شد، هم ايشان دادند براى بعداً در قانون اساسى پيش بيايد. حالا اين حرف آخرى كه آقاى خوئينى‏ها فرمودند كه اصلًا اين چون مى‏خواهد از اختيارات رهبرى استفاده بكند، تركيب را بگذاريم به اختيار رهبرى، نه اين اصلًا جنبه مشورتى ندارد. اين نظرى كه مجمع مى‏دهد، خودش لازم الاجراء است بدون تأييد رهبرى. آن مواردى ...
خوئينى‏ها- اصلا شأن رهبرى است.
نايب رئيس (هاشمى رفسنجانى)- نه خيلى از اين كارهائى كه الان در نظام مى‏شود شأن رهبرى است كه واگذار شده به جاهاى ديگر ...
سيد هادى خامنه‏اى- مشورت با رهبرى الزام هست.
نايب رئيس (هاشمى رفسنجانى)- نه هر جا، ما الان بسيارى از كارها را داريم در نظام انجام مى‏دهيم كه اينها شأن رهبرى است ولى در قانون داده‏ايم به جاهاى ديگرى، با تنفيذ رهبرى انجام دارد مى‏شود، خودبخود يعنى با تأييد كلى رهبرى، بنابر اين هيچ اشكالى ندارد كه ما يك جايى را تعيين كنيم كه حتى در صورتى هم كه رهبرى تأييد نكند آن اجرا بشود. يك نوع داورى است بين مجلس و شوراى نگهبان.
آن‏كه آقاى امامى مى‏گفتند، مورد شوراى نگهبان تبديل مى‏شود به يك مجلسى مثل مجلس سنا در مقابل مجلس شورا (آن مجموعه‏اى كه ايشان بخواهند بگويند) چون به مشكلات خاصى هم در دنيا برخورد مى‏كند، همه جاى دنيا هم فكرى كرده‏اند براى آن حالتى كه بين دو مجلس اختلاف پيش مى‏آيد كه در قانون اساسى ما چنين چيزى نشده.
حالا ما تنها يك راه پيدا كرده‏ايم، و آن داورى است. خيلى خوب، يا بياييد كلًا داورى را به رهبر بدهيد كه خوب امام اين را نخواستند، امام چيز ديگرى به ما دستور دادند ما هم داريم اجرا مى‏كنيم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 851
اين بالاخره يك تركيبى مى‏خواهد كه تركيب قابل قبولى باشد. اين‏كه شما باز اعتراض داشتيد فقهاء شوراى نگهبان، به عنوان كسانى كه مسأله را مى‏دانند و واقعيت هم اين نيست كه اين شش نفر هميشه متفقند. نوعاً اين شش نفر اختلاف نظر دارند و تا به حال هم مواردى كه ما در مجمع داشتيم، اين جورى بوده وقتى كه آمده‏اند، آقايان رأى‏شان متفق نبوده، حتى رأى شرعى‏شان هم متفق نبوده، تا چه برسد به كارشناسى. اين موارد روشن شرعى نيست، نوعاً چيزهايى است كه اگر روشن شرعى باشد كه مجلس رأى نمى‏دهد. يك چيزهايى است كه ابهام دارد اجتهادها فرق مى‏كند. نظرات فرق مى‏كند. بنابر اين حضور اين شش نفر شوراى نگهبان مى‏تواند مفيد باشد. من هم اشكال بعضى از آقايان را قبول دارم. آن تعداد كافى نيست، براى اين‏كه به واقع برسيم، چون در زمان حضرت امام، نخست‏وزير هم بود، شما الان اينجا ديگر نخست وزير را نداريد، اين يكى لااقل اينجا كم شده، هيچ اشكالى ندارد كه ما آن تعدادى كه گفتيم دو نفر به اختيار رهبرى، اين را بگوييم مثلًا پنج نفر به اختيار رهبرى يا بيشتر يا كمتر، آقايان پيشنهاد بدهند تعداد آن را بالا ببرند، هم نظر آقاى خوئينى‏ها و هم نظر آقاى حبيبى تأمين مى‏شود، نظر آقاى بيات هم در يك حدش تأمين مى‏شود، هم چنين نظر آقاى خامنه‏اى.
مسأله كميسيون مجلس هم قبلًا هم براى ما مطرح بود ما هم جزء پيشنهادهاى‏مان آن موقع خدمت امام داديم، نمى‏دانم كتباً داديم يا نه؟ در جلسه ما مطرح بود كه رؤساى كميسيون مربوط هم باشند، در آن جمع. امام ننوشتند، حالا يا ما رسماً پيشنهاد نداديم يا اين‏كه ايشان قبول نكردند، من الان يادم نيست چطورى است. بنابر اين ما يك مقدار تعداد را ببريم بالا از اين چند نفر بيشتر بشوند، در اختيار رهبرى هم بگذاريم كه به مقتضاى مسائل و زمان، رهبرى مى‏تواند به اين جمع زياد بكند و اصل مسأله را خيال مى‏كنم، ناچاريم بپذيريم، دستور امام را زمين نزنيم، تجربه ما هم اين را مى‏گويد. خوب من به عنوان يكى از كسانى كه در اين مسأله صاحب تجربه هستم (چون در مجلس دائماً با شوراى نگهبان كار داشتيم) اين بن‏بست، بدون اين مجمع نمى‏شكند.
تحقيقاً ما در آينده مسائل مهمى خواهيم داشت كه مجلس تصويب مى‏كند. شوراى نگهبان شرعاً يا كارشناسانه مخالفت مى‏كند و مملكت در بن‏بست قرار مى‏گيرد، بايد حل بشود.
يك راهش اين است كه رهبرى حل بكند. خوب، البته آن راه هم راه قابل قبولى است. منتها امام راه ديگرى براى ما انتخاب كردند و صحيح هم هست پس كليات را بپذيريم بعد در جزئياتش مى‏رويم سراغ اصلاح، كه قوى كند، در دستور امام به عنوان بازوى مشاور است، پذيرش مشورت كه الزامى نيست، از مشورت هم هيچ كس ضرر نمى‏بيند. رهبر مشورت مى‏كند، اگر حرف حسابى زدند قبول مى‏كند اگر نه ... بنابر اين توى دستور امام است، ما به اين خاطر بايست مى‏آورديم اينجا.
منشى (يزدى)- الزامى هم نيست ...
نايب رئيس (هاشمى رفسنجانى)- بپذيرد، بله، مشورت است ديگر.
موسوى اردبيلى- عين عبارت حضرت امام اين است «مجمع تشخيص مصلحت براى حل معضلات نظام و مشورت رهبرى، به صورتى كه قدرتى در عرض قواى ديگر نباشد.»
نايب رئيس (هاشمى رفسنجانى)- تأمين مى‏كند، اينها هم اين‏كه ...
                        صورت مشروح مذاكرات شوراى بازنگرى قانون اساسى(جلسه‏28-15)، ص: 852
منشى (يزدى)- الزام در پذيرش هم قاعدتاً نيست ديگر، جناب آقاى مؤمن شما به عنوان مخالف اسم نوشته‏ايد، بفرماييد:
مؤمن- بنده به اين جهت به عنوان مخالف اسم نوشتم كه مطلب تازه‏اى را مى‏خواستم عرض كنم، احتمالًا آقايان هم مى‏فرمايند اين در دفاع از مصوبه كميسيون نيست، والا با كليات مخالف نيستم.
منشى (يزدى)- پس به عنوان مخبر كميسيون باز هم در دفاع صحبت مى‏فرماييد؟
محمد مؤمن- بله.
نايب رئيس (هاشمى)- آن وقت شما ديگر نمى‏توانيد از مصوبه كميسيون دفاع بكنيد؟ آقاى اردبيلى بايد دفاع بكنند.
مؤمن- آقا بنده در كليات اشكال ندارم.
منشى (يزدى)- اگر به عنوان مخبر در مخالفت صحبت بفرماييد بعد از لايحه نمى‏شود دفاع بكنيد.
دفاع بكنيد.
مؤمن- بسيار خوب، حرفم را در ضمن دفاع مى‏زنم.
منشى (يزدى)- بسيار خوب، بفرماييد:
محمد دانش‏زاده مؤمن- بسم الله الرحمن الرحيم. به نظر من همان طورى كه جناب آقاى هاشمى فرمودند، همه مسائلى را كه آقايان فرمودند حتى فرمايش جناب آقاى امامى هم مخالفت با كليات مجمع تشخيص مصلحت نبود (هاشمى- با اصلش بود) جناب آقاى امامى هم مسأله مشاوره و يا وظايف ديگرى را كه با توجه به اصل 110 و 111 به عهده مجمع تشخيص مصلحت است تصريح فرمودند اين باشد، و حتى ايشان فرمودند حل معضلات را اضافه كنيم كه بنده هم، همين را مى‏خواستم عرض بكنم، يعنى آن بند اول كه در موارد احكام حكومتى بايد بين شوراى نگهبان و مجلس نظر بدهد، اين جهت را فقط جناب آقاى امامى مخالفند والا اگر به جاى بند اول حل معضلات كشور هم اضافه بشود و بند دوم و سوم باقى بماند، ايشان هم موافقند.
بنابر اين جناب آقاى امامى و آقايان ديگر كه اكثراً روى كيفيت تركيب اعضاء فرمايشاتى فرمودند، با جزئيات مخالفند كه البته چه برادرانى كه عضو هستند و آنجا مطرح فرمودند، و چه آقايان ديگرى كه در اينجا مطالبى فرمودند، مى‏توانند مطالبشان را به كميسيون بدهند و قهراً كميسيون هم بحث مى‏كند و تصميم‏گيرى نهايى هم با جلسه عمومى است.
در اين قسمت من مى‏خواستم قبل از پرداختن به دفاع از جزئيات مطالبى كه آقايان به عنوان مخالفت صحبت كردند عرض كنم كه ما نسبت به بند اول كه تشخيص مصلحت نظام در موارد احكام حكومتى است، ممكن است اين طور پيشنهاد كنيم، من مى‏خواستم اين را خدمت آقايان عرض كنم كه مورد توجه‏شان قرار بگيرد، اگر عنايت كردند به اين صورت اصلًا بند اول باشد: مجلس كه در احكام حكومتى يا هر جاى ديگر قانونى را وضع مى‏كند، ولو كارشناسى مى‏شود، اين كارشناسى يك وقت بر اساس اين است كه دست خودش را باز مى‏بيند و رادع و مانعى از جهت منع شرعى در جلو خودش نمى‏بيند.
مصلحت انديشى، كار مجلس است ولى يك وقت در زمينه‏اى كه دستش باز است مصلحت انديشى مى‏كند و خيال مى‏كند دستش باز است و هيچ رادعى از نظر تصميم گيرى در برابرش‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 853
نيست و يا حداقل توجه به اين جهت ندارد كه اتفاقاً در بعضى از صحبت‏هايى كه در كميسيون شد، برادرمان جناب آقاى خامنه‏اى اين را توضيح دادند كه ما معمولًا بدون توجه به اين خصوصيات، مصلحت انديشى مى‏كنيم و كارشناسى در كميسيون هم بر اين اساس مى‏شود. اگر اين جور باشد وقتى مى‏آيد در شوراى نگهبان، شوراى نگهبان به حساب اين‏كه درست است «مصلحت تشخيص داده شد»، ولى به حساب اين‏كه اين مصلحت انديشى با قطع نظر از اين بوده است كه مثلًا حكم اوليه شرعى حرمت است، مصلحت انديشى شده، اگر اين جور باشد، اينجا فقهاى شوراى نگهبان نظر مى‏دهند كه خلاف موازين شرع است، برمى‏گردد مجلس. مطلبى كه من اينجا مى‏خواهم تذكر بدهم اين است كه: اگر ما به جاى اين جهتى كه اينجا نوشتيم، به طور مطلق گفتيم، بيايد مجمع تشخيص مصلحت، مصلحت انديشى بكند، بگوييم: وقتى برگشت مجلس، مجلس با قبول اين نظر شوراى نگهبان كه بايد هم قانوناً قبول بكند كه از نظر موازين اوليه فقهى مثلًا اين كار جايز نيست. مجلس مجدداً يك مصلحت انديشى بكند كه با توجه به اين‏كه حكم اولى مثلا حرمت است (نظير مسائل اراضى) باز روى ضروراتى كه هست روى جهات و مسائل مهمى، احياناً ممكن است گاهى ضرورت هم نباشد، كما اين‏كه ما در مورد ماليات ميگوييم كه مصلحت انديشى است، با اين‏كه همه‏مان قبول داريم كه حكم اوليه اسلام اين است، نمى‏شود اموال مردم را بدون رضايت و اذن آنها گرفت، اما در عين حال وقتى اداره كشور نياز داشته باشد، نياز اداره كشور نه در حد ضرورت، در حدى كه كشور به نحو مرفه اداره بشود، بايد ماليات گرفته بشود.
اگر با اين توجه در مجلس مصلحت انديشى بشود، كار كارشناسى انجام بگيرد، اما با توجه به اين نكته و مجلس نظر بدهد كه اين در عين حال بايد انجام بشود، با توجه به اين جهت حرمت، به عنوان اولى اگر باشد وقتى مجلس نظر دارد، بنده فكر مى‏كنم همان طور كه ظاهراً جناب آقاى هاشمى فرمودند در قانون اساسى فعلى ما اصل قانون‏گذارى هم بگوييم كار رهبرى است منتها واگذار كرده به مجلس، چون نظام ولايت فقيه وقتى باشد مشروعيت همه كارها از او سرچشمه مى‏گيرد و در اساس مربوط به ولى فقيه است، حالا واگذار به مجلس شده، اين‏كه واگذار شده به مجلس براساس قانون اساسى ما، مجلس مى‏تواند قانون‏گذارى كند، هم بر اساس عناوين اوليه، هم بر اساس عناوين ثانويه مى‏تواند قانون‏گذارى كند يعنى با در نظر گرفتن اين‏كه حكم اولى عدم جواز است، مصلحت انديشى مى‏كند مى‏گويد بله، بايد اين كار انجام بشود، قهراً موقت خواهد بود. پيشنهاد بنده اين است كه اين كار هم به مجلس داده بشود و اگر مجلس چنين مصلحت انديشى بكند و به شوراى نگهبان فرستاده شود، وظيفه فقهاى شوراى نگهبان به نظر ما مصلحت انديشى نيست، شايد همين طور كه جناب آقاى يزدى فرمودند، جناب آقاى امامى در اين قسمت تنها باشند، شايد يك نفر ديگر موافق در شوراى نگهبان داشته باشند كه بتواند شوراى نگهبان مصلحت انديشى بكند، نه، عقيده ما اين است كه در شوراى نگهبان اكثراً و شايد در حد تفسير قانون اساسى نظر اين باشد كه: مصلحت انديشى وظيفه شوراى نگهبان نيست، مصلحت انديشى وظيفه مجلس است، مجلس وقتى مصلحت انديشى كرد و فرستاد وقتى مسأله برايشان روشن نباشد كه چه جور هست؟ به عهده مجلس مى‏گذارند به عنوان ثانوى هم اگر مجلس آمد يك قانونى را وضع كرد به همين ترتيبى كه عرض كردم شوراى نگهبان اينجا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 854
موافقت مى‏كند و بنابر اين اصلًا ديگر نيازى به اين‏كه اين را ما از وظايف مجمع تشخيص مصلحت قرار بدهيم نيست. آن وقت اين طور بگوييم كه اگر مجلس در اين نظر دومش به نتيجه نرسيد و مثلًا دولت كه لايحه را تنظيم كرده اصرار دارد و نظر دولت و كارشناسى دولت اين است كه اين لايحه به همان صورت كه پيشنهاد شده مى‏بايست به تصويب برسد، او تشخيص مصلحت داده، اينجا بيايد در مجمع تشخيص مصلحت، والا در مراحل قبلى خود مجلس مسأله راحل بكند و هيچ اختلافى هم بين شوراى نگهبان و مجلس نمى‏شود. اين مسأله‏اى بود كه من مى‏خواستم عرض بكنم، قهراً ملاحظه مى‏كنيد، مخالفت در جزئيات است نه مخالفت در كليات.
حالا من اين را خواستم در ذهن آقايان باشد كه اگر موافقت فرمودند حداقل در شور دوم رفقايى پيدا بكنيم كه به اين صورت اصلاح بكنند.
اما برمى‏گردم حالا سراغ مطالبى كه آقايان در مخالفت فرمودند، مسأله وصيتنامه كه جناب آقاى امامى فرمودند عبارت وصيت نامه حضرت امام رضوان الله تعالى عليه، اين است كه «از شوراى محترم نگهبان مى‏خواهم و توصيه مى‏كنم چه در نسل حاضر و چه در نسل‏هاى آينده كه با كمال دقت و قدرت وظايف اسلامى و ملى خود را ايفاء و تحت تأثير هيچ قدرتى واقع نشوند، و از قوانين مخالف با شرع مطهر و قانون اساسى بدون هيچ ملاحظه جلوگيرى نمايند و با ملاحظات ضرورات كشور كه گاهى با احكام ثانويه و گاهى به ولايت فقيه بايد اجرا شود، توجه نمايند». اين خط آخر مورد توجه جناب آقاى اساسى هست «كه ملاحظه ضرورات كشور.»
اين همان طور كه در فرمايشات آقايان بود، به نظر مى‏آيد كه دو تا جواب دارد:
يكى حضرت امام نمى‏خواهند بفرمايند كه مثلًا اگر خواستند ملاحظه ضرورات كشور را بكنند، خودشان قانون‏گذارى كنند، اين را كه نمى‏خواهند بفرمايند.
قانونگذارى از همان مجرايى كه انجام مى‏شود، انجام بشود، مصلحت انديشى حتى در عناوين ثانويه، احكام ثانويه و يا گاهى با ولايت فقيه كه به مجلس داده مى‏شود و قانون‏گذارى مى‏شود، انجام بشود؛ منتها توجه بكنند كه فقط حساب عناوين اوليه نباشد. گاهى ممكن است عنوان اولى مورد توجه مجلس باشد گاهى عنوان ثانوى، هر دو را مورد توجه قرار بدهند كه اتفاقاً قرار هم داده مى‏شود و مضافاً با اين‏كه حضرت امام رضوان الله تعالى عليه در سال 63 اين وصيت را مرقوم فرموده بودند، در عين حال در سال 66 خودشان فرمودند مجمع تشخيص مصلحت. خوب معلوم مى‏شود كه در عين حال مسأله تشخيص مصلحت را فرموده‏اند و خودشان تصريح فرمودند كه در مواردى كه بين شوراى نگهبان و مجلس توافق نهايى حاصل نمى‏شود، يكى از وظايف مجمع تشخيص مصلحت اين است كه نظر بدهد. بنابر اين، اين جهت را نبايد از نظر دور داشت و اين اشكال نمى‏شود وارد بشود.
عرض كنم كه فرمايشات آقايان در اين مورد، ظاهراً اكثرش مربوط به تركيب اعضاء است. ما در ادله توجيهى گفته‏ايم، در تركيب مجمع، از كيفيت انتخاب حضرت امام رضوان الله عليه الهام گرفته شده. با اين‏كه مسأله، مسأله كارشناسى بوده، بابا امام خودش فرموده شش نفر از فقهاء شوراى نگهبان، حالا ما بياييم بگوييم كه نه سه نفر بس است! خوب مگر ايشان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 855
نمى‏دانستند؟ مى‏گويند اينها فقط فقيهند، خوب فقط فقيهند، امام اين را نمى دانسته؟ «فقط فقيهند» اين جهت را هم مى‏دانند كه فقيهى هستند كه اگر مصلحتى اقتضاء بكند حكم اوليه اسلام، دست از آن برداشته مى‏شود، خوب اين هم فقه است. و اگر برايشان توضيح داده شود توسط يك عده كارشناس، قهراً اين جهت براى‏شان روشن مى‏شود، من تعجب مى‏كنم كه گفته مى‏شود كه نه، همان‏چه را كه حضرت امام فرموده، همان طور عمل بشود! بسيار خوب. ولى نمى‏دانم چطور از كنار اين شش نفر يواشكى رد مى‏شوند، خوب همان طور كه جناب آقاى موسوى اردبيلى نوشته حضرت امام را در دستور تشكيل مجمع تشخيص مصلحت قرائت فرمودند اتفاقاً نسبت به شوراى نگهبان اسم نبرده‏اند، فرموده‏اند فقهاء شوراى نگهبان، و اگر كه خداوند اين نعمت را از ما نمى‏گرفت و ادامه پيدا مى‏كرد و تمام اين شش نفر شوراى نگهبان عوض مى‏شد، باز مجمع تشخيص مصلحت سر جاى خودش بود و شش نفر فقهايى هم كه ايشان فرمودند سر جاى خودش بود تا آخر ...
بنابر اين، اين بى‏التفاوتى است نسبت به آن‏چه كه از فرمايش حضرت امام استفاده مى‏شود كه گفته بشود كه شش نفر نمى‏خواهد، اصلًا دو نفر اينها بيايند آنجا فقط نظر خودشان ...
اين توجه به اين جهت نمى‏شود، اين‏كه جناب آقاى امامى فرمودند، و درست هم فرمودند، كه ما وقتى صبح نظر مى‏دهيم در شوراى نگهبان بر يك اساسى است و شب بر اساس ديگر، اين واقعيت است؛ يعنى ما اگر صبح مى‏آييم نظر مى‏دهيم در آنجا به لحاظ اين است كه حساب اين را نمى‏كنيم كه، مجلس توجه كرده به مصلحت و حكم اوليه شرعى را مى‏دانسته حرمت است. عرض كردم نوعاً اين جور نيست همان طور كه آقايان در كميسيون توضيح مى‏فرمودند، مى‏گفتند، ما اعتماد به شوراى نگهبان مى‏كنيم وقتى كه در شوراى نگهبان بحث مطرح مى‏شود، به حسب عنوان اولى حكم شرعى، منهاى اين‏كه مصلحت فعلًا ايجاب مى‏كند دست از حكم اولى برداريم. به اين اساس ما نظر مى‏دهيم، اگر شب در مجمع تشخيص مصلحت شركت مى‏كنيم و نظر مى‏دهيم، خودمان مصلحت انديش بشويم مثل مجلس، مثل نماينده مجلس. آخر وقتى خود آقايان مى‏فرمايند به حسب مستفاد از اصول قانون اساسى، نظر شوراى نگهبان فقط اين است كه ببيند خلاف شرع است يا نه يا خلاف قانون اساسى هست يا نه؛ و اصلًا مصلحت انديشى حقش نيست، راست هم مى‏گويند، ما هم قبول داريم، حقش نيست، آن وقت مى‏فرمايند وقتى مى‏آيند عضو مجمع تشخيص مصلحت مى‏شوند باز به همان عنوان است، دو لباس نيست، نه، بى‏انصافى است. به لحاظ اين‏كه مى‏خواهيم ما تشخيص بدهيم كه آيا مصلحتى هست كه با توجه به آن مصلحت از حكم دست برداريم يا نه؟ با اين جهت مى‏آييم شركت مى‏كنيم. فلذا آنجا ممكن است رأى مخالف بدهيم، اينجا كه آمديم چند نفرمان ضميمه بشوند به چند نفر از برادران ديگرى كه تشريف دارند و رأى موافق بدهيم به اين كه كار بايد انجام بشود و پيش برود.
بنابر اين اگر ما واقعاً بخواهيم رهنمودى از آن فكر عالى حضرت امام رضوان الله تعالى عليه كه دنبالش بودند، بگيريم، همان طور كه ايشان فرمودند شش نفر از فقهاء شوراى نگهبان بايد باشند و آن مسأله دوم كه فرمودند حضرت امام نسبت به برادران بزرگوار ديگر به نام اسم برده‏اند واقعاً ما احتمال مى‏دهيم كه اشخاص مورد نظرشان باشد، ولى كميسيون كه به عنوان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 856
رؤساى قواى ثلاث، اينها را عضو قرار داده روى حساب اين است؛ همان طور كه خود آقايان توجه دارند، مسأله مجمع تشخيص مصلحت چه در مسأله مشاوره باشد و چه در مسأله همين تشخيص مورد اختلاف بين شوراى نگهبان و مجلس باشد، بالاخره يك عده اشخاصى بايد در بين باشند كه با نظام مرتبطند و از آن چه كه در كشور و در نظام جريان دارد واقف هستند و بهتر از اين سه نفر كه يكى در رأس قوه قضائيه هست و يكى در رأس قوه اجرائيه است و يكى در رأس مجلس هست، ما پيدا نمى‏كنيم. فلذا جنبه كارشناسى و احاطه اينها به مسائل و سر و كار داشتن با مطالب مختلفى كه در كشور مى‏گذرد مورد لحاظ قرار گرفته و از اين جهت رؤساى قواى ثلاث را عضو كنند و اما اين‏كه افراد ديگر ... البته بله، تفاوت اين پيشنهادى كه كميسيون كرده با مطلبى كه حضرت امام فرمودند يك نفر كمتر مى‏شود يعنى حضرت امام هم آن سه نفر رؤساى قوا را قرار داده بودند با شش نفر فقهاى شوراى نگهبان؛ 9 نفر؛ آقاى نخست‏وزير و دادستان كل كشور را هم قرار داده بودند و يك نفر هم خودشان سه نفر، دوازده نفر عضو ثابت بود ما آمديم چون وضع دادستان كل كشور روشن نبود ونخست‏وزير هم وضعش معلوم نيست، ما اينها را حذفش كرديم و براى رهبر دو نفر گذاشتيم. البته اگر بخواهيم عددش با همان كه حضرت امام فرمودند مطابق باشد سه نفر بايد بگوييم آن يك نفر وزير هم، كسى است كه مسؤول وزارت‏خانه است و عضو غير ثابت است و در موضوعات مختلف به تناسب از او دعوت مى شود و از نظرش كه كارشناسى است و به وضع وزارت‏خانه اش مطلع و آگاه هست استفاده مى‏شود، در عين حال حق رأى هم دارد.
اين نوشته‏اى را كه جناب آقاى اردبيلى قرائت فرمودند، على القاعده تاريخچه تشكيل مجمع تشخيص مصلحت كه ياد اعضاء آن هست، ولى براى اين‏كه بعضى از آقايان تشريف نداشتند عرض مى‏كنم كه در اين مجمع جريان به اين صورت است: دوازده نفرى كه حضرت امام فرموده‏اند به علاوه وزير مربوط كه سيزده نفر مى‏شوند، فقط اينها حق رأى دارند البته گاهى ممكن است مسأله مربوط به دو وزارت‏خانه باشد آن وقت دو نفر وزير دعوت مى‏شدند و اين وزراء و آن اعضاء ثابت حق رأى داشتند و ملاك را بالاخره «اكثريت» قرار دادند آن وقت در آئين‏نامه‏اى كه براى مجمع تشخيص مصلحت تنظيم كردند، صلاحيت مجمع تشخيص مصلحت را تنها در محدوده موارد اختلاف بين شوراى نگهبان و مجلس تعيين كردند.
 (البته ما خودمان اين كار را كرديم) و رسميت جلسه را به نظرم با 9 نفر قرار داديم. آيين‏نامه را حضرت امام رضوان الله تعالى عليه فرموده بودند كه به نظر مبارك‏شان برسانيم بعد از اين‏كه اين مقدار از آيين‏نامه تنظيم و خدمت ايشان فرستاده شد، ملاحظه و دو تا مطلب اضافه فرمودند. يكى اين‏كه نسبت به رسميت جلسه 9 نفر لازم نيست، هفت نفر كافى است، و دوم اين‏كه صلاحيت مجمع تشخيص مصلحت منحصر به موارد اختلاف بين شوراى نگهبان و مجلس نباشد هر چه را كه اكثريت جلسه رسمى تشخيص داد كه در مجمع تشخيص مطرح بشود، مطرح بشود و بر اين اساس دست ما باز بود. مطالب و پيشنهادهاى مختلفى از اطراف و اكناف مى آمد، رياست محترم مجمع در جلسه رسمى مطرح مى‏فرمودند، رأى گرفته مى شد كه مصلحت هست مطرح بشود؟ اگر تصويب مى شد، مطرح مى شد.
بر اين اساس مثلًا قانون مبارزه با مواد مخدر به آن ترتيبى كه ابلاغ و به اجرا گذاشته‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 857
شد، اين را مجمع تشخيص مصلحت تصويب كرد، با اين‏كه جزو آن اختيارات نيست و مطالب ديگرى را هم مجمع تصويب كرد.
اين نامه اخيرى كه حضرت امام رضوان الله عليه بعد از نامه نمايندگان مجلس مرقوم فرموده بودند «حالا كه مسأله جنگ خاتمه پيدا كرده و مسائل خيلى سريع و فورى نداريم كه انجام بدهيم، مسائل از طريق مجلس بررسى شود» اينجا مى‏بينيم كه ايشان نمى‏خواهند باز در تركيب و كيفيت كار مجمع يك نظر جديدى ارائه بفرمايند، بلكه همان حاشيه‏اى را كه مرقوم فرموده بودند كه «هر چه را اكثريت مصلحت بدانند، مى توانند مطرح بكنند» اين را گرفتند و فرمودند نه، فقط در غير اينجا، يعنى همان كه در آئين‏نامه ما هست كه فقط در موارد اختلاف بين شوراى نگهبان و مجلس مجمع نظر بدهد، والا در كيفيت كار تا آخر هم حضرت امام چيزى نفرمودند و در ذيل آن نامه هم بود كه مى‏توانند از كارشناسان دعوت كنند. در آئين‏نامه ما بود كه حق رأِى با همان اعضاء ثابت، به علاوه وزير مدعو است، وزيرى كه دعوتش مى‏كنيم؛ ملاحظه فرمودند و تصويب هم فرمودند كارشناس‏ها حق رأى ندارند و اتفاقاً ما در مجمع براى مسائل مختلف از كارشناس‏هاى مختلف دعوت مى‏كرديم و از نظرشان استفاده مى‏كرديم، بنابر اين، اگر دقت بكنيم، مسأله اين‏كه از كميسيون‏ها اضافه بشود يا اين‏كه جناب آقاى هاشمى مى‏فرمايند كه ما در بين خودمان صحبت كرديم، حالا اين‏كه كتباً خدمت امام نوشته شده باشد يا نه، در اين جهت شبهه داشتند، خوب ايشان با توجه به اين مسائلى كه على القاعده ولو كتباً نبوده و شفاهاً خدمت‏شان عرض شده تركيب مجمع را اين طور قرار دادند و نظر مبارك‏شان اين بود كه اگر غير از اين اعضاء معين كه دوازده، سيزده نفر هستند، مى‏خواهند بيايند، فقط به عنوان كارشناسى كه مسائل تخصصى خودشان را ارائه بدهند تا اين‏كه مجمع بهتر در جريان امر قرار بگيرد، بيايند و به اين ترتيب از آنها دعوت بشود و انصاف قضيه اين هست كه ما گفتيم از طرف رهبر 2 نفر، اگر يك نفر اضافه بشود ... حالا ممكن است اگر نخست‏وزير هم دو مرتبه در هيأت دولت بود آن هم اضافه بشود، اگر دادستان در قوه قضائيه تصويب شد، دادستان كل كشور هم اضافه بشود. اين اگر اضافه بشود عيناً همان جمعى است كه حضرت امام رضوان الله عليه فرمودند و كار به همان نحوى انجام مى‏شود كه مورد نظر مبارك ايشان بوده و اين مسأله‏اى هم كه در بعضى از فرمايشات آقايان بود كه لازم نيست اصلا مسأله مشورت ذكر بشود، خوب با اين‏كه حضرت امام تصريح فرمودند مجمع تشخيص مصلحت:
1- براى اين‏كه معضلات نظام را حل بكند.
2- اين‏كه بازوى مشورتى براى رهبر باشد، به طورى كه يك قدرتى در كنار قدرت‏هاى ديگر نباشد.
باز در فرمايشات آقايان بود كه تشخيص مصلحت نياز به تخصص‏هاى مختلف دارد. پس اين تعداد كافى نيست، در شوراى نگهبان ده، پانزده نفر متخصص مختلف باشد كه اختيار و تعيين آن با مقام رهبرى گذاشته بشود، اين خوب يك نظرى است، داده مى شود ولى نظرى را كه كميسيون داده اين است كه اين افراد باشند، آن فقها كه گفته شد در آنجا نظر كارشناسى‏شان را دادند با توجه به مصلحت انديشى نظر ندادند، بلكه منهاى مصلحت انديشى نظر دادند و
                        صورت مشروح مذاكرات شوراى بازنگرى قانون اساسى(جلسه‏28-15)، ص: 858
اينها اينجا به عنوان مصلحت انديشى نظر مى‏دهند و كارشناسانى را كه آقايان پيشنهاد مى‏كنند حضرت امام هم به آنان توجه فرموده بود و در ذيل دستورشان براى تشكيل مجمع تشخيص مصلحت مرقوم فروموده بودند كارشناس‏هاى ديگر را هم مى‏توانيد دعوت كنيد. حالا كارشناس مى‏خواهد از خارج باشد مى‏خواهد اعضاى رؤساى كميسيونها باشد دعوت بشود اما حق رأى مال همين سيزده نفر است يا احياناً ممكن است دو تا وزير باشد؛ چهارده نفر، پانزده نفر، با اكثريت اينها هست. براى مشورت هم همين اندازه انصافاً كافى است خوب اينها هم دقت مى‏كنند، توجه مى‏كنند مطالبشان را خدمت مقام رهبرى عرضه مى‏كنند و جمعيت خيلى زياد باشد، درست ممكن است حرف‏ها پختگى پيدا نكند، جمعيت كمتر، بهتر مى‏شود انسان تصميم‏گيرى بكند. بنابراين اگر بخواهيم اين رهنمودى را كه حضرت امام داده‏اند و فرمايشى كه ايشان در كيفيت تشكيل مجمع تشخيص مصلحت فرموده‏اند معيار كار قرار بدهيم به نظر مى‏رسد كه تنها يك نفر ديگر اضافه بشود تا جمعيت همان جمعيت باشد و اشكالات ديگرى كه فرمودند اصلًا وارد نيست. و مضافاً اينكه همانطور كه اول كار عرض كردم اينها همه اشكال به جزئيات است و الا كليات مورد قبول همه آقايان است. با كمال معذرت والسلام.
مهدى كروبى- من براى رأى دادنم سؤالى دارم، ببينيد امام هفت نفر تعيين كرده‏اند و هفت نفر هم است، در آيين‏نامه هم هفت نفر تعيين كرده، به نظر من يك رأى آزمايشى گرفته بشود كه حداقل يك نفر ديگر اضافه بشود بدون تعارف شوراى نگهبان نظراشان را دادند.
مؤمن- توضيح بدهيد هفت نفر چرا؟
مهدى كروبى- عرض كردم كه امام در آنجايى كه تعيين كرده به هفت نفر تأكيد كرده، يعنى مجموعاً غير از شوراى نگهبان روى هم رفته همان طورى كه حضرت عالى فرموديد هفت نفر است و در اين تعداد يك نفر سرنوشت ساز است و امام هم روى اين يك نفر توجه داشت و در آيين‏نامه هم كه نه نفر نوشته بوديد روى هفت نفر عنايت كرد، من اين را براى رأى خودم عرض مى‏كنم چون مهم است براى اين‏كه شوراى نگهبان تقريباً حالا ممكن است يك جايى باشد ولى نظرشان را دادند، اين اگر شش تا با شش تا باشد ممكن است در عمل يك جاهايى گير بكنيم. من نظرم اين است كه يك رأى‏گيرى آزمايشى براى آن قضيه بشود به نظر من و براى رأى دادن خودم حداقل يك نفر بايد اضافه بشودكه كاملًا دستور امام عمل بشود و مشكل‏گشا هم باشد. خلاصه منظورم اين است و جزئيات را هم مى‏دانم.
نايب رئيس (هاشمى رفسنجانى)- حالا ما اصل آن را رأى بگيريم، اگر رأى نياورد آنوقت اين جورى مى‏كنيم.
نايب رئيس (سيد على خامنه‏اى)- حق با آقاى كروبى است ايشان مى‏گويند كه اگر همين دوازده نفر باشند من رأى به كليات نمى‏دهم.
مهدى كروبى- رأى نمى‏دهم و خلاف فرمايش امام هم مى‏دانم.
نايب رئيس (سيد على خامنه‏اى)- مى‏گويند اگر اضافه شود آن وقت من به همين كليات هم رأى مى‏دهم، نظر ايشان اين است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 859
مهدى كروبى- و به علاوه خلاف نظر امام هم مى‏دانم براى اين‏كه امام هفت نفر تعيين كرده.
نايب رئيس (هاشمى رفسنجانى)- ممكن است كسانى باشند كه منهاى اين هم رأى بدهند.
مهدى كروبى- بله من همان را عرض كردم آزمايشى باشد.
نايب رئيس (سيد على خامنه‏اى)- شما رأى بگيريد كه آيا موافقت خواهند كرد كه يك نفر اضافه بشود؟
ميرحسين موسوى- آقاى هاشمى يك رأى آزمايشى براى اضافه كردن نه يك نفر، يك چند نفر بگيريد حداقل يك نفر
جنتى- بتوانيم الان براى اصل موجودش رأى بگيريم، اگر رأى نياورد آنوقت با آن رأى بگيريم، رأى تكميل مى‏شود.
نايب رئيس (سيد على خامنه‏اى)- اين رأى آزمايشى را يك بار ديگر هم انجام بدهيد، چه اشكالى دارد؟
نايب رئيس (هاشمى رفسنجانى)- رأى آزمايشى جايى است كه اصل ما رأى نياورد، آزمايشى كرديم كه مسيرمان را تعيين بكنيم.
مهدى كروبى- خير، كم لطفى نفرماييد. ببينيد ما در قضى رياست جمهورى كه مى‏خواستيم رأى بگيريم قوه متمركز بشود اول رأى گرفتيم كه آزمايشى استيضاح برايش باشد يا نباشد. رأى دادند كه استيضاح باشد بعد رأى گرفتيم، اصلًا آزمايشى يك چيزى است كه جلوتر بايد انجام بگيرد.
منشى (يزدى)- اگر كه خود اعضاى كميسيون (كه الان مثلًا آقاى مؤمن پيشنهاد مى‏كنند) جناب‏عالى اگر موافق هستيد اعضاى كميسيون اين دو نفر را، سه نفر بدانند، احتياج به رأى آزمايشى هم ندارد و آن دو نفر را سه نفر بكنيد.
نايب رئيس (سيد على خامنه‏اى)- آقايان اين رأى آزمايشى اشكالى كه ندارد حالا گرفته بوديم تمام شده بود.
نايب رئيس (هاشمى رفسنجانى)- ضررى هم ندارد، خيلى خوب آقاى كروبى مى‏خواهيد همان رأى آزمايشى را بگيريم؟ (كروبى: بله) آقايان كه موافقند توى اين حداقل همان تعدادى كه امام گذاشته بودند، غير از شوراى نگهبان گذاشته بشود رأى بدهند.
مهدى كروبى- ى ك نفر اضافه بشود.
ميرحسين موسوى- البته حداقل، ممكن است بيشتر هم باشد.
نايب رئيس (هاشمى رفسنجانى)- حداقلش را داريم مى‏گوييم، حداقل يا حداكثر بايد رأى بياورد (اكثر موافقت كردند) تصويب شد. خيلى خوب، پس حالا اصل اين گزارش كميسيون را به رأى مى‏گذاريم (كلياتش را) آقايانى كه با كليات اين موافق هستند، رأى بدهند (غير از دو نفر همه رأى دادند) تصويب شد. ما ديگر كارى در دستور نداريم، اگر كميسيون‏ها گزارشى داده‏اند كه بتوانيم در دستور جلسه فردا بگذاريم از همين حالا مطرح كنيد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 860
ميرحسين موسوى- در آيين نامه‏مان گفته است گزارش‏ها در شور اول 24 ساعت قبل، و در شور دوم 48 ساعت قبل بايد طبع و توزيع شده باشد.
نايب رئيس (هاشمى رفسنجانى)- كجاى آيين نامه است؟
منشى (يزدى)- ماد 16
نايب رئيس- اگر در شور دوم 48 ساعت بياييد تصويب كنيم 24 ساعت يا كمتر باشد.
آقاى دكتر حبيبى پيشنهاد دادند به 24 ساعت تقليل پيدا كند اگر اين تصويب بشود تا اينجا فقط كميسيون قضائى مى‏تواند گزارش خود را آماده كند.
وزارت كشور تاريخ انتخابات رياست جمهورى را هم اعلام كرده است، بنابراين 24 ساعت هم زياد است چون اين جورى اصلًا فرصت نداريم كه به جايى برسيم.
چند نفر از آقايان- آقاى هاشمى به 12 ساعت رأى بگيريد.
نايب رئيس (هاشمى)- آقايانى كه موافقند گزارش 12 ساعت قبل از طرح در جلسه براى طبع و توزيعش كافى باشد، رأى بدهند (اكثر رأى دادند) تصويب شد. خيلى خوب اين قسمت آيين‏نامه اصلاح مى‏شود. آقايانى كه موافقند گزارش كميسيون قضائيه، اگر تا ظهر فردا منتشر بشود ما بتوانيم فردا عصر جلسه داشته باشيم رأى بدهند (اكثر رأى دادند) تصويب شد.
3- پايان جلسه و تاريخ تشكيل جلس آينده‏
رئيس- ختم جلسه اعلام مى‏شود، جلس بعد فردا ساعت چهار بعد از ظهر ان شا اللّه خواهد بود.
 (جلسه ساعت 05/ 18 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 861
                        جلسه بيست و سوم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و پانزده دقيقه سه شنبه سى‏ام خرداد ماه 1368 هجرى شمسى برابر با شانزدهم ذيقعده الحرام 1409 هجرى قمرى به رياست آيت اللّه على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام اللّه مجيد
2- بحث پيرامون گزارش شور دوم كميسيون مربوط به تمركز مديريت در قو قضائيه و تصويب اصول 91- 110- 130- 157- 160- 161
3- پايان جلسه و تاريخ تشكيل جلسه آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 862
1- اعلام رسميت جلسه و تلاوت آياتى از كلام اللّه مجيد
رئيس- بسم اللّه الرحمن الرحيم‏
با حضور 18 نفر جلسه رسمى است. دستور جلسه را ابلاغ بفرماييد.
منشى (حبيبى)- بسم اللّه الرحمن الرحيم، دستور بيست و سومين جلسه عمومى شوراى بازنگرى قانون اساسى بعد از ظهر سه شنبه سى‏ام خرداد ماه 1368 هجرى شمسى مطابقه با شانزدهم ذيقعده 1409 هجرى قمرى.
گزارش شور دوم كميسيون سوم در خصوص تمركز در مديريت قو قضائيه.
رئيس- قرآن را تلاوت بفرماييد.
 (حجت الاسلام عبد اللّه نورى چند آيه از سوره المائده را به قرار زير تلاوت كردند)
اللهم صل على محمد و آل محمد
اعوذ باللّه من الشيطان الرجيم‏
وَقَفَّينَا عَلَى آثَارِهِمْ بِعِيسَى ابْنِ مَرْيمَ مُصَدِّقًا لِمَا بَينَ يدَيهِ مِنَ التَّوْرَاةِ وَآتَينَاهُ الْإِنْجِيلَ فِيهِ هُدًى وَنُورٌ وَمُصَدِّقًا لِمَا بَينَ يدَيهِ مِنَ التَّوْرَاةِ وَهُدًى وَمَوْعِظَةً لِلْمُتَّقِينَ* وَلْيحْكُمْ أَهْلُ الْإِنْجِيلِ بِمَا أَنْزَلَ اللَّهُ فِيهِ وَمَنْ لَمْ يحْكُمْ بِمَا أَنْزَلَ اللَّهُ فَأُولَئِكَ هُمُ الْفَاسِقُونَ* وَأَنْزَلْنَا إِلَيكَ الْكِتَابَ بِالْحَقِّ مُصَدِّقًا لِمَا بَينَ يدَيهِ مِنَ الْكِتَابِ وَمُهَيمِنًا عَلَيهِ فَاحْكُمْ بَينَهُمْ بِمَا أَنْزَلَ اللَّهُ وَلَا تَتَّبِعْ أَهْوَاءَهُمْ عَمَّا جَاءَكَ مِنَ الْحَقِّ لِكُلٍّ جَعَلْنَا مِنْكُمْ شِرْعَةً وَمِنْهَاجًا وَلَوْ شَاءَ اللَّهُ لَجَعَلَكُمْ أُمَّةً وَاحِدَةً وَلَكِنْ لِيبْلُوَكُمْ فِى مَا آتَاكُمْ فَاسْتَبِقُوا الْخَيرَاتِ إِلَى اللَّهِ مَرْجِعُكُمْ جَمِيعًا فَينَبِّئُكُمْ بِمَا كُنْتُمْ فِيهِ تَخْتَلِفُونَ* وَأَنِ احْكُمْ بَينَهُمْ بِمَا أَنْزَلَ اللَّهُ وَلَا تَتَّبِعْ أَهْوَاءَهُمْ وَاحْذَرْهُمْ أَنْ يفْتِنُوكَ عَنْ بَعْضِ مَا أَنْزَلَ اللَّهُ إِلَيكَ‏فَإِنْ تَوَلَّوْا فَاعْلَمْ أَنَّمَا يرِيدُ اللَّهُ أَنْ يصِيبَهُمْ بِبَعْضِ ذُنُوبِهِمْ وَإِنَّ كَثِيرًا مِنَ النَّاسِ لَفَاسِقُونَ‏
 (صدق اللّه العلى العظيم- حضار صلوات فرستادند)
 «از آيه 46 تا 49 سوره مائده»
2- بحث پيرامون گزارش شور دوم كميسيون مربوط به تمركز مديريت در قو قضائيه و تصويب اصول 91- 110- 1130- 157- 160- 161
رئيس- آقا دستور را شروع بفرماييد.
منشى (يزدى)- دستور گزارش شور دوم كميسيون سوم است همان طور كه خواندند جناب آقاى عميد به عنوان مخبر كميسيون، چون شور دوم است يك توضيح خلاصه مى‏فرمايند و بعد قاعدتاً اصل به اصل پيشنهادهاى مربوط به خودش را بررسى مى‏كنيم ان شاءاللّه.
عميد زنجانى (مخبر كميسيون سوم)- بسم اللّه الرحمن الرحيم. گزارش از كميسيون سوم به شوراى بازنگرى قانون اساسى.
كميسيون بررسى مسائل مربوط به تمركز مديريت در قوه قضائيه با حضور تمامى اعضاء خود جلسات متعددى تشكيل داد و با توجه به مذاكرات و مصوبات جلسه عمومى شوراى بازنگرى پيشنهادات واصله را با حضور پيشنهاد دهندگان مطرح نمود و با عنايت به آن چه در اصل 157 تصويب شده ساير اصول را مورد اصلاح قرار داد كه به ترتيب شمار اصول به شرح زير مورد تصويب قرار گرفت.
اينك گزارش آن جهت رسيدگى شور دوم تقديم شوراى محترم بازنگرى قانون اساسى مى‏گردد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 863
رئيس كميسيون بررسى مسائل مربوط به تمركز مديريت در قو قضائيه- على مشكينى اولين اصل كه نسبت به شور اول هم تغييرى پيدا نكرده و همچنان مانند شور اول هست به اين ترتيب است:
اصل نود و يكم: به منظور پاسدارى از احكام اسلام و قانون اساسى از نظر عدم مغايرت مصوبات مجلس شوراى اسلام با آنها شورايى به نام شوراى نگهبان با تركيب زير تشكيل مى شود:
1- 6 نفر از فقهاى عادل و آگاه به مقتضيات زمان و مسائل روز به انتخاب اين عده با رهبر يا شوراى رهبرى است.
2- 6 نفر حقوقدان در رشته‏هاى مختلف حقوقى ازميان حقوقدانان مسلمانى كه به وسيله رئيس قو قضائيه به مجلس شوراى اسلامى معرفى مى‏شوند و با رأى مجلس انتخاب مى‏گردند.
در مورد اصل نود و يكم در شور اول هم توضيح داده شد بنابر مصوبه جلسه عمومى شوراى بازنگرى كه به جاى شوراى عالى قضائى رئيس قوه قضائيه را به تصويب رساند جايگزين كرد، خواه ناخواه تمركز در مديريت قو قضائيه ايجاب مى‏كرد كه 6 نفر حقوقدان كه در رشته‏هاى مختلف حقوقى پيش بينى شده در اصل نود و يكم به جاى اين‏كه به وسيله شوراى عالى قضائى انتخاب بشود، به وسيله رئيس قو قضائيه به مجلس شوراى اسلامى معرفى مى‏شوند. بنابراين دليل توجيهى اصل نود و يكم دقيقاً همان است كه در شور اول هم گفته شد و مورد توافق آقايان هم بود و بنابراين فقط تغييرى در اين اصل داده شده كه به جاى شوراى عالى قضائى، رئيس قو قضائيه آورده شد.
منشى (يزدى)- بسيار خوب چون درباره اين اصل پيشنهادى نيست بنابراين به رأى گذاشته مى‏شود.
آذرى قمى- پيشنهاد حذف مى‏شود داد؟
منشى (يزدى)- اين در قانون اساسى قبلى هست، پيشنهاد حذف فقط در مواردى مى‏شود كه تغييراتى باشد كه در شوراى بازنگرى آمده است يا ارتباطى به مسأله تمركز داشته باشد. در اين اصل ما به عنوان تمركز هيچ كارى نكرده‏ايم بلكه چون در اصل ديگرى به عنوان تمركز يك مصوبه‏اى داريم كلمه شوراى عالى قضائى تبديل شده است به رئيس قو قضائيه، در اين اصل جاى ديگر را نمى‏شود پيشنهاد داد.
بنابراين اجازه بدهيد به رأى گذاشته بشود.
به اين ترتيب آقايانى كه با اين اصلاح موافق هستند دستشان را بلند كنند (اكثر دست بلند كردند) به اتفاق آراء تصويب شد.
عميد زنجانى (مخبر كميسيون سوم)- اصل يكصد و دهم:
وظايف و اختيارات رهبرى:
1- تعيين فقهاى شوراى نگهبان.
2- نصب و عزل رئيس قو قضائيه.
و همچنين در بند 6 اصل يكصد و دهم تغييرى كه توسط كميسيون انجام گرفته به اين صورت است:
                        صورت مشروح مذاكرات شوراى بازنگرى قانون اساسى(جلسه‏28-15)، ص: 864
عفو يا تخفيف مجازات محكومين در حدود موازين اسلامى پس از پيشنهاد رئيس قو قضائيه.
بايد توضيح بدهم كه دو نوع تغيير در اصل يكصد و دهم داده شد: تغيير اول در بند ششم هست كه به جاى پس از پيشنهاد ديوان عالى كشور، به جاى ديوان عالى كشور رئيس قو قضائيه آورده شده صرفاً به دليل تمركز در مديريت قو قضائيه، چون كليه اختيارت قو قضائيه در اختيار رئيس قو قضائيه است، خواه ناخواه پيشنهاد عفو هم توسط رئيس قو قضائيه خواهد بود.
تغيير دوم در مورد نصب و عزل رئيس قو قضائه توسط مقام رهبرى است كه در اينجا دو تا تغيير داده شده: يكى اين‏كه در قانون اساسى فعلى نصب و عزل بالاترين مقام قضائى كشور هست كه به جاى بالاترين مقام قضائى كشور، رئيس قو قضائيه آورده شده.
تغيير دوم اين است كه پرانتز برداشته شده، چون بالاترين مقام قضائى در پرانتز آمده بود كه يعنى رئيس ديوان عالى كشور، ولى اينجا چون ديگر رئيس قو قضائيه جاى رئيس ديوان عالى كشور را اشغال مى‏كرد، از اين نظر ديگر احتياجى به پرانتز نبود. بالاخص كه پرانتز مفهوم ديگرى هم مى‏توانست پيدا بكند چون اگر در پرانتز مى‏گفتيم (بالاترين مقام قضائى) آن وقت با بالاترين مقام قو قضائيه كه در جاى ديگر آمده تهافت پيدا مى‏كرد. بنابراين پيشنهاد حذف شد و مورد تصويب قرار گرفت. يك تغيير در بند ششم و دو تغيير دربند 2 اصل يكصد و دهم.
منشى (يزدى)- اجاز بفرماييد، اين‏كه ايشان مى‏فرمايند دو تغيير در بند 2 داده شده، آن پرانتز سال مصوبه شوراى بازنگرى و جلسه عمومى بوده است والا در اصل قانون اساسى اين پرانتز نبوده. مى‏خواهم عرض كنم در قانون اساسى تغيير داده نشده است جز همان يكى، بنابراين در خود متن قانون اساسى فقط همين تغييرى است كه «رئيس قوه قضائيه» به جاى «بالاترين مقام قوه قضائيه» آمده است.
عميد زنجانى- اين تذكر لازم است كه آقايان توجه داشته باشند كه ما از مصوبه شور اول كميسيون هم تغييراتى داديم.
منشى (يزدى)- به هر حال الان بحثى اگر بخواهد بشود درباره پيشنهادها مى‏شود بحث كرد و درباره اصلش بحث نمى‏توانيم بكنيم.
محمد مؤمن- عرض كنم كه اين چون جزو اصل يكصد و دهم است و جزو وظايف و اختيارات رهبرى است و قهراً ارتباط پيدا مى‏كند با كميسيون رهبرى من اين جهت را عرض مى‏كنم كه على‏القاعده اين كلمه «عزل و نصب» تنها كه هيچ عبارت ديگرى نباشد اين مورد نظر نبايد باشد در اين رأى‏گيرى، بلكه فقط اين‏كه رئيس قو قضائيه ذكر شده چون ما تنظيم آن اصل را يك نحو ديگرى كه على‏الظاهر خود آقايان هم بهتر بپسندند، تنظيم مى‏كنيم. ما به اين صورت گفتيم از اختيارات مقام رهبرى عزل و نصب مقامات ذيل است و همچنين قبول استعفا. يكى از مقامات را هم رئيس قو قضائيه گفتيم. بنابراين ظاهراً بايد مراد از اين تغيير فعلى همين كلمه رئيس قو قضائيه باشد. اين يك مسأله، مسأله ديگرى اين‏كه عبارت قبلى‏مان بود «عاليترين مقام قضائى» اين عبارت لطيفى است. اگر آقايان موافقت بكنند «عالى‏ترين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 865
مقام قو قضائيه» باشد به جاى «رئيس قوه قضائيه» فكر مى‏كنم اگر باشد «عالى‏ترين مقام قو قضائيه» عبارت زيباترى است.
منشى (يزدى)- به هر حال اين در پيشنهادها بررسى مى‏شود. آن نكته جناب‏عالى هم در آن مرحله سوم قطعاً مورد توجه خواهد بود. در مورد رأى‏گيرى فعلًا اين مسأله هست.
محمد مؤمن- اگر خود آقايان كميسيون موافقت بكنند، به جاى «رئيس قو قضائيه» «عالى‏ترين» خودشان هم فرموده‏اند وى بالاترين مقام قوه قضائيه است. بنابراين اينجا بكنيم «عالى‏ترين مقام قوه قضائيه».
منشى (يزدى)- بله خوب اشكال ندارد درست است. آقاى بيات بفرماييد.
اسداللّه بيات- بسم اللّه الرحمن الرحيم. در تكميل فرمايش جناب آقاى مؤمن من مى‏خواهم عرض بكنم كميسيون سوم فقط يك كار مى‏توانست بكند در اين اصل، و آن اين‏كه شوراى عالى قضائى را تبديل به رئيس بكند يا فقط ...
منشى (يزدى)- همين كار را هم كرده است.
بيات- نه، بيش از اين دو سه تا كار ديگر هم كرده كه در اختيارات آنها نبوده؛ يكى همان كه اشاره فرمودند، عزل و نصب ورئيس قوه قضائيه مربوط به كميسيون رهبرى است و جزو اختيارات رهبرى بايد بحث بشود. كلمه نصب بوده، عزل را شما اضافه كرده‏ايد. اين از اختيارات كميسيون سوم نبود. تعيين فقهاى شوراى نگهبان، در آنجا ما آمديم علاوه بر تعيين، عزل آن را هم آورديم. اين دقيقاً نشان مى‏دهد كه اين جزو اختيارات رهبرى است و در كميسيون رهبرى بايد بحث و بررسى بشود مضافاً بر اين كه روى نكته عالى‏ترين هم باز بحث شد، ما هم اعتقادمان اين است كه اين باشد براى بعد. اما اضافه شدن كلمه عزل؛ اين جزو مسؤوليت‏هاى كمسيون سوم نبوده.
منشى (يزدى)- بسيار خوب ما در صدد پاسخگويى به اين استدلالات نمى‏توانيم باشيم بلكه هيمن وضع را با توجه به نكته‏اى كه آقاى مؤمن فرمودند به رأى مى‏گذاريم يعنى تغيير اصلى كه تبديل شوراى عالى قضائى به رئيس قوه است.
عميد زنجانى- درمورد نكته‏اى كه جناب آقاى مؤمن گفتند بحث شد در كميسون. اما ما در مقام تزئين عبارت كه نيسيتم. اختيارات شورا در محدود تمركز است. مقتضاى تمركز در مديريت آن است كه آنجا كه وظيفه‏اى بر عهده غير مسؤول قضائى كشور، يعنى رئيس قوه قضائيه در امور قضائى به غير رئيس قوه قضائيه داده شده، ما برگردانيم به رئيس قوه قضائيه. محدود وظيفه كميسيون 3 اين است. بنابراين وقتى مى‏خواهد مسأله نصب و عزل توسط رهبر مطرح بشود خواه ناخواه رئيس قوه قضائيه مطرح خواهد شد. عنوان ديگرى هم اگر منطبق بشود به اين عنوان، اشكالى ندارد. ولى عنوان اوليه كه مشخص كننده تمركز هست رئيس قوه قضائيه است. اين در مورد مسأله‏اى كه جناب آقاى مؤمن مطرح كردند و الا اگر شورا موافق باشد هيچ اشكالى ندارد، يك عبارت قشنگ‏تر از رئيس قوه قضائيه هست. اما آن‏كه كميسيون منظر داشته اين است كه مقتضاى تغيير بر اساس تمركز مديريت اين است كه ما «رئيس قوه قضائيه» بياوريم. نكته دومى كه آقاى بيات گفتند كه اضافه كردن عزل مربوط به كميسيون اول مى‏توان باشد از محدود وظيفه كميسيون 3 خارج هست. البته در كميسيون به هيچ وجه اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 866
مسأله مطرح نشده. اما نكته‏اى كه من مى‏توانم در توضيح يا جواب مسأله‏اى كه ايشان مطرح كردند عرض كنم اين است كه وقتى ما مسأله نصب را مطرح مى‏كنيم با توجه به آن چه كه بر اساس تمركز در يك كميسيون ديگر انجام مى‏گيرد خواه ناخواه اين مربوط است به تمركز به عنوان هماهنگى بين دو كميسيون كه كار يك كميسيون ناقض كار كميسيون ديگر نباشد. از اين بابت كه به عنوان يك امر مسلم است ما عزل را هم در اينجا آورديم و از سوى ديگر وقتى مسأله نصب مطرح مى‏شود خواه ناخواه اين نصب به عنوان يك نصب هميشگى غيرقابل عزل نمى‏تواند مطرح باشد براى خاطر اين‏كه درست است كه با تمركز قو قضائيه منافات ندارد ولى با تمركز در جاى ديگر منافات خواهد داشت.
رئيس- جناب آقاى عميد من فرمايش‏تان را تتميم مى‏كنم كه نصب و عزل؛ رهبر نصب مى‏كند و رهبر عزل مى‏كند. رئيس قوه قضائيه نصب مى‏شود و عزل مى‏شود پس اين يك مطلب مرتبط بين دو طرف است مى‏تواند اين قضيه مربوط به اين كميسيون باشد و مى‏تواند مربوط به رهبرى، هر كدام در اين قسمت تصرف كنند عيبى ندارد اين تتميم بيان‏شان است.
نايب رئيس (خامنه‏اى)- آقا ببينيد اين بحث مثل اين‏كه دارد بى‏خود ادامه پيدا مى‏كند اگر بنا باشد كه آقايان قوه قضائيه (كميسيون 3) اصرار بورزند روى اين قضيه بايد سه تا رأى‏گيرى كنيم يكى براى تبديل «عالى‏ترين مقام قضائى كشور» به «رئيس قوه قضائيه» كه اين كار اصلى شماست، يكى هم آن چه كه در بند 6 آمده، يكى هم اين‏كه آيا عزل را اضافه كنيم يا نه؟ ديگر بحث نكنيم چون واقعاً مطلب روشن است. مسلم در باب كميسيون اين بحث خواهد شد، ديگر حالا چرا ما تكرار كنيم؟
بيات- پيشنهاد حذف هم داريم براى عزل.
منشى (يزدى)- به هر حال چون اين بحث‏ها در گزارش كميسيون يك خواهد شد بنابراين با توجه به آن چيزى كه آنجا هست، اين كارى كه اين كميسيون كرده است الان به رأى مى‏گذاريم اگر رأى آورد خود به خود با آن كارى كه آن كميسيون كرده است بعد در مرحله هماهنگى قضيه حل مى‏شود. اگر اين جلسه رأى داد به اين‏كه اين تغييرات باشد.
ميرحسين موسوى- براى عزل، حاج آقا، جداگانه رأى بگيريد.
نورى- حاج آقا خامنه‏اى، من يك جمله بگويم در بند 6 نهاد شوراى عالى قضائى كه ديوان عالى كشور است را گذاشته‏اند باشد اينجا را نمى‏توانستند تغيير بدهند. شوراى عالى قضائى را بايد ...
نايب رئيس (خامنه‏اى)- اين را شما به صورت پيشنهاد مى‏توانستيد مطرح كنيد.
منشى (يزدى)- اين بحث شده است، «شوراى عالى قضائى» برداشته شده جايش «رئيس قوه قضائيه» آمده.
عبداللّه نورى- شوراى عالى قضائى را بايد مى‏نوشتند رئيس قوه قضائيه.
نايب رئيس (خامنه‏اى)- ببينيد حالا اين را فكر مى‏كنيد بايد همين جا بحث كنيم تا قضيه حل بشود؟ طبق آئين‏نامه بايد قاعدتاً پيشنهاد مى‏داديد.
منشى (يزدى)- بله درست است شوراى عالى قضائى را برداشتيم جايش رئيس قوه قضائيه گذاشتيم. اينجا هم رئيس ديوان عالى را برداشتيم جايش رئيس قوه قضائيه را گذاشتيم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 867
اين به خاطر تمركز است. اين را بحث كردند در كميسيون به خاطر تمركز اين كار را كردند، يعنى معتقد بودند كه اين پيشنهاد به دست رئيس باشد به خاطر تمركز، حالا در رأى قطعاً معلوم مى‏شود ديگر و قاعدتاً نمى‏توانيم استدلال بكنيم در نفى يا اثباتش. خوب پس اولين پيشنهاد اضافه كردن كلمه «عزل» است يعنى اينجا نصب بوده در قانون ...
نايب رئيس (خامنه‏اى)- آقاى خوئينى‏ها تذكر قانون اساسى دارند بفرماييد.
موسوى خوئينى‏ها- ما يك اصلى در قانون اساسى داريم و آن اين است كه قاضى را نمى‏توان از سمت خودش عزل كرد مگر بعد از آن‏كه جرمش در محكمه ثابت بشود. رئيس قوه قضائيه فرض اين است قاضى است به حسب قانون. بناراين اساساً نمى‏شود گفت او را عزل مى‏كنيم مگر برود در محكمه‏اى جرمش ثابت بشود تا او را عزلش بكنند.
منشى (يزدى)- آن به عنوان رياست قضائى نيست، آن به عنوان رياست ادارى است.
نايب رئيس (خامنه‏اى)- اصلًا قاضى نيست لزوماً رئيس قوه قضائيه، از كجا معلوم است كه قاضى است؟
منشى (يزدى)- در سمت قضاوتش جابجا نمى‏شود در سمت رياستش است. حالا بحث اين جورى درست نيست، بحث اين جورى اصلًا خلاف آيين‏نامه است.
موسوى خوئينى‏ها- آن تذكر قانون اساسى بود، دادم.
منشى (يزدى)- جواب اين تذكر هم اين است كه رئيس قوه قضائيه را اگر عزل مى‏كنيم نه يك قاضى را عزل كرده‏ايم بلكه يك رئيس را عزل كرده‏ايم.
موسوى خوئينى‏ها- حاج آقا به عنوان مخبر جواب مى‏دهيد يا مدير جلسه؟
عميد زنجانى- اجازه بدهيد من عرض كنم.
نايب رئيس (خامنه‏اى)- لزومى ندارد آقاى عميد.
منشى (يزدى)- اجازه بدهيد رد شويم. همان طور كه فرمودند يك تغيير اين است كه كلمه عزل اضافه شده، اين را اول به رأى بگذاريم. ما مصوبه اولى‏مان رئيس قوه قضائيه است.
نايب رئيس (خامنه‏اى)- ى عنى تبديل «عالى‏ترين مقام قضائى كشور» به «رئيس قوه قضائيه».
منشى (يزدى)- اين را توضيح دادند، نمى‏دانم باز توضيح لازم است يا نيست؟ يعنى علت اين‏كه اين عنوان عالى‏ترين مقام قضائى را تبديل كرديم به رئيس قوه قضائيه؛ مختصرى توضيح دادند.
آقايانى كه با اين تغيير موافق هستند دست‏شان را بلند كنند.
موسوى اردبيلى- ى عنى با چه تغييرى؟
نايب رئيس (خامنه‏اى)- تبديل بشود به رئيس قوه قضائيه.
منشى (يزدى)- ى عنى وصف روى اسم آمده است (يازده نفر دست بلند كردند) تصويب نشد.
محمد مؤمن- براى عالى‏ترين مقام قوه قضائيه رأى بگيريد.
نايب رئيس (خامنه‏اى)- خوب، حالا اين يك پيشنهادى است عالى‏ترين مقام قوه قضائيه اين را به رأى بگذاريد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 868
منشى (يزدى)- در اين اصل، الان ما بخواهيم اين تغيير را بدهيم پيشنهاد ما نيست. پيشنهاد ما در شور اول قبلى بوده حالا اينجا چه چيزى را مى‏خواهيم به رأى بگذاريم؟
ميرحسين موسوى- اگر در شور اول تصويب شده باشد مطابق آيين‏نامه مى‏توانيم رأى بگيريم.
منشى (يزدى)- شور اول، داخل پرانتز ما داشتيم.
ميرحسين موسوى- مى‏شود رأى بگيريم. در آيين‏نامه هست.
منشى (يزدى)- پس مى‏شود رأى بگيريم. پيشنهاد جناب آقاى مؤمن اين است كه در بند 2 بشود «نصب عالى‏ترين مقام قوه قضائيه».
موافقين با اين پيشنهاد دست‏شان را بلند كنند (اكثر دست بلند كردند) تصويب شد. اصلاح بعد بند 6 است:
 «پس از پيشنهاد رئيس قوه قضائيه» يعنى به جاى پيشنهاد «ديوان عالى كشور» شده پيشنهاد «رئيس قوه قضائيه» كه فلسفه‏اش را هم توجيه كردند.
نايب رئيس- مخالف و موافق اگر صحبت نكرده‏اند مى‏توانند صحبت كنند. آقاى نورى مخالف.
عبداللّه نورى- من فكر مى‏كنم اين يك بحث جديدى است در رابطه با آيين‏نامه‏مان كه اين را هم خودمان روشن مى‏كنيم بدانيم خوب است. بعضى از تغييرات را در كميسيون‏ها در رابطه با اصول قانون اساسى دادند كه اين قابل پيش‏بينى براى ما نبوده كه رويش پيشنهادى بدهيم كه بگوييم اصل بماند يا نماند. اين را بايد برايش يك فكر كرد كه اگر پيشنهاد نداديم پس بنابراين حالا بايد همين تغيير پذيرفته بشود، اين به نظر من روشن نيست يعنى چه؟ مطلبى كه در رابطه با مخالفت من دارم اين است اگر آقايان در رابطه با تمركز در قوه قضائيه، تشكيلات قوه قضائيه را حذف كرده بودند يعنى مى‏گفتند ديوان عالى كشور بر اساس تشخيصى كه خود رئيس قوه قضائيه مى‏دهد به وجود بياورد، دادستانى بر اساس اين معنا داشت كه ما اينجا بگوييم تغيير مى‏دهيم. اينجا ديوان عالى كشور را برادران باقى گذاشتند، وظايفش را هم حفظ كردند از يك طرف، از طرف ديگر در بند 6 قانون اساسى هم ديوان عالى كشور را حفظ كرده اند. بنابراين به چه دليل حالا ديوان عالى كشور بشود رئيس قوه قضائيه؟ اگر بحث تمركز است تمركز به معناى اين است كه اينجا اگر در بند 6 «عفو ياتخفيف مجازات محكومين در حدود موازين اسلامى پس از پيشنهاد شوراى عالى قضائى» بود مى‏فرمودند به دليل تمركزى كه بايد به وجود بيايد، بشود؛ پس از پيشنهاد رئيس قوه قضائيه يا اگر ديوان عالى كشور را حذف كرده بودند در تشكيلات‏شان و وظايفش را نمى‏دادند باز معنا داشت. ولى با توجه به اين‏كه هم در تشكيلات ديوان عالى كشور را حفظ فرموده‏اند، در اينجا هم شوراى عالى قضائى نبوده تغيير اين به نظر مى‏رسد اصلًا در حيطه اختيارات ما نبوده است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 869
منشى- موافق آقاى خوئينى‏ها.
موسوى خوئينى‏ها- عرض كنم آقاى نورى نبايد يادشان رفته باشد، ما در كميسيون قوه مجريه همين ديروز يا پريروز در آنجاهايى كه رئيس ديوان عالى كشور عضو شوراى رياست جمهورى بود، در اين اصلاحيه آورديم به جاى رئيس ديوان عالى كشور، خود ايشان هم رأى دادند رئيس ديوان عالى كشور در شوراى عالى قضائى، رئيس شوراى عالى قضائى است در آنجاهايى كه مى‏گويند سران سه قوه، حضرت امام رئيس ديوان عالى كشور را گذاشته بودند در رؤساى سه قوه، و نه شوراى عالى قضائى را. بنا براين پس چون كميسيون ديده و درست هم ديده كه پيشنهاد عفو يك كار است كه بايد رئيس دستگاه قضائى شناخته مى‏شد، حالا چون رئيس قوه قضائيه غير از رئيس ديوان عالى كشور است، و رئيس ديوان عالى كشور از اين به بعد زير نظر رئيس قوه قضائيه است. عليهذا بجا بوده است كه با پيشنهاد رئيس قوه قضائيه باشد، نه رئيس ديوان عالى كشور.
منشى (يزدى)- رأى بگيريم. توضيح ديگرى هم لازم نيست، آقايانى كه با اين تغييرت يعنى در بند 6 پس از «پيشنهاد رئيس قوه قضائيه» به جاى «پس از پيشنهاد ديوان عالى كشور ...»
سيد هادى خامنه‏اى- سؤال دارم.
نايب رئيس (خامنه‏اى)- بگذاريد رأى بگيريم.
سيد هادى خامنه‏اى- بايد اول معلوم شود كه مسؤوليت بند 6 رئيس ديوان عالى كشور، به دليل مسؤوليت وى به عنوان رياست ديوان عالى است يا به عنوان رياست شوراى عالى قضائى؟ اگر فرض اول درست باشد نبايد در اينجا به جاى رئيس ديوان عالى، رئيس قوه قضائيه را قرار دهيم ولى اگر فرض دوم درست باشد، حتماً بايد تغيير فوق انجام گيرد.
نايب رئيس (خامنه‏اى)- بعضى از سؤال‏ها ماهيت اعتراضى و اشكالى دارد، اين است كه گفتيم بگذاريد رأى بگيريم بعد سؤال كنيد.
عميد زنجانى- به هر جهت من يك توضيحى بدهم.
منشى (يزدى)- نه ديگر بحثى نمى‏خواهد بكنيم روشن است، جواب را آقاى خوئينى‏ها دادند مسأله همين بود يعنى جواب حضرت عالى هم همان است كه آقاى خوئينى‏ها فرمودند. جوابش اين است كه به عنوان رياست است. همين كه ايشان جواب دادند.
نايب رئيس (خامنه‏اى)- رأى بگيريد.
منشى (يزدى)- آقايانى كه با اين اصلاح موافق هستند دست‏شان را بلند كنند (اكثر دست‏شان را بلند كردند) تصويب شد. بسيار خوب اصل بعد را بفرماييد.
عميد زنجانى (مخبر كميسيون)- اصل يكصد و سى‏ام: در هنگام غيبت يا بيمارى رئيس جمهور ...
نايب رئيس (خامنه‏اى)- آقاى عميد يك لحظه اجازه بفرماييد.
حسن حبيبى- بنده در اصل 121 پيشنهاد دارد.
منشى (يزدى)- قبل از اصل 130؟ بفرماييد.
دكتر حسن حبيبى- بسم اللّه الرحمن الرحيم، در اصل 121 هم همين بحثى كه همين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 870
الان مطرح بود؛ در مورد رئيس ديوان عالى كشور كه از اتفاق اينجا «رئيس ديوان عالى كشور» است و نه «ديوان عالى كشور» مطرح است. در اصل 121 كه مسأله سوگند رئيس جمهور است آمده است كه رئيس جمهور در مجلس شوراى اسلامى در جلسه‏اى كه با حضور رئيس ديوان عالى كشور و اعضاى شوراى نگهبان قانون اساسى تشكيل مى‏شود؛ به ترتيب زير سوگند ياد مى‏كند. اين اصل را در كميسيون نرسيديم بحث كنيم يا به هر حال بحث نشد، رئيس ديوان عالى كشور به همين ترتيب مانده. پيشنهاد من اين است كه «رئيس ديوان عالى كشور» به «رئيس قوه قضائيه» تبديل بشود. در اينجا من يك توضيحى خدمت‏تان عرض كنم. اصلًا اين شوراى عالى قضائى دست‏پخت پيش‏نويس قانون اساسى است. در پيش‏نويس قانون اساسى پيشنهاد شده بود عده‏اى از مستشاران ديوان عالى كشور، دادستان كل و رئيس ديوان عالى كشور كه رياست شورا را به عهده دارد. يعنى متن پيش‏نويس اين طور بود، رئيس ديوان عالى كشور كه رياست شورا را به عهده دارد. شوراى عالى قضائى، شده رئيس ديوان عالى كشور دادستان كل و 3 نفر قاضى. در بسيارى از اصول هم رئيس ديوان عالى كشور كه آمده به اين دليل آمده بوده كه مى‏خواسته‏اند بگويند يكى از اعضاى شوراى قضائى گفته‏اند رئيسش باشد، رئيسش هم كيست؟ رئيس ديوان عالى كشور. در بسيارى از اين اصول اين بوده. اين نكته‏اى كه جنبه تاريخى و سابقه تاريخى قضيه است اما در اين اصل عنايت بفرماييد يك نكته‏اى البته مطرح شد كه رئيس ديوان عالى كشور را براى اين گذاشتند در اين جلسه باشد، چون بعدها ديوان عالى كشور به اين جرائم رسيدگى مى‏كند. ببينيد اگر حنث قسمى اتفاق افتاده است رسيدگى بكند، اين خيلى مهم نيست آن حنث قسم را زا تلويزيون هم مى‏شود ديد. معلوم مى‏شودكه اين اتفاق اتفاده است يا نيافتاده. آن‏چه كه اهميت دارد اين بوده كه مجموعه آن سران قواى كشور در جلسه‏اى كه رئيس جمهور مى‏خواهد سوگند بخورد در آنجا حضور داشته باشند كما اين‏كه شوراى نگهبان هم حضور دارند در صورتى كه در عدم كفايت سياسى رئيس جمهور كه قانونش هم تصويب شده من همين امروز نگاه مى‏كردم روى سابقه وقتى كه عدم كفايت تصويب شد بلافاصله خدمت رهبر عرض شد و نرفت شوراى نگهبان، آن تصويب، پس شوراى نگهبان در اينجا چه حضور دارد؟ شوراى نگهبان براى اين در آن جلسه سوگند حضور دارد كه مجموعه آن كسانى كه ما مى‏گوييم سران كشور حضور داشته باشند. حالا اينجا وقتى كه ما آمديم رئيس قوه قضائيه را به عنوان رئيس دستگاه شناختيم اين رئيس ديوان عالى كشور را بايستى كه تبديل بكنيم به رئيس قوه قضائيه تا اين‏كه با اين مجموعه منطق بخواند. اين پيشنهاد بنده است.
منشى (يزدى)- اگر مخالف ندارد رأى بگيريم.
محمد مؤمن- پيشنهاد قبلى كميسيون هم بوده است.
عميد زنجانى- جزو مصوبه كميسيون است.
آذرى قمى- آنجا بحث شد و رأى نياورد.
منشى (يزدى)- حالا اگر مخالفى ندارد مى‏توانيم به رأى بگذاريم. آقايانى كه با اين اصلاحيه يعنى تغيير «رئيس ديوان عالى كشور» در اصل 121 به «رئيس قوه قضائيه» موافق هستند دست‏شان را بلند كنند. (اكثر دست‏شان را بلند كردند) تصويب شد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 871
عميد زنجانى (مخبر كميسيون)- اصل 130: در هنگام غيبت يا بيمارى رئيس جمهور شورايى به نام شوراى موقت رياست جمهورى مركب از نخست وزير، رئيس مجلس شوارى اسلامى و رئيس قوه قضائيه وظايف او را انجام مى‏دهد مشروط بر اينكه عذر رئيس جمهور بيش از 2 ماه ادامه نيابد و نيز در مورد عزل رئيس جمهور يا در موردى كه مدت رياست جمهورى سابق پايان يافته و رئيس جمهور جديد بر اثر موانعى هنوز انتخاب نشده، وظايف رياست جمهورى بر عهده اين شورا است.
ميرحسين موسوى- اين اصل مال وظايف كميسيون شماره 2 است. ما يك تغييرات كلى در اين داده‏ايم و البته رئيس قوه قضائيه هست، منتها در يك ارتباط ديگر ماهيتش عوض شده براى هيمن طرح شما اين جور جزو اختيارات كميسيون 2 مى‏رود. موقعى كه آن مطرح است ممكن است اين هم به عنوان يك پيشنهاد مطرح بشود ما اشكال نمى بينيم ولى ما مى‏دانيم كه آن را مطرح بكنيم، اين اصلًا منتفى خواهد بود.
رئيس- شما براى اين رأى مى‏گيريد.
ميرحسين موسوى- اگر رأى نياورد خوب برمى‏گرديم به همين چون الان اين تغيير چندانى با آن چيزى كه فعلًا در قانون اساسى هست نيافته است.
ما تقريباً قطعى مى‏دانيم كه ان شاء اللّه تصويب خواهد شد. اگر تصويب نشود طبيعى است كه ما به اصل قانون اساسى فعلى برخواهيم گشت و در آنجا به طور قهرى اين رئيس قول قضائيه عوض خواهد شد براى همين ما تقاضا مى‏كنيم كه اين عقب بيفتد.
منشى (يزدى)- اگر اجازه بفرماييد الان اين به عنوان يك گزارش كميسون هست به رأى گذاشته بشود اگر تصويب شد اين تغيير وقتى آن اصل كل عوض مى‏شود خود بخود اين تغيير هم عوض مى‏شود و ما الان بر اساس يك چيزى كه آنجا نمى‏دانى به كجا منتهى خواهد شد، از اين بگذريم ممكن است باز يك مشكلى برايمان پيش بيايد. طبعاً آنجا وقتى آن كلى تصويب مى‏شود اين اصلاح مى‏شود و در مرحله سوم هم كه هماهنگى ايجاد مى‏شود مسأله حل مى‏شود. پس اين تغييرات اينجا را فعلًا به رأى بگذاريم.
عميد زنجانى- پس اين موكول مى‏شود به شور سوم.
سيد هادى خامنه‏اى- اين يك مقدار كار، كار آيين‏نامه‏اى است و در اين مورد يك مقدارى براى مسائل ديگر هم كه پيش مى‏آيد فكرى بشود، يعنى كارشناسى كه آيا تغييرات در اينجا بيشتر در حيطه كار كميسيون 2 است يا 3؟ اگر آنها مثلًا اين تصميم‏شان تصويب شد به كلى موضوع اين منتفى مى‏شود. رأى گيرى شما به اين معنا خواهد بود كه وقتى آن تصويب شد ديگر شما اين مصوبه را ناديده خواهيد گرفت.
منشى (يزدى)- ى عنى اگر آن تصويب شد اين هم تصويب شده است خودبخود، چون مصوبات هماهنگ مى‏شود در آيين نامه هم داريم كه در مرحله سوم مجموعه مصوبات بايد با ساير اصول هم هماهنگ بشود. اگر اين به عنوان كميسيون قضائى تصويب شد. به عنوان كميسيون دوم، باز يك مصوبه‏اى داشتيم كه با اين هم تفاوتى پيدا كرد خودبخود در مرحله سوم اين هماهنگى ايجاب مى‏كند كه به يك چيز واحدى برسيم. پس الان ما نمى‏توانيم بگذاريم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 872
سيد هادى خامنه‏اى- اولويت مال كدام است؟
منشى- در اين جهت الان اولويت مال اين كميسيون است، ولى در جهات ديگر مسلماً اولويت مال آن كميسيون است.
ميرحسين موسوى- ى ك نكته را بنده بگويم، شايد مسأله حل بشود. اين تغييرى كه برادران از حيث وظايف خودشان است فقط سر اين‏كه مى‏خواهند رئيس ديوان عالى كشور عوض بشود، و هر جايى اين مسأله است بشود رئيس قوه قضائيه. آن تغييرى كه ما داديم كلًا در رابطه با تمركز قوه مجريه است و يك تغيير اساسى صورت گرفته به خاطر اين‏كه در قوه مجريه خوب يك تغييرات اساسى دارد صورت مى گيرد. آنجا هم هر اصلى كه يك نوع برگشت به قوه قضائيه داشته باشد طبيعى است كه رئيس قوه قضائيه خواهد آمد. يعنى به همين تغييرى كه برادران اينجا دادند، منتها اين اصل را ما آنجا يك تغييرات عمده داديم با توجه به اين مسأله اينجا مطرح بشود.
منشى (يزدى)- پس به همين ترتيب رأى گرفته مى‏شود آقايانى كه با اين اصلاح به همين كيفيتى كه توضيح داده شد موافق هستند دست‏شان را بلند كنند (اكثر دست‏شان را بلند كردند) تصويب شد. اصل بعدى را بخوانيد.
عميد زنجانى (مخبر كميسيون)- اصل 157- به منظور انجام مسوليت‏هاى قوه قضائيه در كليه امور قضائى و ادارى و اجرايى مقام رهبرى يك نفر مجتهد عادل و آگاه به امور قضائى و مدير و مدبر را براى مدت 5 سال به عنوان رئيس قوه قضائيه تعيين مى‏نمايد. وى بالاترين مقا قوه قضائيه و داراى وظايف زيراست:
1- ايجاد تشكيلات لازم در دادگسترى به تناسب مسؤوليت‏هاى اصل 156.
2- تهيه لوايح قضائى مناسب با جمهورى اسلامى.
3- استخدام قضات عادل وشايسته و عزل و نصب آنها و تغيير محل مأموريت و تعيين مشاغل و ترفيع آنان و مانند اينها از امور ادارى طبق قانون.
در توضيح اين اصل بايد من عرض كنم كه اين اصل در قسمت اول گزارش شور اول كميسيون در شورا كلياتش به تصويب رسيده، در شور دوم بر اساس پيشنهادهايى كه شده تغييرى در متن آن‏چه كه در شور اول به جلسه عمومى تقديم شده يك تغييراتى داده شده. اولًاً مدت كه حذف شده بود، مدت تثبيت شده؛ و ثانياً اين مسأله بالاترين مقام قوه قضائيه هم اضافه شده و دقيقاً هم محتواى اين اصل بر اساس تمركز در مديريت قوه قضائيه است كه كليه مسائل قضائى و امور قضائى اعم از قضائى بالمعنى الاخص، يا ادارى و اجرائى به رئيس قوه قضائيه تفويض شده و از طرف مقام رهبرى با شرايطى كه ذكر شده و تغييرى در شرايط داده نشده، توسط مقام رهبرى براى مدت 5 سال تعيين مى‏شود. بنابراين گزارش كميسيون دقيقاً همان گزارشى است كه در شور اول قسمت اول گزارشش تقديم شورا شده است و تغييرى با شور اول چندان داده نشده جز همان دو موردى كه به عرض رسيد.
منشى (يزدى)- در خصوص اين، پيشنهاد خاصى نبوده است.
موسوى خوئينى‏ها- بنده توضيحى عرض كنم.
منشى (يزدى)- بفرماييد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 873
موسوى خوئينى‏ها- من بر اساس تجربه‏اى كه در ارتباط با اين مسأله داشتيم، پيشنهادى كردم كه اين هم به رئيس قوه قضائيه مربوط مى‏شود هم به رئيس ديوان عالى كشور و هم به وزير دادگسترى. من چيزى كه فرستاده بودم خدمت آقايان در كميسيون اين است: پيشنهاد مى‏شود در ذيل وظايف هر يك از رئيس قوه قضائيه و رئيس ديوان عالى كشور و وزير دادگسترى اين جمله اضافه بشود و آن جمله اين است: و هر وظيفه‏اى كه طبق قانون به وى محول مى‏شود. اين مسأله از اينجا ناشى شده كه ما هم در تجربه برخورد كرديم در گذشته، شوراى عالى قضائى آمد، برخى يا وظايف ادارى و اجرائى‏اش را به عنوان معاونت محول كند به وزير دادگسترى، همين حدود يك سال پيش تقريباً در مجلس شوراى اسلامى هم تصويب شد كه شوراى عالى قضائى، امور ادارى و اجرائياتش را تفويض كند به وزير دادگسترى، كه وزير دادگسترى در اين قسمت به سمت معاون شورا انجام وظيفه كند. تصويب شد در مجلس شوراى اسلامى رفت، در شوراى نگهبان خلاف قانون اساسى تشخيص داده شد، به اين جهت كه در قانون اساسى وظيفه وزير دادگسترى مشخص شده و بيش از آن چيزى كه در قانون اساسى گفته شده نمى‏شود كار ديگرى به او محول كرد.
منشى (يزدى)- عذر مى‏خواهم جناب آقاى خوئينى‏ها، اگر موافق باشيد چون سه تا پيشنهاد هست آن كه مربوط به اينجا هست، الان توضيح بفرماييد تا آن كه مربوط به وزير هست و رئيس ديوان، چون همه اينها امروز صبح در كميسيون بحث شده اگر آن كه مربوط به اين اصل است الان توضيح بفرماييد و جوابش را بدهيم، بهتر است.
موسوى خوئينى‏ها- مربوط به اين اصل است، من استدلالش را دارم عرض مى‏كنم. به عنوان مثال و نمونه؛ چون در آنجا اين مثال را داريم سابق شورا بوده حالا رئيس قوه قضائيه، چون ما مثال نداشتيم كه مثالش را عرض كنم. به هر حال بعد ما برويم در مجمع تشخيص مصلحت آنجا تصويب شده كه شوراى عالى قضائى مى‏تواند اين اختياراتش را در امور ادارى و اجرائى به وزير دادگسترى بدهد. اين تجربه‏اى بود كه ما از اين تجربه استفاده كرديم كه بنده پيشنهاد كردم هم در مورد رئيس قوه قضائيه هم رئيس ديوان عالى كشور و هم وزير دادگسترى. اما دادستان كل را نگفتند، چون اينجا پيشنهاد حذف دارند هنوز هم اگر چنانچه مسأله‏اى در كشور اتفاق افتاد، يا يك امر مهمى بود كه مجلس شوراى اسلامى خواست بگويد در انجام اين امر مهم اين وظيفه مثلًا بر عهده رئيس قوه قضائيه باشد، يا رئيس قوه قضائيه و مثلًا رئيس مجلس، يك كس ديگرى از مسؤولان طراز بالاى كشور. امر از نظر اهميت به قدرى است كه در مملكت مى‏خواهند ... يعنى به نظر مى‏رسد مصلحت انديشان نظام، مجلس شوراى اسلامى، يا مقام رهبرى، احساس مى‏كند اين كار را او مى‏تواند انجام بدهد به لحاظ اهميتى كه آن كار دارد. وقتى كه مجلس بخواهد يك چنين قانونى بگذارند بگويد آن آقا اين كار را بكند، قهراً خلاف قانون اساسى خواهد شد براى اين‏كه اگر مواردى اين چنين اتفاق اتفاد كه مجلس خواست طى يك قانون وظيفه‏اى را بر عهده رئيس قوه قضائيه بگذارد كه در قانون اساسى ذكر نشده است آن وظيفه براى اين‏كه منعى از نظر قانون اساسى نباشد اين جمله را اضافه كنيد هم چنانكه در رابطه با وزير دادگسترى هم پيشنهاد مى‏كنيم اضافه بشود، همان طورى كه راجع به رئيس ديوان عالى كشور. رئيس ديوان عالى كشور كارش‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 874
اداره ديوان عالى كشور است، و رئيس شعبه اول ديوان عالى كشور هم هست. حالا اگر بيش از اين يك مسأله قضائى مهمى در كشور وجود پيدا كرد خواست قانون‏گذار يا مقام رهبرى به رئيس ديوان عالى كشور بگويد اين كار را شما انجام بدهيد، قهراً خواهند گفت اين خلاف وظايفى است كه در قانون اساسى احصاء شده و نمى شود چنين اختيارى را به او تفويض كرد. على‏هذا پيشنهاد بنده اين است كه در ذيل اين بند 1، 2، 3 كه وظايف رئيس قوه قضائيه آمده اضافه بشود، حالا عبارتش را من خيلى دقيق ننوشته‏ام «و هر وظيفه‏اى كه طبق قانون به وى محول مى‏شود يا بر عهده وى گذاشته مى‏شود» تقريباً يك عبارت اين جورى.
منشى (يزدى)- مخالف اگر هست بفرماييد.
مؤمن- من مخالفم.
منشى (يزدى)- به عنوان مخالف مى‏توانيد صحبت كنيد.
محمد مؤمن- بسم اللّه الرحمن الرحيم. الان اگر كه ما اين سه عنوان را (البته اشكالى هست به حصر) اين سه وظيفه را به عهده رئيس قوه قضائيه گذاشتيم هدف قانون اساسى اين است كه خوب البته منحصراً وظيفه‏اى كه او دارد اين است. شما بخواهيد بفرماييد كه مجلس يا رهبر مى‏تواند، خوب اين اصلًا خلاف آن هدفى است كه در مقام شمارش وظايف رئيس قوه قضائيه است. آن جهت هم كه مى‏فرماييد اتفاقاً همين طور بود يعنى به خاطر اين‏كه منحصراً به حسب قانون اساسى مربوط به شوراى عالى قضائى بود آن اختيارات و مجلس خواست اختيار بدهد به اينها يعنى (به شوراى عالى قضائى) كه بتواند بعضى از اختيارات خودش را به وزير محول بكند گفتيم خلاف قانون اساسى است. البته مجمع تشخيص مصلحت با توجه به اختياراتى كه حضرت امام دادند حل كرد قضيه را. الان اين مشكل را كه اعطاء بعضى از اختيارات به وزير باشد آقايان پيش بينى كرده‏اند ولى ما اگر بياييم و بگوييم كه هر چه را مجلس خواست مى‏تواند به اينها واگذار بكند اصلًا اين با هدفى كه منحصر ساختن مسؤوليت‏هاى رئيس قوه قضائيه است منافات دارد.
منشى (يزدى)- آقاى حبيبى به عنوان موافق بفرماييد.
حسن ابراهيم حبيبى- تا آنجا كه من يادم است امروز صبح آن سه پيشنهاد ديگر را كه وظايف به عهده دادستان كل، چون بعد از پيشنهاد حذف اين بود كه بر طبق قانون هر وظيفه و همين طور وزير دادگسترى و رئيس ديوان عالى كشور را بحث كرديم، ولى ظاهراً اين از قلم افتاد و رئيس قو قضائيه را ...
عميد زنجانى- خير، تصويب شد.
حسى ابراهيم حبيبى- حالا اگر هم بوده، من يادم نيست.
عميد زنجانى- در مورد اصل 169، رئيس ديوان عالى كشور دقيقاً اين پيشنهاد تصويب شد، مسؤوليت‏هاى دادستان كل ...
حسن حبيبى- آن كه در مورد دادستان كل است. در مورد رئيس قوه قضائيه، تا آنجايى كه من خاطرم است صحبت نشد اصلًا. من موافق هستم به همان دليلى كه جناب آقاى خوئينى‏ها فرمودند و جناب آقاى مؤمن هم مى‏فرمايند كه اين طور بود دقيقاً به همين دليل. يعنى قانون اساسى اگر حصر بكند و ما اين حتمال را بدهيم كه برخى از مصالح ايجاب‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 875
مى‏كند كه برخى از اختيارات را بدهيم نمى‏توانيم. فقط نكته در اين است كه آيا اين مصلحت ايجاب مى‏كند يا نمى‏كند؟ اگر ايجاب مى‏كند ما الان دست‏مان را نبنديم كه بعداً مجبور بشويم كه احتمالًا بيائيم مجمع تشخيص. نكته در اين است. در اين‏كه احتمال دارد برخى مسائل باشد كه مربوط به قوه قضائيه باشد نه اين‏كه مربوط به قوه اجرايى و قوه مقننه، بلكه در حيطه وظايف قوه قضائيه باشد و خارج از اين سه نكته باشد، يعنى دادن تشكيلات، تدوين لوايح، عزل و نصب قضات، نكات ديگرى مى‏تواند باشد مثلًا فرض كنيد كه ما برخى از سازمان‏ها را داريم كه اين سازمان‏ها مثل سازمان ثبت اسناد و املاك كشور، مثل روزنامه رسمى. تمام اينها در حال حاضر به نحوى از انحاء به دستگاه قضائى و دادگسترى مربوط است. اگر كه رئيس قوه قضائيه فرض كنيد بخواهد كه عضويتش را در مجمع عمومى روزنامه رسمى به وزير دادگسترى محول بكند، يا اصلًا بيايد بگويدكه ما روزنامه رسمى را مى‏خواهيم كه از حيطه اقتدارات دادگسترى خارجش بكنيم اين را نمى‏تواند حتى پيشنهادش را بدهد چرا؟ براى اين‏كه اين جزو وظايفش نيست كه تشكيلات را كم و زياد بكند. يعنى يك چيزها و يك كارهاى تشكيلاتى و يك كارهائى در حيطه دستگاه قضائى هست كه احتمال زياد هم دارد كه جنبه تشكيلاتى داشته باشد و اين مسائل را رئيس قوه قضائيه مطابق قانون بخواهد به ديگرى واگذار كند و نتواند. اگر كه ما بند 4 را به اين ترتيب در بياوريم كه وظايف ديگرى كه طبق قانون براى وى تعيين مى‏شود يا به وى محول مى‏شود اين را بگذاريم البته در حيطه دستگه قضائى و نه در قوه مقننه يا مجريه، يعنى قانون نگويد كه او مى‏تواند قانون‏گذارى بكند، قانون نگويد كه او مى‏تواند كه فرض كنيد كه مثلًا راهنمائى و رانندگى را هم اداره بكند و بلكه وظايفى كه در قوه قضائيه است اگر به عهده‏اش ... يعنى اجازه داشته باشد كه قانوناً به ديگرى محول بكند يا متعهد و متصدى‏اش بشود شايد كه به نفع دستگاه باشد كه هر روز خداى نكرده يا تجاوز از قانون نكند يا در برخى موارد به تذكر نينجامد.
منشى (يزدى)- مخبر مى‏تواند توضيح بدهد.
عميد زنجانى (مخبر كميسيون)- در مورد پيشنهادى كه جناب آقاى خوئينى‏ها مطرح كردند در كميسيون بحث شد. البته به صورت كلى و بالاخص در مورد اصل 162 و در مورد دادستان كل. اما در مورد رئيس قوه قضائيه به نظر مى‏رسد كه چندان تناسبى با تمركز ندارد، يعنى اگر بخواهد قانون «يعنى مجلس» وظائفى بر عهد رئيس قوه قضائيه بگذارد در حقيقت به معناى محدود كردن اختيارات رئيس قوه قضائيه‏اى است كه از طرف رهبر تعيين مى‏شود. تعيين رئيس قوه قضائيه از طرف رهبر است آن وقت مجلس بيايد اختيارات او را محدود كند براى اين‏كه اين قانون يقيناً مسؤوليت‏هايى روى دوش او خواهد گذاشت و اختيارات او را محدود خواهد كرد. حالا شما نپذيريد، ما مقيد نيستيم كه حتماً شما بپذيريد. ولى آن كه تصور كلى كميسيون هست به اين صورت است كه تمركز ايجاب مى‏كند، كه كليه اختيارات مربوط به قوه قضائيه بدون اين‏كه محدوديتى داشته باشد در دست رئيس قوه قضائيه باشد. و لذا در مورد بند اول اصل 157 خيلى بجا بود كه اينجا طبق قانون بيايد ايجاد تشكيلات لازم در دادگسترى به تناسب مسؤوليت‏هاى اصل 156 طبق قانون. ولى آقايان موافقت نكردند در كميسيون، گفتند اگر شما بياييد ايجاد تشكيلات لازم را طبق قانون بكنيد اين اختيارات‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 876
رئيس قوه قضائيه را محدود مى‏كند و به همين دليل با وجودى كه پيشنهاد شد، اين پيشنهاد رد شد. من نظر كميسيون را دارم عرض مى‏كنم، روى اين اصل به خاطر مسأله تمركز مورد بحث قرار نگرفت و تصويب هم نشد.
منشى (يزدى)- پس حالا اين پيشنهاد مطرح است كه بند 4 اضافه بشود به اين كيفيت: «وظايف ديگرى كه بر طبق قانون به عهده وى گذاشته مى‏شود» موافقين با اين پيشنهاد دست بلند كنند (6 نفر دست بلند كردند) تصويب نشد.
حسن حبيبى- من يك تذكرى دارم.
منشى (يزدى)- بفرماييد.
حسن حبيبى- در اين اصل چون يك پيشنهاد حذف دادستان كل هست، من فقط حقم را مى‏خواهم محفوظ نگه دارم. اگر اصل حذف، يعنى مطلب مربوط به حذف دادستان خداى نكرده تصويب شد، من در بند 1 همين اصل پيشنها دارم اين حق محفوظ بماند كه مجدداً برگرديم به اين اصل.
منشى (يزدى)- پيشنهاد مكتوب است؟
حسن حبيبى- پيشنهاد مكتوب است بلى.
محمد مؤمن- جناب آقاى يزدى، من هم يك تذكرى دارم كه از كميسيون سؤال كنيم.
منشى (يزدى)- البته بعد از تصويب روى اين نمى‏توانيم، بحث كنيم.
محمد مؤمن- خير، قبل از تصويب بايد مطرح بشود.
منشى (يزدى)- منظور اين است كه اين تصويب شده است.
محمد مؤمن- رأى نگرفتيم.
منشى (يزدى)- عرض مى‏كنم روى اين رأى گرفتيم و تمام شد. اصل 157 تمام شد پيشنهاد رأى نياورد اين اصل هم كلياتش رأى آورده است و الان در شور دوم بايد رأى‏گيرى كنيم قبل از رأى‏گيرى ...
محمد مؤمن- من يك سؤال از كميسيون دارم و آن اين است كه خود كميسيون الان در اصل 91 يكى از وظائف رئيس قوه قضائيه را معرف 6 نفر حقوقدان به مجلس مى‏داند و در اصل 121 باز به جاى رئيس ديوان عالى كشور، رئيس قوه قضائيه گذاشته شد. در اصل 130 رئيس قوه قضائيه احتمالًا اگر شوراى رياست جمهورى تصويب بشود از وظايفش اين است كه عضو آن شورا باشد. آيا نظر كميسيون اين است كه اين‏كه مى‏گويد داراى وظايف زير است كه ظهور در حصر دارد دفع اين تناقض چه جور مى شود كه انحصار فهميده مى‏شود و آنجا هم نيست؟
منشى (يزدى)- اين مسأله در كميسيون، من يادم است كه بحث شد هيچ كدام از ما نمى‏گفتيم كه معناى اين، اين است كه قانون‏گذار نمى‏تواند دربار اينها چيزى بگويد. همين اصطلاحى كه آقاى عميد گفتند كه نخواستيم دستش را ببنديم كه طبق قانون بگوييم، يعنى هم خودش و هم قانون‏گذار مى‏تواند در خصوصيات چيزى برايش بگذارد. در تشكيلات قانون مى آيد خصوصيات را مى‏گويد.
محمد مؤمن- اين غير از فرمايش آقاى موسوى خوئينى‏ها است. يعنى خلاصه من‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 877
مى‏خواهم بگويم اگر بند چهار به اين صورت: ساير وظايفى كه در اين قانون (يعنى قانون اساسى) به عهد وى گذاشته شده، اگر اين اضافه بشود رفع مشكل مى‏شود.
منشى (يزدى)- بسيار خوب، اين تذكر جناب آقاى مؤمن بود. الان مصوب ما در اصل يكصدو پنجاه و هفتم پيشنهاد ديگرى ندارد كليات اين هم بحث شده است ...
حسن حبيبى- آقاى يزدى من پيشنهاد دارم، منتها معلق به اين است كه حذف دادستان اگر رأى آورد ...
منشى (يزدى)- از نظر آيين‏نامه‏اى ديگر بحث نمى‏توانيم بكنيم، بايد رأى بگيريم آقايانى كه با اين اصل با همين كيفيتى كه خوانده شد موافق هستند دست‏شان را بلند كنند (اكثر دست‏شان را بلند كردند) با 14 رأى موافق تصويب شد. اصل بعدى را بخوانيد.
خزعلى- اينجا يك اصلاح لفظى راجع به اصل قبل دارم. حالا كه اينجا ما گفتيم «وى بالاترين مقام قوه قضائيه است» تقاضا مى‏كنم در اصل 110 «عزل و نصب عالى‏ترين» را مبدل به «عزل ونصب بالاترين مقام قوه قضائيه» كنيدكه انسجام لفظى برقرار بشود.
منشى (يزدى)- ى عنى كلم «عالى‏ترين» بشود «بالاترين» اين اصلاح لفظى است و مى‏شود اين كار را كرد. ظاهراً با اين اصلاح هم آقايان موافقند و رأى هم نمى‏خواهد چون اصلاح لفظى است. در عين حال آقايانى كه موافق هستند اين كلم «بالاترين» تبديل به «عالى‏ترين» بشود به خاطر توافق رأى بدهند (اكثر موافق بودند) اين هم تصويب شد. اصل بعدى را بخوانيد.
طاهرى خرم آبادى- اينجا ابهام است برطرف كنيد.
منشى (يزدى)- ما نمى توانيم ابهام را برطرف كنيم. اگر ابهام دارد خوب دارد ديگر! فعلًا تصويب شد و گذشتيم و ديگر نمى‏توانيم برطرف كنيم. اصل بعدى را بخوانيد و بفرماييد.
عميد زنجانى (مخبر كميسيون)- اصل بعدى، اصل يكصد و پنجاه و هشتم است كه اين اصل كلًا حذف شده چون اين اصل مربوط به شوراى عالى قضائى بوده و شوراى عالى قضائى چون تبديل به «رئيس قوه قضائيه» شده لذا اصل يكصد و پنجاه و هشتم حذف شده.
منشى (يزدى)- اين ظاهراً ديگر بحث نمى‏خواهد. آقايانى كه با اين حذف موافق هستند دست‏شان را بلند كنند. (اكثر دست‏شان را بلند كردند) اين هم تصويب شد. اصل بعدى را قرائت بفرماييد.
عميد زنجانى (مخبر كميسيون)- اصل يكصد و شصتم: وزير دادگسترى مسؤوليت كلى مسائل مربوط به روابط قوه قضائيه با قوه مجريه و قوه مقننه را بر عهده دارد و از ميان كسانى كه رئيس قوه قضائيه به رئيس جمهور پيشنهاد مى‏كند انتخاب مى‏گردد.
رئيس قوه قضائيه مى‏تواند اختيارات تام مالى و ادارى و نيز اختيارات استخدامى غير قضائى را به وزير دادگسترى تفويض كند. در اين صورت وزير دادگسترى داراى همان اختيارات و وظايفى خواهد بود كه در قوانين براى وزراء به عنوان عالى‏ترين مقام اجرائى پيش‏بينى مى‏شود.
در مورد اين اصل توجه سروران را به چند نكته من معطوف مى‏دارم.
يكى مربوط به رئيس قوه قضائيه است كه به جاى شوراى عالى قضائى اصلاح شده.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 878
و نكت دوم اين است كه وظايف جديد غير از وظايفى كه در قانون اساسى فعلى، در اصل يكصد و شصتم براى وزير دادگسترى منظور شده، اختيارات و وظايف جديد معين شده. من لازم به تذكر مى‏دانم كه اين تغيير در مورد پيشنهاد قبلى كميسيون هم هست. كميسيون قبلًا چنين پيشنهادى نداشته. اين پيشنهاد جديدى در شور دوم است كه تقديم به جلس عمومى شورا شده است. عنايت بفرماييد با توجه به اظهاراتى كه جناب آقاى دكتر حبيبى بارها هم در كميسيون، هم در شورا حالا به صورت رنج نامه يا رنج گفتار يا به هر شكلى گفته‏اند روشن بود اين‏كه وزير دادگسترى فقط مسؤوليت مربوط به رابط بودن بين قو قضائيه و قو مجريه و قو مقننه را داشته باشد در حكم يك پستچى يا نامه‏رسان و امثال اينها مى‏شد، و گويا براى وزير دادگسترى بودن يك چنين مسؤوليت‏هاى كوچك، شايسته و مناسب نبود. به همين دليل چون وزير دادگسترى حذف نشد، به دليل اين‏كه كميسيون ديدش اين بود كه كميسيون در حدود مسؤوليت و وظائفش نيست، اختياراتش نيست كه وزير دادگسترى را حذف كند، چون وزير دادگسترى از قانون اساسى حذف نشد، لذا مسؤوليت‏ها و اختيارات متناسب با مقام وزارت بر عهد وزير دادگسترى گذاشته شد. در اين اصل پيشنهادهايى هم بود كه به جاى وزير دادگسترى، معاونت ادارى و اجرايى رئيس قو قضائيه عهده‏دار اين مسائل باشد. اما به دليل همين مسأله تمركز، و به دليل اين‏كه بعضى از مسائلى كه خارج از محدوده وظايف و اختيارات كميسيون هست به تصويب نرسيد، و وزير دادگسترى ابقاء شد. بعد از ابقاء وزير دادگسترى و حفظ مسؤوليتى كه در اصل يكصد و شصتم قانون اساسى فعلى بر عهد وزير گذاشته شده اين قسمت اضافه شد:
 «رئيس قو قضائيه مى‏تواند (نه به صورت الزامى، چون اگر الزامى بود مخالف با تمركز بود، چون اختيارات كامل قو قضائيه بر عهد رئيس قو قضائيه است، اگر الزام بود با اين منافات پيدا مى‏كرد) اختيارات تام مالى و ادارى و اختيارات استخدامى غير قضائى را به وزير دادگسترى تفويض كند».
و خواه نا خواه به اين وسيله اين جمله هم مى‏بايست اضافه بشود كه در اين صوتر وزير دادگسترى داراى همان اختيارات و وظايفى خواهد بود كه در قوانين براى وزراء به عنوان عاليترين مقام اجرائى پيش‏بينى مى‏شودكه در حد يك وزير خواه ناخواه مسؤوليت خودش را اجراء مى‏كند و در هيأت وزيران نقش پيدا خواهد كرد و غير از آن، رابط بودن بين قو قضائيه و دو قو ديگر خواه نا خواه اين مسؤوليتها را مى‏تواند بر عهده بگيرد.
پيشنهادهايى در زمين الزامى بودن اين مسأله مطرح شد و به دليل مخالف بودن با اصل تمركز رد شد. كما اين‏كه پيشنهادى هم بود كه مسأله تعليق هم اينجا قيد بشود كه آن هم رأى نياورد. البته پيشنهادى هست كه چون مكتوب است مطرح خواهد شد و در هر حال بر اساس ابقاى وزير دادگسترى، مسؤوليت‏هاى وزير دادگسترى از رابط بودن به عنوان يك وزير فعال كامل عيار ارتقاء پيدا كرد. اين نظر كميسيون در مورد اصلاح اصل يكصد و شصتم است.
سيد هادى خامنه‏اى- تذكر آيين‏نامه‏اى دارم.
منشى- بفرماييد.
سيد هادى خامنه‏اى- تذكر بنده اين است كه قاعدتاً در اينجا تمركز قوه قضائيه شامل حذف‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 879
يا ابقاء وزارت دادگسترى هم مى‏شود. چون قسمتى از مسؤوليت‏ها به هر حال مربوط مى‏شود به اين مسؤول و مسؤوليت، مى‏تواند حذف كند و مى‏تواند ابقاء كند.
منشى (محمد يزدى)- اين را در شور اول رد كردند. آقاى مؤمن بفرماييد.
محمد مؤمن- عرض كنم، تذكر بنده اين است كه اين‏كه كلم رئيس جمهور را اينجا به طور اصل مسلم آقايان ذكر كردند، اين جزو وظيف قوه قضائيه نيست. فقط آن كلم «شواى عالى قضائى» به «رئيس قوه قضائيه» تبديل مى‏شود. اين مربوط مى‏شود به كار كميسيون قوه مجريه، اگر اين جور تنظيم كردند، و الا جور ديگر.
منشى (محمد يزدى)- روشن است. يعنى مبنى بر آن اصلاحاتى است كه در جوار كميسيون‏هاى ديگر انجام مى‏گيرد. ما در اين اصل دو تا مطلب داريم؛ يك مطلب كلم رئيس قوه قضائيه (با توجه به نكته‏اى كه جناب آقاى مؤمن فرمودند) به رئيس جمهور؛ مطلب دوم اين قسمت اخير است كه از رئيس قو قضائيه تا آخر ... اين مطلب اخير به عنوان يك پيشنهاد است، بحث شده، كميسيون رأى داده و اينجا آمده. توضيح فرمودند مخالف و موافق صحبت مى‏كنند به رأى مى‏گذاريم، بعد بحث بعدى پيش مى‏آيد.
موسوى خوئينى‏ها- قسمت اول را مى‏خواهيد به رأى بگذاريد.
عميد زنجانى- در هر حال پيشنهاد حذف مقدم است.
منشى (محمد يزدى)- خير، آن بحث آخرى است. حالا اول اين قسمت جمل اول را به رأى مى‏گذاريم كه «از ميان كسانى كه رئيس قو قضائيه پيشنهاد مى‏كند، (حالا به رئيس جمهورش تعليقى است، بنابر آن چه كه در پايان به آن منتهى مى‏شويم) آقايانى كه با اين اصلاح موافق هستند دست بلند كنند (اكثريت دست بلند كردند) تصويب شد. حالا نسبت به اين پيشنهاد. پيشنهاد جناب‏عالى اين است كه اصلًا اين مصوبه حذف بشود و به جايش چيز ديگرى بيايد؟
حسن حبيبى- اين اصل را تصويب كرديد ديگر من پيشنهاد ندارم.
منشى (محمد يزدى)- بسيار خوب اگر پيشنهاد حذف كل اين را داريد بفرماييد.
حسن ابراهيم حبيبى- عرض مى‏شود كه پيشنهادى كه من دارم در اين متنى است كه مورخ بيست و چهارم است. پيشنهاد اين است:
رئيس قو قضائيه شخصى را به عنوان معاون اجرايى و پارلمانى قو قضائيه تعيين مى‏كند كه زير نظر رئيس قو قضائيه ادار كلى امور اجرايى و مالى و ادارى و پارلمانى قو قضائيه را عهده‏دار خواهد بود.
معاون اجرايى و پارلمانى به عنوان رابط قو قضائيه با قواى مجريه و مقننه در كلى جلسات هيأت وزيران و در موارد مقتضى در مجلس شوراى اسلامى شركت مى‏كند.
عرض مى‏شود كه مجموع تجربه‏هاى چند سال نشان داده كه وزير دادگسترى در صورتى كه رابطه بين قو قضائيه و مقننه و مجريه باشد اول همه به دليل اين‏كه قو مجريه حاضر نيست كه مقام و موقع خودش را بداند، بنابراين از بالاى سر وزير دادگسترى در عين اين‏كه خلاف قانون اساسى است با قو قضائيه ارتباط برقرار مى‏كند. يعنى هم آقاى نخست وزير، هم وزراء با رئيس ديوان كشور، با دادستان و بقيه ... بنابراين، اول همه خود قو مجريه اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 880
مطلب را نقض مى‏كند كه در طى اين 8 سال نقض كرده‏اند. يعنى اين مقام و رابطه را حتى به عنوان رابط نگذاشتند كه برقرار بشود. خود اين موجب تضعيف حتى همين ربط حرفى قضيه شده.
از آن طرف خود قو قضائيه هم وقتى كه مى‏بيند كارش را مى‏تواند يك جور ديگر درست بكند با وزير دادگسترى ارتباط برقرار نمى‏كند. اين مسأل ارتباط.
اما حالا تازه اگر هم اين ارتباط برقرار بشود چه مى‏شود؟ اين است كه از اين طبق پيغام بياورد يا بگويد كه آقا برخى از مشكلاتى كه شوراى عالى قضائى مى‏گفت و از اين به بعد رئيس قو قضائيه مى‏گويد، مى‏گويد آقا من اين مشكلات را دارم. مشكلات كه طى چند جمله هست، اين بيايد در هيأت دولت مطرح بشود. هيأت دولت هم مى‏گويد كه برو بابا، حرف ما اين است كه دستگاه قضائى گوش نمى‏كند. به هر حال مسأله هم در اين دنيا بده و بستان است ديگر! دستگاه قضائى كه با قو مجريه ارتباطى ندارد، كارى ندارد، حرفش را زياد گوش نمى‏كند. اين مصوبه‏اى است كه اخيراً شوراى عالى اقتصاد دارد در مجموع بودج عمومى دولت در برنام اول پنج ساله مجموع ارقامى كه براى ادار امور قضائى، ثبتى و موقوفات در سالهاى 68 تا 72 هست (2/ 43) ميليارد در سال 68، (4/ 43) ميليارد (يعنى در واقع 200 ميليون تومان اضافه) در سال 69، (8/ 43) ميليارد در سال 70، (3/ 44) ميليارد در سال 71، (7/ 44) ميليارد در سال 72. اين مجموع بودجه‏هايى است كه براى ثبت و دستگاه قضائى و موقوفات كشور است كه ديگر چيزى از دويست ميليون و سيصد ميليون در سال‏هاى آينده هم احتمالًا به دستگاه قضائى نخواهد رسيد.
دستگاه قضائى كه همين الان براى امسال اقلًا 500 ميليون تومان كم دارد و اگر دستگاه قضائى بخواهد يك نظم و قرارى پيدا بكند حداقل مثل وزارت ارشاد، حداقل مثل وزارت نيرو، يعنى اينهايى كه بالاخره در اين مملكت هستند و عائله اين مملكت هستند، اگر بخواهد اقلًا در حال حاضر پنج ميليارد تومان مى‏خواهد كه يك بازسازى مختصرى در آن صورت بگيرد و براى 5 سال آينده كل از اين مجموعه دويست، سيصد ميليون نيست. حال چرا هم اينها اين جور شده؟ براى اين‏كه در شوراى اقتصاد، در دولت و در مجموع اينها دستگاه قضائى به طور فعال، حضور نمى‏تواند داشته باشد. وزير دادگسترى رابط نمى‏تواند اين كارها را انجام بدهد. چون از مشكلات داخلى دادگسترى نمى‏تواند صحبت بكند، براى اين‏كه اطلاع ندارد. همين نكات مختصررا ممكن است، الان به ذهن‏تان بيايد، خوب پس چرا اين حرف‏ها را تو ميزنى؟! همين حرف‏ها اطلاعت پنج، شش ماه اخير بنده است. يعنى حالا كه من رفته‏ام در دل دستگاه قضائى و مشكلات را مى‏بينم، مى‏گويم. ما الان 55 واحد قضائى‏مان از 229 واحد، يعنى در واقع يك چهارم، يك پنجم آن حتى يك دستگاه اتومبيل ندارد و در آنجايى كه رئيس دادگسترى رئيس ضابط دادگسترى است كه عبارت از شهربانى و اينها باشند، و اينها را ماهى يك دفعه مى‏آورد آنجا مى‏نشاند و توجيه‏شان مى‏كند و آنها با اتومبيل پاترول و بنز و اينها مى‏آيند. بالاخره رئيس كميت محل در يك شهر كوچك، رئيس شهربانى آنجا با اين نوع اتومبيل‏ها مى‏آيند. آن وقت رئيس كل آنها يك چنين وضعى را دارد و آنهايى هم كه دارند يك جيپ قراضه دارند. آنوقت شما مى‏خواهيد كه در اين كشور امنيت قضائى حكمفرما
                        صورت مشروح مذاكرات شوراى بازنگرى قانون اساسى(جلسه‏28-15)، ص: 881
بشود؟ نمى‏شود. براى آن‏كه وقتى آن آقاى قاضى در خيابان آن جورى حركت مى‏كند، آن دستگاه آن طورى است و رئيس شهربانى اين طورى، خلاصه خط همديگر را نمى‏خوانند. به هر حال علت اينها اين است كه در اين چند سال متأسفانه ارتباط درست برقرار نبوده. حالا اگر اين مطلبى كه الان پيشنهاد حذفش مطرح است، تصويب بشود كه اختيارات منتقل يا تفويض بشود يك رئيس دستگاه قضائى، يك رئيس قوه قضائيه داريم، يك وزير دادگسترى، كه به هر حال مسؤول است يعنى از مجلس رأى گرفته و در مقابل مجلس مسؤول است، خودش را شرعاً مسؤول مى‏بيند و بعضى از اوقات به عنوان فرد مفوض نمى‏تواند پيشنهادها يا دستورهايى كه آن رئيس قوه قضائيه مى‏دهد كه به حق هم هست، چون وكيل از جانب او است، ولى بالاخره يك تعارضى پيدا مى‏كند. يعنى وكيل مى‏بيند كه مطالبى را موكل به او مى‏گويد كه نمى‏تواند اجراء بكند و در عين حال بايد اجراء بكند. خود به خود در آينده يك تعارضى احتمالًا ايجاد مى‏شود بين وزيرى كه صاحب رأى و صاحب نظر باشد، در مقابل يك دستگاه ديگر مسؤول باشد، و رئيس قوه قضائيه. راه حل چيست؟ را ه حل، وقتى كه ما مى‏آييم مى‏گوييم رئيس قو قضائيه صاحب اختيار دستگاه قضائى است، اين است كه ما يك معاون قوى برايش پيش‏بينى بكنيم، اين كارهاى اجرايى و ادارى را در اختيار اين معاونت بگذارد كه عزل و نصبش هم با خودش است. منتها مطلب اين است كه مى‏گوييم پس رابطه‏اش را چه جورى برقرار كند؟ رابطه‏اش به اين ترتيب كه در قانون اساسى پيش‏بينى بشود كه اين معاون حق حضور مداوم در هيأت دولت و هيأت وزيران را داشته باشد.
تجرب 10 سال گذشت ما نشان داده كه حق رأى اهميتش كمتر از قدرت حضور است. يعنى حيثيت، شأن آن معاون اگر قوى باشد، اطلاعاتى داشته باشد و نظاير اينها از رأى بيشتر است. دليلش هم روشن است، همين الان معاون اجرايى آقاى نخست وزير از برخى از وزراء زورش بيشتر است چرا؟ براى اين‏كه ... (منشى (محمد يزدى)- مطالبتان را خلاصه بفرماييد) بلى. عرض مى شود كه رئيس بانك مركزى حق رأى ندارد ولى خوب همه در مقابل نفرات سوم و چهارم بانك مركزى كرنش مى كنند اين يك واقعيتى است كه هم آقايانى هم كه در كار اجرايى وارد هستند مى‏دانند. الان جناب آقاى جنتى سوز دل‏شان را بيان كردند! يك چنين واقعيتى است. پس رئيس بانك مركزى هم قدرت دارد. معاون نخست وزير و رئيس امور ادارى و استخدامى از هم وزرا قدرت بيشترى دارد. با يك قلمى كه روى يك سازمان مى‏كشد يك دفعه يك سازمانى از بين مى‏رود و به وجود مى‏آيد.
بنابراين اگر يك معاون قوى باشد كه بتواند حرف دستگاه قضائى را بزند، از آن طرف هم مطالبى را كه مى‏آورد هر روز بتواند رئيسش را ببيند و بگويد آقا قضيه اين است. بگيريد و بدهيد، قضايا به اين ترتيب حل بشود، به نظر بنده مى‏رسد كه خيلى بهتر است. البته اين اگر وزير باشد احسن شوكة و اشد قوة است. اما قوت و شوكتى كه دردى را دوا نكند اين 10 سال اگر دوا كرده خيلى خوب، اين شوكت اين 10 سال را داشته باشيد، حالا يك قدرت و قوت اجرايى و مالى و ادارى پيدا كرد مجدداً قانون اساسى يك دور تغيير كند يك وزير با شوكت بياويم. اما الان اگر بخواهيد واقعاً دستگاه بچرخد راه ديگرى جز اين نيست. معاون پارلمانى و اجرايى هم به راحتى مى‏تواند در مجلس بيايد. يك دانه وزير نيست جز بنده كه در ظرف پنج سال‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 882
گذشته در مجلس حضور پيدا كرده باشد و از قوانين دفاع كرده باشد. يعنى قوانين هم در كميسيون‏ها، هم در مجلس توسط معاون پارلمانى مطرح مى‏شود. بنابراين، اين معاون قوى مى‏تواند كه آن كار را هم بكند. اين را من به خاطر مصالح دستگاه قضائى مى‏گويم، چون يك بار هم جناب آقاى جنتى فرمودند كه مطالبى كه مى‏دانيد بگوييد، من اين را از اين بابت عرض مى‏كنم. احتمال اين را هم كه رأى بدهيد شايد كم بدانم ولى شايد كه حرف‏ها اثر بكند و به نظر مى‏رسد اگر اين كار بكند ان شاء اللّه مسأل دستگاه قضائى حل مى‏شود، البته شوكتش يك مقدارى كم مى‏شود.
منشى (محمد يزدى)- بنده به عنوان مخالف اسم نوشته‏ام اگر اجازه مى‏دهيد صحبت كنم، يا جناب آقاى خوئينى‏ها! جنابعالى صحبت مى‏فرماييد؟ (خوئينى‏ها- خير).
عرض شود كه تقريباً تمام روضه‏هايى كه جناب آقاى حبيبى اينجا خواندند تمامش را با سوز خاصى كه فرصت بيشتركميسيون ايجاب مى‏كرد خواندند، متأسفانه ما خيلى گريه نكرديم! ظاهراً دليلش هم اين بود يعنى حداقل اين‏كه گريه نكرديم چون بخصوص روضه خوان‏ها را به گريه انداختن كار مشكلى است! دو مطلب عرض كنم كه اولًا در وضعيت فعلى يك تغيير به وجود مى‏آيد كه به جاى شوراى عالى قضائى، رئيس قو قضائيه پيدا مى‏شود و با وضعيت شوراى قبلى يك تفاوت‏هايى پيدا مى‏كند روى خيلى از جزئيات اثر مى‏گذارد. حالا روى اين خيلى تكيه نمى‏كنم. اما آن چه كه بيشتر رويش تكيه مى‏كنم اين مسأله است كه دستگاه قضائى در كشور مى‏بايست از يك اعتبار بالايى برخوردار باشد. بعد شما مى‏فرماييد كه يك نفر داريم به عنوان رئيس قو قضائيه و بعد ايشان يك شخصى را (به خصوص تعبير اين است) به عنوان معاون اجرائى و پارلمانى تعيين مى‏كنند، بعد ايشان بتوانند همان كارهايى كه تا حدودى يك وزير مى‏تواند انجام بدهد، انجام بدهد. يعنى در هيأت دولت بيايد شركت بكند، صحبت‏هايش را بكند، اعمال قدرتش را هم بكند. حق رأى هم نداشته باشد. خيلى مهم نيست چون در عمل در طول اين مدت خيلى بحث پيش مى‏آيد كه بايد بروند توضيح بدهند براى يك لايح قانونى، خوب همين آقاى معاون پارلمانى رئيس قو قضائيه برود مجلس توضيح بدهد و وزيرى هم در كار نباشد. من به نظر خودم اين بود در كميسيون هم دفاع كردم و همين مطلب را هم آنجا عرض كردم كه وزير از يك اعتبار ديگرى برخوردار است. وزيركسى است كه توسط رئيس جمهور يا توسط نخست وزير به مجلس معرفى مى‏شود، مجلس به او رأى مى‏دهد. حالا ايشان براى اين‏كه تعبير را يك مقدارى تغيير بدهند مى‏فرمايند خوب اين يك شوكت ظاهرى است. خير اين يك قدرت واقعى است نه يك شوكت ظاهرى! شوكت به معناى زرق و برق و يك امر تجملاتى نيست. اين يك اعتبار پايه‏اى دارد. يعنى يك كسى كه منتخب نمايندگان مجلس است، يك كسى كه نمايندگان مجلس به او رأى داده‏اند به عنوان وزير، صاحب رأى در هيأت دولت شركت مى‏كند اين خيلى تفاوت مى‏كند با يك كسى كه به عنوان معاون، معاون رئيس كه آن آقاى رئيس مى‏تواند معاونش را به راحتى بردارد، بگذارد و از اعتبار نفر دوم دستگاه يك مقدار هم پايين‏تر برخوردار مى‏شود. بنابراين، اين‏كه به جاى وزير ... اولًا اشكال اصلى اين بود كه ما اصلى كه مى‏خواهد بگويد وزير است،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 883
اين اصل را برداريم خوب مجلس عمومى شوراى بازنگرى به ما گفت كه شما نمى‏توانيد اين كار را بكنيد، اين اصل صد و شصتم را نمى‏توانيد برداريد كه وزيرى را برداريد. چرا وزير را برداريد؟ به چه دليلى مى‏توانيد وزيرى را برداريد؟ شما با استدلال زياد بفرماييد به خاطر مسأل تمركز! ما اولًا قبول نداريم كه در تمركز تأثير داشته باشد، ثانياً مدعى هستيم كه اين به عكس مضر به اعتبار دستگاه قضائى است. حتماً بايد وزير باشد، از مجلس رأى اعتماد مى‏گيرد، رأى به او مى‏دهند در حقيقت تكيه‏گاه مردمى كاملى دارد، در هيأت دولت صاحب رأى است، رئيس قو قضائيه نمى‏تواند راحت او را جابجا بكند و او را بردارد. البته مجلس مى‏تواند از او سؤال بكند، خوب اعتباراتى كه ساير وزراء دارند. بنابراين خيلى فرق است بين اين پيشنهادى كه در كميسيون رأى آورده است كه وزير باقى مى‏ماند. آن اصل موجود محفوظ است فقط يكى دو جمله آمده يك مقدارى آن را اضافه كرده كه بعد به عنوان پيشنهاد بحث مى‏كنيم كه رئيس قو قضائيه مى‏تواند اختيارات مالى، ادارى‏اش را به كس ديگرى بدهد، مى‏تواند هم ندهد. به خاطر رفع اين سرى اشكالاتى كه ايشان مى‏فرمايند اين جمله آمده اما اين‏كه اصلًا مجموع اصل يكصد وشصت را برداريم به جايش اين جملات را بگذاريم كه:
 «رئيس قو قضائيه شخصى را» تا آخر ... اين دو تا اشكال پيدا كرد.
اولًا از حوز اختيار ما خارج است و شورا هم تقريباً همين حالت را ديد.
ثانياً ما مخالف هستيم كه يك كسى كه آن اعتبار را دارد تبديل بشود به يك كسى كه به عنوان يك معاون پارلمانى كه راحت هم مى‏شود او را جابجا كرد بيايد جايگزين بشود اين را صحيح نمى‏دانيم، متناسب با مقام قضائى نمى‏دانيم.
موافق مى‏تواند صحبت كند، اگر نه كميسيون لازم مى‏داند توضيح بدهند، اگر هم لازم نمى‏دانند رأى بگيريم.
امامى كاشانى- آن اختياراتى كه آقاى دكتر حبيبى مى‏خواهند تحت عنوان وزير هم مى‏شود به كسى داد.
منشى (محمد يزدى)- بلى، در آن پيشنهاد بعد هست كه رئيس قو قضائيه مى‏تواند اين كار را بكند. آقاى سيد هادى خامنه‏اى به عنوان موافق بفرماييد.
سيد هادى خامنه‏اى- مى‏شود از ايشان سؤال كرد كه شما در مقام حذف مثلًا دليل كاملى نياورده‏ايد كه چرا ... (يزدى- اصولًا ايشان با وزير مخالفند) ولى شما جواب اصلى را نداديد كه ايشان مى‏گفتند اين 10 سال گذشته با حفظ همين شرايط وزارت و همان قدرت واقعى به جاى شوكت ظاهرى اين اشكالات پيش آمده. شما حل و علاج اين اشكالات را چيزى نفرموديد ...
منشى (محمد يزدى)- چرا اشاره كرديم كه به خاطر وضعيت شورايى بودن و آن بحث‏ها بود.
سيد هادى خامنه‏اى- عرض مى‏كنم كه وزير دادگسترى در بالا همان مسؤوليت‏هاى قبلى را دارد، در پاراگراف پايين به صورت «مى‏تواند» يك سرى اختيارات را كه اگر «مى‏تواند» نباشد و اجبارى و الزامى باشد خوب، قابل قبول است، براى وزير هم قابل قبول است. ولى اين را من يادم هست كه در كليات كه بحث مى‏كرديم نمى‏دانم آقاى موسوى اردبيلى بودند يا آقاى خوئينى‏ها، آنها اين را خلاف مى‏دانستند و مى‏گفتند اگر ما اين چيزها را از رئيس قوه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 884
قضائيه بگيريم و تجزيه بشود باز اشكالات ديگرى پيش مى‏آورد. رئيس قوه قضائيه (در بيان تمركز مى‏گفتند) اگر نتواند روى مسائل مالى و ادارى و ساير اختيارات استخدامى خودش رأساً اهل اقدام و تصميم باشد اين اشكال پيش مى‏آورد. پس بنابراين در واقع مثل هيچ است، يعنى اين اقدام را يقيناً رئيس قو قضائيه نخواهد كرد. پس تقريباً اشكالات آقاى دكتر حبيبى بلاجواب مانده. اين وجه موافقت صحبت كردن بنده است.
منشى (محمد يزدى)- البته اين موافقت واقعى نبود. به هر حال حالا پيشنهاد آقاى دكتر اين هست كه مجموع اين اصل يكصد و شصتم برداشته بشود و به جايش اين جمله بيايد. (با بحث‏هايى كه انجام گرفت) آقايانى كه با پيشنهاد ايشان موافق هستند دست‏شان را بلند كنند (عد كمى موافق بودند) تصويب نشد. بنابراين همان قسمت آخر مى‏ماند كه «رئيس قو قضائيه مى‏تواند تا آخر ...» روى اين هم بحث كرديم ...
عميد زنجانى- آقاى آذرى هم پيشنهاد دارند.
منشى (محمد يزدى)- در همين پيشنهاد يا در اين اصل؟ (عميد زنجانى- در اين اصل) اين بحث شد آنجا و رأى نياورد، شما موافق هستيد كه اينجا هم بحث كنيد؟ بفرماييد.
آذرى قمى- بسم اللّه الرحمن الر حيم. بنده اينجا اشكالى دارم به اين مصوب كميسيون كه خودم هم صبح رأى دادم. «رئيس قو قضائيه مى‏تواند اختيارات تام مالى و ادارى و نيز اختيارات استخدامى غير قضائى را به وزير دادگسترى تفويض كند». آن جور كه ما صبح سؤال كرديم اين است كه امروز مى‏تواند و فردا هم مى‏تواند پس بگيرد. اين را من عرض كردم كه يك وزيرى را به اين شكل گاهى بالا ببرد، گاهى پايين ببرد، فردا باز دو دفعه تفويض كند، پس فردا باز پس بگيرد يك ناهماهنگى ممكن است به وجود بيايد كه فرض اين است كه عزلش هم دست او نيست، دست مجلس است. بنابراين، اين مشكل به وجود مى‏آورد. بنابراين من اعتقادم اين است كه به جاى «مى‏تواند» همين عبارت كه «پس از انتخاب توسط مجلس به عنوان معاون مالى و ادارى و استخدامى، حكم معاونت با حق تعليق براى او صادر شود» كه در حقيقت بايد اين كار را بكند و اين هم منافات با تمركز ندارد كما اين‏كه الان همين مسأله رابط بودن از وظايف اوليه خود رئيس قو قضائيه است، در عين حال اين موكول به انتخاب نخست وزير شده پس با تمركز منافات ندارد. اين هم به اين شكل هم اگر باشد با تمركر منافات ندارد. اما اگر اين «مى‏تواند» باشد به نظر من اين خوب نيست براى يك وزيرى كه هر روزى بشود او را ...
منشى (محمد يزدى)- پيشنهاد شما «مى‏تواند» است يا پيشنهادتان كلمه «تعليق» است؟ دو مطلب بود: يك مطلب اين‏كه كلمه «با حق تعليق» آن‏كه آنجا مكتوب بوده و آنجا صحبت شده شما «مى‏تواند» را مى‏خواهيد برداريد يا كلم «با حق تعليق» را مى‏خواهيد بگذاريد؟
آذرى قمى- من فعلًا روى كلمه «مى‏تواند» بيشتر تأكيد دارم، آن تعليق را اگر هم رأى ندهند، من حرفى ندارم.
ميرحسين موسوى- من موافق صحبت آقاى آذرى صحبت مى‏كنم.
منشى (محمد يزدى)- من هم در مخالفت صحبت مى‏كنم. عرض شود اين‏كه «مى‏تواند» را برداريم، معنايش اين مى‏شود كه «رئيس قوه قضائيه اختيارات تام تا آخر ...» يعنى بايد اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 885
كار را بكند. اين اولًا تهافت دارد با همان چيزى كه ما توصيه كرديم كه «به منظور انجام مسؤوليت‏هاى قوه قضائيه در كليه امور قضائى و ادارى و اجرايى» معنايش اين است كه بلافاصله يك سرى مسؤوليت‏هاى اجرايى و مسؤوليت‏هاى ادارى را از او بگيريم. درآن اصل مى‏گوييد اين مسوؤليت‏ها مال او است در اين اصل مى‏گوييد بايد بدهد به اين شخص. اولًا بين اين دو يك تهافت خيلى روشنى به وجود مى‏آيد و ثانياً اگر قرار بشود لازم باشد به او بدهد، اين ديگر به عنوان معاون نخواهد بود، حالا هر عنوانى مى‏خواهيد به او بدهيد درست مخالف تمركز خواهد بود. يعنى بعد از اين‏كه تفويض كرد و به او داد دو نفر هستند كه در اين مسائل مستقيم در اين مجموعه قوه مى‏توانند دخالت داشته باشند، يك نفر رئيس قوه است در قسمتى. يك نفر اين شخص است در قسمت ديگرى. اين درست موجب عدم تمركز مى‏شود. و ساير بحث‏هايى كه به تفصيل صبح صحبت شد، از اين جهت ما با اين پيشنهاد مخالف هستيم. جناب آقاى موسوى بفرماييد.
ميرحسين موسوى- بسم اللّه الرحمن الرحيم، آن مسائلى كه آقاى دكتر حبيبى اين جا فرمودند و يك مقدار سؤال هم ايجاد شد كه بالاخره وزير حق رأى دارد و بهتر است، من فكر مى‏كنم در ميان بيست و چهار وزير وقتى يك وزيرى معلوم بشود كه هيچ چيزى در چنته‏اش نيست (از نظر امكانات) و هيچ قدرتى ندارد معمولًا رأيش ضعيف است. و وزير هم اين را احساس مى‏كند. يعنى وزير دائم در معرض سؤال‏هاى جدى در يك مجموعه‏اى است كه يك مجموعه بالاخره انسانى است، بيست و چهار نفر آدم هستند داراى يك امكاناتى، يك اقتدارات مشخصى و تنها كسى كه اسم وزير را دارد ولى در پشت سر همه او را به عنوان يك كسى كه فقط يك رابطه ساده است و در حقيقت هيچ نوع اختياراتى ندارد نگاه مى‏كنند، موضع او ضعيف خواهد شد اگر آقاى دكتر حبيبى واقعاً مقاومت كردند من دفعه اول هم اين را مطرح كردم، به خاطر آن صلاحيت‏هاى ذاتى ايشان بوده كه در دولت مفيد بودند، در ساير شاخه‏ها. و گرنه سر اين مسأله، دائم وزير دادگسترى مورد سؤال است. در مجلس هم همين وضع هست. در حالى كه دائم در نظام مخصوصاً در نظام اجرايى سؤالاتى نسبت به قو قضائيه هست كه سؤالات متوجه وزير دادگسترى است، بدون اين‏كه وزير دادگسترى خودش داراى يك چيزى باشد كه بتواند با اين سؤالات برخورد بكند. در نتيجه من به ذهنم مى‏آيد كه عملًا اين نوع وزير گذاشتن با تجربه‏اى هم كه در سابق داشتيم. باعث خواهد شد كه ضعيف‏ترين آدم‏ها (با تجربه گذشته الان همه به تجربه آقاى دكتر حبيبى رجوع مى‏كنند به تجربه آقاى اصغرى رجوع مى‏كنند). ضعيف‏ترين آدم‏ها در آينده اين پس را قبول خواهند كرد، و اين ضايعه‏اى براى خود قو قضائى است. يعنى آن چيزى كه آقاى دكتر حبيبى با سوز دل راجع به بودجه و نظاير آنها صحبت مى‏كردند، يقيناً اگر وزير كشور آنجا برود، وزير صنايع برود، وزير ديگرى برود كه امكانات زياد هست، در خود دستگاه‏هاى كارشناسى جرأت اين را ندارند كه اين درصدهاى ناچيز را به بودجه آن بخش اضافه بكنند. در رابطه با قو قضائيه و وزير دادگسترى كه هيچ چيز در دستش نيست، به طور طبيعى اين مسأله پيش مى‏آيد. آن چيزى كه ما در اينجا مطرح مى‏كنيم من ديدم كه در صحبت‏هاى آقاى دكتر حبيبى به صورت پنهانش هست. چون واضح نگفتند، اين است كه واقعاً اگر قو قضائى ضرورت دارد كه از قو اجرايى كمك بگيرد، از بودجه‏اش،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 886
امكاناتش، تشكيلاتش و هر چيزى كه هست. ما اين ضرورت را تشخيص مى‏دهيم، وزيرش بايد وزيرى باشد كه در ميان آن بيست و چهار وزيرى كه با آنها مى‏نشيند از يك امكاناتى برخوردار باشد وگرنه از نظر بودجه ... (حتى گرفتن يك ماشينى كه ايشان مى‏گويد) دچار محظور خواهد شد (نه اين‏كه كسى روى قصد و غرض سياسى اين كار را بكند) به طور طبيعى به اين سمت قو قضائيه كشيده خواهد شد. از طرف ديگر شما يك فردى را مى‏گذاريد، امكانات مى‏دهيد، اسم مى‏دهيد، حق رأى مى‏دهيد به مجلس هم مى‏رود، بيايد و در سطح جامع حيثيتى پيدا مى‏كند، ما چرا از اين حيثيت حداكثر استفاده را نكنيم؟ كه آن انتظام دادن به دستگاه ادارى قو قضائيه است، نه بخش قضائى. ما يك حيثيت بالايى را مى‏دهيم ولى در عين حال اعلام مى‏كنيم كه پوك است، در پشت سرش هيچ چيز نيست. و در نتيجه عملًا وزير دادگسترى را به هيچ تبديل مى‏كنيم. اين پيشنهاد حاج آقا آذرى به اعتقاد من حداقل است، در رابطه با وزير دادگسترى، كه اين وزير دادگسترى كه بيايد آنجا حداقل زير پايش يك كمى قرص باشد كه بنشيند و وزراء با اين ديد به ايشان نگاه بكنند.
منشى (محمد يزدى)- مخبر كميسيون اگر لازم مى‏دانند مى‏توانند، صحبت كنند.
عميد زنجانى- در مورد كلمه «مى‏تواند»، در كميسيون تصور بر اين بود كه وقتى به صورت الزامى باشد. يعنى بخشى از مسؤوليت‏هاى رئيس قو قضائيه تفويض بشود بر يك مسؤول ديگرى بدون اين‏كه او اختيارى داشته باشد. يعنى اين همان تقسيم مسوؤليتى است كه از اول آقاى ... مى‏گفتند تقسيم مسوؤليت منافات با تمركز دارد. عنايت بفرمايند ما از يك طرف مى‏گوييم رئيس قو قضائيه تمامى اختيارات را در دست دارد، بعد از يك طرف ديگر مى‏گوييم مجبور است كه اين اختيارات را به وزير بدهد. آن دو تا با هم منافات دارد. يعنى تصور عمومى اكثريت آقايان در شورا بر اين بوده تقسيم مسؤوليت با تك مديريتى نمى‏سازد. وقتى ما مى‏گوييم رئيس قو قضائيه، يعنى يك مدير هست در امور قضائى، ادارى، اجرايى. ادارى و اجرايى را اگر شما جدا كنيد و به عهده يك كسى ديگر بگذاريد. يعنى چه؟ يعنى همه امور متمركز در يك جا نيست، بنابراين بر اين استدلال و اساس، پيشنهاد جناب آقاى آذرى رأى نياورد. من فكر مى‏كنم خود ايشان هم به «مى‏تواند» رأى دادند.
منشى (محمد يزدى)- به هر حال الان به رأى مى‏گذاريم مطلب روشن مى‏شود. پيشنهاد آقاى آذرى اين است كه در اين جمله‏اى كه در اين پاراگراف آخر نوشته شده «رئيس قوه قضائيه مى‏تواند اختيارات تام را ...» اين كلمه «مى‏تواند» برداشته بشود.
آ ذرى قمى- عبارت اين است. بعد از كلمه «انتخاب توسط مجلس» «به عنوان معاون مالى و ادارى و استخدامى حكم معاونت براى او صادر شود».
منشى (محمد يزدى)- شما الان مى‏گوييد هم «مى‏تواند» برداشته بشود، هم عنوان «معاون به او داده شود».
ميرحسين موسوى- اصل قانون اساسى است شما بگذاريد جور در مى‏آيد. اگر درست هم عمل نكرد، رئيس قوه عزلش مى‏كند.
منشى (محمد يزدى)- بسيار خوب، حالا اجازه بدهيد به رأى بگذاريم. پيشنهاد حاج آقا آذرى با همين كيفيتى كه خوانديد به رأى گذاشته مى‏شود. موافقين دست‏شان را بلند كنند. (ده نفر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 887
دست‏شان را بلند كردند) تصويب نشد، پيشنهاد ديگرى در اين قسمت در خصوص اين عبارت نيست؟
عميد زنجانى- آقايان عنايت بفرمايند يك نكته در بيان نقطه نظرات كميسيون گفته نشد، من حالا اين را براى خاطر اطلاع آقايان عرض مى‏كنم. بايد آقايان توجه داشته باشند، اشكالى كه در مورد اصل يكصد و شصتم قبلًاً بود كه وزير در برابر مجلس مسؤول نبود، اين اشكال هم چنان به جاى خودش باقى مانده، حل نشده. يعنى الان ما مسوؤليت‏هايى به عهده وزير گذاشتيم، الان مسؤوليت‏هاى ادارى، مالى به عهده وزير گذاشتيم، ولى حتى نسبت به اين مسؤوليت‏ها هم در برابر مجلس مسؤول نيست، آقايان اين را توجه داشته باشند.
منشى (محمد يزدى)- در مسؤوليت‏هاى خودش مسؤول هست. آقاى خوئينى‏ها بفرماييد.
موسوى خوئينى‏ها- تصور من اين است كه الان جلسه بايد ابتدائاً به همين اصلى كه فعلًا در قانون اساسى در ارتباط با وزيردادگسترى است، يعنى اصل يكصد و شصتم و مجلس بايد به اصلاح اين اصل اول رأى بدهد. يعنى همان اصل قبلى به جاى شوراى عالى قضائى، گذاشته‏ايم «رئيس قو قضائيه».
منشى (محمد يزدى)- اين رأى داديدم، رأى گرفتيم، تصويب شد.
موسوى خوئينى‏ها- پس تا اينجا تمام شد، مى‏ماند اين قست آخرش. در ارتباط با قسمت آخر اولًا بنده عرض كنم كه ما به قدر ضرورت در اينجا بايد عمل كنيم و نه بيشتر چون در رابطه با تمركز در قو قضائيه اساساً ما قبل از اين بازنگرى مشكل در اين رابطه نداشتيم كه حالا شوراى بازنگرى مى‏خواهد با تغييردادن اين اصل و اضافه و كم كردن، آن مشكل قوه قضائيه را حل كند، يعنى به عبارت ديگر خارج از حدود وظايف جلسه ما مى‏خواهيم حركت بكنيم. حالا اگر اين خارج از حدود وظيفه را يك ضرورتى تشخيص مى‏دهيم پس همان به اندازه ضرورت بايد عمل بكنيم. چرا كه ما در اين ده ساله على‏رغم اين‏كه آن مشكلاتى كه آقاى دكتر حبيبى فرمودند، در قو قضائيه هست، اما اين مشكلات ناشى از اين نيست كه وزير بوده و معاون تا كنون نبوده، اگر معاون مى‏شد اين مشكلات نبود. به اعتقاد بنده دستگاه قضائى در كل نظام ما جايگاه خودش را هنوز باز نيافته. يعنى با كمال جسارت بگويم يا غير جسارت، به هر حال بسيارى از مسولان كشور هم هنوز جايگاه قو قضائيه را نشناخته‏اند، لذا ما مى‏بينيم كه آن عنايتى كه حتى به دستگاه‏هاى كوچك اجرايى كشور مى‏شود، آن عنايت به قو قضائيه كشور نمى‏شود. و آن مشكلاتى كه آقاى دكتر حبيبى گفتند ناشى از اين ناشناخته ماندن جايگاه قو قضائيه است. از يك طرف ما مى‏گوييم كه قو قضائيه بسيار رفيع است، چنين است، فلان است. اگر قوه قضائيه خوب باشد، سالم باشد، تمام مشكلات، مفاسد حل مى‏شود. همه اين حرف‏ها را مى‏زنيم، اما به محض اين‏كه بخشى از مشكلات قو قضائيه مطرح مى‏شود، گوش شنوايى متأسفانه پيدا نمى‏كنيم. حال مى‏خواهد آن وزير در قانون اساسى باشد، يا اسمش را برداريد و معاون بگذاريد، حال بنده احتمال مى‏دهم كه ان شاء اللّه با تغييراتى كه در وضعيت اجرايى و قضائى كشور دارد پيش مى‏آيد، يعنى هم تبديل شورا به رئيس واحد، هم در خود قو مجريه تغييراتى كه پيش مى‏آيد ان شاء اللّه اين تفاهم به نحوى انجام بگيرد كه رئيس قو قضائيه بتواند پيش قو مجريه و قو قضائيه، جايگاه قو قضائيه را مشخص بكند. اما ما از
                        صورت مشروح مذاكرات شوراى بازنگرى قانون اساسى(جلسه‏28-15)، ص: 888
اين ناحيه كه وزير باشد يا نباشد اصلًا مشكلى در قو قضائيه نداشتيم. لذا من مى‏خواستم عرض كنم كه اصلًا پيشنهاد حذف خارج از حدود وظايفى است كه بر عهده شوراى بازنگرى است و عبارت است از تمركز در قو قضائيه. آخر اسم وزير را برداريم و بگذاريم معاون، چه ارتباطى با تمركز و عدم تمركز دارد؟ حالا اگر ما مى‏خواهيم به اندازه ضرورت يك مقدار از اين حدود صلاحيت‏مان قدم بيشتر برداريم،، آن پيشنهادى كه بنده دارم همان حداقلى است كه پيشنهاد كرده‏ام و آن اين بود كه گفتيم وزير دادگسترى كه لزوماً بايد باشد و وجودش تصويب هم شده و بايد باشد، اين وزير به همين مقدارى كه در قانون اساسى نوشته شده كارهايش محدود نشود كه ما هيچ كار ديگرى نتوانيم به او بگوييم. همان طور كه عرض كردم در اول بحث در مجلس شوراى اسلامى گفتند كه بخشى از امور را بدهيد به وزير دادگسترى عمل كند. شوراى نگهبان گفت خلاف اين اصل است، خوب براى اين‏كه اين مشكل حل بشود، در آينده شوراى نگهبان نگويد اين خلاف است. بياييم يك جمله اضافه كنيم كه اين راه باز بشود. كه اين مقدار هم در واقع به مقدار ضرورت است. پيشنهادى كه بنده قبلًا مطرح كرده بودم و هم چنين بعداً هم پيشنهاد دادم، عبارتش به همين مقدارى كه ما در آنجايى كه گفته مى‏شود وزير دادگسترى مسؤوليت كليه مسائل مربوط به روابط قو قضائيه با قو مجريه و قو مقننه را بر عهده دارد، يك جمله اينجا اضافه بشود «و كليه وظايفى كه قانون بر عهده وى مى‏گذارد». يا اين عبارت «و رئيس قو قضائيه مى‏تواند (يعنى اين مقدار اضافه كنيم) بخشى از امور ادارى را به وى محول نمايد. يعنى همين كارى كه الان كرده‏ايم. منتها با اجازه مجمع تشخيص مصلحت كرديم و آقايان گفتند خلاف قانون اساسى است. بنده عرض مى‏كنم به هيمن مقدارى كه الان عملًا انجام شده و با اجازه مجمع شده اين را در قانون اساسى بياوريم كه ديگر خلاف قانون اساسى نشود. اگر اين مقدار را هم آقايان بفرمايند خارج از حوزه وظيفه تمركز در قو قضائيه است. بنده البته به اين اشكال جوابى ندارم عرض كنم. عرض مى‏كنم به حداقل كه اين مشكل ما را از سر راه بردارد. اين كل عرض من است.
پس پيشنهاد بنده اين شد. به جاى اين سه سطر اين يك جمله بيايد «و رئيس قو قضائيه مى‏تواند بخشى از امور ادارى را به وى محول نمايد». اما اين‏كه ديگر اين همان اختياراتى را دارد كه ساير وزراء دارند، اين عالى‏ترين مقام است. اين يعنى نفى همه آن چيزها كه در اصل يكصد و پنجاه و هفت است كه همين حال تصويب كرديم.
منشى (يزدى)- آقاى ميرحسين موسوى.
ميرحسين موسوى- من به ذهنم آمد كه اگر آن چيزى كه حاج آقا موسوى اشاره كردند كه نوشته‏اند اينجا «و كليه وظايفى كه قانون بر عهده وى مى‏گذارد» اگر بر اين چيزى كه در كميسيون پيشنهاد شده اضافه بشود، وزير دادگسترى معنا پيدا مى‏كند.
منشى (محمد يزدى)- آقاى حبيبى بفرماييد.
دكتر حسن ابراهيم حبيبى- من دو، سه تا رفع ابهام بكنم بعد بگويم كه چرا مخالف هستم. يك رفع ابهام اول اين است (يعنى اين فرض را بكنيم). اگر كه شوراى عالى قضائى نداشتيم، در قانون اساسى فعلى رئيس قو قضائيه بود، سؤال اين است: آيا مسأله قو قضائيه در بازنگرى مطرح مى‏شد يا نه؟ در صورتى كه بگوييم كه تمام درد دادگسترى و قو قضائيه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 889
شورايى بودنش بوده، پاسخ‏مان اين است كه نه مطرح نمى‏شد، اما به نظر مى‏رسيد كه اين يك قسمتى از يك توده يخ عظيم است كه در اقيانوس است، يعنى يك قسمت خيلى كوچكش بيرون است، بقيه‏اش زير آب است. و آن همان نكته دومى است كه جناب آقاى خوئينى‏ها فرمودند كه دستگاه قضائى در مجموع نظام كشور مورد توجه نيست. يك قسمتى از اين عدم توجه ناشى از عدم وجود ارتباط بوده در طى اين سال‏ها. چون نظام قضائى تغيير كرد. يعنى ارتباط خيلى دقيقى كه با قو مجريه داشت آن ارتباط قطع شد و ارتباط مجددى هم برقرار نشد. اين دو از همديگر منفك شدند و خبر از همديگر نداشتند آرام، آرام دستگاه قضائى يك چنين حالتى را پيدا كرد. در عين اين‏كه در جامعه هم قو قضائى را همه كاره مى‏شناختند در نمازهاى جمعه همه مى‏گفتند قو قضائيه چنين بايد بكند، چنان بايد بكند، همه كارهاى شهربانى را هم از آن مى‏خواهند ولى در داخل قو قضائيه نمى‏تواند هيچ كارى بكند به دليل اين عدم وجود ارتباط. حالا اگر كه آمديد شما رئيس قو قضائيه را تثبيت كرديد، اين قسمت را حل مى‏كنيد، ولى باز مشكلات دستگاه قضائى مى‏ماند. يعنى اگر مبناى اين بحث تمركز در قوه قضائيه رفع اشكال بوده، قسمت اعظم اشكال مى‏ماند. پس، به خاطر خدا بياييم اين را به نحوى به اين تمركز ارتباطش بدهيم كه مسأله را حل بكنيم. والا كار زمين مى‏ماند. اين ارتباطى كه با تمركز به اين معنا مى‏كند، ارتباط در آن معناى دقيق كلمه نيست ولى آن اندازه‏اى هست كه بشود درباره‏اش فكر كرد.
اما پيشنهاد جناب آقاى خوئينى‏ها آن پيشنهاد اولى كه فرمودند «كليه وظايفى كه قانون بر عهده وى مى‏گذارد» باز ما بر مى‏خوريم به اين‏كه بعد از اين‏كه در مجلس يك وظايفى را براى وزير دادگسترى تعيين كرد. شوراى محترم نگهبان به حق خواهد گفت كه در اصل صد و پنجاه و هفت ما داريم كه مسؤوليت كليه وظايف قضائى، ادارى، اجرائى با رئيس قو قضائيه است». اين وظايف را نمى‏شود گرفت. بله شما بياييد مثلًا ثبت اسناد را بدهيد به وزير، يعنى بخشى از امور ادارى به وى محول بشود اين اشكالى ندارد، يعنى اگر نگرانى در آن عالى‏ترين و اينها است. آن چيزى را از دستگاه قضائى و بالاترين مقام قضائى كم نمى‏كند، اين نكات ديگرى است ما با اين نكات برخورديم كه قانون مجمع تشخيص مصلحت را به اين صورت نوشيتم آنها چيست؟ اين است كه بخشى از امور ادارى برقرار نمى‏شود. گفتيم بسيار خوب حالا مى‏گوييم بخشى از امور مالى و ادارى. اشكالى ندارد اگر اين نكات بعدى نيايد. يعنى اين نكته‏اى كه «در اين صورت وزير دادگسترى داراى همان وظايف و اختيارات الى آخر ... است» اين مى‏شود كه رئيس قو قضائيه يك فردى را تعيين كرده گفته اين اختيارات را به تو محول مى‏كنم. او اين اختيارات را به هيچ كس ديگرى نمى‏تواند بدهد. الان مى‏خوانم، دليلش قوانينى است كه دارم. در واقع ما الان دويست و سى و سه تا رئيس واحد دادگسترى داريم، اين مى‏شود دويست و سى و چهارمى. در رأس اينها هم قرار مى‏گيرد. چيزى را حل نمى‏كند. يعنى باز بايد رئيس قو قضائيه به آن دويست و سى و سه نفر ديگر هم باز اين اختيارات را بدهد. يعنى در حال حاضر كه شما در دادگسترى‏هاى استان‏ها و شهرستان‏ها ذى‏حساب داريد، اختيار
                        صورت مشروح مذاكرات شوراى بازنگرى قانون اساسى(جلسه‏28-15)، ص: 890
امضاى اسناد را هر كدام از اين رؤساى دادگسترى بايد داشته باشند. اين اختيارات را يا بايد از رئيس قو قضائيه بگيرند يا از قائم مقام او بگيرند كه همرديف بقيه وزراء است چرا؟ براى اين‏كه ماد پنجاه و سه قانون محاسبات كه يكى از قوانين است و از اين قوانين شما زياد داريد مگر اين‏كه تمامى اين قوانين را به خاطر گل روى قو قضائيه بخواهيم تغييرش بدهيم. ماد 53 چه مى‏گويد؟ مى‏گويد: «اختيار و مسؤوليت تشخيص و انجام تعهد و تسجيل و حواله به عهد وزير يا رئيس مؤسسه و مسؤوليت تأمين اعتبار و تطبيق پرداخت با قوانين و مقررات به عهده ذيحساب مى‏باشد». تا اينجا اختيار تسجيل و الى آخر ... با وزير است.
تبصره: «اختيارات و مسؤوليت‏هاى موضوع اين ماده حسب مورد مستقيماً و بدون واسطه از طرف مقامات وفق به ساير مقامات دستگاه مربوطه كلًا يا بعضاً قابل تفويض خواهد بود». اگر وزير دادگسترى هم‏رديف بقيه وزراء نباشد، اين دويست و سى و سه واحد را نمى‏تواند تفويض بكند، يعنى باز كار دادگسترى يعنى همه اين مسائل مالى و ادارى‏اش بر مى‏گردد به رئيس قو قضائيه. خوب اينجا واقعاً اين وزير را كه يك دويست و سى و چهارمى بشود براى چه اين كار را مى‏كنيم؟ خو ب حالا كه دويست و سى و سه تا مى‏دهد كه در تهران هم بايد به همه آنها بدهد، اصلًا اين وزير باشد و نباشد فرقى نمى‏كند چرا؟ براى اين‏كه گفته همه اينها بلا واسطه بايد انجام بگيرد. يعنى اگر من اختيار داشته باشم و حق تفويض اختيار به عنوان بالاترين مقام وزير نداشته باشد، نمى‏تواند به دومى بدهد. يعنى مدير كل خدمات مجدداً بايد از رئيس قو قضائيه براى خرج اجازه بگيرد، براى ده تومان. پنجاه تومان، يا پنج ميليون تومان. اين مشكل هست، كه ما بايد اين جمله‏ها را همين جورى مدام سر هم بكنيم و اينجا بياوريم چرا؟ براى اين‏كه بالاخره يك تأسيس تازه‏اى درست كرده‏ايم به اسم قو قضائيه. خوب پاى لرز برخى نكاتش بايد بنشينيم. يعنى چون اين وزير دادگسترى نظير آن وزراء نيست، اين تفويض به عنوان وزيرى كه صاحب همان اختيارات نيست به او مى‏شود آن اختيار را ندارد. بنابراين اين جمله‏ها را بايد بياوريم، اين جمله‏ها فقط اين معنا را مى‏رساند، نه اين‏كه جانشين آن رئيس قو قضائيه مى‏شود. آن وقت بخشى را هم بگوييم باز همين مسأله را دارد. مى‏شود كه گفت «مى‏تواند تمام يا بخشى را» خيلى خوب آن را بعداً بنشينند با همديگر حلش بكنند. اما بخشى را بگوييد آ ن وقت نمى‏توانيد تمام را بدهيد و اگر تمام را نداديد مسائل زمين مى‏ماند. عرض من در اين زمينه است. اگر ما در همين يك سال آخر توانستيم يك مقدارى مزاحمت را از شوراى عالى قضائى برداريم به خاطر اين بوده كه ما هر روز نمى‏رفتيم. چون آقايان خاطرشان هست قبلًا معاون شوراى عالى قضائى هر روز در شوراى عالى قضائى شركت اشت و هر روز پرونده‏هايى را مى‏آورد آنجا و از سير تا پياز در آنجا رسيدگى مى‏شد. يعنى چون معاون به خاطر همين مسأله حق بعضى كارها را نداشت. تعداد چهار حلقه لاستيك اگر در شوراى عالى قضائى مطرح مى‏شد. از اين به بعد با رئيس قو قضائيه بايد مطرح بشود. هر كدام از اين نكات، نكاتى است كه جنبه مالى، ادارى و اجرايى دارد. البته اگر رئيس قو قضائيه وقتى كه اين وزير دادگسترى به اين ترتيب تصويب شد. (همان قسمت اول) چون «بخشى»، دردى را دوا نمى‏كند. بالاخره يك وزير دادگسترى پيدا مى‏شود، حالا به تعبير جناب آقاى ميرحسين موسوى پوك، غير پوك، بالاخره يك كسى را مى‏شود پيدا كرد آنجا گذاشت. وزير دادگسترى (بنده) خيلى خوب از اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 891
به بعد دو ساعت در روز بيشتر كار ندارد، ولى بقيه كارها را بايد رئيس دستگاه قضائى بكند، اين اشكالى ندارد ولى عنايت بكنيم كه رئيس قو قضائى را كه به هر حال مى‏خواهيد هم شأن و در رديف دو، سه قوه ديگر بگذاريد، اگر اين مسائل را مى‏خواهد حل بكند يكى از اين دو كار را دارد: يا پا به ركاب خودش انجام بدهد، يا اختيارات را به طور منظم ... اين علت مخالفت من است.
منشى (محمد يزدى)- حالا اگر پيشنهاد موافق دارد كه بحث بكنيم. اگر نه كه به رأى مى‏گذاريم. (اظهارى نشد) پس پيشنهاد جناب آقاى خوئينى‏ها اين است كه در اصل صد و شصت اين عبارت اضافه بشود: «و رئيس قو قضائيه مى‏تواند بخشى از امور ادارى را به وى محول كند» يعنى به جاى اين چند سطرى كه از كميسيون هست پيشنهاد كرده‏اند. آقايانى كه با اين پيشنهاد موافق هستند دست‏شان را بلند كنند (عده كمى دست‏شان را بلند كردند) اين تصويب نشد. اگر در اين زمينه ديگر پيشنهادى نيست، ما مى‏توانيم همين عبارت كميسيون را به رأى بگذرايم. بنابراين اين قسمت اخير كه زيرش خط كشيده شده است. «رئيس قو قضائيه مى‏تواند اختيارات تام مالى وادارى و نيز اختيارات استخدامى غير قضائى را به وزير دادگسترى تفويض كند در اين صورت وزير دادگسترى داراى همان اختيارات و وظايفى خواهد بود كه در قوانين براى وزراء به عنوان عالى ترين مقام اجرايى پيش‏بينى مى‏شود» موافقين با اين پيشنهاد دست‏شان را بلند كنند. (اكثر دست‏شان را بلند كردند) تصويب شد.
رئيس- يك ربع ساعت تنفس مى‏دهيم.
 (جلسه ساعت 15/ 18) به عنوان تنفس تعطيل و مجدداً ساعت 40/ 18 تشكيل گرديد).
رئيس- بسم اللّه الرحمن الر حيم. جلسه براى ادامه مذاكرات رسمى است. دستور را تعقيب بفرماييد.
منشى (محمد يزدى)- آقاى عميد بفرماييد.
عميد زنجانى (مخبر كميسيون 3)- بسم اللّه الرحمن الرحيم.
اصل 161- ديوان عالى كشور به منظور نظارت بر اجراى صحيح قوانين در محاكم و ايجاد وحدت رويه قضائى و انجام مسؤوليت‏هايى كه طبق قانون به آن محول مى‏شود بر اساس ضوابطى كه رئيس قوه قضائيه تعيين مى‏كند تشكيل مى‏گردد.
در مورد اين اصل تغييرات كلى داده نشده و در قانون اساسى فعلى هم عبارات به همين ترتيب است، منتها بر اساس ضوابطى كه شوراى عالى قضايى تعيين مى‏كند تبديل شده به «بر اساس ضوابطى كه رئيس قوه قضائيه تعيين مى‏كند» دليلش هم همان دليلى است كه در گذشته هم بارها تكرار شد. بر اساس تغيير «شوراى عالى قضائى» به «رئيس قو قضائيه» بر اساس تمركز در مديريت قوه قضائيه. البته در مورد اين اصل پيشنهادهاى ديگرى هم بود كه اين پيشنهادها يا به اين دليل كه مربوط به تمركز نيست رد شد يا به هر دليل اين‏كه مخالف با تمركز بود رد شد.
رئيس- به نظرم مطلبى ندارد رأى بگيريد.
منشى (محمد يزدى)- بله بحث زيادى ندارد ولى حالا پيشنهاد دهندگان اگر بخواهند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 892
صحبت بكنند. مثلًا آقاى موسوى خوئينى‏ها در هيمن اصل 161 پيشنهاد دارند كه بعد از كلمه «منصوب مى‏كند» اضافه شود «و عهده‏دار كليه وظايفى است كه قانون به وى محول مى‏كند» همان بحث قبلى است. در پيشنهادهاى آقاى مؤمن در اصل 161 ايشان هم دارند «بر اساس ضوابطى كه قانون تعيين مى‏كند تشكيل مى‏گردد» آقاى مؤمن نيستند؟ (در جلسه نبودند) پيشنهادشان چون مطرح است بايد خود پيشنهاد دهنده قبول داشته باشند، كه ديگر بحث نكنيم. بنابراين ما مى‏توانيم رأى بگيريم اصلًا چون پيشنهاد دهنده كه نيستند.
ميرحسين موسوى- جلسه رسمى است رأى بگيريد.
منشى (محمد يزدى)- خوب اگر رئيس تصميم بگيرند از نظر آيين نامه‏اى ما مى‏توانيم رأى بگيريم.
رئيس- اصل بعدى را بخوانيد.
عميد زنجانى (مخبر كميسيون شماره 3)
اصل 162- رئيس ديوان عالى كشور و دادستان كل بايد مجتهد، عادل و آگاه به امور قضائى باشد، و رئيس قو قضائيه با مشورت قضات ديوان عالى كشور آنها را براى مدت پنج سال به اين سمت منصوب مى‏كند. مسؤوليت‏هاى دادستان كل كشور را قانون تعيين مى‏كند.
در مورد اين اصل دو تا تغيير داده شده. تغيير اول يا اصلاح اول در مورد اين است كه در قانون اساسى فعلى تعيين رئيس ديوان عالى كشور و دادستان كل بر عهد مقام رهبرى بوده كه به خاطر مسأله تمركز و تفويض كلى اختيارات قضائى، ادارى، اجرايى به رئيس قوه قضائيه اين مسؤوليت يعنى تعيين رئيس ديوان عالى كشور و دادستان كل برعهده رئيس قو قضائيه نهاده شده منتها با همان قيد «با مشورت قضات ديوان عالى كشور» مدت هم تثبيت شده كه پنج سال است.
تغيير دوم، اضافه كردن اين جمله است كه هم پيشنهاد از طرف آقاى خوئينى‏ها بود، هم از جانب من بود كه «مسؤوليت‏هاى دادستان كل كشور را قانون تعيين مى‏كند» البته عبارت پيشنهادى آقاى خوئينى‏ها تغيير داده شد. به اين عبارتى كه پيشنهاد شده بود. اين دو تغيير در اصل يكصد و شصت و دوم داده شده؛ اولى به لحاظ مسأله تمركز و دومى هم به لحاظ اين‏كه ما دادستان كل كشور را اسمش را آورده‏ايم، در قانون اساسى اسمش آمده بدون اين‏كه وظايفش تعيين بشود. اشاره به مسؤوليت‏هاى دادستان كل كشور را قانون تعيين مى‏كند مكمل اين مى‏شود كه دادستان كل كشور اسمش آورده شده و وظايفش هم محول شده به قانون.
منشى (يزدى)- پيشنهاد جناب آقاى مؤمن اينجا تأمين شده است. بعضى پيشنهادهاى ديگر هم تأمين شده الان اگر بحثى نيست مى‏توانيم به رأى بگذاريم.
جنتى- تمركز معنايش اين بوده است كه در داخل دستگاه تمركز باشد.
منشى (يزدى)- آقاى عميد زنجانى توضيح مى‏فرمائيد يا من عرض بكنم؟
عميد زنجانى (مخبر كميسيون)- عنايت بفرماييد وقتى ما اين را به عنوان مصوبه مى‏پذيريم كلى وظايف و مسؤوليت‏هاى مربوط به امور قضائى بالمعنى‏الاخص و ادارى و اجرايى كلى مسائل مرتبط بالقضاء مربوط به رئيس قو قضائيه است خود رهبر هم اين را تفويض مى‏كند، ديگر معنايش اين است كه دستى از پشت سر نيايد، ديگر دخالتى در مسؤوليت‏هاى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 893
رئيس قوه قضائيه نشود. خود رهبر هم به اين عنوان او را نصب مى‏كند، لزومى ندارد كه تعيين زير دست‏هاى رئيس قوه قضائيه را رهبر تعيين بكند اين منافات با تمركز دارد.
منشى (يزدى)- يعنى اگر دو نفر را رهبر تعيين بكند آن حالت تمركز گرفته مى‏شود. آن اصل قبلى را شما آقاى مؤمن تشريف نداشتيد، گذاشتيم كه شما تشريف بياوريد. الان اصل يكصد و شصت و دوم مورد بحث است ولى شما پيشنهادتان را در اصل يكصد و شصت و يكم مطرح بفرماييد.
محمد مؤمن- بسم اللّه الرحمن الرحيم. عرض كنم كه در اصل يكصد و شصت و يكم سابق اين طور است:
ديوان عالى كشور به منظور نظارت بر اجراى صحيح قوانين در محاكم و ايجاد وحدت رويه قضائى و انجام مسؤوليت‏هايى كه طبق قانون به آن محول مى‏شود بر اساس ضوابطى كه شوراى عالى قضائى تعيين مى كند، تشكيل مى‏گردد.
اين ضوابط تشكيل ديوان عالى كشور و شعبش را به شوراى عالى قضائى داد. ما از اين اصل اين طور استفاده مى‏كنيم كه ديوان عالى كشور چند شعبه باشد؟ (اين كيفيت تشكيلاتش است) در هر شعبه‏اى مركب از مثلًا رئيس شعبه باشد و يك نفر مستشار يا مشاور. اينها جزء تشكيلات است. اين‏كه مى‏گويد «بر اساس ضوابطى كه شوراى عالى قضائى تعيين مى‏كند تشكيل مى‏گردد» ممكن است كه گفته بشود كه در عمل آنچه كه هست كيفيت تشكيلات را داده‏اند مثلًا به مجلس و احياناً كميسيون قضايى. بنده خودم خاطرم هست كه چند تا ماده ما تنظيم كرديم و داديم به كميسيون قضايى براى تشكيلات شعب ديوان عالى كشور كه تصويب شد كه رؤسايش بايد چه شرايطى داشته باشند و مشاورين هم چه جور بايد باشند و چگونه عمل كنند. اما آنچه كه اصل مى‏گويد، اختيارات را به شوراى عالى قضايى داده، يعنى اگر آمده شوراى عالى قضائى به مجلس پيشنهاد كرده است كه اين تشكيلات را تصويب بكن، اين يك مطلبى است كه خودش خواسته انجام بدهد والا مسؤوليت‏هايى كه طبق قانون به آن محول مى شود بر اساس ضوابطى كه شوراى عالى قضائى تعيين مى‏كند تشكيل مى‏شود تعيين ضوابط را قانون قبلى به عهده شوراى عالى قضائى گذاشته و يك از خود گذشتگى بوده است كه شوراى عالى قضائى از خود نشان داده و حتى تصويب تشكيلاتش را هم به مجلس داده، و الا بر اساس اين اصل مى‏توانست و ما خودمان هم توجه نداشتيم آن موقع بنده هم كه خدمت آقايان انجام وظيفه مى‏كردم، توجه نداشتيم به اين مفاد والا مى‏توانستيم خودمان بياييم يك تشكيلاتى را كه از چند نفر تشكيل مى‏گردد. مگر تشكيلات غير از اين است؟ هر شعبه‏اى از چند نفر تشكيل مى‏شود يكى رئيس، يكى نايب رئيس چه جور و چه جور. مى‏توانستيم تنظيم كنيم و به مقام عمل بگذاريم. اين اختيار را قانون به شوراى عالى قضائى داده. بنده اينجا پيشنهادم اين است كه حالا كه بنا شد كه ما شوراى عالى قضايى را برداريم، شوراى عالى قضائى چون پنج نفربودند مى‏نشستند با هم مشورت مى‏كردند و جهت تصميم‏گيرى برا ى تشكيلات يك مشاوره‏اى ملزم بودند رويش بكنند، تصميم‏گيرى براى تشكيلات بعد از مشاوره به وجود مى‏آمد و يك مقدارى محكم كارى بود، اما حالا كه بنا شد كه شوراى عالى قضائى را حذف بكنيم و رئيس قو قضائيه بجايش باشد، مناسب نيست كه ما اختيارات ترتيب تشكيلات و ضوابط تشكيلات‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 894
را بدهيم به دست رئيس قوه قضائيه. و روى اين جهت بنده مناسب دانستم و پيشنهاد كردم اينجا به جاى بر اساس ضوابطى كه شوراى عالى قضايى تعيين مى‏كند بنويسيم «بر اساس ضوابطى كه قانون تعيين مى‏كند» كه مجلس بايد تشكيلات را بدهد به رئيس قو قضائيه و رئيس قو قضائيه پياده كند تشكيلات را. چون نحوه قانون‏گذارى هست، جلوتر پنج نفر بودند باز تا حدى خوب بعد از مشاوره به جايى مى‏رسيدند. اما چون حالا يك نفر هست براى محكم كارى بيشتر و اتقان بيشتر در كيفيت تشكيلات و اين‏كه تشكيلات و ضوابط چگونه انجام بشود اين ضوابط را قانون معين كند. اين پيشنهاد بنده است.
منشى- آقاى خوئينى‏ها مخالف.
موسوى خوئينى‏ها- عرض كنم خدمت‏تان كه تعجب است از جناب آقاى مؤمن كه ده سال از اين قانون اساسى گذشته، خود ايشان هم قبلًا در شوراى عالى قضائى تشريف داشتند بعد از ايشان كه تشريف نداشتند هيچ گاه تا كنون هيچ يك از اعضاى شوراى عالى قضائى اين برداشت را نكرده بود كه ضوابط يعنى قانون‏گذارى و به همين جهت هم تنها كارى كه شوراى عالى قضايى كرد، اين است كه تهران چند شعبه مى‏خواهد، آيا در قم شعبى را ايجاد بكنيم؟ حالا ميزانش چيست؟ چه ضابطه‏اى داريم كه با آن ضابطه بگوييم كه قم هم بايد باشد يا نه؟ چه ضابطه‏اى هست كه تعيين مى‏كند تهران 30 شعه باشد؟ الان ما در مشهد ايجاد كرده‏ايم چه ضابطه‏اى به ما حكم كرد يعنى شوراى عالى قضايى با چه ضابطه‏اى در مشهد ايجاد كرد، اما در اصفهان نكرده، درتبريز نكرد؟ تاكنون برداشت شوراى عالى قضايى از اين كلمه همين بوده، طبق همين هم عمل شده. ايشان مى‏فرمايند گذشت كرده. اين را شما مى‏دانيد وقتى مجرى قانون در يك جايى كه مى‏خواهد كارى را انجام بدهد تا آنجا كه مى‏تواند خودش را از چنگ مجلس و قانون‏گذارى مجلس مى‏خواهد خلاص بكند خودش را گرفتار آنجا نكند. هيچ وقت، هيچ مجرى از خودگذشتگى در اين رابطه نشان نمى‏دهد كه بيايد بگويد با اين‏كه به من گفته‏ايد حق دارم، مع ذلك مجلس شوراى اسلامى شما بياييد اين كار را انجام بدهيد اين يك.
دوم اگر اين طور بوده پس شوراى نگهبان وظيفه‏اش را انجام نداده. يعنى وقتى مجلس آمده ضابطه و مقررات تشكيل شعب ديوان كشور را نوشتيم برديم به شوراى نگهبان، بايد بگويد اين در اختيار شوراى عالى قضايى است. اصلًا مجلس حق ندارد چنين كارى بكند. و شما هم چنين حرفى را تا كنون نزده‏ايد دليلش هم همين آخر يعنى همين چند ماه پيش آيين دادرسى كيفرى را كه از جمله چندين ماده در ارتباط با شعب ديوان كشور، نحوه ديوان كشور نوشته شد، آمد شوراى نگهبان، هفتاد، هشتاد ايراد گرفتيد به آن قانون، (هشتاد و چهار تا ايراد) و يك هم چون ايرادى هم به آن نگرفتيد يعنى چطور جناب عالى مى‏فرماييد. معنى قانون اين است كه ضابطه يعنى قانون، يعنى شوراى عالى قضايى مى‏توانست خودش ... اما وقتى به شوراى نگهبان آمد چرا ايراد نگرفتيد كه مجلس شوراى اسلامى! در قانون اساسى گفته ضوابط را شوراى عالى قضايى بايد تعيين كند شما حق نداشتيد تعيين بكنيد و شما نفرموديد چنين چيزى را. اين دليل بر اين است كه شوراى نگهبان هم برداشتن از كلم ضوابط، قانون‏گذارى نبوده، همين است كه بنده عرض مى‏كنم. به يك معيارهايى مى‏گوييم تهران چند تا شعبه، مشهد داشته باشيم يا نه، قم داشته باشيم يا نه. تبريز داشته باشيم يا نه؟ اما هر شعبه از سه عضو
                        صورت مشروح مذاكرات شوراى بازنگرى قانون اساسى(جلسه‏28-15)، ص: 895
تشكيل مى‏گردد. يك رئيس، يك مستشار، يك عضو معاون و دو نفر رأى بدهند كافى است و اگر اكثريت نشد يكى از شعب ديگر، هم اينها قانون دارد الان. بنابراين يك كلمه‏اى است كه در قانون اساسى از قبل بوده، هيچ برداشت سوئى هم از آن نشده، عمل هم شده صحيح، شوراى نگهبان هم ناظر بوده بر اين قضيه تاكنون هم حرفى نزده. بنابراين به نظر من نمى‏آيد كه حالا اين را برداريم يك چيز ديگر جايش بگذاريم به خيال اين‏كه اين معناى بدى دارد.
منشى- آقاى بيات موافق.
اسداللّه بيات- بسم اللّه الرحمن الرحيم. من با اين پيشنهاد موافقم. جهتش هم اين است كه خود حاج آقا موسوى خوئينى‏ها هم مواردى را كه مطرح كردند دقيقاً نشان مى‏دهد كه در مصداق با آقاى مؤمن اختلاف نظر ندارند. يعنى واقعاً نظر از ضوابط در مصداق همان مواردى است كه شكل آيين نامه‏اى دارد. اما ما كه با عرف مجلس (حاج آقا موسوى هم باز مدتى آنجا تشريف داشتند) ما در عرف مجلس دقيقاً اين معنا را داريم هر جا كلم ضابطه بيايد صراحتاً گفته مى‏شودكه ضابطه را قانون بايد تعيين بكند. و قانون را هم بايد دقيقاً مجلس تصويب بكند. مگر در جايى كه خود قانون اساسى يك اختياراتى براى جاى ديگر داده باشد. لااقل اگر تاكنون هم اين شبهه نبوده يقيناً از اين به بعد اين شبهه به وجود خواهد آمد. من اعتقادم بر اين است كه در رابطه با موارد كه حاج آقا موسوى گفتند ما هم قبول داريم واقعاً همين‏هايى است كه اينها انجام دادند. جايى مثل كيفيت تشكيل شعب اعضايى كه در شعب و اينها ضابطه مى‏خواهد، قانون مى‏خواهد و خود شوراى عالى قضايى هم اين لوايح را در اختيار مجلس گذاشتند و الان ما در كميسيون داريم بررسى مى‏كنيم. پس متذكر از كلم ضابطه يعنى چيزى كه قانون آن را تعيين مى‏كند. و آن كه عملًا در خارج وجود دارد اين نيست، چيزهايى است كه جنب آيين نامه‏اى دارد. پس وقتى كه اين طور شد به نظر من اگر در كنار اين ضابطه يك عبارتى بيايد كه اين شبهه پيدا نشود لازم‏تر هست والا بعدها همين شبهه پيش خواهد آمد.
منشى (يزدى)- اگر لازم مى‏دانيد توضيح بدهيد.
عميد زنجانى (مخبر كميسيون شماره 3)- خدمتتان عرض كنم كه من در مورد رئيس قو قضائيه يك توضيحى مى‏خواهم بدهم.
منشى (يزدى)- نه راجع به اين پيشنهاد بحث است. كه مخالف و موافق صحبت كردند اگر شما توضيحى لازم مى‏دانيد بفرماييد. فقط راجع به پيشنهاد آقاى مؤمن كه «بر اساس ضوابطى كه قانون تعيين مى‏كند». مى‏خواهيم اين را رأى بگيريم. (عميد زنجانى- توضيحى ندارم) پس راجع به اين توضيحى ندراد. بسيار خوب پس عنايت بفرماييد الان پيشنهاد جناب آقاى مؤمن مطرح است كه ذيل اين اصل يكصد و شصت و يكم اين جمله اضافه بشود. ايشان مى‏فرمايند كه عبارت به اين صورت بشود كه «بر اساس ضوابطى كه قانون معين مى‏كند تشكيل مى‏گردد». آقايانى كه با اين پيشنهاد موافق هستند دست‏شان را بلند كنند (سه نفر دست بلند كردند) اين تصويب نشد. اين اصل را به رأى مى‏گذاريم. عنايت بفرماييد. اصل 161 با همين اصلاح جزئى كه «بر اساس ضوابطى كه رئيس قو قضائيه تعيين مى‏كند» تغييرى است كه در كميسيون داده شده آقايانى كه با اين اصلاحيه موافق هستند دست‏شان را بلند كنند. (اكثر دست بلند كردند)
                        صورت مشروح مذاكرات شوراى بازنگرى قانون اساسى(جلسه‏28-15)، ص: 896
تصويب شد. اصل بعد خوانده شد، توضيح هم داده شد در اصل يكصد و شصت و دوم كه رئيس ديوان عالى كشور و دادستان كل بايد مجتهد، عادل ... جناب آقاى مشكينى و آقاى خوئينى‏ها پيشنهاد حذف اين عنوان دادستان كل را دارند كه در پيشنهاد آقاى مؤمن هم هست. حالا يكى از آقايان توضيح بفرمايند.
رئيس (على مشكينى)- بسم اللّه الرحمن الرحيم. توضيح ما اين است كه دادستان در قانون اساسى در دو جا ظاهراً نام برده شده، صحبت شده، ولى ما به دو بيان پيشنهاد مى‏كنيم كه حذف بشود يكى اين‏كه آن كه در قانون اساسى هست دادستانى است كه از طرف رهبر مستقلًا نصب بشود و ما چنين دادستانى را نمى‏توانيم بپذيريم. براى اين‏كه خلاف تمركزى است كه خود رهبر دستور داده‏اند. اين بيان اول است كه بايد اين حذف بشود و ثانياً اگر اين هم خيلى دليل محكمى نباشد عمده در نظر ما اين است كه ما هر چه مى‏گرديم در قانون اساسى وظيفه‏اى براى دادستان پيدا نمى‏كنيم، چيزى پيدا نمى‏كنيم كه دادستانى، آن هم يك چنين فردى كه در قانون اساسى قبلى از طرف رهبر بلاواسطه نصب شده، معلوم مى‏شود كه يك فرد بسيار قوى‏اى است و مقام والايى را دارد، اما هيچ وظيفه‏اى برايش تعيين نشده. بنابراين اگر بخواهيم حذف نكنيم ناچاريم به اين‏كه بگوييم كه يك عنوانى آمده بدون وظيفه قانون اساسى براى ما يك عنوان مهمى را بيان كرده تثبيت كرده و هيچ وظيفه‏اى براى او تعيين نكرده يا نه به ناچار مثل اين‏كه كميسيون ما يك وقتى نشستند يك چنين كارى كردند. گفتند كه رئيس قو قضائيه داراى شؤونى است، داراى وظايفى است، منتها وظايفش گرچه آنجا پنج تا وظيفه يا شش تا وظيفه ذكر شده تام اين وظايف را ما به دو قسمت تقسيم مى‏كنيم. يكى وظيفه خصوص منصب قضاوت و انجام دادن منصب قضاوت، يعنى فصل خصومت بين مترافعين و چند تا وظيفه‏اش هم از قبيل احكام ولائى آنجا ذكر شده است. آن وقت بياييم جدا كنيم اين وظايف را كه براى قو قضائيه ذكر شده است. آنى كه خصوص مسأله قضا است آن را در اختيار رئيس قو قضائيه قرار بدهيم، و آنى كه غير آن احكام ولايى است، آنها را بياورم در اختيار دادستان قرار بدهيم كه براى آقاى دادستان يك وظيفه پيدا بشود. مثلًا ببينيد در قو قضائيه اولين وظيفه‏اى كه ذكر شده رسيدگى و صدور حكم در مورد تظلمات، تعديات، شكايات حل و فصل دعاوى و رفع خصومات و اخذ تصميم و (اين جمله) و اقدام لازم در آن قسمت از امور حسبيه كه قانون معين مى‏كند. اين تقريباً نيمه بند اول وظيفه است كه مربوط به امر ولايى است. اين يكى كه تقريباً نيم اول بند اول را با تمام آن چهار بند ديگر، احياء حقوق عامه، نظارت بر حسن اجراى قوانين، كشف جرم و تعقيب و مجازات مجرمين، اقدام براى پيشگيرى، تمام اينها احكام ولايى است. بنابراين اينها را بدهيم به دست دادستان كه توانسته باشيم براى يك عنوانى كه در قانون اساسى آمده يك وظيفه پيدا كنيم اين وظايف را بر عهد او قرار بدهيم. مى‏گوييم به اينكه به چه مناسبتى شما اين كار را مى‏كنيد؟ دادستان اگر چنانچه ذكر شده، وظيفه ذكر نشده. حداقل اگر شما مى‏خواهيد بى‏وظيفه نباشيد بنويسيد كه وظيفه دادستان را قانون تعيين مى‏كند يك چنين چيزى بنويسيد. پس ما مخالفيم از باب اين‏كه وظيفه برايش تعيين نشده و آقايان شوراى بازنگرى هم هيچ موظف نيستند بر اين‏كه بنشينند براى آقاى دادستان يك وظيفه پيدا كنند. پس اصلح اين است كه حذفش كنند.
منشى (يزدى)- جناب آقاى حبيبى مخالف.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 897
حسن ابراهيم حبيبى- بسم اللّه الرحمن الرحيم. عرض مى‏شود من يكى دو تا دليل استحسانى در مخالفت داردم و دو سه تاهم نكته. اين نكته‏اى كه در قانون اساسى براى دادستان كل هيچ وظيفه‏اى تعيين نشده، پس بايستى كه حذف بشود نظير همان بحثى است كه ما در مورد وزير مى‏كرديم كه تازه يك وظيف مختصرى برايش تعيين شده بود و حذف بشود. قرار شد كه اين دليل نباشد به دليل اين كه در آنجا آن پيشنهاد حذف، رأى نياورد.
اولًا يك تعداد زيادى وظيفه در قوانين عادى به عهد دادستان كل هست. كه البته اينها مجموعاً چيز زيادى نيست قبول. اما به هر حال يك وظايفى برايش وجود دارد.
مطلب بعدى اين است كه «دادستان كل» در ذهن حقوقدان‏ها و مجموع دستگاه قضايى بعد از پيروزى انتقال اين مطلب را مى‏رسانده يعنى اين نكته‏اى كه جناب آقاى مؤمن روى آن نظر دارند مى‏رسانده است كه «دادستان كل» كه در قانون اساسى هست معنايش اين است كه مقوم دادسراها است. يعنى اگر كه كلم «دادستان» نمى‏بود ما مى‏توانستيم دادسراها را نداشته باشيم. و حالا كه هست معنايش اين است كه «دادسرا» بايد داشته باشيم. يك بحثى ما در طى چند سال در خدمت كميسيون قضائى مجلس شوراى اسلامى داشتيم و در اين اواخر هم در خدمت شوراى محترم نگهبان بوديم برخى اعتقاد داشتند و دارند كه شرعاً به دادسرا نيازى نيست. يعنى شرعاً نمى‏توانيم دادسرا داشته باشيم برخى هم اعتقاد دارند كه دادسرا اصولًا گرفتارى ايجاد مى‏كند.
اما عده زيادى استدلال كرده‏اند كه چون تعبير «دادستان كل» دوبار در قانون اساسى آمده پس ما نمى‏توانيم «دادسراها» را حذف بكنيم. كه يكى از استدلالات جناب آقاى مؤمن همين است. مى‏گويند ما براى اينكه از خير دادسراها بگذريم يا از شرشان بگذريم پس بياييد اين را برداريدكه ما بتوانيم آن كار را انجام بدهيم. ما هم يعنى بنده به لحاظ اين بحثى كه الان عرض مى‏كنم نظير برخى از آقايان معتقدم يعنى قانونى را به مجلس پيشنهاد كرديم كه فعلًا «دادسراها» را حذف بكنيم. يعنى مستقيماً مسائل در دادگاه مطرح بشود و اگر نيازى به تحقيق و بررسى فنى بود اين تحقيق و بررسى فنى زير نظر رئيس دادگاه انجام بيابد كه برخى از نكاتى كه لزوماً بايد در حضور رئيس دادگاه باشد از قبيل استماع شهادت شهود كه البته ممكن است جناب آقاى آذرى بگويند نه نيازى نيست. به هر حال اينها در محضر دادگاه انجام بيابد. بنابراين پس ما الان پيشنهاد داريم يعنى قانونى هست كه به مجلس همين روزها مى‏رود كه اين مسأله را حذف بكند.
اما آنهايى كه شرعاً اشكالى نمى‏بينند «دادسرا» باشد و آنهايى كه مى‏گويند ما كارهايى را كه اگر قسمت‏هايى هم شرعاً اشكال داشته باشد برخى از كارها را دادسرا مى‏تواند انجام بدهد، تحقيقات مقدماتى را انجام بدهد، پرونده را منظم بكند و نظاير اينها اگر ما در تجربه دو سه سال آينده برخورديم به اين كه اگر «دادسرا» را كه حالا حذف كرديم نباشد گرفتارى دادگاه‏ها بيشتر مى‏شود و خواستيم كه دوباره «دادسرا» را احياء بكنيم. اگر حذف اين دادستان كل با استدلالى كه الان در دستگاه قضايى وجود دارد كه «دادستان كل» چون هست نمى‏شود «دادسرا» را حذف كرد. اگر شوراى بازنگرى آمد «دادستان كل» را حذف كرد بعداً گفتند به همان دليلى كه «دادستان كل» را حذف كرديد نمى‏توانيم «دادسرا» را احياء بكنيم چه بكنيم؟ ما دست و بال خودمان را در اين زمينه مى‏بينديم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 898
بنابراين به لحاظ فنى اين مطلبى كه من عرض مى‏كنم نمى‏بايد اتفاق مى‏افتاد ولى اتفاق افتاده و شما اين مطلب را نه احتمالًا از ذهن اعضاى محترم شوراى نگهبان مى‏توانيد خارج بكنيد، به دليل اين‏كه الان عكسش وجود دارد و نه در مجموع حقوقدان‏ها يعنى اين مجموعه دستگاه قضايى ما اين مطلب را مى‏پذيرد اين خطر وجود دارد كه اگر «دادستان كل» حذف بشود بعدها اگر به «دادسرا» نياز داشتيم نتوانيم «دادسرا» داشته باشيم. اين مشكل چون وجود دارد. بنابراين كلمه «دادستان» را در اينجا مصلحت نيست كه ما حذف بكنيم مضافاً اين‏كه اين جزو وظايف كلى ما نيست يعنى اين به تمركز ارتباطى ندارد. دادستان كل يك شخص بوده نظير رئيس ديوان عالى كشور در قانون اساسى آمده. دو تا شخصيت هستند كه به هر حال شخصيت‏هاى درجه اول دستگاه قضايى هستند. سابق شوراى عالى قضايى بود، دادستان كل و رئيس ديوان عالى كشور در عين اين‏كه عضو شورا بودند يك وظايفى هم داشتند حالا هم دادستان كل در دادسراى ديوان كشور عمل مى‏كند كارهاى مختلفى هم دارد براى اين‏كه ما وظايفش را يك مقدارى جمع و جورتر بكنيم و حتى وظايف مهم‏ترى هم به عهده‏اش محول بشود جمله «مسؤوليت‏هاى دادستان كل كشور را قانون تعيين مى‏كند» اضافه مى‏كنيم كه اين مشكلى كه اين عنوان مهم بدون هيچ‏گونه وظيفه‏اى است حل بشود و در آينده وظيفه برايش تعيين بشود.
يكى از وظايفى كه بسيار مهم است و مى‏شود قانوناً ايجاد كرد آن چيزى است كه الان ندارد و حق هست كه باشد، يعنى دادستان كل بر دادسراهاى كشور رياست فائقه داشت باشد. اگر دادسرا داشتيم يعنى از اين جهت يك قسمتى از امور ولايى را كه الان فرمودند اين قسمت را بتواند زيرنظر بگيرد. آن چيزى كه الان نيست و حق هست كه باشد الان هم به صورت عرفى ارتباطى برقرار است ولى اين ارتباط قانونى نيست، مى‏شود اين را قانونى‏اش كرد و اين مطلب كمى نيست كه انجام مى‏يابد روى اين حساب به نظر نمى‏رسد كه مصلحت باشدكه اينجا اين حذف بشود. به همين دليل بود كه من عرض كردم كه اگر اين اصل حذف بشود بايد در اصل 157 يك تجديد نظرى بشود و ما آنجا تشكيلات قضايى را كه به طول كلى گفتيم يك تفصيلى بدهيم يعنى بگوييم تشكيلات قضايى كه عبارت است از محاكم و در صورت اقتضا دادسراها كه هم دست دستگاه باز باشد براى اينكه «دادسرا» اگر حذف شد بگويند مقتضى نبود نداريم اگر مقتضى بود باشد. يعنى اگر اينجا رأى داديد به اين‏كه دادستان كل حذف بشود واقعاً در دراز مدت دست دستگاه قضايى احتمالًا بسته مى‏شود. من از باب اين‏كه چون محتمل قوى است عرض مى‏كنم كه خطر دارد كه اگر ما دادسرا نداشته باشيم يعنى اگر نياز باشد كه «دادسرا» باشد و اين تفصيل در آينده باشد ممكن است كه با مشكل روبرو بشود والا در اين‏كه الان داستان كل كار زيادى ندارد بنده هم هم‏عقيده هستم اما اين‏كه اين به ما مربوط هست يا نه اعتقاد دارم زيادارتباطى ندارد و اگر حذف بشود آن خطر را دارد.
رئيس (على مشكينى)- جناب آقاى مؤمن من تقريباً 5 دقيقه صحبت كردم مابقى وقت را به شما محول مى كنم شما حرف‏تان را تتميم بفرماييد.
منشى (محمد يزدى)- ى عنى ايشان از نظر آيين‏نامه‏اى 10 دقيقه حق دارند صحبت بفرمايند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 899
محمد دانش زاده (مؤمن)- عرض كنم اين‏كه مى‏فرماييد عمده چيزى كه دليل است بر اين‏كه نبايد دادستان حذف بشود اين‏كه از محدوده اختيارات و شورا خارج است. من به عكس مى‏گويم كه جزء محدوده است و بايد حذف بشود. براى اين‏كه در اصل يكصد و دهم قانون اساسى سابق دارد: «يكى از وظايف و اختيارات رهبرى نصب عالى‏ترين مقام قضايى كشور است». اين يك. در همين اصل يكصد و شصت و دوم دارد: «رئيس ديوان عالى كشور و دادستان كل بايد مجتهد عادل و آگاه به امور قضايى باشند و رهبرى با مشورت قضات ديوان عالى كشور آنها را براى مدت 5 سال تعيين مى‏كند». يعنى رأس قو قضائيه ما دو قطبى است. در رأس قوه قضائيه دو مقام داريم كه تقريباً در عرض هم هستند هر دو عالى‏ترين مقام قضايى كشور هستند و هر دو را رهبر بايد انتخاب بكند. پس وقتى كه تا به حال از نظر قانون اساسى دو قطبى بوده ...
منشى (يزدى)- ببينيد طبق مصوبه‏اى كه همين الان تصويب كرديم در اصل يكصد و شصت و يكم ...
محمد دانش زاده (مؤمن)- توجه نكرديد، من متوجهم چه عرض مى‏كنم. مى‏گويم بر اساس قانون اساسى قبلى، قضايى ما دو قطبى بوده است. عالى‏ترين مقام قضايى يعنى رئيس ديوان عالى كشور تنها نه، رئيس ديوان عالى كشور و دادستان كل يك مسؤوليت عالى محاذى و موازى با مسؤوليتى كه براى رئيس ديوان عالى كشور است اجمالًا قانون اساسى ما اثبات مى‏كند براى دادستان كل كشور، نه اين كه يك معناى حرفى اثبات بكند اگر معناى حرفى باشد بايد بگوييم تقريباً خلاف قانون اساسى است. قانون اساسى همان طورى كه رئيس ديوان عالى كشور را عالى‏ترين مقام قضايى كشور دانسته، دادستان كل كشور را هم عالى‏ترين مقام دانسته حالا كه ما آمديم بر اساس مصوبه و بر اساس تمركز يعنى جلوتر تمركز نبود. ما با قطع نظر از اين‏كه شوراى عالى قضايى داشتيم از اين نظر هم اگر آن سه نفر هم از شوراى عالى قضايى حذف مى‏شود باز قانون اساسى مى‏گفت تمركز نيست چون 2 نفرند رئيس ديوان عالى كشور و دادستان كل، هر دو عالى‏ترين مقام قضايى‏اند. حالا كه ما آمديم به خاطر تمركز گفتيم كه يك نفر تمام مسؤوليت‏هاى قضايى را عهده‏دار باشد و اين هم تصويب شد. وقتى عالى‏ترين مقام قضايى كشور شد پس آن كه عدل اين بود كه تا حالا مى‏گفتيم عالى‏ترين مقام قضايى كشور است، التماس دعا بايد بشود و به همان دليلى كه شما آمديد ساير اعضاى شوراى عالى قضايى را به خاطر اين‏كه عالى‏ترين مقام قضايى كشور را يك نفر قرار داديد حذف كرديد اين‏كه تقريباً صريح است يعنى انضمام اصل 110 به اصل 162 و از آن استفاده مى‏شود كه عالى‏ترين مقام قضايى كشور 2 نفرند، شما كه آمديد يك نفر كرديد پس آن يك نفر ديگر هيچ. دليل عمد من اين است كه اين بايد حذف بشود. پس بنابراين نفرماييد كه خارج از مسؤوليت است. خير، عين مسؤوليت است خيلى مسؤوليت نزديكى است ما شوراى عالى قضايى را اتفاقاً مى‏توانستيم باقى بگذاريم منتها بگوييم به عنوان معاون باشد در رتبه بعدى قرار بدهيم، يعنى از عالى‏ترين مقام او را پايين بياوريم و در عين حال فرموديد حذف بشود ما هم گفتيم مانعى ندارد يك طريق همين است كه به طور كلى حذف بشود. اين‏كه قانون اساسى قبلى گفته ما مى‏توانيم حذف كنيم نفرماييد نمى‏توانيم حذف كنيم. اين مسأله مى‏آيد كه آيا مصلحت هست يا نه؟
                        صورت مشروح مذاكرات شوراى بازنگرى قانون اساسى(جلسه‏28-15)، ص: 900
بر اين اساس كه بنده از قانون اساسى استفاده كردم دادسراهاى قاعدتاً بايد مستقلًا زير نظر او باشد. و اين مطلبى را كه بنده در آنجا عرض مى‏كردم روى اين حساب بوده حالا ما البته آمديم گفتيم كه «دادسرا» داشتن به آن اختياراتى كه باشد، خلاف موازين شرع است. بحمداللّه آقايان هم خودشان منهاى اين جهت از نظر مصلحت انديشى در قوه قضائيه به اين نتيجه رسيدند كه «دادسراها» نبايد باشد، اگر باشد زحمت ايجاد مى‏كند به خاطر اين‏كه خودشان مى‏دانند شخص مى‏آيد در «دادسرا» اعتراف مى‏كند و زندان مى‏رود و بعد پهلوى 2 نفر مى‏آيد اقرارش را پس مى‏گيرد. و آبروى قوه قضائيه را مى‏برد. براى آن‏كه مسأله مسلمى است قاضى هم يك مقدار وسواس داشته باشد، آن هم مى‏آيد ادعا مى‏كند كه با زور از من اقرار گرفتند، همه مسائل و حقوق مردم ضايع مى‏شود و حدود اللّه جارى نمى‏شود. مفاسدى كه در جامعه از اين جهت به وجود مى‏آيد الى ما شاء اللّه است. ما اگر بياييم كار قوه قضائيه‏مان را اين طور قرار بدهيم كه ابتدائاً همه كارها در دادگاه بيايد همان طور كه نظر آقايان هم الان همين است قاضى در آنجا هست اختيار حكم به او داده شده اقرار پيش خودش كرده هم جريان را مى‏داند چيست، ديگر نمى‏رود در زندان بخوابد و ماهيتش تغيير پيدا بكند. اگر دادستان كل در قانون باشد با توجه به قانون سابق كه آن جهت را دوباره عرض كردم، منهاى آن جهت هم حساب بكنيم «دادستان كل» وقتى در قانون آمد تدعى در ذهن انسان مى‏كند كه «دادسراها» باشد. اين‏كه جناب آقاى دكتر فرمودند كه خلاف قانون اساسى است خلاف قانون اساسى نيست. خوب گفتن است كه «رئيس قوه قضائيه» يك نفر است كه در رأس است. تشكيلات قوه قضائيه را هم قانون تعيين مى‏كند. تشكيلات قوه قضائيه مى‏تواند «دادستان كل» داشته باشد ممكن هم است «دادستان كل» نداشته باشد. كما اين‏كه ما الان رئيس دادگاه‏هاى كل نداريم. در هر شهرستانى يك رئيس دادگاه‏هايى نسبت به خود آن شهرستان داريم اگر مصلحت دانستند اين طور الان اگر بخواهيم يك رئيس دادگاه‏هاى كلى هم به طورى كه معاون رئيس قو قضائيه باشد تصويب بكنند خلاف قانون اساسى كه نيست. كجا شوراى نگهبان مى‏گويد خلاف قانون اساسى است چرا؟ مگر در قانون گفته است كه حتماً يك رئيس داشته باشيم نسبت به هم ... اگر مى‏گفتند رئيس ديوان عالى كشور، رئيس كل همه دادگاه‏هاى ايران است كسى حرف نمى‏زد كه حالا هم با فرض تمركز كه هست به صورت «معاون» براى رئيس قوه قضائيه اگر يك چنين كسى را به عنوان رئيس دادگاه‏هاى كل ايران تعيين بكنند كما اين‏كه دادستان كل تعيين بكنند هرگز گفته نمى‏شود خلاف قانون اساسى است. بنابراين حذفش با توجه به مفاد قانون اساسى كه ما داشتيم كه عالى‏ترين مقام قضايى كشور است حذفش جزو وظايف ما هست و حذفش اين فايده را دارد كه اين تداعى خير را از ذهن ما بيرون مى‏برد و دست قانون‏گذار هم به نظر مى‏آيد كه اصلًا بسته نباشد و من تعجب مى‏كنم كه خيال مى‏شود كه مثلًا شوراى نگهبان اين طورى از قانون اساسى برداشت مى‏كند. والسلام.
منشى (يزدى)- جناب آقاى موسوى! بفرماييد
سيد محمد موسوى خوئينى‏ها- عرض كنم كه ابتدائاً بايد بگويم اين مسأله حذف «دادستان كل» كه بنده هم پيشنهاد كردم اين در جامع قضايى و حقوقدان‏هاى ما يك چيز بسيار مستنكر است و همه آنها تعجب مى‏كنند كه اين حرف يعنى چه كه هى مى‏گوييد «دادستان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 901
كل» از قانون اساسى و از تشكيلات قضايى حذف بشود منتها اصولًا اين تشكيلات قضايى و اين‏كه مثلًا دادستان كل و اين‏ها اين يك چيزهايى نيست كه از معيارهاى خودى گرفته باشد چون از جاى ديگر بوده و هميشه هم در ذهن اينها از بدو تأسيس دادگسترى از 70- 80 سال پيش بوده هر قاضى كه وارد دادگسترى شده اسم يك دادستان كلى هم شنيده خيلى هم پرطمطراق بوده و اصلًا با آن عجين شده لذا براى آنها طبيعى است كه تعجب‏آور باشد منتها بحث اين است خوب دنبال واقعيت‏هاى موجود برويم كه بنده فكر نمى‏كنم با توجه به اينكه 4 سال است كه در اين سمت هستم ديگر از بنده كسى بهتر بداند كه «دادستان كل» چه وظايفى دارد و چه كارهايى بر عهده‏اش نيست. تا كنون دادستان كل چون عضو شوراى عالى قضايى بوده مثل رئيس ديوان عالى كشور و مثل هر يك از آن سه عضو ديگر حق رأى داشته (به صفت عضويت در شورا) عرض مى‏كنم اگر هيچ كارى هم بر عهده دادستان كل نبود، همين كه عضو شوراى عالى قضايى بود و يك بخشى از مديريت قو قضائيه بر عهد او بود هم چنان كه بخش‏هاى ديگرش بر عهده آن 4 نفر ديگر بود. اما فرض اين است كه ما آمديم شوراى عالى قضايى را حذفش كرديم وقتى ما شوراى عالى قضايى را حذف كرديم، چرا آقايان در ذهنشان نمى‏آيند آن سه عضو ديگر را اگر از قانون اساسى برداريم اين خلاف قانون اساسى مى‏شود، يا يك مسأله‏اى اتفاق مى‏افتد چرا اصلًا اين به ذهن‏شان نمى‏آيد چون آن سه عضو فقط كارشان عضويت در شوراى عالى قضايى بوده وقتى شوراى عالى قضايى نشد، آنها هم نبايد باشند من عرض مى‏كنم راجع به دادستان كل هم همين طور است، فقط يك تخيلى در اينجا باقى مانده كه گمان مى‏كنند دادستان كل كه غير از اين كه عضو شوراى عالى قضائى بوده يك چيز ديگر هم هست اگر به حسب قانون اساسى مى‏خواهيد آقايان بفرماييد آن يك چيز كجاست؟ در اين اصول 175 تا به بنده نشان بدهيد غير از اين جايى كه عضو شوراى عالى قضايى بود كدام اصل گفته است دادستان كل چكاره است شأنش چيست، هيچ اصلى ما نداريم. تعب از اين است كه آقايان اصلاح كرده‏اند. مى‏گوييم كه وظايف دادستان كل را قانون تعيين مى‏كند يعين «لفظ مى‏گويم و معنا زخدا مى‏طلبم» ما مى‏گوييم يك دادستان كلى هست اما مجلس شما بگوييد چكاره است اين اصلًا خلاف شأن قانون اساسى است پس اگر اين طورى است اسم دادستان تهران را هم بياوريم، بگوييم يك دادستان تهرانى هم داريم اما اين چه مى‏كند؟ قوانين عادى خواهند گفت كه چه مى‏كند و اساساً مجلس شوراى اسلامى آنگاه مى‏تواند براى يك عنوانى قانون وضع كند كه تعريفش در قانون اساسى آمده باشد بعد آن وقت قانون‏گذار مى‏گويد خوب اين دادستان كل با اين تعريفى كه شده وظايفش را اين گونه انجام بدهد.
اما حالا مجلس شوراى اسلامى از شوراى نگهبان پرسيد شوراى نگهبان! از باب تفسير قانون اساسى بگوييد اين دادستان كل يعنى چه؟ شوراى نگهبان چه مى‏تواند تفسير بكند كلمه «دادستان كل» بدون هرگونه وظيفه‏اى در قانون اساسى آيا تعريفى دارد بگوييم يعنى چه دادستان كل؟ و اتفاقاً اين كلمه هيچ معناى درستى هم تا به حال نداشته من يك وقتى هم عرض كردم بعضى از بزرگان مى‏گفتند مگر اين دادستان‏ها را شما نصب نمى‏كنيد عرض كردم خير مى‏گفتند مگر شما نظارت بر كار اينها نداريد عرض كردم نه، پس كى اين كارهاى را مى‏كند؟ گفتم شوراى عالى قضايى. و حضرت امام رضوان اللّه تعالى عليه تصور مى‏فرمودند بنده را كه نصب‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 902
كرده‏اند يعنى همه دادستان‏ها را بنده نصب مى‏كنم گفتم آقا اصلًا اينطورى نيست اين دست شوراى عالى قضائى است. بنده هم آنجا ممكن است حتى با نصب يك فرد به عنوان دادستان مثلًا فلان شهر مخالف باشم اما نصب مى‏شود، چون قضيه شورايى است، هيچ ارتباطى بين كلمه «دادستان كل» و دادستان‏هاى شهرستان‏ها نيست (به حسب قانون) عرض مى‏كنم نيست. بله حالا چون بالاخره آن هم اسمش دادستان است، اين هم دادستان كل مى‏گويد، بالاخره اين كل است ديگر، يك احترامى از آن نگه داشته باشيم، اين كه فرمودند خارج از وظيفه است؛ بنده عرض مى‏كنم خوب يك لفظ لغوى بى‏معنا را از قانون اساسى برداشتن خلاف وظيفه است. شما وقتى يك چيزى را تصويب كرديد بايد به لوازمش هم ملتزم بشويد، وقتى شوراى عالى قضايى را برداشتيد يك كلمه بى‏معنايى اينجا خواهد ماند و آن كلمه «دادستان كل» است و شما اين كلمه را حذفش كنيد حذف كردن اين خلاف وظيفه نيست، به همين دليل خود شما هم آمده‏ايد گفته‏ايد: «وظايف او را قانون تعيين مى‏كند» يعنى در ارتكاز آقايان كميسيون هم بوده است كه اگر اين جمله را ننويسند كلمه «دادستان كل» يك چيز لغوى خواهد بود مى‏گويند كه اگر حذف كنيم ايهام دارد، پس «دادسراها» هم بايد حذف بشود اولًا اين ايهام ندارد ثانياً يك جمله در قانون اساسى مى‏توانيد بياوريد كه «نظارت بر محاكم و دادسراها در صورت لزوم». تازه يك كلمه‏اى كه بنده عقيده‏ام اين است كه هيچ لزومى ندارد، يعنى با حذف كلمه «دادستان كل» بعداً شوراى نگهبان نخواهد گفت كه شما حق نداريد «دادسراها» را حذف كنيد. چون كلمه «دادستان كل» در قانون اساسى حذف شده پس لازمه‏اش اين است كه «دادسراها» هم حذف بشود (منشى- وقت‏تان تمام است) چشم الان عرايضم تمام مى‏شود، پس اين هم ايهامى ندارد، اين‏كه فرمودند بياييم بگوييم «دادستان كل» رياست بر همه «دادسراها» دارد اين خلاف تمركز است، يعنى چه رياست كند، يعنى عزل و نصب كند، يعنى جا به جا كند، خوب اين بر خلاف آن تمركزى است كه آقايان فرمودند، بنابراين، اين كلمه بى‏معنا مانده است من فكر مى‏كنم حذف كردن كلمه بى‏معنا خلاف وظيفه كميسيون و شوراى بازنگرى نخواهد بود والسلام.
منشى (يزدى)- جناب آقاى عميد! چند جمله‏اى هم جنابعالى توضيح بفرماييد بعد رأى بگيريم.
عباسعلى عميد زنجانى (مخبر كميسيون شماره 3)- عنايت بفرماييد من چند تا استدلالى كه براى حذف شده اين استدلال‏ها را فقط اشاره مى‏كنم و اشاره‏اى هم به جواب. گفته شد كه دادستانى به اين عنوان آورده شده كه رهبر تعيين مى‏كند. وقتى دادستان را رهبر تعيين نمى‏كند خود به خود موضوع منتفى مى‏شود. من در جواب عرض مى‏كنم كه اين از بابت تعدد مطلوب است. دادستان، هر دادستانى كه هست رهبر تعيين مى‏كند، خوب آن جهت تعيين رهبرش كه منتفى شد، اصلش كه نبايد منتفى بشود از بابت تعدد مطلوب مثل موارد ديگر.
استدلال ديگرى شد كه معمولًا چون تعيين مسؤوليت دادستان در قانون اساسى نشده، پس حذف بشود. خوب اين را ما آورده‏ايم كه «مسؤوليت‏هاى دادستان را قانون تعيين مى‏كند» پس بنابراين اين جورى نيست كه مسؤوليت تعيين نشده باشد.
گفته شد كه تقسيم مسؤوليت‏هاى قضايى به امور قضايى خاص و بالمعنى الاخص و مسائل ولايى ايجاب مى‏كرده است كه اين تقسيم‏بندى صورت بگيرد. من فكر مى‏كنم كه اين مطالب مال اصل 160 بود كه از آن ما گذشتيم كه همين تقسيم‏بندى باعث شد كه ما
                        صورت مشروح مذاكرات شوراى بازنگرى قانون اساسى(جلسه‏28-15)، ص: 903
مسائل ولايى مربوط به قو قضائيه را به عهده وزير دادگسترى گذاشتيم. اينجا اصل اين مسأله مطرح نيست فقط شايد سابقه ذهنى از اين نظر باشد كه ما در شور اول 4 تا مسؤوليت بر عهده «دادستان كل» مترتب كرده بوديم كه 4 تا وظيفه داشته باشد به دليل شك و شبهه‏هايى كه در شور اول شد، آن 4 تا مسؤوليت برداشته شد و به جاى آن همين جمله «مسؤوليت‏هاى دادستان كل كشور را قانون تعيين مى‏كند» آورده شد. اين كه جناب آقاى مؤمن استدلال كردند كه نصب عالى‏ترين مقام قضائى با قرينه اصول بعدى فصل يازده به معنى دو مقام است، دو قطبى است من تعجب مى‏كنم عالى‏ترين افعل تفضيل است! عالى‏ترين دو تا كه نمى‏تواند باشد، يك‏دانه بايد باشد بنابراين خواهيد گفت كه پس اگر عالى‏ترين را رهبر تعيين مى‏كند، پس دادستان چيست؟ مى‏گوييم اين از همان مقوله ضم اصل بر اصل ديگر است، در يك اصل گفته شده كه عالى‏ترين مقام قضايى را رهبر تعيين مى‏كند، در يك اصل ديگر گفته شده كه دادستان را هم رهبر تعيين مى‏كند يك اصل در كنار يك اصل ديگر مشخص كننده مسؤوليت‏هاى رهبر است، لزومى ندارد تمام مسؤوليت‏ها را يك اصل گفته بشود. كما اين‏كه الان در چند دقيقه پيش، آقايان قبول كردند كه ضم اصلى بر اصل ديگر مى‏تواند بيان كنند وظايف باشد. پس نصب عالى‏ترين مقام قضايى ممكن است همان رئيس ديوان عالى كشور باشد، منتها دادستان را هم رهبر تعيين مى‏كند در يك اصل ديگرى بيان شده باشد.
اما بيانى كه جناب آقاى خوئينى‏ها فرمودند كه اگر سؤال بشود تعريف دادستان در قانون اساسى چيست؟ خوب خيلى روشن است ديگر دادستان عبارت است «از آن مقام قضائى كه مسؤوليت‏هايش را قانون تعيين مى‏كند» چيزى از اين واضح‏تر حتماً بايد بگوييم كه: «دادستان كل عبارت از يك مقاوم و مسؤوليت قضايى است كه تشكيلاتش و مسؤوليت‏هايش ...» بنابراين، اين به نظر مى‏رسد كه ايرادى نباشد و مسأله تمركز هم كه گفته شد. اين تمركز در كميسيون بر اين معنا تفسير شده بود كه يعنى آنچه كه مربوط به اين مى‏شود كه ما مسؤوليت‏هاى قضايى را برعهده رئيس قو قضائيه بگذاريم، تنها در اين محدوده و چارچوب ما دخل و تصرف بكنيم. اما مسأله حذف به هيچ وجه مربوط به اين جهت نيست تنها شبهه‏اى كه جناب آقاى مؤمن در اين زمينه گفتند كه «نصب عالى‏ترين» يعنى دو نفر آن هم كه پاسخ داده شد والسلام.
منشى (يزدى)- خوب پيشنهاد سه بزرگوار اين بود كه كلمه «دادستان كل» از اين اصل 162 برداشته بشود. آقايانى كه با اين پيشنهاد موافق هستند دست‏شان را بلند كنند (عده كمى دست بلند كردند) رأى نياورد. خوب اگر پيشنهادى نيست براى اين اصل رأى بگيريم.
ى كى از اعضاء- براى اصل مى‏خواهيد رأى بگيريد؟ ما در اين، پيشنهاد داريم.
ميرحسين موسوى- پس اگر پيشنهاد هست بقيه مذاكره براى فردا بماند.
3- پايان جلسه و تاريخ تشكيل جلسه آينده.
رئيس- ختم جلسه اعلام مى‏شود جلسه بعد فردا ساعت 4 بعد از ظهر خواهد بود.
 (جلسه ساعت 35/ 19 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 905
                        جلسه بيست و چهارم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و پانزده دقيقه چهارشنبه سى و يكم خرداد ماه 1368 هجرى شمسى برابر با هفدهم ذيقعده الحرام 1409 هجرى قمرى به رياست آيت اللّه على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام اللّه مجيد
2- تصويب چند اصل اصلاح شده در كميسيون شماره (3)
3- بحث پيرامون گزارش شور دوم كميسيون دوم در خصوص تمركز مديريت در قوة مجريه‏
4- پايان جلسه و تاريخ تشكيل جلسه بعد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 906
1- اعلام رسميت جلسه و تلاوت آياتى از كلام اللّه مجيد
رئيس- بسم اللّه الرحمن الرحيم. با حضور 18 نفر جلسه رسمى است. دستور جلسه را اعلام بفرماييد.
منشى (حسن ابراهيم حبيبى)- بسم اللّه الرحمن الرحيم. دستور بيست و چهارمين جلسه عمومى شوراى بازنگرى قانون اساسى بعد از ظهر 4 شنبه سى و يكم خرداد ماه 1368 مطابق با هفدهم ذيقعده 1409.
1- دنبالة رسيدگى به گزارش شور دوم كميسيون سوم در خصوص تمركز در مديريت قوة قضاييه.
2- گزارش شور دوم كميسيون دوم در خصوص تمركز مديريت در قوة مجريه.
رئيس- قرآن را تلاوت بفرماييد.
 (حجت الاسلام عبداللّه نورى چند آيه از سورة الدهر را به قرار زير تلاوت كردند.)
اللّهم صل على محمد و آل محمد
اعوذ باللّه من الشيطان الرجيم‏
بسم اللّه الرحمن الرحيم‏
هَلْ أَتَى عَلَى الْإِنْسَانِ حِينٌ مِنَ الدَّهْرِ لَمْ يَكُنْ شَيْئًا مَذْكُورًا* إِنَّا خَلَقْنَا الْإِنْسَانَ مِنْ نُطْفَةٍ أَمْشَاجٍ نَبْتَلِيهِ فَجَعَلْنَاهُ سَمِيعًا بَصِيرًا* إِنَّا هَدَيْنَاهُ السَّبِيلَ إِمَّا شَاكِرًا وَإِمَّا كَفُورًا* إِنَّا أَعْتَدْنَا لِلْكَافِرِينَ سَلَاسِلَ وَأَغْلَالًا وَسَعِيرًا* إِنَّ الْأَبْرَارَ يَشْرَبُونَ مِنْ كَأْسٍ كَانَ مِزَاجُهَا كَافُورًا* عَيْنًا يَشْرَبُ بِهَا عِبَادُ اللَّهِ يُفَجِّرُونَهَا تَفْجِيرًا* يُوفُونَ بِالنَّذْرِ وَيَخَافُونَ يَوْمًا كَانَ شَرُّهُ مُسْتَطِيرًا
 (صدق اللّه العلى العظيم- حضار صلوات فرستادند)
2- تصويب چند اصل اصلاح شده در كميسيون شماره (3)
رئيس- دستور بفرماييد.
منشى (يزدى)- دنباله بحث منتهى شد به اصل 162 در بررسى پپيشنهاد بوديم پيشنهاد بعدى از جناب آقاى عميد و بعضى آقايان ديگر بود كه در متن آمده است مسؤوليت هاى دادستان كل كشور را قانون تعيين مى‏كند، اين پيشنهاد مورد بحث بود و اگر كه بحثى راجع به مخالفت و موافقت آن نيست، مى‏توانيم اصل را به رأى بگذاريم، چون يك مقدارى توضيح داده شد و صحبت شد.
بلى، بفرماييد توضيح بدهيد.
سيد محمد موسوى خوئينى‏ها- بسم اللّه الرحمن الرحيم- حذف اصل دادستان كل كه متأسفانه ديروز رأى نياورد و با اين ترتيب ابقاء شد، حالا بنده عرضم اين است كه با توجه به اينكه جلسه نتوانسته براى دادستان كل وظيفة مشخصى پيدا كند كه متناسب با يك عنوانى باشد كه آن عنوان در قانون اساسى هست، به هرحال اين نشان دهندة اين است كه در دستگاه قضايى يك خلاء كاملًا مشخصى به نظر خود شورا هم نيامده است كه براى پر كردن آن خلاء و انجام وظايف خاصى كه در قوة قضاييه هست و بر عهدة هيچ فرد قضايى ديگرى نيست كه آن را بر عهدة دادستان كل بگذارند معلوم شد از نظر خود كميسيون هم چيز مشخصى نيست، لذا آمده‏اند گفته‏اند كه وظايفش را قانون تعيين مى‏كند. بلى، حالا ما يك چيزى مى‏گوييم آن وقت آن بعداً خودش تعيين مى‏كند كه قانونگذار عادى خواهد گفت كه مقصود قانونگذاران‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 907
اساسى چه بوده است؟ اين لابد معنايش اين است. به اين ترتيب بنده مى‏گويم حالا چيزى را كه عنوانى تا اين حد نامشخص و مجهول است، اين قيدش را برداريد كه دادستان كل بايد مجتهد عادل باشد، حالا عادلش را كارى ندارم، مجتهدش را يعنى كسانى كه تدوين مى‏كنند يك وقتى است مى‏دانند چه سمتى را تصويب مى‏كنند و براى چه كار خطيرى است كه خوب بايد حتماً اين مجتهد باشد، اما از وضع جلسه پيداست كه خود جلسه هم نمى‏داند براى چه كارى دارد يك سمتى را جعل مى‏كند و تصويب مى‏كند.
خوب چيزى را كه نمى‏دانيم كه اين چه مى‏خواهد بكند و آن كار در چه حدى از اهميت است، چرا برايش يك قيدى مى‏گذاريم كه چه با قانونگذار عادى وظايفى براى دادستان كل در نظر بگيرد كه آن وظايف كل مثل بقيه همه كارهايى است كه در دستگاه قضايى مى‏شود و ما در قضات كشور مرتب دانه دانه نمى‏گوييم، حتماً شرطش اين است كه مجتهد عادل باشد، ليسانس قضايى داشته باشد، كافى است، كفايتين خوانده باشد كافى است، 2 سال درس خارج قضا خوانده باشد، در جامعة مدرسين امتحان بدهد كافى است، خوب چه طور آن جا ما نمى‏گوييم مجتهد عادل؟ حتماً شرطى اين است مقصودم همان مجتهدش است، خوب پس در اين جا دادستان كل هم كه اين قدر بى‏اهميت است كه قانونگذار اساسى نمى‏داند براى چه كارى اين سمت را دارد جعل مى‏كند، خوب اين قيد مجتهدش را برداريم، مى‏شود دادستان كل. بعد آن قانونگذار عادى متناسب با دادستان كل كه اين شرط را هم ندارد يك سلسله امورى چون قانون اساسى تصويبش كرده ناگزير است برايش يك وظايفى بتراشد، خوب يك وظايفى هم برايش مى‏تراشد، بنده اصلًا هيچ وجهى ديگر نمى‏بينم براى اينكه يك چنين قيدى باشد، قهراً رئيس قوة قضاييه هم در نصبش گرفتار مشكل خواهد شد. از يك طرف كارى نيست، از آن طرف هم بايد بگردد يك فردى را با اين شرايط پيدا بكند. بنابراين آن كلمه در آن اصل مى‏شود كه «رئيس ديوان عالى كشور بايد مجتهد عادل و آگاه به امور قضايى باشد» آن وقت مى‏توانيم اين جا دادستان كل را بعد از اين شرط بياوريم، آن وقت براى اين رئيس ديوان عالى كشور و دادستان كل شرطى نمى‏آورم «رئيس قوة قضاييه الى آخر» اصلى كه گفته شد.
منشى (يزدى)- آقاى عميد به عنوان مخالف بفرماييد.
عميد- بسم اللّه الرحمن الرحيم. فرمايشاتى كه جناب آقاى خوئينى‏ها فرمودند دنبالة مطالب روز گذشته‏شان هست و مبتنى بر يك مبناى غير مقبولى است، ايشان مى‏فرمايند كه چون دادستان كل در قانون اساسى تعريف نشده، يك مفهوم مشخصى و تعريف مشخصى ندارد، بنابراين مى‏بايست حذف بشود! حالا كه حذف نشده چون از نظر قانونگذار نامفهوم است، نامشخص است، پس بنابراين، اين شخصيت نامشخص را يك خرده پايين‏تر بياوريم كه اگر هم به عهدة قانون وظايفش مى‏شود، بعدها قانونگذار بتواند يك ترسيم اجمالى از آن داشته باشد تا وظايفش را تعيين كند. من مى‏خواهم عرض كنم كه اگر ايشان به سبك قانون نويسى عنايت داشته باشند، هميشه در قانون نويسى يك سلسله مفاهم متمركز در ذهن قانونگذار هست كه احتياج به تعريف ندارد.
من الان خيلى سريع قانون اساسى را نگاه كردم، چند تا واژه را ديدم كه قانون اساسى برايش تعريف ذكر نكرده، «دولت جمهورى اسلامى»، دولت يك اصطلاح سياسى و حقوقى است‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 908
كه تعريف دارد و حال آنكه قانون اساسى چرا دولت را تعريف نكرده؟ براى اينكه تعريف دولت براى هر كسى كه با قانون سر و كار دارد، با مسائل سياسى سر و كار دارد، يك مفهوم مركزى است ولو از نظر حدود و جزئياتش اختلافى بين صاحبنظران باشد كه آيا دولت به معناى هيأت وزيران است؟ دولت به معناى قوة مجريه است؟ هيأت دولت مساوى مفهوم حكومت يا دولت يك مفهوم بالاتر از حكومت است كه حكومت را در شكم دارد؟ دولت تركيب مى‏شود از عناصرى مثل جمعيت، سرزمين، حاكميت و حكومت كه حكومت يكى از عناصر چهارگانة دولت است، اين ها يك سلسله تعاريفى است، ولى قانون نبايد تعريف ذكر كند. قانون مى‏آيد مى‏گويد دولت جمهورى اسلامى ايران، اين حقوقدان است كه وقتى تفسير مى‏كند دولت را، مشخص مى‏كند كه معنايش چيست؟
آزادى، جمهورى، عدالت، استقلال قوا، حزب، همه اين ها تعريف دارد، تعريف دقيق با حد و رسم نه، چون اين ها اعتباريات است ديگر تعريف متناسب خودش دارد، اما هيچ وقت قانونگذار نمى‏آيد اين ها را تعريف بكند چرا؟ براى اينكه تعريف اين ها محول به كسى است كه با قانون سر و كار دارد. اين جا هم واقعاً تعجب است! دادستان كل يك مفهوم و واژة حقوقى و قضايى جا افتاده در تمامى نظام‏هاست، نظام‏هاى معتبرى كه در دنيا وجود دارد، تقسيم‏بندى نظام‏هاى حقوقى و قضايى كه هست در تمامى آن ها دادستان كل يك مفهوم مشخص است، تعريف دارد، روشن است وقتى مى‏گوييم دادستان كل يعنى چه، ولو اينكه هر نظامى به تناسب با خصوصيات خودش يك تعريف خاصى برايش ذكر مى‏كند، اما يك مفهوم مشخصى است. اگر ما در تدوين قانون اساسى اين واژه را اختراع كرده بوديم مى‏بايست معناى شرعى و معناى قانونى حقوقى‏اش را چون ما مبتكر هستيم مشخص مى‏كرديم، اما ما مبتكر نيستيم، اين يك واژة جا افتاده‏اى است از قديم‏الايام، چه در نظام حقوقى اسلام كه مدعى‏العموم گفت مى‏شد در تاريخ قضاى اسلامى و چه از نظر ديگران كه يك كلمه‏اى دارد كه معادل فارسى‏اش دادستان كل است. بنابراين چون مفهوم جا افتاده است، هيچ اشكال ندارد، قانون اساسى همين عبارت، همين جمله، همين كلمه را بياورد به استناد آن مفهوم ارتكازى كه براى كسانى كه وارد به مسائل قانون و حقوق هستند براى آن ها شناخته شده است بعد هم مى‏گويد كه وظايف اين مقام قضايى را قانون تعيين مى‏كند اين يك نكته.
نكتة دوم اين است كه دادستان كل حالا در واقعيت حقوقى ايران يك قالب تهى بوده يا مثلًا موقعيت چندانى نداشته (آن طور كه جناب آقاى خوئينى‏هاى بيان كردند) اين مربوط به نظام حقوقى ماست در دوران مشروطه، ولى از نظر مفهوم ارتكازى حقوقى دنيا يك مقام بالايى است هم رديف رئيس ديوان عالى كشور، الان ما سه تا عنوان عادل در نظام قضايى داريم، رئيس قوة قضائيه، رئيس ديوان عالى كشور، دادستان كل، با توجه به آن ارتكاز عمومى كه در ذهن‏ها از نظر افراد آشنا به قانون و حقوق است، اين يك مرتبه‏اى نيست كه فارغ‏التحصيل دانشكدة الهيات يا دانشكدة علوم قضايى يا دانشكدة حقوق بيايد اين سمت را متصدى باشد كه شما پايينش بياوريد، اجتهاد را از او حذف كنيد، نه، اين يك مقامى است هم رديف اين دو مقام در اصطلاح ما و در قانون اساسى ما و مترادف و هم رديف با رئيس ديوان عالى كشور در تمام نظام‏هاى حقوقى دنيا. بنابراين نه شرطش را مى‏شود ضعيف كرد كه از جمله شرط
                        صورت مشروح مذاكرات شوراى بازنگرى قانون اساسى(جلسه‏28-15)، ص: 909
اجتهاد از آن برداشت و نه به اين معناست كه اين مسؤوليت‏هاى آن را قانون تعيين مى‏كند كوتاه است، از اين نظر به نظر مى‏رسد كه پيشنهاد كميسيون قضايى كامل است و نه احتياجى به حذف دارد و نه احتياجى به تكميل.
منشى (يزدى)- جناب آقاى موسوى اردبيلى به عنوان موافق (روى حذف همين كلمة مجتهد، پيشنهاد ظاهراً همين است) بفرماييد.
موسوى اردبيلى- من فكر مى‏كنم نظر جناب آقاى خوئينى‏ها به اين جهتى كه آقا فرمودند نيست، حالا خود ايشان بايد بيان كنند كه نظرشان آن است يا نظرشان چيزى است كه من برداشت كردم. ايشان نمى‏خواهد بگويد تعريف نشده، تعريفش مشخص نيست. من از پيشنهاد ايشان اين جور مى‏فهمم ايشان مى‏گويند يك وقت ما دادستان كل كشور داريم داراى يك مسؤوليت‏هاى مشخصى بالا، متناسب آن مسؤوليت‏هاى بالا شما يك شرايطى هم برايش ذكر مى‏كنيد، مجتهد باشد، عادل باشد، چه باشد، امتيازى نسبت به ديگران به او مى‏دهيد. مثل رئيس ديوان عالى كشور، اما اگر ما آمديم در قانون اساسى براى دادستان كل كشور چنين مسؤوليت‏هايى را معين نكرديم، گويى اينكه معين نكردن ما به حق بوده، براى اينكه ما مى‏خواستيم دستگاه قضايى را از اين دو قطبى، سه قطبى بودن نجات بدهيم و برويم طرف تمركز، براى اينكه يك وقتى يك كارى نكنيم كه مخالف تمركز باشد.
ما نيامده‏ايم بگوييم يك تكه‏اش را برداريم، يك تكة مهم را برداريم بدهيم به دادستان كل، چون تجربه‏اى كه ما در عرض اين 10 سال داريم يك تجربة تلخى است از شورايى بودن و به همان مقدار يك تجربة تلخى است از دو قطبى بودن، حضرت امام اين تقسيم كه اخيراً فرمودند و قبول و امر فرمودند، مقدار زيادى از مشكلات را حل كرده، اما در همين تقسيم يكى دو تا مشكل جديد آفريده شده، چون دو تكه شده، باز دو قطبى شده، مثلًا دادگاه ها و دادسراهاى انقلاب كدام قاضى را مى‏خواهد. اين در سهم ديگرى است، در آن سهمى است كه به آن آقاى ديگر داده شده، اين جا يك هماهنگى لازم است، گاهى اين مى‏گويد كه آقا اين را در دادگاه انقلاب لازم داريم، ممكن است او بگويد بابا ما خودمان لازم داريم كارمان معطل است و همان جور عكس. مسألة دو قطبى بودن كه بد است، تمركز كه لازم است، پس يك مقدارى از اين مسؤوليت هاى بزرگ را برداريم بدهيم به يك شخصى كه قبلًا همه اين چيزها را داده‏ايم، به رئيس قوة قضاييه، اين را تصويب كرده‏ايم، بنابراين يك معاونى مى‏شود در سطح معاونى ديگر، البته آن رئيس قوة قضاييه براى هر كارى معاونينى مى‏گذارد ولى بالاخره كار او ست، آن ها خود را ملزم مى‏دانند كه اين چيزى كه گفت عمل كنند براى اينكه اين تمركزى باشد و برخوردى نباشد آن وقت ما بياييم عين شرطى كه در رئيس قوة قضاييه قائليم اين را در دادستان كل هم قائل باشيم، معنايش اين است كه يك شخصيتى بسيار بزرگ مهمى داراى يك شرايطى كه شايد از نظر شرايط با آن رئيسش هيچ فرقى ندارد احياناً اين مى‏گويد نه خير، شما 5 سال درس خوانده‏ايد، 10 سال خوانده‏ايد، بنده 20 سال خوانده‏ام، مثلًا شما كتاب هم ننوشته‏ايد، من كتاب هم نوشته‏ام، آن وقت اين را بياوريم در سطح معاونين قرار بدهيم با اينكه از نظر شغلى با معاونين ديگر فرقى ندارد اگر اين است ايشان مى‏خواهد بگويد شرط را خيلى بالا نگيريد اين هم در سطح معاونين ديگر باشد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 910
اگر مسأله و مطلب ايشان اين جور است كه من فهميده‏ام حق با آقاى خوئينى‏هاست و اما اگر آن است كه آقا توضيح دادند، نه، من عرضى ندارم.
منشى (يزدى)- خوب، راجع به اين پيشنهاد پس از توضيح مخالف و موافق صحبت كردند قاعدتاً مخبر هم مى‏تواند صحبت كند منتها آقاى عميد با من مخالف بودند، من يك نكته‏اى به ذهنم هست اگر رئيس محترم اجازه بفرمايند به عنوان نايب رئيس كميسيون آن نكته را به عنوان كمك مخبر بگويم اجازه مى‏فرمايند؟ (رئيس- بفرماييد) من عرض مى‏كنم اين استدلالى كه جناب آقاى موسوى مى‏فرمايند درست همان استدلالى است كه در بحث راجع به شخص رئيس قوة قضاييه مطرح بود، همه آقايان مستحضر هستند كه در جلسة عمومى روى اين مسأله زياد صحبت شد كه به عهدة رئيس قوة قضاييه كارهاى ادارى است و كار قضايى را به عهده ندارد، در كار ادارى شرعاً اجتهاد شرط نيست، فقط در كار قضايى اجتهاد شرط است. درست است كه مجتهدين زير دستش هستند، ولى او چون قضاوت نمى‏كند لزومى ندارد كه اجتهاد را ما اين جا شرط بدانيم، ولى در پاسخ تقريباً اكثر اعضاء فرمودند كه درست است كه اين طور هست ولى فرض اين است كه در يك تشكيلاتى كه تعداد زيادى مجتهدين زير دست او كار مى‏كنند و اجتهاد شرط اولى قاضى هست، اين درست نيست آن رئيسى كه مجموعة اين تشكيلات زير نظرش هست، بگوييم مجتهد نباشد و به همين دليل شرط اجتهاد را در رئيس قوة قضاييه قبول كردند.
بنده مى‏خواهم عرض كنم اين برخوردى كه جناب دادستان كل با «دادستان كل» كردند و طورى از آن تصوير درست كردند كه يعنى هيچ چيزى نيست، اصلًا يك تصور كاملا موهومى است كه نه مصداق خارجى دارد، نه مسؤوليتى دارد، نه چيزى هست خوب واقعاً اين جور هم نيست، اين درست است كه در قانون اساسى مشخصاً وظايف خاصى را برايش نگفته‏اند، ولى دادستان كل اگر يك فردى هست كه در مجموعه دستگاه قضايى يك سرى كارها را به عهده مى‏گيرد، اگر آن كار، كار قضايى هست حالا آن كار را چه قانون اساسى به عهده‏اش بگذارد و چه قانون عادى و انواع كار هم كم يا زياد به هر حال يكسرى كارها را به عهده مى‏گيرد. اگر آن كار ماهيتش قضايى است، بدون ترديد شرط آن اجتهاد است، اگر ماهيتش قضايى نباشد، با همين استدلالى كه اجتهاد را براى رئيس قوة قضاييه لازم دانستيم با اينكه كار قضايى نداشت با همين استدلال بايد براى دادستان هم شرط اجتهاد را لازم بدانيم، از اين جهت من هم با حذف ... يعنى دفاع مى‏كنم از وجود كلمة اجتهادى كه اين جا هست، حالا از نظر آيين‏نامه‏اى مى‏توانيم به رأى بگذاريم. پيشنهاد حذف كلمة مجتهد بود كه اگر رأى بياورد خود به خود عبارت اصلاح مى‏شود. آقايانى كه با اين پيشنهاد موافق هستند دستشان را بلند كنند (با حذف كملة مجتهد راجع به دادستان) آقايانى كه موافق هستند دستشان را بلند كنند. (6 نفر دستشان را بلند كردند) تصويب نشد. پيشنهاد بعد، همان «مسؤوليت هاى دادستان كل را قانون تعيين مى‏كند» كه مال بعضى از آقايان هست ظاهراً يك مقدارى هم صحبت شده.
عميد- عذر مى‏خواهم، من يك سؤال توضيحى دارم. (رئيس- بفرماييد) رأى جناب آقاى خامنه‏اى به عنوان عضو شوراى بازنگرى است؟
                        صورت مشروح مذاكرات شوراى بازنگرى قانون اساسى(جلسه‏28-15)، ص: 911
ى زدى- بلى، روشن است، چون در اين جمع به عنوان نايب رئيس شركت مى‏كنند. اين جا بحث شد كه يك فرد داراى عناوين مختلف مى‏تواند باشد منتها بحث اينكه عضو شوراى نگهبان صبح يك جور، عصر يك جور رأى مى‏دهد نيست، وليكن ايشان در سمت رهبرى هستند. به هر حال پيشنهاد جناب آقاى موسوى اين است كه اگر دادستان حذف نشد وظايف خاصى را به عهده‏اش بگذاريم. آقاى موسوى به پيشنهادتان باقى هستيد؟ (موسوى خوئينى‏ها- بلى) چون عبارت عوض شده است «مسؤوليت‏هاى دادستان كل كشور را قانون تعيين مى‏كند» اين پيشنهاد مال جناب آقاى عميد است. جنابعالى پيشنهاد مشخصى مرقوم فرموديد كه در صورت عدم حذف اين دو عنوان باشد حالا اگر آن را مطرح مى‏فرماييد و گرنه كه همين عبارت بحث بشود.
بيات- اين كه در گزارش كميسيون هم هست.
منشى (يزدى)- بلى، در گزارش كميسيون هست در گزارش كميسيون به اين عنوان است همين عبارت كلى.
عبارت ايشان دو تا مطلب بود كه ذكر كردند به هر حال مقصودشان ظاهراً با اين پيشنهاد تأمين شده است، به هر حال اين پيشنهاد مطرح است، اگر كسى مخالف است بحث كنيم.
موسوى خوئينى‏ها- پيشنهادهايى كه به كميسيون داده‏ايم ... زايد است؟
منشى (يزدى)- عرض كردم اگر كسى مى‏خواهد به عنوان مخالف صحبت كند، بكند. بفرماييد.
محمد دانش‏زاده (مؤمن)- بسم اللّه الرحمن الرحيم. اين عبارت «مسؤوليت هاى دادستان كل كشور را قانون تعيين مى‏كند» و يك مقدارى از بحث‏هاى ديروز و امروز را جناب آقاى خوئينى‏ها فرمودند خلاصه اين بود كه اين كلمة دادستان كل با توجه به تمركزى كه براى قوة قضاييه ما داريم يك لفظى است كه حداقل در سيستم قضايى ما مفهوم مشخصى ندارد و پاسخى كه جناب آقاى عميد به عنوان مخبر كميسيون و به عنوان مشخص دادند اين بود كه اين يك لفظى است كه از نظر حقوقى براى همه در عالم جا افتاده است.
بنابراين جناب آقاى يزدى هم كه خواستند اين جهت را تأييد بكنند گفتند كه احياناً چون زير نظر اين ها مثلًا يك افراد در حد علميت بالا باشند خودشان هم بايد همين طور باشند، اين هم حكايت از اين مى‏كند كه مفهوم دادستان كل مشخص است من عرض مى‏كنم كه دادستان كل اگر مشخص باشد همان طور كه بعضى از آقايان مى‏فرمايند مدعى‏العموم آن تعريف حقوقى را كه دارد خودش كافى است براى اينكه وظايفى مشخص باشد كما اينكه بعد از اينكه وظايف ديوان عالى كشور را گفتيد مثلًا اگر دادستان ... يعنى مسؤول دادسراى ديوان عالى كشور باشد مثلًا خود دادسراها وقتى وظايفشان روشن است، دادستان كل هم مسؤول دادسراهاى كل كشور است و همچنين اگر اين جور باشد، عرض مى‏كنم يعنى آن تعريف حقوقى كه دارد و ادعا اين است كه تعريف حقوقى دارد، ادعا اين است كه اين كسى است كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 912
زير نظرش و تحت مسؤوليتش افراد مجتهد احياناً ممكن است باشد، اين صحبت شد آقايان اين طورى فرمودند. پس اين طور اگر باشد معلوم مى‏شود يك مفهوم مبينى دارد قهراً وظايفش هم روشن است و احتياج نيست كه اين معنا اين جا اضافه بشود اولًا و ثانياً ما اين جا مطالبى را مى‏توانيم اضافه كنيم كه ... (چون اين جمله مسؤوليت‏هاى دادستان كل كشور را قانون تعيين مى‏كند اضافه شده به ذيل اصل 160) ما مطالبى را حق داريم اضافه كنيم كه مربوط به تمركز باشد، همان طور كه جناب آقاى اردبيلى فرمودند، اگر ما بخواهيم بگوييم مسؤوليت را قانون تعيين مى‏كند خصوصاً اينكه اطلاق هم داشته باشد احياناً مخالف با تمركزى مى‏شود كه در اصل 157 ما گفتيم، يعنى بيايد يك سرى وظايف را الزاماً قانون براى دادستان كل معين كند و دست رئيس ديوان عالى كشور بسته بشود (مسؤول كل، رئيس قوه قضاييه) دست رئيس قوة قضاييه بسته بشود و آن طور كه خودش مصلحت مى‏داند و اختياراتى كه مقتضاى تمركز است به او داده شده، اين اختيارات از او گرفته بشود، اين هيچ مقتضاى تمركزى كه ما دنبالش هستيم نيست كه در ذيل اين اصل بيايد «مسؤوليت‏هاى دادستان كل كشور را قانون تعيين مى‏كند» بلكه به حسب ظاهر بر خلاف آن تمركزى است كه ما دنبالش هستيم.
بنابراين روى اين دو جهت كه اولًا اگر مشخص است كه بر ما مشخص نيست و لذا ما نظرمان اين بود كه دادستان كل حذف بشود اگر مشخص است احتياج ندارد و اگر مشخص نيست ذكر اين جمله در آن جا جز اينكه با آن تمركزى كه احياناً در اصل 157 و به طور كلى ما دنبالش هستيم با تمركز مديريت هيچ ارتباطى ندارد از اين جهت ذكرش وجهى ندارد و روى اين حساب بنده مخالفم.
منشى (يزدى)- پيشنهاد اين هست كه اين جمله «مسؤوليت‏هاى دادستان كل كشور را قانون تعيين مى‏كند» به همين كيفيتى كه هست در آخر اين اصل بيايد. آقاى مؤمن در مخالفت با اين پيشنهاد صحبت كردند.
مؤمن- در قانون اساسى بود، آقايان پيشنهاد مى‏كنند كه ...
رئيس- اين پيشنهاد را قبلًا داده بودند؟
ى زدى- اين پيشنهادى است كه اضافه شده در كميسيون رأى آورده اين جا به رأى گذاشته مى‏شود ...
عميد- كميسيون مى‏تواند مخالفت بكند.
ى زدى- بلى، مى‏تواند دفاع بكند عرض كردم حالا هم آقاى خوئينى‏ها لازم است صحبت كنند، خلاصه بفرماييد.
عباسعلى عميد زنجانى (مخبر كميسيون سوم)- بسم اللّه الرحمن الرحيم. در مورد «مسؤوليت هاى دادستان كل كشور را قانون تعيين مى‏كند» آقايان بايد عنايت داشته باشند كه هميشه در مورد قانون اساسى موجود، بحث اين بود كه چه طور مى‏شود كه دادستان كل به همين عنوان در قانون اساسى بيايد و اشاره‏اى به وظايفش نشود. در تفسير موارد مشابه دو نظر وجود داشت. يك نظر اين بود كه در كلية مواردى كه قانون اساسى اطلاقى، عمومى، سكوتى دارد، قانون عادى مى‏تواند آن ابهام را، اطلاق را، عموم را تفصيل بدهد و روشن كند. يك نظر ديگر اين بود كه فقط در مواردى كه قانون اساسى گفته بر طبق قانون كه من شمردم تقريباً
                        صورت مشروح مذاكرات شوراى بازنگرى قانون اساسى(جلسه‏28-15)، ص: 913
25 مورد است (اگر اشتباه نكرده باشم) كه قانون اساسى محول به قانون عادى كرده كه مفهوم مخالفش اين است كه در موارد ديگر نمى‏شود به قانون عادى مراجعه كرد اما عملًا اين نقض شده چون مثل اصل چهل و نه قانون اساسى كه احاله به قانون عادى نشده در عين حال برايش قانون مفصلى را به تصويب رساند. در هر حال چون اختلاف نظر در تفسير قانون اساسى وجود دارد، آيا در كلية موارد اطلاق و عموم و ابهام مى‏تواند عادى تفصيل و تفسير بكند و يا نه؟ بنابراين، اين دادستان كل كه اين جا عنوانش آمده گفته شده كه احاله به قانون اساسى بشود كه فردا اين ابهام و اشكال به وجود نيايد و مشخص باشد. در حقيقت اين چيزى نيست كه كميسيون اضافه كرده باشد، اين چيزى است كه مرتكز در ذهن همه هست كه مى‏شود در چنين مواردى به قانون احاله كرد، منتها اين چيز ارتكازى را ما به صورت مصرح در آورديم در متن اصل يكصد و شصت و دوم آورده شده، هيچ منافاتى هم با تمركز ندارد بلكه دقيقاً در جهت تمركز هم هست.
منشى (يزدى)- آقايانى كه با اين پيشنهاد موافق هستند يعنى با بودن آن متن در ذيل اين اصل موافق هستند دست بلند كنند (9 نفر رأى دادند) تصويب نشد. جناب خوئينى‏ها در اين رابطه پيشنهادى دارند منتها يك بند مشخصى را ذكر فرموده‏اند، آقاى خوئينى‏ها بفرماييد.
موسوى خوئينى‏ها- خواهش مى‏كنم برادرها به اين مسأله توجه كنند كه يك مشكل‏هايى است هم براى تشكيلات قضايى كشور و هم براى كل نظام. ما الان در قوانين عادى چيزهايى داريم كه استانداران و فرمانداران و قضات را فقط در تهران مى‏شود تحت تعقيب قرار داد و به جرايمشان رسيدگى كرد. اين از قوانين گذشته است كه اگر الان بخواهيم به اين يك اصلاحيه‏اى اضافه كنيم شوراى نگهبان با قانون اساسى موجود اين را رد خواهد كرد كما اينكه در مورد نمايندگان خواستيم اين را اضافه كنيم كه نمايندگان را هم در تهران تحت تعقيب قرار بدهند و نه در شهرستان‏ها و حوزه‏هاى انتخابيه يكى دو بار تا آن جايى كه بنده يادم هست مجلس تصويب كرد و رفت و شوراى نگهبان گفت خلاف قانون اساسى است، پس طبق قانون اساسى موجود ما نمى‏توانيم قانون عادى داشته باشيم كه بگويد نماينده در حوزة انتخابيه‏اش تحت تعقيب قرار نگيرد اين را بيايند در تهران تحت تعقيب قرار بدهند و محاكمه كنند. همچنين قضات، همچنين استانداران كه از نظر مصلحت جامعه واقعاً اين كار مصلحت است و غير از اين هم خلاف مصلحت است، يعنى يك نماينده در شهرى كه اكثريت مردم به او رأى داده‏اند اگر اين در آن جا يك جرمى مرتكب شد در همان شهر قوة قضاييه بخواهد اين را تحت تعقيب قرار بدهد، مشكلات بسيارى ايجاد مى‏كند هم براى آن قضاتى كه آن جا هستند، هم در كل آن شهر. بالاخره اين قاضى هر طرف رأى بدهد مشكل ايجاد مى‏شود. هوادارانش مى‏ريزند آن جا به گمان اينكه چون اين رأى آورده، مخالفين برايش پرونده‏سازى مى‏كنند. اگر نماينده تبرئه بشود آن طرف گمان مى‏كند چون اين قدرتمند است قضات ترسيده‏اند و او را تبرئه كرده‏اند. خلاصه در حوزة انتخابيه مسأله آفرين مى‏شود.
همچنان كه استاندار را اگر در همان شهر مركز استان تحت تعقيب قرار بدهند بخصوص اگر يك عده‏اى هم بخواهند استاندار را از اعتبار بيندازند و يا خداى ناخواسته حتى يك‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 914
قاضى اگر احياناً خودش مثلًا چنين انگيزه‏اى پيدا كند كه بخواهد استاندار را از اعتبار بياندازد، هر روز برايش يك احضاريه مى‏فرستد به يك بهانه‏اى و دعوتش مى‏كند مى‏آيد و يك ساعت معطلش مى‏كنند بعد مى‏گويند كه بسيار خوب چون دليل كافى نبود، منع تعقيب بفرماييد، تشريف ببريد. يك هفته ديگر باز همين استاندار را دعوتش مى‏كنند، خوب، پيداست در يك شهرى بالاخره استاندار يك مخالفى هم دارد. در ظرف يك ماه دو بار در دادسرا بيايد و برگردد ديگر آبرويى برايش نمى‏ماند يعنى مخالفين دست مى‏گيرند كما اينكه يك قاضى اگر در همان شهرى كه مسند قضايش در آن جاست خودش به يك دليلى از او شكايت بشود در همان جا بخواهند قاضى را تحت تعقيب قررا بدهند قهراً مشكل آفرين است به اضافه اينكه در همان واحد قضايى كه خود اين قاضى هست شايد بدرستى اين تحت تعقيب هم قرار نگيرد.
مثلا دادستان يك شهر را اگر كسى از او شكايت كند در همان شهر اگر بخواهند خيلى جدى بگيرند، خوب، ديگر اين دادستان آن جا دادستان نخواهد بود. واقعاً مصلحت در اين است كه برخى از اين مقامات در تهران تحت تعقيب قرار بگيرند و نه در شهرستان‏ها. اين يك مشكله‏اى است كه ما الان در مورد نمايندگان داريم و دو بار هم تصويب شده، ولى شوراى نگهبان رد كرده كه اخيراً من با نمايندگان صحبت كردم از طريق مجمع تشخيص مصلحت كه بياييم اين مشكل را حل بكنيم، يعنى قانون را به مجلس ببريم بعد بيايد شوراى نگهبان رد كند بعد در مجمع تشخيص مصلحت ببريم.
در مورد استانداران و قضات فعلًا اين طور است، اما اين قانون خلاف قانون اساسى است، اگر به يك دليلى گذارش به شوراى نگهبان بيفتد اين را هم لغوش مى‏كند. لهذا بنده در آن پيشنهادم اسم استانداران و قضات و نمايندگان نيست اگر چنانچه شورا مصلحت بدانند اين را به اين ترتيب بياوريم، ضمناً مسألة دادستان كل را از آن لغويتش هم نجات مى‏دهد كه يك معناى كل هم در آن پيدا مى‏شود. اين كل يعنى چه؟ دادستان كل يعنى دادستان‏هاى ديگر افراد جزء را تعقيب مى‏كنند؟ اما رئيس جمهور، وزراء، نمايندگان مجلس و ساير مواردى كه قانون تعيين مى‏كند.
البته نظر بنده اين است كه استانداران و قضات هم آورده بشود، ساير موارد را هم حالا من نخواستم بگويم مثلًا فرض بفرماييد امام جمعة يك شهرى را مى‏خواهند تحت تعقيب قرار بدهند، شما مى‏دانيد قطعاً در آن شهر مسأله آفرين مى‏شود، مخصوصاً ما مواردى داشتيم كه امام جمعه با 5- 6 تا پاسدار وارد محكمه‏اى شده كه آن قاضى يك پاسدار هم نداشته است. اصلا محيط محكمه شده محيط مسلحانه! آن قاضى بيچاره جلوى يك امام جمعه‏اى با 5- 6 تا پاسدار چه بكند؟ لذا من يك مثال عرض كردم امام جمعه ما از اين شخصيت ها داريم كه هم قضات محلى شايد آن توانايى كافى را براى تعقيب نداشته باشند، هم مصلحت نيست در آن شهر امام جمعة مردم را بياورند در دادگاه و ببرند. خوب، خيلى بد مى‏شود، اما اگر اين آمد تهران چه بسا اصلًا در آن شهر هم مى‏شود يك جورى دعوتش كرد بيايد جواب بدهد و برگردد كه مردم شهر هم نفهمند كه امام جمعه را اين جا آورده‏اند و دادستان كل از او بازجويى كرده و برگشته است، خيلى محرمانه اين كار بشود چون ممكن است در بسيارى از موارد واقعاً جرمى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 915
هم اتفاق نيفتاده باشد ولى بايد بيايد بازجويى بشود تا معلوم بشود جرمى اتفاق نيفتاده است و اگر معلوم شد جرم است مجبورند تعقيبيش بكنند. اين پيشنهاد بنده هم نجات مى‏دهد دادستان كل را از اينكه آن قدر لغو و بى‏خاصيت باشد كه با كمال معذرت آقاى عميد فرمودند در نظام هاى حقوقى دنيا، بنده اين ها را شعريات مى‏دانم اصلا ... شما آن تعريف را بفرماييد. ديروز خود جنابعالى آمديد تعريف كنيد دادستان كل را گفتيد يك مقام قضايى است كه قانون مى‏گويد او چه كاره است! اين تعريف دادستان كلى بود كه شما كرديد. شما كه مى‏فرماييد در دنيا، در نظام هاى حقوقى ... گمان نمى‏كنم بيشتر از بنده بدانيد، دادستان رئيس دادسراى ديوان عالى كشور است. اصلًا كل كارى دادسراى ديوان عالى كشور را اگر بنده برايتان توضيح بدهم در گذشته چه بوده كه حالا نيست، چون فرجامخواهى از قوانين ما حذف شده، در گذشته بوده حالا نيست كه وظايف دادستان كل هم بوده تعريف مشخصى ندارد، اگر مى‏داشت بنده از همه حقوقدان هاى دادگسترى استفاده مى‏كردم و اين جا مى‏آوردم خدمت آقايان مى‏دادم. به هر حال اين پيشنهاد بنده براى مصلحت دو جهت است. هم آن مصلحت جامعه كه آن مقامات در شهرستان ها تحت تعقيب قرار نگيرند، در تهران باشد، هم دادستان كل در مملكت يك كاره‏اى بشود.
منشى (يزدى)- آقاى كروبى بفرماييد.
مهدى كروبى- بسم اللّه الرحمن الرحيم. من از اين جهت مخالفم اما يك نكته‏اى دارم كه اولا يك تبعيضى نيست؟ چرا اگر يك نماينده‏اى يا يك قاضى يا استاندارى در يك شهرى ظلمى به كسى كرد، جفايى به كسى كرد، معنايش اين است كه آن جا حق نداشته باشند به حساب او برسند؟ حالا اگر طرف دعوايى دارد، آن بدبخت بايد از آن شهر بلند بشود بيايد اين جا، طرفش هم يك نماينده است، طرفش هم يك استاندار است، استاندار هم جا دارد، خانه هم دارد، همه چيز هم دارد، آن بدبخت اين جا بيايد علاف هم مى‏شود، حالا يك روز او را بخواهند، نخواهند احضارش كنند، اصلا چه بشود ... اين به نظر من عذر مى‏خواهم تعبير مى‏كنم آقاى موسوى اصلًا ظالمانه است و اگر مسأله‏اى هست، آن جا رسيدگى بشود من فكر مى‏كنم هيچى مى‏شود. در اين موارد ... ما حتى نماينده داشتيم كه آن جا به صورت كسى اسلحه كشيده، خوب حالا بيايد تهران حالا آن بدبخت كجا بيايد اين جا؟ يا قاضى بوده كه واقعاً جفايى كرده يا استاندارى بوده توى گوش كسى زده، او بايد كسب و زندگى‏اش را رها كند اين جا بيايد؟ الحمدللّه دستگاه قضايى هم جورى است كه مى‏تواند اين قدر لفتش بدهد و كشش بدهد كه اصلًا عمر طرف براى ورثه هم چيزى نرسد!
آذرى قمى- اخطار آيين‏نامه‏اى دارم.
منشى (يزدى)- آقاى آذرى بفرماييد.
آذرى قمى- مادة مربوط از آيين‏نامه را از من نخواهيد كه بخوانم ولى بسيارى از اين پيشنهادها واقعاً از محدود كار شورا و كميسيون ها خارج است. شما بحث مى‏كنيد وقت هم صرفش مى‏كنيد بعد هم رأى مى‏گيريد، يا از اول بايد هيأت رئيسه اين را ببيند كه اگر واقعاً طبق آيين‏نامه است، يعنى درست است و حق دارند بحث بكنند، چرا رأى مى‏گيريد، اگر رأى بگيريد اصلًا درست نيست. اين رأى كه مى‏آورد درست نيست.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 916
منشى (يزدى)- جوابش اين است كه در متن آيين‏نامه آمده است پيشنهادهايى كه دادند و در كميسيون هم آمده و آمده‏اند از پيشنهادشان دفاع كرده‏اند و كميسيون قبول نكرده در جلسة عمومى حق دفاع دارند. پيشنهادهايى چاپ شده ... (آذرى قمى- ولو خارج از محدوده باشد) تمام اين بحث‏ها ممكن است حتى در كميسيون به آن ها گفته شده باشد كه اين پيشنهاد خارج از محدوده ماست و ما نمى‏توانيم مطرح بكنيم و نمى‏توانيم بحث بكنيم، طرف مى‏گويد حق من محفوظ است در جلسه مى‏آيم مطرح مى‏كنم. جلسه مى‏تواند به من بگويد كه اين اصلا مربوط نيست (آذرى قمى- حالا جلسه مى‏تواند رأى بدهد، رأى موافق يا مخالف؟) به هر حال پيشنهاد بايد طبق آيينامه مطرح بشود. اخطار آيين‏نامه‏اى فرموديد، جواب آيين‏نامه‏اى عرض مى‏كنم، پيشنهاد دهنده توضيحش را مى‏دهد، مخالف و موافق هم صحبت مى‏كنند، كميسون هم دفاع مى‏كند، بعد رأى تعيين تكليف مى‏كند. اين هيچ اشكالى ندارد. پيشنهاد جناب آقاى قمى مكتوب هست (آذرى قمى- چيزى كه خارج از محدوده است ...) از نظر ما خارج از محدوده است. ممكن است جلسه بگويد خارج نيست. (آذرى قمى- يعنى جلسه معين مى‏كند اين داخل در محدوده است يا خارج از محدوده است؟) ممكن است از نظر جلسه خارج از محدوده نباشد. اشكال وارد نيست. آقاى موسوى بفرماييد.
مير حسين موسوى- بسم اللّه الرحمن الرحيم. اين پيشنهادى كه جناب آقاى خوئينى‏ها دادند، اگر تصويب بشود به اعتقاد من پيشنهاد مؤثرى است، ببينيد، نمايندگان مجلس در هر دوره انتخابات يك مسايلى در داخل استان دارند به محض اينكه مشكلى از نظر قضايى پيدا مى‏كنند، معمولًا دادسراهاى خود آن استان به نوعى در دوران انتخابات كشيده مى‏شوند به مسايل سياسى و مسايل گوناگونى كه در منطقه وجود دارد و چه بسا جوى كه در منطقه بوجود مى‏آيد بر له و يا عليه يك كانديدا يا يك نماينده امان رسيدگى صحيح به اتهام يك نماينده يا يك نامزد انتخاباتى را كاملًا مى‏گيرد.
شما برادرها همه در موقعى كه انتخابات مى‏شود ديده‏ايد موارد گوناگونى را كه عملًا امكان پذير نيست يك فردى كه نماينده شده و در مجلس آمده و مشكلاتى در منطقه داشته، تبليغاتى داشته، دشمنى دارد، دوستى دارد كه در جو سياسى منطقه به شدت اثر مى‏گذارد و چه بسا خود آن دادستان منطقه جزو يكى از اين جناح ها باشد، در جناح موافق باشد، جناح مخالف باشد، اولا امكان رسيدگى عادلانه را از دست مى‏دهد و همچنين مسألة وزراء و رئيس جمهور، مسايل وزراء و رئيس جمهور غير از اينكه يك جرم عادى و از نظر عدالت اسلامى بايد يكسان با آن ها برخورد بشود، ولى در عين حال مسائلشان در سطح ملى براى مصلحت كشور اهميت دارد، ما بايد بدانيم چه كسى اين را مى‏برد به چه نيتى مى‏برد؟ آيا كسى كه مى‏برد واقعاً مجتهد است، مورد شناخت نظام هست؟ از يك موضع عادلانه مى‏خواهد برخورد بكند؟ اطلاعاتى كه از اين فرد مى‏گيرد، آيا در يك جايى عليه مصالح نظام به كار برده نمى‏شود؟ يقيناً من فكر مى‏كنم افرادى كه به اين ترتيب مورد سؤال قرار مى‏گيرند، بايد از سوى كسانى باشند كه قوياً در نظام شناخته شده باشند و هم از موضع بالايى برخورد بكنند و نترسند كه دادستان كل طبيعتاً چنين موضعى را دارد، به خاطر اينكه جزو سه چهار نفر افراد عالى رتبة قضايى است و شناخته شده است، مجتهد است و از طرف ديگر فردى بايد باشد كه مصالح كشور را
                        صورت مشروح مذاكرات شوراى بازنگرى قانون اساسى(جلسه‏28-15)، ص: 917
بشناسد، مسايل جامعه را بشناسد، آن مقدار مسايلى كه ممكن است در جو سياسى جامعه اثر بگذارد و چه بسا در قضاوت ها و دادرسى‏ها آن ها را بشناسد و براى همين به نظر مى‏آيد كه اين موضوع را ما براى دادستان كل تصويب بكنيم اين جو سالم‏ترى خواهد بود و مخالف عدالت اسلامى هم نيست بلكه منظور اين هست كه دادستان كل كشور با موقعيتى كه دارد فارغ از جو فشار با ديدن مصلحت كل نظام قاطع بتواند با اين قضايا برخورد بكند. ما به ذهن خودمان هم در اين چند سال گذشته برگرديم نمونه‏هاى گوناگونى خواهيم ديد كه بالاجبار قوة قضاييه پرونده‏هايى را از استان ها كشيده آورده مركز و در اين جا رسيدگى شده و ما اين نوع موارد را خوب است كه در اختيار دادستان كل قرار بدهيم.
منشى (يزدى)- آقاى مؤمن (مخالف)
محمد دانش‏زاده (مؤمن)- بسم اللّه الرحمن الرحيم. عرض كنم كه بنده از دو جهت مخالف هستم، خود جناب خوئينى‏ها هم شايد قبول داشته باشند. يكى همان كه جناب آقاى كروبى فرمودند با توجه به فرمايشات جناب آقاى موسوى من آن را توضيح مى‏دهم كه درست است يك بعد قضيه اين جهت است كه آقايان مى‏فرمايند كه گاهى اگر يك نماينده‏اى يك نفر ديگرى در محل كارى انجام بدهد و بخواهند محاكمه‏اش بكنند اين جوسازى مى‏شود اما حق اشخاص وقتى تضييع بشود، اين طرف هم حساب كنيد كه گاهى ممكن است نماينده اگر آن جا كارى كرده جورى باشد كه اگر آن جا محاكمه نشود، بدبينى در بين مردم براى نظام و دستگاه قضايى كشور بوجود مى‏آيد.
از افتخاراتى كه مسلم براى ما هست اين است كه اصل يكصد و دوازدهم را داريم، «رهبر يا اعضاى شوراى رهبرى در برابر قوانين با ساير افراد كشور مساوى اند.» اين مساوى بودن يك امتيازى است براى ما و خودمان هم نقل مى‏كنيم كه حضرت امير سلام اللّه عليه حاضر شد در همان محكمه قاضى خودش برود كه شورايى بود. خود آقايان نقل مى‏كنند كه وقتى شخصى از حضرت امام رضوان اللّه تعالى عليه شكايت كرده بود، ايشان فرمودند: تعقيب كنيد و اين از افتخارات امام به حساب مى‏آيد، ما اگر بياييم در قانون اساسى چنين مسأله‏اى را ذكر بكنيم آن چيز را كه به آن افتخار مى‏كرديم و امتياز بود، بر مى‏گردد و چيز ديگرى مى‏شود.
اين جهاتى را كه جناب آقاى موسوى فرمودند، اگر واقعاً باشد، به طور كلى نمى‏شود مسأله را گفت قاعده‏اش اين است كه در قانون عادى ممكن است به اين صورت كه هر جا فرض كنيد تشخيص داده شد كه محاكمة شخص در آن محل موجب فساد هست و موجب تضييع حقى هم از آن طرف نيست كه آن بيچاره بدبختى كه هيچ زندگى ندارد، زندگى‏اش را بايد بفروشد و دو روز بيايد تهران و برگردد، مثلًا از بندر عباس اين جا بيايد، اين جهات وقتى قيود به آن زده شود، مسلم آن تبعيض ناروايى كه احياناً شوراى نگهبان به آن استناد مى‏كند و مى‏گويد نبايد تبعيضى در كار باشد و همه مردم در برابر قانون بايد مساوى باشند، با اين قيود تبعيض ناروا از بين مى‏رود، به طور مطلب بخواهيم بگوييم نه مطابق با مصالح هست و نه صحيح است. مضافاً همان جهتى كه خود آقاى موسوى هم مى‏فرمايند كه براى اينكه دادستان كل را از بيكارى و لغو بودن در بياورند، اين پيشنهاد را كردند والا آن كه مسؤوليت ما هست‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 918
مسألة تمركز است. اينكه ما بياييم يك وظيفه‏اى براى دادستان كل تعيين بكنيم چه ربطى به تمركز و مديريت دارد؟ روى اين دو حهت بنده نمى‏توانم به اين مسأله رأى بدهم. والسلام.
منشى (يزدى)- آقاى مؤمن در مخالفت صحبت كردند، اجازه بفرماييد بنده چند دقيقه‏اى در موافقت صحبت كنم. عرض شود كه من كاملًا با اين پيشنهاد موافق هستم و دليل را اين مطلب نمى‏دانم كه چون كارى براى دادستان كل معين نشده است مى‏خواهيم يك كارى معين بكنيم. بلكه روى فلسفة اصلى اين مطلب تكيه مى‏كنم و تبعيضى كه جناب آقاى كروبى فرمودند، واقعاً گاهى تبعيض نارواست و صحيح نيست و گاهى تبعيضى است كه روا هست و بايد باشد مثل تبعيضاتى كه فرض بفرماييد الان بسيارى از مسؤولين با معاونينشان تبعيضاتى در محيط كارى‏شان وجود دارد، اين را هيچ كس نمى‏گويد كه تبعيض است. اين چيزى است كه مقتضاى شغل است. مسألة استانداران، نمايندگان، شخصيت هاى محلى مثل امام جمعه و امثال اين ها اين يك واقعيت است كه در محل به هر حال كم و بيش مخالف خواهند داشت. يعنى يك آدمى كه مثبت است و در يك محلى زندگى مى‏كند، نمى‏شود گفت همه با او موافق هستند، كم و بيش مخالف هم دارد، مخالفين معمولًا آرام نمى‏نشينند و تا جايى كه بتوانند يك مقدار طرف را اذيت مى‏كنند.
ساده‏ترين اذيت كردن مخالفين اين است كه شكايتى از طرف به دادگاه مى‏كنند دادگاه هم طبق قانون موظف است وقتى شكايت شد از هر كسى كه مى‏خواهد باشد به حكم اينكه همه در برابر قانون مساوى هستند، طرف را حداقل بخواهد و از او بخواهد كه توضيحى بدهد. عامه مردم ديگر اين مطلب را نمى‏توانند فرق بگذارند كه ايشان رفته‏اند در دادگاه توضيحى بدهند و معلوم مى‏شود اصلًا اتهام بوده و يك دشمن و يك مخالف داشته‏اند، همين قدر كه مردم مى‏شنوند كه آقاى امام جمعه را يا استاندار را يا هر مقام ديگرى را در دادگاه خواستند و هنوز هم نرفته است، نفس كار «احضار يك شخيصت» در دادگاه خود يك مفهوم مجرم بودن فى الجمله‏اى عمومى دارد، اما وقتى اين مطلب در محل نباشد و شخصيت هاى اين جورى را مى‏گوييم در مركز به شكاياتى كه از آن ها مى‏شود رسيدگى بكنند، اين در حقيقت حفظ نظام است، حفظ مصلحت نظام است، شما وقتى يك كسى را به عنون استاندار در يك استانى منصوب مى‏كنيد و نمايندة سياسى شماست، وقتى يك اما جمعه آن جا منصوب و نماينده ولايت فقيه است و دارد مسايل مذهبى و اجتماعى مردم را تأمين مى‏كند، قطعاً در نماز جمعه يك مخالف هم دارد، غالباً هم ممكن است مخالفين حتى از طبقات پايين فرق نمى‏كند و جو مخالف مساوى است با وجود يك شخصيت على‏القاعده همه جا، شكايت او هم ايجاب مى‏كند دعوت او را، دعوت هم مستلزم نفس دعوت اطلاع عمومى‏اش مستلزم يك نوع شكسته شدن شخصيت طرف هست. بنابراين اين فلسفه يك فلسفه‏اى است كه كاملًا بايد به آن توجه كرد و شايد كاملًا معقول هم باشد.
شما خودتان در محيط روحانيت مگر اين كار را نمى‏كنيد؟ مگر براى حفظ حيثيت مقام روحانيت بعضى از شخصيت هاى روحانى را كه اطلاع پيدا مى‏كنيد كه يك خلافى پيش آمده يا يك جرمى واقع شده يا يك شكايتى عليه‏شان واقع شده، مگر به خاطر حفظ حيثيت روحانيت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 919
اين كار را نمى‏كنيد كه در يك گوشه‏اى يك دادگاهى ولو طبق قانون هم دادگاه ويژه نيست، ولى تا حدودى دادگاه را از دادگاه‏هاى عمومى جدا مى‏كنيد و طرف را محترمانه دعوتش مى‏كنيد و با او صحبت مى‏كنيد، اگر جرم ثابت شد، بعد او را دست قانون مى‏دهيد، آبرويش هم مى‏رود، هميچ اشكالى ندارد ولى قبل از اينكه جرم ثابت بشود و در مرحلة اتهام هست، حيثيت را حفظ مى‏كنيد.
به اين دليل من عرض مى‏كنم كه اين فلسفه، فلسفة كاملًا قابل توجهى است و خود به خود اگر قرار بشود اين مقاماتى كه اين جا تنظيم شده است يعنى رئيس جمهور، وزراء، نمايندگان، استانداران، قضات و موارد ديگرى كه قانون معين مى‏كند يا مواردى را اصلًا مى‏شود ذكر كرد، اگر پيشنهاد همين است، همين را عرض مى‏كنم. اين ها به دليل اين فلسفه قاعدتاً متناسب هست كه رسيدگى از اين طريق انجام بگيرد به خاطر اين فلسفه. لذا من موافق هستم. (جنتى- براى همين مصلحت انديشى‏ها بود كه بعضى از مقامات جرم كردند و تعقيب نشدند ...) تعقيب نشدند ولى اگر تعقيب بشوند اگر ما بگوييم تعقيب نشوند همان طور است كه مى‏فرماييد اصلًا جرم است، اما تعقيب بشوند در اين محل يا آن محل بحث است نه تعقيب نشوند. هيچ كس ادعا نمى‏كند كه امام جمعه تعقيب نشود، استاندارد تعقيب نشود، قاضى تعقيب نشود. حتماً بايد تعقيب بشود منتها صحبت اين است قبل از ثبوت جرم در مرحلة اتهام و ثبوت جرم يك جورى تعقيب بشود كه بعد اگر معلوم شد كه ايشان مجرم نبوده‏اند براى نظام شما زيان نداشته باشد. وقت تمام شد و ديگر بحث نمى‏كنيم. اگر كميسيون بخواهد صحبت كند مى‏تواند چند دقيقه‏اى صحبت كند.
عميد زنجانى (مخبر كميسيون 3)- بسم اللّه الرحمن الرحيم. كميسيون در بررسى اين پيشنهاد اتكايش بر بحث محتوايى نبود، يعنى در اين جهت بحث نكرد كه آيا اين تبعيض رواست، تبعيض نارواست، اين بحث يك بحث جنبى است. آن علتى كه باعث شد كميسيون اين پيشنهاد را نپذيرد، اين بود كه عمدة استدلالى كه پشت سر اين پيشنهاد هست، اين است كه اين يكى از معضلات كشور است. كميسيون بحثش اين است مگر در بازنگرى بناست معضلات كشور را ما حل كنيم؟ ما يك مأموريت مشخصى داريم كه در آن چهارچوب بايد قدم برداريم. در مورد بسيارى از اصول قانون اساسى معضلات وجود دارد، خوب، اگر اين جورى است پنجاه، شصت، هفتاد تا اصل از اصول قانون اساسى را بايد زير و رو كرد براى حل معضلات كشور، اين دليل را كميسيون قانع كننده نمى‏دانست و معتقد بود كه در زمينة مربوط به مأموريت كه تمركز در قوة قضاييه هست مى‏شود بحث كرد و اين مسأله درست است كه از معضلات كشور است، شايد هم موجب تبعيض ناروا هم نيست، تبعيض رواست، اما در محدودة كار كميسيون نيست و لذا نمى‏شود اين پيشنهاد را گنجاند.
نكتة دوم اين بود كه كميسيون معتقد بود كه اين جور مسائل جزئى در خور قانون اساسى نيست. اين را مى‏شود با قانون عادى حل كرد. همان طور كه خود آقاى موسوى در ضمن استدلال‏هايشان گفتند كه من پيشنهاد دادم طرحى آمده، الان طرحى در مجلس هست، در دست بحث هست، در كميسيون قضايى كلياتش هم مورد تصويب قرار گرفته، در جزئياتش هم (يكى از آقايان- شوراى نگهبان رد خواهد كرد) شوراى نگهبان هم رد خواهد كرد، ولى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 920
پيش‏بينى شده است كه به مجمع مصلحت برود. در هر حال چيزى كه به عقيدة خود پيشنهاد دهنده با قانون عادى حل مى‏شود، خود پيشنهاد دهنده اعتراف مى‏كند، لزومى ندارد كه در متن قانون اساسى گنجانده بشود، البته جناب آقاى خوئينى‏ها در ضمن استدلالشان مسأله چيز ديگرى را مطرح كردند كه من رابطه‏اش را با موضوع متوجه نشدم كه من مى‏دانم و اگر حقوقدان ها و قضات دادگسترى بلد بودند، به ما مى‏گفتند، اين ها را ديگر من نفهميدم كه ارتباطش با موضوع چيست تا جوابش را عرض كنم. آنچه مسلم هست اين است كه خدمتتان عرض كنم اين پيشنهاد اولا با قانون عادى حل مى‏شود و ثانياً در خور مأموريت كميسيون نبود و خارج از محدودة بحث بود.
منشى (يزدى)- بسيار خوب، متن پيشنهاد براى رأى خوانده مى‏شود. پيشنهاد ايشان با مختصر اصلاح عبارتى كه كردند به اين صورت است ...
موسوى اردبيلى- آقاى يزدى من فقط يك جمله از قانون اساسى را مى‏خواهم بگويم.
منشى (يزدى)- بفرماييد.
موسوى اردبيلى- اصل يكصد و چهلم «رسيدگى به اتهام رئيس جمهور و نخست وزير و وزيران در مورد جرايم عادى با اطلاع مجلس شوراى ملى در دادگاه هاى عمومى دادگسترى انجام مى‏شود» در قانون سابق داشتيم جرايم اين ها را ديوان عالى كشور فقط مى‏رسد آن را عمداً برداشتند اين را گذاشتند.
منشى (يزدى)- البته عين اين در كميسيون بحث شد، خوانده شد و گفتند هيچ تهافتى ندارد.
عميد- آقاى حبيبى به همين استدلال كردند و مخالفت با اين پيشنهاد كردند.
منشى (يزدى)- به هر حال اين بحث شده و در كميسيون هم بحث شده. عبارت براى رأى خوانده مى‏شود.
موسوى خوئينى‏ها- جناب آقاى يزدى اين عبارت كه فرموديد، خارج از آيين‏نامه بود و شبهه‏اى ايجاد كرد كه هيچ اصلًا دادستان كل با اين منافاتى ندارد.
منشى (يزدى)- ى عنى با هم تهافتى ندارد، اصلًا يعنى آن منافاتى با اين مسأله ندارد. دادگاه‏هاى عمومى غير از اين است كه چه شخصى دنبال مى‏كند، اين جا بحث اين است كه چه شخصى دنبال مى‏كند، در دادگاه عمومى است ولى توسط دادستان كل هم دنبال مى‏شود. منافات ندارد و در تهران هست، واقعاً اين تضاد ندارد. حالا اجازه بدهيد رأى بگيريم و رد بشويم. عنايت بفرماييد «رسيدگى به جرايم و شكايات عليه رئيس جمهور، وزراء، نمايندگان مجلس، استانداران، قضات و موارد ديگرى كه قانون معين مى‏كند با دستور دادستان كل و زير نظر وى در حوزة قضايى تهران صورت مى‏گيرد» موافقيت با اين پيشنهاد دستشان را بلند كنند (هشت نفر رأى دادند) تصويب نشد. ظاهراً اين اصل ديگر پيشنهادى ندارد، براى تبديل كلمة رئيس قوة قضاييه هم قبلًا رأى گرفتيم، چيزى اضافه ندارد و ديگر رأى نمى‏خواهد، يعنى اين مصوب هست. جناب آقاى عميد اصل بعد را بفرماييد.
عباسعلى عميد زنجانى- اصل يكصدو شصت و چهارم: «قاضى را نمى‏توان از مقامى كه شاغل آن است بدون محاكمه و ثبوت جرم ...
                        صورت مشروح مذاكرات شوراى بازنگرى قانون اساسى(جلسه‏28-15)، ص: 921
منشى (محمد يزدى)- اجازه بدهيد! با اينكه نسبت به آن تغيير رأى گرفتيم، حالا در عين حال پيشنهاد اين است كه احتياطاً كل اصل را هم يك بار رأى بگيريم. حالا اصل يكصد و شصت و دوم به اين صورت است: (مؤمن- رأى گيرى نمى‏خواهد) درست است، چون تغيير يافته است، مهم نيست. اجازه بدهيد، «رئيس ديوان» (رأى داده‏ايد به اينكه كلمة رئيس قوة قضاييه) بيايد.
ى كى از آقايان- آقا ولى اگر رأى مى‏خواهد، رأى بگيريد.
منشى (محمد يزدى)- ى عنى اصل را خلاف مى‏دانيد.
موسوى خوئينى‏ها- حالا بفرماييد اصل خوانده بشود.
منشى (محمد يزدى)- بلى، آن چيزى كه تصويب شده اين است كه كلمه ى ...
عميد- آقاى يزدى! اين اصل در قانون اساسى فعلى هست ...
منشى (محمد يزدى)- بلى روشن است. حالا اجازه بدهيد من عرض مى‏كنم، اگر عرض نكردم بفرماييد! درست است، اصل در قانون اساسى هست، فقط يك اصلاح جزئى انجام گرفته بود و آن كلمة «رئيس قوة قضاييه» بود كه اين را هم رأى گرفتيم و تصويب شد. بنابراين حالا مجموع اين است (رأى هم نمى‏گيريم) براى اينكه در صورت جلسات بيايد:
 «رئيس ديوان عالى كشور و دادستان كل بايد مجتهد، عادل و آگاه به امور قضايى باشند و رئيس قوة قضاييه با مشورت قضات ديوان عالى كشور آن ها را براى مدت 5 سال به اين سمت منصوب مى‏كنند».
اصل بعد را مطرح بفرماييد.
 (به شرح زير خوانده شد)
اصل يكصدو شصت و چهارم- قاضى را نمى‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است، به طور موقت يا دائم منفصل كرد، يا بدون رضاى او محل خدمتش را تغيير داد. تغيير محل خدمت يا سمت يا نقل و انتقال دوره‏اى قضات بر طبق ضوابطى كه قانون تعيين مى‏كند صورت مى‏گيرد.
عميد (مخبر كميسيون)- اگر رعنايت بفرماييد در اين اصل دو نوع تغيير داده شده:
تغيير اول، ابهامى كه در اصل قانون اساسى فعلى هست، يعنى احتمال اينكه قيد اخير به هر دو جملة متعاقب صدر اصل بخورد، از اين نظر براى اين رفع ابهام قسمت اول جدا شده: «قاضى را نمى‏توان از مقامى كه شاغل آن است، بدون محاكمه و ثبوت جرم يا تخلفى كه موجب انفصال است، به طور موقت يا دائم منفصل كرد». اين «منفصل كرد»، اين جا جدا شده، عين متن ... (محمد يزدى- نخير، در متن هست بقيه‏اش را هم بخوانيد) بلى، اگر اجازه بدهيد عرض مى‏كنم. اين قسمت عيناً مثل اصل فعلى قانون اساسى است فقط با يك نقطه از قست بعدى جدا مى‏شود.
محمد يزدى- لطفاً بقيه اش را هم بخوانيد، جملة بعدش هم هست يا «بدون رضاى» هم هست.
عميد- اجازه بدهيد من توضيح بدهم!
منشى (يزدى)- قانون اساسى قبل را من دارم مى‏گويم بفرماييد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 922
عميد- در پيشنهاد شور اول ما اين قسمت را برداشته بوديم: «يا بدون رضاى او» و تذكرى در شور اول داده شد كه اين بى‏جهت برداشته شده و براى كميسيون هم روشن شد كه اين اشتباه و غفلتى بوده كه برداشت شد. لذا «يا بدون رضاى او» كه در اصل قانون اساسى فعل هست دو مرتبه به اصل ملحق شد (اين يك نكته).
نكتة دوم اين است كه اين قسمت كه: «مگر به اقتضاى مصلحت جامعه با تصويب اعضاى شوراى عالى قضايى به اتفاق آراء» اين جمله از متن فعلى قانون اساسى برداشته شده و خواه نا خواه به اين صورت در آمده است كه: «تغيير محل خدمت يا سمت يا نقل و انتقال دوره‏اى قضات بر طبق ضوابطى كه قانون تعيين مى‏كند صورت مى‏گيرد نه بر اساس اقتضاى مصلحت جامعه با تصويب اعضاى شوراى عالى قضايى به اتفاق آراء»!
دليل و مستند اين مصوبة كميسيون، عبارت از اين است كه اگر ما بخواهيم استقلال قوة قضاييه و استقلال قاضى را به آن معنايى كه در فقه، به آن معنايى كه در عرف قضايى فعلى وجود دارد حفظ كنيم، ايجاب مى‏كند كه مسألة تغيير محل خدمت يا تغيير سمت را به دست كسى ندهيم كه احياناً ممكن است ... (درست است مجتهد است، درست است عادل است) بى‏ضابطه اين كار انجام بگيرد. استقلال قوة قضاييه، حفظ عدالت ايجاب مى‏كند كه اين را ما موكول به ضوابطى بكنيم كه قانون تعيين مى‏كند. وقتى اين ضابطه را قانون تعيين كرد، به طور مساوى دربارة همة قضات اجرا شد، در اين صورت اين اشكال برطرف خواهد شد.
البته در شور اول هم توضيح داده شد كه اين مسألة تغيير محل خدمت يا تغيير سمت در دوران ستمشاهى موجب مصائب بسيارى شده. در تاريخ سياسى معاصر هست كه قسمت عمدة حيف و ميل املاك شمال (مازندران) توسط رضا خان با قلدرى بر اساس همين انجام گرفته كه با يك ماده واحده‏اى كه براى تجديد نظر در قانون اساسى مشروطه آوردند و تغيير محل خدمت و يا سمت را مجاز دانستند به استناد همين اصل، رضا خان توانست كه قضاتى را كه در مقابلش مقاومت مى‏كردند، اين ها را قبل از آنكه بتوانند تكانى بخورند، مخالفتى بكنند، به استناد همين مسأله محل خدمت يا سمتشان را تغيير و تبديل مى‏داد. به همين دليل (البته رئيس قوة قضاييه مجتهد است، عادل است اما چه بهتر كه با ضابطه كار بكند) كميسيون تشخيص داد و تصويب كرد به اين استناد و استدلال كه تغيير محل خدمت يا سمت يا نقل و انتقال موكول به ضوابطى بشود كه قانون تعيين مى‏كند. البته اين جا در كميسيون اشكال شد كه اين چه ربطى با مسألة تمركز در مديريت دارد؟ كميسيون مأموريتش اين است كه آنچه كه مربوط به تمركز در مديريت قضايى است، به آن ها بپردازد، اما به خاطر اهميت مسأله و اينكه تشخيص اكثريت اعضاى كميسيون اين بود كه اين مسأله منافات با تمركز ندارد، ولو درجهت تمركز هم نيست، اما منافاتى با تمركز ندارد، تشخيص آن ها اين بود و مصلحت اقوى اينچنين ايجاب مى‏كرد اكثريت رأى دادند بر اينكه به اين صورت تغيير پيدا كند.
جنتى- آقا اگر مى‏خواهد بحث بشود اول راجع به تمركز بحث بشود كه اتلاف وقت نشود.
امامى كاشانى- اتلاف وقت نيست.
منشى (يزدى)- به هر حال حالا به عنوان مخالف كسى مى‏تواند صحبت كند. ولى ببينيد ما فكر مى‏كرديم يك مقدار در حوزة تمركز هم هست، يعنى يك مقدارى مشخص‏تر كرده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 923
كه ... حالا آن بحث‏ها را كه نمى‏خواهيم اين جا تكرار بكنيم، من هم الان به اين صورت نمى‏توانم صحبت بكنم ... مخالف و موافق صحبت كند. آقاى مؤمن شما مى‏خواهيد به عنوان مخالف صحبت كنيد (مؤمن- بلى) بفرماييد.
محمد دانش‏زاده (مؤمن)- بسم اللّه الرحمن الرحيم. عرض كنم كه بنده مخالف هستم به خاطر اينكه مفاد همان اصل سابق اين است كه اگر اقتضاى مصلحت جامعه باشد، به نظر بنده حداقل اين «مگر» به هر دو جا مى‏خورد كه بخواهد محل خدمتش را تغيير بدهد يا سمتش را. چون اين يك مسأله‏اى است كه مصلحت جامعه احياناً اقتضا مى‏كند كه اين جا نباشد، جاى ديگر باشد يا در اين پست نباشد، پست ديگر باشد. اين تناسب با هر دو دارد و ظاهراً اين «مگر» به هر دو مى‏خورد. اين اصل يكصد و شصت و چهارم اين معنا را به عهدة شوراى عالى قضايى گذاشته، منتها با قيد «اتفاق آراء». كه شوراى عالى قضايى مى‏تواند بدون رضايت طرف محل خدمت يا سمتش را تغيير بدهد.
عرض من اين است: اين اختيار را كه قانون اساسى به شوراى عالى قضايى داده در واقع مديريتى است كه شوراى عالى قضايى در مسألة محل خدمت قضات يا تعيين سمت براى آن ها اعمال مى‏كرده اين مديريت او بوده. مديريت را اين اصل به شوراى عالى قضايى داده (به 5 نفر). تمركز مديريت كه حضرت امام فرمودند، بحث بكنيم عيناً اقتضا مى‏كند كه ما به جاى «شوراى عالى قضايى» بياييم «رئيس قوة قضاييه» بگذاريم تا اينكه مديريت پراكندة در بين 5 نفر كه اتفاق آراء مى‏خواست وحدت پيدا بكند، در يك نفر كه آن هم به اقتضاى مصلحت جامعه هر وقت تشخيص داد كه اين نبايد اين جا باشد يا اين سمت را نبايد ديگر عهده دار باشد، جايش را عوض بكند. اصلًا خود تمركز مديريت اقتضاى اين جهت را مى‏كند و اگر ما بخواهيم بياييم اين را از دستش برداريم مديريتى را كه قانون اساسى قبلا به شوراى عالى قضايى داده بود، ما سراغ تمركز هستيم مديريت را هم از بندة خدا گرفته‏ايم. گفته‏ايم نه، ديگر شما حق ندارى كار بكنى، مديريت اين قسمت به شما ارتباط ندارد. بايد برود طبق قانون و قانون هم احياناً به جاهاى ديگر بدهد. بنابراين تمركز مديريتى را كه حضرت امام فرمودند اصلًا اقتضا مى‏كند كه اينجور نباشد و روشن مى‏كند كه چگونه باشد كه به دست همان رئيس قوة قضاييه باشد. از اين جهت بنده مخالفم.
طاهرى- من موافقم.
منشى (يزدى)- بفرماييد.
سيد حسين طاهرى خرم آبادى- بسم اللّه الرحمن الرحيم. عرض كنم كه ضمن اينكه من با اين فرمايش آقاى مؤمن موافقم كه مسأله‏اى كه مربوط به ماست همين است كه در اين جا شورا را برداريم و جايش قوة قضاييه بگذاريم، ولى واقعاً بايد دقت كنيم مى‏بينيم يك مشكله‏اى پيش مى‏آيد، يعنى اگر شما تغيير محل قضات و سمت قضات را به دست يك نفر داديد، بدون اينكه شورايى باشد، بدون اينكه مثلًا به دادگاه انتظامى قضات محولش كنيد، به دست يك نفر داديد، اين يك نفر هم آدم عادل بسيار خوب، اما بالاخره در آن طرف قصه كه نگاه كنيم، قضات بالاخره روى آن جنبه‏هاى نفسانى كه دارند، مدام حواسشان به اين است كه رضاى خاطر يك نفر را جلب كنند و اين هم با استقلال قاضى تنافى دارد و هم اينكه ممكن است‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 924
واقعاً يك مفاسدى را در آينده داشته باشد. به نظر من اين جا بايد آن را حل كرد، در عين حال اينكه فرمايش ايشان درست است اما اگر اين جا بخواهيد خشك با اين مسأله برخورد كنيد و شورا را برداريد و رئيس قوة قضاييه را جاى آن بگذاريد، در آينده هر قاضى‏اى سعى بر اين دارد كه رضاى شخصى آن كسى كه در رأس قوة قضاييه است، (حالا آدم بسيار خوبى هم هست) رضاى او را جلب كند كه سمتش تغيير پيدا نكند، محل خدمتش تغيير پيدا نكند. مسلم هم بدانيد كه آن كسى هم كه در رأس قوة قضاييه قرار مى‏گيرد، عادل هم كه باشد، معصوم نيست و خيلى مشكلات به وجود مى‏آيد. اين را بالاخره بايد حل كنيد. حالا يا مثلًا به عهدة خود كميسيون يا قانون محولش كنيد يا به دادگاه انتظامى قضات محولش كنيد، به يك جايى محولش كنيد كه شخص و فرد در اين جا مطرح نباشد.
منش (يزدى)- آقاى خوئينى‏ها شما مخالف هستيد؟ بفرماييد.
سيد محمد موسوى خوئينى‏ها- من علاوه بر آن جهاتى كه جناب آقاى مؤمن گفتند بيش از آن حتى معتقدم در قوة قضاييه اختيارات بايد به مدير داده بشود و جهتش هم اين است:
ببينيد تصور آقايان مثل اينكه اينطورى است: ما يك قوة قضائيه داريم، يك عدة زيادى از مجتهدين عدول و مسندهاى قضا نشسته‏اند، خوب طبيعى است كه نبايد كسى به آن ها بگويد بلند شو، بنشين! قاضى است و هر جور خودش مصلحت ديد و تشخيص و رأيش هر چه بود، عمل مى‏كند و مجتهد عادل هم هست و ان شاءاللّه كه هيچ وقت هم مرتكب خلافى نمى‏شود. بنابراين خوب بلى، «قاضى را نمى‏توان ...» همين چيزى كه اين جا نوشته. اما آقايان توجه بفرماييد، ما يك مجموعه‏اى داريم، كسانى كه آمده‏اند در اين مسندهاى قضا نشسته‏اند، يك جمعى فارغ التحصيلان دانشكدة علوم قضايى هستند. شما مشكلاتى كه در اين مدت از دستگاه قضايى داشته‏ايد، از ناحية مثلًا بى‏تقوايى و اعمال قدرت هاى ظالمانه مديريت دستگاه قضايى داشته‏ايد كه مثلا شوراى عالى قضايى به قضات گفته در اين پرونده اينچنين رأى بده، آقا مثلا به رضا خان مى‏زنند! من نفهميدم. اصلا مثال زدن وضعيت رضا خان چه تناسبى دارد با نظام جمهورى اسلامى ايران؟! (عميد- سابقة تاريخى را عرض كردم) سابقة تاريخى، آخر بايد ربطى داشته باشد! و بعد هم مسؤول قضايى حالا مى‏گويد بيا اين املاك را به نام من بكن، اگر نكند، همة سمت ها را مثلًا از آن جا برمى‏دارد و تغيير مى‏دهد و مى‏فرمايند تمام قضات بايد خودشان را با آن يك فرد تطبيق بدهند. پس شما گمان مى‏كنيد الان با چه كسى تطبيق مى‏دهد؟ با رئيس محكمة انتظامى قضات. يعنى شما مى‏خواهيد رئيس قوة قضاييه را كه رهبر او را نصب مى‏كند، با اين شرايط، اعتماد به او نمى‏كنيد، اما رئيس محكمة انتظامى را كه اين آقا او را نصب مى‏كند اين حق را دارد كه بگويد اين قاضى منفصل شود، آن قاضى سمتش عوض بشود، آن آقاى رئيس محكمة انتظامى مگر چه قدر مورد اعتماد است؟ مگر غير از اين است كه در محكمة انتظامى جرمش بايد ثابت بشود؟ خوب اين را در اختيار رئيس قوة قضاييه بگذاريم، شيوة اين كار را هم قانون تعيين مى‏كند. من براى آقايان عرض مى‏كنم كه ما موارد بسيار فراوان داريم كه قاضى كارهايى را انجام مى‏دهد كه به هيچ وجه شايستة يك قاضى (همين قاضى كه الان ما داريم) نيست. حالا تا شأن جمهورى اسلامى و اين چيزها را هم بخواهيم اضافه كنيم كه ديگر مشكل خيلى بيشتر خواهد شد ولى هرگز ما اين قاضى را نمى‏توانيم ببريم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 925
در محكمه جرمش را ثابت بكنيم و محكمه او را محكوم بكند، خوب خود شما مى‏دانيد در ساير جرايم هم همين طور است.
ديروز هم اين جا صحبت هايى شد، طرف كارى را انجام داده مسلم است، بعد مى‏رود در محكمه منكر مى‏شود، قاضى هم مى‏گويد كه خوب ايشان انكار كرده چون عندالقاضى مى‏بايست اقرار مى‏كرد، پس مرخص است. حالا در مسائل جرايم عادى عيب ندارد، آدم مى‏گويد بالاخره يك كسى است كه محكوم نشد، تبرئه شد و از چنگ قانون فرار كرد و رفت. اما اين جا يك قاضى مجدد بر مى‏گردد در مسند قضا مى‏نشيند و رئيس قوة قضاييه مى‏داند اين آقا چه كاره هست، اما در هيچ محكمه‏اى هم نمى‏تواند برود ثابت كند كه ... (من براى آقايان عرض كنم كه البته اگر اين ها پخش نشود، بهتر است). مدير كل استان ما و دادستان هر دو روحانى عادل هستند و شما هم خيلى خوب او را مى‏شناسيد، مى‏گويد ما مى‏دانيم كه اين قاضى قطعاً بهايى است، در طول اين چند سال معاشرت و همكارى با او براى ما مشخص شده است اما من كدام محكمه‏اى ببرم كه ثابت كنم اين بهايى است؟ خو ب قاضى هست كه اين طورى است. قاضى هست كه نماز نمى‏خواند، يك قاضى اصلًا اخلاقش، رفتارش نشان مى‏دهد كه اين انقلاب را قبول ندارد، اما بنده اين را به كدام دادگاهى ببرم؟ بعد از دو سال، سه سال تعليق در تهران مى‏چرخد، بعد از سه سال يك دفعه مى‏آيد، پرونده‏اش را بنده مى‏بينم تبرئه شده، تمام اين سه سال حقوقش را هم بايد به او بدهند! پس اگر اين شعار اين قدر الان براى آقايان مهم است كه «قاضى را نمى‏توان چنين، فلان ...» فردا از رئيس قوة قضاييه مثل امروز نبايد انتظار داشت كه قضات فاسد را سريعاً از مسند قضا پايين بكشند. جوابش اين است كه مى‏رود در محكمة انتظامى و امثال آنها و آن محكمة انتظامى چون دردى براى كل قوة قضاييه كه ندارد، رهبر جمهورى اسلامى چه موقع از رئيس محكمة انتظامى بازخواست مى‏كند كه چه كار مى‏كنى؟ رئيس قوة قضاييه را بازخواست مى‏كند چه وقت از رؤساى دادگاه ها مى‏پرسند چرا فلان قاضى را كه اين جرم را مرتكب شده بود، تبرئه كردى؟ اما رئيس قوة قضاييه را به بازخواست مى‏كشند و او بايد بگويد كه بلى بنده كه حق نداشتم اما قاضى تبرئه كرد.
منشى (يزدى)- آقاى امامى بفرماييد.
امامى كاشانى- من ضمن اينكه مى‏خواهم عرض كنم آن جمله‏اى كه در قانون اساسى است «مگر اينكه مصلحت اقتضا بكند با اتفاق آراء ...» مى‏خواهم عرض كنم به مستثنى منه دوم مى‏خورد نه به هر دو، خلافاً فرمايش جناب آقاى مؤمن كه در شوراى نگهبان هم ما اين اصل را اينجور تفسير كرديم، بنده مى‏خواهم عرض كنم نقل و انتقال و اين حرف ها را به دست يك نفر قرار دادن اصولًا قضات را متزلزل مى‏كند كه اين ها فكر مي‏كنند كه حالا امروز اين جا هستند، چند روز ديگر فرض كنيد به اين ها خواهند گفت برو آن طرف مملكت و اين ها احساس امنيت در كارشان نمى‏كنند.
در ضمن اينكه من فرمايشات جناب آقاى خوئينى‏ها را قبول دارم كه فلان قاضى، فلان فساد را دارد يا فلان چيز را دارد بى‏محاكمه ما بايد او را كنار بگذاريم يا بدون هيچ چيز يا يك تلفن بعد بگوييم بلند شو برو آن طرف دنيا، من قبول دارم اين اشكالات هست ولى ما نظاممان را اگر بر يك پاية متقن و صحيحى استوار كنيم، اين براى نظام انفع است، تا كارى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 926
بكنيم كه اسمها اكبر من نفعها باشد. ما در قانون اساسى گفتيم قاضى را بدون محاكمه نمى‏شود منفصل كرد و محاكمه را داديم دست شما كه رئيس قوة قضاييه هستيد بايد دادگاه‏هاى انتظامى‏تان را قوى بكنيد. شما بايد آدم‏هاى بالايى در آن جا بگذاريد كه بدون درنگ كار را به خوبى انجام بدهد، نه اينكه شما بگوييد كه كار بايد فقط دست رئيس قوة قضاييه باشد تا كار را به خوبى انجام بدهد كه در دنيا اين قابل عرضه باشد كه اگر قاضى را منفصل كردند، قاضى را به حساب و كتاب منفصلش كردند، نه اينكه تلفنى گفتند برو در خانه‏ات بنشين!
در مسألة انتقال هم همين طور است. ما در انتقال نمى‏خواهيم عرض كنيم كه اينكه به دست رئيس قوة قضاييه نباشد كه ما الان با اين مصوب كميسيون، بنده به عنوان موافق دارم عرض مى‏كنم معنايش اين نيست كه بيايد وزير كشاورزى منتقلش كند، خير، رئيس قوة قضاييه منتقلش مى‏كند. ولى رئيس قوة قضاييه با قيد و بند منتقلش مى‏كند، با قيودى كه قانونگذار معين مى‏كند منتقلش مى‏كند. مثلا مى‏گويد رئيس قوة قضاييه با موافقت دادستان كل و رئيس ديوان عالى كشور، با مشورت آن‏ها كه ملزم باشد با آن‏ها مشورت بكند ولى اگر شورا رأى موافق به اين ندهد و بعد تمام اختيار دست رئيس قوة قضاييه بيفتد، فردا مجلس هر قيدى را براى نقل و انتقال بخواهد بكند بيايد شوراى نگهبان، شوراى نگهبان رد كند. اگر گفت تمام اختيار با قوة قضاييه است، هيچ نمى‏تواند يك چيزى بگويند كه شما بايد 5 دقيقه تأخير كنيد، شما بايد چه كنيد ... هر چه قيد برايش بياورد، خواهد گفت، اين خلاف قانون اساسى است، اين تمام اختيار را دارد. شب مى‏خوابد صبح بلند مى‏شود مى‏گويد تمام قضات بايد جايشان عوض بشود! خوب اين قاضى احساس آرامش و احساس امنيت نمى‏كند. اين بايد روى قانون باشد، روى حساب باشد، مجلس بنشيند يك حساب و كتابى براى اين باز كند (يزدى- وقتتان تمام است) كه هم قدرت قوة قضايى به حالت خودش مستقل باشد، هم مديريتش محفوظ باشد.
منشى (يزدى)- متشكرم، اگر آقاى عميد مى‏خواهند دفاع بكنند بفرمايند كه بعداً من هم يك جمله دارم عرض كنم.
عباسعلى عميد زنجانى- بسم اللّه الرحمن الرحيم. اين پيشنهادى كه الان مطرح است، در كميسيون به تفصيل روى آن بحث شد. حتى آقاى خوئينى‏ها كه پيشنهاد دهنده هستند، در كميسيون بيشتر از آن چيزى كه اين جا گفتند، توضيح دادند كه من به خاطر دارم (و يادداشت كرده ام) كه ايشان گفته‏اند كه گاه وضع قضات به اندازه‏اى خوب است كه يك لحظه هم نمى‏شود نگه داشت تا چه رسد به اينكه اين را ما موكول كنيم به دادگاه انتظامى قضات، يك روز، دو روز، سه روز طول بكشد تا آن جا محكوم بشود. يك روز هم نمى‏شود نگه داشت. بيش از آن چيزى كه اين جا استدلال كردند، گفتند ولكن با وجود استماع تمام ادله و حتى آن نكاتى كه آقايان مخالفين ديگر و آقاى مؤمن بيان كردند، اين‏ها چيز ناشناخته‏اى براى كميسيون نبود و كميسيون اتفاقاً استدلال‏هاى پيشنهاد دهنده را درست خلاف مدعا دانست. چون وضع قضات بد است و دادگاه انتظامى چنين و چنان است، پس معلوم است ضابطه مى‏خواهد. اگر دادگاه انتظامى هم نمى‏تواند كار كند چون ضابطه ندارد، موكول به نظر قاضى است. رئيس قوة قضاييه هم اگر اين مطلب در دستش باشد، خواه ناخواه نمى‏گوييم روى هواى نفس، روى بى ضابطگى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 927
ممكن است همين مفاسد تكرار بشود. پس چون وضع دادگاه‏هاى ما چنين است و انتظارى از دادگاه انتظامى قضات نيست، پس ضابطه مى‏خواهيم. خوب، رئيس قوة قضاييه چه اشكالى دارد با يك ضابطة مشخصى اين‏ها را رسيدگى بكند و تغيير سمت يا تغيير محل خدمت آن‏ها را انجام بدهد.
بنابراين تمام استدلال‏هايى كه شد، مبتنى بر اين است، يعنى منشاء آن اين است كه ضابطه نيست و ما با تعيين ضابطه مى‏توانيم اين مسأله را روشن كنيم.
در مورد مسألة تمركز هم نكته‏اى كه جناب آقاى امام گفتند، مورد توجه هم بود در كميسيون كه اين مسأله با تمركز منافاتى ندارد، چون در اصل قانون اساسى محول به شوراى عالى قضايى شده است و اگر چنين وظيفه‏اى به شوراى عالى قضايى محول شده، شوراى عالى قضايى هم منتفى است و خواه ناخواه آن وظيفه‏اى كه بر عهدة شوراى عالى قضايى هست، وقتى چنين مفسده‏هايى از آن به وجود مى‏آيد، خواه نا خواه اين وظيفه منتفى مى‏شود، با تمركز هم منافاتى نخواهد داشت، چون خود به خود حذف مى‏شود و در صورتى كه وظيفه‏اى هست و مشخص هست، مى‏شود در مورد مدير قوة قضاييه و رئيس قوة قضاييه متمركز دانست.
محمد يزدى- اگر اجازه بفرمايند من يك دقيقه يك نكتة اضافة ديگرى را اشاره مى‏كنم، بخصوص روى فرمايش آقاى خوئينى‏ها.
عنايت بفرماييد: فرق است بين انفصال قاضى از قضاى دائم يا موقت و بين تغيير سمت و محل خدمت. فرق جوهرى كامل دارند. يك قاضى است، هر كجا كه باشد، ممكن است شما قاضى را از شيراز ببريد كرمان و بالعكس ولى قاضى است. تغيير سمت و محل خدمت اين يك مسألة جدايى است، انفصال قاضى از قضا، موقت يا دائم مسألة جدايى است.
در مسألة اول يعنى انفصال قاضى از قضا به طور دائم يا موقت هيچ تغييرى داده نشده و طبق اصل سابق قانون اساسى گفته شده كه بدون محاكمه و بدون جرم نمى‏شود، در اين هيچ تغييرى داده نشده.
در مسألة تغيير سمت و تغيير محل كه مطلب دومى هست، بيشتر به اين استدلال كه حتى در حالت شورايى گفته‏اند با مشورت و اتفاق آراء. معلوم مى‏شود مهم است چون با مشورت و اتفاق آراء گفته‏اند و معلوم مى‏شود مهم است و الان كسى نيست كه مشورت بكند و يك فرد است از اين جهت گفته‏اند با ضابطه است. پس ملاك بيشتر اين است و اين دو تا را حضرتعالى در بيان يكى حساب مى‏فرموديد و شايد منشاء شبهه شده، خواستم بگويم اين دو تا جدا هست.
به هر حال، حالا اين پيشنهاد كميسيون مطرح است ظاهراً ديگر بحثى نمى‏توانيم بكنيم اجازه بدهيد كه به رأى بگذاريم. خواهش مى‏كنم بفرماييد.
سيد هادى خامنه‏اى- در اصل يكصد و پنجاه و هفتم مصوب كميسيون، شما در بند 3 اين مسؤوليت را به طور كامل به رئيس قوة قضاييه داده‏ايد: «استخدام قضات عادل و شايسته و عزل و نصب آن‏ها و تغيير محل مأموريت و تعيين مشاغل و ترفيع آنان و مانند اين‏ها از امور ادارى طبق قانون»
منشى (يزدى)- بلى، اين جا گفته شد اين از وظايف كلى است و آن منافات با هم ندارد. همين بحث هم اين جا گفته شد كه منافات با هم دارد. الان اين جا مى‏گوييم طبق قانون و
                        صورت مشروح مذاكرات شوراى بازنگرى قانون اساسى(جلسه‏28-15)، ص: 928
همين نكته هم آن جا بحث شد (در كميسيون) گفتند هيچ تهافتى با هم ندارد. اين جا مى‏گوييم قانوناً، آن جا كلى مى‏گويد از وظايف. اجازه بفرماييد پس آن چيزى كه الان به بحث گذاشته مى‏شود، اين تغيير در قسمت اخير اصل است. تازه قسمت اخير هم يك جمله‏اش تغيير كرده ...
آذر قمى- من يك پيشنهاد دارم.
منشى (يزدى)- بفرماييد.
آذرى قمى- اولا يك اشكالى هست كه اين را جواب نمى‏دهند و آن اين است كه اصلا اين به ما ربطى ندارد كه قسمت اول را از ابهام بيرون بياوريم! اين يك چيزى است كه شوراى نگهبان بايد تفسير كند.
ى زدى- كميسيون در اين مورد كارى نكرده است، اصلا روى آن كار نكرده‏ايم.
آذرى قمى- چرا، جدا شده، حالا اجازه بدهيد ...
ى زدى- نه اصلا جدا نشده، يعنى ...
آذرى قمى- بسيار خوب، اما اين قسمت دوم كه مى‏گويد: «مگر به اقتضاى مصلحت جامعه با تصويب اعضاى شوراى عالى قضايى به اتفاق آراء»، اين جا درست است كه قانون اساسى نظرش اين بوده كه اين هم خيلى سست نباشد به اينكه يك نفر تصميم گيرنده باشد، لذا، «اتفاق آراء» را شرط كرده. خوب حالا ما شوراى عالى قضايى را كه از اين جا بر مى‏داريم مسألة «باتفاق آراء» را برمى‏داريم جاى آن مى‏گذاريم: با مشورت با معاونين يا با مشورت مثلا با بعضى از قضات ديوان عالى كشور يا دادستان و امثال اين‏ها ... و لزومى ندارد كه اين را قيد و بندى بزنيم، چون نوعاً هم موردى است يعنى جورى نيست كه بشود در قانون به طور كلى پيش‏بينى كرد. اين يك مواردى است يعنى جورى نيست كه بشود در قانون به طور كلى پيش‏بينى كرد. اين يك مواردى است كه به جزئياتش نمى‏شود در قانون توجه بشود، بنابراين در حقيقت بستن دست رئيس قوة قضاييه است و اين مواردى كه ايشان اشاره كردند، حداقل در آن موردى كه فرضاً يك نفر بهايى از آب درآمده و نمى‏شود هم در دادگاه اثبات كرد، اقلا از اين راه بتواند كارى بكند شما جلوى اين جهت را هم مى‏گيريد. بنابراين، آن اشكالى كه آقاى خوئينى‏ها گفتند كه ممكن است گرفتار باشد و موجب گرفتارى قوة قضاييه بشود، در آن طور موارد با اين شكل مى‏شود حل بشود و اگر شما بخواهيد اين را موكول به قانون بكنيد، قانون در اين جا نمى‏تواند كارى بكند، قانون فرض بفرماييد به طور كلى مى‏گويد: اگر فلان جرم را داشته باشد خوب تغيير سمت مى‏شود داشت، اما فرض اين است كه ايشان حتى معتقد هستند عقيده دارند كه يك مورد است يقين دارند ولى نمى‏توانند كارى بكنند، يعنى توى دادگاه نمى‏روند، اين است كه بايد اين جا از حيطة قدرت همين رئيس قوة قضاييه خارج نشود و ما به قانون اين را محول نكنيم لذا من پيشنهادم اين است كه با تصويب رئيس قوة قضاييه و با مشورت با معاونين آن مسألة به اتفاق آرايى كه آن جا گذاشته شده، اين را ما يك مسألة مشورت با معاونين به جاى او گذاشتيم بدون اينكه دستش را ببنديم با ارجاع به قانون و اين‏ها.
منشى (يزدى)- بسيار خوب، مخالف و موافق مى‏توانند صحبت كنند، اگر كسى مخالف نيست، آقاى مؤمن موافق هستند، صحبت مى‏فرمايند:
محمد مؤمن- بسم اللّه الرحمن الرحيم. اين پيشنهاد حاج آقا آذرى مزيتى كه دارد اين است كه آنچه مأموريت شوراست ...
                        صورت مشروح مذاكرات شوراى بازنگرى قانون اساسى(جلسه‏28-15)، ص: 929
منشى (يزدى)- چون آقاى خوئينى‏ها مخالف هستند، اجازه بفرماييد طبق آيين‏نامه ترتيب را رعايت كنيم و ايشان اول صحبت بفرمايند.
موسوى خوئينى‏ها- من با اين قسمت مخالفم. جناب آقاى آذرى كه پيشنهاد كردند مى‏خواهند جملة جايگزين بياورند، بنده مى‏گويم جايگزين نمى‏خواهد، همين جمله‏اى كه ايشان پيشنهاد حذفش را داده‏اند «با تصويب اعضاى شوراى عالى قضايى به اتفاق آراء» حذف بشود، چيزى هم نمى‏خواهد جايگزينش بشود مگر به اقتضاى مصلحت جامعه (عميد- اين پيشنهاد جديدى است) نه، پيشنهاد جديد نيست ايشان پيشنهاد كرده‏اند من با آن مخالفم كه ...
منشى (يزدى)- آقاى مؤمن بفرماييد.
دانش‏زاده (مؤمن)- بنده به اين جهت موافق هستم، چون همان توضيحى كه در مخالفت با پيشنهاد كميسيون عرض كردم كه اين قسمت مصداق بين اعمال مديريتى است كه قوة قضاييه مى‏شود كه حالا به هر دو بخورد يا به يكى فرق نمى‏كند، تغيير محل خدمت يا تغيير سمت اين مديريتى است كه اعمال مى‏كند از باب مصالحى كه براى قوة قضاييه و براى جامعه در نظر مى‏گيرد، اين مديريت قبلًا به شوراى عالى قضايى داده شده بود به اتفاق آراء، اين اتفاق آراء موجب شد كه آقايان آن طورى كه بايد و شايد نتوانند در اين موارد تصميم بگيرند. هر وقت كه صحبت مى‏شد، از بعضى از آقايان نقل مى‏شد مسألة شورايى است و اتفاق آراء موجب شد كه آقايان آن طورى كه بايد و شايد نتوانند در اين موارد تصميم بگيرند. هر وقت كه صحبت مى‏شد، از بعضى از آقايان نقل مى‏شد مسأله شورايى است و اتفاق آراء نيست. بنابراين اگر داده بشود به دست رئيس قوة قضاييه كار خوبى است كه با تمركز مديريت جور مى‏آيد و اين قيدى را كه جناب آقاى آذرى فرمودند كه با مشورت، اين مشورت هم وقتى به آن ضميمه شد آن ترسى كه جلوتر بعضى از دوستان داشتند كه تكى تصميم بگيرد، ديگر جا ندارد، چون مشورت مى‏شود، بنابراين تصميم‏گيرى پخته‏تر و محكم‏تر است و اين طور نيست كه رأى آن مشاورين را دخيل قرار داده باشند تا آن محظورى كه در مورد شوراى عالى قضايى بود كه اتفاق آراء مى‏خواست و رأى آن‏ها دخيل بود، آن مسأله چى ... بنابراين عيناً همان سابقى مى‏شود، مثل اين مى‏شود كه فرض كنيد ما شوراى عالى قضايى را حفظش كرده باشيم و بگوييم كه تصميم گيرى بعد از بحث در شوراى عالى قضايى با رئيس ديوان عالى كشور است كه خاصيت مشورت و بحث توى آن هست، ولكن ضرر اين كه اتفاق آراء بايد باشد و بدون اتفاق آراء مسأله حل نمى‏شود، آن ضرر را هم ندارد.
اما اينكه جناب آقاى خوئينى‏ها فرمودند كه فقط ما بياييم آن قضيه را تمامش بكنيم، البته اين راهى هست الا اينكه چون او مشخص نكرده است كه كى بايد تصميم گيرنده باشد و كى بايد اين مصلحت جامعه را تشخيص بدهد، لذا اين اختيار و اعمال مديريت را ما نمى‏توانيم از قانون اساسى براى رئيس قوة قضاييه استفاده بكنيم. اگر طورى بود كه مى‏توانستيم اين كار را بكنيم، خوب ولى واقعش اين است كه اگر ما مى‏خواهيم تمركز مديريت بگوييم خوب آقا اين مديريت، مصداق مديريت گفتن، شوراى عالى قضايى اين كار را بكند شما مى‏گوييد شورايى ضرر دارد، خوب رئيس قوة قضاييه با مشورتى كه با معاونينش انجام مى‏دهد اين كار را انجام بدهد يك كار پخته‏اى مى‏شود. والسلام.
منشى (يزدى)- قاعدتاً مى‏آيد كميسيون تعيين مى‏كند. كسى ديگر كه صحبت نمى‏كند، البته وقت براى موافق و مخالف هست ولى حالا كسى صحبت نمى‏كند، آقاى عميد بفرماييد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 930
عباسعلى عميد زنجانى (مخبر كميسيون)- در كميسيون در مقابل استدلال به مسأله تمركز كه آيا اين پيشنهاد مخالف با تمركز يا موافق با تمركز است بارها آقايان اين نكته را ياد آورى كردند كه تصويب خلاف مسألة تمركز در شورا سابقه دارد. در شورا عنوان سازمان صدا و سيما تصويب شد در صورتى كه هيچ ربطى به مسألة تمركز نداشت. بنابراين پيشنهاد شد، پيشنهاد هم تصويب شد، در متن قانون اساسى اصل يكصد و هفتاد و پنجم عنوان سازمان صدا و سيما وجود ندارد، ولى شورا تصويب كرد، براى اينكه مسائلى از اين قبيل لزومى ندارد كه تنگاتنگ مربوط به مسألة تمركز يا عدم تمركز باشد. بله اگر با دقت خيلى باريك مسأله موشكافى بشود، ممكن است كسى شبهه كند كه اين مسأله يعنى محول كردن تغيير محل خدمت يا سمت به قانون يا پيشنهادى كه جناب آقاى آذرى داشتند كه در كميسيون هم مطرح و برايش استدلال كردند، ممكن است بگوييم كه ربطى به تمركز ندارد. پس اصل قانون اساسى را حفظ كنيم، شوراى عالى قضايى را تبديل به رئيس قوة قضاييه كنيم براى اينكه تكروى نشود، مشورت با قضات ديوان عالى كشور و اشباه و نظاير آن را ضميمه كنيم ولكن نظر كميسيون اين بود كه اين نوع مسائل جزئى چون در شورا سابقه دارد، قابل اغماض است. به طور كلى در رابطه با مسائل مديريت قوة قضاييه هست ولكن حالا به چه نحو، دقيق مربوط به تمركز هست، كميسيون روى آن خيلى دقت نكرد، به خاطر اينكه در شورا سابقه دارد، همان طور كه عرض كردم، سازمان صدا و سيما هم تصويب شده، بنابراين پيشنهاد جناب آقاى آذرى از اين نظر در كميسيون رد شد كه مبنا و استدلال پيشنهاد كه «محول به قانون كردم مخالف با تمركز است» پذيرفته نشد.
منشى (يزدى)- خوب، پيشنهاد ايشان اين هست كه به رأى مى‏گذاريم.
بعد از «يا سمت» اين جمله اضافه بشود:
 «به اقتضاى مصلحت جامعه با تصويب رئيس قوة قضاييه و با مشورت با معاونين» طبعاً به جاى اين جمله‏اى ك الان پيشنهادتان است.
آقايانى كه با اين پيشنهاد موافق هستند را بلند كنند (ده نفر دست بلند كردند) تصويب نشد.
خوب، پس پيشنهاد خود كميسيون به همين كيفيتى كه هست مى‏ماند. تا اين جا كه در پرانتز نوشته شده است (قاضى را نمى‏تون از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد) عين اصل يكصد و شصت و چهارم قبيل است، البته «يا بدون رضا او محل خدمت يا سمتش را تغيير داد» اين هم هست، ولى در چاپ افتاده است.
جملة «مگر به اقتضاى مصلحت جامعه با تصويب اعضاى شوراى عالى قضايى به اتفاق آراء» برداشته شده و به جاى آن اين عبارت آمده است: «تغيير محل خدمت يا سمت يا نقل و انتقال دوره‏اى قضات بر طبق ضوابطى كه قانون تعيين مى‏كند صورت مى‏گيرد» اين جمله آخر آن باز در اصل قبلى هم مى‏باشد.
آقايانى كه با اين پيشنهاد موافقند، دستشان را بلند كنند (يازده نفر اعلام موافقت كردند) تصويب نشد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 931
ى كى از آقايان- منافات با مديريت ندارد.
امامى كاشانى- قانون خلاف قانون اساسى نخواهد توانست تصويب كند، يك جورى قانون ... يعنى بايد با ... بخواند.
منشى (يزدى)- ببينيد به هر حال ما فقط آمده‏ايم اين جمله «مگر به اقتضاى مصلحت» را برداشته‏ايم آن قسمت آخرش هم همان قسمت خودش است اين جلمه را آورديم.
مير حسين موسوى- اگر مى‏شود پيشنهاد داد، الان ما رئيس ديوان عالى كشور داريم، دادستان داريم و رئيس قوة قضاييه، دو نفر از اين سه نفر با حضور البته رئيس قوة قضاييه.
منشى (يزدى)- اجازه بدهيد الان فقط كارى كه ما مى‏توانيم بكنيم اين است كه اين «با تصويب اعضاى شوراى عالى قضايى به اتفاق آراء» برداشته بشود (موسوى- مى‏شود رئيس قوة قضاييه). طبعاً مى‏شود رئيس قوة قضاييه يعنى جايش را مى‏دهد دست قوة قضاييه، نتيجه مى‏شود «مگر به اقتضاى مصلحت جامعه با تصويب رئيس قوة قضاييه به اتفاق آراء» تا آخر.
عميد- اجازه بفرماييد دفاع كنم.
منشى (يزدى)- نه ديگر دفاع ندارد.
امامى كاشانى- اين كار، كار خيلى خطرناكى است.
منشى (يزدى)- خوب حالا به هر حال به رأى مى‏گذاريم. آقايانى كه موافق هستند كه به جاى اعضاى شوراى عالى قضايى رئيس قوة قضاييه گذاشته بشود دستشان را بلند بكنند (چهارده نفر رأى موافق دادند) تصويب شد. يعنى «اعضاى شوراى عالى قضايى» برداشته شد. با تصويب رئيس قوة قضاييه.
رئيس- يك ربع تنفس داده مى‏شود.
 (جلسه ساعت هجده به عنوان تنفس تعطيل و مجدداً ساعت 30/ 18 به رياست آقاى مشكينى تشكيل شد).
رئيس- بسم اللّه الرحمن الرحيم. جلسه رسمى است. مسأله را تعقيب بفرماييد.
منشى (يزدى)- خوب بر اساس آيين‏نامه قاعدتاً بايد ما سراغ اصل بعد برويم. بعضى از آقايان يك دو تا شبهه داشتند يك پيشنهادى هم مطرح بود پيشنهاد اين است «پيشنهاد مى‏شود كه جملة با مشورت با رئيس ديوان عالى كشور و دادستان كل اضافه شود» پنج نفر هم امضاء فرموده‏اند.
طبق آيين‏نامه اگر پيشنهادى پنج تا امضاء داشته باشد، اين جلسه مى‏تواند تصميم بگيرد كه روى اين پيشنهاد حالا بحث بشود يا برود توى كميسيون بحث بشود و نتيجة آن برگردد يا اينكه اگر ساده باشد ديگر احتياج به بحث كميسيون هم نداشته باشد. به عبارت ديگر چون مسأله به اين حالت درآمد كه شخص رئيس قوة قضاييه دربارة كل نقل و انتقال‏ها مى‏تواند تصميم بگيرد (دربارة كل تغيير سمت و محل خدمت والا آن نقل و انتقالات يك چيز قانونى دارد) تغيير سمت و محل خدمت تصميم بگيرد آقايان پيشنهاد مى‏كنند كه با مشاورة اين‏ها باشد.
امامى كاشانى- البته دو تا پيشنهاد است يكى اين است، يكى هم همين شفاهى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 932
پيشنهادى است كه بنده يكى از موافقان آن هستم كه همان مصوبة كميسيون است.
عميد- شفاهى كه نمى‏شود.
منشى (يزدى)- حالا اجازه بدهيد، مصوبة كميسيون رأى نياورده، فعلا اين پيشنهاد مطرح هست، اين پيشنهاد را مطرح مى‏كنيم، يك موافق و يك مخالف صحبت كند.
موسوى خوئينى‏ها- از هيأت رئيسه طرح آن مانعى ندارد؟
منشى (يزدى)- طبق آيين‏نامه جلسه بايد تصميم بگيرد نه فقط هيأت رئيسه.
مؤمن- واقع امر اين است كه بنده شبهه دارم (سيد هادى خامنه‏اى- شبهة عدم تمركز است؟) خير، اگر آقايان آن را مضر نمى‏دانند بنده هم با آن موافقم.
عميد- جناب آقاى يزدى اصل تصويب شده است؟
منشى (يزدى)- بله اصل تصويب شده است.
موسوى خوئينى‏ها- جناب آقاى يزدى، در مصداق آن دور قبلى مذاكرات ...
بيات- از نظر آيين‏نامه مى‏شود مطرح كرد؟
منشى (يزدى)- از نظر آيين‏نامه قطعاً مى‏شود مطرح كرد و جلسه مى‏تواند رويش بحث بكند بنابراين يك موافق و يك مخالف صحبت مى‏كند.
موسوى خوئينى‏ها- من نه به عنوان مخالف و موافق بلكه تذكرى است كه مى‏خواهم عرض كنم: اول اين كه آن اگر بخواهد مطرح شود، رأى مى‏گيرند كه آيا اين براى بررسى برود به كميسيون يا نه؟ اين جا الان هيچ بحثى در مخالفت و موافقت نمى‏شود، اما نكتة ديگر اين است كه اگر به نوار بيانات جناب آقاى آذرى مراجعه كنيد، ملاحظه مى‏فرماييد كه ايشان اصل مشورت را كه مطرح مى‏كردند و رأى نياورد، يعنى اينكه در اين مورد براى او مشاور قرار بدهيم رأى نياورد، نه اينكه مشاورت با معاونين رأى نياورد، رأى نياورد و الا اگر اين طور باشد، مشاورت با معاونين رأى نياورد بعد با رئيس ديوان عالى كشور اگر نشد با شش تا قاضى ديگر، اگر نشد با هشت تا قاضى ديگر، يعنى اينكه اصلًا برايش مشاور بگذاريم رأى نياورد.
منشى (يزدى)- همين طور كه مى‏فرماييد اين پيشنهاد كه پنج تا امضاء دارد، جلسه درباره‏اش بايد تصميم بگيرد كه قابل بحث بشود و اگر جلسه گفت قابل بحث هست، آن موقع بايد به كميسيون برود، ما مى‏خواهيم بگوييم چون مطلب ساده است و كميسيون هم برود مطلب اضافى ندارد، همين جا مى‏توانيم رويش تصميم بگيريم و مى‏گوييم همين پيشنهاد كميسيون هست و بعد روى آن بحث مى‏كنيم، يعنى اول جلسه رأى بدهد كه اين به بحث گذاشته بشود يا نه؟
اگر رأى داد بعد به بحث مى‏گذاريم و قضيه را تمام مى‏كنيم. بنابراين براى رعايت آيين‏نامه اول ما اصل قابل بحث بودن اين پيشنهاد را به رأى مى‏گذاريم. آقايانى كه موافق هستند ... بگذاريد به آيين‏نامه عمل كنيم.
عميد- آقا اين دو تا اصل را تمام كنيم.
منشى (يزدى)- خير اجازه بدهيد كه به ترتيب پيش برويم.
سيد هادى خامنه‏اى- آقاى يزدى شما آخر ملاحظة اين مطلب تذكر را ...
منشى (يزدى)- نه اين تذكر را من قبول ندارم. بعد اگر رأى آورد جوابش را مى‏دهم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 933
سيد هادى خامنه‏اى- و اينكه اين پيشنهاد اصولا پيشنهادى است كه با تمركز تنافى پيدا مى‏كند اگر اين شد ... حالا شما اين را در نظر بگيريد.
منشى (يزدى)- نه منافات با تمركز نيست و اين استدلال هم اگر رأى آورد، بعد عوض مى‏كنيم. براى رعايت آيين‏نامه ما الان هيچ كار نمى‏توانيم بكنيم جز همين كه جلسه بگويد اين پيشنهاد قابل بحث باشد يا نباشد. اگر اجازه بدهيد اين را به رأى بگذاريم. آقايانى كه موافق هستند ...
جنتى- يك جمله قبل از رأى‏گيرى اجازه بدهيد من عرض كنم.
منشى (يزدى)- چون هيچ كدام از نواب رئيس نيستند، من ناچارم ... آقاى جنتى بفرماييد.
جنتى- من يك جمله قبل از رأى گيرى عرض كنم، به نظر من اين مسائل يك مقدارى براى من جنبة وظيفه‏اى ايجاب شده كه لازم دانستم كه اين را خدمتتان عرض كنم. الان بعد از اينكه من فكر كردم به اين نتيجه رسيدم كه اين واقعاً ضرر دارد، آن هم در يك دستگاه قضايى كه با همه چيز سر و كار دارد و به استقلال قضاييه حتماً يا نه لطمه مى‏زند و لذا من آن رأيى را كه دادم پس مى‏گيرم! حالا جلسه قبول بكند يا نكند نمى‏دانم، ولى من مسؤوليت رأى خودم را به عهده نمى‏گيرم و لذا آن رأى را من پس مى‏گيرم، حال شما هر جور مى‏خواهيد عمل بكنيد!
منشى (يزدى)- اينجور اگر باشد كه آن رأى قبلى را شما داريد در حقيقت خدشه‏دار مى‏كنيد.
جنتى- خوب مى‏گويم من مسؤوليت شرعى‏ام را ...
مهدى كروبى- شما يك رأى داريد و مسؤول شرعى رأى خودتان هم هستيد.
منشى (يزدى)- بهل، حالا آن تمام شد. از آن راه نمى‏توانيم برگرديم.
آقايانى كه موافق هستند اين پيشنهاد رويش بحث بشود، دستشان را بلند كنند. (چهارده نفر رأى دادند) تصويب شد. خوب حالا ما به عنوان كميسيون معتقديم كه چون به كميسيون هم ببريم بحث جديدى نداريم همين پيشنهاد هست كه به رأى مى‏گذاريم و يك مخالف و موافق صحبت كنند، اول مخالف و بعد موافق صحبت كند. مخالف اگر كسى هست صحبت كند؟
رئيس- مثل اينكه مخالف ندارد.
منشى (يزدى)- آقاى مؤمن به عنوان موافق شما صحبت مى‏كنيد؟
مؤمن- بله من موافقم.
منشى (يزدى)- خوب بفرماييد.
نورى- تذكر آيين‏نامه‏اى دارم.
منشى (يزدى)- تذكر آيين‏نامه‏اى تان را بفرماييد.
عبداللّه نورى- حاج آقا يزدى، ما هم قبل از اين رأى‏گيرى بود و هم بعد از آن تذكر آيين‏نامه‏اى داشتيم، عنايت نفرموديد.
ببينيد آن چيزى كه راجع به پيشنهادها در آيين‏نامه آمده پيشنهادهايى است كه در حين بحث مطرح مى‏شود، نه اينكه راجع به اصول اگر پيشنهادى بعد از رأى‏گيرى برسد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 934
منشى (يزدى)- نه بعد از تمام اصول اگر باشد بله.
عبداللّه نورى- خير، همان اصل، شما اصلى را مطرح فرموديد من اصلا خودم به پيشنهاد مشاورت رأى موافق دادم با اين هم رأى موافق دارم، ولى اين مشخصاً بر خلاف آيين‏نامه است (يزدى- ببينيد اگر كه اصل را ...) اجازه بدهيد آقاى يزدى من توضيحم را بدهم. ببينيد پس يكى اينكه اين چيزى كه الان دارد به عنوان پيشنهاد جديد، اين غير از آن مسأله‏اى است كه در رابطه با آيين‏نامه است. آن چيزى كه در آيين‏نامه هست، اين است كه بنده توى يك بحثى كه دارد اين جا مطرح مى‏شود يك اصلى مطرح شده، اتفاقاً دو تا، چهار تا پيشنهاد را قبلا نداده‏ام الا حين بحث به نظرم مى‏رسد با پنج نفر امضاء مى‏كنيم، مى‏دهيم، نه اينكه اگر يك اصلى مطرح شد، بحث شد، رد شد، اثبات شد، اصل تمام شد، دوباره بگوييم به استناد اصل كه تمام شد، اين اصل تمام شد.
منشى (يزدى)- اگر تمام شد بله، بسيار خوب نه اين اصل تمام نشده است.
عميد- اين اصل رأى نياورده.
عبداللّه نورى- اين اصل تمام شد رأى هم آورد. جناب آقاى يزدى اجازه بفرماييد من توضيحم كامل بشود اين يك تذكر آيين‏نامه‏اى.
تذكر دوم آيين‏نامه‏اى كه دارم اين است كه الان هم شما برخلاف آيين‏نامه داريد بحث را ادامه مى‏دهيد! مى‏فرماييد چون كه نيازى به فرستادن به كميسيون ندارد، پس همين الان ادامه مى‏دهيم ...
منشى (يزدى)- اخطار وارد نيست، آقاى حبيبى بفرماييد.
منشى (حسن ابراهيم حبيبى)- عرض شود كه من قسمت آخر مادة 25 آيين‏نامه را كه در مورد گزارش است مى‏خوانم:
 «... پس از آن كه كلية پيشنهادها و اصلاحات عبارتى مطرح و مورد قبول قرار گرفت و يا رد شد، براى متن اصل رأى گيرى به عمل مى‏آيد. پيشنهادهاى جديد در صورتى كه به امضاى پنج نفر برسد و جلسة عمومى آن را قبول كند، براى بررسى به كميسيون ارسال مى‏شود، در اين صورت رأى گيرى در مورد اصل مربوطه تا رسيدن گزارش كميسيون متوقف مى‏ماند، گزارش كميسيون به محض وصول قابل طرح هست ...» سؤال اين هست كه آيا اين پيشنهادهايى كه به امضاى پنج نفر رسيده ...
منشى (يزدى)- مى‏گوييم بعد از كميسيون را، چون در كميسيون هيچ مسألة جديدى جز همين نرسيده ...
حسن حبيبى- نه مطلب اين است كه پيشنهادهاى جديدى كه امضاى پنج نفر دارد وقتى كه مى‏گويد در اين صورت رأى گيرى متوقف مى‏شود، يعنى در واقع قبل از رأى گيرى اصل است و ما ظاهراً در مورد اين اصل رأى گرفتيم.
منشى (يزدى)- در مورد خود اصل رأى نگرفتيم.
چند نفر از آقايان- «... رأى گيرى مى‏شود».
موسوى خوئينى‏ها- داريد به هم مى‏زنيد!
منشى (يزدى)- دربارة اين جمله بجاى شوراى عالى قضايى رئيس قوة قضاييه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 935
مطرح بشود رأى گرفتيم اما مجدداً تمام اصل را به رأى نگذاشتيم (نورى- تغيير را به اصل به رأى گذاشتيد) حالا اگر اجازه بدهيد با يك مسامح مختصرى به آن ... (دكتر حبيبى- مگر تسامح بكنيد).
نورى- پس اين اصل فقط با اين تغيير رأى گيرى مى‏شود.
منشى (يزدى)- بسيار خوب، تغيير در اين اصل را به رأى گذاشته‏ايم، حالا اگر بخواهيم اين را مطرح كنيم، خلاف آيين‏نامه است؟ من پيشنهاد مى‏كنم اگر جلسه اجازه بدهد (چون آيين‏نامه رد اختيار جلسه هست) مثل همين جلسة ديروز كه گزارش داديد و جلسه خلاف آيين‏نامه موردى موافقت كرد، اين پيشنهاد همين الان بحث بشود. آقايانى كه موافق هستند كه اين پيشنهاد الان بحث بشود، دستشان را بلند بكنند (اكثر دست بلند كردند) تصويب شد. حالا اگر آقاى مؤمن مى‏خواهند در موافقت با اين پيشنهاد صحبت بفرمايند، بفرمايند.
مير حسين موسوى- ظاهراً همه موافقند، رأى بگيريد و تمامش كنيد.
منشى (يزدى)- من نكته‏اى را اضافه مى‏كنم و رأى مى‏گيرم: آقاى خوئينى‏ها فرمودند آقاى آذرى كل مشورت است من فكر نمى‏كنم پيشنهاد ايشان مشورت با معاونين بود و مكتوب بود و «معاونين» حتى شامل معاون مالى و ادارى بقيه هم مى‏شود با مشورتى كه الا ن توى اين پيشنهاد هست، مشورت با ديوان عالى كشور و دادستان هست. متن را براى رأى مى‏خوانيم.
امامى كاشانى- من «دادگاه عالى قضات» را پيشنهاد كرده بودم.
منشى (يزدى)- خيلى خوب حالا جلسه موافقت كرد كه اين پيشنهاد مطرح بشود.
جملة با مشورت با رئيس ديوان عالى كشور و دادستان كل اضافه بشود بعد از همين جايى كه داشتيم رئيس قوة قضاييه به اقتضاى مصلحت جامعه با تصويب رئيس قوة قضاييه با مشورت رئيس ديوان عالى كشور.
منشى (حسن حبيبى)- جناب آقاى يزدى اگر اجازه مى‏فرماييد كل اصل را بخوانم؟ (يزدى- بفرماييد).
 (به شرح زيرخوانده شد)
 «قاضى را نمى‏توان از مقامى كه شاغل آن است بدون محاكمه و ثبوت جرم يا تخلفى كه موجب انفصال است به طور موقت يا دائم منفصل كرد يا بدون رضاى او محل خدمت يا سمتش را تغيير داد. مگر به اقتضاى مصلحت جامعه با تصويب رئيس قوة قضاييه پس از مشورت با رئيس ديوان عالى كشور و دادستان كل. نقل و انتقال دوره‏اى قضات بر طبق ضوابط كلى كه قانون تعيين مى‏كند صورت مى‏گيرد».
مير حسين موسوى- خوب براى همه‏اش رأى مى‏گيريم.
منشى (يزدى)- آقايانى كه با اين اصل به همين كيفيتى كه خوانده شد، موافق هستند دست بلند كنند. (اكثر دست بلند كردند) به رأى بالا تصويب شد. حالا اصل بعد را بخوانيد.
 (به شرح زير خوانده شد)
 «اصل يكصدو هفتاد و سوم- به منظور رسيدگى، به شكايات، تظلمات و اعتراضات مردم نسبت به مأمورين يا واحدهاى آيين‏نامه‏اى دولتى و احقاق حقوق آن‏ها ديوانى به نام‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 936
ديوان عدالت ادارى زير نظر رئيس قوة قضاييه تأسيس مى‏گردد. حدود اختيارات و نحوة عمل اين ديوان را قانون تعيين مى‏كند».
عباسعلى عميد (مخبر كميسيون شماره 3)- در اين اصل هيچ تغييرى داده نشده جز «زير نظر شوراى عالى قضايى» كه تغيير يافته به «زير نظر رئيس قوه قضاييه» دليلش هم تمركز در مديريت قوة قضاييه است.
منشى (يزدى)- آقايانى كه با اين پيشنهاد موافق هستند، دستشان را بلند كنند (اكثر دست بلند كردند) تصويب شد. اصل بعد را بخوانيد.
 (به شرح زير خوانده شد)
 «اصل يكصد و هفتاد و چهارم- بر اساس حق نظارت قوة قضاييه نسبت به حس جريان امور و اجراى صحيح قوانين در دستگاه‏هاى ادارى سازمانى به نام «سازمان بازرسى كل كشور» زير نظر رئيس قوة قضاييه تشكيل مى‏گردد.
حدود اختيارات وظايف اين سازمان را قانون تعيين مى‏كند».
عباسعلى عميد (مخبر كميسيون شماره 3)- در اين اصل هيچ تغييرى در آن داده نشده جز زير نظر شوراى عالى قضايى تبديل شد به زير نظر رئيس قوة قضاييه، دليلش هم تمركز در مديريت قوة قضاييه است.
منشى (يزدى)- آقايانى كه با اين اصلاح موافق هستند، دستشان را بلند كنند (اكثر دست بلند كردند) تصويب شد.
عباسعلى عميد (زنجانى)- اصل يكصد و هفتاد و پنجم كه در مصوبة كميسيون در شور اول بود، به دليل اعتراضات و استدلال‏هايى كه در شورا شد (با توجه به مسائل و استدلالاتى كه در شور اول شد) كميسيون نظر خودش را در مورد اصل يكصد و هفتاد و پنجم به كميسيون چهارم محول كرد كه كميسيون چهارم هر جورى تصويب مى‏كند و چون در آن جا مصوبه‏اى بود، خود به خود منتفى مى‏شد و لذا با توجه به مصوبة شوراى بازنگرى قانون اساسى نيازى به اين اصل ديده نشد.
منشى (يزدى)- بسيار خوب، خيلى متشكر. اين جا پيشنهاد داريم؟
مؤمن- من پيشنهاد در بند 6 اصل يكصد و شصت و هفتم داشتم.
منشى (يزدى)- آقاى مؤمن توضيح بفرماييد.
محمد مؤمن- عرض كنم كه اصل يكصد و شصت و هفتم اين است: «قاضى موظف است كوشش كند حكم هر دعوا را در قوانين مدونه بيابد و اگر نيابد با استناد به منبع معتبر اسلامى يا فتاواى معتبر، حكم قضيه را صادر نمايد و نمى‏تواند به بهانة سكوت يا نقص يا اجمال يا تعارض قوانين مدونه از رسيدگى به دعوا و صدور حكم امتناع ورزد».
پيشنهاد بنده در اين جا اين است كه اين كلمة دعوا كه در سطح اول و سطر سوم آمده، تبديل به «قضيه» و جهتش هم اين است كه ملاحظه مى‏كنيد، اين جا قانون اساسى قاضى را موظف كرده است موردى كه به او مراجعه مى‏شود، اگر در قوانين مدونه بود بر طبقش حكم مى‏كند و اگر قوانين مدونه حكم مورد را متعرض نشده بود، اين جا نمى‏تواند به بهانة نقص يا اجمال بررسى نكند، بلكه بايد مراجعه كند به منابع معتبر و فتاواى معتبر و قال قضيه را بكند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 937
منتها در اين جا كلمة دعوا هست. دعوا از نظر آنچه كه ظاهر لفظش است كه شايد من خودم هم معتقد باشم و به علاوه اگر آقايانى كه در شوراى نگهبان بودند، مى‏دانند كه ما گاهى با اين برادران حقوقدان كه صحبت كرده‏ايم، آن‏ها مى‏گويند دعوا در جايى است كه شخص مدعى باشد، ظاهر بحثش هم همين است و قهراً در حق اللهى دارد اين موارد را اين عبارت شامل نمى‏شود. هر موردى كه ادعاى حقوقى باشد، درست است، چون دعوا هست، اما در صورتى كه مسأله مسألة جزايى باشد كه حق اللهى صرف باشد، نظير «زنا» كه حكمش در قانون مشخص شده، فرض كن اگر يك صورتى از زنا باشد كه قانون حكمش را مشخص نكرده، اين عبارت دعوا شامل آن نمى‏شود، فلذا قاضى در اين مورد به استناد اين اصل نمى‏تواند مثلًا تكليف موردى را كه به دادگاه مراجعه شده روشن بكند. براى اينكه اين اشكال نباشد، گفتيم كه كلمة دعوا در اين جاها به قضيه يعنى «ما يقضى فيه به اصطلاح» و اين اعم است از اينكه دعوايى باشد، مدعى باشد، مدعا عليهى داشته باشد يا نداشته باشد. من رفتم خدمت آقايان بزرگوار در كميسيون قضايى و اين جريان را مطرح كردم البته دو تا مطلب بود كه آن جا گفته شد. جناب آقاى گيلانى كه الان تشريف ندارند، ايشان مى‏فرمودند كه بيخود گفتند كه اين دعوا شامل مواردى كه حق اللهى باشد نمى‏شود، نه آن جا هم شامل مى‏شود. من به ايشان عرض كردم خوب آخر ما گرفتار ... من يادم هست موقعى كه در شوراى عالى قضايى هم خدمت آقايان بودم، آن جا هم (حال به نحو جزم نقل نمى‏كنم) اين زمزمه بود كه آقايان قضات مثلا ديوان عالى كشور و ادارة حقوقى و اين‏ها مى‏گويند كه اين دعوا مربوط به حقوق الناس است، حقوق اللّه را شامل نمى‏شود و بعضى از برادران شوراى نگهبان از حقوقدان‏هاى ما هم اين حرف را زده‏اند. من به ايشان عرض كردم كه خوب حالا براى اينكه اين مسأله و مشكل پيش نيايد، خوب است كه ما اين «دعوا» را «قضيه» بكنيم تا اينكه كار حل بشود. ايشان خوب ... حرفى زديم آن جا، مسألة دوم كه شايد بيشتر مورد عنايت آقايان بود، اين بود كه اين ربطى به تمركز ندارد. البته اين اشكال در ذهن من هم يك مقدارى جا گرفته، اما يك چيزى هم به عنوان پاسخ براى مسألة تمركز در ذهنم هست، اين را عرض مى‏كنم خدمت آقايان، ببينيد كه اگر با مسألة تمركز واقعاً ارتباط دارد، به تمركز مى‏توانيم مرتبطش بكنيم. آقايان مى‏پسندند اين توجيه را كه من مى‏كنم، اين واقعاً براى اين است كه يك مشكل شرعى حل بشود، من حرفم اين است ... يك دعواى حق اللهى كه مى‏آيد در دادگاه اگر قاضى اين را رد بكند به عنوان اينكه خوب، در قانون كه نيست من هم نمى‏توانم كارى بكنم بنابر اين پرونده را همين طور بخواباند. اين باعث بدبينى مردم در بسيارى از موارد نسبت به دستگاه قضايى مى‏شود و به مديريت جا افتاده‏اى كه مى‏بايست رياست قوة قضاييه داشته باشد، لطمه مى‏زند. براى اينكه اين مديريت، مديريت متمركز باشد كه حتى در مثل اين طور موارد هم مسأله را حل بكند، اين كار را بكنيم، اگر هم قبول نداريد كه خوب مسأله‏اى نيست.
بيات- اين اصلا قابل طرح نيست.
منشى (يزدى)- بله اين قابل طرح نيست.
مشكينى- آقاى يزدى من هم در اين جا يك پيشنهاد كتبى دارم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 938
ى زدى- راجع به پيشنهادتان توضيح بفرماييد.
على مشكينى- بسم اللّه الرحمن الرحيم.
 «اصل يكصد و شصت و هفتم- قاضى موظف است كوشش كند حكم هر دعوا را در قوانين مدونه بيابد و اگر نيابد با استناد به منابع معتبر اسلامى يا فتاواى معتبر، حكم قضيه را صادر نمايد ...» من هر چه فكر مى‏كنم اين اصل با موازين شرعى موافق نيست، براى اينكه آيا مراد از «قاضى»، قاضى مجتهد است يا قاضى غير مجتهد است، يا اعم از مجتهد و غير مجتهد است، حالا ما فرض مى‏كنيم كه مراد از اين قاضى، قاضى مجتهد است، غالباً هم كه اين جور است، خود قاضى مجتهد موظف است كه كوشش كند حكم هر دعوا را در قوانين مدونه بيابد. قوانين مدونه يك كتابى كه مثلا قوة قضاييه تدوين كرده براى اينكه قضات به او مراجعه كنند، عند القضاوه آن وقت در آن جا بيابد، ظاهرش اين است كه بايد بر طبق آنچه كه در قوانين مدونه پيدا كرده، بايد قضاوت كند و ما فرض مى‏كنيم كه اين قاضى خودش مجتهد است و بر طبق رأى خودش بايد قضاوت كند. چگونه مى‏شود كه يك قاضى مجتهد، حالا فرض كنيد در قوانين مدونه، چنين يافت كه اگر پسر بزرگ با پسر كوچك در «حبه» نزاع دارند، پسر بزرگ مى‏گويد كه اين «حبه» مال من است مختصاً و آن پسر كوچك مى‏گويد كه با هم شريكيم، اين‏ها در اين نزاع آمدند پيش آقاى قاضى، قاضى هم رأيش اين است به حبه در اسلام ثابت است بين وراث تقسيم بشود، اين ظاهرش اين است كه بر طبق قوانين مدونه بايد قاضى حكم كند، در صورتى كه قاضى، قطع دارد به اينكه مسأله اين طورى نيست. آن وقت چگونه مى‏شود برخلاف قطع خودش قضاوت كند برطبق اينكه حساب كند قوانين مدونه مثل تحرير الوسيله يا شرايع است.
در شرايع و تحرير الوسيله يك جور نوشته و قاضى يقين دارد به اينكه مسأله اين طورى نيست. اين ظاهرش اين است كه اگر نيابد با استناد به منابع معتبر اسلامى حكم كند، آن وقت ما مى‏گوييم كه بنابراين روى موازين شرعى مراجعه به قوانين مدونه بايد در اين جا نباشد. ما اين را حذف كرديم در اين جا. «قاضى موظف است كوشش كند حكم هر قضيه را با استناد به منابع معتبر اسلامى صادر نمايد و اگر حكم را ...» آن وقت اشكال ديگر در اين جا اين است كه نوشته: اگر چنانچه پيدا نكرد حتماً ...
آذرى قمى- چون آقاى مشكينى رئيس است مى‏تواند خلاف آيين‏نامه عمل كند؟
منشى (يزدى)- نه هر پيشنهادى را بعد از توضيح مى‏شود گفت قابل طرح است يا قابل طرح نيست بحث بشود يا نشود.
مشكينى- من اين پيشنهاد را توضيح مى‏دهم.
منشى (يزدى)- تا پيشنهاد مشخص نشود نمى‏شود درباره‏اش صحبت كرد.
مشكينى- بالاخره من بايد پيشنهادم را توضيح بدهم (يزدى- بله ما تشخيص داديم آقا، اگر ...) اين جا نوشته است كه: اگر چنانچه پيدا نكرد بايد حكم بكند. در صورتى كه قاضى حكم را پيدا نكرد، آيا مى‏شود او را الزام كرد كه حتماً بايد يك چيزى بگويد؟ اين هم قاعده‏اش اين است كه اگر پيدا نكرد، بايد تأخير بياندازد فلذا ما اين جمله را به اين طرز پيشنهادش را داديم. پس از بذل وسع لازم اگر نيايد، آن وقت بايد تأخير بياندازد تا پيدا بشود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 939
منشى (يزدى)- خوب، اولا جلسه معتقد است كه اين پيشنهاد اين جا قابل بحث نيست، گذشته از اين در كميسيون مفصل رويش بحث شده، جواب تمام فرمايشات ايشان را هم عرض كرده‏ايم كه قاعدتاً ديگر نبايد اين جا اصلا بحث بكنيم. حالا اگر كه جلسه فكر مى‏كند ... چون ظاهراً قابل طرح نيست ديگر، چون ربطى به مسأله تمركز ندارد و تغيير اين اصل مثل پيشنهاد قبلى است، مثل پيشنهاد قبلى است و نمى‏شود رويش بحث بشود ...
خوئينى‏ها- مشاور هم به تمركز ربطى ندارد ...
منشى (يزدى)- بله، درست است آن مسأله مورد بحث بود و آقايان هم به طرح آن رأى داديد، حالا به هر صورت اين بحث ظاهراً جلسه معتقد است كه قابل طرح در اين جا نيست، خوب از اين پيشنهاد هم رد مى‏شويم ظاهراً پيشنهاد ديگرى نداريم.
آذرى قمى- من يك پيشنهادى دارم كه با يك خرده التماس و اين‏ها مى‏شود مطرحش بكنم (خنده آقايان).
منشى (يزدى)- اجازه بفرماييد كه ديگر وقت را صرف نكنيم. احتمال مى‏دهيد پيشنهاد شما رأى مى‏آورد يا نه؟ يا فقط مى‏خواهيد راجع به آن بحث بكنيد؟
آذرى قمى- نوع پيشنهادهاى من احتمال مى‏دهم رأى نياورد (خنده آقايان).
منشى (يزدى)- پس اجازه بدهيد كه بگذريم.
3- بحث پيرامون گزارش شور دوم كميسيون دوم در خصوص تمركز مديريت در قوة مجريه‏
منشى (يزدى)- دستور بعد، گزارش كميسيون بررسى مسائل مربوط به تمركز در مديريت قوة مجريه است آقاى موسوى خوئينى‏ها نايب رئيس كميسيون توضيح بدهند.
سيد محمد موسوى خوئينى‏ها (نايب رئيس كميسيون)- بسم اللّه الرحمن الرحيم. «گزارش از كميسيون دوم به شوراى بازنگرى قانون اساسى كميسيون بررسى مسائل مربوط به تمركز مديريت در قوة مجريه طى جلسات متعدد با توجه به مذاكرات شور اول و بررسى پيشنهادهاى رسيده با حضور پيشنهاد دهندگان، برخى از اصول را اصلاح و برخى را حذف و چند اصل جديد را تصويب كرد.
اينك گزارش آن جهت رسيدگى در شور دوم تقديم شوراى محترم بازنگرى قانون اساسى مى‏گردد.
رئيس كميسيون بررسى مسائل مربوط به تمركز مديريت در قوة مجريه- سيد على خامنه‏اى»
من قبل از وارد شدن در بحث، به نظرم مى‏رسد اگر هيأت رئيسه موافقند اصل، اصل مثل شيوة قبلى بخوانيم و برويم جلو چون ممكن است در بعضى از اين اصول، اصلا بحثى نباشد، در اصول جديد كه اضافه شده است قهراً مخالف و موافق مفصل صحبت خواهد كرد.
اما اصل پنجاه و هفتم كه قبلا با اين صورت بوده است: «قواى حاكم در جمهورى اسلامى ايران عبارتند از: قوة مقننه، قوة مجريه و قوة قضاييه كه زير نظر ولايت امر و امامت امت، بر طبق اصول آينده اين قانون اعمال مى‏گردند. اين قوا مستقل از يكديگرند و ارتباط ميان آن‏ها به وسيلة رئيس جمهور برقرار مى‏گردد» اين جمله آخر بر اساس تغييراتى كه براى تمركز در قوة مجريه پيش خواهد آمد از اصل پنجاه هفتم حذف شده است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 940
اين دو تا نكته دارد يكى اينكه عمدتاً رئيس جمهور فعلى اظهار مى‏كردند در طول اين دو دوره من نتوانستم از اين ذيل اصل پنجاه و هفتم وظيفة خاصى براى خودم علاوه بر وظايفى كه در قانون اساسى به عهدة رئيس جمهور گذاشته شده و در قوانين عادى مصوب مجلس شوراى اسلامى هست، بيرون بكشم.
ايشان (رئيس جمهور) گفت به نظر من كار جداگانه‏اى كه به وسيلة من ارتباط با آن‏ها برقرار گردد، نرسيد و حتى در آن جلسه فرمودند كه من نه به صورت رسمى لكن به صورت غير رسمى با شوراى نگهبان هم صحبت كردم آن‏ها هم از ذيل اين اصل، يك مفهوم و مفاد روشنى ارائه نمى‏دادند كه، مثلًا رئيس جمهور حالا غير از همه آن كارهايى كه در قانون اساسى و قوانين عادى دارد، يك كار ديگرى هم به عنوان «ارتباط ميان آن‏ها به وسيلة رئيس جمهور برقرار مى‏گردد» بر عهده‏اش باشد، اين يك نكته.
نكتة ديگر اينكه با توجه به صدر همين اصل، طبيعى است كه اين ارتباط را رهبر بايد ايجاد كند وقتى مى‏گويد «قواى حاكم در جمهورى اسلامى ايران عبارتند از اين سه قوه كه زير نظر ولايت امر و امامت امت بر طبق اصول آينده در اين قانون اعمال مى‏گردند» معنايش اين است كه قدرت از قاعدة اين مخروط كه شروع مى‏شود، مى‏رسد به نقطة نهايى كه در رأس اين مخروط است و همه زير نظر آن رأس قرار گرفته‏اند. بنابراين ارتباط ميان اين‏ها را هم آن رأس هرم يا مخروط ايجاد مى‏كند و صحيح نيست كه ما بگوييم قواى سه گانه زير نظر يك نفر به نام ولى امرند، اما يك فرد ديگرى در بدنة اين نظام اين ارتباط را ايجاد مى‏كند.
پس آنى كه در بالا ما گفتيم همه زير نظر او هستند، او چه كار مى‏كند؟ طبيعى است از صدر اين اصل استفاده مى‏شود كه آن كى كه در رأس است و همه قواى سه گانه زير نظر او هستند، اوست كه اين ارتباط را به طور طبيعى برقرار مى‏كند و در اين مسأله هم عملًا اين طور بوده است كه رهبر اين كار را انجام مى‏داده، تا اين جا اين دو تا دليل.
نكتة سوم اينكه حالا كه رئيس جمهور شأنش فرق مى‏كند با رئيس جمهور قانون اساسى موجود، ما از اين به بعد اين رئيس جمهور را رئيس جمهورى مى‏بينيم كه مسؤول دولت است، در برابر مجلس مسؤول است، رئيس قوة مجريه است. آن شأن قبلى را ندارد كه در واقع يك فوق شأن دولت و قوة مجريه بود، در آن بالاتر از هيأت وزيران و دولت نشسته بود، حالا آن طورى نيست، خودش آمده اين رئيس جمهور، شده مسؤول دولت و مسؤول بد و خوب ...
منشى (يزدى)- آقايان ما را با يك مشكل آيين‏نامه‏اى رو به رو نكنند، همين الان توضيح ايشان كه تمام مى‏شود و مخالف و موافق صحبت مى‏كنند ما مى‏خواهيم رأى بگيريم، مثل اينكه بعضى از آقايان يواش يواش دارند مى‏روند، با چهارده نفر ما مى‏توانيم مذاكره را ادامه بدهيم ولى براى رأى گرفتن خوب حداقل هجده نفر بايد حضور داشته باشند.
موسوى خوئينى‏ها- خوب پس نكتة سوم حالا كه وظايف جديدى بر عهدة رئيس جمهور گذاشته مى‏شود طبيعتاً او ديگر آن شأن رئيس جمهور قبلى را ندارد كه ارتباط ميان سه قوه را برقرار بكند مگر قانون كه از مجلس مى‏آيد مى‏دهند به رئيس جمهور، او ابلاغ مى‏كند، چه مربوط به دستگاه قضايى باشد، چه مربوط به خود دولت باشد، يا بعضى چيزهاى ديگرى كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 941
اجراى قانون اساسى و از اين قبيل امور با اين ترتيب اين ذيل اصل پنجاه و هفت حذف شد.
منشى (يزدى)- آقاى عميد به عنوان مخالف صحبت مى‏كند، بفرماييد.
عباسعلى عميد (زنجانى)- بسم اللّه الرحمن الرحيم. من سه نكته در رابطة با مخالفتم عرض مى‏كنم: نكتة اول اين است كه تشخيص اينكه ارتباط بين قوا را رأس هرم تشخيص مى‏دهد يعنى رهبرى، اين از محدودة كميسيون 2 خارج است. اين مربوط به كميسيون رهبرى است. اگر آقايان در نظر داشته باشند در مذاكرات قبلى هم اين اشكال شد كه آقا اين قسمت مثلًا مربوط به فلان كميسيون نيست، اين مربوط به كميسيون ديگر است. اينكه ارتباط بين قوا را بايد رهبر انجام بدهد اين مربوط به كميسيون ديگر است. اينكه ارتباط بين قوا را بايد رهبر انجام بدهد، اين مربوط به تمركز در مسألة رهبرى هست يا نيست، اين را كميسيون 2 نمى‏تواند نظر بدهد. خارج از محدودة مأموريت كميسيون 2 هست.
نكتة دوم اين است كه آنچه مربوط به وظيفه يا محدودة مأموريت كميسيون 2 هست، ايجاد تمركز در مسؤوليت‏هاى مربوط به قوة مجريه است كه در رئيس جمهور متمركز كند چون مصوبه اين است در شخص رئيس جمهور. خوب اين قسمت منافات با تمركز كه ندارد هيچى، درست در جهت تمركز است. فرضاً اين موضوع در قانون اساسى آمده كه ارتباط بين 3 قوه را رئيس جمهور انجام مى‏دهد. اگر اين در قانون اساسى آمده در محدودة وظايف قوة مجريه هست، كميسيون 2 موظف است كه اين را به رئيس جمهور، حالا كه به دست رئيس جمهور است كه نمى‏تواند سلب كند، درست خلاف تمركز و مسألة مقبول كميسيون هست و مسألة مقبول شورا هست. اين دو نكته.
نكتة سوم اين است كه مسألة ارتباط بين قوا يك مسألة اجرايى است، يعنى ربطى به مسألة رهبرى و نظارت ندارد، نظارت يك مسأله جداگانه‏اى است و مسأله ارتباط بين قوا يك چيز ديگر است.
البته من اين جا باز مى‏ترسم يك چيزى بگويم كه آقاى موسوى ادعاى اعلميت بكند، من اول بگويم كه اين را قبول دارم، خدمتتان عرض كنم آن‏هايى كه اصطلاح استقلال قوا را آوردند، من و شما كه نيستيم، استقلال قوا از بيرون آمده. اصطلاح تعادل قوا، توازن قوا، استقلال قوا، اصطلاحاتى است كه از بيرون آمده. من ديگر تعبير روشن‏ترش را نمى‏گويم، اين‏ها را گفته‏اند ما هم به دلائلى پذيرفته‏ايم، خوب وقتى پذيرفته‏ايم، التزام به شى‏ء التزام به لوازم شى‏ء است. آنى كه گفته استقلال قوا، آن با يك بينش خاص گفته. استقلال قوا را بر اين اساس گفتند كه هماهنگى بين قوا به دنبالش باشد والا در خود حقوق اساسى كه اين مسأله جزئى از حقوق اساسى هست، آن جا مى‏گويد آقا، استقلال قوا باعث مى‏شود كه قوا از همديگر تفكيك بشود. تفكيك قوا موجب مى‏شود كه ارتباط بين قوا از هم گسيخته بشود. دو نظريه است (استقلال نسبى قوا، استقلال مطلق قوا) استدلال‏هايى هست بر له، بر عليه. در تمام اين‏ها مفروض اين است كه ارتباط بين قوا حفظ بشود.
نكتة سوم من اين است، وقتى شما گفتيد مستقل از يكديگرند، بايد به دنبالش مشخص كنيد كه هماهنگ كننده كيست؟ اگر هماهنگ كننده رهبر است، اين كه مربوط به كميسيون 2 نيست، چون قانون اساسى فعلى بر عهده رئيس جمهور گذاشته، حداقل شما نمى‏توانيد از رئيس‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 942
جمهور سلب كنيد. كميسيون رهبرى شايد بتواند، آن مسألة ديگرى است، ولى شما نمى‏توانيد سلب بكنيد، براى اينكه به رئيس جمهور ثابت شده، اگر براى رئيس جمهور ثابت نكرده بودند، شما مى‏بايست تفويض مى‏كرديد، تا چه رسد به اين كه در قانون اساسى آمده ...
مؤمن- حاج آقا تعداد براى رأى گيرى كافى نيست چون آقاى توسلى بر نمى‏گردند.
منشى- آقاى آذرى فرمودند من الان بر مى‏گردم.
كروبى- آقاى توسلى به مسجدشان رفتند، ما الان هفده نفريم و نمى‏شود با اين تعداد رأى‏گيرى بكنيد.
رئيس- حالا ديگر زياد هم وقت نداريم بهتر است جلسه را تعطيل كنيم.
4- پايان جلسه و تاريخ تشكيل جلسه بعد
منشى (يزدى)- آقايان جلسه را معطل كردند، فردا جلسه خواهيم داشت.
رئيس- جلسه امروز را ختم مى‏كنيم جلسه بعد ان شاءاللّه فردا ساعت چهار بعد از ظهر خواهد بود.
 (جلسه ساعت 15/ 19 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 943
                        جلسه بيست و پنجم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و بيست دقيقه پنجشنبه اول تير ماه 1368 هجرى شمسى برابر با هيجدهم ذيقعدة الحرام 1409 هجرى قمرى به رياست آيت الله على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام الله مجيد
2- تصويب چند اصل مربوط به تمركز مديريت در قوه مجريه‏
3- پايان جلسه و تاريخ تشكيل جلسه آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 944
1- اعلام رسميت جلسه و تلاوت آياتى از كلام الله مجيد
رئيس- بسم الله الرحمن الرحيم. با حضور 18 نفر جلسه رسمى است. دستور جلسه را اعلام بفرماييد.
منشى- بسم الله الرحمن الرحيم. دستور بيست و پنجمين جلسه شوراى بازنگرى قانون اساسى بعد از ظهر روز پنجشنبه اول تير ماه 1368 هجرى شمسى، مطابق با هيجدهم ذيقعده 1409 هجرى قمرى.
دنبالة رسيدگى به گزارش شور دوم كميسيون دوم در خصوص تمركز مديريت در قوه مجريه.
رئيس- قرآن را تلاوت بفرماييد.
 (حجت الاسلام عبدالله نورى آيه 9 تا 14 سوره الزمر را به قرار زير تلاوت كردند.)
اللهم صل على محمد و آل محمد
اعوذبالله من الشيطان الرجيم‏
أَمَّنْ هُوَ قَانِتٌ آنَاءَ اللَّيلِ سَاجِدًا وَقَائِمًا يحْذَرُ الْآخِرَةَ وَيرْجُو رَحْمَةَ رَبِّهِ قُلْ هَلْ يسْتَوِى الَّذِينَ يعْلَمُونَ وَالَّذِينَ لَا يعْلَمُونَ إِنَّمَا يتَذَكَّرُ أُولُو الْأَلْبَابِ* قُلْ يا عِبَادِ الَّذِينَ آمَنُوا اتَّقُوا رَبَّكُمْ لِلَّذِينَ أَحْسَنُوا فِى هَذِهِ الدُّنْيا حَسَنَةٌ وَأَرْضُ اللَّهِ وَاسِعَةٌ إِنَّمَا يوَفَّى الصَّابِرُونَ أَجْرَهُمْ بِغَيرِ حِسَابٍ* قُلْ إِنِّى أُمِرْتُ أَنْ أَعْبُدَ اللَّهَ مُخْلِصًا لَهُ الدِّينَ* وَأُمِرْتُ لِأَنْ أَكُونَ أَوَّلَ الْمُسْلِمِينَ* قُلْ إِنِّى أَخَافُ إِنْ عَصَيتُ رَبِّى عَذَابَ يوْمٍ عَظِيمٍ* قُلِ اللَّهَ أَعْبُدُ مُخْلِصًا لَهُ دِينِى* فَاعْبُدُوا مَا شِئْتُمْ مِنْ دُونِهِ قُلْ إِنَّ الْخَاسِرِينَ الَّذِينَ خَسِرُوا أَنْفُسَهُمْ وَأَهْلِيهِمْ يوْمَ الْقِيامَةِ أَلَا ذَلِكَ هُوَ الْخُسْرَانُ الْمُبِينُ‏
2- تصويب چند اصل مربوط به تمركز مديريت در قوه مجريه‏
رئيس- دستور را شروع كنيد.
منشى (يزدى)- بسم الله الرحمن الرحيم. دنباله دستور رسيدگى به گزارش كميسيون دوم بود. راجع به قوة مجريه به اين ترتيب قرار شد كه اصل به اصل توضيح مختصرى داده شود و صحبت بشود. مخبر كميسيون جناب آقاى موسوى بفرماييد.
مير حسين موسوى- بسم الله الرحمن الرحيم. در مقدمه من دو سه جمله‏اى خدمت برادران جهت يادآورى عرض بكنم كه در شور اول چند طرح مطرح بود، آن طرحى كه شوراى بازنگرى مورد تأكيد قرارداد و آن را تصويب كرد اولا تمركز مسؤوليت‏ها بر يك نفر بود، بر رئيس قوه اجرايى و از طرف ديگر در دو راه حلى كه ارائه شد، تكيه شوراى بازنگرى اصالت دادن به نقش رياست جمهورى بود و تمركز اين مسؤوليت‏ها در دست او. بر اين اساس آن اصولى كه در قانون اساسى هست، مورد بررسى قرار گرفت. از يك طرف ما اين اصول را تنظيم كرديم به نحوى كه با اين مصوبه سازگار باشد، از طرف ديگر با توجه به مفهوم تمركز در قوه اجرايى در جاهايى كه تشتت وجود داشت و منجر مى‏شد به تصميم گيرى‏هايى كه تمركزى در آن نبود و مشكل براى كشور ايجاد مى‏كرد در آن جاها هم يك تغييراتى داده شد و يك اصولى احيانا پيشنهاد شد كه عملا هم از نظر مسؤوليت‏ها و تشكيلات كار در دست رياست جمهورى و به تبع او دولت تمركز پيدا كند و هم كار در داخل دولت يك تمركز بهترى از سابق پيدا كند. همه اصولى كه در آن‏ها نام نخست وزير، رئيس جمهور و وظايفشان طرح شده بود، وظايف دولت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 945
مورد بررسى قرار گرفت و اين تغييرات در آن داده شد اولين آن اصل پنجاه و هفتم هست، در اصل پنجاه و هفتم تغييرى كه ايجاد شده حذف آن جملة آخر است خود اصل اين است كه «قواى حاكم در جمهورى اسلامى ايران عبارت‏اند از قوة مقننه، قوة مجريه و قوة فضاييه كه زير نظر ولايت امر و امامت امت بر طبق اصول آينده اين قانون اعمال مى‏گردند، اين قوا مستقل از يكديگرند.» تا اين جا حفظ شده و جملة «ارتباط ميان آن‏ها به وسيلة رئيس جمهور برقرار مى‏گردد» را ما حذف كرديم. اولا در بحثى كه راجع به نقش رئيس جمهور داشتيم، با توجه به همين مسايلى كه قبلا خدمت آقايان بنده عرض كردم، مسأله تنظيم بين قوا و ارتباط بين قوا با توجه به درگيرى مستقيم رئيس جمهور در كار اجرايى به نظر مى‏آمد كه نتواند جمع بشود و از طرف ديگر با توجه به گذشته و نقد و بررسى كه صورت گرفت ما عملا احساس كرديم كه تنظيم بين قواى سه گانه آن طورى كه جنبة عملى داشته كه در حقيقت تنظيم و هماهنگى توسط خود رهبر انقلاب حضرت امام صورت مى‏گرفته و اين واژه در رابطه با وظايف رياست جمهورى يك واژة مبهمى هست، به همين دليل در اين اصل مسأله ارتباط و در يك اصل ديگر هم داريم كه مسألة تنظيم قوا آن واژة تنظيم حذف شد و فقط روى استقلال اين سه قوه از همديگر تكيه گرديد.
منشى (يزدى)- اگر پيشنهادى هست مطرح كنيد (اظهارى نشد).
محمد مؤمن- من مخالف حذف اين قسمت هستم.
منشى (يزدى)- آقاى مؤمن بفرماييد.
محمد مؤمن- بسم الله الرحمن الرحيم. عرض كنم آنچه كه مسؤوليت اين كميسيون هست، مسألة تمركز در مديريت قوة مجريه است و قهراً هر گونه تغييرى كه در اصول به دنبال اين تمركز و به مقتضاى تمركز به وجود بيايد، حق اين كميسيون هست و قهراً شورا هم مى‏تواند تأييد بكند، ولى مطلبى كه مربوط به تمركز نباشد، اين طور نيست كه ما هر چه را كه مصلحت دانستيم، هر تغييرى را مصلحت دانستيم، در اصول قانون اساسى مثلا در رابطه با رئيس جمهور بدهيم و اين جا ذيل اين اصل اين است كه ارتباط ميان آن‏ها به وسيلة رئيس جمهور برقرار مى‏گردد. اين برقرار شدن ارتباط ميان اين سه قوه به وسيلة رئيس جمهور وظيفه‏اى براى رئيس جمهور قرار داده شده است. اين وظيفه را ما از او بگيريم، اين ارتباطى به تمركز ندارد، بلكه اين وظيفه را اگر داشته باشد، چه بسا حداقل اجزاى خودش را آن مسأله‏اى را كه مربوط به قوة مجريه هست، بهتر مى‏تواند به انجام برساند. مقصود از ارتباط هم البته من مطالعه كردم مشروح مذاكرات خبرگان قانون اساسى را، چه در ذيل اين اصل كه دو بار مطرح شده، يك بار اول مطرح شده است به صورت پنج قوه بوده است و رأى نياورده، مرتبة دوم آن اواخر كه يك قسمت از اصول را بحث مى‏كردند آن جا مطرح شده و همچنين در اصل يكصد و سيزده كه آن جا هم تنظيم روابط بين سه قوه را به عهدة رئيس جمهور گذاشته، آن جا را من نگاه كردم راجع به اين‏كه مقصود از اين ارتباط چيست؟ در مشروح مذاكرات چيزى ننوشته‏اند ولى آن چيزى را كه انسان فكر مى‏كند همان ايجاد هماهنگى است. هماهنگى هم آن طورى كه جناب آقاى موسوى فرمودند ظاهراً به اين معنا نباشد كه اگر يك اختلافى بين قوا به وجود آمد، شخصى بايد حل اين اختلاف را به عهده داشته باشد، بلكه منظور اين است كه كارها جورى تنظيم بشود كه مثلا از نيرو و امكانات كمتر، استفادة بهتر برده بشود. حالا من در ذهنم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 946
نيست كه چه جور مثال بزنم.
من اين طور فكر مى‏كردم مثلا هيأت دولت يا قوة قضاييه يك لايحه‏اى را در مجلس دارد و خيلى هم به آن نياز دارد، اين از قدرت معنوى كه مثلا رئيس جمهور دارد به مجلس بگويد كه بابا! اين را زودتر تمام بكنيد تا اين‏كه قوة قضاييه بهتر بتواند به كارهايش برسد يا امكاناتى احياناً نياز دارد قوة قضاييه يا قوة مقننه كه بايد از طريق قوة مجريه انجام بشود، اين برايش تهيه كردن، نه اين‏كه درگير شدن قوا با قواى ديگر باشد، بلكه هماهنگى ايجاد كردن و ارتباط بين آن‏ها برقرار كردن است و به هر حال اين معنا را به دست رئيس جمهور دادن، عرض كردم براى آن قسمتى كه خودش احياناً بايد نيازهايش به وسيله قوة ديگرى تأمين بشود وقتى اين حق قانونى را داشته باشد كه هماهنگ كننده باشد و ناچار آن قواى ديگر هم بهتر به حرفش گوش بكنند، براى پيشبرد مقاصد خودش در قوة مجريه و اين‏كه بهتر بتواند مديريتش را اعمال بكند مؤثر و مفيد است.
اما مسأله‏اى كه مربوط به مقام رهبرى مى‏شود كه اشاره فرمودند، ظاهراً مقصود مواردى است كه خود آقايان نتوانستند حل بكنند و چه بسا مشكلات و معضلاتى بين خودشان به وجود آمده، اين جاست كه نياز است كه يك مقام بالاترى كه مقام رهبرى است دخالت بكند و چه بسا اين‏كه حضرت امام رضوان الله تعالى عليه هم در مسألة مجمع تشخيص مصلحت فرموده‏اند كه مجمع تشخيص مصلحت براى حل معضلات كشور و اين‏كه يك بازوى مشورتى براى مقام رهبرى باشند، اين حل معضلات كشور وقتى به حد اعزال برسد، آن وظيفة رهبرى است، ولى اصل ايجاد ارتباط ميان اين‏ها كه بيگانه‏اى از همديگر نباشند و هر كدام مراقب ديگرى باشند اين جهت را، برقرارى اين طور ارتباط و تنظيم روابط بين قوا اين وظيفة رئيس جمهور قرار داده شده و در هر حال حذفش اين جا هيچ وجهى به نظر نمى‏رسد كه دخالت در تمركز داشته باشد. والسلام.
منشى (يزدى)- جناب آقاى خامنه‏اى به عنوان موافق صحبت كنند.
سيد على خامنه‏اى- بسم الله الرحمن الرحيم. اين مسأله به تمركز ارتباط تام و تمامى دارد ولو نه خيلى مستقيم بلكه غير مستقيم. زيرا كه در شرايط قانون اساسى فعلى عمدة كار اجرايى در قوة مجريه به عهدة نخست وزير بود، يعنى آن كسى كه عملا با دو قوة ديگر اصطكاك يا معارضه يا به هر حال ناهماهنگى پيدا مى‏كرد، بدنة دولت بود، هيأت وزيران بود و من تبع آن‏ها كه به نخست وزير ارتباط پيدا مى‏كرد رئيس جمهور يك مقامى بود كه از اين مجموعه دولت بالاتر بود و وقتى كه ما مجموعه نخست وزير و دولت و اين‏ها را در ارتباط با آن دو قوة ديگر مى‏دانستيم، رئيس جمهور از يك موضع ديگر بالاترى ممكن بود فرض بشود بيايد و ناهماهنگى را برطرف كند يا رابطه را تنظيم كند، آن طورى كه در اصل هست كه البته مفهوم تنظيم رابطه همان طور كه از بيانات جناب آقاى مؤمن استفاده مى‏شود، مفهوم خيلى روشنى نيست، ما هم نفهميديم، شوراى نگهبان هم تفسير روشنى از اين نداشت وقتى كه ما سؤال كرديم، الان رئيس جمهور آمده جاى همان نخست وزير سابق را در ارتباط مستقيم با اجرا گرفته است، خوب، لازمه‏اش اين است كه خود او عدل آن دو قوة ديگر است و نمى‏تواند از آن موضع اندكى بالاتر وارد قضيه بشود. پس بنابر اين به تمركز ارتباط پيدا مى‏كند، در صورت عدم تمركز در قوة مجريه دو منصب بود كه يكى از آن‏ها مقدارى بالاتر فرض مى‏شد، او هماهنگى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 947
ايجاد مى‏كرد يا رابطه ايجاد مى‏كرد، حالا نه، حالا ديگر همه در يك رديف قرار دارند، لذا قاعدتاً به رهبر ارتباط پيدا مى‏كند.
منشى (يزدى)- جناب آقاى هادى خامنه‏اى به عنوان مخالف بفرماييد.
سيد هادى خامنه‏اى- بسم الله الرحمن الرحيم. البته بنده هم معتقدم كه بحث در اين مورد خارج از دستور نيست منتها به اين دليل كه معمولا براى تمركز هم مجموعه وظايفى را كه مربوط مى‏شود بايد جمع كرد و نسبت داد به يك مسؤول و براى او مشخص كرد و باز از شؤون تمركز يكى هم اين است كه آنچه را كه مربوط به آن نيست يا مشكوك الانتساب هست از او بر كنار كرد، اين هم خودش نوعى تمركز در مسؤوليت است، يعنى براى اين‏كه مشخص كنيم چه چيزهايى مربوط به او هست و چه چيزهايى نيست. اما علت اين‏كه با اين حذف بنده مخالفت دارم، اين است كه اگر ما بگوييم كه اين ارتباط (همان طورى كه گفته شد) درست روشن نيست كه به چه ترتيب بايد انجام بگيرد، خوب، اين را ما استدعا داشتيم كه در كميسيون يا در اين جلسه رسماً افرادى دعوت بشوند و اين ارتباط را كه در قانون اساسى اول آورده شده و لابد حساب و كتابى داشته بيايند و درست توضيح بدهند. اين قانع كننده به نظر نمى‏آيد كه مثلا در طول اين مدت ما نتوانسته باشيم درست بدانيم كه اين قسمت از قانون اساسى مفهومش چيست. بالاخره تحت اين عنوان بايد يك مطلبى خوابيده باشد و اصل ارتباط هم يك مسألة روشنى است، البته نفس ارتباط با توضيحاتى كه بعضى اجمالا دادند روشن هست كه براى ايجاد هماهنگى است، ولى كيفيت آن، آيين‏نامه‏هاى اجرايى آن، اين‏ها مشخص نيست كه آن‏ها را بايد مشخص كرد و برتر بودن مقام رئيس جمهور به عنوان هماهنگ كننده نسبت به دو قوة ديگر تصور مى‏شود اگر چه باشد باز بهتر هست، اما اگر ما اين ارتباط را اين جا نگذاريم گفته شده كه به رهبر بدهيم با توجه به اين‏كه اين كار، كار اجرايى هست، نمى‏دانم اين اصلا به مسألة رهبرى ارتباط پيدا مى‏كند يا نه؟ پس ما از طرفى مجبوريم اين ارتباط را در جايى داشته باشيم و به مسؤولى بدهيم و در بخش رهبرى هم به نظر نمى‏آيد كه مناسب باشد. بنابر اين معتقدم كه همين جا بودنش مناسب به نظر مى‏آيد و يا لااقل لابديم، براى آن وجه برترى هم همين اندازه كه در قانون اساسى رئيس جمهور را بعد از رهبر مقام دوم مى‏شناسيم، شايد كافى باشد.
منشى (يزدى)- آقاى بيات به عنوان موافق.
اسدالله بيات- بسم الله الرحمن الرحيم. ما در قانون اساس قبلى يعنى آن قانون اساسى كه الان به آن عمل مى‏شود يك اصل صد و سيزدهم داريم در آن جا آمده است كه پس از مقام رهبرى، رئيس جمهور عالى‏ترين مقام رسمى كشور است و مسؤوليت اجراى قانون اساسى و تنظيم روابط قواى سه گانه و رياست قوة مجريه را جز در امورى كه مستقيماً در عهدة رهبرى است ايشان به عهده دارند.
از اين اصل استفاده مى‏شود كه رئيس جمهور در گذشته داراى دو حيثيت است، يك حيثيت كه رئيس قوة مجريه است، الان هم اين حيثيتش محفوظ است، الان هم اين حيثيت باقى مانده است، حيثيت دومش عبارت از اين است كه به عنوان تقريباً در سطح پايين‏تر از رهبر پدر قواى سه گانه است. يك چنين وضعيتى در گذشه پيش بينى شده بود چون خودش‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 948
رقيب دولت نبود، رقيب دستگاه قضايى هم نبود، رقيب دستگاه مقننه هم نبود، مخصوصاً در اصل صد و بيست و شش هم دقيقاً كنترل آيين‏نامه‏ها بر عهدة رئيس جمهور بود. براى اين‏كه يك مقامى بود كه بى طرف بود نسبت به همه اين‏ها. يك چنين حيثيتى در گذشته پيش بينى شده بود. اما الان اين طور نيست. الان فرض اين است كه خودش در رأس يكى از قواست و خودش مجرى است. شما در اول اصل پنجاه و هفتم فرموديد كه قواى حاكم سه تاست و از آن طرف هم فرموديد مستقل هستند. اين‏كه شما مى‏فرماييد قوة مجريه هم مستقل است، قوة مجريه يعنى رئيس جمهور و كابينه، اين‏ها مستقل هستند، غير از قوة مقننه هستند و غير از قوة قضاييه هستند. كسى كه غير از آن دو تا قوه هست، نمى‏تواند عامل رابطه ... (از باب مثال عرض مى‏كنم) شبيه همان رابطه‏اى است كه بين موضوع و معمول داريم. يقيناً آن وجود رابطه بايد طورى بشود كه بتواند، چون غير از اين طرف و آن طرف بايد بشود تا بتواند (از اين نظر آلت ارتباط را مى‏خواهم عرض كنم) ولو اين‏كه ممكن است آن عامل رابط يك معناى مستقل و قوى‏تر هم داشته باشد كه اين دو تا را بتواند به هم پيوند بدهد، از اين نظر عرض مى‏كنم. روى اين حساب بنابر اين از يك طرف شما بفرماييد سه تا قوه داريم، از طرف ديگر هم بفرماييد مستقل است، از طرف ديگر هم بفرماييد كه يكى از آن قوا متمركز در رياست جمهورى و كابينه است. بعد رئيس جمهورى كه خودش در رأس قوة مجريه و مجرى است، عامل ربط هم بشود، اين با هم نمى‏خواند. لذا به طور اتوماتيك بايد اين رابطه به جايى برود و در يك جايى متمركز بشود كه بتواند نسبت به اين سه تا قوه حالت يكسان را داشته باشد. به طور طبيعى بايد در رهبرى متمركز بشود. بنابر اين به نظر من اين مسأله هم در ارتباط با تمركز همان طور كه جناب آقاى خامنه‏اى توضيح فرمودند، علاوه بر همه اين‏ها مسأله هم به طور طبيعى بايد در همان مسألة رهبرى متمركز بشود. لذا من موافقم.
منشى (يزدى)- جناب موسوى بفرماييد.
مير حسين موسوى (مخبر كميسيون)- برادران موافق بحث را مطرح كردند. ما در اصول بعدى هم خواهيم ديد تصورمان نسبت به رئيس جمهور بايد عوض بشود تا اين تغييراتى كه داده شده، منطقى به نظر بيايد. رئيس جمهورى كه الان پيشنهاد مى‏شود با موقعيت رئيس جمهور فعلى كاملا فرق مى‏كند. اين رئيس جمهورى است كه عامل هست، رئيس كابينه هست، در كارهاى روزمره اجرايى دخالت مى‏كند، هيأت دولت به رياست او تشكيل مى‏شود و عملا درگير مسايل اجرايى روزمره است و آن حالتى كه برتر از دو قوة ديگر باشد را از دست داده و عملا بتواند هماهنگى بين قواى ديگرى ايجاد بكند و خود اين موقعيت جديد به نظر مى‏آيد كه با استقلال سه قوه اگر ما برايش قبول بكنيم كه او ايجاد هماهنگى بكند، بين سه قوه اخلال ايجاد مى‏كند و خلل وارد مى‏كند. براى همين در خود كميسيون تصميم گرفته شد اين مسأله حذف بشود.
منشى (يزدى)- بسيار خوب، پيشنهاد اين است كه اين جملة آخر يعنى اصل اين كيفيت كه الان تنظيم شده فقط جملة آخر حذف شود. آقايانى كه با اين اصلاح موافق هستند، دست بلند كنند (اكثر دست بلند كردند) تصويب شد. اصل بعد را بفرماييد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 949
 (به شرح زير قرائت شد)
اصل شصتم- اعمال قوة مجريه جز در امورى كه در اين قانون مستقيماً بر عهدة رهبرى گذارده شده، از طريق رئيس جمهور و نخست وزير و وزراست كه با توجه به اين‏كه در اين پيشنهاداتى كه شده خود نقش نخست وزير حذف شده، در اين اصل نخست وزير حذف شده و فقط آمده از طريق اعمال قوة مجريه از طريق رئيس جمهور و وزراست.
منشى (يزدى)- آقايانى كه با اين پيشنهاد اصلاحى موافق هستند دست بلند كنند (اكثر دست بلند كردند) تصويب شد. اصل بعد خوانده شود.
 (به شرح زير خوانده شد)
مير حسين موسوى (مخبر كميسيون)- اصل شصت و نهم- در اين اصل هم باز حذف واژة نخست وزير هست. البته اصل قبلى كه برادران بالاتفاق رأى دادند، مهم ترين اصل در حقيقت بود، يعنى حذف نخست وزير بود و تمركز روى رياست جمهورى و در آتى هم با توجه به اين تصميمى كه جلسه گرفت، طبيعتاً هر جا نخست وزير هست و وظيفه‏اى بر عهدة او گذاشته شده حذف خواهد شد. از جمله در اصل شصت و نهم جايى دارد كه به تقاضاى نخست وزير يا يكى از وزراء يا ده نفر از نمايندگان جلسه غير علنى تشكيل مى‏شود، اين واژه «نخست وزير» حذف شده، به جاى او به تقاضاى رئيس جمهور يا يكى از وزيران يا ده نفر از نمايندگان، اين جلسه غير علنى تشكيل مى‏شود. منشى (يزدى)- ظاهراً اين بحث زيادى ندارد. مطابق آن اصلاح قبلى است. ظاهراً وزرا شده است يكى از وزيران، آقايانى كه با اين اصلاح موافق هستند، دست بلند كنند. (اكثر دست بلند كردند) تصويب شد. اصل بعدى قرائت شود.
مير حسين موسوى (مخبر كميسيون)- اصل هفتادم باز به همين شكل هست منتها با يك مقدار تغييرات و حذف‏هاى بيشتر.
اصل هفتادم- رئيس جمهور، نخست وزير و وزيران به اجتماع يا به انفراد حق شركت در جلسات علنى مجلس را دارند (كه اين جا نخست وزير حذف مى‏شود) و مى‏توانند مشاوران خود را همراه داشته باشند و در صورتى كه نمايندگان لازم بدانند رئيس جمهور و نخست وزير و وزراء مكلف به حضور هستند و هرگاه تقاضا كنند، مطالبشان استماع مى‏شود. دعوت رئيس جمهور به مجلس بايد به تصويب اكثريت برسد.
آن چيزى كه تصويب شده، رئيس جمهور و معاونان او كه ما در اين طرحى كه پيشنهاد شده براى رئيس جمهور در يك اصل جديد چند معاون پيشنهاد كرديم كه در اين جا اگر آن قبول بشود، طبيعى است كه در همه جا اين خواهد بود به خاطر نقشى كه دارند.
رئيس جمهور و معاونان و وزيران به اجتماع يا به انفراد حق شركت در جلسات علنى مجلس را دارند و مى‏توانند مشاوران خود را همراه داشته باشند. در صورتى كه نمايندگان لازم بدانند، وزراء مكلف به حضور هستند و هرگاه تقاضا كنند مطالبشان استماع مى‏شود.
رئيس جمهور و نخست وزير را حذف كرديم، دليلش اين است كه در يك اصل ديگر نحوة سؤال از رئيس جمهور و استيضاح رئيس جمهور كه يك رأى آزمايشى در جلسه گرفته شده بود، به طور مفصل ما باز كرديم با يك شرايط خاصى است و براى همين آمدن مسأله‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 950
رئيس جمهور در اين اصل زيادى بود و به نظر زيادى مى‏آمد. براى همين مسأله حذف شد و آن جملة آخر هم «دعوت رئيس جمهور به مجلس بايد به تصويب اكثريت برسد» عملا در يك اصل ديگر براى سؤال و براى استيضاح مطرح شده. در موارد عادى هم كه قيد شده كه رئيس جمهور و وزيران بدون سؤال مى‏توانند خودشان حضور در مجلس داشته باشند، بروند صحبت بكنند، تماس داشته باشند كه آن مسألة طبيعى است. به نظر مى‏آيد در اين اصل يك نوع مؤاخذه‏اى و يك نوع اجبار و تكليفى در كار گذاشته شده براى حضور رئيس جمهور در مجلس كه چون در جاى ديگر آمده ما آن را حذف كرديم. در نتيجه فقط تغيير اين است و يكى هم اضافه كردن معاونان است.
منشى (يزدى)- جناب آقاى حبيبى بفرماييد.
حسن ابراهيم حبيبى- بسم الله الرحمن الرحيم. عرض مى‏شود من فقط يك نكته‏اى را دارم و سؤالى در خصوص اين كلمة «معاونان» در اين جا اگر اين «معاونان» تصويب شود، چون بنده بحث دارم در خصوص معاون و معاون اول بعداً، اگر در اين جا اين «معاونان» تصويب بشود، بعداً گفته نشود كه در آن جا تصويب شده و ديگر نمى‏شود در اين جا بحث كرد. اگر كه واقعاً اين مطلب در اين جا تصويبش به آن معناست، آن بحث را باز بكنيم. در غير اين صورت اصل منهاى اين كلمه «معاونان» اين جا فعلا بحث بشود و تصويب بشود. بعد در مورد معاونان وقتى تكليف معلوم شد آن كلمه در اين جا اضافه بشود.
مهندس مير حسين موسوى- فكر كنم كميسيون با اين قضيه مخالف نباشد، ما قبول داريم. يعنى معاونين را به شرط قبول ساير اصول ما اين جا مى‏گذاريم. اگر به همان شكلى كه ما پيشنهاد كرديم تصويب شد، معاونين به همين ترتيب مى‏آيند. اگر به شكل ديگرى بود، آن جا يك تغييرات جزئى بايد بدهيم.
منشى (يزدى)- پس اين معلق بر اين است كه كلمة معاون آن جا تصويب بشود.
محمد مؤمن- اين ذيل هم باز «دعوت رئيس جمهور به مجلس بايد به تصويب اكثريت برسد» باز يك مسأله‏اى است كه اگر مى‏خواهد حذف بشود، بايد مورد بحث قرار بگيرد كه يعنى قانون اساسى قبلى گفته است حق ندارد رئيس جمهور را «در صورتى كه نمايندگان لازم بدانند رئيس جمهور و نخست وزير و وزراء مكلف به حضورند» اما در مورد رئيس جمهور بالخصوص گفته‏اند بايد اكثريت بگويند. اين معنا و شأن را بخواهيد از رئيس جمهور بگيريد اين هم بايد بحث بشود، اين كه رأى گيرى شده نمى‏دانم درست است يا درست نيست؟ خود آقايان بهتر مى‏دانند بالاخره اين بايد مورد بحث قرار بگيرد.
منشى (يزدى)- آقاى عميد بفرماييد.
عباسعلى عميد زنجانى- من صحبتم تقريباً مشابه مطلبى است كه آقاى مؤمن گفتند، هيچ ضرورتى براى حذف رئيس جمهور نيست، مى‏شود رئيس جمهور را ابقاء كرد با قيد آنچه كه در اصل 89 مى‏آيد كه جناب آقاى موسوى هم اشاره كردند. بند 2 اصل 89 كه كيفيت استيضاح رئيس جمهور را بيان مى‏كند، اين جا رئيس جمهور بماند عين آنچه كه در متن اصل هفتادم آمده دست نزنيم فقط يك كلمه‏اى اضافه بشود كه طبق بند 2 اصل 89 بنابر اين هيچ ضرورتى براى حذف وجود ندارد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 951
مؤمن- من به عنوان مخالف صحبت نكردم، اگر بخواهيد مخالف صحبت مى‏كنم.
منشى (محمد يزدى)- حالا اگر اجازه بدهيد من به عنوان موافق حذف صحبت مى‏كنم چون آقايان به عنوان مخالف حذف صحبت كردند، عرض شود كه من دو مطلب دارم: يكى اين كه با حذف رئيس جمهور اين جا موافق هستم به دليل اين‏كه رئيس جمهور اين جا كه جزو قوة مجريه آمده است، چون دنبالش داريم كه مكلف به حضور هستند درست است كه الان رياست قوة مجريه را دارد، ولى فرض اين است كه موقعيت رئيس جمهور به نحوى است كه با انتخاب مستقيم از ناحية مردم هست و يك سرى مسؤوليت‏هاى وسيع ترى هم به عهده‏اش گذاشته شده، اگر قرار باشد كه هر گاه به مجلس دعوت بشود مكلف باشد كه حاضر بشود، آن شأن رياست جمهورى در حقيقت ضربه مى‏خورد، يك وقت است در ارتباط با كارهاى اجرايى كه هيأت دولت دارد، مى‏خواهد دعوت بشود، اين خوب همان مسأله‏اى است كه از طريق وزراء و كسانى كه مسؤوليت‏هاى اجرايى مستقيم دارند، دعوت مى‏شود. ولى رئيس جمهور كه رئيس قوة اجرائيه است، خودش مستقيماً كار اجرايى ندارد و هميشه وقتى مجلس دعوت مى‏كند از افرادى كه بيايند توضيح بدهند يا بالاخره در ارتباط با وظايفشان مى‏خواهد احضارشان كند، به خاطر ديدن و ملاقات كه نيست. وقتى كه در ارتباط با وظايف هست معمولا اين مسأله مربوط مى‏شود به وزرايى كه هر كدام يك قسمت كار اجرايى به عهده شان هست با رئيس جمهور به طور مستقيم رابطه‏اى نيست.
نكتة دوم كه حالا به قول جناب آقاى مؤمن شايد سؤال بشود اسمش را گذاشت و واقعاً براى من يك مشكلى است و نمى‏دانم آيا در اين جا مى‏توانيم اين را حل بكنيم يا نه؟ هرگاه تقاضا كنند مطالبشان استماع مى‏شود كه هم در اصل كنونى قانون اساسى هست و اين جا هم طبعاً ابقا شده. اطلاق اين موضوع را ما در گذشه يك درگيرى وسيعى داشتيم بارها هم با شوراى نگهبان مكاتبه كرديم، حتى نظرات شوراى نگهبان متهافت بوده، الان هم اين تهافت وجود دارد، رويش مكاتبه كرديم كه رفع تهافت بكنند و به هيچ وجه جواب داده نشده و براى مجلس مشكل استغ يعنى در مجلس رئيس كميسيونى مى‏آيد گزارشى مى‏دهد مثل كميسيون سؤالات، مثل كميسيون تحقيق، مثل كميسيونى كه مسأله‏اى را مجلس براى تحقيق به آن ارجاع مى‏دهد. بعد مسؤول آن كميسيون حاصل گزارشش را مى‏آيد مى‏دهد از پشت تريبون مى‏خواند بعد جناب وزيرى مى‏آيند مى‏گويند من مطالبى دارم و طبق اين اصل قانون اساسى بايد مجلس استماع بكند. وقت به او داده مى‏شود مطابق اين اصل مى‏آيد تمام مطالبى را كه مجلس گفته است، عليه او صحبت مى‏كند بعد دوباره مجلس مى‏گويد كه آقا من حرف‏هاى اين جناب وزير را قبول ندارم، ايشان خلاف مى‏گويند دو مرتبه مجلس اگر وقت بدهد همين درگيرى ادامه پيدا مى‏كند و اين جريان را ما در گذشته دو سه بار داشته‏ايم و حتى از شورا تفسير خواستيم كه منظور از مطالبشان استماع مى‏شود، يعنى حتى مى‏توانند نظرات نهايى مجلس را هم رد كنند يا نه؟ شوراى نگهبان نظرات متهافت داشته. اين‏ها مطلبى بود كه اين جا به نظر مى‏رسيد كه من عرض كنم كه آيا راه حلى الان برايش مى‏توانيم پيدا بكنيم يا نه؟ خوب، به عنوان مخالف و موافق صحبت شده ولى من فكر مى‏كنم مخالفين هنوز كمى وقت داشته باشند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 952
مؤمن- من مخالف هستم.
منشى (يزدى)- آقاى مؤمن فرمودند مخالف هستند، اگر مى‏خواهند صحبت كنند.
محمد دانش‏زاده مؤمن- عرض كنم كه بنده آنچه را كه از اصل هفتادم مى‏فهمم غير از آنى است كه در ذيل اصل هشتاد و نهم آمده. ظاهراً اينجورى باشد كه مطالبى كه در دستور جلسه مجلس قرار گرفته احياناً ارتباط با بعضى از وزراء دارد يا گاهى با رئيس جمهور ارتباط دارد.
اين اصل اجازه مى‏دهد كه در اين موقع رئيس جمهور يا هر كدام از وزيران بيايند در مجلس شركت بكنند و ذيلش هم دارد كه اگر تقاضا بكنند مطالبشان استماع هم مى‏شود. بعد آن وقت وزراء را اگر بخواهد مجلس احضار بكند نه براى اين‏كه سؤال از آن‏ها بكند چون مسأله سؤال در يك اصل ديگرى صحبت شده. مقصود اين است كه چون مطالب مربوط به امور كشاورزى احياناً هست و وزير كشاورزى خودش ممكن است بهتر بتواند در اين رابطه توضيح بدهد، از اين جهت مى‏گويند به مجلس بيايد و اگر توضيحى لازم باشد بدهد. رياست جمهورى هم ممكن است همين طور باشد كه گاهى نمايندگان اين جهت را احساس مى‏كنند كه اگر در مجلس باشد براى اين كه مطالبى كه مربوط به كلى امور اجراييه يا وظايف خاص رياست جمهورى در آن جا مورد بحث است، براى اين‏كه مجلس بهتر در جريان امر قرار بگيرد، درخواست مى‏كند و موظف مى‏كند رئيس جمهور را كه در مجلس حاضر بشود. بنابر اين من فكر مى‏كنم كه اين چون مفادش غير از آن است كه در اصل هشتاد و نهم آمده، وجهى براى حذفش نيست.
منشى- آقاى نورى شما هم خلاصه بفرماييد.
عبدالله نورى- بسم الله الرحمن الرحيم. چيزى كه در رابطه با اصل هفتادم داشتيم، اين بود كه در كميسيون خيلى روشن نبود دعوت به جز در رابطه با سؤال و استيضاح يعنى چه؟ يعنى مثلا ما يك نفر وزير را دعوت مى‏كنيم كه تشريف بياوريد و حضور داشته باشيد، مطالبى كه مورد بحث است، استماع كنيد. اولا در اين رابطه گفته شده در صورتى كه نمايندگان لازم بدانند يعنى مثلا يك نماينده تلفن بزند به يك وزير (چون هيچ ضابطه‏اى هم گفته نشده فقط در رابطه با رئيس جمهور گفته شده اكثريت مجلس) تلفن بزند بگويد بنده لازم مى‏دانم شما فردا تشريف بياوريد در مجلس. لازم است او بيايد؟ منتها اصلا ما مبحث وزير را از حيطه اختيار خودمان خارج دانستيم گفتيم ما راجع به وزير به نظرمان مى‏رسد همان هم روشن نيست كه منظور چه بوده ولى الان كار ما نيست كه بخواهيم بگوييم غير از سؤال و غير از استيضاح و موارد روشن قانونى ضابطه‏اى دارد؟
در رابطه با رئيس جمهور ما بحثمان است رئيس جمهور آن‏كه اين جا نوشته شده كه دعوت رئيس جمهور به مجلس بايد به تصويب اكثريت برسد، مشخصاً در رابطه با رئيس جمهورى است كه نه از او سؤال مى‏شود، نه مورد استيضاح واقع مى‏شود. اگر رئيس جمهور را شما در قانون اساسى آمديد وضعيتش را صحبت كرديد، فرموديد كه مورد سؤال قرار مى‏گيرد، با اين تعداد از نمايندگان مورد استيضاح قرار مى‏گيرد. بعداً اين جمله را اين جا آورديد، يعنى الان چيزى كه ما در اصل هشتاد و هشتم آورده‏ايم و در اصل هشتاد و نهم آورده‏ايم كه در اصل هشتاد و هشتم مسأله سؤال را با يك چهارم نمايندگان مطرح كرديم، در اصل هشتاد و نهم مسأله استيضاح را با 50 نفر مطرح كرديم، بعداً در اصل هفتادم هم آورديم دعوت رئيس جمهور به مجلس‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 953
بايد به تصويب اكثريت برسد. يعنى از اين به بعد در مواردى كه يك ورقه‏اى با 50 امضاء از نمايندگان بود، بايد در مجلس مطرح بشود و اكثريت رأى بدهند كه در ارتباط با اين 50 امضاء يك دعوتى از رئيس جمهور بشود كه فكر نمى‏كنم اين اصلا نقض غرض است، يعنى 50 نفر كه امضاء كردند، اكثريت وتو مى‏كنند منظور ما هم نبوده يعنى آن‏كه نوشته‏ايم منظور ما آن بوده كه خير با 50 نفر مى‏تواند سؤال بشود و مى‏تواند استيضاح بشود يا با هفتاد نفر هم سؤال بشود، اگر اين نباشد يعنى در رابطه با سؤال و استيضاح را مستثنى بفرماييد كه در سؤال و استيضاح همان تعدادى كه در اصل هشتاد و هشتم و نهم ديديم همان كافى است، خود اين معنايش چه مى‏شود؟ لذا به نظر رسيد براى اين‏كه هم آن اصل معناى خودش را حفظ كند، اصل هشتاد و هشت و نه، هم اين اصل با آن بخواند چون عرض كردم باز تكرار مى‏كنم اين اصل در زمانى نوشته شده در رابطه با رئيس جمهور كه سؤال و استيضاحى در قانون اساسى ندارد. مى‏گويند حال در رابطه با اين موضوع خواستند كه توضيح بدهند حتماً اكثريت مجلس رأى بدهند. بنابر اين به طور طبيعى اين بايد حذف بشود آن اصل بيايد. من يك خواهش دارم و آن اين‏كه اگر چون دو تا بحثى كه مطرح شد شايد بهتر باشد كه اين اصل مربوط به معاونين و اين اصل مربوط به سؤال و استيضاح را اگر مقدم مطرح بفرماييد و بحثش را روشن بفرماييد شايد در اصول ديگر رفع ابهام بكند، من احساس مى‏كنم كه يك مشكلى الان هست كه ممكن است حتى بعضى‏هايش رأى نياورد براى اين‏كه آن بحث روشن نيست اگر آن بحث روشن بشود شايد در رأى اين‏ها مسأله‏اى باشد.
منشى (محمد يزدى)- همان جور كه مى‏دانيد چون در مرحله نهايى يك شور عمومى هست كه مجموع مصوبات براى رفع اين قبيل تهافت‏ها كه احياناً ممكن است وجود داشته باشد انجام مى‏گيرد، از اين جهت اجازه بدهيد به همين ترتيب تا آخر برويم اگر مشكلى بود، آن جا حل مى‏شود. نسبت به كلمه معاونان هم كه آقاى حبيبى تذكر دادند، در آن اصل بررسى مى‏كنيم. جناب آقاى موسوى اگر مطالبى داريد بفرماييد.
ميرحسين موسوى- من چيزى ندارم مطالب گفته شد.
منشى (يزدى)- بنابر اين اصل به همين ترتيبى كه الان تنظيم شده به رأى گذاشته مى‏شود. اصل را يك بار بخوانيد.
مير حسين موسوى (مخبر كميسيون)- اصل هفتادم: رئيس جمهور و معاونان او و وزيران به اجتماع يا به انفراد حق شركت در جلسات علنى مجلس را دارند و مى‏توانند مشاوران خود را همراه داشته باشند و در صورتى كه نمايندگان لازم بدانند وزراء مكلف به حضورند و هرگاه تقاضا كنند، مطالبشان استماع مى‏شود.
منشى (يزدى)- موافقان با اين اصلاح دستشان را بلند كنند (14 نفر دست بلند كردند) تصويب شد.
مير حسين موسوى (مخبر كميسيون)- اصل هشتاد و هفتم مربوط به رأى اعتماد است و شكلى كه الان عمل مى‏شود اينجورى است كه «هيأت وزيران پس از تشكيل و معرفى و پيش از هر اقدام ديگر بايد از مجلس رأى اعتماد بگيرد. در دوران تصدى نيز در مورد مسائل مهم و مورد اختلاف مى‏تواند از مجلس تقاضاى رأى اعتماد كند».
                        صورت مشروح مذاكرات شوراى بازنگرى قانون اساسى(جلسه‏28-15)، ص: 954
با توجه به تغييراتى كه در رابطه با رئيس دولت داده شد، مسأله اينجورى شد «رئيس جمهور براى هيأت وزيران پس از تشكيل و پيش از هر اقدام ديگر بايد از مجلس رأى اعتماد بگيرد. در دوران تصدى نيز در مورد مسائل مهم و مورد اختلاف مى‏تواند از مجلس براى هيأت وزيران تقاضاى رأى اعتماد كند» كه آن جا دولت را معمولًا نخست وزير بعد از اين‏كه تشكيل مى‏شد به مجلس مى‏آورد و رأى اعتماد مى‏گرفت و بحث و گفت و گو مى‏كرد و الان متصدى اين كار رئيس جمهور است.
مسأله دوم باز ضمير تقاضاى رأى اعتماد در موارد اختلاف و مبهم هم به خود رياست جمهورى كه رئيس كابينه هست بر مى‏گردد. فكر مى‏كنم مسأله روشن است.
منشى (محمد يزدى)- بحث زيادى ظاهراً ندارد.
اسدالله بيات- سؤال دارم.
منشى- بفرماييد.
اسدالله بيات- بسم الله الرحمن الرحيم. چون در ميان معاونان رئيس جمهور يك معاون اولى احتمالا پيش بينى شده و ما پيشنهاد داريم كه معاون اول هم از مجلس رأى اعتماد بگيرد. چون اگر معاون رئيس جمهور از مجلس رأى اعتماد نگيرد شبيه «كالحجر فى جنب الانسان» است، معاون بيايد در غيبت رئيس جمهور رياست هيأت وزيران را به عهده بگيرد، اين خيلى جا نمى‏افتد، يعنى واقعاً آن برد لازم را كه خود رئيس جمهور دارد، او نمى‏تواند داشته باشد. اين است كه اين هيأت وزيران كلمه هيأت كه گفته‏ايم مانع آن قضيه نيست باز هم بين اين را از اين جهت گفتم كه باشد ما در آن جا كه پيشنهاد داريم مطرح مى‏كنيم.
سيد على خامنه‏اى- خوب آن اگر چنانچه تصويب شد، اضافه مى‏شود.
منشى (يزدى)- الان روى اين اصل تأثير زيادى اين مطلب ندارد. خوب پس اگر موافق و مخالفى نيست، اصلاح را به همين ترتيب به رأى مى‏گذاريم. آقايانى كه با همين اصلاح موافق هستند، دستشان را بلند كنند (اكثر دست بلند كردند) تصويب شد.
عميد- اصولى كه با اتفاق آراء تصويب مى‏شود گفته بشود. در خبرگان هم شيوه اين بوده.
مير حسين موسوى- اصل هشتاد و هشتم در شكل فعلى خودش در حقيقت بر مى‏گردد به نحوه سؤال از وزير «در هر مورد كه نماينده‏اى از وزير مسؤول درباره يكى از وظايف او سؤال كند، آن وزير موظف است در مجلس حاضر و به سؤال جواب دهد. اين جواب نبايد بيش از ده روز به تأخير افتد مگر با عذر موجه به تشخيص مجلس شوراى ملى» در اين چيزى كه پيشنهاد شده كلا رئيس جمهور را هم ما آورديم «در هر مورد كه حداقل يك چهارم از كل نمايندگان مجلس شوراى اسلامى از رئيس جمهور و يا هر يك از نمايندگان از وزير مسؤول درباره يكى از وظايف آنان سؤال كنند، موظفند در مجلس حاضر شوند و به سؤال جواب دهند.
اين جواب نبايد در مورد رئيس جمهور بيش از يك ماه و در مورد وزير بيش از ده روز تأخير افتد، مگر با عذر موجه به تشخيص مجلس شوراى اسلامى». همان طور كه برادران توجه دارند ما سؤال از رئيس جمهور را خيلى راحت نبايد بگذريم كه دائم سؤال‏هايى بشود و رفت و آمد رئيس جمهور به مجلس تحت عنوان سؤال مى‏تواند حيثيت و شأن او را پايين بياورد و نتواند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 955
وظايف خودش را به خوبى انجام بدهد، براى همين اين مسأله سخت گرفته شده و گفته شده كه يك چهارم كل نماينده‏ها كه اين جا حدود بين 65 تا 70 نفر نماينده بايد امضاء بكنند تا عملا بشود از رئيس جمهور سؤال كرد به اندازه كافى ما فكر مى‏كنيم سخت هست و از طرف ديگر اين حق سؤال را اگر چه دفعه اول هم بحث شد، شور اول هم يك رأى آزمايشى گرفته شد، ما فكر مى‏كنيم در مواردى كه واقعاً سؤال جدى در مجلس مطرح است، حضور رئيس جمهور در مجلس و توضيح قوى او مى‏تواند باعث قوت هيأت دولت و قوت خود او در انجام وظايفش باشد. ما فكر نمى‏كنيم كه منجر به تضعيف او بشود فقط ترس از اين مسأله وجود داشته كه دائم يك عده‏اى وسط بيفتند و سر اختلاف سياسى او را ببرند و بياورند كه با بالا بردن تعداد افرادى كه بايد امضاء بكنند، مسألة دعوت از رئيس جمهور را ما از بين برديم.
عميد- مدت يك ماه را هم توضيح بدهيد.
مير حسين موسوى- آقاى عميد مى‏فرمايند چرا يك ماه؟ ما مى‏گوييم براى ايجاد آمادگى بيشتر، جمع كردن اسناد و مدارك و اگر فعاليتى رئيس جمهور در اين زمينه بايد بكند و يك همآهنگى‏هايى بكند اين كار را بكند كه بيايد جواب سؤال را بدهد.
محمد مؤمن- با عدد مخالف هستم.
منشى- بفرماييد.
محمد دانش‏زاده (مؤمن)- عرض كنم كه همان طور كه جناب آقاى موسوى در توجيهش فرمودند كه ممكن است كه وقتى تعداد كم باشد هر روز رئيس جمهور را به مجلس احظار بكنند يك چهارم كل نمايندگان 68 تا مى‏شود الان، اين تعداد با خط بازى، جمع كردن رأى 68 تا 70 تا كارى ندارد. در آن جا كه مفاد اصل هشتاد و هفتم بود، حالا رأى نياورد و اتفاقاً شوراى نگهبان هم تفسير كرده كه مقصود از اصل هشتاد و هفتم اين است كه در رابطه با مسايلى كه در مجلس مطرح است، وزير را با رئيس جمهور را دعوت بكنند اين پاسخ هم داده شده تهافتى هم بين جواب‏ها نيست، در آن جا اصل هشتاد و هفتم براى رئيس جمهور، احضار رئيس جمهور به مجلس كه صرفاً بيايد آن جا گوش بكند اكثريت را لازم دانسته بود حالا كه يك مرحله بالاتر از آن است مسأله‏اى نيست كه صرفاً بيايد به مطالب گوش بكند و احياناً اگر توضيحى لازم باشد در رابطه با مطالب مطروحه در مجلس توضيح بدهد، بلكه به منزله يك مؤاخذه‏اى است از او كه از آن سؤال مى‏كنند كه در مجلس حاضر بشود ولو آن‏كه در حد استيضاح نيست ولى يك مرحله پايين تر از استيضاح است. اين‏كه يك تعدادى در اين حد الان شصت و هفت، هشت، نفر بتوانند جمع آورى امضاء بكنند و رئيس جمهور را در مجلس بخواهند تا حتماً بيايد نسبت به مطلبى كه اعتراض دارند سؤالشان را جواب بدهد، اين رئيس جمهور را يك مقدارى از آن اهميتى كه بايد داشته باشد، انصافاً مى‏اندازد و لذا حداقل همان كه در آن اصل قبلا بود به جاى اين‏كه يك چهارم باشد، اكثريت، اكثريت رسمى نمى‏خواهم عرض كنم 136 نفر بلكه همان اكثريتى كه الان مثلا با 91 نفر قابل تحقق است با آن اندازه باشد.
منشى (محمد يزدى)- جناب آقاى بيات بفرماييد.
اسدالله بيات- بسم الله الرحمن الرحيم. البته صلاح انديشى جناب آقاى مؤمن صلاح انديشى خوبى است، اما عنايت بكنند كه در اصل هشتاد و هشتم قبلى گفته شده بود كه هر نماينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 956
مى‏تواند از وزير سؤال بكند. مسأله خط بازى و اين‏ها يك نگرانى است كه آن جا هم اگر واقعاً اين مسأله بشود خوب ممكن است 24 نفر وزير هست، همين آقايان تصميم مى‏گيرند هر روز يك وزير را بخواهند ولى عملا در طول 9 سال نشده جناب آقاى مؤمن، اين كار را نكرده‏اند حتى در رابطه با مسأله ... نبوده، يعنى واقعاً اين نگرانى كه شما داريد عملا نبوده. علاوه بر اين‏ها شما بايد ملاحظه كنيد يك چهارم نماينده حتى حق يك سؤال را از رئيس جمهور ندارد. يك چهارم نماينده معنايش اين است كه يعنى يك چهارم كل ملتى كه به اين نهاد رأى داده معنايش اين است ديگر پس وقتى كه در رابطه با يك وزير يك نماينده مى‏تواند و علاوه بر اين زمان را هم ما يك ماه گذاشتيم نه ده روز، به نظر من يك چهارم عدد، عدد خوبى است، رقم، رقم خوبى است. علاوه بر اين سؤال هميشه به نفع مسائل نيست. واقعاً اگر رئيس جمهور بيايد و با قضيه قوى برخورد بكند، زمينه سؤالات بعدى را هم مدتش را منتفى مى‏كند، زمينه نوع مسايل بعدى را منتفى مى‏كند. به نظر من پيش بينى، پيش بينى خوبى است يك چهارم عدد خوبى است، مضافاً بر اين‏كه در آن كميسيون چهارم، رقم نمايندگان را البته الان نمى‏گويم اما بالاخره تدريجاً تعداد نمايندگان هم اضافه خواهد شد. رقم، رقم كمى نيست، در آينده ممكن است صد تا نماينده تقاضا بكنند و از رئيس جمهور بخواهند كه شما 10 دقيقه يك ربع در اين جا براى ما در رابطه با اين موضوع توضيح بدهيد و اين توضيح هم ممكن است رابطه را نزديك‏تر بكند، البته هيچ كدام از اين‏ها خالى از بعضى از مضرات نيست، اين را من قبول دارم، اين در هر كارى طبيعى است، حتى اگر 91 نفر هم باشد همين مسأله است آن يكى هم باشد همين طورى است اين است كه من معتقدم براى سؤال تنها يك چهارم مجموع نمايندگان رقم معقولى است.
منشى (محمد يزدى)- روى رقم فقط بحث است.
مير حسين موسوى- ببينيد مسأله سؤال كردن را ما به وجوه مختلفش نگاه بكنيم خواهيم ديد كه اين يك عدد متناسبى است. گاهى هست كه در مجلس واقعاً نسبت به آنچه كه در قوه اجرايى مى‏گذرد سؤال است، فرض كنيد رئيس جمهور به شوروى رفته يا مثلا يك مسافرت بزرگى صورت گرفته يا رفته به يك كشورى و يا يك قراردادى بسته يا تفاهم نامه‏اى دارد و عملا يك گرايش به اين مسأله هست كه يك نوع وضوحى در مسائل باشد و موضوع در مجلس گفته بشود نه به اين عنوان كه عملا رئيس جمهور مورد سؤال قرار بگيرد. بلكه براى اين‏كه مجلس خود را در كانون همه حركت‏ها و تفاهمات و نظاير اين‏ها قرار بدهد. ما سؤال را از اين نظر هم بايد مهم قلمداد بكنيم، براى مجلس زياده از حد سخت كردنش به اين معناست كه عملا در مهم ترين مسائل مجلس را ما نقشش را كم مى‏كنيم اين يك نكته است.
نكتة دوم بنده خودم آزمايش و امتحان كردم در اين هشت سال يكى از چيزهايى كه نخست وزير به عنوان رئيس كابينه از آن محروم بوده، حق سؤال مجلس از نخست وزير بوده است. يعنى دهها نماينده در نطق‏هاى پيش از دستور هر چه دلشان مى‏خواستند راجع به تورم گرانى، بى كفايتى، بدى، خوبى، چپ و راست بودن دولت گفته‏اند، ولى نخست وزير حق نداشته كه برود آن جا و سؤال مستقيم بشود و نيم ساعت صحبت بكند و اين‏ها را جواب بدهد. آيا اين باعث تثبيت وضعيت رئيس دولت مى‏شود يا باعث تضعيف رئيس دولت مى‏شود؟ ما مسأله را از اين طرف در نظر بگيريم. يقيناً ما رئيس جمهورهاى صالحى خواهيم داشت كه كارهايشان‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 957
با منطق است و قوى عمل مى‏كنند و ارتباط مردمى شان خوب است، كارهايشان روى حساب است. سؤال از آن‏ها حتى به خاطر يك فشار سياسى صورت بگيرد، او اگر بخواهد بيايد كارهايش را براى نماينده‏ها توضيح بدهد، اين منجر به تقويت دولت خواهد بود تا باعث تضعيف دولت بشود و واقعاً 70 نفر هم رقم بسيار بالايى است، يعنى شما در يك مجلسى كه 200 يا 190 يا 180 نفر نماينده معمولا حضور دارند، 70 نفر امضاء بكنند كه رئيس جمهور بيايد آن جا و به يك سؤالى كه حتماً يك سؤال مهمى است، سؤال روز هست يعنى سؤال بيخود خود نماينده‏هاى سؤال كننده را مورد سؤال قرار مى‏دهد، بيايد پاسخ بدهد، من فكر مى‏كنم كه يك رقم قابل توجهى و خوبى و منطقى باشد، براى همين ما اين اصل را پيشنهاد مى‏كنيم كه برادران رأى بدهند.
منشى (محمد يزدى)- پس اول اجازه بدهيد ما براى همين رقم رأى مى‏گيريم بعد براى اصل. آقايانى كه با اين رقم يعنى يك چهارم كل نمايندگان موافق هستند، دستشان را بلند كنند (اكثر دست بلند كردند) تصويب شد. بنابر اين كل اصل را با همين كيفيت يعنى اصل هشتاد و هشتم را با همين ترتيب كه يكبار خوانده شد، به رأى مى‏گذاريم، آقايانى كه با اين اصلاح به همين كيفيت كه خوانده شد، موافق هستند دستشان را بلند كنند. (اكثر دست بلند كردند) با 17 رأى تصويب شد.
مير حسين موسوى- اصل هشتاد و نهم، مربوط به استيضاح است و همان طور كه برادران توجه دارند با توجه به تغييراتى كه ما در خود تركيب دولت و رئيس دولت مى‏دهيم، در اين اصل يك تغييراتى ايجاد شده، يكى بند اول اين اصل هست كه تقريباً شبيه همان چيزى است كه در اصل هشتاد و نهم الان هست و يكى بند دوم هست كه برمى گردد به اين‏كه رئيس جمهور را چگونه مى‏شود استيضاح كرد.
بند اول حتماً قانون اساسى فعلى خدمت برادران هست، اصل هشتاد و نهم «نمايندگان مجلس مى‏توانند در مواردى كه لازم مى‏دانند هيأت وزيران يا هر يك از وزراء را استيضاح كنند. استيضاح وقتى قابل طرح در مجلس است كه با امضاى حداقل ده نفر از نمايندگان به مجلس تقديم شود كه اين فرقى نكرده. هيأت وزيران يا وزير مورد استيضاح بايد ظرف مدت 10 روز پس از طرح آن در مجلس حاضر شود و به آن پاسخ گويد و از مجلس رأى اعتماد بخواهد. در صورت عدم حضور هيأت وزيران يا وزير براى پاسخ، نمايندگان مزبور درباره استيضاح خود توضيحات لازم را مى‏دهند و در صورتى كه مجلس مقتضى بداند اعلام رأى عدم اعتماد خواهد كرد. اگر مجلس رأى اعتماد نداد، هيأت وزيران يا وزير مورد استيضاح عزل مى‏شود، در هر دو صورت نخست وزير يا وزراى مورد استيضاح نمى‏توانند در هيأت وزيرانى كه بلافاصله بعد از آن تشكيل مى‏شود عضويت پيدا كنند» كه اين جا بحث نخست وزير و اين‏ها شده كه طبيعتاً حذف شده، آن چيزى كه الان در اين جا آمده يكى تغيير اگر مجلس رأى اعتماد نداد در اين جاست، يكى اضافه كردن بند 2 است. اگر مجلس رأى اعتماد نداد، هيأت وزيران يا وزير مورد استيضاح حذف مى‏شود. در هر دو صورت وزراى مورد استيضاح نمى‏توانند در هيأت وزيران كه بلافاصله بعد از آن تشكيل مى‏شود عضويت پيدا كنند.
سيد على خامنه‏اى- تكليف اين قسمت را روشن كنيد: در اين قسمت فقط كلمه نخست وزير حذف شده.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 958
منشى (يزدى)- ايران اصلاح مبنى بر اصلاحات قبلى است. آقايانى كه تا اين جاى اصلى كه خوانده شده موافق هستند دستشان را بلند كنند (اكثر دستشان را بلند كردند) به اتفاق آراء تصويب شد.
ميرحسين موسوى- بند 2 اين است در صورتى كه حداقل 50 نفر از نمايندگان مجلس شوراى اسلامى رئيس جمهور را در مقام اجراى وظايف مديريت قوه مجريه و اداره امور اجرايى كشور مورد استيضاح قرار دهند، رئيس جمهور بايد ظرف مدت يك ماه پس از طرح آن در مجلس حاضر شود و در خصوص مسايل مطرح شده توضيحات كافى بدهد. در صورتى كه پس از بيانات مخالفان و موافقان و پاسخ رئيس جمهور اكثريت دو سوم اعضاى مجلس به عدم كفايت رئيس جمهور رأى بدهند (آن «اجرايى» زيادى است در متن مذاكرات نبوده بعداً اشتباهى وارد شده كه برادران حذف كردند اين را برادران اصلاح بفرمايند) و اكثريت دو سوم اعضاى مجلس به عدم كفايت رئيس جمهور رأى دادند مراتب جهت عزل وى به اطلاع مقام رهبرى مى‏رسد. اين در اين جا فرقى كه با آن سؤال دارد ممكن است سؤال بشود كه چه طور در آن جا يك سوم در اين جا 50 نفر هست دليل قضيه آن طورى كه در خود كميسيون مطرح شد اين بود كه عملًا در اين مورد رأى اعتماد نياز هست كه براى رأى اعتماد دو سوم آراى مجلس مورد نياز هست كه به سختى معمولًا حاصل مى‏شود و چون ختم قضيه با دو سوم آراء هست، ما قسمت درخواست را تعدادش را كمتر در كميسيون مطرح شد و تصويب شده البته اين مصوبه در خود كميسيون براساس همان بحث‏هايى كه در شور اول طرح شد، مورد بحث و گفت و گو قرار گرفت و قرار شد راه را براى برخورد با اين نابسامانى‏ها باز بگذاريم كه نظام به بن‏بست نرسد. براى همين اين مسأله به اين ترتيب مطرح شد.
منشى (يزدى)- من به عنوان مخالف اگر كسى صحبت نمى‏كند، صحبت مى‏كنم (اظهارى نشد) عرض كنم مسأله استيضاح رئيس جمهور و عدم كفايت رئيس‏جمهور دو مطلب است: حقيقتاً و ماهيتاً اين دو مطلب تفاوت جوهرى دارد، استيضاح يعنى از طرف مى‏خواهند كه مطلبى را بيابد توضيح بدهد و روشن بكند و پس از شنيدن توضيحات، ممكن است واقعاً شنونده قانع بشود، ممكن هم هست قانع نشود و نتيجه بستگى مستقيم به توضيح دارد و بسيارى مواقع مى‏شود كه واقعاً مطلب از نظر توضيح خواهنده مثلًا مجلس يك توضيحى مى‏خواهد چه از رئيس جمهور و چه از وزراء گاهى به دليل گزارشاتى است كه خوانده است ولى وقتى طرف مى‏آيد و مطلب را كاملًا توضيح مى‏دهد، اصلًا قانع مى‏شود و معلوم مى‏شود كه گزارشات ناقص بوده و يا تهافتى در گزارشات وجود داشته، حقيقت برايش روشن مى‏شود و تمام مى‏شود و گاهى به عكس معلوم مى‏شود كه خير مطلب بيشتر از آن چيزى بوده است كه حتى در گزارشات هم بوده و توضيح قانع كننده نيست و آن موقع لزوم رأى اعتماد گرفتن مطرح مى‏شود.
اما عدم كفايت يك مسأله ديگرى است كه اين را نمى‏شود از خود شخص خواست كه شما بيا مطالب را بيان كن تا بعد ما ببينيم كه مثلًا شما كفايت داريد، كفايت نداريد و بعد از بيان يك مسائلى بخواهيم درباره عدم كفايت بحث كنيم. عدم كفايت چيزى است كه اگر ما خواستيم درباره يك كسى مطرح بكنيم، در غياب او كليه كارهايى را كه انجام داده است، با ملاكات خاصى كه داريم بررسى مى‏كنيم مى‏رسيم به نقطه‏اى كه داراى كفايت نيست يا هست‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 959
و اگر رسيديم به نقطه‏اى داراى كفايت نيست، آن موقع از طريق خاص خودش دنبال مى‏كنيم. اين اولًا كه اين دو مطلب بايد كاملًا از هم جدا بشود و اين دو تا با يك تعبير در يك بند آمده است.
ثانياً در قانون اساسى مسأله عدم كفايت مستقيماً مطرح هست و يك اصل مستقل دارد. راه را هم مشخص كرده و آيا بر اساس وظيفه‏اى كه به عهده كميسيون گذاشته شده است كه درباره تمركز قوه مجريه بحث بكند، بحث درباره اين‏كه چگونه عدم كفايت رئيس جمهور را بررسى بكند، اين مربوط به تمركز و عدم تمركز است؟ يا اصلًا هيچ ارتباطى به تمركز ندارد؟ در قانون اساسى براى عدم كفايت گفته شده است راهش اين است كه نمايندگان مطرح مى‏كنند، وقتى رأى دادند، بعد از طريق ديوان عالى كشور يا رهبرى امضاء مى‏شود و تمام مى‏شود، يعنى راه مشخص شده، راه مبهمى وجود ندارد. خلاصه عرض من اين است كه اولًا اين دو مطلب از هم جدا هستند، نبايد در يك بند به اين كيفيت بيايد، اين منطقى نيست و ثانياً مسأله اصولًا از حيطه وظيفه و كار كميسيون خارج است، بخصوص نسبت به عدم كفايتى كه در اصل جداى قانون اساسى تكليفش را مشخص كرده.
سيد على خامنه‏اى (نايب رئيس)- من يك سؤال از جناب‏عالى بكنم؟
محمد يزدى- استدعا مى‏كنم بفرماييد.
سيد على خامنه‏اى (نايب رئيس)- خوب ما كه استيضاح از رئيس جمهور را تصويب كرديم، يعنى جلسه خواست كه استيضاح بشود خوب حالا اگر رئيس جمهور استيضاح شد و جواب قانع كننده نداد، مجلس به او چه رأيى خواهد داد؟ در مورد وزراء مى‏گوييم رأى عدم اعتماد. اين جا كه در مورد رئيس جمهور كه اعتماد مطرح نيست، قهراً عدم كفايت خواهد بود، حالا اين كفايت اجرايى هم كه آقاى موسوى فرمودند كلمه «اجرايى» نيست من به ذهنم مى‏آيد كه در صحبت‏هايمان كلمه «اجرايى» بود، يعنى در ذهنم اين جورى است حالا اگر نباشد هم اين غير از آن عدم كفايت سياسى است كه همين‏جور كه فرموديد جداگانه بحث بشود، خوب بالاخره مجلس مى‏خواهد به اين رأى چه بدهد؟ يعنى نشان‏دهنده همين يك مورد كه سؤال كردند از او و او نتوانست درست توضيح بدهد و نشان داد كه مسأله را خراب كرده، حاكى از اين است كه او كفايت ندارد.
منشى (يزدى)- بلى، چون حالا به عنوان سؤال مطرح شد من نمى‏خواهم جوابى عرض كنم.
سيد على خامنه‏اى (نايب رئيس)- به هر حال اين سؤال است ديگر.
محمد يزدى- بلى، اگر سؤال هست، من عرض مى‏كنم كه تصميم‏گيرنده چرا مجلس باشد؟ مجلس مسأله را مطرح كرد. نمايندگان و و مردم در جريان قرار گرفتند، قانون اساسى براى عدم كفايت راه را مشخص كرده كه از چه طريق عدم كفايت را مى‏توانند دنبال بكنند، آقاى طاهرى بفرماييد.
عميد زنجانى- ما پيشنهاد داديم و پيشنهادمان هم مكتوب است.
منشى (يزدى)- آقاى عميد اجازه بفرماييد چون مخالف با اصل اين صحبت شده،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 960
يك نظر موافق صحبت مى‏كند. بعد پيشنهاد را مستقلًا در مخالفت و موافقت مطرح مى‏كنيم آقاى طاهرى بفرماييد.
سيدحسن طاهرى خرم‏آبادى- شما براى سؤال از رئيس جمهور يك چهارم گذاشته‏ايد آن وقت براى استيضاح كه يك مسأله مهمى است، پنجاه نفر گذاشتيد و در آن وقتى كه راجع به مسأله استيضاح صحبت شد، صحبت از سه چهارم و اين‏ها بود. هيچ وقت صحبت از پنجاه نفر نبود، يعنى در مجلس وقتى در مورد كليات بحث بود، همه‏اش صحبت اين بود كه اصل استيضاح با يك عدد بالايى باشد والا اين‏كه بنا باشد هر روز با پنجاه نفر مى‏توانند كه رئيس جمهور را به مجلس بكشند (مؤمن- در مورد وزير يك نفر سؤال مى‏كند و 10 نفر استيضاح) بلى، سؤال كردن از وزير يك نفر است و استيضاحش ده نفر است، آن وقت اين جا به عكس است. سؤالش شصت و چند نفر و استيضاحش پنجاه نفر است، هيچ تناسب با هم ديگر ندارد.
منشى (يزدى)- كميسيون بعداً در اين مورد جواب مى‏دهد آقاى بيات جناب‏عالى در موافقت صحبت مى‏كنيد؟
 (بيات- بلى) بفرماييد.
اسدالله بيات- بسم الله الرحمن الرحيم. اگر حاج آقا يزدى آن تفكيك را قائل نبودند، من صحبت نمى‏كردم چون ايشان بيشتر الحمدلله در جريان هستند. استيضاح در قانون اساسى يك واژه لغوى نيست و به معناى اين‏كه «وضح» را ما به باب استفعال ببريم، استوضح، يستوضح، ولو اين‏كه آن ريشه لغوى دارد، اما در اين جا به آن معنا نيست، بلكه يك واژه حقوقى است و بار حقوقى و سياسى بر آن بار است و به همين دليل در قانون اساسى گذشته و فعلى در رابطه با هيأت دولت هم عنوان سؤال يك مفهوم خاصى دارد، به معناى لغوى نيست و هم عنوان استيضاح يك معنى خاص و پيام خاصى دارد به معناى لغوى نيست.
در مسأله سؤال طبيعى است كه يك حسابى است كه حالا من بحث نمى‏كنم، در استيضاح هميشه اين مسأله مطرح است كه همين كه استيضاح مطرح شد در آن اعتراض هست. در آن نوعى سوء ظن هست. سوء ظن به آن معنا نه، سوء ظن به اين معنا يعنى در نوع اداره طرف حرف دارد، نوع برخورد طرف حرف دارد، اصلًا در استيضاح اين‏طورى است و در اين هشت نه سال تقريباً يا شايد 2- 3 مورد هم بيشتر ما استيضاح نداشتيم و با موارد گذشته قبلى هم كه با آن‏ها برخورد مى‏كنيم و مراجعه مى‏كنيم، مى‏بينيم همين معناست، و لذا آمدن در هر جا كلمه استيضاح را مطرح كردن، چون در معناى استيضاح آن اعتماد قبلى را دادن و پس گرفتن در آن هست، من حتى يادم هست كه اين جمله را جناب آقاى امامى اگر اين جا بودند شايد خاطرشان باشد من اين را از ايشان نقل و قول مى‏كنم دور دوم بود كه صحبت شد كه فلانى چنين و چنان ... و اسم يكى از وزراء را آورد. بعد ايشان گفت «من آن رأيى كه دادم، پس گرفتم» اصلًا در استيضاح اين معنا در آن خوابيده، منتها براى اين‏كه اين پس گرفتن رأى را اعلام بكنند، يك مكانيزمى برايش پيش‏بينى شده است. مكانيزمش اين است كه بيايد در مجلس حرف‏هايش را بگويد و طرف هم بيايد مطرح بكند. روى اين حساب آمدند، گفتند اگر كسى مورد استيضاح شد، عملًا آن رأى قبلى داده شد، ديگر مورد اعتماد نيست، لذا مجدداً
                        صورت مشروح مذاكرات شوراى بازنگرى قانون اساسى(جلسه‏28-15)، ص: 961
بايد رأى اعتماد بگيرد.
اگر شما آمديد اصل استيضاح رئيس‏جمهور را مطرح كرديد و قبول كرديد و قبول هم شده، خواهى نخواهى نمى‏شود گفت استيضاح را چه كسى بكند؟ استيضاح را كه به غير مجلس نمى‏شود كرد، چون معناى خاص استيضاح اصلًا مربوط به مجلس است، براى اين‏كه جاهاى ديگر معنايش اين نيست، چون اگر به دستگاه قضايى بدهيم، مسأله تخلف و پيگيرى است، اگر آن مسائل باشد، آن واژه حاكم است. اما آن كه استيضاح اگر بخواهد داشته باشد، استيضاح بايد در پارلمان و در مجلس بشود. اين عددى كه حاج آقا طاهرى و بعضى‏ها مى‏گويند، من هم موافقم، يعنى واقعاً عدد استيضاح كننده پنجاه نفر كم است. اين را من قبول دارم بايد اين عدد را بالا برد هيچ اشكالى هم ايجاد نمى‏كند ولو اين‏كه آن سه چهارم هم قضيه را جبران مى‏كند، اما در اصل استيضاح هم خود آن امضاء بالا برود، هيچ عيبى ندارد و اشكال ايجاد نمى‏كند (يكى از اعضاء- آقاى بيات! دو سوم نه سه چهارم) ببخشيد دو سوم اما اين‏كه حاج آقا يزدى مى‏فرمايند كه شما بين عدم كفايت و بين استيضاح فرق بگذاريد، من مى‏گويم لغت‏نامه كه ما نمى‏خواهيم بنويسيم ما مى‏خواهيم طبق اصل قانون اساسى اگر طرف مورد استيضاح شد، يعنى كأنه مجلسى كه مثل رئيس جمهور از مردم رأى مستقيم گرفته، نمايندگانشان با دو سوم بايد نشان بدهند، همان اعتماد دو سوم ملت را دارد. وقتى كه دو سوم نمايندگان رأى ندادند اين به عنوان كاشف نشان مى‏دهد كه ملت هم دو سوم رأيشان را از او پس گرفتند. لذا معنايش اين است خوب اگر بنا باشد اين دوباره بخواهد بماند به چه عنوانى، به چه تعبيرى ما در اين جا بگوييم؟ بگوييم رأى اعتماد از مجلس بگيرد؟ چون از اول با رأى اعتماد روى كار نيامده قهراً در اين جا يا بايد عنوان عدم كفايت بشود من يادم هست من پيشنهادى كه داده بودم، اين طور پيشنهاد داده بودم كه بايد از مجلس رأى بگيرد. اگر مجلس رأى نداد، ملزم به استعفا است، استعفا را به رهبرى اعلام بكند و رهبرى هم اعلام بكند كه به طور طبيعى فرد ديگرى به عنوان كانديداى رياست جمهورى بشود آن پيشنهادى كه در ذهن ما بود، اين بود اما ارتكازاً در ذهن ما اين معنا وجود دارد وقتى كه به رئيس جمهور، از طريق مجلس كه مستقيماً نمايندگان خود مردم هستند، دو سوم رأى ندادند، اين نشان مى‏دهد كه رأى مردم هم دقيقاً از او گرفته شده و او به طور طبيعى ديگر نمى‏تواند رئيس جمهور باشد. خوب، حالا شما اسم اين را عدم كفايت بگذاريد يا نه، عدم كفايت نگذاريد بفرماييد كه ملزم به استعفاست. اما هر دو از نظر حقوقى همان اثر خودش را خواهد داشت.
منشى (يزدى)- بسيار خوب، حالا آقاى موسوى اگر توضيحى داريد. بفرماييد.
ميرحسين موسوى (مخبر كميسيون)- البته من فكر مى‏كنم سؤال حضرت آيت الله خامنه‏اى اين مسأله را كاملًا روشن بكند وقتى كه مجلس رئيس جمهور را استيضاح مى‏كند و رئيس جمهور پاسخ مى‏دهد و مجلس مى‏خواهد رأى بدهد اين رأى به چه هست، به عدم اعتماد است؟ او رأى از مردم دارد، به طور طبيعى ما كشانده مى‏شويم به سمتى كه همان رأى را به عدم كفايت رئيس جمهور در انجام وظايف عادى او تلقى بكنيم. و مسأله جهت تصميم‏گيرى نهايى جهت عزل يا نگه داشتن رئيس جمهور پيش رهبرى برود، چرا كه آن چيزى كه الان ارائه داده شده، اين طور نوشته شده «مراتب جهت عزل وى به اطلاع مقام رهبرى مى‏رسد».
                        صورت مشروح مذاكرات شوراى بازنگرى قانون اساسى(جلسه‏28-15)، ص: 962
در مورد تعداد كه بحث شد، ما به خاطر اين رأى را براى رئيس جمهور بالا گرفتيم، يعنى فكر كرديم كه صد و هشتاد نفر نماينده بايد رأى عدم اعتماد بدهند تا رئيس جمهور معلوم بشود كه كفايت لازم را ندارد. كه اين صد و هشتاد رأى جمع شدن، كار بسيار سختى است، ما نمونه‏هايى را در كميسيون در اين مورد بحث كرديم، حتى در خود وزراء كه در طول دو دوره (هشت سال) ما دو وزير را داشتيم كه در مجلس استيضاح شدند و هر دو استيضاح منجر به اين شد كه وزراء رأى بياورند، موقعيت بعد از رأى اين وزراء محكم‏تر از قبل از استيضاح آن‏ها بود، يعنى آقايان ناطق و گنابادى بودند كه اتفاقاً طرز فكرهاى متفاوتى با همديگر داشتند، ولى در هر دو مورد آمدند كارهاى خودشان را توضيح دادند، در مجلس رأى‏گيرى به عمل آمد، وقتى كه رأى اعتماد گرفتند كاملًا محسوس بود كه در دولت شركتشان با قوت و قدرت بيشترى صورت گرفت. براى همين بود كه ما اين تعداد صد و هشتاد نفر را گفتيم طبيعتاً در مجلس هم اين محاسبه به عمل خواهد آمد. يعنى كسانى كه اين امضاء را مى‏كنند و مى‏خواهند كه رئيس جمهور را به استيضاح بكشانند، مى‏دانند كه شكست بخورند، يك شكست سياسى شديد براى مخالفان رئيس جمهور خواهد بود و باعث تثبيت بيشتر رئيس جمهور و دولت در كار خودش خواهد بود. به هر حال آن چيزى كه پيشنهاد شده به همين ترتيبى است كه برادران مى‏بينند در مورد عددش من پيشنهاد براى رأى‏گيرى به اين ترتيب دارم كه مى‏خواهيد اول براى مجموعه‏اش بدون اعداد رأى بگيريم، بعد براى عددش رأى مجدد بگيريم كه مشكل ايجاد نكند.
منشى (يزدى)- يعنى اول اصلاح عدد، يعنى به جاى حداقل 50 نفر ...
ابراهيم امينى- اصل همين را رأى بگيريد ببينم رأى مى‏آورد يا نه؟
نايب رئيس (خامنه‏اى)- الان مگر مى‏شود پيشنهاد داد؟
منشى (يزدى)- خير، آقايان مى‏گويند كه آن چيزى كه در استيضاح قبلًا گفتيم حداقل يك چهارم بوده. (ميرحسين موسوى- سؤال يك چهارم بوده) البته آن در سؤال است و اين جا در استيضاح در دو مورد هست. آقايانى كه با اين رقم يعنى «حداقل پنجاه نفر از نمايندگان» موافق هستند ...
سيد على خامنه‏اى (نايب رئيس)- اگر رأى نياورد، چه كار كنيم؟ فى‏المجلس كه نمى‏شود پيشنهاد جديد داد. اگر طبق آيين‏نامه پنج نفر امضاء دادند اين به كميسيون برمى‏گردد.
رئيس- دوباره تصويب مى‏كنيم كه همين جا رسيدگى بكنيم.
ميرحسين موسوى- حالا شايد «پنجاه نفر» هم رأى بياورد.
منشى (يزدى)- حالا چون در آيين‏نامه اين نفى نشده است البته در آيين‏نامه مى‏گويد پيشنهاد مستقل. اما به جاى حذف شايد بشود از آيين‏نامه استفاده كرد.
سيد على خامنه‏اى (نايب رئيس)- اول «ترتيب» را رأى بگيريم. چون اختلاف بر سر عدد است. آن وقت مسأله عدد را آخر تمام مى‏كنيم.
امينى- اگر تكليف عدد روشن بشود، بعضى‏ها رأى ...
رئيس- اول عدد را رأى بگيريم.
منشى (يزدى)- در بند 5 اصل يكصد و دهم راجع به عزل رئيس جمهور مى‏گويد: «يا رأى مجلس شوراى ملى به عدم كفايت سياسى» آن رأى، رأى اكثريت مطلق است؟
                        صورت مشروح مذاكرات شوراى بازنگرى قانون اساسى(جلسه‏28-15)، ص: 963
 (مير حسين موسوى- بلى) بنابراين، اين بر آن امتياز دارد و من قبول دارم كه ...
مير حسين موسوى- بلى، يعنى الان به اندازه كافى سخت گرفته شده.
منشى (يزدى)- بلى، درست است من اين را قبول دارم كه اگر اين است، اين مقدم است، يعنى آن مخالفت را با مقايسه با اين رأى پس مى‏گيرم، يعنى اين رأى بالاتر است. (مؤمن- من با پس گرفتن مخالفم) درست است من از اين جهت مى‏خواهم بگويم كه مجلس رأى مى‏دهد ... عنايت كنيد آن جا هم با رأى مجلس عدم كفايت مى‏گيرند، اين جا رأى مجلس را به رقم بالاترى مقيد كرده است يعنى چون آن اصل را آن موقع من نديده بودم، مطلق در ذهن بود ...
سيد على خامنه‏اى (نايب رئيس)- جناب آقاى مؤمن! مخالفتى كه پس گرفتند استدلالشان را كه انجام دادند. بالاخره حالا رأيشان اين است، اين شده شما مى‏خواهيد چون ايشان از مخالفت برگشتند، يك بار ديگر استدلال بكنيد؟
مؤمن- كسى كه در مجلس استيضاح مى‏شود اقلا يك سؤال ناقابل از او نشده، شما براى يك سؤال ناقابل مى‏گوييد يك چهارم ...
منشى (يزدى)- روى رقم كه بحث نيست پيشنهاد خود كميسيون را شما به رأى مى‏گذاريد.
ميرحسين موسوى- روى رقم كه بحث نيست، پيشنهاد خود كميسيون را شما به رأى مى‏گذاريد.
منشى (يزدى)- من مى‏خواهم اين را بگويم، پيشنهاد كميسيون كه همين ترتيب است و من با ترتيب مخالف بودم به دليل اين‏كه فكر مى‏كردم در مجلس آن ترتيب قوى‏تر است، الان مى‏بينم اين ترتيب قوى‏تر از آن است كه در ترتيب مجلس است رقم را بعد بحث مى‏كنيم، آقايانى كه با اين «ترتيب» موافق هستند، دستشان را بلند كنند ...
عميد زنجانى- آقاى يزدى! پيشنهاد كميسيون بلارقم است.
ميرحسين موسوى- حالا رقم را رأى مى‏گيريم 50 نفر اگر رأى نياورد، رقم را بالا مى‏بريم.
منشى (يزدى)- اشكال اين شد كه اگر ما رقم را الان مطرح كنيم وقتى اين رقم رأى نياورد آيا از نظر آيين‏نامه‏اى دستمان باز است كه همين جا اين را دنبال كنيم؟ خيلى خوب عمل مى‏كنيم و جلو مى‏رويم. اجازه بفرماييد همين‏جور عمل كنيم (رئيس- عمل كنيد) بسيار خوب پس الان پيشنهاد اين است كه اين «حداقل پنجاه نفر» را اول به رأى مى‏گذاريم، اگر رأى نياورد، طبعاً همين جا اصلاح مى‏كنيم. آقايانى كه با اين رقم موافق هستند، دستشان را بلند كنند (10 نفر دستشان را بلند كردند) تصويب نشد. خوب به اين ترتيب مى‏شود رقم را يك مقدار بالاتر برد شما پيشنهادتان 60 نفر است؟ (حسن حبيبى- بلى 6- نفر است) بسيار خوب يك نسبت مى‏خواهيد بگذاريد يا عدد؟
ميرحسين موسوى- همان شصت را بگيريد.
سيد على خامنه‏اى (نايب رئيس)- يك چهارم سؤال را رأى بگيريم.
ميرحسين موسوى- اول براى عدد 60 رأى بگيريم اگر رأى نياورد براى يك چهارم.
منشى (يزدى)- پيشنهادات را ما يكى يكى رأى مى‏گيريم، پيشنهاد آقاى حبيبى 60
                        صورت مشروح مذاكرات شوراى بازنگرى قانون اساسى(جلسه‏28-15)، ص: 964
است، پيشنهاد جناب آقاى خامنه‏اى يك چهارم است. (رئيس- پيشنهاد من هم يك چهارم است) بسيار خوب. به هر حال ما به ترتيب به رأى مى‏گذاريم ...
عبدالله نورى- روى يك سوم هم پيشنهاد هست.
منشى (يزدى)- خيلى خوب قبول كرديم كه اين جا رقم بدهيم، حالا سه پيشنهاد داريم: يكى رقم 60 است. يكى، يك چهارم است. يكى، يك سوم است. هر سه را به نوبت به رأى مى‏گذاريم. آقايانى كه با 60 موافق هستند ... (مؤمن- روى اين‏ها بايد بحث بشود) نه ديگر بحث ندارد، بحث نمى‏كنيم مطلب معلوم است ...
سيد على خامنه‏اى- رقم چه بحثى دارد؟ حالا مى‏خواهيد بحث بكنيد بفرماييد.
محمد مؤمن- آخر اين قانون اساسى كه الان ما داريم تنظيم مى‏كنيم افرادى كه بيرون بعد مطالعه مى‏كنند، ممكن است خود ما هم بعد دقت بكنيم. اين جا نوشته شده: «اگر مى‏خواهند از رئيس جمهور يك سؤال بكنند، سؤالى كه اصلًا بعدش اعتماد هست. هيچ به جايى لطمه نمى‏زند. (نجفقلى حبيبى- اگر مى‏خواهيد اصلاح بشود يك رقمى بگوييد كه تصويب بشود) اجازه بدهيد اگر مى‏خواهند فقط يك سؤال بكنند با فرض اين‏كه بيشتر نمايندگان هم به آن اعتماد دارند «يك چهارم». اما وقتى مى‏خواهند از او سؤال بكنند و به دنبالش رأى به عدم كفايت. شما مى‏گوييد رأى به عدم كفايت دو سوم، قبول داريم. دو سوم رأى به عدم بدهند، نه رأى به اعتماد فرقش با وزير همين است. به وزير مى‏خواهند بعد رأى به اعتماد بدهند، اين‏كه آقاى موسوى مى‏فرمودند، آقاى ناطق و آقاى گنابادى رأى آوردند، اعتماد آن‏ها را تقويت مى‏كند، اين جا رأى به عدم اعتماد است. ممكن است نصف نمايندگان مجلس بگويند ما به او اعتماد نداريم، بلكه نصف هم بيشتر. يعنى شما اگر 270 نفر داريد، صد و پنجاه نفر بگويند به او اعتماد نداريم. آن وقت اين رئيس جمهور اين طورى كه صد و پنجاه نفر نماينده به او گفتند ما به او اعتماد نداريم، چطور برايش قدرت است؟ پس شما حداقل بياييد در مورد سؤال كه گفتيد «يك چهارم»، شصت نفر نگوييد برويد يك مقدار بالاتر، براى اين‏كه آن ضرر سؤال على أىّ حال درآمدن ... اگر ضرر هست. به خاطر هر جهتى و مصلحتى شما در نظر گرفتيد كه يك چهارم جمع بشوند، خوب اين يك چهارم حداقل بشود كه بنده عرض مى‏كنم مسلم بايد بيشتر باشد ولى نفرماييد كه ما گفتيم رأيى كه به او مى‏دهند دو سوم. اگر مى‏گفتيد دو سوم رأى اعتماد بدهند قضيه را جبران مى‏كرد، ولى شما مى‏گوييد اگر دو سوم رأى به عدم اعتماد دادند، من فكر مى‏كنم اگر اين‏جور قانون اساسى تنظيم بشود اگر به ما بگوييد چرا اين كار را كرديد؟ پاسخش لابد اين است كه آقايان بگويند ما در وزيران حق نداشتيم كه دخالت كنيم، والا با وزيران هم همين كار را مى‏كرديم.»
منشى (يزدى)- بسيار خوب، حالا پس سه پيشنهاد مطرح است.
ميرحسين موسوى- من به عنوان مخبر مى‏خواهم جناب آقاى مؤمن را بدهم.
منشى (يزدى)- بفرماييد.
ميرحسين موسوى (مخبر كميسيون)- ببينيد ما يك فردى را به عنوان رئيس جمهور مى‏گذاريم و اختيارات وسيعى برايش قائل مى‏شويم، سرنوشت يك امت بزرگ و يك ميليارد مسلمان را به دستش مى‏سپاريم، چرا كه فقط كار رئيس جمهور در ارتباط با داخل كشور ما
                        صورت مشروح مذاكرات شوراى بازنگرى قانون اساسى(جلسه‏28-15)، ص: 965
نخواهد بود، اثر روى سرنوشت همه مسلمان‏ها خواهد بود و همه امكانات و همه اهرم‏ها هست و در اين چيزى هم كه پيشنهاد شده ما اين اقتدار را هم بيشتر كرديم. در عين حال با اين فرد طورى برخورد مى‏كنيم كه مصون از هر نوع سؤالى و از هر نوع پرخاشى باشد. خوب آيا فكر نمى‏كنيد كه با اين روش برخورد عملًا ما در آينده (آقاى مؤمن! من در رابطه با صحبت شما يك كلمه حرف نزدم، شما در صحبت ديگران دخالت مى‏كنيد).
مؤمن- من نسبت به اين مسأله صحبتى داريم.
منشى (يزدى)- اجازه بدهيد توضيح بدهند آقاى موسوى بفرماييد.
ميرحسين موسوى- ما عملًا وضعيتى را نبايد پيش بياوريم كه در كشور از كسى كه اين مسؤوليت زياد داده شده و اين امكانات زياد داده شده سؤال نشود، استيضاح نشود، به او پرخاش نشود، خوب مصلحت نظام براى ما بالاتر از هر چيز ديگر است و من فكر مى‏كنم اين به سلامت خود آن مسؤول هم كمك مى‏كند، مسؤولى كه مراقب بايد باشد كه رأى نمايندگان ملت را در كنار خودش داشته باشد، من فكر مى‏كنم يك نوع مراقبت روى اعمال خودش، حرف‏هاى خودش، قراردادهاى خودش، تصميمات خودش خواهد داشت. خوب شما يك فردى را بگذاريد كه تقريباً از او سؤال و استيضاح غير ممكن بشود، اين فرد در نهان كار خودش و در ميان اين پيچ و تاب‏هاى كارهاى اجرايى چه بسا به خاطر ... نه به خاطر بدجنسى، بلكه به خاطر عملًا سهل شدن كارها و تسهيل كارهاى خودش و نظاير اين‏ها در بسيارى از كارها فراتر از قانون برود و پشتش هم نيروى مردم هست، رأى مردم هست. مى‏تواند به آن اتكاء بكند. براى همين من فكر مى‏كنم كه واقعيت را در نظر بگيريم، واقعيت اين است كه اينچنين چيزى جز در موردى كه واقعاً رئيس جمهور عيبى داشته باشد، پيش نمى‏آيد كه پنجاه نفر درخواست استيضاح بكند و صد و هشتاد نفر رأى عدم اعتماد بدهند، اين فقط در موردى پيش مى‏آيد كه رئيس جمهور واقعاً بايد مورد سؤال قرار بگيرد و حتماً اشكالى دارد. اين يك نكته است.
يكى هم ما نظام پارلمانترى ( (yratnemailrap را به هر حال پذيرفته‏ايم، مجلسى وجود دارد و رأيش را ما اهميت داده‏ايم و بايد دقت بكنيم يك رأى مجلس سرنوشت‏ساز است، يكى از نخست وزيرهاى انگلستان زمان جنگ، موقعى كه رأى گرفت نصف به اضافه يك فقط توانست رأى بياورد گفت يك رأى كافى است. چهار سال جنگ را اداره كرد. ما مى‏خواهيم بگوييم كه رئيس جمهور آن چيزى كه برايش مهم است، اين است كه عدم رأى اعتماد از مجلس نگيرد. مجلس نگويد بى‏كفايت است به همين شكلى كه قانون اساسى مى‏گويد. اين‏كه ما تصور بكنيم كه حالا مثلًا مى‏آيد يك صد نفر مخالف، دويست نفر مخالف، بله، كسى كه در مقام اجرايى مى‏آيد، دستش با مسائل نان و آذوقه مردم و سياست خارجى و سياست داخلى قاطى است، يك عده با آن مخالف خواهند بود. اين مخالفت به قداست و پاكى او لطمه‏اى نمى‏زند، اين طبيعت كار يك فرد اجرايى است كه وقتى مى‏آيد يك عده موافقش باشند، يك عده مخالفش. منتها اين مخالف اگر آمد دايره‏اش به حدى رسيد كه پنجاه نفر از نمايندگان مجلس به خودشان اجازه دادند كه از او استيضاح بخواهند و طلب توضيح بكنند، او آمد توضيح داد و عدم اعتماد گرفت، واقعاً اين رئيس جمهور به درد اين كشور نمى‏خورد. بايد برود ولى اگر برعكسش رأى آورد با قدرت و تكيه بر همين قانون اساسى كه اينقدر محكم هست مى‏ايستد. پشتوانة مردم را
                        صورت مشروح مذاكرات شوراى بازنگرى قانون اساسى(جلسه‏28-15)، ص: 966
دارد، پشتوانة رهبرى را دارد، مهم‏تر از آن براى ما مشروعيت دارد و براى همين من فكر مى‏كنم تكيه اينقدر روى عدد مهم نيست، يعنى يعنى بالا بردن عدد به يك حدى كه اصلًا سؤال كردن يا استيضاح رئيس جمهور غير ممكن باشد، به معناى اين خواهد بود كه ما اجازه بدهيم رئيس جمهور در هر مورد هر كارى دلش خواست بكند.
منشى (يزدى)- خيلى متشكر- الان سه پيشنهاد هست، يكى 60، يكى يك چهارم، يكى يك سوم. به ترتيب ما اين‏ها را به رأى مى‏گذاريم تا هر كدام كه رأى بياورد، آقايانى كه با رقم 60 به جاى اين حداقل پنجاه نفر، موافق هستند، دستشان را بلند كنند (10 نفر دستشان را بلند كردند) تصويب نشد. آقايانى كه با يك چهارم موافق هستند، دستشان را بلند كنند (11 نفر دستشان را بلند كردند) تصويب نشد.
آقايانى كه با يك سوم موافق هستند ...
نجفقلى حبيبى- اگر مى‏خواهيد اصلاح بشود يك رقمى بگوييد كه تصويب بشود.
سيد على خامنه‏اى (نايب رئيس)- آقايان رأى بدهند، بايد رأى بدهند چون ما مى‏خواهيم از اين عبور بكنيم.
ميرحسين موسوى- ما با يك سوم مخالفيم، يعنى من به ذهنم اين طور مى‏آيد كه اصلًا به رئيس جمهور اجازه مطلق دادن در همه كار.
نجفقلى حبيبى- آقا در جلسه علنى قبول شد كه در حد استيضاح.
عميد زنجانى- آقا بگذاريد اكثريت مطلق حاضرين.
منشى (يزدى)- حالا به هر حال پيشنهاد بدهيد به رأى مى‏گذاريم پيشنهاد بدهيد به نوبت به رأى بگذاريم، يك پيشنهاد الان مى‏گويد يك سوم، اگر پيشنهاد ديگر هم هست، بفرماييد. تا يك سوم.
نجفقلى حبيبى- نه اين آخر يعنى به هم ريختن استيضاح اين يعنى اصلًا تعليق به محال.
رئيس (مشكينى)- اكثريت مطلق حاضرين.
منشى (يزدى)- ببينيد آقايان روى اين جمله اول، يعنى روى اين رقم «در صورتى كه حداقل پنجاه نفر»، آخرين پيشنهاد يكى، يك سوم است يكى هم اكثريت، اين دو را هم باز به رأى مى‏گذاريم حالا اگر موافقيد ...
رئيس (مشكينى)- اكثريت مطلق حاضرين.
منشى (يزدى- پيشنهاد آقاى مشكينى هم اكثريت مطلق حاضرين است. به هر صورت الان پيشنهاد اين است يك سوم و اكثريت مطلق. اجازه بدهيد، يك سوم را يكبار ديگر به رأى بگذاريم اگر تصويب نشد، اكثريت را به رأى مى‏گذاريم آقايانى كه با يك سوم موافق هستند، دستشان را بلند كنند ... (14 نفر دستشان را بلند كردند) تصويب شد.
نجفقلى حبيبى- با اين كيفيت خيلى مشكل شد، يعنى اصلًا مى‏خواهيد استيضاح نكنيد اين‏طورى بفرماييد ديگر.
منشى (يزدى)- خوب حالا به هر حال اين‏جور است (ميرحسين موسوى- براى اصلش هم رأى بگيريد) بلى، اصل اين بند دوم را مى‏خواهيد يكبار ديگر ...
عبدالله نورى- آقاى يزدى! يك وقت استنباط نشود دو سوم اعضاء حاضر در مجلس بشود دو سوم كل نمايندگان.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 967
منشى (يزدى)- جناب آقاى موسوى جناب‏عالى به عنوان مخبر عنايت مى‏فرماييد آقاى نورى مى‏گويند كه اين اعضاى مجلس منظور كل نمايندگان است. يا اعضاى حاضر مجلس؟ اگر كل نمايندگان است، كل نمايندگان بگوييم بهتر است. (ميرحسين موسوى- ما كليه نمايندگان را مى‏گوييم) خوب، پس به جاى «اعضاى مجلس» گفته بشود «كل نمايندگان» (ميرحسين موسوى- عيب ندارد) اصلاح عبارتى مى‏شود. پس يك بار ديگر اين بند دوم را تا آخر براى رأى‏گيرى قرائت بفرماييد عنايت بفرماييد خوانده مى‏شود.
ميرحسين موسوى (مخبر كميسيون)- در صورتى كه حداقل يك سوم از نمايندگان مجلس شوراى اسلامى رئيس جمهور را در مقام اجراى وظايف مديريت قوه مجريه و اداره امور اجرايى كشور مورد استيضاح قرار دهند، رئيس جمهور بايد ظرف مدت يك ماه پس از طرح آن در مجلس حاضر شود و در خصوص مسائل مطرح شده توضيحات كافى بدهد، در صورتى كه پس از بيانات مخالفان و موافقان و پاسخ رئيس جمهور، اكثريت دو سوم كل مجلس (كل اعضاى نمايندگان مجلس) ...
منشى (يزدى)- اكثريت كل نمايندگان، همين‏جور كه در بحث قبلى هم داشتيم، اكثريت كل نمايندگان، يعنى آن جا هم داشتيم كل نمايندگان.
نجفقلى حبيبى- حاج آقا موقع نامه نوشتن بايد باشد يك سوم كل ولى موقع رأى دادن بايد ببينيم مجلس در چه وضعيتى است ...
منشى (يزدى)- به هر صورت اين كميسيون هست كه وضع را بايد روشن كند، كه منظورش از اين اعضاء كل نمايندگان است يا اعضاء حاضر است.
سيد على خامنه‏اى (نايب رئيس)- منظور كميسيون همين است. آقاى حبيبى نظر خودشان را دارند مى‏گويند.
منشى (يزدى)- بسيار خوب منظور كميسيون از اين كلمه «اعضاء» مى‏فرمايند «كل نمايندگان» بوده است (سيد على خامنه‏اى- دو سوم كل نمايندگان) بلى دو سوم كل نمايندگان.
نجفقلى حبيبى- حاج آقا ممكن است عده‏اى غايب باشند.
منشى (يزدى)- ديگر حالا نمى‏شود رويش بحث كرد. مخبر كميسيون مى‏فرمايند منظور اين است. ديگر بحث نمى‏توانيم بكنيم.
ميرحسين موسوى- ... به عدم كفايت رئيس جمهور رأى دادند مراتب جهت عزل وى به اطلاع مقام رهبرى مى‏رسد.
ى كى از آقايان- كلمه اجرايى چه شد؟
ميرحسين موسوى (مخبر كميسيون)- كلمه (اجرايى) را حذف كرديم.
سيد على خامنه‏اى (نايب رئيس)- آقاى نورى يك توضيحى داشتند حالا ممكن است بفرماييد.
ميرحسين موسوى- من خودم موافقم ولى ايشان تذكر دادند و من حذف كردم.
عبدالله نورى- اين جا اگر كه لطف كنند آقايان در ذيلش ببينند اصل يكصد و دهم كه اصلاح شده، در بند 5 نوشته‏ايم، يا رأى مجلس شوراى اسلامى به عدم كفايت وى بر اساس اصل 89. دو نوع كفايت مطرح شد كفايت سياسى و كفايت اجرايى، كفايت سياسى وضعيتش‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 968
در قانون اساسى روشن نشده، كفايت اجرايى پيشنهادى بود كه آقاى دكتر حبيبى آوردند در كميسيون ما تصميم بر اين گرفته شد كه در هر دو نوع به يك شكل در يك جا هم در آن جا پيش‏بينى ارتباطش با اصل 89 بشود. هم در اين جا كلمه اجرايى و سياسى نباشد كه يك نوع عمل بشود.
منشى (يزدى)- بنابراين كلمه اجرايى را مى‏خواهيد بگوييد برداريم. حالا گزارش كميسيون است و گزارش كميسيون هم بدون كلمه «اجرايى» است. آقايانى كه با اين بند دوم به همين ترتيب كه خوانده شد موافق هستند دستشان را بلند كنند. (اكثر دستشان را بلند كردند) با هفده رأى تصويب شد. اصل بعد را بفرماييد.
نجفقلى حبيبى- من در بند 3 پيشنهاد دارم.
منشى (يزدى)- ديگر رأى گرفتيم چيزى اضافه اگر داريد بله. اضافه بر اين مطلبى كه تصويب شده است، چيزى داشته باشيد مى‏توانيد مطرح كنيد.
رئيس- يك ربع ساعت تنفس.
 (جلسه ساعت هجده به عنوان تنفس تعطيل و مجدداً ساعت 25/ 18 تشكيل شد)
رئيس- بسم الله الرحمن الرحيم. جلسه رسمى است. دستور جلسه را ادامه بدهيد.
منشى (يزدى)- پيشنهاد جناب آقاى عميد مطرح است. آقاى عميد بفرماييد.
عميد زنجانى- بسم الله الرحمن الرحيم. در دنباله بند 2 اصل هشتاد و نهم اصلاحى كميسيون كه به تصويب هم رسيد من پيشنهادى دارم كه با يك مقدمه كوتاه پيشنهادم را توضيح مى‏دهم. ملاحظه فرموديد در بند 2 اصل هشتاد و نهم كه تصويب شد به اين جا منتهى شد كه اگر اكثريت دو سوم اعضاى مجلس به عدم كفايت رئيس جمهور رأى دادند، مراتب جهت عزل وى به اطلاع مقام رهبرى مى‏رسد.
از آن جا كه ظاهراً مصوب كميسيون رهبرى كه احتمالًا در شورا هم تصويب بشود، اين است كه عزل رهبر مشروط به هيچ شرطى نيست، رهبر حتى بدون تصويب عدم كفايت سياسى توسط مجلس حتى با عدم استيضاح رئيس جمهور در مجلس هم مى‏تواند رئيس جمهور را عزل كند، بنابراين، اين بند 2 اصل هشتاد و نهم اصل بى اثر و لغو است. چطور؟ براى خاطر اين‏كه اگر مجلس آمد استيضاح كرد و با دو سوم رأى به عدم كفايت رئيس جمهور داد و رهبر هم عزل نكرد، خواه ناخواه اين خودش لغو است. بگوييم كه نه اين مى‏تواند زمينه عزل رهبر را فراهم كند، اين شرط هم كه در كميسيون رهبرى برداشته مى‏شود يعنى عزل رهبر مشروط به اين نيست كه حتماً استيضاح مجلس باشد. پس رئيس جمهور چه استيضاح بشود، چه استيضاح نشود رهبر مى‏تواند رئيس جمهور را عزل كند. على‏الفرض پس اين استيضاح اين جا بى‏اثر است، ابتر است، بى‏فايده و بى‏نتيجه است. بر اساس اين ديد من پيشنهادم اين است كه در دنباله همين بند 2 اصل هشتاد و نهم اضافه بشود در اين صورت يعنى وقتى با دو سوم مجلس عدم كفايت رئيس جمهور تصويب شد، مجمع تشخيص مصلحت بايد (يعنى به صورت الزامى) نظر نهايى خود را به اطلاع رهبر برساند. باز اين يك قدمى است براى اين‏كه زمينه‏اى فراهم بشود براى اظهار نظر رهبر، رهبر نظرش مشروط به مجلس نيست. اما بالاخره رهبر با مجمع تشخيص مصلحت، مصلحت‏انديشى مى‏كند. اين جا وقتى مجلس تصويب كرد، اين يك اهرم مى‏شود كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 969
مجمع تشخيص مصلحت نظر خودش را درباره رئيس جمهور به رهبر اطلاع مى‏دهد كه به اين ترتيب مصوبه مجلس راه پيدا مى‏كند براى زمينه‏سازى تصميم‏گيرى رهبر. هرگاه رئيس جمهور توسط مقام رهبرى عزل نشود، در اين صورت رئيس جمهور موظف به استعفا خواهد بود. اين جا عنايت بفرماييد كه فلسفه و نظر اين پيشنهاد حذف چيست؟ آنچه كه در ذهن من هست اين است ممكن است در شرايطى حتى رهبر هم مقهور يك رئيس جمهور مقتدر بشود و به خاطر اين‏كه ديگر قوا در برابر رئيس جمهورى كه اين همه قدرت ما به او داده‏ايم مقهور بشود، اين مقهوريت سرايت كند به خود رهبر و رهبر هم نتواند عزل كند رئيس جمهور را به دليل مقهوريتش. يك چيزى موازى وجود داشته باشد كه از بروز يك چنين ديكتاتورى، يا يك چنين استبدادى جلوگيرى بكند. آقاى امينى مى‏فرمايند اگر استعفا نداد، خوب ما راه قانونى‏اش را درست بكنيم، اگر راه قانونى نداشته باشد، او بهتر مى‏تواند بماند. اما بالاخره يك فرازى، نشيبى جلويش گذاشته مى‏شود و آن منع قانونى است كه موظف است و به دنبال اين‏كه استعفا ندهد يك جرم سياسى مى‏شود كه ديوان عالى كشور مى‏تواند محاكمه‏اش كند به خاطر همين. بالاخره همه اين‏ها يك سنگلاخى است جلوى يك آدمى مثل نمونه‏اى كه در گذشته داشتيم (مسأله بنى صدر) سنگلاخ‏هايى است. در جلو او قرار داده مى‏شود كه نتواند از اين قدرتى كه ما برايش تعبيه ديديم، سوء استفاده بكند. البته من خودم اعتراف مى‏كنم يك نكته ابهامى اين جا وجود دارد و آن اين است كه فرض ديگر قضيه اين است كه رهبر مقهور رئيس جمهور نيست. اصلًا رهبر نمى‏خواهد اين رئيس جمهور عزل بشود. به خاطر مصالح كشور ابقاى رئيس جمهور را لازم مى‏داند. در اين جا اگر ما چنين حقى را براى مجلس قائل بشويم، معنايش تعارض بين مجلس و رهبرى مى‏شود. البته اين احتمال وجود دارد ولى مفسده اين را شما مقايسه كنيد با مفسده بروز يك چنين مسأله‏اى در نهاد قوه مجريه كه بسيار خطرناك است و در عين حال مى‏شود اين نقطه ضعف را با قيدى درست كرد كه اگر در چنين مواردى بنابر ديد واقعى و مصلحت واقعى رهبر نخواهد عزل بكند و ابقاء بكند، آن جا مى‏شود يك برنامه‏اى را يك قيدى را اضافه كرد آن كه روح اين پيشنهاد هست، اين است كه مانعى ايجاد بشود از سوء استفاده از قدرت كشدار و اين قدرت فوق‏العاده قوه مجريه كه احياناً حتى سرايت به تصميم‏گيرى رهبرى هم نكند و ما در تاريخ نه چندان دورمان نمونه‏هاى متعددى داريم كه براساس سوء استفاده از قدرت ديگر قدرت‏ها مقهور شده‏اند. يكى از رمز موفقيت رضاخان اين بود كه توانست همه را مقهور بكند، يعنى آن ابهت قدرتش بيش از قدرت واقعى‏اش بود و اين احتمال دارد كه در موارد متعدد هم سرايت بكند به همه موارد. براى اين‏كه اولًا اين اكثريت دو سوم اعضاى مجلس كه رأى به عدم كفايت مى‏دهند اين را از لغويت ما بيرون بياوريم كه ثم ماذا هر كسى اين را بخواند خواهد گفت ثم ماذا رهبر كه مطلق مى‏تواند عزل بكند. با پيشنهاد مجلس هم مى‏تواند عزل نكند. پس بنابراين اين استيضاح چه اثرى مى‏تواند داشته باشد؟ من يك جمله اضافه مى‏كنم آنچه كه در جلسه عمومى در شور اول تصويب شد، استيضاح «مثمر» تصويب شد. نه «استيضاح بى‏ثمر» الان آنچه كه در بند 2 آورده شده يك استيضاح بى‏ثمر است كه حتى به عرض رهبر هم برسد، رهبر ملزم به مراعات آن نيست. استيضاح بى‏ثمر است، آن را برداريم هم طورى نيست. بند 2 را شما برداريد چيزى زير و رو نخواهد شد. براى اين‏كه آن مصوبة جلسة عمومى عمق پيدا بكند، معنا پيدا بكند اين پيشنهادى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 970
كه به صورت مكتوب خدمت آقايان داده شده من خواهش مى‏كنم كه آقايان عنايت بفرمايند كه اين قسمت اضافه بشود تا بند 2 از لغويت بيرون بيايد. ضمناً هم در موارد خطر اينچنينى مجلس بتواند آن كارى را كه رهبر مى‏خواهد انجام بدهد، انجام بدهد.
منشى (حبيبى)- جناب آقاى يزدى من يك سؤال دارم و آن اين است كه رئيس جمهورى كه رهبر را مقهور مى‏كند، مقدم بر اين فاتحه قانون اساسى را خوانده يا نخوانده؟ چون رئيس جمهورى كه رهبر را واقعاً بتواند مقهور بكند ظاهراً قبلًا قانون اساسى ...
عميد زنجانى- من جواب اين سؤال را بدهم.
منشى (يزدى)- نه ديگر بحث مكالمه‏اى نمى‏توانيد بكنيد. در مخالفت، و موافقت صحبت مى‏شود و تمام مى‏شود.
عميد زنجانى- سؤال شده است.
منشى (يزدى)- سؤال از هيأت رئيسه شده. در مخالفت و موافقت صحبت مى‏شود. اگر جواب داده نشد شما مى‏توانيد جواب بدهيد.
عميد زنجانى- هيأت رئيسه پيشنهاد داده كه جواب بدهد؟
منشى (يزدى)- در مخالفت و موافقت صحبت مى‏كنند اگر جواب داده نشد، شما مى‏فرماييد ديگر. آقاى موسوى بفرماييد.
سيد عبدالكريم موسوى اردبيلى- من گوش دادم فرمايش ايشان را، يك اشكالى كردند بايد اشكال را جواب داد، اشكال اين است كه بعد از آن‏كه همه اين كارها شد دادند به خدمت رهبر، رهبر كه الزامى ندارد، ممكن است قبول بكند يا قبول نكند. اين كار هم اگر نبود رهبر مى‏توانست قبول بكند يا قبول نكند. اين يك جنبه مثلًا مشورتى، يك زمينه‏سازى فقط اين مقدار مى‏تواند باشد. سابقاً كه در مجلس صحبت شد، قرار بود براى عزل رئيس جمهور غير از آن دو راهى كه قبلًا پيش بينى شده يك راه ديگر پيش‏بينى بشود. اين آن راه نيست. اين اشكالشان درست است. حكمتى هم كه فرمودند ممكن است يك وقت مستبد باشد و چه باشد و اين‏ها، خوب حالا فرض مى‏كنيم دو تا احتمال است هر دو را خودشان توجه فرمودند و گفتند، گفتند يك طرفش هست، طرف ديگرش هم هست. اما علاجى كه فرمودند من علاجش را نه علاج آن اشكال مى‏دانم و نه جلوگيرى، فقط يك سنگ زيادترى انداختند جلو نه براى رئيس جمهور، براى اين‏كه رئيس جمهور بماند. توجه فرموديد براى اين‏كه مجلس گفته رهبر هيچش نشده،، مى‏خواهد عزل بكند يا نه. بعد مى‏گويند نه به مجمع تشخيص مصلحت هم داده بشود. يعنى يك راه ديگر، رئيس جمهور فكرش راحت است بگويد در مجموع تشخيص مصلحت حالا رأى نمى‏آورد تازه رأى آورد، ممكن است رهبر قبول كند، ممكن است قبول نكند. اين چه شد؟ غير از اين‏كه راه يك خرده ادامه پيدا كرد بعد يك چيزى اضافه كردند: ملزم است ايشان ... خوب قبل از مراجعه به جايى اين را مى‏تواند بگويد قبل از اين‏كه اين سنگ را بيندازيم جلو و راه را دور كنيم، بگوييم به محض اين‏كه او به حرف رهبر گوش نكرد، ملزم است استعفا بدهد. ديگر اين راه را دراز كردن و سنگ انداختن ظاهراً مثل اين‏كه عكس نتيجه بدهد اين يك، و اما راجع به اين دو تا اشكال به نظر من هر دو وارد است. اما راهى ندارد شما رأى گرفتيد. اين رأى آورده، چون اگر اين اشكالات وارد است، بايد بگوييم كه به خدمت رهبر داده نشود. به محض اين‏كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 971
مجلس اين را تصويب كرد ... اين را شما رأى گرفتيد، اين پيشنهاد هم بعد از رأى من فكر نمى‏كنم رأى را از بين ببرد.
منشى (يزدى)- يعنى مستعفى شناخته بشود، نيست.
موسوى اردبيلى- بله ديگر، مستعفى شناخته بشود نيست براى اين‏كه ما رأى داديم. بنابراين راهى ندارد، اما اين اشكال وارد است. و اين راه هم راه درستى نيست، يعنى اين علاج آن كار را نمى‏كند.
منشى (يزدى)- در موافقت پيشنهاد كسى صحبت مى‏كند؟ (اظهارى نشد) اگر موافق هم كسى صحبت نمى‏كند، كميسيون دفاع مى‏كنند.
ميرحسين موسوى (مخبر كميسيون)- يك واژه‏اى به كار برده شد، «تعارض مجلس و رهبرى» من فكر مى‏كنم نظام خودمان را طورى طراحى مى‏كنيم كه هيچ دستگاهى زير نظر رهبرى، تعارض با رهبرى نداشته باشد. يعنى ما اصولًا تصور تعارض بين رهبرى و رئيس جمهور و نظاير اين‏ها را نبايد بكنيم در اين نظامى كه طراحى كرديم.
دوم اين‏كه اين مسأله دوباره بيايد به مجمع تشخيص مصلحت، اين در حقيقت سخت‏تر مى‏كند قضيه را. يعنى درست مخالف آن استدلالى است كه جناب آقاى عميد مى‏كنند، ايشان مى‏فرمايند كه ما مى‏خواهيم يك كارى بكنيم كه بالاخره رأى مجلس به نتيجه برسد و يك رأى ديگر اضافه مى‏كنند. حالا شما فرض بكنيد مجلس رأى داده، عدم اعتماد، مجمع تشخيص مصلحت مى‏گويد، نه، اين خيلى هم آدم خوبى است باشد. ما بين رهبرى و مجلس ممكن است تعارض نداشته باشيم. ولى بين شوراى تشخيص مصلحت و مجلس مى‏توانيم اين جا شاهد تعارضى باشيم كه خيلى به صلاح كشور نيست. به نظر مى‏آيد اگر مجلس رأى اعتماد داد و رهبر رئيس جمهور را نگه داشت يقيناً اين به خاطر مصلحتى خواهد بود كه مجلس هم تسليم آن مصلحت خواهد شد على رغم رأيى كه داده. يعنى بنده در اين جا هيچ نوعى تعارضى را احساس نمى‏كنم و معمولًا اگر آن دلايلى كه در مجلس گفته شده و آن رأى عدم اعتماد كه داده شده، آن قدر قوى باشد كه رئيس جمهور نتواند كار بكند، خيلى بعيد به نظر مى‏آيد كه رهبر بيايد رئيس جمهور را در چنين حالتى نگهدارد. براى همين به ذهنم مى‏آيد اين چيزى كه جناب آقاى عميد مطرح فرمودند جز اين‏كه مشكلات را زيادتر بكند و آن قصدى هم كه ايشان دارند كه قصد درستى است آن را حتى به تأخير بيندازد و غير ممكن حتى در يك مواقعى بكند فايده‏اى ندارد و همان قبلى بهترين است و با اضافه شدنش مخالفيم.
منشى (يزدى)- بسيار خوب، پيشنهاد را مشخص بكنيد براى رأى. پيشنهاد اين است كه اين عبارت «در اين صورت» ذيل آن اصل اضافه بشود.
عميد زنجانى- آقايان يك عنايتى بفرمايند كه اين بند 2 كه اضافه شده بر اساس مصوبه جلسه عمومى هيچ آن منظور را تأمين نمى‏كند. يعنى مصوبه كميسيون هنوز عملى نشده و اين بند آن را تأمين نمى‏كند.
منشى (يزدى)- حالا شما پيشنهادتان را مشخص بكنيد.
عميد زنجانى- من پيشنهادم اين است كه «بعد از تصويب دو سوم اعضاى مجلس در مورد عدم كفايت رئيس جمهور، مجمع تشخيص مصلحت بايد نظر نهايى خود را به اطلاع‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 972
رهبر برساند. هرگاه رئيس جمهور توسط مقام رهبرى عزل نشود، وى موظف به استعفا خواهد بود.»
منشى (يزدى)- آقايانى كه با اين پيشنهاد موافق هستند دستشان را بلند كنند (عده كمى دست بلند كردند) خوب اين تصويب نشد. پيشنهاد ديگرى نيست اصل بعد را بفرماييد.
ميرحسين موسوى (مخبر كميسيون)- اصل يكصد و دهم. اين اصل وظايف و اختيارات رهبرى است. در تشكيل شوراى عالى دفاع يكى از اعضاى آن نخست وزير است كه اين حذف شده و در بند 5 همين اختيارات رهبرى در مورد عزل نوشته «عزل رئيس جمهور با در نظر گرفتن مصالح كشور پس از حكم ديوان عالى كشور به تخلف وى از وظايف قانونى يا رأى مجلس شوراى ملى به عدم كفايت سياسى او» اين تبديل شده به اين‏كه «يا رأى مجلس شوراى اسلامى به عدم كفايت بر اساس اصل 89» كه در دو مرحله مى‏شود رأى گرفت، يكى آن قسمت اول كه كلمه «نخست وزير» را همه جا حذف كرديم اين جا هم حذف مى‏شود يكى هم بند پنجم همين اصل يكصد و دهم است.
منشى (يزدى)- ظاهراً توضيح زيادى لازم نداشته باشد. روى آن بند اولش كه بحثى نداريم. آن بند اول را رأى بگيريم.
محمد مؤمن- اجازه بفرماييد. مبنى بر اين نيست كه بعد اصلًا يك كسى را به عنوان نخست وزير ولو وزير اول يك چنين چيزى نداشته باشيم؟
ميرحسين موسوى- حذف شد اصلًا.
محمد مؤمن- اگر معاون اول بشود نخست وزير اين بايد بحث بشود. من مى‏گويم كه اين مبنى بر يك مصوبه‏اى است كه هنوز به آن نرسيده‏ايم. آن جا جلوتر چون شما نخست وزير را همه كاره مى‏دانستيد، رئيس جمهور را آورديد اتفاقاً بجا بود «يا وزيران» نخست وزير هم جزو وزيران بود از اين جهت محظورى نداشت. اما الان اين مبنى بر اين است كه اصلًا نخست وزير نداشته باشيم و هنوز ما به اين بحث نرسيده‏ايم.
منشى (يزدى)- به هرحال شما در شوراى عالى دفاع معتقديد كه معاون اول رئيس جمهور عضو باشد به جاى نخست وزير.
مؤمن- من عرض نمى‏كنم بله ممكن است يك همچو حرفى گفته بشود.
منشى (يزدى)- نخست وزير بالاخره حذف شده است حالا جايش معتقديد او پيش بيايد آن بحث آخرى است.
مؤمن- اين بحث نشده است.
سيد على خامنه‏اى (نايب رئيس)- نخست وزير كه به هر حال نداريم اين را كه در يكى از اصل‏هاى قبل آقاى موسوى هم تذكر دادند كه اين چيز مهمى بود. ايشان گفتند نخست وزير حذف شد و در جاهاى ديگر هم حذف مى‏شود. حالا اگر ما معاون اول را به فرض عضو شوراى عالى دفاع هم بدانيم كه كميسيون البته مخالف است با اين، ما استدلال داريم.
محمد مؤمن- بنده عرضى ندارم. آن مطلبى كه مى‏خواستم بگويم جناب آقاى يزدى اين مسأله‏اى نيست. نخست وزير اگر نداشته باشيم آن جا قهرى حذف مى‏شود. اصل مسأله را مى‏خواهيد بفرماييد كه ما قبول داريم. اما عبارت را اجازه بدهيد كه اختيار تنظيمش ... اصلًا چه لزومى دارد بر اساس اصل هشتاد و نه؟ همين كه بگوييم يا رأى مجلس شوراى اسلامى به عدم كفايت وى.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 973
سيد على خامنه‏اى (نايب رئيس)- حالا اين كه بحث دوم شد. حالا اولى را مى‏خواهند رأى بگيرند.
منشى (يزدى)- حالا پس قسمت اول را رأى مى‏گيريم.
ميرحسين موسوى (مخبر كميسيون)- جناب آقاى يزدى من يك توضيح مختصر بدهم كه رفع شبهه بشود. جناب آقاى مؤمن هم توجه بفرمايند. اصل شصتم كه الان تصويب كرديم اعمال قوه مجريه جز در امورى كه در اين قانون مستقيماً بر عهده رهبرى گذارده شده، از طريق رئيس جمهور و وزراست. وقتى اين مسأله تصويب شد، من بلافاصله گفتم اين مهم‏ترين چيزى است كه ما داديم در مجموعه اين‏ها يعنى نخست وزير به طور كامل حذف شد و دوباره به اين مسأله اصلًا نمى‏توانيم برگرديم. براى همين در اصول ديگر هم دوباره مطرح كردن بحث نخست وزيرى مخالف آيين‏نامه داخلى است.
منشى (يزدى)- پس حالا فعلًا اين قسمت اولش را رأى مى‏گيريم كه بند (ج) عنوان نخست وزير حذف شده است. آقايانى كه با اين حذف موافق هستند، دستشان را بلند كنند (اكثر دست بلند كردند) اين به اتفاق آراء تقريباً تصويب شد. راجع به قسمت دوم كه دارد «بر اساس اصل هشتاد و نه» آقاى مؤمن مخالف با اين كلمه «بر اساس» هستند و من با حذفش مخالفم اين جمله بايد باشد. اگر بحث نمى‏خواهيد بكنيد رد شويم، چون آقاى نورى توضيح دادند مطلب هم هماهنگ بودن و دو سوم بودن است. بسيار خوب. پس اين قسمت دوم در بند 5 از همين اصل «يا رأى مجلس شوراى اسلامى به عدم كفايت وى براساس اصل 89» آقايانى كه موافق هستند دستشان را بلند كنند (همه موافق بودند) اين به اتفاق آراء تصويب شد. بسيار خوب اصل بعد را بفرماييد.
ميرحسين موسوى (مخبر كميسيون)- اصل يكصد و سيزده: پس از مقام رهبرى، رئيس جمهور عالى‏ترين مقام رسمى كشور است و مسؤوليت اجراى قانون اساسى و تنظيم روابط قواى سه گانه و رياست قوه مجريه را جز در امورى كه مستقيماً به رهبرى مربوط مى‏شود بر عهده دارد.
در اين اصل اين قسمت «و تنظيم روابط قوى سه گانه» حذف شده در نتيجه شده: پس از مقام رهبرى، رئيس جمهور عالى‏ترين مقام رسمى كشور است و مسؤوليت اجراى قانون اساسى و رياست قوه مجريه را جز در امورى كه مستقيماً به رهبرى مربوط مى‏شود بر عهده دارد».
علتش البته در آن بحث اول جلسه طرح شد. اولًا تنظيم روابط قواى سه گانه در قانون اساسى هم كه الان اجرا مى‏كنيم يك عبارت كاملًا مبهمى بوده، خيلى روشن نبوده كه آيا منظور همين قوانينى است كه مجلس مى‏دهد و رئيس جمهور بالاخره بايد امضا بكند و بدهد براى اجرا آيا منظور از اين تنظيم قوا همين است يا اگر ناهماهنگى بين قوه قضاييه و اجراييه يا مقننه ايجاد بشود، رئيس جمهور دخالت مى‏كند و هماهنگى ايجاد مى‏كند. آن چيزى كه در هشت سال گذشته اتفاق افتاد غير از آن مسأله لوايح و امضاها كه من فكر مى‏كنم كه با همين وضعيت فعلى هم كه داريم اين را حذف بكنيم ادامه خواهد داشت، عملًا در تنظيم روابط سه گانه خود رهبر دخالت مى‏كردند. فرضاً مجلس تندروى مى‏كرد، دولت بد عمل مى‏كرد، قوه قضاييه يك جايى ضعفى نشان مى‏داد، يا بايستى هماهنگ مى‏بود يا دولت هماهنگ‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 974
مى‏بود با قوة قضاييه، دخالت‏هايى مى‏فرمودند و مسأله حل مى‏شد و مصاديق بسيار روشنى از تنظيم روابط قواى سه‏گانه بود يا جلساتى كه رؤساى سه قوه با حضرت امام داشتند كه در آن جا عملًا يكى از مهم ترين كارها بدون اين‏كه بيان شود به طور عملى صورت مى‏گرفت همين تنظيم روابط قواى سه‏گانه بود.
ما به اين معنا گرفتيم چون غير از اين هيچ نوع معناى ديگرى نيافتيم. مگر اين‏كه در اين جلسه بحث بشود كه منظور از تنظيم چيست؟ يعنى اين را يك كمى برادرها توضيح بدهند شايد مسأله حل بشود. به هر حال ما فكر كرديم كه ما اين را حذف بكنيم و پيشنهاد بكنيم در كميسيون رهبرى (كميسيون شمارة 1) به وظايف رهبرى اضافه بشود. البته اگر كميسيون موافقت بكند و عملًا از خود اين اصل حذف بشود.
منشى (يزدى)- بسيار خوب، مخالف و موافق اگر هست صحبت كنند. آقاى مؤمن به عنوان مخالف بفرماييد.
محمدمؤمن- آن كه عمده است براى آن مسأله كه شأن اين كميسيون هست يا نه آن خيلى مسأله نيست، ولى آنچه كه مسأله هست، اين است كه واقعاً تنظيم روابط قواى سه‏گانه يك وقت است كه شما معنا مى‏كنيد يعنى اختلافى بين قواى سه‏گانه هست و مى‏خواهد اين اختلاف را حل بكند البته ما قبول داريم اگر به اين معنا باشد، اين شأن رهبرى است، وقتى خود قوا جورى باشند كه نتوانند با هم بسازند آن كسى كه در رأس نظام هست كه مقام رهبرى است، او بايد اختلاف اين‏ها را حل كند، به نظر ما اين تعبير تنظيم روابط قواى سه‏گانه دلالت بر اين ندارد آن مسأله حل معضلات است معضل يا يك حل اختلاف يك چنين تعبيرى.
اما تنظيم شما خودتان اگر بخواهيد يك كارى را انجام بدهيد كه اين كار دو بخش است: يك عده بايد براى رفتن همين قضيه شب هفت حضرت امام و مثلًا شركت در جلسات خوب، اين‏ها هر كدام از اشخاص يك سرى از كارها به آن‏ها واگذار مى‏شود، وظيفه‏اى كه به هر كس واگذار شده، انجام مى‏دهد، بعد براى اين‏كه هماهنگ با هم باشد، روابطشان منظم باشد، در نظام درستى قرار بگيرد، هيچ كدام نمى‏خواهند اصلًا مخالف با هم باشند، در صددند كه خوب عمل بكنند، نه اين‏كه اختلاف بينشان هست مى‏خواهند خوب عمل كنند. ولى چون هر كدام مستقل از همديگر هستند، وظيفه خودش را دارد انجام مى‏دهد توجه به كار ديگرى ندارد يك نفر باشد كه اشراف داشته باشد كارها را منظم بكند و در يك نظام در بياورد اين را به اين معنا ما نبايد به رهبرى بدهيم، چون اگر اين را بخواهيم به رهبرى بدهيم، معنايش اين مى‏شود كه رهبر را بياوريم در كارهاى اجرايى و قضايى و تقنينى وارد بكنيم ببينيم هر كدام از قوا چه نياز دارند تا با هم كارهايشان را مرتبط بكنند و منظم بكنند، بنده عرض مى‏كنم كه اگر اين تنظيم را به معناى حل اختلاف بگيرند يعنى بنده خودم را عرض مى‏كنم و ظاهراً كميسيون ما هم كميسيون رهبرى است، قبول دارد كه اين امروز هم آن جا مطرح شد كه اين بايد از وظايف رهبر به حساب بيايد كه بعضى از برادرها صبح مى‏فرمودند حالا يا خودش و يا با مشورت مجمع تشخيص مصلحت. ولى اگر به معناى اين نباشد كه عبارت ظاهراً اين را نمى‏رساند، منظم بكند، اگر مى‏بينيد كه عبارت يك مقدار نارسا هست، عبارت را درست بكنيم كه مقام رهبرى را به طور كلى از رئيس جمهور نگيريد جاى ديگر هم كه مى‏فرماييد نداريم پس‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 975
به مقام رهبرى بدهيم آن وقت مقام رهبرى را درگير كارهاى ريز بكنيد كه حتى نياز يك نفر باشد كه به اين تذكر بدهد، به آن تذكر بدهد، اين طور بكن كه با هم هماهنگ باشد، انجام مى‏دهند در مقام مقابله با هم كه نيستند. منتها اين استقلال قوا باعث مى‏شود كه اين‏ها توجه به ديگرى نكنند و الا اگر به آن‏ها توجه داده بشود، با هم هماهنگ حركت مى‏كنند، اين مورد را اگر مراد باشد كه به نظر من اين عبارت تنظيم روابط قواى سه‏گانه بيش از اين نيست، اگر نتواند تنظيم بكند آن وقت مى‏شود اختلاف، وقتى كه اختلاف شد، به سراغ رهبرى بروند و لذا من با حذفش روى اين حساب موافق نيستم و الا آن طورى كه آقايان مى‏فرمايند كه تنظيم به معناى اين هست كه اختلافات بوده و آنچه كه اتفاقاً بوده كه مقام رهبرى هم آقايان مى‏فرمايند دخالت فرمودند واقعاً آنچه را كه دخالت فرمودند به آن معنايى است كه جناب آقاى موسوى تنظيم روابط را تفسير مى‏كنند و الا اگر تنظيم روابط به معناى مجرد هماهنگ كردن باشد، فكر نمى‏كنم كه آقايان هم موافق باشند به رهبرى داده بشود. والسلام.
نايب رئيس (خامنه‏اى)- عرض مى‏كنم خدمت جناب آقاى مؤمن چون من قريب هشت سال با اين كلمه سر و كار داشتم اين كلمه حقيقتاً مفهوم روشنى ندارد و يكى از دو احتمال در باب اين جمله هست كه اين توضيح جناب آقاى مؤمن هم كه گفتند در يك نظام قرار دادند اصلًا كمك نمى‏كند به اين‏كه ما مشخص كنيم كه كداميك از اين دو تاست.
يك احتمال اين است كه به ذهن ما هميشه مى‏آمد كه تنظيم روابط قوا يعنى اين كه قوه مقننه يك قانونى را براى قوه مجريه جعل مى‏كند بعد به وسيله رئيس‏جمهور اين قانون به قوه مجريه ابلاغ مى‏شود يا فرض بفرماييد كه تصويب‏نامه‏هاى دولت را كه شامل همه امور مى‏شود، اگر خلاف قانون بود، گاهى به مجلس و گاهى به دستگاه‏هاى ديگر مربوط مى‏شود اين مشخص مى‏كند كه خلاف قانون هست يا نيست و ابلاغ مى‏كند، يعنى در حقيقت تنظيم روابط قواى سه‏گانه يك بيان ديگرى است از همان مكانيسم معمولى ارتباطات سه قوه بنا بر آنچه كه در قانون اساسى ذكر شده يعنى هيچ چيز اضافى نيست، اين يك احتمال كه خوب اگر مراد اين باشد، اين براى رئيس‏جمهور هست و ذكرش هم خيلى لزومى ندارد، اصلًا هيچ توضيحى و تبيينى در مورد وظايف رئيس‏جمهور نيست، اصلًا يك چيز زائدى است.
احتمال دوم اين است كه مراد از تنظيم روابط همان ايجاد هماهنگى باشد كه غالباً هم برداشت همين بوده شما حالا ملاحظه بفرماييد مقالاتى كه در نطق‏هاى پيش از دستور در اين چند سال راجع به رئيس‏جمهور نوشته‏اند و همواره گفته‏اند كه رئيس‏جمهور هماهنگ كننده سه قوه است بارها شنيده‏ايد و اين به گوش همه رسيده است، در حالى كه جمله «هماهنگ‏كننده» اصلًا در قانون اساسى نيست، يعنى برداشت از تنظيم روابط اين بوده هماهنگ كنند. حالا آقاى مؤمن مى‏فرمايند كه هماهنگ كردن غير از رفع اختلاف است نه هماهنگ كردن همان رفع اختلاف است و الا در يك نظام قرار دادن كه شما مى‏فرماييد همان اولى است چيزى بيشتر از اولى نيست، خوب در يك نظام هر كدام از اين سه قوه قانونى براى خودشان دارند و دارند عمل مى‏كنند در يك نظامى چه قرار بدهند؟ ايجاد هماهنگى فرضش در مورد ناهماهنگى است، بروز ناهماهنگى يا امكان ناهماهنگى كه اينجا را گفتند مثلًا رئيس‏جمهور ايجاد هماهنگى مى‏كند كه ما البته يك مقدارى در جلسة رؤساى سه قوه اين كار را مى‏كرديم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 976
جمع مى‏شديم بعضى از مسائل را با همديگر همفكرى مى‏كرديم. در مسائل عمده هم امام اين كار را مى‏كردند همين طور كه آقاى موسوى اشاره كردند، من عرض مى‏كنم الان اين دومى در قانون اساسى جديد جز وظايف رئيس‏جمهور نمى‏تواند باشد، زيرا اين يك مقدارى حالت فارغ بودن از اجراييات محض را لازم داشت كه در رئيس‏جمهور قبلى بود، الان وجود ندارد و بنابراين مال رئيس‏جمهور نيست، حالا مى‏فرماييد مناسب شأن رهبر هم نيست خيلى خوب نباشد، ندهيد، اما بالاخره مربوط به رئيس‏جمهور نخواهد بود.
فرموديد كه رهبر را درگير كارهاى ريز نبايد كرد، ناهماهنگى‏هاى قوا در اين سطح كار ريز نيست، اين غير از اين است كه مثلًا يك دادگاهى در يك شهرستانى مثلًا با اداره بازرگانى آن شهرستان اختلاف دارند، اين ريز است. اما در سطح رهبرى وقتى مى‏خواهد وارد بشود طبعاً كارهاى عمده و بزرگ را به‏وجود مى‏آورد (يكى از اعضا- آن‏ها خودشان قبول دارند) عرض مى‏كنم يعنى بنابراين در زمينه رفع اختلاف كه ايجاد هماهنگى هم همان است اختلاف دو جور است: حالا اختلاف يك وقت تضاد است، يك وقت ناهماهنگى است، ناهماهنگى هم نوعى اختلاف است. على‏اى حال در زمينه ناهماهنگى رئيس‏جمهور آن كسى نيست كه بتواند ايجاد هماهنگى كند، رئيس‏جمهورى كه ما داريم در اين قانون تصويب مى‏كنيم بنابراين نتيجه مى‏گيريم كه اگر مراد از تنظيم روابط آن معناى اول باشد، يك قيد بى‏فايده‏اى است، يك توضيح بدون هيچ ثمرى است كه اگر دومى هم باشد رئيس‏جمهور نمى‏تواند اين كار را بكند. حالا مى‏خواهيد به رهبر بدهيد مى‏خواهيد ندهيد، آن بحثى است كه در كميسيون رهبرى مطرح خواهد شد، لكن اين جا به هر حال اين حذف خواهد شد. والسلام.
منشى (يزدى)- مخالف آقاى عميد صحبت كنند.
عميد زنجانى- بسم الله الرحمن‏الرحيم. من يك استدلالى يا توجيهى تفسيرى عرض مى‏كنم اگر مقبول باشد مسلماً اين است كه رهبر به سه قوه نظارت دارد.
سيد على خامنه‏اى- ايشان به عنوان مخالف صحبت مى‏كنند؟
منشى (يزدى)- بلى، ايشان مخالف صحبت مى‏كنند.
عميد زنجانى- من مخالف مشروط هستم.
سيد على خامنه‏اى- من مخالف با حذف بودم.
منشى (يزدى)- حذف مورد بحث بود، آقاى مؤمن مخالف صحبت كردند، جناب آقاى خامنه‏اى موافق صحبت كردند، آقاى عميد هم باز مخالف، بعد يك موافق ديگر هم مى‏تواند صحبت كند بفرماييد.
رئيس- مخالف مشروط اسمش مخالف نيست.
عميد زنجانى- چرا بعد روشن مى‏شود كه مخالف هستم نظارت در رهبرى به هر معنايى كه تفسير بشود، نظارت به معناى يا كنترل است يا هدايت و كنترل است، نظارت يكى از اين دو معنا را دارد يا به معناى كنترل تنهاست يا هدايت و كنترل است، در هر صورت نظارتى كه جزء شؤونات و اختيارات رهبرى هست، شامل هر سه مورد مى‏شود، وقتى مى‏گوييم رهبر نظارت بر سه قوه دارد، معنايش اين است كه هم هماهنگ كننده سه قوه است، هم اگر اختلافاتى در بينشان باشد، رفع كننده است، هم اگر سرعت كار به اين سه قوه لازم است، بايد اين سرعت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 977
كار را بدهد. پس وقتى ما در شؤونات و اختيارات رهبرى مسأله نظارت را مى‏آوريم، خواه ناخواه شامل همه اين موارد مى‏شود و در مورد رئيس‏جمهور اگر اين مسأله تكرار بشود، خواه ناخواه موجب تصادم بين اختيارات رئيس‏جمهور و بين اختيارات مقام رهبرى خواهد بود. اگر در اين جا (من مخالفتم از اين جا شروع مى‏شود) اگر در اين جا در اصل 113 تنظيم روابط قواى سه‏گانه حذف بشود بايد در رهبرى مسلماً با حفظ اين مسأله باشد كه از اختيارات رهبرى باشد، مسأله تنظيم قواى سه‏گانه به معناى هر سه مطلب يعنى هم هماهنگى هم رفع اختلاف هم دادن سرعت كار چرا؟ اين چرايش را من مى‏خواهم در يك جمله عرض بكنم، چون هر وقت ما مسأله استقلال قوا را مطرح كرديم، بايد به دنبالش تنظيم قوا بيايد، طرح استقلال قوا بدون تنظيم قوا استقلال را يا لغو مى‏كند يا استقلال به معناى جدايى مطلق قوا خواهد بود. بنابراين چون استقلال قوا در قانون اساسى پيش‏بينى شده تنظيم قواى سه‏گانه هم بايد پيش‏بينى بشود، اگر از اين جا حذف مى‏شود، حتماً بايد جزو اختيارات رهبرى باشد و اولى و احق هم اين است كه جزو اختيارات رهبرى باشد، چون مقام نظارت بر قواى سه گانه بر عهده رهبر است و نظارت چه به معناى كنترل چه به معناى هدايت و كنترل شامل هر سه خواهد بود.
منشى- به هر حال پس جناب‏عالى با حذفش موافقيد نه مخالف.
عميد زنجانى- شما مى‏فرماييد موافقت.
منشى- ببينيد! عنايت بفرماييد انصافاً بحث اين است كه در اصل يكصد و سيزده اين جمله حذف شود در مخالفت و موافقت اين بايد بحث بشود.
عميد زنجانى- حذف بشود به شرط اين‏كه جزو اختيارات رهبر باشد.
منشى (يزدى)- البته يك موافق قاعدتاً مى‏توانند صحبت كنند حالا اگر كه جلسه اين مخالفت را مخالفت نمى‏داند حق مخالف محفوظ مى‏ماند يك مخالف مى‏تواند صحبت كند گرچه مخالفت ايشان مخالفت مشروط هم نبود.
عميد زنجانى- نه عنايت نفرموديد- مخالفت مشروط و موافقت مشروط.
منشى- مطلب ظاهراً خيلى پيچيده نيست كه ما نفهميم ظاهراً مطلب را درك كرديم فهميديم خيلى مشكل نيست.
موسوى اردبيلى- مخالفى وجود ندارد.
منشى (يزدى)- نه اگر بخواهند صحبت كنند مى‏توانند چون از نظر آيين‏نامه ما نمى‏توانيم بگوييم آقايانى كه حق دارند صحبت كنند صحبت نكنند، چون آقاى خامنه‏اى و آقاى نورى در مخالفت نام نوشتند.
ميرحسين موسوى- خير ايشان كه موافقند.
عبدالله نورى- موافقت‏ها قاطى شده ما موافق حذف هستيم.
منشى (يزدى)- بلى، من هم اول همين جور اسم نوشته بودم جناب آقاى سيد هادى خامنه‏اى مى‏خواهند به عنوان مخالف صحبت بكنند.
سيد هادى خامنه‏اى- بنده مخالف با حذف هستم، همان طور كه آن دفعه عرض كردم منتها يك مقدار صحبت‏هايى كه شد حل را آسان‏تر كرد، يعنى مثالى زدند كه تا حدودى مصداق‏هاى خارجى تنظيم روابط را مشخص كرد. مثلًا اين‏كه فلان وزير با يك وزير ديگر يا فلان دستگاه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 978
يك فرد مثلا در رتبه مدير كلى از يك دستگاه با يك مسؤول قوه قضايى اختلافى يا يك چيزى پيدا مى‏كند. خوب اين‏ها يك مقدار مصاديق عملى است، اين‏ها تنظيم روابط است اين‏كه گفته مى‏شود معناى تنظيم هماهنگى تلقى شده، خوب اين هماهنگى يك برداشت عاميانه بوده و برداشتى است كه تا همين الان هم در اين جلسه هم درست روشن نيست، نشان مى‏دهد كه اين مردم به طريق اولى اگر از تنظيم ... (سيد على خامنه‏اى- مجلس عوام هم هست) بلى مجلس عوام هست خوب ديگر به هر حال هر جا مجلسى باشد، خود به خود مجلس عوام مى‏شود، چون مجلس كه در رأس همه امور است آنكه عوام باشد، بقيه ديگر ... اين تلقى عمومى تلقى درستى نبوده، چون همين جا هم الان درست روشن نيست من مثلا انتظار داشتم كه حداقل آقاى دكتر حسن حبيبى يك توضيحى بر مبناى مطالعاتشان يك چيزى بگويند. اين جا كسى چيزى نگفت كه بالاخره اين روشن بشود اگر به كلى حذف بشود احتمال اين هست كه ما يك خلاء وظيفه‏اى در آينده پيدا كنيم ولو تا حالا مشخص نبود. بنده احتمال مى‏دهم كه چه بسا در وظايف رئيس جمهورى آن كارى كه به معنى واقعى تنظيم روابط قواى سه گانه است انجام مى‏شده منتها بدون توجه بوده به اين‏كه اين خودش تنظيم روابط قواى سه گانه است و كار هم كار اجرايى است، ضمناً اگر اسمش را هماهنگى نگذاريم و تنظيم بگذاريم از جمله كارهاى اجرايى هم هست كه آن هيمنه و سيطره مقامى و معنوى را هم لازم ندارد، بالاخره كارى است كه بايد انجام بگيرد كار هم كار اجرايى است همان طورى كه قوانين را مجلس تنظيم مى‏كند بعد آيين‏نامه‏اش را مى‏گويند هيأت دولت مثلا تنظيم بكند خوب اين هم يك كارى است بالاخره براى اين‏كه مشخص بشود گاهى اين قوا با هم در اشكال گوناگون رابطه پيدا مى‏كنند، همه‏اش هم اختلاف نيست، گاهى رابطه‏اى مى‏خواهند پيدا كنند بايد به اين رابطه يك نظمى داده بشود و يك ضابطه ايى برايش معين بشود، يك چيزى مثل آيين‏نامه لازم دارد، تنظيم به معنى اين نيست كه وقتى مسأله‏اى پيش آمد ببرند پيش او و او مثلا يك حكمى صادر كند مثل قاضى نه، بايد بنشينند بر مبناى تجربه‏هايى مسائل پيش آمده مشخص كنند كه اگر اين حالات پيش آمد ما چه جور تصميمات بگيريم يك قانونى و يك ضابطه‏اى دارد ممكن است ده تا بيست تا ماده به صورت آيين‏نامه‏اى لازم داشته باشد و هيچ منافات ندارد كه اين باز هم كار رئيس جمهور باشد با اين برداشتى كه بنده عرض مى‏كنم لزومى ندارد كه رئيس جمهور در شكل گذشته‏اش كه خارج از حوزه اجرايى بوده او حتماً بتواند اين كار را بكند، كار، كار اجرايى است، آن حالت را هم لازم ندارد، بنابراين بهتر اين است كه در اختيار خود رياست جمهورى باشد، حالا اگر چنانچه تاكنون معلوم نشده كه واقعاً مسائل مصداقى اين كار چه هست، اين منافات ندارد. اين مسأله را ما حفظ مى‏كنيم ولى تقريباً مسلم اين است اگر روزگارى بنا باشد مصداقى پيدا بكند هر آينه مناسب تر از همه باز با رئيس جمهورى است.
منشى (يزدى)- آقاى نورى به عنوان موافق بفرماييد.
عبدالله نورى- بسم الله الرحمن الرحيم، مطلبى كه جناب آقاى عميد مطرح مى‏فرمايند كه در كنار استقلال قوا تنظيم روابط قوا بايد ديده بشود ما هم معتقديم منتها بحث بر سر اين است كه تنظيم روابط قوا در اختيار كى باشد؟ در اختيار يكى از مسؤولين قوا باشد يا در اختيار كسى كه قوا زير نظرش هست؟ اصلا صحبت سر اين است و الا روى تنظيم روابط قواى سه گانه هيچ كس بحث ندارد، بايد وجود داشته باشد بحث جايگاه آن است كه كجا بايد باشد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 979
مطالبى كه من مى‏خواستم اشاره كنم يك قسمت عمده‏اش را جناب آقاى خامنه‏اى مطرح فرمودند، ما آنكه بحثمان است بر سر ارتباطات عادى است، ميان سه قوه نيست، يعنى اين‏كه همين طور كه اشاره شد، ممكن است مجلس يك سرى لوايحى دارد و مى‏آيد از طريق رئيس جمهور مى‏خواهد براى قوه مجريه بفرستد ارتباطاتى كه فلان وزارتخانه با دستگاه قضايى دارد يا فلان وكيل و نماينده مجلس و كميسيون مجلس با فلان وزارتخانه دارد، اين‏ها اصلا مورد بحث ما نيست كه بر سر آن بخواهيم بحث كنيم كه اين را مى‏خواهيم بياوريم بگوييم همين نوع ارتباطات جزئى بيايد از طريق رهبرى انجام بشود و به اين شكل اين قوا جداى از هم هستند آنكه اين جا مورد بحث است، عبارت «تنظيم روابط قواى سه گانه» هم نيست، بلكه اين كلمه ممكن است يك سرى شبهه ايجاد كرده باشد و مشكلاتى در فهمش براى خود ما بوجود آورده باشد كه نمى‏دانيم منظورشان چه بوده؟ آنكه مورد بحث است اين است كه وقتى شما در رأس قواى سه گانه رهبر را قرار مى‏دهيد و مى‏گوييد كه قواى سه گانه زير نظر ولى امر قرار دارد و سياستگذارى و تدبير كلى امور را به رهبر واگذار مى‏كنيد، در كنار اين بايد اين را روشن بفرماييد كه تنظيم ارتباطات عمومى اين سه قوه چگونه برقرار مى‏شود. اين‏كه عرض مى‏كنم تنظيم ارتباطات من باب مثال يك حركت همسويى در كشور در ارتباط با قوه مقننه و مجريه و قضاييه بايد انجام بشود، مثلا در رابطه با جنگ چيزى كه تحت عنوان شوراى عالى پشتيبانى جنگ راهگشا براى ما بود. اين را كى انجام مى‏دهد؟
يعنى اين موضوع كه مى‏خواهند هر سه قوه آن از جهت قانونگذارى آن جهت قضايى آن از جهت اجرايى اين حركت را دنبال كند، سياستگذارش در بحث رهبرى هم آورده شده كه سياستگذارش رهبرى است، تنظيم و تدبير امور كلى سه قوه و حركت همسو ايجاد كردن در اين سه قوه با كيست؟ اگر گفته بشود با رئيس قوه مجريه استف خوب سؤال پيش مى‏آيد كه چرا؟ چيزى كه رئيس قوه مجريه يعنى رئيس جمهور در قبل داشته چون واقعاً عمدتاً كار قوه مجريه در ارتباط با آن نبوده، لذا يك سلسله مسائل ديگر در ارتباط با رئيس جمهور گذاشته شده اين يك.
من دومين مطلبم را عرض كنم و آن اين است كه به نظر من بالاخره يك سلسله واقعيات به نظر من در تدوين قانون اساسى اثر مى‏گذاشته ما مقام رهبرى مان را كه حضرت امام بودند، به طور طبيعى نمى‏توانستيم بگوييم كه مثلا فرض جلساتى بگيرند كه درآن جلسات سران سه قوه يا قواى سه گانه و اعضايش بنشينند در جهت اين كار حركت كنند، به طور طبيعى اين اثر مى‏گذارد كه بگوييم رئيس جمهور اين مسؤوليت ولو ناشى از رهبرى هم باشد به عهده بگيرد آيا ما رهبرى را در هر زمان مى‏خواهيم به همين شكل فرض كنيم؟
منشى (يزدى)- وقت تمام شده است.
عبدالله نورى- اجازه بفرماييد من آخرين نكته‏ام را هم عرض كنم از طرف ديگر ما با توجه به اين‏كه رئيس قوه قضاييه‏مان منصوب از طرف رهبرى است، تنفيذ حكم رئيس قوه مجريه‏مان بالاخره از طرف رهبرى است، اين دو قوه مستقيماً ارتباطاتش و تنظيم امورش چه ما بخواهيم چه نخواهيم با اين جا هست، بحث قوه مقننه هم كنار اين است، به نظر من مى‏رسد اولى اين است كه از اين جا حذف بشود در آن رهبرى حالا يا تحت همان عنوان سياستگذارى بيايد يا عبارتى كه روشن‏تر باشد، البته ما چيزى كه در اختيارمان بوده، حذف از اين جا بوده و دخالتى هم در مأموريت كميسيون شمارة 1 نداريم خودشان بايد تصميم بگيرند و السلام.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 980
منشى (يزدى)- شما لازم مى‏دانيد توضيح براى برادرها بدهيد بفرماييد.
ميرحسين موسوى (مخبر كميسيون)- نه برادران همه مسائل را گفتند مخصوصاً صحبت‏هاى آقاى عميد من فكر مى‏كنم براى حذف اين فضيه خيلى كمك بكند.
محمد مؤمن- حاج آقا يزدى با قطع نظر از آيين‏نامه حالا مى‏گوييد خلاف آيين‏نامه است، اگر آن جا در كميسيون رهبرى بيايد كه جز وظايف رهبر بيايد حل اختلافاتى كه بين دو ...
منشى (يزدى)- خيلى خوب حالا آن جا به هر حال ممكن است بيايد يا نيايد بحث سر اين است كه از اين جا برداشته بشود.
محمد مؤمن- نه اجازه بدهيد من چه عرض مى‏كنم من مى‏گويم خارج از آيين‏نامه است ...
اجازه بدهيد من اين توضيح را بدهم.
منشى (يزدى)- ببينيد! بيشتر از چهل دقيقه در همه اين امور بحث شد بايد رئيس اجازه بدهند به من ارتباط ندارد.
مؤمن- اجازه بدهيد من اين جمله را پيشنهاد مى‏كنم نمى‏خواهند صحبت نمى‏كنم.
نايب رئيس (خامنه‏اى)- ى عنى واقعاً سر اين چيزهاى به اين كوچكى ما داريم بى‏خودى بحث مى‏كنيم، سر عنوان تذكر و سؤال و اين‏ها حالا آقاى عميد هم مى‏خواهند سؤال بكنند، قانوناً اين سؤال و تذكر هم خلاف آيين‏نامه است.
عميد زنجانى- حداقل اين يك مورد را امتحان بفرماييد.
نايب رئيس (خامنه‏اى)- اتفاقاً غالباً اين‏جور است يعنى چند نفر از آقايان هستند كه سر هر مسأله‏اى سؤال و تذكر دارند. حالا اجازه بدهيد رأى بگيريم.
منشى (يزدى)- آقايانى كه با اين پيشنهاد كميسيون يعنى ...
عميد زنجانى- رهبرى خوب روشن نشد بايستى روى آن بحث بشود.
منشى (يزدى)- خوب آن بحث آخرى است، آن جا كه رسيديم بحث مى‏كنيم، حالا پيشنهاد كميسيون اين هست كه اين جمله: «تنظيم روابط قواى سه گانه» از اصل يكصد و سيزده حذف بشود، موافقين با اين حذف دستشان را بلند كنند (15 نفر دست بلند كردند) تصويب شد اصل بعد را مطرح بفرمابيد.
مير حسين موسوى (مخبر كميسيون)- اصل يكصد و بيست و دوم.
اصل 122 در قانون اساسى كه الان عمل مى‏كنيم اينجور هست «رئيس جمهور در حدود اختيارات و وظايف خويش در برابر ملت مسؤول است. نحوه رسيدگى به تخلف از اين مسؤوليت را قانون معين مى‏كند.»
در اين اصل با توجه به بحث‏هايى هم كه قبلا شد، به اين ترتيب موضوع را عوض كرده «رئيس جمهور در حدود اختيارات و وظايفى كه به موجب قانون اساسى و يا قوانين عادى به عهده دارد، در برابر ملت و رهبر و مجلس شوراى اسلامى مسؤول است.» در مورد مسؤوليت در مقابل مجلس قبلا آن اصولى كه تصويب كرديم كه مجلس مى‏تواند سؤال بكند و استيضاح بكند و من فكر مى‏كنم مسأله روشن است و در اين جا اضافه شده به جز ملت، مسأله رهبر كه رهبر بتواند به طور طبيعى در گذشته هم همين جور بوده كه سؤال كننده است از رئيس جمهور در مقابل وظايفى كه بر عهده او هست و يك چيز تازه‏اى كه اضافه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 981
شده يقيناً جلسه توجه دارد اين هست كه: «به وظايفى كه به موجب قانون اساسى و يا قوانين عادى به عهده دارد».
ما فكر مى‏كنيم در مجلس ممكن است قوانينى گذاشته بشود كه مخالفت با قانون اساسى ندارد و جزو شأن مجلس باشد براى آن قانون و وظايفى را به خاطر ضرورت‏ها و مسائلى كه در كشور هست، به رئيس جمهور بدهد كه عملا در رابطه با همين قوانين اجراى آن‏ها هم مسؤول در برابر ملت و رهبر و مجلس شوراى اسلامى است، اين يك مقدار دست مجلس را هم براى دادن جعل قوانينى كه كشور را بتواند بهتر اداره بكند باز مى‏كند. چرا كه يك ابهامى در اين زمينه هميشه وجود داشت كه آيا قوانينى كه در مجلس مى‏گذرد كاملا بايد
مطابق باشد با آن چيزى كه در قانون اساسى هست و اشاره شده يا اين‏كه مجلس مى‏تواند قوانينى داشته باشد كه مطابق با روح قانون اساسى باشد مخالفت با اصول نداشته باشد و مشكل كشور را بتواند حل بكند و براى اين‏كه آن جنبه حصر را از بين ببريم و دست مجلس و كشور را نبنديم همين قوانين عادى را در اين جا آورديم.
منشى (يزدى)- آقاى خزعلى بفرماييد.
ابوالقاسم خزعلى- در اضافه كردن قيد «در برابر ملت» كه مى‏دانم قبلا هم بوده در اين جا براى من ابهامى هست و آن اين است كه در برابر ملت و رهبر و مجلس شوراى اسلامى وضع مجلس روشن است، رهبر هم كه اختيار در دستش هست. «در برابر ملت» از چه راه قبلا در قانون اساسى پيش گفته بودند اين را قانون معين مى‏كند. اين جا اين قيد را انداخته‏ايد در برابر ملت از چه راه مى‏توانيم اقدام بكنيم و ملتى كه در مقابلش رهبر و مجلس شوراى اسلامى نشانده شده ملت چطورى از چه راه همه پرسى بايد بشود قانون هم برايش معين نكرديد كه بعداً در قانون معين بشود.
منشى (يزدى)- آقاى موسوى جناب‏عالى توضيحى مى‏توانيد بفرماييد.
مير حسين موسوى (مخبر كميسيون)- در مورد اين اضافه شدن و نحوه رسيدگى به تخلف از اين مسؤوليت قانون، من حرفى ندارم.
سيد هادى خامنه‏اى- البته اين سؤال به جاى خودش باقى است ولى آن كلا حذف نشده.
منشى (يزدى)- به هر حال از اصل قبلى اين جمله حذف شده است.
سيد هادى خامنه‏اى- نحوه جوابگويى به ملت اصلا چه جورى است كه اگر نكرد تخلف به حساب بيايد؟
منشى (يزدى)- پس بنابراين اگر كميسيون موافق هست اين جمله كه در اصل سابق بوده بماند.
مير حسين موسوى (مخبر كميسيون)- آقاى حبيبى موافقند، آقاى خوئينى‏ها و آقاى نورى هم موافقند.
منشى (محمد يزدى)- اگر موافقيد بماند و به رأى بگذاريم ديگر.
مير حسين موسوى (مخبر كميسيون)- جناب آقاى خامنه‏اى جناب‏عالى موافق هستيد؟
سيد على خامنه‏اى- من مخالفتى ندارم ما در كميسيون كه صحبت مى‏كرديم ديديم كه خيلى ماحصلى ندارد. يك چيز اين‏جورى است. در مورد ملت حالا اين‏كه در كميسيون صحبت شد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 982
در پاسخ جناب آقاى خزعلى گفته مى‏شد كه اين يك احساس روانى و سياسى است براى رئيس‏جمهور كه احساس كند هر كارى دارد مى‏كند در مقابل ملت مسؤول است ولو اين‏كه حالا كيفيت مؤاخذة او براى اين مسؤوليت مشخص نشده باشد يا در اين قانون مشخص نشود. اما به هر حال بداند آن كسى كه ملت او را معين كرده و انتخاب كرده او در مقابل تك تك آحاد ملت مسووليت دارد. يكى حالت روانى است كه چيز خوبى است. آن‏كه در كميسيون بحث مى‏شد فكر مى‏كنم اين بود (مؤمن- در قانون قبلى هم بوده) بلى در قانون قبلى هم بوده.
منشى (يزدى)- ايشان هم قبول دارند كه در قانون بوده، مى‏فرمايند در قانون كه قبلا بوده اين ذيل هم بوده.
سيد على خامنه‏اى- فارغ از جنبه مؤاخذه كه جنبه حقوقى‏اش را مشخص مى‏كند، جنبه روانى و سياسى دارد.
منشى (يزدى)- آقاى موسوى خوئينى‏ها بفرماييد.
موسوى خوئينى‏ها- بنده هم علاوه براين توضيحاتى كه فرمودند به نظرم مى‏رسد كه در مقابل مجلس شوراى اسلامى مسؤول است شيوه‏اش را ما همين‏جا خودمان گفتيم كه در واقع نحوة استيضاح است اما اگر ما بخواهيم مسؤوليتش را در مقابل رهبر بگوييم قانون عادى تعيين كند اين در واقع مجدداً مجلس شوراى اسلامى را از يك طريق ديگر بر رئيس جمهور و بر رهبر حاكم مى‏كند كه آن در قوانين عادى به راحتى مى‏تواند اين كار را بكند.
منشى (يزدى)- ايشان مسؤوليت در مقابل ملت را مى‏گويند.
خوئينى‏ها- حالا يكى يكى به آن مى‏رسيم براى اين‏كه سه تا جمله داريم «ملت و رهبر و مجلس» من مى‏خواهم بگويم مسؤوليت در مقابل رهبر را و نحوة اعمال اين قدرت رهبرى و اين را به دست مجلس شوراى اسلامى بدهيم هم رهبرى را مى‏تواند محدود كند و هم رئيس جمهور را چون با يك قانونگذارى يك شيوه سهلى درست مى‏كند هم رئيس جمهور را و هم رهبر را در تنگنا قرار مى‏دهد كه به اين ترتيب شما بايد عزلش كنيد چون معنى مسؤوليت معنايش اين است يعنى به اين طريق مى‏توانند عزلش بكنيد كما اين‏كه در مقابل مجلس گفتيم مسؤول است يعنى به چه ترتيب مى‏تواند بررسى كند تا ببيند آيا اين كفايت دارد يا ندارد. بنابراين پس در مورد رهبرى نبايد ما اختيارش را به دست مجلس بدهيم كه او به رهبر بگويد كه شما چگونه بايد از او مسؤوليت بخواهيد و در چه شرائطى عزلش بكنيد اين را كاملا بگذاريم در اختيار خود او باشد.
اما مسؤوليت در مقابل ملت در قانون اساسى قبلى هم كه آمده آن همان بيشتر جنبه روانى قضيه است مى‏خواهند بگويند تو كه از مردم رأى دارى بدان در برابر شان مسؤولى ملت هم تلافى و مسؤوليتش را يعنى اعمال مسؤوليت يا قدرتش را در رأى دوم به خرج مى‏دهد. اگر رئيس جمهور به دردخورى نبود در نوبت دوم به آن رأى نمى‏دهد.
ميرحسين موسوى- حاج آقا من پيشنهاد براى رأى‏گيرى دارم اگر موافق هستيد. من مى‏گويم اين را دو قسمت بكنيم. يكى اين قسمت كه تا مسؤول است، بعد براى حذف «نحوه رسيدگى به تخلف از مسؤوليت را قانون معين مى‏كند» جداگانه رأى بگيريم.
منشى (يزدى)- ى عنى اين مصوبه را نه به قيد حذف تا اينجا رأى مى‏گيريم بعد براى جملة بعدش جداگانه رأى مى‏گيريم. لطف كنيد و يكبار بخوانيد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 983
ميرحسين موسوى (مخبر كميسيون)- «رئيس جمهور در حدود اختيارات و وظايفى كه به موجب قانون اساسى و يا قوانين عادى به عهده دارد در برابر ملت و رهبر و مجلس شوراى اسلامى مسؤول است».
منشى (يزدى)- آقايانى كه با اين پيشنهاد موافق هستند دستشان را بلند كنند. (اكثر رأى دادند) تصويب شد. خوب قسمت دوم حذف آن جملة آخر اصل است. در اصل سابق اين جمله بوده «نحوة رسيدگى به تخلف از اين مسؤوليت را قانون معين مى‏كند» كميسيون اين را حذف كرده. حالا اصل حذف را در حقيقت به عنوان پيشنهاد كميسيون به رأى مى‏گذاريم. ديگر بحث هم رويش نمى‏كنيم تا حدودى بحث شد.
نايب رئيس (سيد على خامنه‏اى)- من فقط يك جمله اضافه كنم. ببينيد اين توضيحى كه آقاى خوئينى‏ها دادند كافى بود يعنى اشكالش همان است كه ايشان فرمودند. من عرض مى‏كنم اگر ما اين را حذف هم بكنيم باز قانون مى‏تواند نحوه رسيدگى را معين بكند.
محمد مؤمن- آن وقت شوراى نگهبان مى‏گويد خلاف قانون اساسى است چون براى رهبر مى‏خواهد وظيفه تعيين كند.
نايب رئيس (سيد على خامنه‏اى)- نه، نه براى رهبر نمى‏كند براى رهبر نمى‏تواند قانون بگذارد، براى چگونگى اداى مسؤوليت ملت مى‏تواند قانون بگذارد.
خزعلى- مسؤوليت در برابر ملت را قانون معين مى‏كند.
منشى (يزدى)- اين پيشنهاد جديد مى‏شود كه بگوييم «نحوه رسيدگى يا حدود مسؤوليت در برابر ملت را قانون معين مى‏كند». اين پيشنهاد جديد است و الان قابل طرح نيست‏
جنتى- نه اين همين است.
منشى (يزدى)- آقاى جنتى اجازه بفرماييد ما به آيين‏نامه اگر بخواهيم عمل بكنيم دو تا مسأله است يكى حذف اين است كه كار كميسيون است، يكى اضافه كردن يك جمله است كه پيشنهاد جناب آقاى خزعلى است. كه بگوييم حدود مسؤوليت رئيس‏جمهور را در برابر ملت قانون معين مى‏كند. اين اگر بخواهد باشد بايد تا امضاء باشد تا بيايد و طرح بشود.
جنتى- اين همين است.
منشى (يزدى)- همين نيست اين دوتاست. آن يك عبارت است و اين يك عبارت ديگرى است. اجازه بفرماييد مباحثه كه نمى‏خواهيم بكنيم مى‏خواهيم به آيين‏نامه عمل كنيم. اينجا مى‏گويد «نحوة رسيدگى به تخلف از اين مسووليت را قانون معين مى‏كند.» ندارد «در بابر ملت». خصوص ملت را ندارد. اعم است.
مؤمن- «در برابر ملت مسؤول است. نحوة رسيدگى ...
منشى (يزدى)- اين جمله ذيل اصل جديد مى‏آيد.
مؤمن- آن كه اصل يكصد و بيست و دوم داشت اين طور بود: «نحوه رسيدگى به تخلف از اين مسووليت» اين مسؤوليت اضافه بر مسؤوليتى است كه در صدر اصل ذكر شده است.
منشى (يزدى)- درست است در آن اصل مطلب همان است كه مى‏فرماييد.
مؤمن- ى عنى مسؤوليت در برابر مردم اگر مى‏خواهد آن باشد بايد بگوييد مسؤوليت در برابر مردم. اين پيشنهاد جديد نيست، همان است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 984
منشى (يزدى)- ى عنى بايد عبارت را عوض كنيم.
مؤمن- چرا بايد عوض كنيد؟ به خاطر اين‏كه شما يك كلمة رهبر و مجلس شوراى اسلامى اضافه كرديد. پس پيشنهاد نيست، اين مطلب آقايان پيشنهاد است يعنى اگر بخواهيم بگوييم كه حتى براى رهبر بخواهد بايد مجلس تعيين بكند، حتى براى مجلس بخواهد بايد مجلس تعيين بكند اين پيشنهاد جديدى است.
منشى (يزدى)- بسيار خوب، يك پيشنهاد الان اين است كه كميسيون دارد يعنى حذف اين جمله، يك پيشنهاد آقايان دارند كه گفته بشود. «نحوة رسيدگى به تخلف از اين مسؤوليت در برابر ملت را قانون معين مى‏كند» آقايانى كه با پيشنهاد كميسيون يعنى حذف اين جمله موافق هستند دستشان را بلند كنند. (اكثر رأى دادند) تصويب شد. اصل بعدى را قرائت بفرماييد.
ميرحسين موسوى (مخبر كميسيون)- اصل يكصد و بيست و چهارم حذف شده. اصل يكصد و بيست و چهارم اين است كه «رئيس جمهور فردى را براى نخست وزيرى نامزد مى‏كند و پس از كسب رأى تمايل از مجلس شوراى ملى حكم نخست وزيرى براى او صادر مى‏نمايد» فكر مى‏كنم قضيه روشن است.
نايب رئيس (سيد على خامنه‏اى)- رأى بگيريد.
منشى- حذف اصل يكصد و بيست و چهارم به رأى گذاشته مى‏شود موافقين دستشان را بلند كنند (اكثر دست بلند كردند) با چهارده رأى تصويب شد.
نايب رئيس (سيد على خامنه‏اى)- معذرت مى‏خواهم، چون فرموديد با چهارده رأى تصويب شد اين را هم بفرماييد كه در جلسه فقط نوزده نفر هستيم. تصور نشود كه از بيست و پنج نفر مثلا 11 نفر رأى ندادند.
منشى- اصل بعدى را بخوانيد.
ميرحسين موسوى (مخبر كميسيون)- اصل يكصد و بيست و ششم فعلى اين است كه «تصويب‏نامه‏ها و آيين‏نامه‏هاى دولت پس از تصويب هيأت وزيران به اطلاع رئيس جمهور مى‏رسد و در صورتى كه آنها را بر خلاف قوانين بيابد با ذكر دليل براى تجديد نظر به هيأت وزيران مى‏فرستد». اصلى كه پيشنهاد شده اين است كه «به منظور بررسى تصويب‏نامه‏ها و آيين‏نامه‏هاى دولت از جهت عدم مغايرت آنها با قوانين سازمانى زير نظر مجلس شوراى اسلامى تشكيل مى‏گردد. تصويب‏نامه‏ها و آيين‏نامه‏هاى دولت پس از تصويب هيأت وزيران به اطلاع اين سازمان مى‏رسد و در صورتى كه آنها را برخلاف قوانين بيابد با ذكر دليل براى تجديد نظر به هيأت وزيران مى‏فرستد. ترتيب تشكيل اين سازمان و شيوة كار آن را قانون تعيين مى‏كند».
بحث در اينجا بود كه خود رئيس جمهور رئيس قوة اجرائى خواهد بود و رئيس دولت و عموماً كسى كه رئيس دولت هست مصوبات دولت به شدت متأثر از نظر او هست در هماهنگى‏ها و جمع‏بندى‏ها و رأى قوى كه در دولت دارد. عملا نمى‏شد كه دولت و رئيس جمهور خود مسؤول تصويب مصوباتى باشد و خودشان تأييد بكنند كه اينها مطابق با قوانين هستند و يك خطرى ما در اينجا داشتيم براى انحراف شديد از قوانينى كه مجلس داده و حتى از قانون اساسى براى همين از اول تو اين فكر كميسيون بود كه يك مرجعى را پيدا بكند غير از خود رئيس جمهور
                        صورت مشروح مذاكرات شوراى بازنگرى قانون اساسى(جلسه‏28-15)، ص: 985
چون در وضعيت فعلى رئيس جمهور رئيس هيأت دولت نبود و موضع بالاترى داشت و مى‏توانست برخورد بكند با مصوباتى كه خلاف قوانين است و عملا هم توى اين هشت سال به همين ترتيب عمل مى‏شده و ميانگين بين 2 تا 3 درصد مصوبات دولت معمولا رد مى‏شده به دليل مخالفت كه يك روند بسيار خوبى بوده كه دولت را دائم توجه مى‏داده براى اين‏كه در راستاى قوانين حركت بكند. حالا جايى كه بعد از بحث زياد البته و ترديدهاى زياد كميسيون گرفت ارجاع اين مسأله به يك سازمانى زير نظر مجلس بود. سازمانى كه به طور مستقل به اين قضيه بپردازد و احتمالا درآن حقوقدان‏هايى باشند شبيه ديوان محاسبات عمومى و مسأله در آن‏جا طرح بشود. البته اين به اين معنا نيست كهاين را البته بايد قيد بكنند، همين الان هم همينجور عمل مى‏كنيم كه مصوبات دولت بلافاصله براى اجرا مى‏رود و در عين حال مصوبات براى نهاد ريست جمهورى هم ارسال مى‏شود. اگر تو اين مدت ظرف يك ماه، دو ماه، دو روز، پنج روز خلافى ديده شد و برگشت داده شد ما آن را اصلاح مى‏كنيم، برگشت مى‏زنيم اگر يك تغيير و تحولى سالى باشد به يك نوع جبران مى‏كنيم يعنى تأئيد رياست جمهورى يا اعتراض آن به اين‏كه اين مطابقت با قوانين ندارد موجب ركود كارها نمى‏شود، كارها در جريان هست. الان يك مطلبى كه نوشته شده شبيه همان چيزى است كه در اصل يكصدو بيست و شش فعلى هست. دولت مصوبات خودش را خواهد داشت، اجرا خواهد كرد، كارهايش را پيش خواهد برد منتها مواردى كه حالا در يك فاصله‏اى كه بعداً ممكن است قانون اين را تعيين بكند اگر آن سازمانى كه پيشنهاد شده نظر بدهد كه اينها خلاف قوانين است و دلايلش را ذكر بكند، دولت مجبور به تجديد نظر است. در قوانين فعلى در مواردى كه دولت موافقت نكند موظف است كه نظر رئيس جمهور را عمل بكند ولى تفسير از خود مجلس هم بخواهد چون مرجع نهائى مجلس است كه تعيين تگليف مى‏كند. من فكر مى‏كنم در خود اصل يكصد و بيست و شش كه الان پيشنهاد شده اين مسأله پنهان هست. يعنى عملًا در مواردى‏هم كه بين اين سازمان و دولت بر ذكر دلايلى كه فرستاده مخالفتى باشد طبيعتاً داور اصلى همان مجلس است كه تصويب كنندة قوانين هست. اين توضيح اين اصل.
منشى (يزدى)- بسيار خوب، مخالف و موافق مى‏توانند صحبت كنند.
مؤمن- وقت كم داريم باشد براى جلسه بعد.
ميرحسين موسوى- اين اصل بسيار مهمى است. يعنى مى‏ارزد كه كمى وقت گذاشته و فكر بشود.
عميد زنجانى- ى ك نهاد جديدى تأسيس شده، بايد بحث شود.
رئيس (على مشكينى)- جلسه ان شاءالله روز شنبه است.
منشى (محمد يزدى)- تكليف را مشخص كنيد روز شنبه معلوم نيست دستور جلسه داشته باشيم، دستور كافى نيست.
حسن حبيبى- اجازه بفرماييد يك مطلبى است كه خدمت آقايان عرض بكنم. عرض مى‏شود كه آن‏طور كه كميسيون رهبرى فرمودند شنبه صبح و بعد از ظهر جلسه دارند و ان شاء الله ساعت 6 گزارششان را خواهند داد. در واقع گزارش كميسيون رهبرى صبح يكشنبه ساعت 8 يا 9 خدمت آقايان توزيع مى‏شود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 986
منشى (يزدى)- اگر اينجور باشد شنبه بعد از ظهر ما نمى‏توانيم جلسه داشته باشيم‏
حسن حبيبى- موافقت بايد بكنيد كه يكشنبه با 5- 6 ساعت فاصله بتوانيم جلسه داشته باشيم.
رئيس (على مشكينى)- آقا شنبه جلسه عمومى داريم.
منشى (يزدى)- هيأت رئيسه تصميم گرفتند شنبه جلسه باشد چون دستئر داريم. بعد كميسيون‏ها خودشان مى‏دانند.
طاهرى خرم‏آبادى- آن وقت باز يكشنبه تعطيل است.
منشى (يزدى)- بحث اين است اگر يكشنبه را بايد تعطيل كنيد. خوب شنبه تعطيل كنيد. اين را مشخص كنيد.
رئيس (على مشكينى)- آقا به قدر كفايت ما بحث داريم‏
منشى (يزدى)- اين درست است حاج آقا منتها مى‏گويند بعدش نمى‏رسيم يعنى گزارش بعدى كافى نيست. حاج آقا پس يكشنبه جلسه بگذاريد. چون بعضى از آقايان مى‏گويند عملا نتيجه اين مى‏شود كه مجبور بشويم تعطيل كنيم.
3- پايان جلسه و تاريخ تشكيل جلسة آينده‏
رئيس (على مشكينى)- ختم جلسه اعلام مى‏شود. جلسة بعدى روز يكشنبه خواهد بود.
 (جلسه رأس ساعت 30/ 19 پايان يافت)
رئيس شوراى بازگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 987
                        جلسه بيست و ششم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و شانزده دقيقه يكشنبه چهارم تيرماه 1368 هجرى شمسى برابر با 21 ذيقعده الحرام 1409 هجرى قمرى به رياست آيت الله على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام الله مجيد.
2- بيانات آقاى رئيس (آيت الله مشكينى) پيرامون سفر آقاى هاشمى رفسنجانى به اتحاد جماهير شوروى.
3- دنباله رسيدگى به گزارش شور دوم كميسيون دوم در خصوص تمركز مديريت در قوه مجريه و تصويب چند اصل.
4- پايان جلسه و تاريخ تشكيل جلسه آينده.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 988
1- اعلام رسميت جلسه و تلاوت آياتى از كلام الله مجيد
رئيس- بسم الله الرحمن الرحيم. با حضور 19 نفر جلسه رسمى است. دستور جلسه را اعلام بفرماييد.
منشى (حبيبى)- بسم الله الرحمن الرحيم. دستور بيست و ششمين جلسه عمومى شوراى بازنگرى قانون اساسى، بعد از ظهر يكشنبه چهارم تيرماه 1368 مطابق با 21 ذيقعده 1409.
1- دنباله رسيدگى به گزارش شور دوم كميسيون دوم در خصوص تمركز مديريت در قوه مجريه.
2- گزارش شور دوم كميسيون اول در خصوص رهبر و خبرگان رهبرى.
رئيس- با اجازه برادرها و جناب آقاى نورى امروز مى‏خواهيم از جناب آقاى آيت الله خزعلى استدعا كنيم كه ايشان قرآن بخوانند و ما را مستفيض بفرمايند.
 (آيت الله خزعلى چند آيه از سوره الانفال را به قرار ذيل تلاوت فرمودند)
اعوذ بالله من الشيطان الرجيم- بسم‏الله الرحمن الرحيم‏
يَا أَيُّهَا الَّذِينَ آمَنُوا اسْتَجِيبُوا لِلَّهِ وَلِلرَّسُولِ إِذَا دَعَاكُمْ لِمَا يُحْيِيكُمْ وَاعْلَمُوا أَنَّ اللَّهَ يَحُولُ بَيْنَ الْمَرْءِ وَقَلْبِهِ وَأَنَّهُ إِلَيْهِ تُحْشَرُونَ* وَاتَّقُوا فِتْنَةً لَا تُصِيبَنَّ الَّذِينَ ظَلَمُوا مِنْكُمْ خَاصَّةً وَاعْلَمُوا أَنَّ اللَّهَ شَدِيدُ الْعِقَابِ* وَاذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الْأَرْضِ تَخَافُونَ أَنْ يَتَخَطَّفَكُمُ النَّاسُ فَآوَاكُمْ وَأَيَّدَكُمْ بِنَصْرِهِ وَرَزَقَكُمْ مِنَ الطَّيِّبَاتِ لَعَلَّكُمْ تَشْكُرُونَ* يَا أَيُّهَا الَّذِينَ آمَنُوا لَا تَخُونُوا اللَّهَ وَالرَّسُولَ وَتَخُونُوا أَمَانَاتِكُمْ وَأَنْتُمْ تَعْلَمُونَ* وَاعْلَمُوا أَنَّمَا أَمْوَالُكُمْ وَأَوْلَادُكُمْ فِتْنَةٌ وَأَنَّ اللَّهَ عِنْدَهُ أَجْرٌ عَظِيمٌ* يَا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقَانًا وَيُكَفِّرْ عَنْكُمْ سَيِّئَاتِكُمْ وَيَغْفِرْ لَكُمْ وَاللَّهُ ذُو الْفَضْلِ الْعَظِيمِ‏
 «آيه 24 تا 29 سوره انفال»
 (صدق الله العلى العظيم- آقايان صلوات فرستادند)
2- بيانات آقاى رئيس (آيت الله مشكينى) پيرامون سفر آقاى هاشمى رفسنجانى به اتحاد جماهير شوروى‏
رئيس- خدمت آقايان عرض كنم اين مسافرت برادر عزيزمان ان شاء الله مبارك بوده و مبارك خواهد بود و به سلامت و سالماً برگشتن جناب رئيس محترم مجلس و يارانش را هم خدا را شكر مى‏كنيم و هم تبريك عرض مى‏كنيم. در اين سفر جهاتى هست كه انسان تعجب مى‏كند از لطف پروردگار. اولا وقت اين سفر است. در كشورهاى ديگر اگر يك حوادثى واقع بشود، بر طبق آنچه كه مى‏بينيم و مى‏شنويم سران كشور، رده‏هاى بالاى كشور، مسافرت نمى‏كنند در آن وقت، و اگر چنان‏چه در مسافرتى هم باشند، در جايى هم باشند، سفر را نيمه كاره مى‏گذارند و برمى‏گردند. در كشور ما حادثه‏اى بس عظيم و بى سابقه‏اى واقع شد كه در عين حوادث از رده‏هاى بالاى كشور ما مسافرت مى‏كنند، با كمال اطمينان و اين معنا كاشف است از اين‏كه بحمدالله كشور ما از جهات مختلفى تثبيت شده و امنيتش برقرار شده و خداى تبارك و تعالى لطفش شامل حال كشور ما شده كه از هيچ جهت خوفى، ناامنى از داخل و خارج ما نداريم و خدا را بر اين نعمت شكر گزاريم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 989
دين‏زدايى مى‏كند، اسلام‏زدايى مى‏كند، آن هم با چه طرز عجيبى و فضيحى. يك كشور اين جورى و در برابر كشور ميهمان كشورى است كه مدت‏هاست كشور اسلامى است و پس از انقلاب‏شان هم يك قدم از اسلام هم بالاتر، كشور ايمانى، از ايمان يك قدم هم بالاتر، كشور تقوائى و بالاتر كشور عرفانى. در اوج اسلام و توحيد و اين‏ها قرار گرفته برخورد اين دو تا كشور با هم مسأله عجيبى است كه اين كاشف است از اين‏كه آن كشورهاى كفر در آن ضد توحيدى‏شان به بن‏بست رسيده‏اند بحمد الله. توجهى پيدا كرده‏اند كه آن نحوه كه راه مى‏رفتند، باطل بوده و غلط بوده و از اين ور هم كشور ما معلوم مى‏شود كه بحمد الله در يك مرحله بالايى از استقلال قرار گرفته و به رسميت شناخته شده و يك قدرتى در مقابل قدرت‏هاى جهان قرار گرفته كه يك چنين برخوردى ميان اين دو كشور واقع شده است.
اميدوارم كه خداوند تبارك و تعالى توفيق بدهد و اسلام بيش از اين رشد كند و به كمال برسد و از اين عجيب‏تر اين‏كه يك صله رحمى هم ما مى‏بينيم در اين‏جا انجام گرفته. در روايات صله رحم هست ولى مختص نيست به ارحام انسان، صله رحم هست، حتى مؤمن با مؤمن، برادر دينى هم صله رحم دارد، فقط اين نيست كه برادر سببى يا مثلا نسبى و امثال اين‏ها (ارحام سببى و نسبى) صلة رحم داشته باشد. در روايات از ائمه عليهم السلام هست كه صله ما هم هست و بالاترين صلة رحم وصل با ماست. پس مسلمين با هم‏ديگر صلة رحم دارند و آن وقت رفتن اين تيپ مسلمين در ميان مسلمين كشور شوروى و اين ملاقات خاصى كه در تلويزيون هم ما ديديم اجمالًا كه واقعا چه قلبى باشد كه متأثر نشود از اين ديدن. اين مسلمين آنجا هفتاد سال بود زندانى بودند و حالا تقريبا يك فضاى بازى براى خودشان مى‏بينند، آن هم نه فضاى كامل. از سلول‏ها به حياط زندان تقريبا بيرون آمده‏اند و رفتن اين تيپ مسلم خالص براى ديدن آنها و اين ديدن يكى از مهم‏ترين صلة رحم‏ها است كه سبب سرور قريب هفتاد ميليون تقريبا يا شصت ميليون مسلمان است. خدا هم در اين سفر يك چنين توفيقى عنايت فرموده است.
و از اين گذشته يك نكته ديگرى هم سبب خوشحالى ما شد و آن اين‏كه خدا توفيق داد، نعمت غير مترقبه‏اى بود پس از رحلت امام امت‏مان اعلى الله مقامه الشريف موفق شديم به زودى رهبرى را جاى او انتخاب كنيم و اين رهبر بحمد الله جا افتاده است تا اين‏كه در اندك زمانى در ميان مسلمين شوروى، آن جورى كه ما ديديم هى بگويند، از رهبر ما ياد كنند و شعار به نفع او بدهند. اين خودش يك نعمتى است خدا به ما اظهار لطف كرده است كه پياده شد اين قضيه حتى در ميان كشورهاى ديگر به زودى و اين را ما به فال نيك مى‏گيريم كه ان شاء الله رهبريت ما قوى خواهد شد و جهان اسلام را همه را خواهد گرفت.
در خاتمه جمله‏اى ديگر هم عرض مى‏كنم و آن اين است كه در اين مسافرت البته با كشور شوروى مطالبى در بين بوده و امضاهايى در بين بوده و روابط سياسى و اقتصادى و حتى فرهنگى و تبادل استاد و دانشجو هم در بين بوده. اين‏جا من چيزى به ذهنم مى‏آيد كه ان شاء الله اميدواريم كه بعد از اين، اين نكته را توجه داشته باشيم كه، البته غواص كه وارد دريا مى‏شود، لؤلؤ و مرجان و امثال اين‏ها در دريا زياد است، منتها بايد اين‏ها ببينند كه غواصى هم خطرهايى دارد. اميدوارم ان شاء الله اين سفر به نفع كامل كشور ايران قرار بگيرد و از اين ناحيه هيچ خطرى از طرف هيچ ابرقدرتى به ما متوجه نشود. ما اين سفر را به همه تبريك عرض‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 990
مى‏كنيم و به ملت‏مان هم تبريك عرض مى‏كنيم و اميدواريم كه خداى تبارك و تعالى به اسلام قدرت بيشترى عنايت بفرمايد و السلام عليكم و رحمة الله.
آيت الله خامنه‏اى- طيب الله انفاسكم.
هاشمى رفسنجانى- طيب الله.
3- دنباله رسيدگى به گزارش شور دوم كميسيون دوم در خصوص تمركز مديريت در قوه مجريه و تصويب چند اصل‏
رئيس- آقا دستور جلسه را بفرماييد.
منشى (يزدى)- بحث منتهى شد در گزارش كميسيون سوم به كميسيون دوم و اصل يكصد و بيست و ششم، مخبر كميسيون توضيح فرمودند، حالا نوبت مخالفان و موافقان است كه من به عنوان مخالف ثبت‏نام كرده‏ام، اگر مخالف ديگرى هست بفرمايند و گر نه من شروع كنم.
نايب رئيس (هاشمى)- خودتان بفرماييد.
محمد يزدى- ملاحظه مى‏فرماييد كه حاصل اين اصل اين است كه در تصويب‏نامه‏ها و آيين‏نامه‏هاى دولت براى اين‏كه بررسى بشود كه آيا اين آيين‏نامه يا اين تصويب‏نامه با قوانين مغايرت دارد يا ندارد، ارجاع شده به يك سازمانى كه در مجلس تشكيل مى‏شود اين سازمان و خصوصياتش را به عهده قانون گذاشته‏اند كه قانون وضعيت اين سازمان را مشخص كند. در اصل قانون اساسى فعلى به عهده رئيس جمهور گذاشته شده بود، به دليل اين‏كه رئيس جمهور جداى از قوه مجريه بود و در حقيقت تنظيم‏كننده روابط بود، در يك مرحله‏اى كه از رهبرى پايين‏تر و بعد از رهبرى بالاترين شخص بود، يك نوع اشرافى بر هر 3 قوه داشت. مراقبت از اين‏كه آيا تصويب‏نامه‏هاى دولت يا آئين نامه‏هاى دولت با قوانين تطبيق مى‏كند يا نه به عهده رئيس جمهور گذاشته شده بود.
الان در طرح فعلى چون رئيس جمهور جزء قوه مجريه است و رئيس قوه مجريه است، طبيعى است كه آن حالت را نمى‏تواند داشته باشد چون خودش جزء قوه مجريه است نمى‏شود گفت آيين‏نامه‏اى كه مربوط به اجراء قانون هست و يا تصويب‏نامه‏هاى دولت كه مربوط به اجراء هست بدهند به رئيس جمهور. پس دليل گرفتنش از رئيس جمهور خيلى روشن است. اما اين‏كه داده بشود به يك سازمانى جداى از مجلس و تشكيل يافته مثلًا از عده‏اى كه مجلس نحوه تشكيل و حدود وظايف و خصوصياتش را بعد مى‏خواهد در قانون معين بكند، من با اين مخالف هستم به اين دليل.
عرض مى‏كنم آيين نامه معمولًا مقصود ضوابطى است كه در نحوه اجراى قانون تنظيم مى‏شود كه قانون را چگونه بايد تنظيم كرد؟ تصويب‏نامه‏ها معمولًا در ارتباط با وظايفى است كه به عهده دولت گذاشته مى‏شود، دولت در راه اجراى وظايف خودش مصوباتى دارد، اين مصوبات و تصويب‏نامه‏ها به هر حال در ارتباط با اجراى يك قانون خواهد بود. بنابراين چه آيين‏نامه چه تصويب‏نامه با يك تفاوتى مرتبط با يك قانون مى‏شود.
آن كسى كه مى‏خواهد ببيند آيا اين آيين‏نامه و تصويب‏نامه مطابق قانون هست يا نيست منظور اين است كه وسيع‏تر از قانون يا كمتر از قانون است؟ به عبارت ديگر چنان چه در جاى ديگر هم قانون اساسى تصحيح كرده، آيين‏نامه بايد مطابق قانون باشد، زيادتر يا كمتر نباشد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 991
تصويب‏نامه هم همين جور، قاعدتاً خارج از وظايف محوله نباشد يا دون وظايف محوله نباشد.
بنابراين تناسب ايجاب مى‏كند كه اين كنترل و نظارت به عهده آن كسانى باشد كه با آن قانون سر و كار دارند و مناسب‏ترين جا مجلس است و چون مناسب‏ترين جا مجلس است، مناسب‏ترين جاى مجلس هم آن كميسيونى است كه بررسى آن قانون به آن كميسيون داده شده. بنابراين من به نظرم مى‏رسد كه بهترين راه اين است كه براى كنترل آيين نامه‏ها و تصويب‏نامه‏ها به عهده آن كميسيونى كه آن قانون را تهيه كرده و مرجع بوده و بعد آمده مجلس تصويب كرده گذاشته بشود، نه به عهده تصويب مجلس به طور كامل كه مثل قانون بيايد مجلس، بلكه به آن كميسيون مربوط داده بشود و او نظرش را بدهد و نظر او هم معتبرى باشد. چرا؟ براى اين‏كه يك سازمانى وقتى تشكيل مى‏شود جدى از مجلس يعنى جداى از نمايندگان و متعلق به مجلس، مثلا شبيه ديوان محاسبات، شبيه ادارت حقوقى كه وابسته به مجلس است. لابد شما بايد يك اداره‏اى تشكيل بدهيد كه مسائل حقوقى را بداند، قوانين را كاملًا بداند، آيين‏نامه‏ها را بداند. بعد يك آيين‏نامه‏اى را كه دولت تصويب كرده بدهيد به آن اداره بگوييد اين را بررسى كن كه آيا با آن قانون مى‏خواند يا نمى‏خواند؟ ولى اگر بدهيد به همان نمايندگانى كه همان قانون را تصويب كرده‏اند، و مجلس كه جمعاً در جريان هست و آن نمايندگان آن كميسيون دقيق‏تر در جريان هستند تناسب بيشترى دارد تا اين‏كه يك سازمان جدائى تشكيل بدهيم و يك هزينه جدائى براى مجلس درست بكنيم و يك افراد جدائى را بياوريم كه تازه اينها مى‏بايست با مجموع اين قوانين و آيين‏نامه‏ها آشنا باشند. بنابراين من با اين قسمت مخالف هستم كه سازمان مستقل باشد، بلكه مى‏گويم خود مجلس باشد نه مجموع نمايندگان، بلكه كميسيون مربوط به آن قانون.
اگر كسى موافق با گزارش كميسيون است بفرمايند.
عبدالله نورى- بسم‏الله الرحمن الرحيم- من موافقتم به معناى اين نيست كه با پيشنهاد آقاى يزدى مخالفم. اگر كه كسى موافق مطلق است، مى‏خواهيد او صحبت كند. اگر نيست من صحبت كنم؟
رئيس (مشكينى)- خير، جناب‏عالى بفرماييد.
نورى- من فقط تاريخچه اين بحث را اشاره مى‏كنم، اين چيزى كه آمده اينجا، همين طور كه جناب آقاى يزدى مطرح فرمودند به جاى رئيس جمهور ما ناچار بوديم، دستگاه ديگرى را بگذاريم. به دليل اين‏كه چيزى كه اينجا آمده «تصويب‏نامه‏ها و آيين‏نامه‏هاى دولت پس از تصويب هيأت وزيران به اطلاع رئيس جمهور مى‏رسد» چون رئيس جمهور خارج از دولت ديده مى‏شده، گفته شده به اطلاع رئيس جمهور برسد. الان رئيس جمهور كه خودش رئيس‏الوزراء هم هست، رئيس دولت هم هست، ديگر اين خيلى معنا و مفهوم روشنى پيدا نمى‏كند. مناسب‏ترين دستگاه مجلس بود و پيشنهادهاى متعدد و مختلفى در كميسيون 2 بررسى شد.
يك پيشنهاد اين بود كه گفته شود به اطلاع رئيس مجلس مى‏رسد، نحوه اجراى اين اصل هم به موجب قانون معين مى‏گردد كه يكى از روش‏ها همين است كه جناب آقاى يزدى مطرح فرمودند، كه بعداً در مجلس همين پيشنهاد داده بشود و گفته شود به كميسيون‏هاى مربوطه داده بشود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 992
پيشنهاد دوم اين بود كه ما بگوييم به اطلاع كميسيون تصويب‏نامه‏ها و آيين‏نامه‏ها مى‏رسد كه بر اساس اين اصلًا يك كميسيون مربوط مثل كميسيون اصل نود درست كنيم براى اين كار. پيشنهادى كه جناب آقاى يزدى مطرح مى‏فرمايند اين هم مى‏تواند مطرح باشد، مشكلى هم ندارد، فقط مشكل ما اين است كه الان اينجا بايد مرجعى را روشن كنيم كه تصويب‏نامه‏ها مى‏خواهد به او داده شود نمى‏توانيم مرجع را باز بگذاريم و بگوييم تصويب‏نامه‏ها و آيين‏نامه‏هاى دولت پس از تصويب هيأت وزيران به اطلاع كميسيون مربوطه مجلس مى‏رسد. اين يعنى يك چيز پا در هوايى كه حالا كميسيون مربوطه مخصوصاً با وضعيتى كه گاهى ممكن است يك موضوع، حالا كميسيون است، درست است اصلى و فرعى دارد، يك مرجع روشن بايد داشته باشد حالا يا رئيس مجلس يا سازمان مشخصى يا يك كميسيون يك جايى كه دولت بداند كليه تصويب‏نامه‏هايش را به آنجا بفرستد. برداشت از عنوان مجلس هم جلسه عمومى مى‏شود و اين هم يك شبهه‏اى ايجاد مى‏كرد كه كل نمايندگان صاحب حق بشوند و بگويند كه نه كل تصويب‏نامه‏ها بايد بيايد در آنجا، ناچار به دليل اينكه اين يك بار حقوقى هم داشت به نظر رسيد كه اگر چند نفر از حقوقدانان اين بحث هم نيست كه سازمان يعنى يك تشكيلات مثلًا پانصد نفرى يا دويست نفرى، متناسب با اين كار چند نفر حقوقدان ديده بشوند كه اشراف بر قوانين داشته باشند، اسمش هم گفته بشود سازمان، دفتر، ديوان، هر اسمى مى‏خواهد باشد به اين دليل بود كه اين شكل گذاشته شد. پس حساسيتى كه كميسيون شماره 2 داشت اين بود كه اين حتما در ارتباط مجلس باشد و چون در ارتباط مجلس بودنش را كلمه مجلس يك حالت عمومى بودن را مى‏گرفت، ناچار بايد به يك جاى خاصى داده بشود، حالا آن جاى خاص يا رئيس بايد باشد يا كميسيون بايد باشد يا سازمان بايد باشد. گفتند خوب است يك تشكيلات حقوقى باشد اين كار را بكند.
منشى (يزدى)- بسيار خوب، جناب آقاى هاشمى.
نايب رئيس (هاشمى رفسنجانى)- يك نقطه ضعفى در اين اصل ديده مى‏شود و آن اين‏كه در گذشته چون رئيس جمهور، رئيس قوه مجريه بوده طبعا علاقه‏مند بوده كه كارهاى هيأت دولت هم سريع انجام بشود، مشكلى در تصويب آيين‏نامه‏ها پيش نمى‏آمده. در اصل اگر ما يك چنين اقدامى را الان تصويب بكنيم، كارهاى دولت، تصويب‏نامه‏ها حتماً چيزهايى است كه نياز به اجراء دارد، خوب دولت يك نيازهاى فورى دارد كه در هيأت دولت تصويب مى‏كند، اين را مى‏خواهد اجرا بكند. شما اگر اين را بخواهيد محول بكنيد به جايى مثل آن سازمان، خوب آن سازمان نپذيرد، دوباره برگردد. اولا اينجا پيش‏بينى نكرده‏ايد كه اگر نپذيرفت چى؟ اگر اينها با هم تفاهم نكردند، چى؟ ما دنبال تمركزيم، دنبال سرعت عمليم، دوباره مى‏اندازيد قضيه را در يك دورى كه اصلًا نمى‏دانيم به كجا مى‏رسد؟ من داشتم نگاه مى‏كردم پيدا كردم كه شما اينجا رهبر را در وضع جديد، انتظام امور سه قوه را داده‏ايد به رهبرى. اگر اين طورى است، اين كار هم از شؤون رهبرى مى‏شود اين سه قوه به هم مربوط است. مجلس قانون گذارنده، دولت آيين‏نامه گذارنده، اين يك مسأله‏اى است مرتبط به اين دو تا بايد منتظم بكند رهبرى كسى را تعيين بكند، اين كار را انجام بدهد يا يك شيوه‏اى اينجا فكر بكنيم كه شيوه سريعى باشد، به اين شكلى كه الان اينجا داريد، كار را حل نمى‏كند كار را مشكل‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 993
خواهد كرد. آدم نمى‏داند كه مثلا اگر تصويب‏نامه‏اى گذشت و رفت در آن كميسيون يا در آن سازمان و آن سازمان مخالفت كرد، برگشت، دوبراه اينها اصلاح كنند، دوباره برود و بيايد، فكر مى‏كنم اين شيوه در اينجا حل‏كننده مشكلات كشور نيست.
منشى (يزدى)- اگر اجازه بدهيد اصل پيشنهاد مورد بحث را به ترتيب آيين‏نامه بعد مطرح مى‏كنيم، آقاى بيات بفرماييد.
اسدالله بيات- بسم‏الله الرحمن الرحيم. به نظر من يقيناً در ارتباط با شؤون رهبرى نيست و شأن رهبرى هم بالاتر از اين است كه بيايد، يك آيين‏نامه مصوبى در ارتباط با يك ماده واحده كوچولو كه احتمالًا مخالف با بعضى از مقرراتى باشد، بعد بيايد آنجا بنشيند، بررسى بكند و اين واقعا جزء شؤون رهبرى نيست و ما در كميسيون رهبرى هم بحث مى‏كرديم، رهبرى را نبايد اسير و گرفتار كارهاى جزئى اين جورى بكنيم، ربطى به او ندارد.
در گذشته هم در عهده رياست جمهورى بود براى اين‏كه رئيس جمهور دو حيثيت داشت، در عين اين‏كه رئيس دستگاه اجرائى بود، اما در عين حال يك حالت مافوق و پدرى داشت. از اين جهت بى‏طرفانه مى‏توانست اظهارنظر بكند. در اينجا واقع قضيه اين است كه قانون را مجلس تصويب كرده، دولت بايد اجراء بكند، مصوبه هيأت دولت طبيعى است كه رئيس جمهور رئيس دولت است و خودش مجرى است. يعنى مصوبه خود رئيس جمهور و كابينه. در اينجا خواهى نخواهى اگر مخالفت و موافقت هم بشود بايد در جائى مطرح بشود كه آنجا دقيقاً آشنائى با مسائل روزمره قانونى و اينها داشته باشد، علاوه بر همه اينها، طورى هم بايد بشود كه جلوى اجرا هم گرفته نشود. اينكه جناب آقاى هاشمى نگرانى دارند درگذشته هم همين طور بود. جناب آقاى خامنه‏اى مى‏توانند لطف بفرمايند و توضيح بدهند، يعنى عنايت بكنند اين جمله را چون قبلًا هم در فرمايشات ايشان بود كه اساساً اگر رئيس جمهور اظهار نظر مى‏كرد يا مى‏گفت مخالف است، جلوى اجرا گرفته نمى‏شد، كار اجرا مى‏شد، منتها بعداً اگر اظهارنظر مى‏شد اين مخالف است بر مى‏گشت اصلاح مى‏كردند. اين اصلًا جلوى كار گرفته نمى‏شود، كار متوقف نمى‏شود، كار همين طور به گردشش ادامه مى‏دهد. منتها در اين جا اگر عبارت ابهامى داشته باشد، اين ابهام بايد حل بشود. من به جناب آقاى نورى هم عرض كردم، حاج آقا يزدى مخالفت نكردند، در حقيقت موافقت بوده منتها يك شيوه ديگرى را ارائه كردند، فرمودند كه به جاى اين‏كه ما يك سازمانى به وجود بياوريم بگوييم مربوط به كميسيون‏هاى خاص مجلس بشود، من معتقدم مجلس الان اداره حقوقى دارد، اداره قوانين دارد. اصلًا روح مجلس اداره قوانين است، اداره قوانين است كه مى‏تواند بگويد، اين قانون اين است، مفادش اين است، مسائلش اين است. من معتقدم هيچ نيازى هم نيست ما بگوييم سازمانى به وجود بيايد و اين كار را بكند. اصلا بگوييم به طور كلى اين آيين‏نامه‏ها به اداره قوانين مجلس ارجاع بشود اظهارنظر بكند و اظهارنظر آنها هم جلوى كار و اجرا را نمى‏گيرد.
الان همه عزيزان دقيقاً مى‏دانند كه اينها اجرا مى‏شود، منتها اگر در مواردى هم تذكر داده شد كه خلاف است، خواهى نخواهى آنها برمى‏گردند دوباره اصلاح مى‏كنند من حالا پيشنهاد خاص هم آماده ندارم و روى قضيه كه بايد به يك جايى برگردد كه در رابطه با مواد قانون سروكار دارد، ظاهراً حرفى نيست منتها در رابطه با شؤون رهبرى برگردد من‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 994
معتقدم شأن رهبرى بالاتر از اينهاست و طبيعى هم هست كه به رئيس جمهورى هم بر نمى‏گردد. جناب آقاى دكتر حبيبى يك پيشنهادى دارند كه برگردد به دستگاه قضائى، من معتقدم كه اين مسأله به دستگاه قضائى برنمى‏گردد ولو اين‏كه قبلًا در ذهن ما اين بود كه به دستگاه قضايى برگردد، اما واقع قضيه اين است كه اين برمى‏گردد به اين‏كه ببينيم از اين قانون چه چيزى فهميده مى‏شود؟ مفاد اين قانون چيست؟ اين روحاً ارتباط اساسى با اداره قوانين مجلس دارد. منتها اداره قوانين مجلس بايد يك مقدار تقويت بشود. الان هم وجود دارد دو نفر حقوقدان قوى در آنجا باشند اظهارنظر بكنند، مسأله هم حل مى‏شود.
ميرحسين موسوى (مخبر كميسيون دوم)- بسم‏الله الرحمن الرحيم. مخالفين كلًا سر يك مسأله شك نداشتند كه اين موضوع در دست رياست جمهورى نبايد باشد، دليلش هم گفته شد. علت اين‏كه داده شده دست يك سازمانى زير نظر مجلس، (من ابتدا پاسخ صحبت‏هاى جناب آقاى يزدى را عرض مى‏كنم، بعد صحبت‏هاى جناب آقاى هاشمى را) و به يك كميسيونى داده نشده اين هست كه كميسيون‏ها به طور طبيعى در مجلس متأثر از جو سياسى مجلسند، اين هم طبيعى است و من به عنوان يك چيز بد آن را مطرح نمى‏كنم ما ديده‏ايم كه بر اساس افرادى كه در كميسيون‏ها شركت مى‏كنند، جوى كه وجود دارد، متأثر هستند از فضاى آن سياستى كه در مجلس هست، رفتن مصوبات دولت به يك كميسيونى كه به اين شدت در بعض گفتگوهاى گوناگون هست و دولت هم به هر حال در رابطه با مجلس يك روابط ويژه‏اى دارد، به مجلس حساس است گاهى يك چيز خوبى دارد با دولت، گاهى يك حالت مخالفى دارد، اين مى‏تواند اثر بگذارد در نحوه قضاوت نسبت به مصوبات. مسأله دوم اين هست كه ما نمى‏توانيم به كميسيون‏هاى گوناگون بفرستيم، براى اين‏كه مصوباتى كه دولت دارد وجود گوناگونى دارد. فرض كنيد مى‏خواهيم آيين‏نامه‏هاى تبصره 9 بودجه را تصويب بكنيم، اين به وزارت صنايع برمى‏گردد، به دفاع برمى‏گردد، به برنامه و بودجه برمى‏گردد و نظاير اينها، اين به كدام يك از كميسيون‏ها بايد فرستاده بشود كه اينها اظهار نظر بكنند؟ اين هم يك مشكل ديگرى هست كه عملًا ما نمى‏توانيم اين كار را بكنيم. بعد مسأله اضافه‏تر بر آن اين است كه معمولًا كار، كار حقوقى است يعنى آن چيزى كه در نهاد رياست جمهورى صورت گرفته، يعنى خوب يك بخش حقوقى قوى آنجا وجود داشته كه قوانين را بررسى مى‏كردند بدون اين‏كه وارد مسائل سياسى يا سياست‏هاى دولت بشوند، صرفاً از ديدگاه حقوقى مسأله را بررسى مى‏كردند و نظر مى‏دادند كه اين مصوبه مطابق قانون هست يا مخالف است؟ اگر مخالف بود رد مى‏شده و مى‏آمده به دولت، براى همين آن چيزى هم كه ما پيش‏بينى مى‏كنيم، طبيعتاً همين ماهيت را بايد داشته باشد. جنبه حقوقى بايد داشته باشد تا جنبه سياسى و حتى جنبه كارشناسى.
فرض كنيد ما يك چيزى را در دولت تصويب كرده‏ايم كاملا هم جنبه بودجه‏اى داشته اگر بفرستيم به كميسيون برنامه و بودجه، كميسيون برنامه و بودجه خودش صاحب سياست است يعنى با يك نگرش خاصى به مسائل بودجه‏اى و مالى نگاه مى‏كند ما دنبال اين قضيه نيستيم كه كسى بيايد در كار دولت كارشناسى بكند چون سياستگذارى را در حدود قانون داده‏ايم به دولت، دنبال اين هستيم كه يك نفر قضاوت بكند كه اين چيزى كه تصويب شده مطابق قانون هست يا نه؟ اگر باشد، اگر مخالفت با قانون نداشته باشد، بايد اجراء بشود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 995
آن چيزى كه آقاى هاشمى فرمودند البته ما اين را قبول داريم كه قبلًا كه در دست رياست جمهورى بود و رياست جمهورى رياست قوه مجريه را داشتند، كارها راحت‏تر با حالت دلسوزى بيشترى برخورد مى‏شد و احتمالًا يك نوع تقابل نسبى بين مجلس و دولت هميشه وجود دارد، اين كار را مشكل‏تر مى‏كند ما اين را قبول داريم ولى اين را هم توجه بكنيم كه اجرا اولٌا متوقف نيست همان طور كه ما متن را شبيه همان متن اصل 126 قديمى نوشتيم. در اصل 126 اين جورى عمل مى‏شد كه دولت يك مصوبه‏اى داشت مى‏رفت دنبال اجرايش همان موقعى كه تصويب مى‏شد يك نسخه‏اى هم فرستاده مى‏شد براى رياست جمهورى. گاهى بود كه سريع از رياست جمهورى جواب مى‏آمد كه مطابق قانون نيست ما عوض مى‏كرديم، گاهى وسط اجرا بوديم و اخطار مى‏شد ما به يك نوعى اين را جبران مى‏كرديم در خود قانون هم ظاهراً اين مسأله آمده كه در رابطه با اصل 126 در مواردى هم كه دولت قبول نداشت يعنى دلائلى از نهاد رياست جمهورى اعلام مى‏شد و دولت اين را قبول نداشت (كه اتفاق نيفتاد، البته چنين وضعيتى ما پيدا نكرديم) دولت اين حق را داشت كه براى تفسير به مجلس رجوع بكند متنى كه الان نوشته شده و ارائه شده هيچ كدام از اين راه‏ها را نمى‏بندد.
فرض كنيم آن سازمان، آن دفتر، آن گروه حقوقى بررسى مى‏كنند با دلائل، مسأله‏اى را به دولت مى‏فرستند دولت اين را قبول نمى‏كند جاى قانونگذارى، مجلس است طبيعى است كه دولت مى‏تواند بيايد تفسير بخواهد اگر مسأله مهم باشد يا اصلاح مى‏كند يا تفسير مى‏خواهد و مسأله حل مى‏شود من فكر مى‏كنم عملًا با دفتر حقوقى كه الان مجلس دارد و اگر اين كار هم به او ارجاع بشود و يك عده حقوقدان ماهر در آنجا جمع بشوند و اين كار را در آنجا انجام بدهند اين كار تبديل به كار نهادى شده منظمى مى‏تواند بشود كه خارج از اين تشريفات ادارى و اينها گاهى آنها هم مراقب هستند مصوبات دولت در حيطه قانون باشد دولت هم كار خودش را مى‏تواند انجام بدهد. ما راه‏حل‏هاى مختلف را هم بررسى كرديم حقيقتش هم اين است كه اين جزو آن اصولى بود كه بيشتر از همه اصول ديگر وقت برد، گفتگوهاى زيادى كرديم همان روز كه بحث شد بحث سر اين بود كه آيا به قوه قضائيه بدهيم، دست يك كميسيونى بدهيم؟ تمام اينها يك نقايصى داشتند كه بهترين چيزى كه به ذهن برادران رسيد همين بود كه يك سازمان مثل ديوان محاسبات عمومى (بى‏سابقه هم نيست) حالا مجلس يك جايى دارد كه اينها عملًا بودجه‏اى كه دولت صرف مى‏كند اينها بررسى مى‏كنند كه آيا در جاى خودش صرف شده، زياده‏روى نكرده، مطابق قانون بوده، مطابق اصول بوده يا نه؟ ما شبيه آن را براى اين تصور مى‏كنيم منتها يك جمع كوچك‏تر از ديوان محاسبات عمومى كه يك جمع وسيع‏ترى است اينجا حداكثر 5 نفر، 10 نفر حقوقدان باشند مى‏توانند اين كار را صورت بدهند.
منشى (يزدى)- روح پيشنهاد اين است كه به جاى سازمان به اداره قوانين مجلس بدهد يا به اداره حقوقى.
ميرحسين موسوى- به اداره، سازمان، به اداره حقوقى مى‏شود اگر اداره حقوقى تقويت بشود.
نايب رئيس (هاشمى)- اگر نظر آقايان اين بوده كه اجرا متوقف نمى‏شود بايد اينجا تصريح بشود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 996
ميرحسين موسوى- ما هم قبول داريم اين را اين چون بحث بوده.
نايب رئيس (هاشمى)- چون بحث بوده كه اجرا به هرحال متوقف نمى‏شود مگر اين‏كه ثابت بشود كه برخلاف است بعداً ثابت بشود چون اگر آن بشود كه خيلى اشكال درست مى‏كند.
ميرحسين موسوى- عملًا الان هم اين جورى است.
نايب رئيس (هاشمى)- خوب، عملًا كسى مزاحم نبوده چون رئيس جمهور طرف بوده كسى مزاحم نمى‏شده والا مجلس فردا جلويش را مى‏گيرد اولًا قانون عادى مى‏خواهد در قانون عادى اين نوشته شده كه حق اجرا ندارند اگر بنويسد، چه كسى مى‏تواند بگويد نه؟
ميرحسين موسوى- در كميسيون اين تفاهم بود كه اجرا متوقف نيست.
نايب رئيس (هاشمى)- خيلى خوب، پس آخر اصل اين را اضافه كنيد، راى بگيريم قبلًا.
منشى (يزدى)- فعلًا آن كه بايد راى گرفته بشود همين اصلى است كه اينجا پيشنهاد شده.
و مقصود آقايان از سازمان اين است كه مى‏گويند اداره قوانين نه، سازمان حقوقى يا اداره حقوقى.
نايب رئيس (هاشمى)- نه حالا اصلًا اين يك پيشنهاد جديدى است الان اين را آقايان قبول دارند كه اجرا متوقف نمى‏شود؟
ميرحسين موسوى- امكان تفسير مجلس به نوع ديگر هست برداشت كميسيون البته مطابق آن چيزى كه الان عمل مى‏شود اين هست كه اين اصل نبايد متوقف بكند اجرا را، چون اگر اين متوقف بكند اين متوقف شدن كل كشور چون دولت قانع نمى‏شود و مى‏خواهد برخورد بكند اگر اين ابهام دارد اين را روشن بكنيد، البته رياست كميسيون با جناب آقاى خامنه‏اى است.
نايب رئيس (سيد على خامنه‏اى)- ببينيد آقاى هاشمى! من در همين اصل هم احساس مى‏كنم كه يك چيزى وجود دارد كه از آن مى‏شود استفاده كرد كه اجرا متوقف به اعلام نظر آن مركز نيست زيرا كه خلاف قانون بودن مانع شمرده شده نه اين‏كه موافق قانون بودن شرط شمرده شده باشد.
نايب رئيس (هاشمى)- چرا صريح نگوييم چرا؟ منظور اين بوده.
نايب رئيس (خامنه‏اى)- البته من مخالف نيستم كه صريح گفته بشود، مخالفتى ندارم اما اگر شوراى نگهبان هم يك وقتى بخواهد از اين استنباط بكند جز اين به نظر من استنباط نخواهد كرد. اگر خلاف قانون دانست آن را برمى‏گرداند اما شرط عمل به تصويب‏نامه اين نيست كه يك مركزى تشخيص بدهد كه اين بر طبق قانون است نه، اين وجود ندارد.
نايب رئيس (هاشمى)- حرفى نداريم.
خامنه‏اى- البته صراحتش را ما مخالفتى نداريم گمان نمى‏كنم كميسيون هم با صراحتش مخالفت داشته باشد.
امامى كاشانى- ولى اگر مجلس يك وقت قانونى بگذارند در صورتى مى‏تواند كه اين سازمان نظر بدهد شوراى نگهبان رد نخواهد كرد يعنى اگر منع بكند شوراى نگهبان رد نخواهد كرد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 997
ميرحسين موسوى- اگر يك چيز كوچكى اضافه بكنيم اين مسأله حل مى‏شود. اجازه مى‏فرماييد؟ شما متن را مشاهده بفرماييد «پس از تصويب هيأت وزيران» ببينيد تصويب‏نامه‏ها و آيين‏نامه‏هاى دولتى پس از تصويب هيأت وزيران ضمن ابلاغ براى اجرا به اطلاع اين سازمان مى‏رسد اين كاملًا اين را واضح مى‏كند بعد آن هم خلاف قانون باشد بر مى‏گردد.
نايب رئيس (هاشمى)- پس اين را راى بگيريم كه از اين عبور كنيم.
منشى (دكتر حسين حبيبى)- من مى‏خواهم يك پيشنهادى عرض كنم كه يك مقدارى اين مسأله را روشن‏تر كند.
منشى (يزدى)- پس بايد بعد از اين پيشنهاد بيايد. اگر اين رد شد يا راى نياورد، شما پيشنهاد ديگرى مى‏دهيد.
نايب رئيس- سازمان را كه نمى‏خواهد راى بگيرند «ضمن ابلاغ براى اجرا» را راى بگيريم. اين را كه منظور كميسيون بوده اين را تمام كنيم كميسيون مى‏گويند منظور ما اين بوده آقايانى كه با اين موافقند راى بدهند (ضمن ابلاغ، ابلاغ براى اجرا). فقط اين‏كه اجرا متوقف نمى‏شود (شانزده نفر راى دادند) تصويب شد.
منشى (يزدى)- همان چيزى كه روح اصل قبلى هم داشته است.
آذرى قمى- حالا اگر عمل بشود ...
نايب رئيس (هاشمى)- بايد برگردند دوباره.
منشى (يزدى)- قانون وقتى ابلاغ شد، اجراء خودش را دارد اين‏كه آيين‏نامه‏ها مخالف هست يا نيست مثل ... شوراى نگهبان نيست.
نايب رئيس (هاشمى)- خوب حال پيشنهادها قبل از اين اصل است آقايانى كه پيشنهاد دارند پيشنهادهاى آنها را بررسى مى‏كنيم.
منشى (يزدى)- پيشنهادهاى چاپ شده بحث شد. در كميسيون مطرح مى‏شود آن چه كه الان اينجا مى‏دهند مورد قبول نيست.
ميرحسين موسوى- اين را اگر مى‏خواهيد من يك كمى توضيح بدهم. اين سازمان كه ما نوشتيم شيوه كارش را و طرز تشكيل آن را مجلس تعيين مى كند مجلس قاعدتاً به سرمايه‏هاى خودش برخواهد گشت الان در مجلس يك عده‏اى حقوقدان وجود دارند كه همان دفتر حقوقى و امكاناتى دارند كه قوانين را منظم كرده‏اند و دنبال كامپيوترى كردن تمام اين مسائل هستند. الان خود اين جلسه شوراى بازنگرى را هم آنها دارند تغذيه مى‏كنند عملًا ما اين سازمان را كه گفتيم اولين چيزى كه در مجلس به طور طبيعى مطرح خواهد شد تقويت همان دفتر خواهد بود و تبديل آن به يك چنين سازمان كه فقط قوانين برود آنجا بررسى بشود و برگردد و من اشكالى نمى‏بينم اگر سازمان باشد و مشكلى براى مجلس ايجاد نمى‏كند و با توجه به ماهيت كار هم يعنى اگر دقيقاً بررسى بشود اين از آن چيزهائى نيست كه فرضاً 100 نفر بخواهد اصل آن است كه چند نفر حقوقدان مورد اعتماد مجلس يك جا جمع بشوند اين قوانين را ببينند و اگر خلاف قوانين و مصوبات دولت نبود يا مخالف بود آن وقت به دولت ابلاغ بكنند و دليلش را هم ذكر بكنند. الان تعداد دفاتر حقوقى در نهاد رياست جمهورى و در نخست وزيرى بسيار اندك است و خيلى هم قوى و مرتب‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 998
كار مى‏كنند مال مجلس هم همين طور است.
منشى (يزدى)- اگر پيشنهادها بحث مى‏شود بايد آقاى حبيبى پيشنهادشان را بفرمايند.
نايب رئيس (هاشمى)- بلى، پيشنهادها جلو است، آقاى حبيبى بفرماييد.
حسن ابراهيم حبيبى- بسم الله الرحمن الرحيم. پيشنهاد من اين است كه به جاى آن كه گفته به اطلاع رئيس جمهور باشد، به اطلاع رييس قوه قضائيه من هم در مورد اين پيشنهاد توضيح مى‏دهم، هم عرض مى‏كنم كه مى‏شود اين رئيس قوه قضائيه را اگر كه جلسه بپذيرد با عنوان ديگرى عوض كرد.
نكته‏اى كه بايد به آن عنايت شود اين است كه قانون اساسى اصول اساسى اداره و اركان اساسى تشكيلات كشور را بايد بيان كند. با همه احترام و ارادتى كه به دستگاه‏هاى مختلفى از قبيل اداره تنقيح قوانين، اداره قوانين، اداره حقوقى و اينها هست اينها اصلا شأن قانون اساسى نيست (نه شأن آقايان) كه در قانون اساسى بيايد و ما يك تشكيلات و سازمان‏هاى درجه 2 و درجه 3 را در قانون اساسى نبايد بياوريم، بعداً گرفتار مى‏شويم. در نتيجه گفتن اين‏كه اين سازمان به مجلس شوراى اسلامى برود كه از آنجا برود اداره قوانين اصلًا درست نيست. ما ببينيم كه كدام دستگاه‏ها هستند كه قوانين را اجرا مى‏كنند. قوانين را دولت اجرا مى‏كند و دستگاه قضايى كشور، قانونگذار مجلس است.
فرض كنيد در قانون بودجه ما يك تبصره‏اى داريم مى‏گوييد كه فلان رديف بودجه بايد براى كارهاى عمرانى مصرف بشود. مصوبه‏اى دولت مى‏گذارند كه از محل اين رديف براى كمك به كارهاى جارى فلان دستگاه اين مبلغ داده بشود همه نكاتش رعايت شده يعنى هر دو خارج از قانون محاسبات است. غير قابل پيش‏بينى است الى آخر. رياست محترم جمهورى تذكر مى‏دهد (كما اين كه در گذشته داشته‏ايم) كه اين خلاف تبصره 6 قانون بودجه است براى اينكه تبصره 6 قانون بودجه گفته است كه اين رديف بودجه بايد براى امور عمرانى باشد و شما براى امور جارى مصرف كرده‏ايد مصوبه اصلاح شود، حالا مصوبه اصلاح مى‏شود يعنى اين كه اين پول را جابجا مى‏كند و مسأله تمام مى‏شود. يعنى آن مقدار تطبيقى كه بايد بشود از اين قبيل است و اين تطبيق را هم رئيس قوه قضائيه مى‏تواند انجام بدهد و هم رئيس مجلس.
به نظر مى‏رسد كه ما يا بايد اين را در اختيار رئيس قوه قضائيه بگذاريم همان طور كه رياست محترم جمهورى در 8 سال گذشته يك چند نفرى را دستور فرموده بودند كه اينها بنشينند و اين كار را سريع برسند و به اطلاع ايشان برساند و ايشان هم به دولت ابلاغ بكنند كه آقا اينجا اشكال دارد، رئيس قوه قضائيه هم كه در مقامى قرار دارد كه با رئيس جمهور مى‏خواهد كار كند، اين مجموعه مى‏خواهند با هم كار كنند. او اين كار را بكند، نه بياوريم در مجلس بدهيم دست رئيس مجلس شوراى اسلامى رئيس مجلس شوراى اسلامى است كه اختيار داشته باشد 2 نفر، 3 نفر، 5 نفر، هر كسى را كه مصلحت مى‏داند اين كار را انجام بدهد. نه، بايد بدهيم دست كميسيون‏هاى مختلف مجلس، نه اداره قوانين و نظاير اينها كه بيافتيم در گرفتارى‏هاى كارشناسى و نهايتاً كار دولت را فلج بكند. چون اين تصميمات زود بايد ابلاغ بشود براى اين‏كه ممكن است برخى از اين مصوبات خلاف قانون باشد، اين زود بايد به دولت ابلاغ شود كه او ديگر از تبعات كار بتواند سر موقع جلوگيرى بكند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 999
بنابراين با آن نكته‏اى كه تصويب شد كه مانع اجرا نيست و اين‏كه اين مطلب را بدهيم به يكى از اين رؤسا غير از رئيس جمهور كه به هر حال مصالح كشور را در نظر دارند و جلو اجرائيات كشور را نمى‏گيرند، اين به مصلحت بيشتر نزديك است تا اين‏كه ما اين را بدهيم به دست كارشناسانى كه ولو اسمش اداره حقوقى يا اداره تنقيح قوانين باشد.
بنابراين پيشنهاد من فعلًا اينجا رئيس قوه قضائيه است اما اگر بشود و آيين‏نامه اجازه بدهد اين را مى‏توانيد با رئيس مجلس هم عوض بكنيد و در هر كدام از اين دو تا باشد به نظر نمى‏رسد كه با مشكلى روبرو شود.
منشى (يزدى)- آقايانى كه مخالف هستند صحبت كنند.
عبدالله نورى- بسم الله الرحمن الرحيم. ارتباط اين تصويب‏نامه‏ها با رئيس قوه قضائيه به نظر مى‏رسد ارتباط خيلى بعيدى است. يعنى بحث قضاوت اصلًا اينجا مطرح نيست. بحث يك تشكيلاتى است كه اشراف بر قانون داشته باشد يعنى همان دليلى كه مى‏گويد شوراى نگهبان در رابطه با تفسير قانون اساسى مفسر است همان هم الآن در قوانين ما گفته كه در رابطه با تفسير قوانين عادى مجلس خود مجلس مفسر است و بارها هم شده كه نياز به تفسير داشته‏اند از خود مجلس تفسير خواسته‏اند، نمى‏روند سراغ قوه قضائيه بگويند شما تفسير بكنيد اين هم در ارتباط با اين بحث است. همان طور كه برادران مكرر در همين چند دقيقه اشاره فرمودند بحث اين است كه چه نهادى بيشتر از همه اشراف بر قوانين دارد. من باب مثال بحثى كه الآن باز اشاره شد ما در قانون بودجه مى‏نويسيم و خوب، اين تبصره‏هاى بودجه كجا دارد بحث مى‏شود و كى بيشتر اشراف دارد؟ حالا ما بياييم بگوييم رئيس قوه قضائيه دقيقا بايد اشراف بر قانون بودجه داشته باشد و بعداً يك نهادى هم به وجود بياورد براى اين‏كه خوب تبصره‏هاى بودجه را بفهمد بعداً برود با كميسيون‏هاى مجلس، همان طور كه جناب آقاى يزدى هم اشاره فرمودند تماس بگيرد كه آيا منظورتان از اين كلمات چه بوده. شايد دليل زيادى نداشته باشد و من فكر مى‏كنم به همين دليل هم هست كه جناب آقاى حبيبى مى‏فرمايند اگر اين نشد رئيس مجلس يا دسته‏هاى ديگر يعنى شايد ...
دكتر حسن حبيبى- البته ديوان عدالت همه اين تصويب‏نامه‏ها را بعداً مى‏بينند.
منشى (يزدى)- خوب، اگر كسى موافق است مى‏تواند صحبت كند. در مخالفت هنوز وقت هست آقاى امامى شما صحبت مى‏فرماييد.
امامى كاشانى- اشكال اول اين، اين است كه دادگسترى مرجع تظلمات است. اصلًا ماهيت دستگاه قضايى با ماهيت قانونگذارى و آيين‏نامه نويسى اصلًاٌ دو تا است. شايد هم مثلًا جناب آقاى نورى همين مطلب را مى‏خواستند كه مى‏گفتند بعيد است. همين طور كه در قانون اساسى آمده است دادگسترى مرجع تظلمات است اين يك اشكال.
اشكال دوم همين بود كه اخيراً خود آقاى دكتر حبيبى به آن اشاره كردند ديوان عدالت ادارى طبق اصل 173 مى‏تواند آيين‏نامه‏ها و تصويب‏نامه‏هايى را كه خلاف قانون است ابطال كند آن وقت ما چه كار مى‏خواهيم بكنيم؟ مى‏خواهيم از يك طرف بگوييم رييس قوه قضائيه تأييدش بكند، بعد ديوان عدالت ادارى كه از طرف رئيس قوه قضائيه منصوب است ابطالش كند؟ ما يك عدم تناسبى در اين مى‏بينيم كه صدر تأييد كند، ذيل بيايد ابطال كند؟
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1000
حالا اگر بر خلافش بود ممكن بود درست بشود بگوييم مثل اين‏كه دادگاه‏هاى دعاوى و ديوان عالى كشور و اينها اين است كه اصلًا اين با مطلب نمى‏خواند، همان حرفى كه كميسيون تصويب كرده يك چيزى نظير اداره قوانين قوت پيدا كند و من اين را هم عرض كنم كه نمايندگان نبايد عضو آن باشند، اگر بنا شد نماينده باشد با قانون اساسى مغاير شناخته خواهد شد، حالا دليلش را طبق اصل 85 بعد عرض مى‏كنم.
نايب رئيس (هاشمى)- ى ك تذكرى بدهم چون 5 نفر از آقايان يك پيشنهاد ديگرى را امضا كرده‏اند و گفته‏اند اين مرجع وزير دادگسترى باشد با حرف آقاى دكتر حبيبى از يك جهت مى‏خواند و از يك جهت نمى‏خواند. ايشان مى‏خواهند بشود دستگاه قضايى اينها گفته‏اند وزير، شما مى‏خواهيد اين پيشنهادتان را مطرح كنيد؟
منشى (يزدى)- البته بايد طبق همان روش قبلى كه عمل فرموديد همين جا موافقت كنند كه همين جا بحث شود چون از نظر آيين‏نامه‏اى بايد به كميسيون بيايد.
مير حسين موسوى- رأى گيرى بايد بشود كه اين بحث همين الآن مطرح بشود يا نه‏
نجفقلى حبيبى- اين در كميسيون تقريبا رد شده است.
محمد دانش‏زاده (مؤمن)- به طور كلى عرض مى‏كنم كه اگر بخواهند پيشنهادهاى كمسيون تمركز مديريت قوه مجريه پختگى بهترى پيدا كند بايد با كميسيون‏هاى ديگر تفاوت گذاشته بشود چون مثلًا كميسيون رهبرى آمده تمام اصولش را ارائه داده بعد آقايان نظرات‏شان را داده‏اند اما كميسيون قوه مجريه تنها چيزى كه به عنوان كليات حساب شد اين‏كه فقط تمركز در رياست جمهورى پيدا بكند روى اين حساب اگر بنا است يك مقدارى آيين‏نامه را تغيير بدهيد يا يك فسحه‏اى واقعاً باشد كه پخته‏تر بشود.
نايب رئيس (هاشمى)- اين حرف آقاى مؤمن جدى است. يعنى بسيارى از اين تغييراتى كه آقايان دادند هيچ سابقه‏اى نداريم همين طور يك دفعه شنيده‏ايم يعنى تازه وارد شده‏ايم كه اگر به يك نحوى اين جلسه موافقت كند كه اين چيزها بتواند بيشتر بحث شود من حرفى ندارم.
منشى (يزدى)- بحث را به يك جايى برسانيم.
منشى (دكتر حسن حبيبى)- جناب آقاى هاشمى! آيين‏نامه مى‏گويد اگر اصل جديدى بود نظير شور اول منتهى به جاى 100 دقيقه 40 دقيقه صحبت مى‏شود كرد.
منشى (يزدى)- خوب، اين اصل جديد نيست. اصلاح اصل قبلى است.
نايب رئيس (هاشمى)- اين جديد است.
حسن ابراهيم حببى- مفاهيم جديد است.
منشى (يزدى)- اين اصل جديد نيست اصلاح اصل قبلى است. آن اصل كه گفته «به رئيس جمهور» اينجا به جاى آن يك سازمانى را معرفى كرده است. همه چيزش حتى عباراتش همان عبارات اصل قبلى است.
نايب رئيس (هاشمى)- خيلى خوب، مطلب كاملًا جديدى است.
منشى (يزدى)- نه، مطلب جديدى است مثل جاهايى كه نخست‏وزير را برداشته‏اند يا بالاخره اصلاح اصل است، اصل جديد نيست. برخلاف اصول بعدى كه عنوانش را گذاشته‏اند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1001
اصل جديد حالا شما بر طبق آيين‏نامه عمل بفرماييد يعنى اول پيشنهاد گزارش كميسيون اگر رأى نياورد اين پيشنهاد را با پيشنهاد ديگر يا كل پيشنهادها را بدهيد كميسيون براى جلسه آخرى.
نايب رئيس (هاشمى)- حالا پيشنهاد آقاى حبيبى را مى‏خواهيم رأى بگيريم آقاى نخست‏وزير بايد دفاع بكنند چون كسى موافق صحبت نكرد.
منشى (يزدى)- در مخالفت هم هنوز وقت هست من هم مخالف هستم.
نايب رئيس (هاشمى)- مخالف دو نفر صحبت كردند. آقاى نخست‏وزير دفاع بكنند از كميسيون.
ميرحسين موسوى- كميسيون را بحث كردم راجع به اين پيشنهاد جديد اگر لازم باشد عرايضى دارم.
نايب رئيس (هاشمى)- مطرح نيست هنوز.
مير حسين موسوى- خوب، آن را كه دفاع كردم نظريات جناب آقاى يزدى را اشاره كردم بعد نظريات جناب‏عالى را هم اشاره كردم.
نايب رئيس (هاشمى)- نه، باپيشنهاد آقاى حبيبى شما موافقيد يا مخالف؟
ميرحسين موسوى- من به عنوان نظر شخصى‏ام نه به عنوان مخبر كميسيون اين را مطرح مى‏كنم چون مسأله رئيس قوه قضائيه مطرح شد اين را طرح بكنم كه عقيده خودم هم هست كه رئيس قوه قضائيه آشنايى روز به روز با مسائل اجرايى ندارد و جزو طبيعت كارش هم نيست و علت اين‏كه ما ذهن‏مان بعد از رئيس جمهور به مجلس رفت اين بود كه مجلس به طور مرتب كارهاى اجرايى دولت را پى‏گيرى مى‏كند ماهيت كارش به شكلى هست كه به كارهاى دولت نزديك است و حساسيت لازم را نسبت به مصوبات دولت دارد و الآن هم ديده‏ايم يعنى در مواردى كه شايد خيلى لازم نبوده مجلس حساسيت نشان داده كه فلان مصوبه چطور تصويب شده ما خبر نداشتيم سريع براى ما بفرستيد. نماينده‏ها به طور تك تك به دنبال اين قضيه بودند در حالى كه چنين انگيزه‏اى را ما در قوه قضائيه نمى‏بينيم و آشنايى با اين چيزى نيست منتهى آن چيزى كه آقاى دكتر حبيبى مطرح مى‏كنند رئييس مجلس ما اين را با اين طرحى كه خودمان پيشنهاد كرديم نزديك مى‏بينيم، يعنى در كميسيون مطرح شد كميسيون يا سازمانى زير نظر رئيس مجلس يعنى آن چيزى كه آقاى دكتر حبيبى مطرح مى‏كنند، رئيس قوه قضائيه يا رئيس مجلس يكى انتخاب بشود. طبيعى است كه آن چيزى كه بنده از كميسيون احساس كردم گرايش به سمت رئيس مجلس هست، ولو آن پيشنهاد ما همين چيزى است كه الآن مطرح شد كه اگر لازم هست رأى گرفته بشود، رد بشود بعد برويم سراغ پيشنهادهاى جديد.
نايب رئيس (هاشمى)- خيلى خوب، پيشنهاد آقاى حبيبى را ...
منشى (يزدى)- من به عنوان موافق اگر اجازه بفرماييد صحبت مى‏كنم (هاشمى بفرماييد) عرض كنم كه اين اصل جديد نيست بلكه اصل قبلى، و اصلاح شده است.
پيشنهاد ايشان هم پيشنهادى است كه در كميسيون بحث شده و اينجا قابل بحث است و مقدم است. من به اين جهت به عنوان موافق صحبت مى‏كنم كه نوع كار معلوم است كه يك كار كاملا حقوقى است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1002
فرض اين است كه قوانينى در مجلس تصويب شده، به دولت داده شده كه اجرا بكند. دولت براى اجرا آيين‏نامه‏اى تهيه كرده معنى تهيه آيين‏نامه اين است كه در شعاع آن قانون نحوه كار را ريز كرده كه بدهد به دست اجرا كه به اين كيفيت اجرا بشود. حالا در اينجا يك مسأله‏اى پيش مى‏آيد كه امكان دارد تهيه‏كنندگان اين آيين‏نامه در موقعى كه خواستند ريز بكنند از دايره قانون پا فراتر گذاشتند يا پا فروتر گذاشتند، يك جايى را قانون اساسى پيش‏بينى كرده كه بيايد كنترل بكند كه نه پا فراتر گذاشته شده باشد نه فروتر. ما در دوره اول مجلس اين نمونه را داشتيم كه من يادم هست در كميسيون قضايى در يكى از قوانين بود كه آيين‏نامه‏اى تهيه شده بود و اختلاف نظر بين مجريان بود و آمدند در كميسيون به قضاوت كميسيون گذاشتند، و حتى راجع به مفهوم يك لغت بحث شد و وقتى مفهوم لغت توضيح داده شده كم كم همان آقايان هم قبول كردند كه بلى مسأله اين است و مفهوم لغت وسيع‏تر از مفهومى است كه در قانون بوده و آيين‏نامه مفهومش وسيع‏تر است، بايد تطبيق داده بشود. پس ماهيت كار اين است چنان چه در تصويب‏نامه هم حدوداً همين است تصويب‏نامه معنايش اين است كه دولت براى اجراى وظايفى كه به عهده او است يك تصويب‏نامه تنظيم مى‏كند، حالا اين تصويب‏نامه از جهت عدم مغايرت با قوانين مربوط يك جايى بايد كنترل بشود، آنجايى كه بايد كنترل بشود طبع اين كار، ماهيت اين كار كه مى‏خواهد كنترل بكند كه دو تا قانون با هم روابطشان چگونه است با هم تطبيق مى‏كنند، يا كوچكترند يا بزرگترند؛ معلوم است كه اين، يك كار حقوقى است. اين كار حقوقى را بايد حقوقدان بكند. حقوقدان بكند يعنى كسى كه با قانون‏گذارى يا تنظيم قانون يا استفاده از قانون يا تا حدودى اجراى قانون سر و كار داشته باشد، لذا ابتدائاً طبع ايجاب مى‏كند كه برود سراغ مجلس كه مجلس معمولًا خود قانون را گذاشته است، رويش بحث كرده، در موقع تنظيمش اصلًا مخالفت‏ها و موافقت‏هاى مفصلى چه در كميسيون و چه در مجلس آمده است. بلى آن نكته‏اى كه جناب آقاى موسوى توضيح فرمودند يك نكته قابل توجه هست كه اگر در مجلس گرايش‏هاى سياسى يا اختلاف‏ها يا اضافه بكنيم بر مسأله گرايش‏هاى سياسى تغيير نمايندگان در هر 4 سال يك بار و تنوعاتى كه در كمسيون‏ها پيش مى‏آيد و اوايل دوره‏ها امكان دارد آن تسلط كامل را نداشته باشند ولى اگر در مجلس يك سازمان واحدى باشد، مى‏تواند اين كار را داشته باشد. بعد اگر زير نظر رييس مجلس برود، رئيس مجلس اعم است از مجلس و ادارات مجلس چون رياست مجلس معنايش اين نيست كه فقط پارلمان. رياست مجلس اعم است و شامل كل اداراتى كه مربوط به مجلس هست مى‏شود، لذا وقتى اين كار را داديم به رياست مجلس، رياست مجلس مى‏تواند بدهد به آن كسى كه شناخت حقوقى و قانون را دارد، طبعاً مى‏آيد يا اداره حقوقى‏اش يا اداره قوانينش يا يك جايى كه بالاخره حتى ممكن است تركيبى درست بكند از نمايندگان و اداره. رئيس مجلس مى‏تواند اين كار را بكند. بنابراين اگر به رئيس مجلس واگذار بكنيم شايد مناسب‏تر باشد تا كلمه سازمان، كه از آن اشكالى هم كه توضيح دادند خلاص شده باشيم بنابراين من با تغييرش به رئيس مجلس موافقم.
امامى كاشانى- از اين مطلب كه يك سازمانى زير نظر رئيس مجلس تشكيل بشود، يعنى استنباطتان اين است كه نماينده باشند در سازمان؟
نايب رئيس (هاشمى)- نه، اصلًا اينجا سازمانى نيست، پيشنهاد آقاى حبيبى اين است:
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1003
تصويب‏نامه‏ها و آيين‏نامه‏هاى دولت پس از تصويب هيأت وزيران ضمن ابلاغ براى اجرا (ايشان گفته بودند به اطلاع رئيس قوه قضائيه، حالا پيشنهاد بعدى اين مى‏شود) به اطلاع رئيس مجلس مى‏رسد و در صورتى كه آنها را بر خلاف قوانين بيابد با ذكر دليل براى تجديد نظر به هيأت وزيران مى‏فرستد.
ديگر سازمان و اينها ايشان ندارد. حالا آن بحث سازمان و اينها را ما وقتى كه خواستيم براى اصل رأى بگيريم شما مى‏توانيد پيشنهاد حذف بدهيد، پيشنهاد جديد با 5 تا امضاء بدهيد، هر چه داريد خودتان را آماده كنيد براى آن موقع.
ميرحسين موسوى- آقاى هاشمى يك تغيير جزيى باشد.
ممكن است جع نظرات باشد. ببينيد توى اين چيزى كه كميسيون پيشنهاد كرده سازمانى زير نظر مجلس پيشنهاد شده ما بگوييم سازمانى زيرنظر رئيس مجلس و از طرف ديگر حق مجلس هم حفظ مى‏شود به خاطر اين‏كه آخر اين اصل پيشنهاد شده ترتيب تشكيل اين سازمان و شيوه كار آن را قانون تعيين مى‏كند.
نايب رئيس (هاشمى)- نه ايشان قبول ندارد اين را. ايشان مسأله را شخص مى‏داند، شخص رئيس قوه قضائيه يا شخص رئيس مجلس اين را بايد رأى گيرى كنيم، ما دو تا رأى مى‏گيريم چون الآن هر دو را ايشان پيشنهاد كرده، آقايانى كه موافقتند به جاى اين سازمانى كه در پيشنهاد كميسيون آمده رئيس قوه قضائيه مرجع باشد رأى بدهند (يك نفر رأى داد) تصويب نشد. خوب حالا آقايانى كه موافقتند مرجع تشخيص عدم مغايرت رئيس مجلس باشد رأى بدهند (يازده نفر رأى دادند) رأى نياورد.
هاشميان- اداره قوانين مجلس الآن شرايط لازم را ندارد.
نايب رئيس (هاشمى)- خوب، حالا پيشنهاد آقايان مى‏تواند ...
مؤمن- اين اصل تغيير، جديد است و من مخالفم، اين كه بايد از دست رئيس جمهور گرفته بشود. چرا؟ اين تغيير يك جورى است كه نمى‏دانم آدم چطور صحبت كند؟
نايب رئيس (هاشمى)- خوب، حالا پيشنهاد آقايان مى‏تواند ...
مؤمن- روى همين حساب من با اصل تغيير مخالف هستم اگر تغيير را آقايان حتمى بدانند، خوب بنده هم با رئيس مجلس مثلًا موافقتم ولى اگر بنده رأى نمى‏دهم به خاطر اين است كه خوب چرا تغيير؟ من با اصل تغيير مخالفم و به نظرم مى‏آيد كه اصل تغيير اگر رأى آورد خوب آن وقت بعد ...
منشى (يزدى)- دليلى كه توضيح دادند براى شما قانع كننده نبود؟ (مؤمن- نه خير) چون الآن رئيس جمهور جزو قوه مجريه است، آن موقع نبوده الآن جزو آن هست.
مؤمن- نخير، قانع كننده نيست من اگر اجازه بفرماييد به نظر من اصل جديد است اگر اجازه بفرماييد من به مخالفت اصل تغيير صحبت مى‏كنم.
نايب رئيس (هاشمى)- رئيس جمهور قبلا هم رئيس قوه مجريه بوده مى‏خواهيد روى اصل يك قدرى بحث كنيم، مخالف و موافقى بحث كنند از اصل عبور كنيم كه گير اين چيزها نيافتيم.
ميرحسين موسوى- اجازه بفرماييد من توضيح مختصرى بدهم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1004
نايب رئيس (هاشمى)- خيلى خوب آقاى موسوى به عنوان مخبر كميسيون توضيح مى‏دهند.
ميرحسين موسوى- من اعتقاد دارم اين اصل جديد نيست، محتوا يكى است ما فقط مرجع را عوض مى‏كنيم به خاطر اين كه موقعيت مرجع الآن عوض شده، رئيس جمهور قديم يك موضع بالاتر نسبت به دستگاه اجرايى داشت. الآن در رأس دولت مى‏نشيند. يك چيزى تصويب مى‏شود. بعداً مى‏گويد قانونى هم هست. قوه قضائيه هم دستش نمى‏رسد به خاطر اين‏كه ما مرجعى را كه بايد به طور رسمى اعلام كند كه مخالف قانون نيست، خود رئيس جمهور گذشتم، و اين مسأله زاويه‏اى باز مى‏كند در تفسير قوانين، در وسع دادن به قوانين، كم كردن قوانين و مى‏تواند براى كشور خطرات زيادى را ايجاد بكند. ما مجبور هستيم يك ناظرى را در رابطه با مصوبات دولت بگذاريم كه موضع برتر از دولت داشته باشد و عملًا بتواند در مورد آن چيزى كه خود رئيس جمهور تصويب مى‏كند آن نظر بدهد كه مطابق قانون هست يا نه. قبلًا هم همين جور بود. قبلا رئيس جمهور رئيس كابينه نبود. يك موقع برتر داشت به همين دليل تنظيم قوا به عهده او گذاشته شده بود كه دفعه قبل به خاطر اين موقعيت جديد رئيس جمهور اين مسأله از اختيارات او حذف شد و در يك موقعيتى قرار داشت كه مى‏توانست نسبت به ساير قوا يك هماهنگى ايجاد بكند. ارتباط آنها را با همديگر برقرار بكند و عملًا در تصميمات دولت هم ذى سهم نبود. فرضاً يك بودجه‏اى دست دولت مى‏دادند. يكى از مواردى كه ما مشكل پيدا مى‏كرديم يعنى دولت هميشه ميل داشت كه خيلى راحت عمل بكند و نهاد رياست جمهورى جلو آن را مى‏گرفت. فرض كنيد يك ميليارد تومان در يك رديفى مى‏گذاشتند كه دولت اين را هزينه بكند. گرايش دولت به اين بود كه يك ميليارد تومان را هر جور دلش مى‏خواهد با راحتى بيشترى هزينه بكند. براى همين مصوباتى مى‏گذارند در نهاد رياست جمهورى مى‏آمد مى‏گفت نه، با فلان تبصره بودجه، با فلان قانون مخالف است. الآن كه رئيس جمهور خودش مشكل اجرا پيدا خواهد كرد، درست همان گرايش فعلى وزير و دولت را پيدا خواهد كرد. گرايشش در زمينه مسائل مالى همين جور خواهد بود. در زمينه مسائل سياسى همين جور خواهد بود و در حقيقت يك نوع قدرت تفسير قانون را به رياست جمهورى و دولت دادن هست ما فكر مى‏كنيم اين مسأله خطرناك است. بايد يك مرجع ديگرى داشته باشد. اين مرجع را بايد جستجو كنيم يك جاى طبيعى باشد كه در كار نظام و كشور، مشكل ايجاد نكند. بهترين جا را ما خود مجلس مى‏دانيم كه اين قوانين را تصويب مى‏كند وگرنه حاصل قضيه اين خواهد شد كه ما بدترين حالت را در نظر بگيريم. يك مصوبه، يك آيين‏نامه‏اى كه خلاف قوانين است، خطر براى كشور ايجاد مى‏كند. شما مى‏گوييد كه دولت اين را تصويب بكند، رئيس جمهور هم امضا بكند، به محض اين‏كه امضاء كرد امضاى او به معنى اين باشد كه اين مطابق با تمام قوانين كشور است و هيچ كس ديگر بر اين ناظر نباشد. ما مى‏گوييم اين خطرناك است. دليل اين‏كه در قديم اين مسأله به رياست جمهورى داده شده بود اين است. الآن هم ما به جاى آن رئيس جمهورى كه به آن شكل بود و موضع نسبتاً بالايى نسبت به مصوبات دولت داشت، بايد يك نقطه ديگرى پيدا كنيم كه اين را به آنجا ارجاع دهيم. حال بعضى از برادرها پيشنهاد قوه قضائيه را مى‏دادند كه ما مى‏گوييم آشنايى نسبت به مسائل روزمره اجرايى نيست و احتمالًا ما دچار دشوارى خواهيم شد. به همين دليل مجلس پيشنهاد شد، حالا در داخل مجلس آيا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1005
كميسيون باشد، سازمان باشد، زير نظر رياست مجلس باشد، بالاخره يكى از اينها را مى‏شود تصويب كرد.
نايب رئيس (هاشمى رفسنجانى)- آقاى مؤمن صحبت كنيد.
مؤمن- بسم الله الرحمن الرحيم. عرض كنم كه من با كليات اصل مخالف هستم كه تغيير داده بشود. اين هم كه جناب آقاى موسوى فرمودند اين مسأله اصل جديدى نيست، خوب پيدا است كه يك سازمان، آن كه فعلًا پيشنهاد شده و در توضيحش همان طور كه خودشان مى‏فرمايند به صورت كلى ذكر مى‏كنند، حالا سازمان باشد، رئيس باشد، كميسيون قضايى باشد، پيدا است كه كليات، مورد نظر آقايان هست و الا آن چه كه آقايان ارائه فرمودند اين است كه يك سازمانى تشكيل بشود، شيوه كارش را هم قانون تعيين بكند، اين غير از اين بود كه رئيس جمهور بود و شيوه كار نداشت ... با هم تفاوت دارد. در هر حال عرض مى‏كنم بنده كه با آن مخالف هستم به دو جهت است؛ يكى اين كه بنابر قانون اساسى فعلى هم رئيس جمهور، رئيس قوه مجريه است، رياست قوه مجريه را دارد و رئيس جمهور طبق اصل يكصد و بيست و هفتم هر گاه لازم بداند جلسه هيأت وزيران در حضور او و به رياست وى تشكيل مى‏شود، با رياست وى تشكيل مى‏شود، قهراً رئيس است و به حسب ظواهر قانون اساسى حتى حق رأى هم دارد. اگر در همين جلسه‏اى كه اصل يكصد و بيست و هفتم مى‏گويد كه رئيس جمهور مى‏تواند شركت بكند و رئيس باشد يك تصويب‏نامه‏اى و يا آيين‏نامه‏اى را دولت تصويب كرد. روال تصويب اين است كه اكثريت هيأت دولت با رئيس جمهور، اين اكثريت يك نظرى را بدهند كه بشود آيين نامه يا تصويب‏نامه. خوب در مورد اين با اين‏كه رئيس جمهور هست، در عين حال آن اصل يكصد و بيست و ششم مى‏گويد كه اين تصويب‏نامه يا آيين‏نامه مطابق قانون هست يا نه با رئيس جمهور هست. يعنى عيناً همين مورد. منتهى شما نخست‏وزير را چون حذف كرديد بيشتر نه، باز هم به صورت الزام، بيشتر رئيس جمهور در جلسات دولت شركت دارد و الا باز اين طور نيست كه ملزم هم باشد، به خاطر اين‏كه آن كارهايى را كه قانون اساسى به عهده رئيس جمهور گذاشته كه احياناًاگر جلوتر هم در جلسات شركت نمى‏كرد به خاطر ابتلا به آن كارها بود آن كارها كه از او گرفته نشده است. بنابراين ممكن است رئيس جمهور در جلسه حتماً شركت بكند و ممكن است شركت نكند. قبلًا هم مى‏توانسته شركت بكند. در همين جا هم كه شركت مى‏كند.
اين قانون اساسى گفته است كه مرجع تشخيص اينكه مطابق قانون است يا نه (مرجع اولى) رئيس جمهور است. حالا بيشتر شركت مى‏كند. من مى‏خواهم اين جهت را عرض كنم مگر واقعاً بنابراين است كه رئيس جمهور كه رئيس قوه مجريه است و به قول آقايان در برابر مجلس، ملت و رهبر مسئوول است و يا هيأت دولت ما بر خلاف قانون كار بكنند؟ مگر بنا است يك موضع‏گيرى بكنند بر خلاف قوانين و طبق ميل خودشان؟ خوب اينها مى‏خواهند قانون را اجرا كنند. رئيس جمهور همان شأن قبلى را كه عبارت از اين بود كه در رأس قوه مجريه است داشته و از يك موضع عالى نسبت به قوه مجريه اشراف دارد، حالا هم دارد. جلوتر رئيس جمهور يك مسأله تشريفاتى بود كه فقط تنها نخست‏وزير و چند وزير را با توافق نخست‏وزير به مجلس معرفى مى‏كرد. حالا اين كارها را خودش مى‏كند. اين اشراف بيشتر و قدرت بيشتر برايش هست. بنابراين هم نيست كه در برابر اجراى قوانين قرار بگيرند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1006
بنابراين اگر همان طورى كه قانون اساسى مى‏گويد اين به همين نحو باقى باشد كه تصويب‏نامه‏ها و آيين‏نامه هاى دولت حتماً به اطلاع رئيس جمهور برسد، و اگر خودش نباشد به استحضارش برسد، او هم مسؤول اجراى قانون اساسى است، مى‏خواهد قانون را اجرا بكند، قوانين عادى را هم مى‏خواهد اجرا بكند، اگر ديد خلاف قانون است خوب آن را رد مى‏كند، چرا ما با نظر اين‏كه مثلًا رئيس جمهور يا هيأت دولت در برابر قوانين قرار گرفته‏اند به رياست جمهورى يا دولت نگاه بكنيم؟ بلكه حساب اين باشد كه خود اين رئيس جمهور بيايد، آن وقت اين نظر بدوى است. عرض كردم اين ناظر اول است كه حتى خودش ممكن است در جلسه حضور داشته باشد و با مصوبه هيأت دولت مخالف باشد ولى چون رئيس است، خوب باشد، يك رأى بيشتر ندارد، اين يك رأى بيشتر از يك رأى ارزش ندارد، بعد قانون اساسى به او اجازه مى‏دهد كه اگر ديد خلاف قانون است با ذكر دليل سراغ هيأت دولت بفرستد، خودش هم احياناً شركت بكند تا تغييرش بدهند. اين ناظر بدوى و اولى ما مى‏شود و هيچ خرابى و خطرى هم در كشور به وجود نمى‏آيد براى اين‏كه مسأله ديوان عدالت ادارى را قانون اساسى پيش‏بينى كرده، هر كس مى‏تواند هر كدام از آيين‏نامه‏هاى دولت را كه مخالف قانون يا مخالف شرع تشخيص مى‏دهد، به ديوان عدالت ادارى شكايت بكند و در هيأت عمومى ديوان عدالت ادارى طبق آن چه كه قانون برايش تعيين كرده مطرح بشود و بگويد كه اين خلاف قانون است و ابطال بشود. بنابراين اولًا به نظر من به اشكالى برنمى‏خورد، اگر به دست رئيس جمهور همان طورى كه بوده باشد.
ثانياً گرفتن اين حق از رئيس جمهور خروج از آن تمركز مديريتى است كه كميسيون يا شورا دنبال او هست. ما آن چه كه موظف هستيم و در حدودش بايد بحث بكنيم، مسأله تمركز مديريت است. مديريت متمركز بشود. متمركز شدن مديريت اين است كه اين كارهاى پراكنده كه اداره‏اش پراكنده بود در يك نفر جمع بشود. اين چه ارتباطى دارد به اينكه ما حتماً باييم از رئيس جمهور مسأله نظارتى را كه داشت بگيريم؟ اتفاقاً اگر نظارتش را نگيريم تمركز مديريت بهتر است به خاطر اين‏كه خدشه قضيه را زود حل مى‏كند و معطل اين‏كه بالاخره به يك مقام ديگرى فرستاده بشود، ولو نفرماييد به صورت نهايى، به صورت نهايى، البته با قيدى كه فرموديد درست است ولى همين مسأله تزلزل خودش قضيه را تمام مى‏كند. زود مى‏بيند اگر مخالف قانون است، اعلام مى‏كند كه مخالف قانون است، اگر مخالف قانون هم نيست، مى‏گويد مخالف قانون نيست. ديگر به جاى ديگرى نمى‏فرستد كه يك هفته، پنج روز، ده روز ديگر اينجا گير بكند و به صورت تزلزل و با دلهره مثلًا منتظر باشد، كه از آنجا چه پاسخى خواهد آمد. اينجا خودش قضيه را حل مى‏كند لذا با تمركز مديريت از رئيس جمهور گرفتنش مخالف است و وجهى هم ندارد كه از رئيس جمهور بگيريم. البته من نسبت به خصوصيات كلى عرض كردم والا نسبت به خصوصيات پيشنهاد كميسيون هم كه سازمان باشد آن هم حرف دارم كه فعلا صحبت نمى‏كنم. والسلام.
حسن ابراهيم حبيبى- بسم الله الرحمن الرحيم. عرض شود كه من با كليات تغييرى كه كميسيون داده موافق هستم و دلايلم هم اين است كه اگر بگوييم اين اصل به اين ترتيب بماند در واقع اگر پيشنهاد حذف بكنيم بهتر است يعنى مصوبات رئيس جمهور را رئيس جمهور
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1007
خودش مجدداً نگاه مى‏كند و اگر اشكالى در آن نديد اجرا مى‏كند و اگر اشكال ديد جلويش را مى‏گيرد. من اوايل انقلاب موقعى كه در وزارت فرهنگ و آموزش عالى بودم يك معاونى داشتم كه رئيس يك سازمانى هم بود. در سازمان يك نامه‏اى را مى‏نوشت به همان معاونتى كه خودش بود، آنجا كه مى‏آمد مى‏نوشت مگر نمى‏دانيد كه اين مطلب را نمى‏شود انجام داد. براى اين‏كه پول نداريم. عين واقع است كه عرض مى‏كنم. ايشان رئيس سازمان يونسكو بود و معاون فرهنگى بود و اين كار را چندين بار كرده بود، يعنى خودش به خودش نامه نوشته بود.
عرض مى‏شود كه در قانون اساسى سابق آن اشكالى كه مى‏فرماييد وجود دارد، يعنى اگر كه بگوييم مگر دولت خداى ناكرده خلاف قانون عمل مى‏كند، حالا آن موقع هم سئوال اين بود كه چرا به اطلاع رئيس جمهور بايد مى‏رساند، مگر خداى ناكرده آقاى نخست وزير بنا بود كه خلاف قانون عمل كند؟ نه كارهاى اجرايى اين قدر زياد هست و آن قدر فشار دارد كه عرض كردم ما بودجه عمرانى را با بودجه جارى اشتباه مى‏كنيم، از آن پول مى‏دهيم دو تا پول هم داريم به جاى اين‏كه از اين بدهيم از اين يكى مى‏دهيم. اين خلاف قانون نيست. يك كسى بايد باشد از آن بالاى سر نگاه كند، آن موقعى كه رئيس جمهور رياست هيأت وزيران را داشت و جلسات تشكيل مى‏شد، هيچ گاه پرونده‏هاى اجرايى را اصلًا او تنظيم نمى‏كرد يعنى كليه امور اجرايى در نخست‏وزيرى انجام مى‏شد، پرونده‏اى آماده، يعنى با اشراف نخست‏وزير در هيأت دولت مى‏آيد. بنابراين حسن و قبح قضيه، سياه و سفيد قضيه به عهده وزير و نخست‏وزير بود. رئيس جمهور در جلسه رياست هيأت وزيران را داشت، حتى در آن جلسه هم رأى مى‏داد و اما در مجموع كار را از ابتدا پخته نكرده بود كه نظارت به آن معنا داشته باشد. يك رياستى بود كه در آن جلسه و اظهارنظرى بود در آن جلسه.
در صورتى كه در حال حاضر، يعنى در قانون اساسى جديد كه ما پيشنهاد داريم همه كارها زير نظر رئيس جمهور انجام مى‏شود. از اينجا است كه آن وقت استدلال شروع مى‏شود. مدعى و قاضى نمى‏تواند يك نفر باشد، يا ما بياييم بگوييم كه اصولًا تصويب‏نامه‏ها و آيين‏نامه‏ها اجرا بشود و فقط بگذاريم به عهده اين‏كه اگر اشكالى در اجرا پيش آمد و مردم صداى‏شان درآمد به ديوان عدالت رجوع كنند. قانون هم داريم، از تصويب‏نامه‏ها اشكال بگيرند ولى اشكالاتى كه در آنجا مى‏گيرند:
1- مى‏گويند خلاف قانون اساسى است (مؤمن و حبيبى- و قانون عادى)
2- مى‏گويند خلاف شرع است. خلاف قانون اساسى و قانون عادى‏اش را از خودش ابطال مى‏كند. خلاف شرعش را به شوراى نگهبان مى‏فرستند، ولى اين در موارد محدود و معدودى است كه مردم مشكل داشته باشند و با مشكل روبرو شوند. اما در خود دستگاه اجرايى گاه هست، يك قانون با يك قانون ديگر جابجا مى‏شود و اصلًا صداى مردم هم در نمى‏آيد. دستگاه اجرايى هم كارش مى‏گذرد، صدايش در نمى‏آيد. يك كسى بايد باشد كه بگويد خلاف قانون نشود. اگر ما اين كار را در اختيار رئيس جمهور بگذاريم، خيلى خيلى خوب است، يعنى اجراييات كشور انجام مى‏يابد، ولى خلاف قانون ممكن است زياد باشد. اما آن طرف قضيه، ما نمى‏بايد سازمان‏هاى متعددى را در اين قضيه درگير بكنيم.
عرض من اين‏كه رئيس مجلس باشد، فكرم اين طورى است كه رئيس مجلس، رئيس دستگاه قضايى، رئيس قوه مجريه يعنى رئيس جمهور، بالاخره اينها رؤساى قوا هستند كه در طى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1008
اين سنت 8- 9 ساله با هم كار كرده‏اند. از اين به بعد هم ان شاء الله اين طور كار خواهند كرد، اينها مى‏توانند غصه اجراييات كلى كشور را بخورند در عين اين‏كه او به برادرش، رفيقش، دوستش تذكر مى‏دهد، در عين حال هم كار دستش نمى‏دهد. بنابراين اولًا اين حتماً بايد از دست رئيس جمهور بيرون بيايد، والا مدعى و قاضى يكى مى‏شود. كجا برود؟ به هر حال اگر به مجلس برود و دست رئيس مجلس باشد، شايد كه مفيدتر باشد.
منشى (يزدى)- 3 دقيقه براى موافق وقت هست.
هاشمى- ما پيشنهاد را جديد تلقى كرديم، گفتيم بحث بشود كه پخته بشود، حالا آقاى امامى هم نظرشان را بگويند.
رئيس- آقاى امامى كاشانى بفرماييد.
امامى كاشانى- علاوه بر اين اصلى كه جناب آقاى مؤمن خوانده‏اند، من اصل شصت را هم مى‏خوانم كه مى‏گويد: اعمال قوه مجريه جز در امورى كه در اين قانون مستقيماً بر عهده رهبرى گذارده شده از طريق رئيس جمهور، و نخست وزير و وزرا است. مسأله اين‏كه رئيس جمهور، رئيس قوه مجريه است، در قانون اساسى موجود ما هست. در همين هم كه مى‏خواهد اصلاح بشود همين هم هست. من نمى‏فهمم كه اين مسأله‏اى كه جناب آقاى دكتر حبيبى البته مطلب را بليغ ادا كردند، ولى فرق بين اين دو را براى ما نگذاشتند كه آن چيزى كه الآن در قانون اساسى هست، مگر غير از اين است كه رئيس جمهور، رئيس قوه مجريه است؟ الآن اگر هيأت دولت در حضور رئيس جمهور تشكيل مى‏شود، و رئيس جمهور رييس قوه مجريه است و يكى از اعضاء اين هيأت است چطور همين جا باز مى‏گردد پيش رئيس جمهور؟
حسن حبيبى- چرا اين قدر براى اين تغيير شيون كرديد؟ اين همه بحث‏ها براى چيست؟
منشى (يزدى)- به هر حال همان مثال كافى بود كه دليلش را روشن كند. بحث ديگرى حالا نيست.
امامى كاشانى- تغيير را كميسيون داده. ما مخالف تغيير هستيم (حبيبى- پس تمركز براى چيست)؟ اين چه ربطى به تمركز دارد؟ عنايت بفرماييد. يك چيزى را اگر كه ما تصويب مى‏كنيم بعداً هم بتوانيم در محافل قانونى حداقل از آن دفاع كنيم يعنى الآن اگر يك عده‏اى كه در مسايل حقوقى تخصصى دارند از ما پرسيدند، گفتند در قانون اساسى موجود رئيس قوه مجريه، رئيس جمهور است؟ در اين اصلاح هم رئيس جمهور است. فرقش چيست؟ در اينجا مديريتش قوى است. تمام كارها در اختيار او است و ديگر يك بخشى در اختيار نخست‏وزير و يك بخشى در اختيار رئيس جمهور نيست ولى در قانون اساسى موجود اين است. اما از اين‏كه در اين جمع آمده امروز رئيس جمهور شركت كرده و باز فردا هم شركت مى‏كند و يك رأيى مى‏دهد. در اين‏كه اين ميان يك مجموعه‏اى رأى مى‏دهند، 24 نفر وزير مى‏آيند رأى مى‏دهند كه رئيس جمهور در رأس آن هست، بعد اين را به رئيس جمهور مى‏فرستند كه خود رئيس جمهور در اين جمع هست، اين چه مانعى دارد كه خود اين كه در اين جمع هست بيايد يك هيأتى حقوقى، قوى از نظر قانون زير نظرش باشد به او بدهد، بگويد همين كه در اين جمع تصويب شد، شما بازنگرى كن، شما نگاه كن ببين كه اين مغاير با قانون نباشد. خوب، اين هم مى‏گويد مغاير با قانون هست يا نيست.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1009
اين‏كه ما بياييم تغيير بدهيم يك علت روشنى مى‏خواهد. اين علت هنوز دست نيامده كه ما چرا بياييم اين كار را بكنيم و همين طور كه عرض كردم مسأله ديوان عدالت ادارى هم كه جناب آقاى دكتر حبيبى مى‏فرمايند، درست است كه اگر كسى شكايت كند آنها مى‏آيند لغو مى‏كنند و ابطال مى‏كنند. اگر كسى شكايت نكند قصه باريك و بى‏سر و صدا رد مى‏شود ولى اشكال مطلب اين است كه تا حالا هم اگر مى‏آمدند شكايت مى‏كردند بعداً هم مى‏آيند شكايت مى‏كنند اين بايستى عمل شود چه بسا مى‏آمده ديوان عدالت ادارى را ابطال مى‏كرده، در دستگاه اجرايى مى‏آمده اصلًا اعتنا به آن نمى‏كردند آن وقت كه من در ديوان عدالت ادارى بودم، آيين‏نامه‏هايى را ما باطل مى‏كرديم اصلًا هيچ حساب ديوان عدالت ادارى باز نمى‏كرديم. مى‏گفتند بى‏خود اين مواد را باطل كردند. اگر واقعاً ديوان عدالت ادارى قوى برخورد كند دستگاه اجرايى هم اگر باطل كرد آن هم قبول بكند به نظر من مشكلى پيش نمى‏آيد و از خودش هم به خودش شكايت نشده است چون يكى از افراد مجموعه است و يك رأى در مجموعه دارد.
نايب رئيس (هاشمى رفسنجانى)- ى كى از آقايان موافق صحبت كند.
حسين هاشميان- بسم الله الرحمن الرحيم. ببينيد اين مسأله كاملًا به نظر بنده روشن است كه رئيس جمهور الآن كه رئيس قوه مجريه هست، با سابق بسيار تفاوت دارد. اختيارات رئيس جمهور در استدلال‏هاى قبلى شما هم بود، كه مى‏فرموديد رئيس جمهور تشريفاتى است. ما رئيس جمهور تشريفاتى مى‏خواهيم چه بكنيم؟ اگر رييس جمهور تشريفاتى باشد طبيعى است كه تخلف آيين‏نامه‏ها از قوانين مى‏تواند به دستش باشد، چون خودش مدعى هست، چون خودش تشريفاتى است، بنابراين عليه دولتى كه اختيارات وسيع‏ترى را از خودش دارد مى‏تواند مدعى باشد. اما حالا كه يك رئيس جمهور همه چيز در دستش هست، نخست‏وزير هم حذف شده، بنابراين بسيار طبيعى است و به سادگى ممكن است از روى تخلف آيين نامه از قوانين بگذرد. حداقل اين خطر وجود دارد براى اين‏كه او مى‏خواهد كارهايى كه در دستش هست اينها خوب انجام بگيرد. بنابراين مسأله بسيار روشن است كه بايد از رئيس جمهور جدا شود، اما بيايد به طرف قوه قضائيه. بنده فكر مى‏كنم كه درست نيست به طرف قوه قضائيه بيايد رئيس قوه قضائيه چرا؟ براى اين‏كه اين ماهيت قضايى ندارد. در دست قوه قضائيه چيزى مى‏رود كه ماهيت قضايى و مدعى، مدعى عليه باشد. بنابراين صرف تشخيص اين‏كه آيا آيين نامه مخالف قانون هست يا نيست، اين يك تشخيص موضعى است. اين تشخيص موضوعى چه كسى مناسب‏تر از همه اشخاص حقيقى و حقوقى است، و آن مجلس است كه خودش قانون را وضع كرده و خودش هم تحت عنوان يك سازمان آقايان مى‏فرمايند اداره قوانين، اداره قوانين شرايط لازم را با اطلاعى كه من از اداره قوانين دارم و مسؤول اداره قوانين هستم، آن شرايط لازم را الآن ندارد. بنابراين همين پيشنهاد و گزارش كميسيون كه سازمانى را در كنار مجلس و زير نظر مجلس تشكيل مى‏دهد و بعد حدودش هم قانون معين مى‏كند و حقوقدان باشند و چه باشند و چه باشند بسيار طبيعى و بسيار مناسب است كه جلو تخلف آيين نامه‏ها را از قوانين بگيرد. والسلام.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1010
ميرحسين موسوى (مخبر كميسيون)- من اين را مطرح بكنم كه ظاهراً تصورى از حجم كار در ذهن برادران نيست، ما به طور متوسط در هفته، چهل مصوبه داريم و از اين چهل مصوبه من فكر مى‏كنم ده، پانزده، بيست، پنجاه، تاى آن به ديوان عدالت ادارى بيايد و به عنوان يك كارشناس كه الان ديگر بنده سهمى در اين زمينه ندارم و برادرها بايد اين را به عنوان يك كارشناس حداقل قبول كنند كه اگر مهارى در بالا نباشد و در همة قوانين دولت مى‏تواند يك تغيير جهت نامحسوسى به وجود بياورد كه مجلس و نظام كارش اين طرف باشد، به اين سمت باشد و آن به سمت ديگرى برود.
من براى شما مثال مى‏آورم: ما قانون اراضى شهرى داريم، يك قانونى دست دولت داده شده، آيين‏نامه‏اش چندين برابر قانونى است كه از مجلس گذشته است. خود حاج آقا امامى كاشانى مى‏دانند كه در رابطه با مادة 9 آن چه قدر بحث بود. خوب، حالا آن مسأله‏اى بود كه شكايتش به ديوان عدالت ادارى مى‏رسيد، ولى فرض كنيم كه جزو مواردى باشد كه همان اهميت را داشته باشد كه كسى به شما شكايت نكند ولى اختيار مادة 9 دست دولت باشد و اختيار وسيع عمل كردن از آن چيزى كه تصويب شده بازهم دست دولت باشد و كسى هم نباشد كه نظارت بكند. رئيس جمهور جدا از دولت نباشد كه بيايد قضاوت بكند. مجلس نباشد كه بگويد اينجا خلاف رفته، در خود مصرف كردن حدود 500- 600 ميليارد تومان، بلكه اگر تمام شركت‏ها و سازمان‏ها كه بعضى‏هايشان به مصوبات دولت نياز دارند، حدود 800 ميليارد تومان پول كشور در جابجا كردنش هيچ نوع دقتى نشود، من خدمت برادرها عرض بكنم كه من ديروز از آقاى مهاجرانى (معاون نخست‏وزير) گفتم آمار بگيرد، ما از مجموع مصوباتى كه داشتيم درصدش برمى‏گردد با اين‏كه من دولت را شديداً مقيد به قانون مى‏دانم و خودم هم مى‏دانم و يقين دارم براى خودم و حجت است كه نمى‏خواهم از قانون فراتر بروم. بين 5/ 2 تا 3 درصد مصوبات برمى‏گشت كه ما اصلاح مى‏كرديم. يك روزى من فكر مى‏كردم زياد است به اين دليل گفتيم يك رقم طبيعى و خوبى، اگر مهار نهاد رياست جمهورى نبود بنده اينجا خدمت برادرها شهادت بدهم كه به خاطر مشكلات كشور و در اين اول انقلاب با اين جوى كه همه مراقب همديگر هستند، همه چشم هستند، تخلفات دولت از اين 5/ 2 درصد به 10- 15 درصد مى‏توانست افزايش پيدا كند، خيلى طبيعى به خاطر اين‏كه ما مشكل داريم.
بودجه‏اى آمده فرضاً بايد به سيستان و بلوچستان برود، مشكل پيدا مى‏كند، آذربايجان ما يواشكى مى‏توانيم اينجا سوق بدهيم. به خاطر اين‏كه مسأله روزمره‏مان را حل بكنيم. به نظر مى‏آيد، درست هم هست، ولى در كلان و در مجموع قضيه به نفع كشور اين تمام نمى‏شود، به نفع ما هست كه مصوباتى كه دولت مى‏گذارند دقيقاً زير ذره‏بين باشد كه هيچ نوع انحرافى پيش نيايد. مسايل فقط مالى نيستند. جنبه سياسى دارند، مثل اراضى شهرى بعضاً مربوط به داراى‏هاى مردم مى‏شوند. سياست‏هاى گوناگون مى‏شوند. به ذهنم مى‏آيد كه ما نبايد از اين مسأله فرار بكنيم كه وقتى ما به رئيس جمهورى قدرت مى‏دهيم يك اصولى را در اين جا كميسيون پيشنهاد كرده كه يقيناً برادرها توجه كرده‏اند و خواهيم هم رسيد كه قدرت رئيس جمهور را براى حل مشكلات خيلى سريع مى‏كند، همان شوراها و كميسيون‏هايى كه گذاشته شده و ما با آن‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1011
اصول جديد، سه، چهار تا اصل گذاشتيم كه قدرت رئيس جمهور را به شدت بالا مى‏برد. ولى شما اگر يك حالت كنترل روى دولت و رئيس جمهور و مصوبات نگذاريد طبيعتاً، آن اصول هم بى‏خود است، يعنى بى‏معنا است. ما بايد آنها را خذف بكنيم. به خاطر اين‏كه واقعاً آنها خطرناك مى‏شوند، يعنى فردا اگر تمام مصوبات هم باشد، آن اختيارات وسيع هم باشد، كسى هم نباشد كه دانه، دانه اين مصوبات را ببيند و نظر بدهد و به همين دليل به ذهنم مى‏آيد كه اين مسأله را ما بپذيريم كه حتماً به يك مرجعى غير از رياست جمهورى ... و اين دون شأن رئيس جمهور ما نيست، بلكه حافظ سلامت كل نظام هست. ما اختيارات رئيس جمهورى را به طور وسيع، همين چيزهايى كه ارائه داده شده بالابرديم، منتها براى سلامت دولت، براى سلامت نظام، سلامت سياست‏گذارى‏ها و تقويت كل نظام ما فكر مى‏كنيم كه اين نظارت لازم باشد. ما پيشنهاد آقاى دكتر حبيبى را براى رياست مجلس را خوب مى‏دانيم. يعنى اگر آن هم تصويب بشود، از آن هم تصويب بشود از آن استقبال مى‏كنيم.
نايب رئيس (هاشمى رفسنجانى)- واقعاً كافى است يعنى همه حرف‏ها زده شد.
هاشميان- آقاى موسوى اين نظرات شخصى‏شان بود نه نظر كميسيون.
هاشمى- ايشان نظر شخصى‏شان در مورد رئيس كميسيون، رئيس مجلس باشد، ايشان نمى‏توانند به عنوان مخبر بگويند.
مهندس ميرحسين موسوى- نظر شخصى‏ام، نظر كميسيون همان سازمان است.
نايب رئيس (هاشمى)- آقاى مؤمن شما پيشنهاد پنج امضايى‏تان را مى‏خواهيد مطرح كنيد؟
مؤمن- با اصلش مخالف هستيم، به اصل تغيير رأى بگيريد.
آذرى قمى- آقاى هاشمى سؤالى دارم.
نايب رئيس- آقاى آذرى بفرماييد.
آذرى قمى- من عرض مى‏كنم كه اگر به رئيس مجلس واگذار بشود، رئيس مجلس بالمباشره انجام مى‏دهد يا به يك عده‏اى واگذار مى‏كند (محمد يزدى- ادارة حقوقى) به ادارة حقوقى واگذار كند، حالا رئيس جمهور هم اگر باشد به كس ديگرى واگذار مى‏كند. يك عدة ديگرى را، يك سازمانى را بالاخره زير نظر مى‏گيرد اين كار را به آنها واگذار مى‏كند. آن وقت در اين جهت چه فرقى مى‏كند بين رئيس مجلس و رئيس جمهور؟
منشى (محمد يزدى)- آن در اصل هست و جوابش روشن است.
نايب رئيس (هاشمى رفسنجانى)- تفاوتش اين است كه آن ذى‏نفع است. رئيس جمهورى اينجا ذى‏نفع است (ميرحسين موسوى- مجلس ناظر است)
آذرى قمى- معنايش سوء ظن است ما صرف‏نظر از قضيه سوء ظن‏
نايب رئيس (هاشمى)- شما اگر تفاوت را پرسيديد كه ...
آذرى قمى- نه مى‏خواهم عرض كنم، اگر مسأله سوءظن باشد خوب اين فرقى نمى‏كند كه رئيس مجلس است. اگر مسأله اين است كه او نمى‏رسد، آن براى كارهاى خودش است، خوب اين را به ديگرى واگذار مى‏كند همان طور كه رئيس مجلس هم ...
ميرحسين موسوى- من يك مثالى از قانون اساسى فنلاند مى‏آورم كه رئيس جمهور اگر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1012
مطلبى را به عنوان يك مصوبه ابلاغ بكند. يك وزير آن را خلاف قانون بداند امضاء مى‏كند كه اين نبايد اجراء بشود و اجراء نمى‏شود. در حالى كه اختيارات دست رئيس جمهور است، يعنى اين مسأله سوءظن به رئيس جمهور نيست. نظام براى سلامت خودش 10 تا چشم مى‏گذارد كه خداى نكرده خلاف قانون و خلاف شرع عمل نشود. اصلًا به معناى بد و خوب بودن نيست ما مى‏گوييم در مجلس باشد، به خاطر اين‏كه مجلس ناظر دولت است و دولت خودش نمى‏تواند هم تصويب بكند، هم اجراء كند، هم بگويد درست است.
آذرى قمى- مى‏گوييم رئيس مجلس كه شخصاً نظارت نمى‏كند، افراد ديگرى را انتخاب مى‏كند ...
ميرحسين موسوى- روى يك سكوى ديگرى و موقعيت ديگرى ايستاده ...
منشى (يزدى)- بلى. دستگاه ناظر، ناظر بايد باشد و ناظر غير از خود منظور اليه است.
نايب رئيس (هاشمى رفسنجانى)- اجازه بدهيد. الان ما اصل تغيير را رأى بگيريم، اگر اصل تغيير رأى نياورد خوب مى‏شود همان چيزى كه قبلًا بوده. آن وقت آن كه رئيس مجلس باشد، يا سازمان باشد، يا كميسيون باشد، يا هر چه باشد، بعداً براى آن رأى مى‏گيريم.
ميرحسين موسوى- حضرت آقا! به دو سه تا تقسيم رأى بگيريد (هاشمى- به چه؟) يكى اين‏كه دست رئيس جمهور نباشد براى آن رأى بگيريد.
نايب رئيس (هاشمى رفسنجانى)- فعلًا همين تغيير است ديگر! داريم مى‏گوييم از دست رئيس جمهور در بيايد، بعد آن وقت ببنيم دست چه كسى قرار بگيرد (حبيبى- اين كليات است) بلى، اين كليات است.
موسوى اردبيلى- جناب آقاى هاشمى! نظر كميسيون براى شما اصل است.
نايب رئيس (هاشمى رفسنجانى)- بلى، كليات همين را گرفته‏ايم، چون پيشنهادهاى ديگرى داريم آن وقت موردى را مورد به مورد رأى مى‏گيريم پيشنهاد كميسيون ...
سيد هادى خامنه‏اى- آقاى هاشمى اول به پيشنهادهاى غير از اين رأى بگيريد، اگر رأى نياورد آن وقت همين باشد.
منشى (يزدى)- همين گزارش كميسيون مطرح است، بحث شده، موافق و مخالف صحبت كرده‏اند و كلياتش اين است كه از دست رئيس جمهور گرفته‏اند، درست است ديگر؟
هاشميان- ببنيد شما اگر پيشنهاد مشخصى داريد كه از دست رئيس جمهور گرفته بشود يا نشود رأى ميتوانيم بگيريم، اگر پيشنها مشخصى ...
نايب رئيس (هاشمى رفسنجانى)- آقايان مخالفند، مى‏گويند مخالفيم با اينكه گرفته بشود.
هاشميان- همين را عرض مى‏كنم، شما بايد گزارش كميسيون را رأى بگيريد.
نايب رئيس (هاشمى رفسنجانى)- بسيار خوب، مى‏خواهيد گزارش كميسيون را رأى بگيريم، اگر آقايان مايل هستند اول گزارش كميسيون را رأى مى‏گيريم ...
منشى (يزدى)- عذر مى‏خواهم، اجازه بفرماييد! آقاى هاشمى، چون قرار شد شما ...
مهدى كروبى- همان چيزى را كه جناب‏عالى مى‏گوييد بهتر است ...
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1013
نايب رئيس (هاشمى رفسنجانى)- ما كليات و جزئيات كنيم بهتر است.
منشى (محمد يزدى)- آقاى هاشمى! اين شور دوم هست، ولى جنابعالى قرار گذاشتيد كه به عنوان كليات بحث بشود. چون اين قرار را گذاشتيد، پس طبعاً روى اين گزارش كميسيون اصل تغيير را به عنوان كلى مى‏توانيد الان رأى بگيريد.
نايب رئيس (هاشمى رفنسجانى)- پس اول ما رأى مى‏گيريم. آقايانى كه موافقند كه فعلًا از دست رئيس جمهورى بگيريم، بعد حالا به دست چه كسى بدهيم؟ اين رأى بعدى‏مان است كه وارد جزئيات بشويم. آقايانى كه موافقند اين حق از رئيس جمهورى گرفته بشود، رأى بدهند (اكثر موافق بودند) اين تصويب شد. حالا اين‏كه تصويب شد، چند احتمال ديگر وجود دارد.
يك پيشنهادى كه آقايان دادند (يزدى- نه اول پيشنهاد خود رئيس مجلس را ...) رئيس مجلس را حالا با توجه به اين رأى بگيريم. آقايانى كه موافقند كه در اختيار ...
منشى (محمد يزدى)- رئيس مجلس غير از خود مجلس است.
هاشمى- بلى غير از خود مجلس است. شخص رئيس مجلس است. او با مشورت با ادارة قوانين يا ...
منشى- زير نظر رئيس مجلس ...
نايب رئيس- پيشنهاد 5 نفرى مى‏تواند مطرح بشود.
منشى (يزدى)- الان نمى‏شود مطرح كرد.
هاشمى رفسنجانى- چرا، مى‏شود.
منشى (محمد يزدى)- نه، براى اين‏كه اين پيشنهاد آقاى حبيبى مكتوب است و در كميسيون بحث شده و آمده است اين جا، و الان اصلاح شده است و خود ايشان اصلاح كرده‏اند.
حبيبى- پيشنهاد رئيس مجلس را در كميسيون هم داده بوديم.
نايب رئيس (هاشمى رفسنجانى)- ايشان رئيس مجلس ننوشته‏اند.
منشى (محمد يزدى)- خود ايشان اصلاح كرده‏اند رئيس مجلس.
نايب رئيس (هاشمى رفسنجانى)- پيشنهاد رئيس مجلس را قبلًا هم بحث كرده‏ايم، حالا رأى مى‏گيريم. آقايانى كه موافقند كه اين در اختيار رئيس مجلس باشد، آن ديگر خودش با مشاورين خودش كارش را انجام مى‏دهد و امضاء و مسؤوليت با او است. آقايانى كه موافقند، رأى بدهند (اكثر موافق بودند) تصويب شد.
حسن حبيبى- پس اجازه بدهيد من متن را بخوانم (هاشمى- بخوانيد) «تصويب‏نامه‏ها و آيين‏نامه‏هاى دولت پس از تصويب هيأت وزيران ضمن ابلاغ براى اجراء به اطلاع رئيس مجلس مى‏رسد، تا در صورتى كه آنها را برخلاف قوانين بيابد، با ذكر دليل براى تجديد نظر به هيأت وزيران بفرستد.»
بيات- و ترتيب آن را قانون معين مى‏كند.
نايب رئيس (هاشمى رفسنجانى)- نه آن ديگر لازم نيست، ترتيبش همين است ديگر. اگر ترتيب بگوييم مى‏افتد در يك وادى كه معلوم نيست كه چه در مى‏آيد.
مؤمن- اگر رئيس جمهور عوض شد ...
منشى (حسين حبيبى)- جناب آقاى هاشمى! فقط رئيس جمهور شد رئيس مجلس و ضمن‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1014
ابلاغ را هم جزو مصوبة قبلى‏مان شد.
نايب رئيس (هاشمى رفسنجانى)- پس از اين اصل عبور مى‏كنيم. اصل بعد قرائت شود.
ميرحسين موسوى (مخبر كميسيون)- اصل يكصد و بيست و هفتم حذف شده، من اصل يكصد و بيست و هفتم را مى‏خوانم:
 «هرگاه رئيس جمهور لازم بداند جلسة هيأت وزيران در حضور او و به رياست وى تشكيل مى‏شود.»
الان ما ديگر تصويب كرديم كه رئيس دولت خودش رياست جمهورى است. اگر مى‏خواهيد رأى مى‏گيريم، اگر نه مخالف و موافق ...
نايب رئيس (هاشمى)- ى كبار ديگر اصل را بخوانيد.
 (به شرح زير خوانده شد)
 «هرگاه رئيس جمهور لازم بداند جلسة هيأت وزيران در حضور او ...»
نايب رئيس (هاشمى)- بله، اين كه اصلًا مى‏تواند ديگر و رئيس دولت هم هست.
آقايانى كه با حذف اين اصل موافقند، رأى بدهند (اكثر رأى دادند) حذف آن تصويب شد.
امامى كاشانى- آقا! گرچه ما از مصوبه كميسيون گذشتيم اما منظور كميسيون را اين «رئيس‏مجلس» تأمين نمى‏كند.
منشى (يزدى)- آقاى امامى به بحث قبلى نمى‏شود برگشت ...
نايب رئيس (هاشمى)- چرا، به نظر مى‏رسد كه كار معقولى شد.
امامى كاشانى- اگر رئيس مجلس هى گفت مغاير نيست، مغاير نيست ...؟
منشى (يزدى)- خيلى خوب، اگر مغاير نيست، خوب مغاير نيست ديگر! چه اشكالى دارد مثل رئيس جمهور كه مى‏گفت مغاير نيست، مغاير نيست.
نايب رئيس (هاشمى)- آقاى امامى چنين اتفاقى نخواهد افتاد، چون رئيس مجلس بايد در مقابل امضايش جوابگو باشد نمى‏تواند بگويد. طبعاً او براى خودش مشاورينى انتخاب مى‏كند، اين‏ها را پيش آنها مى‏فرستد و آنها هم مى‏نويسند و او مى‏نويسد اين جور مى‏شود. اصل بعد را بخوانيد.
 (به شرح زير خوانده شد)
اصل يكصدو بيست و هفتم- رئيس جمهور استوارنامة سفيران را به پيشنهاد وزير امور خارجه تصويب و امضاء مى‏كند و استوارنامة سفيران كشورهاى ديگر را مى‏پذيرد.
ميرحسين موسوى (مخبر كميسيون)- در اصلى كه فعلًا وجود دارد رئيس جمهور استوارنامة سفيران را امضاء مى‏كند و استوارنامة سفيران كشورهاى ديگر را مى‏پذيرد.
به نظر مى‏آيد كه در اصل يكصدو بيست و هشتم فعلى اختياراتى براى رياست جمهورى جهت قبول يا رد سفيرها در نظر گرفته نشده، در حالى كه سفرا معمولًا نمايندگان نظام به حساب مى‏آيند و معمولًا پيامبر صحبت‏هاى رؤساى كشورها به كشورهاى ديگر هستند و از طرف ديگر موقعيت سفيران در خارج از كشور اين هست كه خصوصيت هماهنگى بين ارگان‏ها و دستگاه‏هاى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1015
مختلف را بازى مى‏كنند، اگر حالتى بشود كه او هم يك مأمورى در عرض ساير مأموران باشد، قدرت هماهنگ كردن ساير دستگاه‏ها را نخواهند داشت. اين همان چيزى است كه ما الان يك مقدار مشكل در خارج از كشور داريم، على‏رغم بخش‏نامه‏ها و تذكرات متعددى كه داريم، فرضاً ما به يك كشورى مثل آلمان يا كشورهاى ديگر ارتباط داريم، معامله داريم، تجارت داريم. ده‏ها، بلكه بعضاً بيش از صد سازمان رجوع مى‏كنند كارهاى متعددى دارند و معمولًا در كشورهاى ديگر سفرا دستگاه‏هاى ديگر را در خارج از كشور هماهنگ مى‏كنند و در جهت سياست‏هاى خارجى كشور به صورت اهرم به كار مى‏گيرند. سفراى ما از چنين قدرتى برخوردار نيستند، براى همان چيزى كه الان پيشنهاد شده مسألة تصويب رئيس جمهور را ما به طور صريح در اينجا گنجانده‏ايم كه مشخص بشود كه حرف نهايى را رئيس جمهور مى‏زند، در عين حال براى اين‏كه آن مسأله مديريتى را هم حل كرده باشيم سفير بايد از وزير خارجه به عنوان صداى رسمى كشور و دولت، در رابطه با سياست خارجى بايد تبعيت بكند و بخش‏نامه‏هاى او را قبول بكند، براى همين پيشنهاد وزير خارجه را اينجا ذكر كرده‏ايم.
البته به طور طبيعى اگر اين را ذكر هم نمى‏كرديم، وزير خارجه و رياست جمهورى در اين چيزى كه الان ارائه شده «هماهنگى» مجبورند كه وزير خارجه داشته باشد و عمل هم مى‏كند. منتها قيد اينجا نقش مديريتى وزير خارجه را هم در رابطه با مأمورين خودش تقويت مى‏كند. براى همين است تغيير را ما داديم و گفتيم كه رئيس جمهور استوارنامة سفيران را به پيشنهاد وزير امور خارجه تصويب و امضاء مى‏كند و استوارنامة سفيران كشورهاى ديگر را مى‏پذيرد.
يك نكتة ديگر را هم من براى دفاع بگويم كه اين اصل موقعيت سفراى ما را در مقابل مقامات كشورهاى ديگر هم بالاتر مى‏برد، يعنى معلوم مى‏كند كه اين تصويب رئيس جمهور پشت آن است و دستور رئيس جمهور پشت اين مأمور هست و به اين ترتيب پذيرش بهترى براى او هست.
منشى (يزدى)- اين بحثى ندارد چون فقط يك عبارت اضافه شده است كه «به پيشنهاد وزير امور خارجه» و كلمه تصويب هم اضافه شده، نسبت به اين اصلاح اگر مخالف، موافق صحبت مى‏فرمايند مى‏توانند صحبت كنند.
امامى كاشانى- يك سؤالى من از آقاى نخست‏وزير دارم.
ميرحسين موسوى- خواهش مى‏كنم بفرماييد.
امامى كاشانى- سؤال من اين است كه شما فرموديد كه نقش وزير امور خارجه را هم خيلى تقويت مى‏كند، اينكه تضعيف كرده! براى اين‏كه قبلًا وزير خارجه اختيار داشت، الان ديگر اختيارات ندارد و اصلًا وزير خارجه در دنيا خيلى كم‏رنگ مى‏شود. براى اين‏كه رئيس جمهور بايد تقريباً بفرستد.
ميرحسين موسوى- در قديم حالت ابهام شديدى داشت يعنى معلوم نبود كه آيا اين به تصويب دولت مى‏رسد، نحست‏وزير دست بالا را دارد، وزير خارجه دست بالا را دارد؟ آن چيزى كه از قانون اساسى فعلى مشخص هست نقش رئيس جمهور بسيار نقش پائينى هست، يعنى كسانى كه بيرون نگاه مى‏كنند به ذهنشان مى‏آيد كه گرچه الان اين جورى نيست يعنى آقاى ولايتى با آقاى خامنه‏اى در فرستادن سفرا هماهنگى كامل دارند، خوب آقاى خامنه‏اى اگر قبول نكند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1016
آقاى ولايتى هم معرفى نمى‏كند. ولى به طور طبيعى در دنيا تفسيرى كه از اين اصل مى‏شد قدرت بالاتر دولت در رابطه با سفيرها بود بدون اين‏كه معلوم بشود كه آيا اين نقش را دولت دارد يا وزير خارجه دارد؟ در رابطه با فرستادن سفرا آقاى ولايتى بر اساس همان مقررات و روابطى كه با هم داشتيم بايستى هماهنگى با بنده مى‏كردند.
الان ما داريم در اينجا قيد مى‏كنيم كه اولًا تصويب رئيس جمهور، براى اين‏كه موقعيت سفيرمان را بالا ببريم و آن خصوصياتى كه گفتند داشته باشيم. در عين حال اين نشان مى‏دهد كه رئيس جمهور در اينجا مطلق عمل نمى‏كند، يعنى خودش افراد را انتخاب نمى‏كند، بلكه افراد با پيشنهاد وزير امور خارجه هست كه به تأييد رئيس جمهور مى‏رسد، اين هم نقش انتخاب وزير خارجه را نشان مى‏دهد و نقش مديريتى‏اش را به اعتقاد ما تصويب مى‏كند.
البته ما براى استاندارها هم پيشنهاد داشتيم، بعضى از برادرها پيشنهاد داشتند كه ذكر نشد.
عبدالله نورى- پيشنهاد جناب آقاى موسوى در كميسيون رأى نياود و ايشان علناً فرمودند چون من مخبر هستم صحبتش را خودم نمى‏كنم. پيشنهاد در رابطه با اين اصل اين بود كه بشود:
 «استانداران و سفرا بنا به پيشنهاد وزراى مربوطه پس از تأييد و حكم رئيس جمهور، نصب و عزل مى‏گردند. استوارنامة سفيران كشورهاى ديگر را رئيس جمهور مى‏پذيرد.»
منشى (حسن ابراهيم حبيبى)- اين بحث جديدى است، مطلب قبلى را رأى بگيرند، بعد وارد بحث جديد بشويم.
نورى- اصل جديد نيست.
هاشمى رفسنجانى- اين پيشنهاد اگر تصويب شد باز اضافه مى‏كنيم.
منشى (يزدى)- براى اصلاح اصل يكصد و بيست و هشتم به متن اصل قبلى يكى كلمه اضافه شده است.
عبدالله نورى- ى ك پيشنهادى بود كه به جاى اصل يكصدو بيست و هشتم آن پيشنهاد مطرح بشود.
ميرحسين موسوى (مخبر كميسيون) اگر اجازه بدهيد من از اين پيشنهاد دفاع مى‏كنم.
عبدالله نورى- ما هم صحبت كنيم.
نايب رئيس (هاشمى)- صحبت كنيد، بعد مخالف و موافق صحبت مى‏كنند.
ميرحسين موسوى- مى‏خواهيد اول براى اين رأى بگيريد، براى استانداران هم بعد جدا صحبت مى‏كنيم.
هاشمى رفسنجانى- اين پيشنهاد قبل از آن است.
منشى (يزدى)- جناب آقاى هاشمى! خوب است اين مسأله را همين‏جا روشن بفرماييد كه اصولًا ملاك جديد و اصلاح اصول قبلى چيست؟
مهدى كروبى- اين پيشنهاد در كميسيون رأى نياورده، بنابراين آقاى موسوى كه پيشنهاد دهنده است به عنوان يك عضو كميسيون بايد پيشنهادش مطرح شود و از آن دفاع بكند، البته بنده با پيشنهاد ايشان مخالفم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1017
نايب رئيس (هاشمى)- اصل جديد كميسيون مطرح است، تا به حال هر پيشنهادى را كه در اصل‏ها بوده، اينجا مطرح كرده‏ايم و يك مخالف و يك موافق دربارة آن صحبت كرده‏اند، بعد مخبر كميسيون دفاع مى‏كند و رأى مى‏گيريم.
عبدالله نورى- بنابراين پيشنهاد اين است كه به جاى اصل يكصدو بيست و هشتم بيايد: «استانداران و سفرا بنا به پيشنهاد وزراى مربوط پس از تأييد و حكم رئيس جمهور نصب و عزل ميگردند ... (نجفقلى حبيبى- و تصويب هيأت دولت) خير، حالا اجازه بفرماييد اين‏كه حالا نصفش تصويب شده كه هست، تصويب هيأت دولت هم ندارد «استوارنامة سفيران كشورهاى ديگر را رئيس جمهورى مى‏پذيرد».
بحثى كه در كميسيون مطرح شد اين بود كه اگر ما سفير را در خارج و استاندار را در استان نمايندة وزارتخانة مربوطه مى‏دانيم، اشكال ندارد توسط وزير مربوطه هم حكم داده بشود ولى اگر نمايندة نظام مى‏دانيم، بايد توسط رهبر، يا شخصى كه مسؤوليت اجرائى كشور به عهدة او هست، حكم داده بشود. البته اين چيزى هم منحصر به ايران بعد از انقلاب نيست، هميشه همين جور بوده. الان وضعيت جديدى كه در قوانين ما آمده اين شكل جديد را داده، ما الان در ارتباط با استان‏هاى‏مان. استاندار اگر در عرض مديران كل است، بلى وزير كشور حكم او را مى‏دهد. سفيرمان اگر در عرض خانة فرهنگى در خارج است بايد وزير خارجه حكمش را بدهد. ولى اگر سفير مثل همة سفراى دنيا كه نمايندة نظام‏شان هستند در كشور مربوطه‏اى كه مى‏روند، يا استاندار به عنوان كسى است كه هماهنگ كننده كل قوة مجريه است؛ يعنى ما استاندارمان در استان عبارت است از كسى كه رئيس كميتة برنامه‏ريزى استان به عهدة او است يعنى شأنى كه رئيس دولت كه رئيس جمهور است در مركز دارد، مديران كل را او بايد هماهنگ كند، بنابراين حكم او را يك وزير نمى‏تواند بدهد.
از طرف ديگر ما در بحثى كه در رابطه با شوراى امنيت كشور و يا شوراى امنيت ملى داشتيم و داريم خود اين موضوع يك موضوعى است كه تنها در يك نقطه به نام مركز كشور ختم نمى‏شود بلكه همين الان شما شوراى امنيت‏تان يا شوراى تأمين‏تان وقتى مى‏خواهد گسترش پيدا كند به استان كه مى‏رود استاندار، مسؤول اين مى‏شود. باز همين جا الان جزو پيشنهادات هست، در كميسيون رهبرى هم هست حالا يا شوراى امنيت كشور به عنوان عالى‏ترين مقام امنيت داخلى كشور رياستش را رئيس جمهور داشته باشد، يا شوراى امنيت ملى كشور باز رياستش را رئيس جمهور داشته باشد. خوب، ما در رده بعد بگوييم در استان يك چنين چيزى نداريم يا داريم؟ اگر داريم چه كسى نمايندة رئيس جمهور است؟ به طور طبيعى استاندار يك رده‏اى است بالاتر از ردة مديران كل، هماهنگ‏كننده، رئيس قوة مجريه در استان و رئيس منطقه‏اى رياست جمهور.
همان طور كه رئيس جمهور بر كل جمهورى نظارت و حاكميت اجرايى دارد وقتى مى‏رويم به منطقه اين شخص مى‏شود استاندار!
بنابراين براى اقتدار پيدا كردن آن شخصى كه مى‏خواهد در استان كار كند مناسب‏ترين شكل اين است كه حكمش را رئيس جمهور بدهد. همين طور كه در رابطه با سفير ما عين اين وضعيت را داريم. ما سفيرى كه در خارج داريم، اين اگر بخواهد نماينده وزارت خارجه باشد محدود شده البته من فكر مى‏كنم كه شوراى محترم نگهبان هم در گذشته در رابطه با همين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1018
اصل يكصد و بيست و هشتم همين گونه تفسير فرمودند كه امضاء فقط به عنوان «بايد امضاء كند» نيست و مى‏تواند امضاء نكند، يعنى او در رابطة با رئيس جمهور الان همان طور كه جناب آقاى موسوى هم فرمودند همين وضعيت را داشت. بنابراين در رابطه با سفير به نظر مى‏رسد كه مصلحت كشور و نظام همين جور است كه سفير پيشنهادش با وزير خارجه باشد و رئيس جمهور تصويب و حكم بدهد براى اين‏كه اين نمايندة نظام باشد. آنجا احساس اين آقاى سفير اين باشد كه اگر يك نماينده‏اى از ورات معادن و فلزات رفت يا هرچه، اين سفير است كه نمايندة تام‏الاختيار رئيس جمهور در خارج است، يا در استان هم به همين شكل، والسلام.
منشى (يزدى)- مخالف و موافق اين پيشنهاد را روشن بكنند بعد رأى مى‏گيريم.
نايب رئيس (هاشمى رفسنجانى)- ده دقيقه مى‏توانند صحبت كنند.
منشى (يزدى)- آقاى كروبى بفرماييد.
مهدى كروبى- بسم الله الرحمن الرحيم. ببينيد رئيس جمهور، رئيس كل قواى اجرايى هست، حاكم است و ناظر است و كابينه را معرفى مى‏كند، هر وزيرى را، و مسؤوليتى دارد و رئيس جمهور هم كار را هدايت مى‏كند كه اينها مسؤوليت‏ها و كارهاى خودشان را در محدودة خودشان انجام بدهند. طبيعى است كه اين وزرا بايد اختياراتى داشته باشند و موقعيت مناسبى دارا باشند. يكى از راه‏هايش اين است كه آن پرسنل و آن نيروهايى كه در اختيار او است اينها با او و در اختيار او باشند و شنوايى از او داشته باشند. اگر بنا بشود مثلًا استاندار يك استانى با همة استان‏ها حكم را هم از رياست جمهورى بگيرند، اين ديگر در واقع شنوايى از وزيرش ندارد و حكم هم از وزير نيست، از خود رياست جمهورى است تحقيقاً در عمل و اجراء به مشكلات برمى‏خوريم و احتمال دارد كه ناهماهنگى هم بيشتر به وجود بيايد يا اگر بنا باشد يك سفيرى را رئيس جمهور تصويب كند اين يك بحثى است اما اگر بنا باشد حكم هم از رياست جمهورى باشد ممكن است خيلى حساب روى وزارت خودش و زير خودش نكند و در عمل به مشكلاتى بربخوريم، بنابراين وزارت‏خانه‏ها تضعيف مى‏شود، وزارتخانه‏هايى كه در مقابل مجلس و در مقابل رئيس جمهور مسؤول هستند و بايد جوابگو باشند و وزرايى كه رأى گرفته‏اند و هر روز هم مى‏شود سؤال از آنها كرد، هم مى‏شود آنها را استيضاح كرد. آن وقت دست و بالش هم بسته مى‏شود و خواه ناخواه همين حرفهايى كه عرض مى‏كنم خواهد گفت.
نايب رئيس (هاشمى رفسنجانى)- شما با امضاء هر دو مخالفيد يا با اين پيشنهاد ...
كروبى- نه، من بيشتر با استاندارها ...
هاشمى رفسنجانى- موافق رد صحبت كند.
منشى (يزدى)- اگر كسى موافق با پيشنهاد آقاى نورى هست صحبت كند.
ميرحسين موسوى- استانداران نقشى كه الان دارند، عليرغم اين‏كه معمولًا مصوبة دولت را دارند و سعى مى‏شود تقويت بشوند و بخش‏نامه‏هاى متعددى هم هست كه استاندارها يك نقش بالاترى را در استان‏ها داشته باشند الان در جاهايى كه نقش استاندار بالاتر از مديران كل معمول هست، به دليل قانون نيست. به دليل بالا بودن شخصيت و يا قدرت مديريت او است. در صورتى كه ما براى توى روال خوب افتادن كشور، اين نياز را داريم كه كاملًا محسوس باشد كه استاندار يك مقام بالاترى و با يك وظايف وسيع‏ترى نسبت به مديران كل‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1019
عادى است و من مثال بياورم، جزو چيزهايى كه در استان‏ها مرسوم هست جلسات ادارات كل هست كه (در شوراى ادارات است) پيش استاندار تشكيل مى‏شود. ما در استان‏ها موارد زيادى داريم كه يك مدير كل با استاندار اختلاف پيدا مى‏كند، در شوراى ادارى نمى‏آيد. همين نيامدن او باعث تضعيف استاندار براى كارهايش در استان مى‏شود بدون اين‏كه هيچ نوع الزامى ما از نظر قانونى داشته باشيم براى آمدن مدير كل كه بيايد در شوراى ادارى، حتماً برادرها دقت كرده‏اند كه ما در استان‏ها مسائل گوناگون اقتصادى داريم، مسأله ارزاق داريم، گاه مسأله نان داريم، مسأله امنيتى داريم و اتفاقات گوناگونى مى‏افتد كه اگر يك نفر و يك صدا بلندتر از صداهاى ديگر در آنجا نباشد. در مواقع بحران، در مواقع فشار و مسائل. مشكلات آنجا خيلى دير حل مى‏شود.
فراتر از اين، موضوع ديگرى كه داريم استاندار در وصل نشدنش به مقام اجرايى اصلى در دستگاه دولتى گاهى باعث مى‏شود كه يك سياست‏گذارى‏هايى بكند و يك قدم‏هايى بردارد كه با سياست‏هاى ملى كشور هماهنگى نداشته باشد. فرضاً يك استاندارى برمى‏دارد (شبيه آن چيزى كه الان مى‏بينيم) برنج را ممنوع مى‏كند كه از يك استان خارج بشود و به خاطر مسائل منطقه‏اى خودش بدون اين‏كه هماهنگى بكند با مجموعة دولت. در اينجا ما آثارى كه مى‏بينيم آثارش در بالا رفتن قيمت برنج در كلية سطوح است. ما نمى‏خواهيم بگوييم كه بالا رفتن قيمت برنج فقط به اين مسأله برمى‏گردد. اين يك نمونة كوچكى هست در رابطه با اين‏كه استاندار وقتى خودش را وصل به رئيس اجرايى نمى‏بيند، يا نخست‏وزير يا رئيس جمهور به عنوان عضوى از يك ادارة مستقل و وزارتخانة مستقل دست به كارهايى مى‏زند و سياست‏هايى اتخاذ مى‏كند كه معمولًا به نفع كشور نيست.
از طرف ديگر در كشور يك روحيه‏اى هست كه (برادرانى كه در اجراء باشند احساس مى‏كنند) كه وزارتخانه‏ها همه ميل به استقلال شديد دارند. اين ميل به استقلال شديد، در تمام اركان يك اداره هست، يعنى از جنبة ستادى وزارتخانه در اينجا تا ادارات كل در داخل استان‏ها. معمولٌا اداراتى كه در استان‏ها هستند يك گرايش طبيعى به تبع كل وزارتخانه دارند كه از سياست‏گذارى استاندار فرار بكنند، يعنى يك چنين حالتى معمولًا هست و يكى از گله‏هاى مكررى كه ما در نخست‏وزيرى داريم گله‏هاى استاندارها هست كه فلان وزير آمد بدون اين‏كه به ما اطلاع بدهد با مدير كلش اينجا كارهايش را انجام دادند و برگشت و اين باعث تضعيف ما شد، يا فلان مديركل اينجا فلان سياست را به كار بسته، در سطح استان اثر گذاشته بدون اين‏كه به ما مراجعه كند.
ما در اينجا هيچ نوع قانونى نداريم كه اين مدير كل را پاى‏بند بكند كه بيايد با استاندارى يك هماهنگى بكند. حداكثر چيزى كه الان استانداران دارند اين هست كه موقعى كه مدير كل ميخواهد از استان خارج بشود اين رفتنش را از استان به اطلاع استاندار برساند كه گاهى نمى‏رساند يا مثل اين‏كه مبصر كلاس در آنجا باشد! البته همة استانداران ما اين جورى نيستند بعضى استاندارها خيلى قوى هستند و يك كمى قاطع، مهار را دارند ولى به طور عملى و به طور قانونى چنين اختيارى را ندارند. اين حكم استاندار اگر وصل به رئيس جمهور بشود، استاندار را يك درجه اولًا از مديران كل بالاتر مى‏آورد يعنى مديران كل احساس مى‏كنند كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1020
اين مدير كل جزو مدير كل‏هاى عادى نيست، جزو مأمورين عادى نيست و در يك ردة بالاترى هست و در جلو آنها بايد حركت بكند. قدرت هماهنگى در استان بسيار بالاتر مى‏شود، هماهنگى استان‏ها با مركز طبيعى‏تر و قوى‏تر انجام مى‏شود، سياست‏هاى در سطح ملى بهتر انجام مى‏شود. من به يقين مى‏دانم كه كار تك‏تك اين ادارات هم بهتر انجام مى‏شود، چرا كه استاندار درست مثل يك نخست‏وزير در يك استان و يك رئيس جمهور در استان مى‏رود دنبال اين‏كه مشكل وزارت بازرگانى را حل بكند، مشكل راه را حل بكند ... چرا، كه خودش را مسؤول ساير ادارات مى‏داند. الان در سطح استان‏ها متأسفانه چنين چيزى اصلًا نيست. به همين دليل بنده اعتقاد دارم كه حكم استاندارها را رئيس جمهور بدهد به نفع كشور است.
جنتى- سؤالى من دارم كه آيا اين را از طريق قانون عادى نمى‏شود حل كرد؟
ميرحسين موسوى- وزير كشور پيشنهاد بدهد مثل سفرا ...
بيات- اينجا جاى اينها نيست كه.
محمد يزدى- من در مخالفت صحبت مى‏كنم، عرض كنم كه برخلاف آنچه كه جناب آقاى موسوى توضيح فرمودند اگر واقعاً ما دنبال اين هستيم كه يك حكومت فدرال در كشور تشكيل بدهيم يعنى 24 تا حكومت در 24 نقطة كشور تشكيل بدهيم، اين درست است كه فردى را در يك استان (در هر استانى) بگذاريم و يك قدرت كامل به او بدهيم و تمام مقامات استان را بگوييم موظف هستيد با او كار بكنيد. الان كه معمولًا طبق قانون حكم استانداران را وزير كشور مى‏نويسد گاهى وقت‏ها كار به جايى مى‏رسد كه از خود وزير كشور هم اطاعت لازم را نمى‏كنند تا چه رسد كه استاندار بخواهد از رئيس جمهور حكم بگيرد و يك حكومت مطلق در استان تشكيل بدهد. ما همين الان هم نمونه در كشور داريم كه گاهى واقعاً تعبير مى‏شود كه اين استان براى خودش درست مثل يك ايالت مستقلى دارد عمل مى‏كند.
بعد مقايسه‏اى كه جناب آقاى نورى هم كردند بين استانداران و سفيران، اين مقايسه كاملًا به نظر مى‏رسد كه قياس مع‏الفارق باشد. در داخل كشور استاندار نمايندة سياسى هست كه اولين وظيفه‏اش هماهنگ‏كنندة ادارات مختلف، مديران كل مختلف هست و آنجا كار اجرايى اصولًا ندارد، يعنى آن مسؤول اجراء نيست. مسؤوليت‏هايى كه وزارت كشور در سطح كشور دارد، او در استان آن مسؤوليت‏ها را به عهده دارد و هماهنگ مى‏كند، ادارات را با هم مرتبط مى‏كند. طبعاً اين قدرت بستگى به وظيفة شخصى خودش دارد. اما در خارج كشور يك سفير نمايندة كل نظام است يعنى نمايندة قواى سه گانه است، نمايندة همة جهات كشور در آنجا است، نه نمايندة بعضى از مسائلى كه از ناحية يك وزارتخانه آنجا هست. به عبارت ديگر در خارج از كشور ما، مديران كل ادارات مختلف آنجا نداريم ولى در استانها هر وزارتخانه‏اى مدير كل دارد، رؤساى ادارات دارد، ادارات مختلف دارد و عمل مى‏كنند و او هماهنگ‏كنندة بين اين مديران و رؤساى ادارات هست. بنابراين، اين مقايسه هم قياس مع‏الفارق هست. به اين ترتيب كاملًا بجا است كه حكم سفرا را بايد رئيس جمهور بدهد تا قدرت لازم را در خارج از كشور داشته باشد، چون نمايندة كل نظام جمهورى اسلامى هست. اما استاندار در داخل استان نمايندة كل نظام نيست، بلكه نمايندة يك وزارتخانه است. به اين دليل من مخالف هستم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1021
هاشمى رفسنجانى- موافق بعدى من هستم، من هم حرف آقاى نورى و آقاى نخست‏وزير را تائيد مى‏كنم به اين دليل كه اين وضعى كه الان موجود است، اگر يك نماينده‏اى را وزير كشور تعيين بكند، يعنى استاندار نمايندة وزير كشور در آنجا است. معلوم است كه در استان خيلى كارها هست كه باز هم از استاندار مى‏خواهند ولى آن نماينده‏اش الان نيست.
بيات- اتفاقاً هيأت دولت هم تصويب مى‏كند.
هاشمى رفسنجانى- خيلى خوب حالا اين اتفاقاً تأييد مى‏كند كه ما بايد اين‏جا بياوريم. ما در دولت به خاطر اين‏كه اين مشكل را حل كنيم گفتيم كه وزير كشور و هيأت دولت معرفى كند. هيأت دولت تصويب بكند به خاطر اين‏كه موضع استاندار قوى بشود. اين چسبانديم يك چيزى، صرف تصويب هيأت دولت چيزى را حل نمى‏كند چون از همان نماينده وزير كشور است. آن به عنوان نمايندة وزير كشور آنجاست، وزير بازرگانى مى‏گويد به من چه، وزير راه مى‏گويد به من چه، شما كار خودت را بكن. شما هم نماينده وزير هستى و واقعاً استاندار نمايندة نظام است. والا شما در استان هيچ كس را نداريد والى در استان شما نداريد، يعنى هيچ كس در استان الان وجود ندارد، طبق قانون اساسى كه از طرف همة نظام حرف بزند. اگر هم مى‏بينيد الان يك كارهايى را مى‏كنند با چسباندنى است كه تو هيأت دولت درست شده اين هم چيزى را حل نمى‏كند خيلى ضعيف حل مى‏كند به نظر مى‏رسد كه اين كار را بكنيم وزير كشور پيشنهادش را مى‏دهد و رئيس جمهور هم تصويب مى‏كند وقتى كه تصويب كرد حكمش را هم پيشنهاد مى‏دهد حالا حكمش مهم نيست كه حالا وزير كشور بدهد يا چه چيز بدهد ولى آنجا كه رفت بتوانند كل مردم به استاندار مراجعه بكنند. الان شما تفاوت‏تان چيست؟ يعنى اين‏كه مى‏گوييد مثلًا مردم در مسائل بازرگانى بروند به استاندار شكايت بكنند، استاندار چه قدرتى دارد كه مسائل را حل بكند؟ پس اين‏كه شما مى‏فرماييد توى قانون عادى مى‏شود حل كنيم اين جور مى‏شود، يعنى اگر بنا شد ما هر وزارتخانه را تا آن پايين مستقل بدانيم كه هست آن وقت در قانون يك حركتى ما كرده‏ايم، مشكلمان را هم حل نكرده‏اند. به نظر مى‏رسد پيشنهاد خوبى براى انسجام امور كشور است.
منشى (يزدى)- آقاى نخست‏وزير كه مخبر كميسيون هستند، دفاع نمى‏كنند و آقاى دكتر حبيبى كه به عنوان مخالف اسم نوشته‏اند ولى عضو آن كميسيون هستند چون رئيس كميسيون‏شان هم الان نيستند، صحبت بفرمايند.
نجفقلى حبيبى- عرض كنم كه اين طرح كه قبلا مطرح شده محاسنى دارد، محاسن آن هم اين است كه آقايان اشاره كردند كه هماهنگى مى‏كند در خارج از كشور و داخل كشور. در مورد خارج از كشور چون سفير انصافاً نمايندة كل نظام است و بنابراين هر اندازه به او قدرت بدهيم انسجام را بيشتر مى‏كند و لازم است و به همين دليل كميسيون هم اين را تصويب كرد. در داخل كشور استاندارها مطرح شد ولى تصويب نشد چون كه مشكلاتى داشت. يكى از مهمترين مشكلاتش همين ناهماهنگى‏هايى بود كه بين وزارتخانه‏ها ممكن بود ايجاد بكند البته اين يك راه حلى دارد، اگر آقايان قبول بكنند ما آن را يك جورى حل بكنيم.
يكى از آن‏ها اين بود كه با تصويب هيأت دولت يعنى هيأت دولت يكى كسى را به عنوان استاندار تصويب مى‏كند با حكم رئيس جمهور برود كه در حقيقت هم نمايندة كل هيأت دولت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1022
است و هماهنگى را ايجاد مى‏كند.
ميرحسين موسوى- اين خوب است، اين خيلى خوب است.
نجفقلى حبيبى- اين يك راه حل خيلى روشن و طبيعى است و كميسيون هم خيلى مخالف نبود منتها آنجا گفتند ما استاندارها را بگذاريم بماند تا بعد.
يك راه ديگرش هم اين است كه «قانون عادى» كه مى‏فرماييد مشكل دارد. يك روش هم بود «استاندار- وزير» كه كشور ما فعلًا اين را نپذيرفته كه به اصطلاح فدرالى باشد و «استاندار- وزير» بيابد و استاندار رأى از مجلس هم بگيرد تا بتواند پاسخگو باشد. آن جورى اگر ما بخواهيم عمل بكنيم كه فقط وزير پيشنهاد بدهد، رئيس جمهور حكم بدهد، مطمئن باشيد كه وزراء در مقابل مجلس مسؤول اعمال مشترك‏شان هستند يا اعمال خودشان هستند (اعمال خاص‏شان) و ايشان تحميل مى‏كند آنجا، تمام مسؤوليت‏ها دوباره مشكل ايجاد خواهد كرد. من خواهش مى‏كنم كه اگر اجازه بدهيد با تصويب هيأت دولت را اضافه كنيم با حكم رئيس جمهور هم هماهنگى.
ميرحسين موسوى- پيشنهاد آقاى حبيبى خوب است.
مهدى كروبى- ببيند اين‏كه آقاى حبيبى مى‏فرمايند اصلًا توى كميسيون به اين صورت رأى‏گيرى هم نشد، ببيند همين بود كه آقاى مهندس موسوى فرمودند كه رئيس جمهور تعيين كند. حكم بدهد اصلًا چون تصويب هيأت دولت كه قبلا وجود داشته هيچ بحثى رويش نبوده اصلًا روى اين قسمت بحث نشد چرا؟ اجازه بدهيد، تصويب هيأت دولت كه قبلًا هم بوده الان هم وجود دارد، يعنى هر استاندارى الان بايد برود دولت آنجا رأى بدهد اين اصلًا بحث نشد پس پيشنهاد جديدى نيست. صحبت همين بود كه اگر دست رئيس جمهور باشد خوب اين باز مى‏رسد به همين كه همه چيز وصل مى‏شود به يك جا وخودش ...
ميرحسين موسوى- از نظر قانونى من يك چيزى بگويم كه دولت هميشه ترس داشته كه اگر اينجا تصويب نشود ممكن است يك موقعى اين بلا هم سر دستگاه اجرايى بيايد. ما هميشه مى‏ترسيديم كه مسأله وظايف استانداردها را به مجلس ببريم بعد به شوراى نگهبان برود، قانون اساسى فعلى ممكن بود همين طور كه در رابطه با سفراء شوراى نگهبان گفت كه نمى‏تواند دولت نظر بدهد اين حق رأى دولت براى استاندارها را از دست دولت بگيرد و درنتيجه با اين ترتيب اگر دقت بشود عليرغم اين‏كه ما مسائل گوناگون در مورد استاندارها داشتيم شرح وظايفى به مجلس نياورديم از ترس همين قضيه، در آينده اگر اين مسأله تصريح نشود وحل نشود اين خطر در كشور موجود است. برادران به استان‏هايى كه رفته‏اند را در نظر بياورند: استان سيستان و بلوچستان، استان كردستان، استان‏هاى گوناگون آيا مى‏خواهيدكه يك فرد قوى‏تر از ساير مديركل ها باشد يا نه؟ ما فكر مى‏كنيم ضرورى است يعنى جزو چيزهاى طبيعى است كه ما بايد داشته باشيم اين پيشنهاد آقاى دكتر حبيبى هم پيشنهاد بسيار خوبى است يعنى «به پيشنهاد وزير كشور، تصويب دولت، بعد حكم رئيس جمهور».
هاشميان- من پيشنهاد مى‏كنم نيم ساعت به وقت اضافه شود و اين بحث ادامه داشته باشد كه اين روشن بشود.
حبيبى- ما هم همين را مى‏گوييم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1023
نايب رئيس (هاشمى)- درتبصره دوم ماد 17 آيين نامه‏مان هست كه: «در صورت احساس نياز به بحث بيشتر، مدت صحبت موضوع اين ماده با پيشنهاد رئيس و تصويب جلسه تا دو برابر قابل افزايش است» عملًا هم نيم ساعت مى‏شود يعنى ده دقيقه مخالف، ده دقيقه موافق و ده دقيقه هم مخبر اضافه مى‏شود.
ميرحسين موسوى- عذر مى‏خواهم چون شبهه هست كه آيا اين جزو پيشنهادها در كميسيون بوده يا نه عرض مى‏كنم بنده هر قسمتش را پيشنهاد كرده ام.
نايب رئيس (هاشمى)- حرفى نداريم ما پيشنهاد كميسيون تلقى كرديم و به عنوان پيشنهاد داريم بحث مى‏كنيم. خيلى خوب، پس الان ما رأى مى‏گيريم: آقايان، پيشنهاد اين است كه اجازه بدهيد يك بار ديگر مخالف و موافق هر كدام ده دقيقه بتوانند روى پيشنهاد مربوط به استاندارى صحبت كنند. آقايانى كه موافقند رأى بدهند (اكثر دست بلند كردند) تصويب شد. بقيه بعد از تنفس باشد.
 (جلسه ساعت 25/ 18 به عنوان تنفس تعطيل ومجدداً ساعت 55/ 18 به رياست آقاى على مشكينى تشكيل شد).
رئيس- بسم الله الرحمن الرحيم. جلسه رسمى است دستور جلسه را بفرماييد.
منشى (يزدى)- بله، دنبالة بحث پيشنهاد جناب آقاى نورى مطرح هست كه استانداران هم به اين چيزى كه در اين پيشنهاد هست اضافه بشود و حكم به وسيلة رئيس جمهور نوشته بشود. جناب آقاى هاشميان مخالف هستند، بفرماييد.
حسين هاشميان- بسم الله الرحمن الرحيم. دليلى كه آقايان ذكر كردند براى اين‏كه حكم را رئيس جمهور بدهد اين است كه استاندار در استان قوى بشود با حكم رئيس جمهور، بنده مى‏خواهم عرض بكنم كه تا كنون كه استاندار انتخاب مى‏شد به انتخاب دولت و حكم را وزير كشور مى‏داد به هر حال اين استاندار مبعوث دولت بود ولى الان كه رئيس جمهور رئيس قوة مجريه هست و همة كارها در دست اوست و همة دستگاه‏هاى اجرائى را مديركل‏ها كه اشاره داشتند كه ممكن است تن به دستور استاندارى كه منصوب وزير كشور است ندهند. همة اينها اين را الان مى‏دانند كه نخست‏وزير وجود ندارد كارها همه در دست رئيس جمهور است و اين استاندار را (البته با اين پيشنهادى كه ما داريم) كه هيأت دولت انتخاب بكند، كابينه انتخاب بكند، در رأس اين كابينه كيست؟ رئيس جمهور است ديگر، بنابراين خود رئيس جمهور حالا چه رأى به اين استاندار بدهد و چه رأى ندهد. به هر حال اگر تصويب بشود اين استاندار مصوب يك كابينه‏اى است كه در رأس آن رئيس جمهور است با آن قدرت عظيم بنابراين، اين مسأله‏اى يك كابينه‏اى است كه در رأى آن رئيس جمهور باشد احساس قدرت مى‏كند و قدرتمند مى‏شود اينجا تأمين است. يعنى رئيس جمهور الان در رأس است و خودش هم رأى داده يا نداده با آن بيانى كه عرض كردم. اين يك مطلب.
مطلب دوم اين است كه ببنيد شما مى‏آييد، مى‏خواهيد يك استاندار را قوى بكنيد به بهاى ضعيف كردن وزيرتان! آخر اين چه كارى است؟ وزيرى كه مسؤول امنيت داخلى كشور شما هست. وزيرى كه بايستى مصوبات اين هيأت دولت را پياده بكند در استان‏ها و در شهرستان‏ها و روستاها و امثال ذلك. شما بياييد حكم را توسط رئيس جمهور بدهيد كه اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1024
استاندار به گونه‏اى احساس قدرت بكند كه آن منوياتى كه هيأت دولت شما، كابينة شما، رياست جمهورى شما دارد و بايد از طريق و كانال وزير كشور اجرا بشود اين را به دست خودتان مى‏آييد ضعيف مى‏كنيد. ضعيف كردن وزير كشور بسيار سنگين‏تر است از اينكه شما مى‏فرماييد ما قبول نداريم ضعيف مى‏شود با آن بيانى كه عرض كردم با ضعيف شدن استاندار و بنابراين ما اين وزير كشور را در مقابل او ضعيف نكنيم و قدرتمند بكنيم و از طرفى اين مسأله كه آقاى موسوى اشاره كردند كه من تعجب مى‏كنم از آقاى موسوى كه مديركل‏ها وقتى كه حكم وزير كشور باشد اينها حرف شنوايى از استاندار ندارند. شما در اين زمينه قانون داريد يا قانون نداريد؟ اگر قانون نداريد كه اينها موظف باشند تبعيت بكنند خوب قانون وضع كنيد شما مركز قانون‏گذارى كه داريد. اگر قانون داريد اجرا نمى‏شود خوب اين تا به حال مربوط به ضعف دستگاه اجرايى بوده ديگر، الان كه تمركز قدرت در دست رئيس جمهور است با قدرت، رئيس جمهور كوشش مى‏كند كه قانون اجرا بشود، يعنى قوانينى كه وجود دارد كه بايستى مديركل‏ها از استاندار در بخشى از مسائل تبعيت بكنند بايد تبعيت بكنند. بنابراين اعمال قدرت و اجراى قانون را از اين طرف شما عمل بكنيد نه اين‏كه يك وزيرى را درست كنيد كه اين وزير حكمش را يكى ديگر بدهد و استاندار تازه در مقابل اين وزير احساس قدرت بكند، ديگر آن استاندارى كه حكمش را از رئيس جمهور مى‏گيرد آيا او حرف شنوايى از وزيرش دارد ديگر؟ با امنيت استان و كشور ديگر حرف شنوايى از او دارد؟ مسلم نخواهد داشت. بنابراين من با پيشنهاد آقايان به شدت مخالفم.
منشى (يزدى)- موافق صحبت مى‏كنند؟ (جنتى- بله، من) بفرماييد.
احمد جنتى- به نظر من اين مسأله كه خيلى مهم است و تقريباً نقش تعيين‏كننده در خيلى از مسائل دارد در اين جلسه به آن رأى گرفتن صحيح نيست براى اين‏كه شما مى‏بينيد از بيست و پنج نفر چند نفر الان نيستند شما چهارده تا رأى مى‏خواهيد، اين على‏القاعده رأى نمى‏آورد.
منشى (حسن ابراهيم حبيبى)- الان كه رأى نمى‏توانيم بگيريم چون شانزده نفر هستيم.
جنتى- بالاخره در يك جمع بيشترى مى‏گذاريم، اگر شما موافق باشيد مسائل ديگرى كه هست كه ساده‏تر از اين است مطرح كنيد اين را بگذاريد براى وقتى كه جمعيت بيشترى باشد.
نايب رئيس (هاشمى رفسنجانى)- آقايان را بگوييد بيايند داخل جلسه. خوب حالا مخبر كميسيون اگر مى‏خواهد دفاع بكند، مخبر هم كه مخالف است.
حسن حبيبى- مخبر كميسيون كه با اين طرح مخالف است.
سيد هادى خامنه‏اى- البته آقاى حبيبى نظر خودشان را گفتند.
منشى (يزدى)- ظاهراً در مخالفت صحبت كردند. آقاى خزعلى و آقاى بيات هم مخالفند.
نايب رئيس (هاشمى رفسنجانى)- حالا چون نمى‏توانيم رأى بگيريم از وقت استفاده مى‏كنيم.
عباسعلى عميد زنجانى- بسم الله الرحمن الرحيم. در اين مسأله دو موضوع مربوط به تمركز متعارض هم است از يك نظر تمركز به لحاظ مديريت ايجاب مى‏كند كه استاندار در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1025
منطقه قوى باشد و بالاخره تمركز در مديريت ايجاب مى‏كند كه آن كسى كه مسؤول و مدير استان هست با يك دقت بيشترى عمل كند بنابراين اگر به اين لحاظ منظور بشود خواه ناخواه تقويت استاندارى ايجاب مى‏كند كه از طريق رئيس جمهور منصوب ياشد حكمش از طرف رئيس جمهور باشد تا بشود تمركز به اين معنا عملى بشود ولى از سوى ديگر تقويت استاندار به اين معنا خلاف تمركز است براى خاطر اين‏كه نوعى استقلال به منطقه مى‏دهد. معمولًا در بحث مديريت برداشت‏ها اين است كه نظام جمهورى اسلامى ايران بر اساس عدم تمركز است يعنى پخش مسؤوليت‏ها در استان‏ها. برداشت عمومى اين است از دو سه جاى قانون اساسى فعلى هم اين در مى‏آيد كه مسألة تمركز به اين معنا نيست كه تمام مسؤوليت‏ها يك‏جا بلكه مديريت استان‏ها به صورت عدم تمركز است پس از يك طرف تقويت استاندارى با حكم رئيس جمهور نوعى تمركز ايجاب مى‏كند و به يك لحاظ ديگر خودش در عين حال عدم تمركزى به اين معناست، عدم تمركز در پايتخت در وزارتخانه‏ها، پخش مسؤوليت در سطح استان‏ها كه به نوعى استاندارها در مناطق و در استان‏ها استقلال اجرايى داشته باشند پس مى‏شود گفت كه اين پيشنهاد از دو جهت امتياز دارد يكى از نظر مديريت به مفهومى كه ما در بازنگرى نگاه مى‏كنيم كه تمركز هست (نايب رئيس- وقت شما تمام شد) الان تمام مى‏كنم. به لحاظ تمركز در مديريت از اين نظر هم حسنى دارد كه خودش نوعى عدم تمركز است. پخش مسؤوليت در مناطق استان‏ها است.
نايب رئيس (هاشمى رفسنجانى)- پيشنهاد آقاى نورى را مشخص كنيد.
منشى (يزدى)- بله مشخصاً پيشنهادشان اين است: استانداران و سفرا بنا به پيشنهاد وزراء مربوطه.
كروبى- يكى بكنيد.
منشى (يزدى)- پيشنهادشان اين است.
نايب رئيس (هاشمى رفسنجانى)- فعلًا ما روى استاندارها بايد رأى بگيريم.
منشى (يزدى)- اضافه كردن استانداران به آن چيزى كه توى كميسيون آورده است.
حسن حبيبى- فعلا استاندارها را رأى بگيريد.
نايب رئيس (هاشمى رفسنجانى)- عبارت را بعد درست مى‏كنيم.
منشى (يزدى)- استاندارها پس از تصويب هيأت وزيران با حكم رئيس جمهور منصوب مى‏شوند.
نايب رئيس (هاشمى رفسنجانى)- پيشنهاد اين است كه استانداران با پيشنهاد وزير كشور، تصويب هيأت وزيران و حكم رياست جمهورى منصوب مى‏شوند. البته بعد بايد بگوييم كه حدود اختياراتشان را قانون تعيين مى‏كند چون اين يك نوع وضع جديدى است احتياج به قانون دارد بايد اين را بگوييم.
هاشميان- نگوييم هم قانون مى‏تواند اين كار را بكند.
نايب رئيس (هاشمى رفسنجانى)- بله مى‏تواند بكند خيلى خوب. آقايانى كه موافق با اين پيشنهاد آقاى نورى هستند رأى بدهند. (نه نفر رأى دادند) تصويب نشد.
منشى (يزدى)- شبيه همين پيشنهاد هست با يك تغيير جزئى.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1026
حسن حبيبى- آقاى هاشمى من يك پيشنهاد شبيه همين دارم.
نايب رئيس (هاشمى رفسنجانى)- خيلى خوب، پس با حكم وزارت كشور.
حسن حبيبى- آقاى هاشمى من پيشنهاد دارم.
منشى (يزدى)- آقاى هاشمى اجازه بدهيد يك پيشنهاد آقاى حبيبى دارند عين همين است.
مير حسين موسوى- آقاى هاشمى براى اينكه مشكل دولت در آينده از بين برود حالا كه آن رأى نياورد. مسأله رأى دولت را قطعى بگذاريم يعنى اين را به عنوان پيشنهاد ...
منشى (يزدى)- يك پيشنهادى هم آقاى حبيبى دارند.
نايب رئيس (هاشمى رفسنجانى)- بله، با تصويب هيأت دولت بگوييد آقايان توجه بفرماييد اين پيشنهاد هم ديگر بحث ندارد ما رأى مى‏گيريم.
منشى (يزدى)- استانداران به پيشنهاد وزير كشور و تصويب هيأت دولت و حكم هيأت وزيران و حكم وزير كشور منصوب مى‏گردند.
نايب رئيس (هاشمى رفسنجانى)- ديگر حكم ندارد.
حسن حبيبى- آقاى هاشمى بگذاريد پيشنهاد تمام شود پيشنهاد تمام نشده است.
منشى (يزدى)- عز ل استانداران به پيشنهاد رئيس جمهور و تصويب هيأت وزيران صورت مى‏گيرد.
نايب رئيس (هاشمى رفسنجانى)- اين پيشنهاد جديد است. خوب اين را بايد پنج نفر امضاء كنند، بدهند.
ميرحسين موسوى- من اين را يك توضيحى بدهم البته پيشنهاد را من نداده‏ام ولى يك قانونى ما داريم.
نايب رئيس (هاشمى رفسنجانى)- اين قابل طرح نيست.
مير حسين موسوى- من يك كمى وضع وجود را توضيح مى‏دهم كه آقايان توى جريان باشند. مطابق قوانينى كه فعلًا داريم استاندارها با پيشنهاد وزير كشور است و تصويب دولت حكم هم البته وزير كشور مى‏دهد. دولت مطابق قانونى كه از قديم دارد، باز هم از آن قوانينى است كه ما به مجلس نياورده‏ايم به خاطر اين‏كه نگه داريم، قانون بدى نيست، گرچه كم استفاده شده، اين حق را براى خودش محفوظ دارد كه هر سال از استاندارها گزارش استان را بخواهد و بعد به استاندارها رأى اعتماد بدهد، مى‏تواند عزل بكند، يعنى عزل استاندارها غير از وزير كشور در اختيار خود دولت هم هست كه البته از اين موضوع به خاطر اينكه پايگاه استاندارها الان خيلى قوى نيست ضعيف‏تر نشود ما خيلى كم استفاده كرده‏ايم الان مسأله عزل را هم اگر بگنجانيم؛ يعنى ما اگر بخواهيم قانون در آينده به مجلس بياوريم اين مسائل واضح نشود احتمالًا به خاطر مشكلاتى كه در شوراى نگهبان ممكن است داشته باشيم شايد نتوانيم يك قانون كامل در ارتباط با وظايف استاندارها داشته باشيم. براى همين پيشنهاد خوبى است كه الان هم ...
نايب رئيس (هاشمى رفسنجانى)- الان پيشنهاد نداريم.
منشى (يزدى)- ايشان مى‏فرمايند اين پيشنهاد قابل بحث نيست.
نايب رئيس (هاشمى رفسنجانى)- قابل طرح نيست حالا ايشان مخبر كميسيون هستند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1027
توضيح دادند. ما پيشنهاد تصويب هيأت دولت را مطرح كرديم و رأى نياورد آن تمام شد.
ميرحسين موسوى- ما آن را رأى نگرفتيم. آقاى هاشمى رأى نگرفتيم. شما تصويب هيأت دولت را رأى نگرفتيد.
نايب رئيس (هاشمى رفسنجانى)- آن را نه، با حكم رئيس جمهور ديگر، با حكم رئيس جمهور رأى نياورد.
مير حسين موسوى- با حكم رئيس جمهور رأى نياورد.
امامى كاشانى- بدون حكم رئيس جمهور بگيريد.
نايب رئيس (سيد على خامنه‏اى)- اگر تصويب هيأت دولت را بياوريد قطعاً ضربه مى‏زند به اختيارات رئيس جمهور چون هيچ وزير كشورى نيست كه با رئيس جمهور هماهنگ نكند.
نايب رئيس (هاشمى رفسنجانى)- خيلى خوب، حالا كه ما اصلًا نمى‏خواهيم. ما الان پيشنهادى نداريم الان كسى كه مى‏خواهد پيشنهاد بدهد بايد پنج تا امضاء بكند.
مير حسين موسوى- تصويب هيأت دولت رأى مى‏آورد.
موسوى اردبيلى- در اختيار وزير كشور باشد.
نايب رئيس (هاشمى رفسنجانى)- خوب همين مخالف و موافق بود كه صحبت كرديم ديگر، رأى نياورد.
منشى (يزدى)- بنابراين از اين رد شويم.
نايب رئيس (هاشمى رفسنجانى)- حالا پيشنهاد آقاى نورى است اگر مى‏خواهيد آن را مطرح كنند، مطرح كنند، نمى‏خواهند ديگر عبور كنيم برويم.
منشى (يزدى)- خوب ديگر رد شويم يعنى الان پيشنهاد كميسيون را بخوانيم.
منشى (حسن حبيبى)- من عرضم اين است كه الان يك پيشنهاد از كميسيون بود كه آقاى نورى مطرح كردند رأى نياورد. اصل يكصد و بيست و هشتم را به همين ترتيبى كه هست رأى بگيريد يعنى اين اصل را تمامش بكنيم.
نايب رئيس (هاشمى رفسنجانى)- حالا اصل را رأى مى‏گيريم، همين كار را مى‏كنيم، آن را بخوانيد. آقايان توجه كنند مى‏خواهيم رأى بگيريم.
 (به شرح زير خوانده شد)
اصل يكصد و بيست و هشتم- رئيس جمهور استوارنامة سفيران را به پيشنهاد وزير امور خارجه تصويب و امضاء مى‏كند و استوارنامة سفيران كشورهاى ديگر را مى‏پذيرد.
نايب رئيس (هاشمى رفسنجانى)- موافقان با اين اصل رأى بدهند (اكثر رأى دادند) تصويب شد. اصل بعد را بخوانيد.
 (به شرح زير خوانده شد)
اصل يكصدو سى‏ام- (اصل يكصد و سى‏ام كه يك اصل مهمى هم هست در حقيقت يك ادغامى از اصل يكصدو سى و يكصدو سى‏ويكمى است كه در قانون اساسى الان هست. شكلش اين است كه) در صورت فوت، عزل، استعفا، غيبت يا بيمارى بيش از دو ماه رئيس جمهور و يا در موردى كه مدت رياست جمهورى پايان يافته و رئيس جمهور جديد بر اثر موانعى هنوز انتخاب نشده و يا موجبات ديگرى از اين قبيل معاون اول رئيس جمهور وظايف وى را بر عهده مى‏گيرد و
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1028
شورايى متشكل از رئيس مجلس و رئيس قوة قضائيه و معاون اول رئيس جمهور موظف است ترتيبى دهد كه حداكثر ظرف مدت پنجاه روز رئيس جمهور جديد انتخاب شود. در صورت فوت معاون اول رئيس جمهور يا موجبات ديگرى كه مانع انجام وظايف وى گردد، فرد ديگرى از طرف مقام رهبرى به جاى او منصوب مى‏گردد.
ميرحسين موسوى- يعنى به جاى اين معاون اولى كه در اينجا مطرح شده، من فكر مى‏كنم كه مسأله روشن باشد با توجه به اين‏كه خوب، ما نخست وزير را حذف كرديم و به جاى او معاون گذاشتيم و اين اتفاق هم ممكن است باشد. فوت، عزل يا استعفا يا بيمارى براى رئيس جمهور ممكن است پيش بيايد و يا حتى عزل رئيس جمهور هم كه توى اصل بعدى يا قبلى آمد و طبيعتاً در چنين موقعيتى نمى‏شود دولت بدون سرپرست باشد و رئيس جمهور نداشته باشيم و كارها پيش نرود. براى همين پيشنهاد شده كه معاون اول دولت را اداره بكند ولى از طرف ديگر چون در موارد بالا مخصوصاً در ابطه با عزل يا موارد ديگرى از اين قبيل ممكن است معاون اول نتواند از نظر موقعيتى كه پيدا مى‏كند و اتصالش با رئيس جمهورى كه عزل شده در مظان اين چيز قرار داشته باشد كه انتخابات را به طور بى‏طرفانه برگزار بكند، خود انتخابات را زير نظر يك شوراى سه نفرى گذاشتند. «رئيس جمهور و رئيس قوة قضائيه و معاون اول» كه آنها انتخابات را به انجام برسانند ولى ادارة خود دولت در ارتباط با خود معاون اول خواهد بود. اگر معاون اول هم يك مشكل برايش پيش آمد امكان نداشت، يا در مواردى كه رئيس جمهور متهم بود و معاونش هم به تبع آن متهم بود طبيعى است كه دولت را در اختيار او نمى‏شود گذاشت، در چنين مواردى اختيار داده شده به رهبرى كه جانشينى پيدا بكند، جانشين معرفى بكند به عنوان معاون اول كه دولت را اداره بكند تا انتخابات جديد صورت بگيرد و كشور داراى يك رئيس جمهور بشود. اصل يكصدوسى ويكم هم حذف مى‏شود چرا كه هم آن مواردى كه در اصل يكصد و سى و يكم آمده همة آن در همين اصل يكصد و سى‏ام جمع شده.
منشى (يزدى)- آقاى حبيبى بفرماييد.
حسن ابراهيم حبيبى- عرض مى‏شود من يك تذكرى دارم. ما يك اصلى قبلًا داشتيم كلمة معاونان را در اصل هفتادم معلق گذاشتيم تا اين‏كه تكليف مسألة معاونان رئيس جمهور روشن بشود. من پيشنهادى دارم براى اين‏كه بحث پيچيده نشود به جاى اصل يكصد و سى‏ام ابتدائاً اين اصل جديدى كه در صفحه 7 هست كه «رئيس جمهور مى‏تواند براى انجام وظائف قانونى خودش معاونانى داشته باشد و معاون اول رئيس جمهور با موافقت او اداره را به عهده مى‏گيرد» كه در اينجا معنا اين است كه معاونان فقط با انتخاب رئيس جمهور هست و تصويب مجلس را ندارد و اين بحث‏ها. آن تكليفش معلوم بشود يعنى تكليف معاونان و معاون اول معلوم بشود بعد اصل يكصد و سى و يكم. در غير اين صورت بحث در يكصد و سى‏ام پيچيده خواهد بود. چون معاونى خواهد بود كه منتخب مجلس نيست و در اينجا بحث‏هاى متفرق و متعددى هست. پيشنهاد من اين است كه آن اصل تكليفش معلوم بشود.
منشى (يزدى)- آقاى بيات به عنوان مخالف اين پيشنهاد هستند.
مير حسين موسوى- پيشنهاد آقاى حبيبى پبشنهاد خوبى است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1029
نايب رئيس (هاشمى رفسنجانى)- يعنى آن را جلو بياندازيم آقايان اگر موافقند رأى بدهند كه ما آن را جلو بياوريم. (اكثر موافقت كردند) پس خيلى خوب موافقند.
ميرحيسن موسوى- پس من اين را توضيح بدهم.
نايب رئيس- توضيح بدهيد.
مير حسين موسوى (مخبر كميسيون)- «اصل جديد- رئيس جمهورى مى‏تواند براى انجام وظايف قانونى خود معاونانى داشته باشد. معاون اول رئيس جمهورى با موافقت وى ادارة هيأت وزيران و مسؤوليت هماهنگى ساير معاونت‏ها را به عهده خواهد داشت.
در مورد اين اصل نكات گوناگونى هست كه بنده توضيح مى‏دهم:
مسألة اول اين هست كه ما نخست‏وزير را حذف كرديم و جلسه هم رأى داد و به طور قطعى ما ...
سيد هادى خامنه‏اى- معذرت مى‏خواهم اين اصلى كه مناسب اين بحث باشد اصل يكصدو سى‏وسوم فكر كنم باشد. اصل يكصدو سى‏وسوم مى‏گويد «وزراء توسط رئيس جمهور معين و براى گرفتن رأى اعتماد به مجلس معرفى مى‏شوند.» مى‏توانيد بياوريد وزراء و معاون اول.
نايب رئيس (سيد على خامنه‏اى)- معاونين ربطى به اين ندارد بگذاريد تكليف معاونين را معلوم بكنيم تا برسيم به وزراء اسم معاون و معاون اول زياد مى‏آيد توى اصول آينده‏
سيد هادى خامنه‏اى- نه، خوب براى معاونى كه بناست از مجلس رأى بگيريم ظاهراًيك معاون است، معاون اول است ديگر.
ميرحيسن موسوى (مخبر كميسيون)- ما هنوز كه رأى را پيشنهاد نكرديم. ممكن است پيشنهاد برادرها باشد. يكى اين مورد هست كه خوب نخست‏وزير حذف شده طبيعتاً يك فردى براى هماهنگى‏ها و وظائفى كه الان در نخست‏وزيرى صورت مى‏گيرد على‏رغم اين‏كه رئيس جمهور، رئيس دولت خواهد بود بايد وجود داشته باشد. كار هماهنگى‏ها، تشكيل جلسات، شوراهاى فرعى در رابطه با دولت و بسيارى از مواردى كه الان وجود دارد.
مسألة دومى كه وجود دارد و توجه به آن لازم هست اين است كه الان زير نظر نخست‏وزير دستگاه‏هاى گوناگونى وجود دارد و يكى از مشكلاتى كه در اين رابطه ما با قانون اساسى فعلى داشته‏ايم اين بوده كه آيا نخست‏وزير در كار اجرايى مى‏تواند باشد يا فقط به كارهاى ستادى بايد بپردازد؟ اين در حالتى بوده كه در كشور كارهاى ستادى متنوعى وجود داشته، عملًا نمى‏توانسته جز با تصدى نخست‏وزير آن كارها را ادامه بدهيم. فرضاً انرژى اتمى جزو آن سازمان‏هايى است كه به هيچ وجه زير نظر هيچ كدام از دستگاه‏هاى ديگر نمى‏تواند قرار بگيرد، به خاطر اهميتى كه دارد و يا بعضى كارها جنبه ستادى دارد؛ مثل محيط زيست كه روز به روز اهميتش بيشتر خواهد بود و محيط زيست فرضاً ميتواند جلو ايجاد يك كارخانه را بگيرد، مى‏تواند كشيدن يك راهى را ممنوع بكند، در كنار رودخانه كه خانه‏سازى مى‏شود، به عنوان اين‏كه اين محيط زيست را آلوده مى‏كند مى‏تواند جلو آن را بگيرد، دائم تصادم دارد با تك‏تك دستگاه‏هاى گوناگون. و هم‏چنين وظايفى پيش مى‏آيد در طول كار و در اجراء روزمره كه احتياج دارد كه خود رئيس قوه اجرايى به طور خاص تصدى يك كار را به عهده بگيرد. فرضاً سيل سيستان و بلوچستان پيش آمده يا يك بليه خيلى ناگهانى وسيع پيش‏آمده رئيس قوه اجرايى به عنوان اين‏كه بنده مسؤول ستادى هستم و وزارت‏خانه‏ها بروند كارشان را بكنند، نمى‏تواند مستقيم وارد كار بشود، بعداً موارد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1030
گوناگونى هست. البته اگر لازم شد من بيشتر توضيح مى‏دهم. ما به ذهن‏مان آمد اين مسأله در قانون اساسى به نوعى ديده بشود ودر جاهاى مختلف به اين مسأله اشاره شده كه در تفسير قانون اساسى رئيس جمهور دچار دشوارى براى تصدى كارهايى كه لازم است به عهده بگيرد نشود.
به هر حال الان وضعيت فعلى را هم كه در نظر بگيريم، هفت، هشت معاونتى در نخست وزيرى هست كه كارهاى‏شان عملًا منتقل مى‏شود به رياست‏جمهورى، رياست‏جمهورى طبيعتاً براى اداره آنها احتياج دارد كه معاونت هايى را بگذارد براى هماهنگى بين اين معاونت‏ها الان ما اين جورى عمل مى‏كنيم كه فرض حكمى داديم. معاونت اجرايى دست بالا تر را دارد وعملًا هماهنگ كننده ساير معاونت‏ها است ولى جنبه قانونى ندارد، از موقعى كه وزير مشاور در امور اجرايى حذف شد و وزراء مشاور حذف شدند، دشوارى‏هاى زيادى داشتيم، يعنى اگر اهرم‏هايى نبود (كه دست نخست وزيرى هست) از نظر ارز و ريال و قانون و لايحه، اولويت‏هايى در دولت مى‏تواند قائل بشود و در نتيجه از آن طريق اعمال سياست بكند ما دشوارى زيادى براى هماهنگى دستگاه‏ها داشتيم، در حالى كه وقتى كه وزير مشاور در امور اجرايى داشتيم او به طور طبيعى يك هماهنگى‏هايى را بين دستگاه‏هاى مختلفى مى‏توانست ايجاد بكند، و هم‏چنين بين معاونت‏ها و مشكل كشور را حل بكند. زمان شهيد رجائى همين جور بود، بعداً هم زمان حضرت آيت الله مهدوى همين‏جور بود تا برسد، يكى دو سال هم ما وزير مشاور در امور اجرايى داشتيم بعد اين حذف شد.
به هر حال در ميان معاونت‏ها يك معاونتى كه برتر از معاونت‏هاى ديگر باشد، هم امور نخست‏وزيرى، هم كار ستادها هم كارهاى ناگهانى را اداره بكند ما نيازمند هستيم، براى همين معاون اول پيشنهاد شده اضافه بر آن رئيس جمهور معمولًا يا مسافرتى دارد، جلسات گوناگونى برايش پيش مى‏آيد، معلوم نيست كه هر دفعه در جلسه هيأت دولت حضور داشته باشد. وضعيتى كه الان هست. به اين ترتيب هست كه وقتى نخست‏وزير نيست، يك وزيرى را انتخاب مى‏كند كه جلسه دولت را هدايت بكند و اداره بكند، فقط اداره جلسات با او هست تا جلسه هيأت دولت ادامه پيدا بكند ولى ما فكر مى‏كنيم كه معاون اول وظيفه بيش از اين را در وضعيت فعلى پيدا مى‏كند و اين همان نقش معاون اجرايى و بسيارى از معاونت‏هاى فعلى نخست‏وزير را به اضافه همين وظيفه اداره دولت در غياب رئيس جمهور با مى‏تواند اجرا بكند، براى همين ما بر اين اصل گذاشتيم بحث بود كه آيا اين معاون اول رأى بگيرد يا نه در شور اول هم اين قضيه مطرح بود. ما فكر كرديم كه آن چيزى كه در جلسه مطرح شد و دفاع از آن شد، اين بود كه اين معاون براى اين‏كه كاملًا در حقيقت ادامه بازوى رئيس جمهور باشد و از خود رأى مستقلى نداشته باشد و در نتيجه به آن رأى رئيس جمهور و حركت او و سياست‏هاى او لطمه‏اى نتواند بزند و رئيس جمهور خود مستقل در اين كارها مباشرت داشته باشد و عملًا كار بكند قرار شد كه در اينجا به اين رأى گذاشته نشود، رأى گذاشتن هم اين حرف درست است كه وقتى كسى رأى مى‏گيرد. خواهد گفت كه من در مقابل مجلس مسؤوليت دارم و در مقابل مثلًا چيزهاى ديگر، دلايل ديگرى را خواهد آورد، و چه بسا آن مشكلى كه الان داريم البته نه به اين شكل، بلكه به صورت ضعيف‏ترى ظاهر بشود، آن احساس مسؤوليت قانونى و گاهى شرعى بكند كه فلان كار را من بايد اين جورى بكنم، به خاطر اين‏كه من از مجلس رأى بگيرم رئيس جمهور هم نظرش‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1031
يك چيز ديگرى باشد و به نظر مى‏آيد كه با آن چيزى كه جلسه در شور اول تصويب كرد، اين مباينت داشته باشد، تناقض داشته باشد. براى همين فكر شد كه اين معاون لزومى نداشته باشد رأى بگيرد و به طور مستقيم از طريق رئيس جمهور منتصب بشود.
ممكن است سؤال بشود كه اين نسبت به وزراء ديگر ضعيف باشد، ما فكر مى‏كنيم كه طرح مسأله معاون اول در خود قانون اساسى براى او يك منزلتى با ايجاد مى‏كند، ما گفتيم كه وقتى رئيس جمهور غيبتى دارد، نيست، عزل شده و يا نظاير اينها، همان طور كه در آن اصل مى‏ديديم، معاون او دولت را اداره خواهد كرد يا در هيمن اصل وقتى ما اشاره به معاونت اول مى‏كنيم، در حقيقت براى او از نظر قانونى يك شأنى را قائل مى‏شويم كه من فكر مى‏كنم با توجه به اهرم‏هايى هم كه رئيس جمهور در اختيار خواهد داشت، او مى‏تواند با قوت جلسات دولت را اداره بكند و عملًا مشكلى هم نداشته باشد. اين بحث‏هايى بود كه در كميسيون شد و منجر به اين شد كه به اين ترتيب برادران اين اصل را تصويب بكنند.
نايب رئيس (هاشمى رفسنجانى)- آقايان پيشنهاد دارند يا مخالفند؟
منشى (يزدى)- آقاى هاشميان در بحث قبلى شما مخالف بوديد الان ... (هاشميان- عرضى ندارم).
ميرحسين موسوى- اصلا پيشنهادى هست يا نه؟ اگر پيشنهاد نباشد موافق و مخالف بايد صحبت بكند و رأى‏گيرى بشود.
نايب رئيس (هاشمى)- مخالف و موافق صحبت بكنند. آقاى بيات مخالف صحبت كند.
اسدالله بيات- بسم الله الرحمن الرحيم. من با فراز اول اصل جديدى كه مطرح شده است، مخالف نيستم براى اين‏كه خواهى، نخواهى رئيس جمهور وقتى كه رئيس دستگاه اجرايى و رئيس دولت شد، نمى‏تواند معاون نداشته باشد، در آن حرفى نيست. اما ببينيد مسأله معاون اول و رئيس هيأت وزيران يا مدير هيأت وزيران بودن شبيه كوسه ريش پهن است! مثل اين است كه ما بياييم اين طور بگوييم (من الان به جناب آقاى كروبى عم عرض كردم) كه شما به يك فردى حكم بدهيد حكم شما به طرف ممكن است از نطر قانونى، مقرراتى بگويد، بله اين آقا نماينده فلان آقا است، اما اسمش روى آن است، معاون است، جناب آقاى مهندس موسوى در طول اين هشت، نه سال تجربه كرده‏اند يكى از مشكلات ايشان اين بود؛ و وزراء حرفشان اين بود كه ما وزيريم و شما يك معاون اجرايى را مى‏آوريد بر ما مسلط مى‏كنيد و اين جا نمى‏افتد. چه شما اين را در قانون اساسى بياوريد يا نياوريد، كلمه معاون اول گفتن يا نگفتن، فرض اين است كه معاون است آقا امروز به او حكم مى‏دهد، رئيس جمهور حكم مى‏دهد، يك ساعت ديگر عزلش مى‏كند، مخصوصاً با توجه به آن مسأله‏اى كه خيلى خطرناك هم هست، در اصل يكصد و سى‏ام در آنجا آمده است، گفته است: «در صورت غيبت رئيس جمهور، ميشود رئيس جمهور» يعنى كارهاى او را هم انجام مى‏دهد و يكى از اعضاى شوراى موقت رياست جمهورى هم هست، فردى است كه منتخب مردم نيست. فردى است كه منتخب مجلس نيست، فردى است كه با يك حكم رئيس جمهور شده معاون و الان در غييت رئيس جمهور بيايد و دقيقاً اداره هيأت دولت را به عهده بگيرد، من مى‏خواهم بگويم اين برد نمى‏تواند داشته باشد. در عين اين‏كه من قبول دارم رئيس جمهور بايد معاون داشته باشد، از اين جهت واقعاً حرفى ندارم و بايد هم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1032
باشد چون دست رئيس جمهور بايد باز باشد، اما ما قبلًا يك پيشنهادى داشتيم و آن پيشنهاد ما اين بود كه ما مى‏آمديم اگر عنوان نخست‏وزير را حفظ مى‏كردم، اين عنوان مى‏ماند، اختيارات قبلى را نداشت اما اين اعتبار را داشت، اين عنوان را داشت و در غيبت رئيس جمهور ادارة هيأت وزيران، هيأت دولت را به عهده مى‏گرفت خوب بود. حالا عزيزان اين را حذف كرديد، اين نيست، اما الان معاون اول است.
من مى‏خواهم بگويم معاون اول شما اگر بخواهيد، هر كارى بخواهيد بكنيد وزراء به او به عنوان معاون نگاه مى‏كنند و اين به عنوان معاون رئيس جمهور به آنها نگاه مى‏كند. طبيعى هم هست كه آن مديريت، آن حاكميت، آن انقياد و آن اطاعت لازم را نمى‏تواند داشته باشد. روى همين حساب بود، در رابطه با بقيه معاونين، ما اعتقادمان اين است كه مستقيماً در اختيار رئيس جمهور است، بايد هم بشود. اما معاون اول با توجه به اين اختياراتى كه دارد، اين را به مجلس معرفى بكنند و رأى اعتماد از مجلس بگيرد. لااقل بتواند در صورت غيبت رئيس جمهور و دقيقاً در آن شرايط كه در اصل يكصد و سى‏ام مطرح شده است، بتواند آن اراده رئيس جمهور را در آنجا پياده و مطرح بكند. از اين نظر مخصوصاً در مواردى كه رئيس جمهور با همه اين گرفتارى‏هايى كه دارد. از اين به بعد بنا نيست كه در همه اين جلسات شركت بكند، هزاران گرفتارى دارد، شايد بيشتر از هزاران گرفتارى دارد ... خواهى نخواهى نمى‏تواند در اين موارد حضور داشته باشد. معمولًا اداره جلسات بايد با اين باشد، و من معتقدم يك معاون (ولو شما بگوييد نه معاون اول، منتها چندين برابر هم اول!). اين بالاخره معاون است، شما هر كارى بكنيد معاون است و وزراء به او با اين ديد نگاه مى‏كنند، او هم برد لازم را نمى‏تواند داشته باشد.
منشى (يزدى)- آقاى خزعلى موافق هستند، بفرماييد.
ابوالقاسم خزعلى- اين معاون اولى كه اينجا ذكر شده به انتخاب رئيس جمهور است. آقايان مى‏خواهند ارجاع بدهند به مجلس يعنى 91 نفر كه رأى دادند اين قوى ميشود، ولى رئيس جمهورى كه منتخب خود مردم است و پشت سرش تمام آراء مردم است و همه آراء مردم دارد تأئيد مى‏كند، اين قوى نمى‏شود، نود و يك نفر، ممكن است نمايندگانى باشند كه بعضى با چهل هزار رأى، بعضى با سى‏هزار رأى، با دوازده هزار رأى آمده‏اند، يك مختصرى از ملت را ممكن است نشان بدهد، ولى رئيس جمهور مى‏گويد آن اختيارى كه ملت به من داده، من اين را در غيابم واگذار مى‏كنم به اين شخص، يعنى تمام آن چيزى كه پشتوانه من است من دارم انتقال مى‏دهم، چظور انتقال آراء ملتى را به اين فرد شما ضعيف مى‏دانيد، اما اگر 91 نفر كه معلوم نيست چقدر ملت پشت سر آن 91 نفر باشد، آن را قوى مى‏دانيد؟ منتها شما ذهن‏تان اين است كه مجلس، يعنى ملت، مجلس يعنى نمايندگان ملت آن هم با اين وضع، اين آقا هم نماينده ملت است، تمام آن كسانى كه رأى داده‏اند پشت‏سر اين هستند، به نظر من اين است كه اگر خود رئيس جمهور انتخاب بكند آراء بيشترى به اين انتقال داده تا مجلس.
منشى (يزدى)- آقاى هاشميان بفرماييد.
حسين هاشميان- بسم الله الرحمن الرحيم. اشكال اول من اينجا است كه ما اينجا معاونين ذكر نكنيم، چون تمام هدف آن معاونى است كه در رابطه با ادارة جلسات دولت است يعنى به جاى رئيس جمهور كار بكند بقيه معاونين را رئيس جمهور مى‏تواند معاون را انتخاب بكند. آنها ديگر لزومى ندارد در قانون بيايد. آن بايد در قانون بيايد كه در كار اداره دولت كار
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1033
رئيس جمهور را بكند، رئيس جمهور ممكن است براى بعضى مسائل ديگرش هم برود معاون بگيرد، خوب برود بگيرد. بنابراين لزومى ندارد در قانون ما بياييم بگوييم «معاونان». اما آن كه قائم مقام رئيس جمهور است در اداره دولت.
ببينيد اين شخصى كه دارد اين كار مهم را انجام مى‏دهد، خوب وقتى رئيس جمهور است، رئيس جمهور چون متكى به آراء مردم است، خوب ديگر نيازى به مجلس نيست. متكى به آراء مردم است. ولى بقيه يعنى كل وزراء و آن معاونى كه دست‏اندركار امور دولت است، تمشيت امور دولت است. كار اين از يك وزير مهم‏تر است كه شما مى‏آوريد از مجلس مى‏خواهيد رأى اعتماد بگيريد. براى اين‏كه او به جاى رئيس جمهور مى‏نشيند، كار به اين مهمى را شما مى‏گوييد رأى اعتماد نگيرد، اما فرض كنيد وزير راه بيايد رأى اعتماد بگيرد و اين‏كه جناب آقاى خزعلى مى‏فرمايند كه اين تكيه به مردم دارد. با اين واسطه اگر بخواهيد نگاه كنيد كه خود وزير هم تكيه به مردم دارد. به هر حال اين تكيه غيرمستقيمى است كه اين منافات ندارد كه بيايد از مجلس هم رأى اعتماد بگيرد. روى اين حساب چون‏كار معاونى كه دست‏اندر كار امور دولت هست، بسيار مهم است، از هر يك از وزراء كارش مهم‏تر است. همان طور كه وزراء از مجلس رأى اعتماد مى‏گيرند او هم رأى اعتماد را از مجلس بگيرد مانعى ندارد.
امامى كاشانى- ديگر وقت گذشته است بحث را در جلسه بعد ادامه بدهيد.
منشى (يزدى)- آقاى نورى به عنوان موافق صحبت مى‏فرمايند.
عبدالله نورى- بسم الله الرحمن الرحيم. من فكر مى‏كنم بحثى كه جناب آقاى بيات داشتند ارتباطى به اين اصل نداشت، بحث جناب آقاى بيات مربوط به اصل يكصد و سى‏سوم است، در اصل يكصد و سى‏سوم گفته شده: «وزراء توسط رئيس جمهور معين و براى گرفتن رأى اعتماد به مجلس معرفى مى‏شوند» آنجا جناب آقاى بيات مى‏توانند پيشنهاد بفرمايند كه «وزراء و معاون اول رئيس جمهور توسط رئيس جمهور معين و براى گرفتن رأى اعتماد به مجلس معرفى مى‏شوند» چيزى كه الان بحث است، اين است كه آيا رئيس جمهور معاون دارد يا ندارد؟ (يزدى- آقاى امامى تشريف نبريد بيرون تا چند دقيقه ديگر رأى بگيريم).
سيد هادى خامنه‏اى- داشتن معاون كه جاى بحث نيست.
مير حسين موسوى- اين اگر رأى آورد آن وقت مى‏رويم آنجا مى‏گوييم كه رأى بگيريم يا نگيريم.
نورى- من صحبتم را ادامه بدهم؟
نايب رئيس (هاشمى)- صحبت‏تان را بفرماييد.
نورى- پس بنابراين در اينجا بحث اين است كه رئيس جمهور مى‏تواند براى انجام وظايف قانونى خود معاونينى داشته باشد كه همه قبول داريد، معاون اول رئيس جمهور با موافقت وى اداره هيأت وزيران را به عهده مى‏گيرد نه اين‏كه با موافقت وى نصب و عزل مى‏شود، نصب و عزل اينجا بحثش نيست، اين را آقايان در اصل يكصدوسى‏وسوم پيشنهاد بدهند، بحث اينجا اين است كه معاون رئيس جمهور با موافقت وى اداره هيأت وزيران و يا مسؤوليت هماهنگى ساير معاونت‏ها را به عهده خواهد داشت. بحث وظايف و اختياراتى است كه از ناحيه رئيس جمهور به او داده مى‏شود. اين يك نكته.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1034
نكته ديگرى كه من در رابطه با آن بحث دارم، جناب آقاى هاشمى اگر به نظرتان اين ارتباط ندارد، من بقيه بحثم چون مى‏خواهم در رابطه با معاونت ...
نايب رئيس (هاشمى رفسنجانى)- نه، خوب آن را آنجا بحث كنند آقايان هم موافقت كنند آنجا بفرستند.
حسن ابراهيم حبيبى- آقاى هاشمى، در همين اداره هيأت وزيران، به هر حال معنا دارد يك بارى دارد، اگر كه معاون اول منتخب مجلس باشد ممكن است عده‏اى رأى بدهند. اگر نباشد بالاخره، من آن موقعى هم كه پيشنهاد كردم. براى اين بودجه اين مسأله را حلش كنيم كه معاون چه جورى مى‏تواند باشد. البته مى‏شود كه اينجا هم بحث نكرد ولى مشكل پيش مى‏آيد.
نايب رئيس (هاشمى)- نه ببينيد، به هر حال براى اداره كابينه موافق رئيس جمهور كه لازم است. در اين كه بحثى نيست. منتها يك شرطى آقايان اضافه دارند كه موافقت مجلس هم لازم است. اين هم جايش آنجا است. آقايان هم در اين مخالفت ندارند كه با موافقت رئيس جمهور مى‏تواند كار بكند. در اين كه هيچ كدام ما بحثى نداريم ...
موسوى اردبيلى- آقاى هاشمى! اشكال آقاى حبيبى وارد است اگر شما در معاون اول شرطش ... چون اگر بگذاريد براى آنجا، ممكن است اصلًا اينجا رأى ندهند يعنى شرطش را او بداند ممكن است آنجا رأى نياورد. بنابراين اگر مى‏خواهيد براى معاون چنين وظيفه‏اى بگذاريد، آن يكى هم در آنجا بيايد يا آن قسمتش را هم بگذاريد آنجا. اين براى رأى دادن فرق مى‏كند.
منشى (يزدى)- معاون داشتن اينجا مورد بحث است، معاون داشتن تا اين سطح. اينجا مورد بحث. آن قسمت در اصل ...
موسوى اردبيلى- نه آخر مى‏خواهند معاون اول براى آن هم رأى بگيرند.
سيد هادى خامنه‏اى- آقاى هاشمى! اصلًا طرح آن اصلى كه بحث رويش شد، بى‏جا بود اصلًا اينجا هيچ فايده‏اى نداشت، بحثى كه مورد نظر آقايان بود من هم اطلاع داشتم و عرض كردم همين بود كه مسأله معاون اول با اين اختيارات در صورتى مورد قبول براى عده‏اى كه معلوم بشود آيا از مجلس رأى مى‏آورد كه ما او را منبعث از مجلس بگيريم يا نه؟
نايب رئيس (هاشمى رفسنجانى)- خيلى خوب اين‏كه جايش آنجا است به علاوه شما ببينيد آقايان كه شما مى‏گوييد بر فرض هم رأى نياورد كه مجلس تصويب بكند. شما به هر حال آن هم رأى نياورد قبول داريد كه يكى از معاونان رئيس جمهور بتوانند با اجازه او كابينه را اداره بكنند. منتها شما يك چيزى اضافه مى‏خواهيد؟ (عميد- كى معاون اول را تعيين بكند بحث است) برسر آن آن اصلًا بحث نيست، يعنى هيچ كس كه نمى‏خواهد بگويد رئيس جمهور هميشه جلسات كابينه را خودش اداره بكند. مى‏تواند به يك وزير هم بدهد. يعنى اين كه هيچ. جاى بحث همان‏جا است، وقتى كه وزير را مى‏خواهد به مجلس معرفى كند، شما بايد پيشنهاد كنيد كه بايد معاون اولش را هم به مجلس معرفى كند من خيال مى‏كنم هيچ دليلى ندارد كه خودمان را معطل كنيم.
نورى- پس ما هم بحث‏مان را بگذاريم آنجا.
نايب رئيس (هاشمى)- بله، بسيار خوب، عبارت را بخوانيد رأى بدهيم. آقاى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1035
نخست‏وزير بخوانند.
 (به شرح زير خوانده شد)
 «رئيس جمهور مى‏تواند براى انجام وظايف قانونى خود معاونانى داشته باشد. معاون اول رئيس جمهور با موافقت وى ادارة هيأت وزيران و مسؤوليت هماهنگى ساير معاونت‏ها را به عهده خواهد داشت».
نايب رئيس (هاشمى)- موافقان با اين اصل رأى بدهند (غير از دو نفر بقيه دست‏شان را بلند كردند) تصويب شد. بسيار خوب، ديگر الان مى‏توانيد، جلسه را ختم كنيد.
4- پايان جلسه و تاريخ تشكيل جلسه آينده‏
رئيس- جلسه امروز ختم مى‏شود، جلسه بعد فردا ان شاء الله ساعت چهار بعد از ظهر تشكيل مى‏شود.
 (جلسه ساعت 40/ 19 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1037
                        جلسه بيست و هفتم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و پانزده دقيقه دوشنبه پنجم تير ماه 1368 هجرى شمسى برابر با بيست و دوم ذيقعده الحرام 1409 هجرى قمرى به رياست آيت الله على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام الله مجيد
2- ادام بحث پيرامون گزارش شور دوم كميسيون مربوط به تمركز مديريت در قو مجريه و تصويب چند اصل‏
3- پايان جلسه و تاريخ تشكيل جلس آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1038
1- اعلام رسميت جلسه و تلاوت آياتى از كلام الله مجيد
رئيس مشكينى- بسم الله الرحمن الرحيم، جلسه با حضور 18 نفر رسميت دارد، دستور جلسه را اعلام بفرماييد.
منشى (حسن حبيبى)- بسم الله الرحمن الرحيم، دستور بيست و هفتمين جلسه عمومى شوراى بازنگرى قانون اساسى بعد از ظهر روز دوشنبه پنجم تير ماه 1368 هجرى شمسى، مطابق با بيست و دوم ذيعقده 1409 هجرى قمرى.
1- دنبال رسيدگى به گزارش شور دوم كميسيون دوم در خصوص تمركز مديريت در قو مجريه.
2- گزارش شور دوم كميسيون اول در خصوص رهبر و خبرگان رهبرى.
3- گزارش شور دوم كميسيون اول در خصوص مجمع تشخيص مصلحت.
رئيس (مشكينى)- قرآن تلاوت بفرماييد.
 (حجت الاسلام عبدالله نورى چند آيه از سور مؤمنون را تلاوت كردند)
اللهم صل على محمد و آل محمد
اعوذ بالله من الشيطان الرجيم‏
ادْفَعْ بِالَّتِى هِى أَحْسَنُ السَّيئَةَ نَحْنُ أَعْلَمُ بِما يصِفُونَ* وَ قُلْ رَبِّ أَعُوذُ بِكَ مِنْ هَمَزاتِ الشَّياطِينِ* وَ أَعُوذُ بِكَ رَبِّ أَنْ يحْضُرُونِ* حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ* لَعَلِّى أَعْمَلُ صالِحاً فِيما تَرَكْتُ كَلَّا إِنَّها كَلِمَةٌ هُوَ قائِلُها وَ مِنْ وَرائِهِمْ بَرْزَخٌ إِلى يوْمِ يبْعَثُونَ* فَإِذا نُفِخَ فِى الصُّورِ فَلا أَنْسابَ بَينَهُمْ يوْمَئِذٍ وَ لا يتَساءَلُونَ* فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ* وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ فِى جَهَنَّمَ خالِدُونَ‏
 (صدق الله العلى العظيم) «آى 96 تا 103 سورة مؤمنون»
2- ادام بحث پيرامون گزارش شور دوم كميسيون مربوط به تمركز مديريت در قو مجريه و تصويب چند اصل‏
رئيس مشكينى- دستور جلسه را اعلام كنيد.
منشى (يزدى)- بحث در اصل 130 بود كه به دليل وجود كلم «معاون» رفتيم سراغ آن اصل جديد، آن اصل جديد تصويب شد، الان بحث در همان اصل 130 است، جناب آقاى موسوى توضيح بفرماييد.
مير حسين موسوى (مخبر كميسيون دوم)- بسم الله الرحمن الرحيم. بنده پيشنهاد مى‏كنم كه اين اصل 133 را هم ما اگر رسيدگى بكنيم و تعيين بشود، اين جا تكليف اصل 130 و 132 راحت‏تر تصويب مى‏شود. دفع گذشته هم يك چنين پيشنهادى بود، چون كه بحث اين است كه آيا معاون اول رئيس جمهور رأى بگيرد يا رأى نگيرد از مجلس؟ البته هيأت رئيسه هر طور كه پيشنهاد مى‏كنند.
نايب رئيس (هاشمى)- چه تأثيرى دارد؟
مير حسين موسوى- اين وظايفى كه براى معاون اول در اصل 130 گذاشته شده بعضى از آقايان فرمودند كه اگر اين معاون اول رأى بگيرد، حاضرند به اين اصل رأى بدهند، اگر نه رأى نمى دهند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1039
نايب رئيس (هاشمى)- اصل 132 را مطرح كنيد.
مير حسين موسوى (مخبر كميسيون)- اصل 133 در شكل فعلى اين جورى است: «وزراء به پيشنهاد نخست‏وزير و تصويب رئيس جمهور معين و براى گرفتن رأى اعتماد به مجلس معرفى مى شوند.»
خوب «نخست‏وزير» حذف شد و قرار بر اين شد كه وزرا را رئيس جمهور معرفى بكند و الان هم همين است. يعنى فقط چيزى كه تغيير كرده اين است كه «پيشنهاد نخست‏وزير و تصويب رئيس جمهور» حذف شده بلكه بجاى آن نوشته شده «وزراء توسط رئيس جمهور معين و براى گرفتن رأى اعتماد به مجلس معرفى مى‏شوند» جمل آخرش در قانون اساسى الان هست، «تعداد وزيران و حدود اختيارات هر يك از آنان را قانون معين مى‏كند».
من فكر مى‏كنم كه دفع گذشته به انداز كافى راجع به اين مسأله صحبت شد، تنها موردى كه الان ممكن است مورد توجه قرار بگيرد همان بحثى بود كه بعضى از آقايان فرمودند كه معاون اول رئيس جمهور هم به خاطر موقعيت برجسته‏اش و به خاطر اين‏كه وزراء هم رأى از مجلس دارند و بتواند بر آن‏ها اشراف داشته باشد، رأى بگيرد و بتواند جلسات را در نتيجه بهتر اداره بكند. البته دليلى كه در كميسيون مطرح شد كه معاون رأى نگيرد به اين مسأله برمى‏گشت كه خود معاون در سياستگذارى، در نحو كارهايش و تصميماتى كه مى‏گيرد در حقيقت تابعى از رئيس جمهور است و رأى گرفتنش در مجلس به او يك استقلالى در مقابل رأى رئيس جمهور خواهد داد و چه بسا مشكلاتى اين مسأله ايجاد بكند و به اين دليل در كميسيون مسأل رأى گرفتن معاون اول منتفى شد.
نايب رئيس (هاشمى)- آقاى بيات صحبت كردند، حالا آقاى نورى در مخالفت صحبت كنند.
منشى (يزدى)- اگر پيشنهاد اين است كه در اين اصل كلم «و معاون اول» اضافه بشود، جناب آقاى موسوى لابد بحث اين است كه در اين اصل «وزراء و معاون اول» باشد؟
مير حسين موسوى- بله، پيشنهاد اين است من بحث آن دفعه را مى‏گويم.
منشى (يزدى)- نتيجه اين مى‏شود، الان مقدم انداختيم معنايش اين است پس اين مورد بحث است.
نايب رئيس (سيد على خامنه‏اى)- پيشنهاد كتبى رسيده است؟
منشى (يزدى)- خير.
نايب رئيس (سيد على خامنه‏اى)- پس چطور مى‏خواهيد بحث كنيد؟
منشى (يزدى)- من هم مخالفم با اين مسأله.
نايب رئيس (هاشمى)- پيشنهاد چه طورى ديروز مطرح شد، بر چه اساسى؟
اسدالله بيات- ما در كميسيون اين پيشنهاد را داده‏ايم.
نايب رئيس (هاشمى)- آقاى خامنه‏اى! ايشان مى‏گويند كه ما در كميسيون اين پيشنهاد را داده‏ايم ولى رد شده، قابل طرح است.
مير حسين موسوى- البته، عذر مى‏خواهم نخست وزير قابل طرح نيست، چرا كه قبلا بحث شده و رأى گيرى شده.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1040
نايب رئيس (هاشمى)- چند جا هم حذف شد، آقاى نورى دفاعشان را بگويند.
عبدالله نورى- بسم الله الرحمن الرحيم. جناب آقاى بيات پيشنهادشان اين است كه در ارتباط با معاون اول رأى از مجلس مطرح بشود. من مطلبى كه داشتم اين بود كه اولا اگر روشن بشود براى ما فرق بين معاون وزير چيست، معاون يا نخست‏وزير فرقش چيست؟ بعد به اين نتيجه مى‏رسيم كه آيا اين رأى مى‏خواهد يا نمى‏خواهد؟ من چيزى كه خودم مى‏فهمم در رابطه با كلم وزير و يا كلم نخست‏وزير اين است كه وزير يا نخست‏وزير بالاستقلال داراى اختيار هستند و همان‏طور كه در مقابل رئيس جمهور به عنوان كسى كه حكم به آن‏ها مى‏دهد مسؤول هستند در مقابل مجلس هم به عنوان نهادى كه رأى اعتماد به آن‏ها مى‏دهد مسؤول هستند. اگر ما معاون را با يك چنين پيش‏فرضى مى‏خواهيم درست كنيم، اصلا مخالفيم. يعنى يك معاونى بخواهيم درست كنيم كه اين معاون داراى يك سرى از اختيارات قانونى باشد كه رئيس او نتواند آن اختيارات را از او بگيرد يا نگيرد اصلا خود همين را ما مخالفيم. اگر مى‏گوييم نه اين اختيارات را رئيس به او مى‏دهد خوب طبيعى است در مقابل او هم مسؤول است. يعنى اگر امكانات و اختياراتى كه داده مى‏شود به او و گرفته مى‏شود از او در ارتباط با رئيس جمهور باشد، حتى ما در ارتباط با ادار هيأت وزيران هم از ابتداء نمى‏گوييم كه اختيار دارد يا قانون اساسى به او اختيار داده كه رئيس هيأت وزيران يا اداره كنند هيأت وزيران باشد. همان را هم آورده‏ايم كه با موافقت رئيس جمهور اگر او بخواهد مى تواند اين آقا رئيس هيأت وزيران يا اداره كننده هيأت وزيران هم باشد. بنابراين معاون از نظر ما يعنى كسى كه تمام مسؤوليت فعاليت او را از نظر قانونى رئيس به عهده دارد نه اين‏كه خودش مسؤوليت خاصى را به عهده دارد. او در قبال رئيس مسؤول است ولى تمام فعاليتى را كه معاون انجام مى‏دهد فعاليتى است كه مسؤوليتش را رئيس به عهده گرفته. همان‏طور كه در رابطه با وزراء هم ما همين را مى‏گوييم. ما اين جا مى‏گوييم وزير در مقابل مجلس و يا در مقابل رئيس جمهور مسؤول است. خوب است معاونين او را هم مطرح كنيم و بگوييم كه چه اشكال دارد آن‏ها هم رأى اعتماد بگيرند؟ مى‏گوييم معاون وزير عبارت است از فردى كه اختياراتى را از ناحى وزير مى‏گيرد ولى تمام مسؤوليت آن معاون را وزير تقبل مى‏كند در مقابل مجلس و يا در مقابل رئيس جمهور. بر اين اساس معاون چيزى نيست جز رئيس و لذا اختيارات را از ناحيه رئيس است كه مى‏گيرد و كارش را انجام مى‏دهد. اين از يك طرف، از طرف ديگر اگر بنا باشد اين آقاى معاون اول از مجس رأى اعتماد بخواهد بگيرد، خوب چرا اسمش نخست‏وزير نباشد؟ يعنى ما كه تنها يك بحث لغوى نداريم كه از كلم نخست‏وزير مثلا بدمان مى‏آمده يا ابا داشتيم، مى‏گوييم حالا اسم نخست‏وزير را نياوريد بگوييد معاون اول. خوب اگر اين معاون اول حالا يا اسمش نخست‏وزير، اين آقا آمد رأى اعتماد گرفت، آيا بعد از اين رأى اعتماد در مقابل مجلس پاسخگو هست يا فقط رأى اعتماد گرفته؟ رأى اعتماد گرفتن به معناى اين است كه يك روز هم مجلس مى‏تواند رأى اعتماد ندهد. در قبال چه رأى اعتماد ندهد؟ در قبال يك سلسله مسؤوليت‏ها. پس مسؤوليت‏ها مطرح مى‏شود. مسؤوليت‏ها را كه نمى‏خواهيم مطرح كنيم، چون همه مسؤوليت‏ها را مى‏گوييم بين رئيس جمهور و وزراء است و در اعمال قو مجريه هم اين‏جا آورديم رئيس جمهور و وزراء هستند كه اعمال قو مجريه مى‏كنند. مقوله معاونين را گفتيم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1041
مقوله‏اى است كه در رئيس جمهور يا وزراء هضم شده، ديگر نمى‏خواهيم اين‏جا چيزى بياوريم. بنابراين خيلى معنا و مفهوم روشنى نمى‏دهد. من احساس كردم تنها چيزى كه موجب نگرانى بعضى از برادران شده آن اصل 130 است كه در اصل 130 گفته شده در آن مدت 50 روزى كه ما رئيس جمهور نداريم، اين آقاى معاون اول بيايد اختيارات قو اجراييه را داشته باشد و چطور مى‏شود كه يك معاون اولى كه مجلس به او رأى نداده، خودش هم از مردم رأى نگرفته، تنها منصوب از طرف رئيس جمهور است اين در مدت 50 روز اداره كننده امور اجرايى كشور باشد. من تقاضايم از برادران اين است كه اگر حذف آن را هم پيشنهاد دارند و ابقاى اصل 130 و 131 را كه در يك شرايط اضطرارى ممكن است يك وقت براى يك كشور بيايد آن كار را بكند ولى به دليل آن نياييم هميشه رأى اعتماد را براى معاون اول بگذاريم، يعنى حتى خود من اگر بنا باشد معاون اول رأى اعتماد بخواهد براى يك شرايط ويژ اضطرارى كه ممكن است يك وقت شوراى رياست جمهورى بخواهيم داشته باشيم، اين‏جا گفته شده نداشته باشيم، اشكال ندارد آن‏جا را شوراى رياست جمهورى‏اش بكنيم. اما به لحاظ آن شرايط اضطرارى ما بياييم هميشه بگوييم معاون اول بايد يك چنين رأيى داشته باشد، به نظر من صحيح نيست.
منشى (يزدى)- جناب آقاى كروبى بفرماييد.
مهدى كروبى- من موافق با سخن آقاى نورى هستم.
منشى (يزدى)- آقاى خامنه‏اى موافقند بعد از موافق مخالف بايد صحبت كند.
نايب رئيس (هاشمى)- آقاى بيات پيشنهاد داده‏اند مخالف صحبت كرد حالا موافق ايشان صحبت كند.
منشى (يزدى)- آقاى خامنه‏اى بفرماييد.
سيد هادى خامنه‏اى- بسم الله الرحمن الرحيم، در اين‏جا اصرار روى اسم البته نيست، چون اسم معاون اول برده شد و وظايف و مسائلى بار شد به معاون اول اين است كه اين پيشنهاد داده مى‏شود ممكن است اسمش را نخست‏وزير بگذارند، البته اگر اشكالى نداشته باشد. بنابراين روى اسم هيچ بحثى فعلا نيست، ما هم روى اسم اصرارى نداريم. اما عمد صحبت اين است كه اين معاون با معاونى كه آقاى نورى تعريف كردند فرق دارد. معاونى كه مسؤول است، قسمتى از مسؤوليت‏هايش را به طور شناور گاه چيزهايى و گاه چيزهاى ديگرى را در اختيار او مى‏گذارد و او ديگر معمولا معاونى نيست كه خصوصيات مسؤوليتى او در قانون اساسى ذكر شده باشد. اين‏جا چند تا از خصوصيات ذكر شده: يكى آنچه در اصل 130 آمده، ديگر آنچه كه در اين اصل جديد آمده كه اين‏جا مى‏گويد: «ادار هيأت وزيران (البته گاهى) و مسؤوليت هماهنگى ساير معاونت‏ها». خوب اين يك مسؤوليتى است كه تقريباً شباهتى هم دارد با مسؤوليت نسخت‏وزير (تا حدودى) و بحث اين است كه وقتى مسؤولى در اين پايه داراى وظايف است كه يا در صورت فوت رئيس جمهور يا موجبات ديگرى، فقط هم فوت نيست كه ما بگوييم گاهى اتفاق مى‏افتد گاهى هم اتفاق ممكن است نيفتد اصلا. نه، يا موجبات ديگرى گرفتارى پيش مى‏آيد، مسافرت‏هايى پيش مى‏آيد، غيبتى، بيمارى از اين چيزهايى كه موجب پايان يافتن دور رياست جمهورى نمى‏شود ولى معاون اول مى‏تواند به جاى او انجام وظيفه كند، اين‏ها همه در حد معاون اول اين‏جا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1042
شمرده شده. بنابراين رأى آوردن او از مجلس به اين خاطر است كه اين مسؤوليت‏ها چه آنچه كه در حوز وزارت قرار مى‏گيرد، چه آنچه كه در حوز رياست جمهورى، وظايفى است كه مجلس اين‏ها را مى‏تواند از او سؤال كند و اگر اين كار را معاون اول كرده باشد، طبعاً از او هم بايد سؤال بشود و كسى مسؤول خواهد بود كه رأى اعتماد از مجلس آورده باشد و بنابراين به اين دليل است كه ما پيشنهاد مى‏كنيم كه اين بايد از مجلس رأى بياورد.
نايب رئيس (هاشمى)- آقاى بيات شما اين پيشنهاد را داده‏ايد، آقاى نورى مخالف صحبت كردند، آقاى خامنه‏اى هم موافق. حالا ما هنوز 2 تا 5 دقيقه ديگر وقت داريم كه مى توانند آقايان صحبت كنند.
سيد على خامنه‏اى- من هم مخالفم.
منشى (يزدى)- من هم مخالف هستم. به هر حال اگر بحث بيشترى مى‏خواهد بشود وقت را اضافه كنيد. حالا آقاى كروبى 5 دقيقه مى‏توانند صحبت بفرمايند.
مهدى كروبى- آقاى خامنه‏اى صحبت كنند.
نايب رئيس (سيد على خامنه‏اى)- بسم الله الرحمن الرحيم. اين پيشنهاد آقايان انسان را به ياد اين آى شريفه مى‏اندازد كه: «كَالَّتِى نَقَضَتْ غَزْلَها مِنْ بَعْدِ قُوَّةٍ أَنْكاثاً». اين همه بحث و زحمت براى ايجاد تمركز در قو مجريه، حالا آقايان با يك پيشنهاد از اين گوشه يواشكى همه اين بحث‏ها را مثل اين‏كه كان لم يكن مى‏كنند، بحث هم زياد شد در كميسيون در خدمت آقايان اعضاى كميسيون، اطراف قضيه واقعاً بحث شد، معاون اول كه از مجلس شوراى اسلامى رأى بگيرد و متكى باشد به اعتماد مجلس شوراى اسلامى اين همان چيزى است كه ما سعى كرديم برداريم كه تمركز باشد. حالا آقايان مى‏فرمايند كه اين مسؤوليت‏هايى دارد. خوب مسؤوليت‏هاى معاون اول غير از مسؤوليت‏هاى رئيس جمهور هيچ چيزى نيست. شما مى‏خواهيد براى اين مسؤوليت‏ها يك نفر در مجلس استيضاح بشود، يا سؤال بشود، خوب خود رئيس جمهور. همين ادار هيأت دولت يا انجام بعضى از كارها كه آقايان مى‏گويند اين‏ها كارهاى مهمى است، مسؤوليت‏هايى دارد، بايد كسى از اين سؤال بكند، خيلى خوب سؤال كنند، منتها حيث معاونت هست كه اين كار را انجام مى‏دهد. يعنى آن كسى كه اين شخص معاون اوست اين در حقيقت كنند كار است. آن روز يكى از آقايان اشكال مى‏كردند كه اسمش معاون است، بالاخره هر چه باشد اسمش معاون است و اين نمى‏تواند رئيس هيأت وزيران باشد. به نظر بنده اشكال واردى نيست. اسم معاون كه چيز بدى نيست، معاون چه كسى؟ معاون رئيس جمهور. الان شما ببينيد در نظام‏هاى دنيا در مراسم تشريفاتى و پروتكل‏ها و همه اين چيزها معاون رئيس جمهور در كشورهاى رياستى اصلا نفر دوم است. حتى يك جاهايى نخست‏وزير هم دارند مثلا در سوريه نخست‏وزير دارد، اما معاون رئيس جمهور از نخست‏وزير خيلى بالاتر است. معاون يك شخصيت بالايى است، چيز بدى نيست كه ما بگوييم كه چون معاون است پس نمى‏تواند بر هيأت وزيران رياست كند. وآنگهى گفته شد ديروز آقاى مهندس موسوى در ضمن بياناتش كاملا درست بيان كردند اين مطلب را، اين واقعاً درست است، وقتى كه كسى اختياراتى داشت، پول داشت، ارز در اختيار اوست، بودجه در اختيار اوست، وزراء از او كاملا تمكين مى‏كنند. همين الان هم معاون نخست‏وزير يعنى معاون اجرايى نخست‏وزير، اگر در نخست‏وزيرى بنشيند 10 تا وزير را
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1043
احضار بكند، هر 10 تا مى‏آيند ولو اين‏كه خود او چيزى نيست، اما حيث او حيث نخست‏وزير است. بنابراين هيچ اشكالى در ادار هيأت دولت به وسيل معاون اول به خاطر اسم معاونت به وجود نمى‏آيد. هيچ اشكالى به خاطر اين‏كه اين كارهايى را دارد انجام مى‏دهد، پس يك نفر بايد مسؤول باشد در مقابل مجلس به خاطر اين كارها به وجود نمى آيد چون خود رئيس جمهور مسؤول اين كارهاست و اما اگر آمد از مجلس رأى گرفت اين شخص بلاشك اشكال به وجود خواهد آمد. اين يك هويت مستقلى پيدا مى‏كند به هر حال، دليلش هم اين است كه آقايانى كه اين را پيشنهاد مى‏كنند خودشان مى‏گويند اسمش را نخست‏وزير هم مى‏شود گذاشت، خوب واقعش هم همين است كه اين آدم همان نخست‏وزيرى است كه برداشتيم. حالا دوباره به اين ترتيب دارد برمى‏گردد. من واقعاً برحذر مى‏دارم كه جلسه نزديك بشود به اين فكر چون همه كارهاى قبلى را، همه بحث‏هاى قبلى را اين به هم مى‏زند.
منشى (يزدى)- آقاى موسوى اردبيلى موافق.
موسوى اردبيلى- من برخلاف نظرى حضرات آقايان فكر مى‏كنم اين معاون اگر رأى اعتماد بگيرد هم خلاف تمركز نيست، براى اين‏كه تمركز مربوط به اين است كه يك طرف كار دست كسى باشد، توافق و تفاهم در ميان آن‏ها گاهى نباشد و موجب تشاجر و اين‏ها باشد. مثل رئيس جمهورى كه فعلا هست و نخست‏وزير و اين‏ها و با اين قانون فعلى. اين‏كه اين طور نخواهد بود، اين معاون است. رأى اعتماد گرفتن هم براى اين است كه مسؤوليت در مقابل مجلس داشته باشد. مسؤوليت در مقابل مجلس داشتن، حضرت آقاى خامنه‏اى فرمودند كه رئيس جمهور خودش مسؤوليت دارد، ما راجع به سؤال از رئيس جمهور شرايطى را قائل شديم اما معاون آن شرايط را ندارد. مثل نخست‏وزير فعلى است كه اگر يك كارى را انجام داد، مى‏داند كه بايد برود پاسخگو باشد و امثال اين‏ها و اين كه جناب آقاى نورى فرمودند كه يك مقدارش هم به خاطر اصل 130 است، ايشان فرمودند كه اين چون حالت استثنايى دارد، به خاطر حالت استثنايى رأى اعتماد نگيرد و اگر قرار شد يك چنين كارى باشد، اين اختيار را به او ندهيد، رأى اعتماد را هم به او ندهيد. اين براى من خيلى تعجب‏آور بود كه مثلا اگر رأى اعتماد بگيرد چطور، بالاخره اين يك راهى است نشان داده شده است اين 50 روز را اگر مى‏شود مملكت را، چون فرض ما اين است رئيس جمهور به هر دليلى در اين 50 روز نيست. هم اختيارات را ندهيم، بدهيم دست شورا آن وقت شورايى كه اين مملكت را خوب ما مى‏دانيم شورا نمى‏تواند اداره كند، فقط به خاطر اين‏كه اين رأى اعتماد نبايد برود بگيرد. و اما رأى اعتماد گرفتن اين‏كه جناب آقاى خامنه‏اى فرمودند كه اين يك هويت مستقل پيدا مى‏كند، اين معاون است. رأى اعتماد را به عنوان معاون گرفته است و درست است رأى اعتماد را از مجلس گرفته و مسؤوليت در مقابل مجلس دارد، در مقابل آن‏ها بايد پاسخگو باشد، اما هيچ وقت نمى‏تواند در مقابل رئيس جمهور استقلال داشته باشد. استقلالى كه حتى بتواند در كارهاى رئيس جمهور اخلال كند يك وقتى و تمركز را از بين ببرد. لذا من به اين چيزهايى كه آقايان فرمودند نتوانستم قانع بشوم عرض من همين است.
نايب رئيس (هاشمى)- پيشنهاد آقاى بيات و آقاى هاشميان مشخص بشود. عبارتتان را بگوييد تا براى آن رأى بگيريم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1044
اسدالله بيات- «وزراء و معاون اول توسط رئيس جمهور معين و براى گرفتن رأى اعتماد به مجلس معرفى مى‏شوند».
نايب رئيس (هاشمى)- فقط «معاون اول» اضافه مى‏شود. آقايانى كه موافقند اين اضافه بشود رأى بدهند (سه نفر رأى دادند) تصويب نشد.
ميرحسين موسوى (مخبر كميسيون)- براى خود اصل مى‏توانيد رأى بگيريد چون فكر مى‏كنم مسائلش روشن است، يعنى چيز مبهمى نيست.
عميد زنجانى- من پيشنهاد كتبى داده‏ام، مى‏تواند در اين اصل مطرح بشود.
نايب رئيس (هاشمى)- جايش اين‏جا نيست.
عميد زنجانى- چون اين‏جا وزراء مطرح است جانشين همين‏جاست.
منشى (يزدى)- به هر حال وزير كشور رأى اعتماد مى‏گيرد، چون عنوان وزير را دارد.
در پيشنهاد جنابعالى اين است كه وزير كشور به عنوان وزير اول معاونت رئيس جمهور را بر عهده دارد.
عميد زنجانى- اين اشتباه چاپ شده يا من اشتباه كرده‏ام. به عنوان معاون اول رئيس جمهور است.
منشى- ولى به هر حال وزير كشور است كه خود به خود رأى اعتماد از مجلس مى‏گيرد.
عميد زنجانى- توجه فرموديد صحبت در معاون اول است، به جاى اين‏كه يك شخص ديگرى معاون اول باشد، يكى از وزراء معاون اول رئيس جمهور باشد.
منشى (محمد يزدى)- حالا در اين اصل مطرح مى‏فرماييد يا در اصل ديگر؟
عميد زنجانى- در همين اصل.
نايب رئيس (هاشمى)- ببينيد معاون اول در اين اصل مطرح نيست. معاون اول در اصل يكصد و سى‏ام مطرح است.
عميد زنجانى- ببينيد در آن‏جا، در اصل يكصد و سى‏ام اصل معاون اول با وظايفش مطرح است. اما اين معاون اول چه كسى هست هم در اصل يكصد و سى‏ام ...
نايب رئيس (خامنه‏اى)- اجازه بدهيد مطرح كند.
نايب رئيس (هاشمى رفسنجانى)- در جاى خودش مطرح كند.
سيد على خامنه‏اى- اشكالى ندارد، اجازه بدهيد مطرح كند. بالاخره بايد يك جايى اين مطرح بشود.
عميد زنجانى- ببنيد در اصل جديد كه ديروز بحث شد «رئيس جمهور مى‏تواند براى انجام وظايف قانونى خود معاونينى داشته باشد، معاون اول رئيس جمهور با موافقت وى ادار هيأت وزيران و مسؤوليت هماهنگى ساير معاونت‏ها را به عهده خواهد داشت.»
هم در آن‏جا قابل طرح است، هم اين‏جا به مناسبت وزراء. وزراء توسط رئيس جمهور معين و براى گرفتن رأى اعتماد ...» دنبال اين گفته مى‏شود كه «وزير كشور معاونت اول رئيس جمهور را ...».
چند تا مشكل الان در مورد معاون اول ذكر شد كه من فكر مى‏كنم در اين پيشنهادى تقديم شده اين مشكلات حل مى‏شود. من چند نكته را تذكر مى‏دهم.
اول اين‏كه همان‏طور كه جناب آقاى موسوى يكى دو بار تذكر داده‏اند عملًا هم الان در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1045
مواردى در گذشته و الان وزير كشور ادار جلسات هيأت دولت را بر عهده داشته. بنابراين اين چيز بى‏سابقه‏اى نيست كه وزير كشور به عنوان معاون اول رئيس جمهور وظايف معاونت اول را به عهده بگيرد كه عمده‏ترين آن ادار جلسات هيأت وزيران در غيبت رياست جمهورى است.
نكت دوم اين است كه الان بحث شد كه يكى از مشكلات معاون اول اين است كه اگر معاون اول رئيس جمهور از مجلس رأى اعتماد نگيرد، ضعيف‏تر از وزراء است و اگر رأى اعتماد بگيرد، اشكالاتى كه مطرح شد پيش مى‏آيد. با اين پيشنهاد ديگر اين اشكال خود به خود برطرف مى‏شود. چرا كه معاون اول رئيس جمهور رأى اعتماد را از مجلس گرفته، چون وزير است رأى اعتماد را گرفته آن ضعف متصور يا متوهم ديگر اين‏جا پيش نمى‏آيد چون رأى اعتماد را گرفته.
نكت سوم اين است كه در اين‏جا به نظر برخى از سروران مى‏رسد كه جاى رئيس دولت خالى است و در هر حال فقدان رئيس دولت در اين ميان كاملا محسوس است كه با حذف نخست‏وزير مسأله كمى به صورت خلاء به چشم مى‏خورد. با اين پيشنهاد اين خلا هم پر مى‏شود و در حقيقت جاى خالى رئيس دولت را (يعنى نخست‏وزير را) وزير كشور مى‏گيرد، با توجه به اين‏كه مسؤوليت‏هاى معاونت اول رئيس جمهور بر عهد وزير كشور مى‏شود.
نكت چهارم اين است كه در صحبت‏ها گفته شد كه معاون اول رئيس جمهور ممكن است كه اگر از مجلس رأى اعتماد بگيرد نقض اصل تمركز باشد. (جناب آقاى خامنه‏اى اين نكته را يادآورى كردند) و با اين پيشنهاد اين اشكال هم برطرف مى‏شود كه چون معاون اول رئيس جمهور خودش وزير است، ديگر نقض تمركز نيست، در درون اين مديريت متمركز خود به خود قرار گرفته است. به هر حال با توجه به اين نكاتى كه عرض شد من پيشنهادم دقيقاً به اين صورت است: «وزير كشور مقام معاونت اول رئيس جمهور را بر عهده دارد و در غيبت رئيس جمهور عهده‏دار مسؤوليت‏هاى قانونى رياست جمهورى خواهد بود). بر اساس اصل يكصد و سى‏ام و اصل جديدى كه ديروز به تصويب رسيد.
منشى (محمد يزدى)- آقاى كروبى به عنوان مخالف بفرماييد.
مهدى كروبى- عرض مى‏كنم آن وزير كشورى كه جلس هيأت دولت را اداره مى‏كند، وقتى كه نخست‏وزير نيست تنها در اين جهت كارش همين است، يعنى اگر يك وقتى رئيس دولت نباشد، او دو ساعت يا چهار ساعت در هفته يا 6 ساعت تنها جلسه را اداره مى‏كند و كارى ديگر غير از آن ندارد جز آن وزارتخان مربوطه خودش را. در حالى كه معاون يك كارهاى فراوانى دارد، مخصوصاً معاون اول كه يك بخش عظيمى از كارهاى رئيس جمهور را بناست انجام بدهد. همان طورى كه الان ما در نخست‏وزير هم مى‏بينيم، وزارتخانه‏ها وزير دارند اما وزرايى كه نخست‏وزير دارد، كارهاى مهمى دارند انجام مى‏دهند، مشكلات فراوانى دارند، اصلًا همان طور كه جناب آقاى خامنه‏اى هم اشاره فرمودند، گاهى خيلى از كارهايش بيش از يك وزير است. آن وقت ما بياييم مثلًا آقاى فلان كس را كه وزير كشور است، كل كارهاى وزارت كشور را دارد، حالا بياييم معاون اول رئيس جمهور هم بكنيم. يك سرى كارهاى زياد ديگر را هم روى دوشش بريزيم. بنابراين، اين معاون اول كارهاى فراوانى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1046
دارد با وزارت خودش اين سازگار نيست. اين يك مسأله.
مسأل دومى هم كه عرض آخر من است، اين است كه حالا اين وزيرى كه رأى از مجلس گرفته و معاون اول رئيس جمهور هم است، فردا آقاى رئيس جمهور به هر جهت روى سليقه، روى اختلاف‏نظر، روى ضعف و قوت صلاح دانست كه حالا اين را تعويض كند و يكى ديگر را به عنوان معاون اول انتخاب كند اگر چنانچه رأى از مجلس نگرفته باشد، خيلى خوب مسؤول آن خود رئيس جمهور است و هيچ كارى هم نيست. اما اگر چنانچه يك رأى از مجلس گرفته باشد خود اين اول مسأله با مجلس است. كسى را كه ديروز 200 نفر، 180 نفر، 150 نفر از نمايندگان مجلس رأى به او داده‏اند حالا آقاى رئيس جمهور مصلحت مى‏داند يا تفاهم ندارند يا اختلاف‏نظر دارند يا ضعف دارد، او را كنارش بگذارد، خودش مسأله‏ساز است، تازه اختلاف‏انگيز و حرف‏زاست. بنابراين من مخالف هستم.
منشى (يزدى)- براى اين پيشنهاد كسى در موافقت اسم ننوشته، فقط دو سه نفر از آقايان در مخالفت اسم نوشته‏اند، اگر طبق مجلس عمل مى‏فرماييد وقتى موافق نيست، مخالف ديگر صحبت نمى‏كند.
ميرحسين موسوى (مخبر كميسيون)- پس اجازه بدهيد نظر كميسيون را من بگويم بعد رأى بگيريد.
دو سه نكته وجود دارد: يكى اين‏كه جناب آقاى عميد فرمودند كه بنده گفته‏ام معمولا وقتى نيستم وزراى كشور اداره مى‏كنند. بلى، اين درست است. اما اگر وزير مشاور در امور اجرايى داشتم، قطعاً وزير مشاور در امور اجرايى را مى‏گذاشتم، يعنى به خاطر اين‏كه نداشتم معمولا قوى‏ترين وزير در هيأت دولت وزير كشور هست و او مى‏تواند اداره كند. منتها همان‏طور كه جناب آقاى كروبى اشاره كردند، اين معاون اول واقعاً وظايف وسيعى را غير از ادار جلسه به عهده خواهد داشت كه آن وظايف كمك مى‏كند كه جلسه را به خوبى اداره بكنند و وزير كشور اين كار را به هيچ وجه نمى‏تواند بكند، وزير كشور درگير كارهاى وسيع در سطح كشور است، از امور انتظامى، امنيتى و مسائل گوناگونى كه وزارت كشور دارد. انتخابات گوناگون مسائل گوناگونى كه برادرها اطلاع دارند در رابطه با وظايف وزير كشور و به صورت تصادفى حالا يكى يا دو جلسه را اداره كردن ممكن است از وزير كشور ساخته باشد ولى اين كار يك كار سازمان يافته و منظم نيست و حاصل خوبى را در دراز مدت نمى‏تواند بدهد. در صورتى‏كه ما اگر معاون اول را مسؤول بكنيم، معاون اول در حقيقت بخشى از وظايفى را كه الآن بعضى از معاونت‏هاى نخست‏وزير از جمله معاونت امور اجرايى به عهده مى‏گيرد را به عهده خواهد داشت، جلسات مختلف، ستادهاى گوناگون، خود دفتر هيأت دولت و نظاير اين‏ها زير نظر او خواهد بود (و ساير معاونت‏ها ...) و او مى‏تواند آمادگى وسيع براى ادار جلسه داشته باشد و اصولًا خود رئيس جمهور هم بخواهد مواقعى كه جلسه را اداره مى‏كند اگر اين معاون اول مقدمات جلسه را به خوبى تهيه كرده باشد، آن جلسه به صورت موفقى اداره خواهد شد و اگر نتواند، معمولا جلسات ضعيف از آب در مى‏آيد و اين هم يك نكته‏اى است. براى همين به نظر مى‏آيد كه بهتر اين باشد كه ما همان معاون اول را بگذاريم و وزير كشور را نگذاريم. يعنى دليل روشنى نداريم كه ما وقتى كه مى‏توانيم معاون اولى با اين همه امكانات و اختياران و سهل بودن كارش در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1047
اختيار داشته باشيم به وزير كشور رو كنيم.
نايب رئيس (هاشمى رفسنجانى)- رأى مى‏گيريم، پيشنهاد آقاى عميد خوانده بشود، آن متنى را كه مى‏خواهيد رأى بگيريم بخوانيد.
عميد زنجانى- متن پيشنهاد به اين صورت است كه: وزير كشور به عنوان معاون اول رئيس جمهور وظايف وى را در غيبت رئيس جمهور عهده‏دار مى‏شود و مسؤوليت‏هايى را كه در اصل يكصد و سى‏ام و در اصل جديد پيشنهاد شده است اين وظايف را عهده‏دار مى‏شود.
نايب رئيس (هاشمى رفسنجانى)- آقايانى كه با پيشنهاد آقاى عميد موافقند، رأى بدهند (فقط خودشان رأى دادند) تصويب نشد.
مير حسين موسوى- براى خود اصل مى‏شود الان رأى گرفت.
نايب رئيس (هاشمى رفسنجانى)- بلى، جنابعالى اصل را بخوانيد.
مير حسين موسوى (مخبر كميسيون)- اصل يكصد و سى و سوم:
 «وزراء توسط رئيس جمهور معين و براى گرفتن رأى اعتماد به مجلس معرفى مى‏شوند، تعداد وزيران و حدود اختيارات هر يك از آنان را قانون معين مى‏كند.»
نايب رئيس (هاشمى رفسنجانى)- آقايان موافق با اين اصل رأى بدهند. (اكثر دست بلند كردند) تصويب شد.
ميرحسين موسوى (مخبر كميسيون)- اگر اجازه بفرماييد اصل يكصد و سى‏ام را الان مطرح كنيم. (هاشمى- بفرماييد).
اصل يكصد و سى‏ام در جلسه خوانده شد و به طور نسبتاً مفصلى هم بحث شد، من فقط براى يادآورى برادران عزيز اين‏جا مطرح بكنم كه عملًا دليل تشكيل آن شورا كه اسم آن را شوراى رياست جمهورى نگذاشتيم، اگر دقت بشود در كميسيون مخصوصاً روى اين مسأله تكيه بود، به اين دليل آن شورا گذاشته شده كه احتمالًا معاون اول رئيس جمهور هم صنف و همفكر رئيس جمهور خواهد بود. خوب در صورت فوت يا غيبت يا استعفا يا اين‏كه يك آدم (به احتمال زياد) خوبى خواهد بود، اشكالى شايد نداشته باشد كه انتخابات را او اداره بكند، ولى ما اين فرض را هم بايد در نظر بگيريم كه در شرايطى معاون مى‏تواند معاون رئيس جمهورى باشد كه عزل شده و به او بسيار نزديك باشد و انتخابات زير نظر او حداقل مى‏تواند با سوءظن و مشكلاتى در كشور برقرار بشود. براى اين‏كه صحت انتخابات تضمين شده باشد، از نظر افكار عمومى هم يك نوع اطمينانى نسبت به اين انتخابات باشد، ما انتخابات را زير نظر شورايى متشكل از رئيس‏مجلس، رئيس‏قو قضاييه و معاون اول رئيس جمهور گذاشتيم كه ظرف مدت 50 روز اين كار را انجام بدهند. منتها كارهاى دولت و ادار اجرايى دولت را همان معاون رئيس جمهور در چنين شرايطى به عهده خواهد داشت و كارها را پيش‏خواهد برد. اين مجموعه بحث است.
و اصل يكصد و سى و يكم هم اگر در خود قانون اساسى فعلى دقت بشود در همين اصل ادغام شده و در حقيقت دو تا اصل حالا در يك اصل آمده.
منشى (حبيبى)- بسم الله الرحمن الرحيم، عرض مى‏شود اين اصل يكصد و سى‏ام را اگر كه سروران عنايت بكنند در اصل يكصد و سى‏ام و اصل يكصد و سى و يكم قديم چند مطلب‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1048
هست كه دو سه مورد آن اين جا جا افتاده، تكليف اين چه مى‏شود؟
در اصل 130 داريم: «غيبت يا بيمارى رئيس جمهور كمتر از 2 ماه» اين يك مطلب است. در اصل يكصد و سى و يكم «فوت، كناره‏گيرى، عزل و بيمارى بيش از 2 ماه». اين‏ها با همديگر فرق دارند، در صورتى كه در اين‏جا مسأل بيمارى كمتر از 2 ماه و غيبت كمتر از 2 ماه هم عرض بقيه گرفته شده و به نظر مى‏رسد كه اين اصل را خيلى تغيير داده. آيا واقعاً بنا بوده كه اين اصل به اين ترتيب تغيير بكند و اصولًا تكليف غيبت كمتر از 2 ماه چه مى‏شود؟ به هر حال بيمارى كمتر از 2 ماه و غيبت كمتر از 2 ماه را داريم. در اين‏جا يك انتخاباتى نمى‏شود انجام داد ...
نايب رئيس (هاشمى رفسنجانى)- شما مى‏خواهيد مخالف صحبت كنيد؟
حسن ابراهيم حبيبى- نه من مخالفتى ندارم، ولى مى‏خواهم ببينم تكليف اين چه مى‏شود؟ يعنى به اين عنايت كرده‏اند يا نه؟
نايب رئيس (هاشمى رفسنجانى)- به هر حال، بحث‏هايى كه مى‏شود به اين هم جواب مى‏دهند. قبلًا يك مطلب روشن بشود چون به عنوان اصل جديد مطالبى در اين هست كه هيچ جا مطرح نبوده. بنابراين ما مى‏توانيم ... البته به عنوان اصل جديد معرفى شدن يا تغيير كلى دادن را بايد هيأت رئيسه تصويب بكند. اگر نظر آقايان اين است كه اين تغييرات مهم است اجازه بدهيد كه به عنوان مخالف و موافق (آن 40 دقيقه‏ها) در اين باره صحبت بشود. من خودم فكر مى‏كنم كه اين طورى است. چون هم اين‏كه آقاى دكتر حبيبى گفتند، هم اين‏كه معاون اول به جاى شوراى رياست جمهورى كار مى‏كند چند تا ...
منشى (محمد يزدى)- ما به عكس فكر مى‏كنيم، ادغام دو اصل هست و يك تغييرات جزيى يعنى دو تا اصل موجود را در هم ادغام كرده‏اند يك تغييرات بوجود آمده، يعنى واقعاً يك اصل جديد نيست. (مير حسين موسوى- يعنى هيچ فرقى نكرده) حتى عبارات هم، بسيارى از عبارات همان دو اصل است.
نايب رئيس (هاشمى رفسنجانى)- يكى از فرق‏هايى كه كرده اين است كه معاون اول در قديم نبوده.
ميرحسين موسوى- خوب آن موقع هم نخست‏وزير بوده.
نايب رئيس (هاشمى رفسنجانى)- نه، نخست‏وزير در غياب رياست جمهورى اداره نمى‏كرده ... (ميرحسين موسوى- دولت را اداره مى‏كرده.) بزرگ‏ترين اتفاقى كه افتاده اين است كه براى آن 2 ماه شما گفته‏ايد معاون اول كشور را اداره كند.
منشى (محمد يزدى)- نه، تنها نيست، در شوراست.
نايب رئيس (هاشمى رفسنجانى)- نه، شورا كه براى اداره نيست، شورا براى انتخابات است. يعنى وظايف رئيس جمهور را به معاون اول داديد، اين خوب انصافاً يك اصل مهمى است. ما نمى‏توانيم بگوييم اين كم است.
مسأل دوم هم همين است كه آقاى دكتر حبيبى فرمودند، بيمارى و غيبتى كه رئيس جمهور 2 ماه نيست، در اين مدت هم مسأل مهمى است. اين مطرح نبوده حالا پيش آمده.
دكتر حسن حبيبى- البته اين غيبت بيشتر از 2 ماه (غيبت صغرى) معنايش چيست؟
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1049
نايب رئيس (هاشمى رفسنجانى)- حالا آقاى خامنه‏اى تشريف ندارند، ما چهار نفرى اگر نظرمان اين است كه ... (حسن حبيبى- من مهم مى‏دانم) من هم مهم مى‏دانم. بنابراين ما ميدان مى‏دهيم كه كسانى كه به عنوان مخالف و موافق مى‏خواهند صحبت كنند، صحبت كنند، اول مخالف اصل صحبت كند. آقاى موسوى اگر مى‏خواهند توضيح بدهند حق دارند الان توضيح بدهند.
موسوى خوئينى‏ها- اول مخالف و موافق صحبت بكند بعد از طرف كميسيون جواب مى‏دهند.
نايب رئيس (هاشمى رفسنجانى)- ما حرفى نداريم. اگر آقايان بخواهند مى‏توانند توضيح بدهند، يعنى كميسيون اين حق را دارد.
مير حسين موسوى- عيب ندارد اعضاى خود كميسيون هم مى‏توانند صحبت كنند.
نايب رئيس (هاشمى رفسنجانى)- چهل دقيقه شما وقت داريد. مخالف و موافق صحبت كنند.
منشى (محمد يزدى)- جناب آقاى حبيبى مخالف بفرماييد.
نجفقلى حبيبى- بسم الله الرحمن الرحيم، آن قسمتى كه جناب آقاى دكتر حبيبى اشكال مى‏كنند، حالا من فقط مطلبى كه از كميسيون يادم هست عرض مى‏كنم، گرچه آقايان توضيح خواهند داد و وقت من اين‏جا بيخود گرفته مى‏شود اين بود كه قطعاً آن كمتر از 2 ماه را خود آن معاون اول اين امور را طبق جريان عادى انجام خواهد داد و هيچ مشكلى پيش نمى‏آيد. اين بيش از 2 ماه است كه يك شورايى تشكيل مى‏شود كه ظرف 50 روز انتخابات را انجام بدهد. چون آن در دل اين قضيه مستتر بوده، ديگر گفته شد چه ضرورتى دارد كه حالا كمتر از 2 ماه را ما اين‏جا ذكر بكنيم؟
اما علت مخالفت بنده همين مسأل معاون اول است كه پنجاه روز ادار امور كشور توسط ايشان انجام مى‏شود در حالى كه رئيس جمهورش كه مسؤول بوده نيست. ايشان الان تمام مسؤوليت‏ها را دارد.
از طرفى در مقابل هيچ مرجعى رسمى هم مسؤول نيست، نه مجلس، نه هيچ جاى ديگرى تمام وظايف مملكت و دولت را ايشان به عهده دارد. چون آن شوراى موقت هم كه تشكيل مى‏شود، در ادار امور كشور دخالت ندارد. فقط وظيف آن برگزارى انتخابات رياست جمهورى است. از اين جهت ما 50 روز بياييم ادار مملكت را به دست كسى بسپاريم كه در اين 50 روز ممكن است خيلى حوادث هم پيش بيايد، جنگ بشود، حوادث ديگر بيايد، مشكلاتى پيش بيايد و اين آدم هيچ گونه مسؤوليتى هم در مقابل ندارد. درست است كه حالا وزراء در يك جايى هم تصريح نشده كه تمام آن مسؤوليت‏هايى كه رئيس جمهور داشته به عهد ايشان مى‏آيد، يعنى از مسؤوليت‏هاى عملى او يكى هم پاسخگويى او در مقابل مجلس و اين‏ها، آن ها هم كه نمى‏توانند باشد. چون به هر حال ايشان حكم معاون را دارد. به اين دليل من يك مقدارى تغييراتى را در اين اصل با اين شكل (چون ديگر توافق نشد كه معاون اول رأى اعتماد از مجلس بگيرد) لازم مى‏دانم و به اين صورت قبول ندارم كه باشد.
منشى (يزدى)- آقاى كروبى موافق هستند بفرماييد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1050
مهدى كروبى- ببينيد اين يك مورد اضطرارى است، يعنى اگر يك وقت حادثه‏اى براى كشور پيش بيايد مثلا فرض خداى نكرده مثل ماجراى آقاى رجايى كه رياست جمهورى بودند يا عكس آن (كه ان شاء الله اين موردش هم هيچ پيش نيايد) مثلا عدم كفايت، مسائل بنى صدر و مشابه آن، بنابراين رياست جمهور كارش را انجام مى‏دهد و ممكن است براى يك موارد اضطرارى يك حوادثى براى كشور رخ بدهد. حالا، ما مى‏خواهيم كه انتخاباتى برگزار كنيم و مى‏خواهيم كشور هم اداره بشود، بناست 50 روز اين كشور اداره بشود. از نظر اجرايى چه كسى مناسب‏تر از معاون رئيس جمهور، آن رئيس جمهورى كه مردم به او رأى داده‏اند و او يك كسى را هم به عنوان معاون اول خودش انتخاب كرده كه مدت‏ها هم با رئيس جمهور كار كرده و آشنا به كار و كابينه و اوضاع و اجراء هم هست.
اما اين‏كه مى‏فرمايند كه كشور را دست يك نفر دادن كه مسؤول نيست، اگر براى يك رئيس جمهورى يك حادثه‏اى رخ بدهد، ديگر هيچ كس در كشور نيست؟ پس نقش رهبر چيست؟ پس مجلس چه كاره است؟ پس كابينه چه كاره است؟ همان اعضاى كابينه‏اى كه رأى گرفته‏اند، همه در وزارتخانه‏هايشان مسؤوليت دارند، رهبر دارد، همه چيز كشور سر جاى خودش است. براى رئيس جمهور يك حادثه‏اى رخ داده وقتش را هم كه تعيين كرده‏اند، كارهاى اجرايى معمولى را انجام بدهد. اين در دنيا هم متداول است. در بعضى جاها (كه حالا ما نمى‏خواهيم تأسى به آن‏ها بكنيم و كار آن‏ها هم هيچ ارزشى براى ما ندارد) به اين صورت است كه اگر يك وقت يك حادثه‏اى براى رئيس جمهور پيش آمد، اصلا آن معاون تا پايان انتخابات كارهايش را انجام بدهد. منتها اين جا كه چنين چيزى نيست. به هر حال كارهاى اجرايى كشور را چند روزى بايد يك كسى انجام بدهد. چه كسى بايد انجام بدهد؟ مناسب‏ترين فرد معاون اول رئيس جمهور است كه كارهايش را انجام بدهد.
موسوى اردبيلى- آيا براى معاونش هم رأى مى‏گيرند؟
نجفقلى حبيبى- معاون اول‏هاى آن شكلى از مردم رأى مستقيم مى‏گيرند.
منشى- آقاى بيات به عنوان مخالف بفرماييد.
اسدالله بيات- بسم الله الرحمن الرحيم، كميسيون دوم حسابى در تمركز تلاش كردند مخصوصاً دو سه تا اصل را كنار هم گذاشته‏اند حسابى تمركز اصول شده. منتها از اين تمركز بعضى از جهاتى را به طور كلى تغيير داده‏اند و بعضى از جهات را هم تغيير نداده‏اند. منتها در يك اصل ديگرى مطرح كرده‏اند. در اصل يكصد و سى و دوم اين مسأله چون در قانون اساسى موجود هم پيش‏بينى شده بود، آمده‏اند گفته‏اند نمى شود استيضاح كرد، نمى‏شود رأى عدم اعتماد داد و نمى‏شود تجديدنظر در قانون اساسى يا امر همه پرسى، اين حرف درستى است چون در قانون اساسى فعلى هم پيش‏بينى شده بود. اما در طول اين 50 روز در اين اصلاحيه كارى كه آقايان كرده‏اند دست شورا را از ادار كشور قطع كرده‏اند، همه كاره معاون اول را معرفى كرده‏اند و دست معاون اول را هم باز گذاشته‏اند. يعنى همان اختيار عزل و نصبى كه رئيس جمهور داشت، او هم دارد. معناى اين حرف اين است كه آقايان تنها كارى كه كرده‏اند اين است كه در طول اين مدت غير از معاون اول بقيه دستشان بسته است. مجلس نمى‏تواند استيضاح بكند، بسيار خوب. مجلس نمى‏تواند رأى بر عدم اعتماد بدهد، بسيار خوب! اما معاون اول مى‏تواند دو تا وزير را عزل‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1051
بكند اين‏كه نقض غرض است! من مى‏گويم اگر برادران ما براى معاون اول نگران هستند، به حق هم هست. چون دوران، دوران اضطرار است ما هم مى‏گوييم. و اين‏كه ما مى‏گفتيم رأى بگيرد، جناب آقاى خزعلى هم مى‏فرمودند كه آقا خوب رئيس جمهورى كه از كل كشور رأى گرفته اين از اعتبار بيشترى برخوردار است، جواب اين خيلى روشن است. من مى‏گويم با اين حساب بگوييد كه رئيس جمهور 24 تا معاون دارد و به همه آن‏ها هم حكم مى‏دهد و پشتوانه‏اش هم 20 ميليون جمعيت است. چرا رأى اعتماد از مجلس بگيرد؟ اين مثل دو دو تا چهار تا است، رأى اعتماد گرفتن يك حساب ديگرى دارد، يك قوت ديگرى براى افراد مى‏دهد. معاون اول در جاى ديگر با موافقت رئيس جمهور هيأت دولت را اداره بكند سلمنا، با اين‏كه من در آن جا هم اعتقادم بر اين است كه بعد براى خود رئيس جمهور مشكل ايجاد مى‏كند، اما در دوران 50 روز معنايش اين است. رئيس جمهور نداريم! پس اين‏كه حاج آقاى خامنه‏اى مى‏فرمودند در مقابل مجلس مسؤول است. چه كسى؟ رئيس جمهورى كه فوت شده؟ ما او را برويم از عالم برزخ با نفس حضرت عيسى دوباره احيا بكنيم؟ بياييم مسؤولش بكنيم؟! رئيس جمهور نيست، معزول است، در اين 50 روز اين آقاى معاون اول هر كارى مى‏تواند انجام بدهد و در مقابل چه كسى مسؤول است؟! لااقل شما بياييد بگوييد كه اگر اين آقا در طول اين مدت مسؤول شد و مدير چه شد، در طول اين مدت در مقابل مجلس مسؤول يا در مقابل جاى ديگر مسؤول؟ شما مى آييد در طول اين مدت اين فرد را فعال مايشاء مى‏كنيد و از اين جهت من با اين ماده مخالفم و اين‏كه جناب آقاى هاشمى اشاره فرمودند تغيير كلى داده شده، واقعاً تغيير كلى داده شده، ماهيت اين با آن قبلى خيلى فرق مى‏كند. بنابراين بنده با اين ماده مخالفم، مگر اين‏كه شما بياييد براى اين 50 روز قبول بفرماييد كه لااقل در يك جايى پاسخگو بشود. خداى نكرده، خداى نكرده اگر آمد در طول اين مدت دو سه تا تصميم عجولانه و خطرناكى انجام داد و ناامنى در كشور به وجود آورد و در مقابل جايى هم مسؤول نيست! بنابراين من از اين جهت با اين ماده مخالفم.
منشى- آقاى نورى موافق.
عبدالله نورى- بسم الله الرحمن الرحيم، همان طور كه جناب آقاى بيات هم مطرح فرمودند، واقعاً ما فكر مى‏كرديم كه در رابطه با بحث تمركز اگر اين بحث به صورت جدى مطرح باشد در يك ماه و دو ماه آن هم همين بحث مطرح است و بنابراين ما نمى‏توانيم بياييم بگوييم كشور در يك مدتى از زمان دست يك شورايى باشد كه كارهاى اجرايى دستش باشد.
نكته‏اى را كه جناب آقاى بيات مطرح فرمودند در رابطه با مسؤوليت‏ها، من حداقل در رابطه با شخص خودم عرض مى‏كنم كه ما نمى‏خواستيم اين مسؤوليت در مقابل هيچ كس نداشته باشد، لذا در همين اصل يكصد و سى‏ام پيشنهادى كميسيون اگر اين عبارت «معاون رئيس جمهور وظايف وى را بر عهده مى‏گيرد»، بشود: «مسؤوليت‏هاى وى را بر عهده مى‏گيرد،» هم وظايف را شامل مى‏شود، هم پاسخگويى در مقابل مجلس و رهبر را شامل مى‏شود و با تغيير كلم «وظايف» به «مسؤوليت‏ها» آن مشكل حل مى‏شود.
از طرف ديگر باز من خدمتتان عرض كنم كه از نظر خود من اين چهل، پنجاه روز خيلى حساسيت براى من ندارد كه شوراى موقت رياست جمهورى باشد يا اين؟ علت اين‏كه من موافق صحبت كردم عمدتاً براى روشن شدن وضعيت اين دو اصل بود كه جناب آقاى دكتر حبيبى مطرح فرمودند.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1052
اين دو اصلى كه در قانون اساسى داشتيم به نظر ما رسيد يك نوع اضطراب متن دارد. چيزى كه در اصل يكصد و سى‏ام آمده و چيزى كه در اصل يكصد و سى و يكم آمده دو مطلب را در رابطه با يك موضوع مى‏خواهد بيان بكند.
مطلب كه در اصل يكصد و سى‏ام است، بحث وظايفى است كه از رئيس جمهور به فرد ديگرى و يا شورايى مى‏خواهد منتقل بشود كه وظايف زمين نماند، اين وظايف را چه كسى انجام بدهد؟ حالا يا بگوييم معاون اول رئيس جمهور، يا بگوييم شوراى رياست جمهورى يا هر چه.
اصل يكصد و سى‏و يكم بحث اين است كه در اين مدتى كه كشور ما رئيس جمهور ندارد و وظايف او را يك فرد يا يك نهاد ديگر دارد انجام مى‏دهد، انتخابات رياست جمهورى با چه كسى باشد؟ پس اصل يكصد و سى‏ام آن است، اصل يكصد و سى و يكم اين است. هر دو اصل راجع به يك موضوع ولى دو تا محمول را دارد بحث مى‏كند.
اما از نظر متن. در اصل اولى كه يكصد و سى‏ام باشد، فوت پيش‏بينى نشده، يعنى در صورتى كه رئيس جمهور فوت بكند، چه كار بايد كرد؟ در آن آخرش آمده كه: «و رئيس جمهور جديد در اثر موانعى هنوز انتخاب نشده و يا مدت رياست جمهورى سابق پايان يافته» ولى حالا اگر فوت كرد چه؟ آمده: «غيبت يا بيمارى رئيس جمهور»، بعد محمول مطلب آمده، بعد دوباره برگشته «و نيز در مورد عزل رئيس جمهور يا در موردى كه مدت رياست جمهورى سابق پايان يافته و رئيس جمهور جديد بر اثر موانعى هنوز انتخاب نشده». يعنى يك حالتى دارد كه اول بحث غيبت و بيمارى را مطرح كرده، بعداً خواسته محمولش را بياورد، بعد دو راه يك سرى مواردى به نظر رسيده كه آن ها آمده.
در اصل يكصد و سى و يكم فوت مطرح شده، كناره‏گيرى يا بيمارى بيش از دو ماه مطرح شده يا موجبات ديگرى كه ديگر اين جا به عنوان مثال بحث غيبت را خيلى اصرارى نبوده كه مطرح بشود. ما بر اساس برداشتى كه خودمان كرديم كه راجع به يك موضوع است ولى دو تا حكم را مى‏خواهيم بياوريم، بياييم همه اين را يك سياقش كنيم، وحدت سياق بدهيم و دو تا حكممان را هم به صورت مجزا بياوريم.
در رابطه با كمتر از 2 ماه، حالا چه بحث غيبيت باشد، چه بحث بيمارى، آن حيات رئيس جمهور است، حيات رياست رئيس جمهور، يعنى رئيس جمهور، رئيس جمهور است. بحثى هم كه در قانون اساسى مطرح است اين است كه اگر رئيس جمهور كمتر از 2 ماه بيمار بود كه نمى‏گوييم بركنار شده! اگر بيش از 2 ماه بيمارى رئيس جمهور ادامه پيدا كرد، بحث در حكم عزل و استعفا و فوت و امثال اين‏ها مطرح است والا حالا اگر يك رئيس جمهور 10 روز مريض شد، معاون اول دارد كارش را مى‏كند. اصلا بحث اين نيست. تمام بحثى كه اين جا مى‏آيد و بحث بيش از 2 ماه در يك صورت آن مطرح شده بحث اين است كه آن‏جايى كه ديگر كأنه از رئيس جمهور داريم قطع اميد مى‏كنيم، حالا يا استعفاء داده، يا عزل شده، يا فوت كرده يا پايان مدت رياست جمهورى‏اش است يا بيمارى جورى است كه ديگر نمى‏توانيم معطل اين رئيس جمهور بشويم از بعد از دو ماه بحث شروع مى‏شود. لذا چيزى كه در اين اصل آمده به نظر من خيلى منضبطتر شده، فوت، عزل، استعفاء غيبت يا بيمارى بيش از دو ماه رئيس جمهور. باز عرض مى‏كنم براى كمترش خود مدت حيات رياست رئيس جمهورى است كه كارش را مى‏كند و يا در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1053
موردى كه «مدت رياست جمهورى پايان يافته و رئيس جمهور جديد بر اثر موانعى هنوز انتخاب نشده» و حتى بعدش چون همه عبارات را تلفيق كرديم دقت كرديم كه يك وقت چيزى جا نماند و «با موجبات ديگرى» از اين قبيل آن وقت از اين‏جا اين دو تا حكم را مطرح كرديم.
1- معاون اول رئيس جمهور وظايف وى را به عهده مى‏گيرد. كه اين مى‏تواند بشود مسؤوليت‏هاى وى را به عهده مى‏گيرد، مى‏تواند بشود همان شورا.
2- از اين‏جا به بعدش آن بحث دوم را ما مترتب بر همين موضوع كرديم، يعنى مثل اصل يكصد و سى‏ام و سى و يكم دوبار موضوع را تكرار نكرديم كه احياناً مشكلى پيش بيايد. باز همين جا آورديم و شورايى متشكل از اين مجموعه كار انتخابات را به عهده مى‏گيرد.
منشى- آقاى حبيبى مخالف.
دكتر حسن ابراهيم حبيبى- بسم الله الرحمن الرحيم. عرض مى‏شود كه با توضيح جناب آقاى نورى آن مطلب در صورتى كه سروران بپذيرند كه يعنى از يك روز تا دو ماه را مى‏توانيم كه يك حالت واحدى بگيريم به نظر مى‏رسد كه اين توضيح كافى باشد. منتها به هر حال ظاهراً دو ماه واقعاً زياد است. اين را يك فكرى به حالش بكنيد. تا يك ماه را بالاخره مى‏شود گفت كه رئيس جمهورى كه بيمار است و يك ماه به كارهايش نمى‏رسد يا غايب است تا يك ماه نمى‏رسد. اما واقعاً تا دو ماه، شصت روز به نظرتان اگر مى‏رسد كه خيلى مهم نيست، آن توضيح كفايت مى‏كند. اين‏كه شورا را ما برداريم، كاملا صحيح است، يعنى تمركز لازمه‏اش اين است كه يك روز هم اگر قرار شد كه كارها متمركز بشود، يك روز هم دوباره بحث‏هاى بين الاثنينى يا عرض شود كه سه نفرى و چهارنفرى را نكنيم. اما اين هست كه تا زمانى كه معاون اول در حضور رئيس جمهور هست و در مقامى كه رئيس جمهور مسؤوليت دارد، بسيار خوب كارها را از جانب او اداره مى‏كند. اما اگر كه رئيس جمهور عزل شده بود، فوت كرده بود و موانع ديگرى بود، قطعاً بايد كه در اصل صد و سى و دوم اين نكته ذكر بشود آيا معاون رئيس جمهور مى‏تواند، چون فقط در آن‏جا گفته شده است كه نمى‏شود استيضاح كرد و نمى‏شود رأى اعتماد داد و نداد. اما آيا خود معاون رئيس جمهور مى‏تواند وزيرى را عزل بكند خصوصاً اگر كه پيشنهادى را كه جناب آقاى نورى مى‏فرمايند اضافه بكنيم به جاى وظايف، مسؤوليت‏ها بگوييم آن وقت مى‏تواند عزل بكند يا نه؟ بنابراين، اين نكته، نكت مهمى است. نكت ديگر اين است كه معاون رئيس جمهور در ظرف پنجاه روز بر تمامى مسائل كشور حاكم است و مطلع. ببينيد مسائل نظامى و اسرارى كه وجود دارد رئيس جمهور مى‏داند، مقام رهبرى مى‏دانند و دو سه نفر مى‏دانند در اين پنجاه روز بايد در اختيار او هم گذاشته بشود. در بسيارى از كشورهاى دنيا كليد عرض مى‏شود رمز مربوط به برخى از دستورات نظامى از جمله دستور بمباران اتمى همواره به گردن رئيس جمهور است و وقتى كه رئيس جمهور فوت مى‏كند، كسى كه به جاى او مى‏آيد مثل رئيس سنا اوست كه مى‏آيد اولين كس است كه مى‏آيد و آن را باز مى‏كند و برمى‏دارد و به گردن خودش آويزان مى‏كند در مدتى كه مثلا در اين مقام قرار دارد. حالا رئيس جمهورى كه عزل مى‏شود و معاون رئيس جمهور در اين مدت آيا اين امكانات را در اختيارش مى‏گذارند يا نمى‏گذارند؟ اگر بگذاريم خوب مسأله داريم، اگر نگذاريم چه جورى مملكت را اداره بكنيم در ظرف اين مدت؟ بنابراين اين معاون رئيس جمهور در اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1054
حالت شايد كه اگر ما بياييم در آن‏جايى كه گفتيم اگر كه در اثر موانعى انتخاب نشد و اين‏ها به جاى اين‏كه بگوييم معاون رئيس جمهور كشور وظايف را بر عهده دارد، بگوييم در صورت تأييد مجلس شوراى اسلامى معاون اول اين وظايف يا مسؤوليت‏ها را به عهده مى‏گيرد، در صورت عدم تأييد مجلس و فوت معاون الى آخر رهبرى يك نفر را تعيين مى‏كند. به اين ترتيب در ضمن بيان قبلى هم كه جناب آقاى نورى داشتند مى‏فرمودند كه در اين پنجاه روز ما حرفى نداريم كه رأى مجلس را بگيريم يعنى در حقيقت يك اطمينانى به كشور مى‏دهيم. چيزى اضافه و كم شايد نشود، ولى اين اطمينانى كه به كشور مى‏دهيم به مصلحت كار را نزديك‏تر مى‏كند، من از اين جهت عرض مى‏كنم.
اين‏كه اگر تا دو ماه را جلسه فكر مى‏كند كه اهميتى ندارد آن توضيح جناب آقاى نورى كفايت مى‏كند. مسأله عزل وزراء را بايد تكليفش را معلوم كرد و اين‏كه اگر قرار شد معاونى (كه ان شاء الله هيچ‏وقت پيش نمى‏آيد) چون براى نسلى كه بنده در آن هستم همين مقدار صدمات كفايت مى‏كند و اميدواريم كه چنين اتفاقى ديگر نيفتد. اما اگر كه يك وقت چنين اتفاقى خداى نكرده افتاد و قرار شد معاون رئيس جمهور مملكت را پنجاه روز اداره كند از مجلس تأييد بگيرد. اگر تأييد نگرفت نظير فوت يا موانع ديگر رهبرى يك نفر را تعيين بكند كه ظرف اين مدت كشور را اداره بكند.
منشى (يزدى)- آقاى خوئينى‏ها به عنوان موافق بفرماييد.
موسوى خوئينى‏ها- عرض كنم كه غير از توضيحاتى كه برادران موافق دادند چيزهايى كه به نظرم مى‏رسيد گفته نشد، يكى اين‏كه اولا يك اشكالاتى را مطرح فرمودند مخالفين كه اين اشكالات به اين اصل پيشنهادى ما نيست، به همان اصول قبلى هم هست. اين‏كه فرمودند خوب اين معاون در اين مدت دو ماه مسؤول است يا نيست؟ سؤال بنده اين است كه شوراى رياست جمهورى مسؤول است يا نيست؟ مفهوم مسؤول بودن هم يعنى مى‏خواهند بگويند مجلس بتواند عزل بكند. حالا شوراى رياست جمهورى مگر مى‏توانست عزلش بكند؟ رئيس قوه قضاييه بود، رئيس مجلس بود، بله نخست‏وزير بود، اما حالا نخست‏وزير هم يك مسأل ديگرى داشت. برخى از اين اشكالات، اشكالات به اين طرح يعنى اصل پيشنهادى نيست. اگر اشكال هست به همين وضع موجود قانون اساسى هم اين اشكال متوجه است.
نكت ديگر اين‏كه در قانون اساسى موجود كه شوراى رياست جمهورى گذاشتند، ببينيم اين شورا را جاى كدام رئيس جمهور گذاشتند، همان رئيس جمهورى است كه ما الان در اين قانون اساسى داريم درستش مى‏كنيم، آن رئيس جمهور را كارهايش را يك شورا هم چه بسا مى‏توانست انجام بدهد، براى اين‏كه خوب كارى چندان در عهد او نبود. نخست‏وزيرش هست، وزرايش هستند، تنها مى‏ماند اجراى قانون اساسى سفرا را قبول بكند، نمى‏دانم قوانين و آيين‏نامه‏ها را تطبيق بدهد اين هاست ديگر آن مسائل رئيس جمهور. لذا در ظرف اين 30- 40- 50 روز گفتند يك شورا هم اين رئيس جمهورى را مى‏تواند وظايفش را انجام بدهد. اما رئيس جمهورى كه رئيس دولت است و خودش مستقيماً مسؤوليت اجرايى كشور را بر عهده دارد انصافاً مى‏شود به جايش يك شورا بگذاريم؟ يعنى تمام اين وظايف ادار كشور را رئيس مجلس و
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1055
رئيس قو قضاييه و عرض مى‏شود كه حالا يك فرد ديگر هم تعيين كنيم، بيايند سه نفرى چه طور اين كشور را اداره كنند به صورت شورايى؟ بله آن رياست جمهورى سابق بود كه (يعنى مقصودم از سابق همين كه الان هست) اين كارى نداشت يك شأنى بود در آن‏جا و خيلى مقدس، يك شورايى هم همان كار را انجام مى‏داد. پس توجه به اين نكته مى‏خواستم بشود كه آن رئيس جمهورى كه در قانون اساسى موجود است مى‏شود به جايش شورا گذاشت، اما اين رئيس جمهورى كه مسؤول ادار كشورش كرديم در قانون اساسى پيشنهادى يعنى اصول پيشنهادى انصافاً به جايش شورا نمى‏شود گذاشت. هيأت دولت را شورايى اداره كنند؟ (سه نفرى‏شان) چه طورى اداره كنند؟ بگوييم تقسيم كنند، تقسيم ندارد، مى‏گويد شورايى بايد وظايف رئيس جمهور را انجام بدهند پس ناگزيريم براى آن رئيس جمهورى كه در اين اصول پيشنهادى و مسؤول قو مجريه‏اش مى‏كنيم، چاره انديشى كنيم، در آن ايامى كه او به هر دليلى نيست يك نفر وظايف او را انجام بدهد. اين امرى است كه ما از آن ناگزير هستيم، اما اين‏كه آيا معاون اين اندازه صلاحيت دارد كه در اين مدت مثلا دو ماه اين وظايف را بر عهده بگيرد، اولا ابهاماتى كه در اصل موجود هست كه همچنان باقى است، آيا اين‏كه گفته است بيمارى رئيس جمهور يعنى به محض اين‏كه رئيس جمهور 10 روز مريض شد، يك ماهه كسالتى پيدا كرد، از اين قانون اساسى موجود در مى‏آمد كه يك شوراى رياست جمهورى بايد بيايد كارهايش را انجام بدهد، خوب در حالى كه ما چنين كارى نكرديم. يا غيبت اصلا غيبت معلوم نيست معنايش چيست؟ غيبت يعنى از كشور بيرون رفته؟ خوب حالا رئيس جمهور مى‏رود به سفرهاى خارج به اين غيبت مى‏گويند؟ غيبت ادارى اگر بخواهيم حساب بكنيم، بله. اما مقصود قانون اساسى از غيبت اين نبوده. ما هم درست نفهميديم غيبت يعنى چه؟ مفقودالاثر شده؟ او را مثلا در آسمانى كه داشته سفر خارجى مى‏رفته، گرفته‏اند، برده‏اند يك جايى اسيرش كرده‏اند خداى نخواسته، درست ما برايمان روشن نبود. به هر حال ناگزير بوديم بگذاريم به همين حالت ضمن اين‏كه خيلى هم روشن نبوده كه غيبت رئيس جمهور يعنى چه؟ خوب كمتر از دو ماه اگر باشد غيبت يا بيمارى انصافش اين است كه صحيح نيست ما كمتر از دو ماه مملكت را بدهيم دست شورا، خوب آن معاون اول كارها را اداره مى‏كند.
اولا وزراء هستند، چون كارها هم قائم به شخص نبوده، نظام دارد، سيستم دارد، كارها مى‏چرخد. همان مديريت و هماهنگ كردن و اين قبيل كارهاست. آيا شما واقعاً تصور مى‏فرماييد معاون رئيس جمهور كسى است كه اين اندازه با او اعتماد نيست در اين مدت كوتاه اين هماهنگى‏ها را بر عهده بگيرد؟ آخر اين چه رئيس جمهورى بوده است كه يك كسى را معاون اول خودش كرده بوده كه تا بود مى‏توانست هماهنگى كند، آن كليد چيزهاى اتمى هم در گردن او آويزان باشد (ما حالا چيز اتمى كه نداريم) خوب معاون اول رئيس جمهور به گمان بنده كسى است كه مثل رئيس جمهور مطلع از اسرار كشور خواهد شد. معاون رئيس جمهور هيأت دولت را اداره مى‏كند، از همه مسائل خزانه و نمى‏دانم كجا و كجا و از همه ريز و درشت مسائل كشور معاون اول قطعاً مطلع خواهد شد. چيزى نيست كه در زمان حيات يعنى حضور رئيس جمهور معاون اول خبر نداشته باشد، به محض اين‏كه رئيس جمهور مثلا غيبت كرد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1056
بگوييم آن اسرار را حالا مى‏خواهيم به او بدهيم، آيا مى‏شود اعتماد كرد يا نمى‏شود اعتماد كرد؟ بعيد است كه در يك نظام با وجود رهبرى، مجلس، اين‏ها، يك كسى را آورده معاون اول خودش كرده كه اين اندازه به او اعتماد نيست. اين‏كه فرموردند رهبرى يك نفر را تعيين كند، خوب رهبرى چه كسى را تعيين كند؟ از همين‏هايى كه داشتند مملكت را مى‏چرخاندند، يعنى از معاونين رئيس جمهور، از وزراء، از اين‏ها يا شما مى‏فرماييد رهبرى يك كس ديگرى را، اصلا يك فرد عارى از كارى كه هيچ دستش به سياه و سفيد نبوده يك مرتبه بردارد بياورد بگذارد بالاى سر اين دولت، خوب اين چه كارى است؟ وقتى كه معاون اول رئيس جمهور بوده و منتخب رئيس جمهور است، مورد اعتماد بوده با وزراء همكارى مى‏كرده اين كه هست اين‏كه معلوم و مشخص است به او ما اجازه ندهيم بگوييم رهبرى يك فردى را تعيين كند. يا همين خواهد بود يا يك فرد ناشى، عارى از كار، خوب اين كجايش به صلاح مملكت است كه چنين كارى را بكنيم؟ فرمودند دو ماه زياد است. من به نظرم مى‏آيد كه خوب حالا مى‏فرماييد يعنى به محض اين‏كه رئيس جمهور عطسه زد و مريض شد فورى بياييم يك انتخابات جديد راه بيندازيم؟ طبيعتاً اگر رئيس جمهور مريض مى‏شود يك ماه، چهل روز پنجاه روز، دو ماه بايد مهلت داد كه ان شاء الله حالش خوب بشود. پس دو ماه انصافاً وقت زيادى نيست كه اگر غيبت كرد مثلا خداى نخواسته رئيس جمهور اتفاقى افتاد يك جا او را گرفتند و اسيرش كردند خوب تا دو ماه اميد اين هست كه تلاش بشود كه رئيس جمهور ما را آزاد كنيد، به كشورمان برگردد و اگر دو ماه تلاش كرديم و نشد، مثل وزير نفت‏مان خوب، بله، در آن موقع آن وقت به فكر انتخابات رياست جمهورى جديد مى‏افتيم. پس اين دو ماه زياد است يعنى چه؟ يعنى يك ماهش كنيم تا يك ماه مريض شد بگوييم يك رئيس جمهور جديد. اين‏كه منطقى به نظر نمى‏آيد.
با اين ترتيب ما اولا تغيير ماهوى نداديم در اين دو اصل و تبديل به اين اصل. مگر شما اصل مسأل معاون اول رئيس جمهور را بخواهيد اصلا در اين قانون اساسى به آن رأى ندهيد. اگر اين طور است برگرديم به آن مسأله‏معاون اول را بحث كنيم آن اصلى كه آن‏جا هست در كميسيون آن براى ما تصويب شده تلقى شد، لذا اين اصل را هم با توجه به آن اصلاح كرديم، حالا اگر احتمال هست جلسه به معاون اول اصلا رأى ندهد خوب، بله، اول آن را حل كنيم بعداً به اين اصل برسيم.
منشى- آقاى طاهرى خرم‏آبادى مخالف.
سيد حسن طاهرى خرم‏آبادى- بسم الله الرحمن الرحيم. عرض كنم كه برخلاف آنچه كه جناب آقاى نورى فرمودند كه اين دو تا اصل يك موضوع است و دو تا محمول من فكر مى‏كنم كه اين جور نيست. در اصل او دو يه مورد را مورد بحث قرار داده يكى غيبت رئيس جمهور كمتر از دو ماه است، يكى بيمارى رئيس جمهور كمتر از دو ماه هست و يكى هم عزل است و يا اگر مثلا مدت رياست جمهورى‏اش تمام شده و هنوز به واسط يك موانعى رئيس جمهور جديد تعيين نشده و حكمش هم همين است كه در اين فروض و در اين موارد آن شورا وظايف رئيس جمهور را بر عهده دارد. در دومى فوت و كناره‏گيرى كه همان قاعدتاً استعفا باشد يا بيمارى بيش از دو ماه و عزل، باز در اين‏جا علاوه بر اين‏كه مسأل انتخابات را ذكر كرده، در ذيلش دارد و در اين مدت وظايف و اختيارات رياست جمهورى را جز در امر همه‏پرسى بر عهده دارد. بنابراين محموله در هر دو
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1057
اصل نسبت به اين جهت يكى است. خوب آن وقت اين سؤال مطرح مى‏شود كه بالاخره اين قبل از دو ماه بيمارى كمتر از دو ماه يا غيبت كمتر از دو ماه اين فرقش با مثلا اگر پنجاه و نه روز بيمار بود يا شصت و يك روز بيمار بود، اين فرقش چيست؟ كه در پنجاه و نه روز بگوييم وظايف به عهد خود رئيس جمهور است قاعدتاً اين طور مى‏شود ديگر، بعد از آنكه شما ذكر نكرديد در اين جا در مدت پنجاه و نه روز چون خودش حيات دارد، خوب در شصت و دو روز هم حيات دارد. اگر بيمارى، بيمارى است كه خودش واقعاً نمى‏تواند كار بكند خوب در هر دو يك‏جور است. اين فرق بين كمتر از دو ماه و بيشتر از دو ماه چيست؟ اين يك سؤال.
سؤال ديگرى كه از اين سؤال همان طورى كه جناب آقاى موسوى فرمودند به اصل قانون اساسى وارد است، اين است، حالا واقعاً رئيس جمهورى هفتاد روز بيمار مى‏شود اين رو فوراً ما بايد انتخاب بكنيم و دوباره از سر يك رئيس جمهورى تعيين كنيم و مى‏دانيم بعد از هفتاد روز، هشتاد روز خوب مى‏شود مثلا خداى ناخواسته رئيس جمهور تصادف كرده، ترورش كردند اما بيمارى است كه يعنى يك مسأله‏اى است كه دكترها همه مى‏گويند اين بعد از سه ماه مثلا دو ماه، دو ماه و نيم اين نقاهتش برطرف مى‏شود، اين البته اشكالى است به اصل قانون اساسى كه اگر بشود اين‏جا ترميم بشود و درست بشود اين بجاست. در هر حال اين ابهام بالاخره در اين اصل پيشنهادى كميسيون هست كه قبل از دو ماه چه طور؟ قبل از دو ماه معاون بايد كارهاى او را عهده‏دار بشود عرض كنم كه يا اين مسؤوليت با خودش است و اين در اين‏جا خلاصه پيش‏بينى نشده است.
نايب رئيس (هاشمى رفسنجانى)- من هم در موافقت چند جمله‏اى دارم كه تكيه است بر نقاط مثبتى كه در اين جلسه آقايان گفتند از مصوب كميسيون كه حالا آنكه گفته شد تكرار نمى‏كنيم من خيال مى‏كنم اشكال عمده‏اى كه آقايان مخالفين دارند يكى اين است كه حد لازم اعتماد براى مديريت در اين مدت وجود ندارد. براى اين‏كه دنبال فكر هستند يعنى مشكل اساسى‏شان اين است كه كشور را دست كسى مى‏خواهيم بدهيم در اين دو ماه كه حد كامل اعتمادى نيست، راه‏حل‏هايى كه گفته شد به نظر مى‏رسد راه‏حل‏هاى خوبى نيست، اين‏كه ببريم از مجلس رأى بگيريم، خوب آقايان مى‏دانند در مجلس قاعدتاً وقتى كه رأى اعتماد او مطرح مى‏شود يك بحث طولانى مى‏شود، حرف‏هاى زيادى زده مى‏شود، حالا در شرايطى كه رئيس جمهور مرده يا بالاخره در چنين شرايطى كشور وضع عادى ندارد ما بياييم به خاطر يك ماه دو ماه اين بحث‏هاى عجيب و غريب را در مجلس بكنيم، يك نفر را بياوريم اين چيز مفيدى نمى‏شود، با تجربه‏اى كه ما داريم اين راه مطمئنى نيست و ارزش هم ندارد به خاطر دو ماه آدم اين را بياورد. نگرانى كه آقاى حبيبى داشتند كه مى‏گفتند كارهاى مهمى در كشور هست كه رئيس جمهور است كه در غياب او بالاخره بايد فكرى بكنيم مثل همان كليد و اين‏ها خوب كشور ما كه اين‏جورى نيست. كشور ما آن محور اساسى رهبرى است، خوب رهبرى كه مى‏تواند رئيس جمهور را عزل كند رهبرى كه فرماند كل قواست، رهبرى كه هر تصميمى را مى‏تواند بگيرد، رئيس جمهور يك سرى كارهاى اجرايى دارد، الان چه چيز حساسى در اختيار رئيس جمهورتان است، قانونى كه الان ما داريم مى‏نويسيم كه واقعاً خوف فتنه آن‏چنانى، وزراء كار خودشان را دارند مى‏كنند دستگاه قضايى كار خودش را مى‏كند اصلا منصوب رئيس جمهور نيستند. صدا و سيما كار خودش را دارد مى‏كند منصوب رئيس جمهور نيست. يكسرى كارهاى اجرايى است كه همه كارهاى اجرايى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1058
هم خوشبختانه مسؤول دارد، يعنى هيچ كارى نيست كه با غياب رئيس جمهور زمين بماند مگر يك‏سرى امضاها مى‏خواهد، بنابراين من خيال مى‏كنم آن نگرانى هم آقاى دكتر حبيبى داشتند فعلا وجود ندارد. از طرفى اگر بناست واقعاً كسى اعتماد به آن بشود، به نظر مى‏رسد در سلسله اجرايى آن باز كسى بهتر از معاون نيست، يعنى شما الان حالا نگاه بكنيد اگر اين فرض را كه مى‏بينيد كى بهتر از معاون اول رئيس جمهور است كه كابينه را دارد اداره مى‏كند، وزراء را هماهنگ مى‏كند، ديگر تجربه خودش هم داده امتحان خودش را هم داده، از دور كه آدم نگاه مى‏كند كسى را نمى‏بيند، فعلا قابل پيش‏بينى نيست كه بهتر از او مورد اعتماد باشد و به كارها مسلط باشد. ممكن است كسانى باشند تصادفى، ممكن است كسانى باشند كه بهتر از او باشند، اين حالت ممكن است اتفاق بيفتد. خوب حالا آن ديگر چون قابل پيش‏بينى نيست، روى آن نمى‏شود حساب بكنيم. حداكثر اگر ما بتوانيم يعنى واقعاً آقايان بخواهند وسوسه به خرج بدهند و بگويند كه ديگر خيلى بايد مواظب باشيم يك شرط تأييد رهبرى را بگذاريم به جاى تأييد مجلس چون آن بحث‏ها و آن چيزها نشود در رهبرى اگر قبول كرديد، معاون كار او را بكند البته آن وقت فرض اگر هم قبول نكرد، كسى را تعيين كنيد، يعنى آقايان اين فرض را در يك حالت پيش‏بينى كردند، در حالت فوتش پيش‏بينى كردند، اگر مى‏خواهيد خيلى احتياط كنيد بگوييد كه با تأييد رهبرى كه آن وقت آن فرض بعدى‏تان هم كه همين حالت است و بنابراين ديگر آن نگرانى‏ها به طور كلى برطرف مى‏شود، راه‏حل‏هايى هم كه شما ارائه داديد، به نظر نمى‏رسد بهتر از اين باشد كه كميسيون تا به حال ارائه داده.
منشى- آقاى عميد زنجانى مخالف.
عباسعلى عميد زنجانى- بسم الله الرحمن الرحيم. من نظر آقايان را جلب مى‏كنم به اين‏كه چرا در قانون اساسى فعلى دو تا اصل جداگانه آمده است. من در ضمن صحبت‏ها نديدم به اين نكته توجه بشود. ببنيد رسالت و پيام اصل يكصد و سى‏ام اين است كه وظايف رئيس جمهور به عهد چه كسى باشد؟ با اين كار دارد با مسأل ديگر هيچ كار ندارد، اصل يكصد و سى و يكم مى‏خواهد بگويد چه كار بايد كرد؟ انتخاب رئيس جمهور مجدد بايد كرد. اصل اصلى يكصد و سى‏ام درصدد بيان يك مطلب جداگانه‏اى است و اصل يكصد و سى و يكم در صدصد بيان مطلب ديگر. بنابراين اگر ما اين فرض را قبول داشته باشيم كه مطلب اول با مطلب دوم دو تا اصل جداگانه دو تا مطلب جداگانه است، آن وقت اين مسأله پيش مى‏آيد كه آيا در حوز مأموريت شورا هست كه تمركز در اصول را هم اجرا كند. چهار تا اصل را يكى كند؟ پنج تا اصل را يكى كند؟ دو تا اصل را يكى كند؟ خوب اگر اين جور باشد كه خيلى از اصول را مى‏شود در هم ادغام كرد. يك اصل يك صفحه‏اى مى‏شود نوشت كه پنج تا شش تا اصل را شامل بشود، اين جا دو تا اصل است، دو تا مطلب جداگانه دارد، اگر عنايتى بفرماييد مى‏گويد كه در هنگام غيبت الى آخر شورايى به نام شوراى موقت رياست جمهور مركب از فلان وظايف او را انجام مى‏دهد، در اصل يكصد و سى و يكم مى‏گويد كه در صورت فوت الى آخر ... شوراى موقت رياست جمهورى موظف است ترتيبى دهد كه حداكثر ظرف پنجاه روز رئيس جمهور تعيين بشود، دو تا مطلب جداست، بنابراين اگر اشكالى هم در اين دو اصل هست، تهافتى هست يا احياناً در اصل اول يك تكه گفته شده آن موارد شرايط اضطرارى، در اصل بعدى يك مطالب ديگر اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1059
باز از حوز شوراى بازنگرى خارج است كه حالا هر اشكالى در قانون اساسى باشد ما بايد حلش بكنيم، اصلاحش بكنيم، اين يك نكته.
نكت دوم اين است كه من خواهش مى‏كنم عنايت بشود آيا شورايى كه اين‏جا پيش‏بينى شده قوى‏تر است يا معاون رئيس جمهور قوى‏تر است؟ خيلى عجيب است. مسلم معاون رئيس جمهور ضعيف‏تر از شوراست، چون خود معاون اول جزء شوراست. گفته شد كه آيا شورا بيايد جاى معاون اول را بگيرد؟ خوب شورايى كه شامل خود معاون اول هم هست، قوى‏تر از معاون اول كه هست ما آمديم انتخاب راه انداختن را به عهد شورا گذاشتيم، مسؤوليت‏هاى رياست جمهورى را به عهد معاون گذاشتيم. خيلى چيز عجيبى است به جاى اين‏كه اگر به عكس مى‏كرديم باز يك چيز منطقى‏تر بود. آيا انتخابات راه انداختن مهم است يا آن همه وظايف رياست جمهورى مهم است؟ بايد وظايف مهم‏تر را بر عهد يك نهاد قوى‏تر گذاشت. اگر وظايف رياست جمهورى مهم‏تر و سنگين‏تر است، بايد به عهد شورايى گذاشت كه معاون اول رئيس جمهور هم عضو همان شوراست. اين هم نكت دوم.
نكت سومى كه آخرين قسمت عرض من است، اين است كه عنايت بشود قدرت رئيس جمهور به خاطر اتكاء به آراى عمومى است. اين قدرت را معاون ندارد، معاون متكى به آراء عمومى نيست. معاون منتخبى مفروض اين است كه منتخب رئيس جمهور است، يعنى با واسطه متكى به آراى عمومى است. پس معاون اول نمى‏تواند مسؤوليت‏هاى رئيس جمهور را انجام بدهد. اصلا اين قابل بحث است، آيا تمام مسؤوليت‏هاى رياست جمهورى را كه ملت به عهد رئيس جمهور گذاشته و ظاهرش هم بالمباشره هست، آيا مى‏تواند موظف كند و برعهد يك معاون اول بگذارد؟ معاون اولى كه متكى به آراى عمومى نيست. ممكن است در ذهن بيايد آقا اين سابقه دارد در دنيا اين‏جورى است. در دنيا معاون رئيس جمهور وقتى عهده‏دار تمام مسؤوليت‏هايش است، اما كسى كه منتخب مردم نيست، اتكاء به آراى عمومى ندارد، چه طور مى‏شود تمام مسؤوليت‏هاى رئيس جمهور را بر عهده بگيرد. اصلا اين خودش قابل بحث است. آيا رئيس جمهور مى‏تواند اختياراتش را اصلا تفويض كند (تمام اختياراتش را) يا اگر در زمان غيبت او بيمارى او، فوت او، كناره‏گيرى او، استعفاى او، معاون اول با تمام حساب و كتابى كه شده آيا مى‏تواند حتى اگر از مجلس هم رأى اعتماد بگيرد باز قابل بحث است. چون متكى به آراى عمومى نيست. آن وظايف رياست جمهورى به لحاظ اين‏كه مردم رأى ريختند مستقيماً براى رئيس جمهور، رئيس جمهور مى‏تواند آن‏ها را عهده‏دار باشد. بنابراين نكت سوم عرض من اين است كه وقتى مفروض اين است كه معاون اول منتخب مردم نيست، متكى به آراى عمومى نيست، هرگز نمى‏تواند در اين شرايط اضطرارى كه گفته شد مسؤوليت‏هاى رياست جمهورى را به عهده بگيرد. من برمى‏گردم باز اصل مسأله را كه اين دو تا اصل در قانون اساسى فعلى هست، دليلش اين است كه دو تا مسأل جداگانه دارد و از حوز مسؤوليت و مأموريت شورا خارج است.
منشى (يزدى)- آقاى امينى موافق‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1060
ابراهيم امينى- بسم الله الرحمن الرحيم. من يك چند نكته را تذكر مى‏دهم كه آقايان تذكر ندادند.
يكى در اين‏جا اين بيمارى مطلق است و معلوم نيست كه آيا بيمارى است كه قابل علاج است، قابل علاج نيست بعد بيمارى است كه سبب ناتوانى مى‏شود يا نه؟ اگر لابد اين است كه بيمارى كه نتواند انجام وظيفه كند خوب است كه در اين‏جا ذكر بشود كه بيمارى كه نتواند انجام وظيفه كند. والا اصل بيمارى خوب شامل مى‏شود بيمارى روماتيسم دارد، سياتيك دارد، مرض معمولى دارد، خوب اين‏كه نمى‏شود كه بگوييم عزلش بكنيم. پس اين بيمارى بايد حتماً ذكر بشود، بيمارى كه سبب بشود كه اين شخص نتواند انجام وظيفه كند. اين يك مطلب. دوم اين‏كه اين بيمارى كمتر از دو ماه اين هم مطلق است كه اگر بيمارى كمتر از دو ماه شد چى؟ بيش از دو ماه، بيمارى‏ها ممكن است بيمارى باشد كه قابل علاج نباشد همان روز اول، دوم اين يك كسالتى پيدا كرده كه همه دكترها مى‏گويند اين معالجه نمى‏شود. ممكن است مدتى هم بماند، يك‏سال، دو سال هم بماند. زيادتر هم بماند، اما قابل علاج نيست، آيا در اين‏جا باز بايد صبر كنند دو ماه وقتى دكترها گفتند كه اين قابل علاج نيست، ديگر از جمله آن‏ها است كه بايد فورى راهش را انتخاب بكند و مسأل ديگرى كه باز اين‏جا ذكر نشده، حالا غير بيمارى و غير اين فوت و اين‏ها ... گاهى هست كه بيمارى هم نيست، ناتوانى است، نمى‏تواند انجام وظيفه بكند، الان ضعف اعصابى گرفته كه نمى‏گويند هم كه بيمار است، اما واقعاً نمى‏تواند انجام وظيفه بكند، اين هم خوب است كه ذكر بشود. مسأله‏اى كه به نظر مى‏آيد اين‏كه ما اگر اين غيبت و بيمارى را از آن بقيه چيزها جدا كنيم، شايد خيلى از مشكلات هم حل بشود به جهتى در موردى كه غايب باشد، يعنى مسافر است، يا هر جورى هست كه الان در جلسه نيست كه جلسه را اداره كند يا بيمارى رئيس جمهور خوب معاونش بدون شك بهترين فردى است كه مى‏تواند كار را انجام بدهد و حتى شايد بيشتر از دو ماه هم هيچ مشكلى پيدا نشود كه بتواند كار را انجام بدهد، بيمار است اما اين معاونش مى‏رود با او تماس مى‏گيرد، صحبت مى‏كند و اميد بهبودى او هم هست، بعد از دو ماه هم ممكن است سالم بشود و بيايد، چون بيمارى غير قابل علاجى نيست. در اين‏جا اصلا غير معاون هيچ نبايد مطرح بشود و واقعاً همين‏جورى است. اما در صورت فوت و عزل و استعفا در آن‏جا ما در واقع ديگر الان رئيس جمهور نداريم، روى اين حساب اگر رئيس جمهور نداريمف چرا كار دست معاونش باشد كه او معاونش هم در زمان حياتش بوده. در اين صورت اگر اين شوراى رياست جمهورى را در اين موقع پيشنهاد بشود كه دو اصل بشود، يك اصل غيبت و بيمارى، همان معاون، يكى هم فوت و عزل و استعفا در اين مورد شوراى موقت رياست جمهورى همان طور كه پيش‏بينى شده، آقايان دو اشكال داشتند در اين شوراى موقت رياست جمهورى، يكى مى‏گفتند كه اين با تمركز ناسازگار است. جوابش اين است كه ما اين‏جا رئيس جمهور نداريم كه تمركز در رئيس جمهور باشد. فرض وقتى است كه رئيس جمهور نيست، خوب اگر نيست، چه اشكال دارد كه همين شورا اين كار را انجام بدهد و خلاف آن فرمان حضرت امام هم نيست. چون حضرت امام فرمودند وقتى كه رئيس جمهور باشد، تمركز باشد. وقتى رئيس جمهور نيست، اشكالى ندارد كه يك شورايى باشد و اما اين‏كه بعضى آقايان فرمودند كه خوب شورا چگونه مى‏تواند اين كارهاى مهم را در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1061
اين مدت انجام بدهد، اين هم ظاهراً خيلى مطلب درستى نباشد، به جهت اين‏كه خيلى جاها من در قانون اساسى هم ديده‏ام اين را كه وقتى براى رئيس جمهور چنين مشكلاتى پيش مى‏آيد در اين مدت موقت كه يك ماه است، دو ماه است، سه ماه است تا بيايد انتخابات بشود، تا يك فردى را بياورند يك شورائى كار ار انجام مى‏دهد و جالب اين‏كه اصلا آقايان در آن مشروح مذاكرات من مى‏خواندم ابتدائاً حتى پيشنهاد شوراى رياست جمهورى را داشتند به اين صورت بوده و ظاهراً اين جور نباشد كه نتواند در ظرف اين دو ماه اين كار را انجام بدهد. اين هم يك نكته كه اگر آقايان لطف بكنند اين را دو اصلش بكنند، يا دو اصل هم نه يك اصل كه غيبت و بيمارى در يك جا فوت و عزل در يك جا مى‏شود. اين اشكالات هم برطرف مى‏شود، اشكالات آقايان كه مى‏گفتند معاون نيست، خوب معاون وقتى كه رئيس جمهور باشد اشكالى ندارد. در خاتمه يك نكت ديگرى كه در اين ذيل عبارت در صورت فوت معاون اول كميسيون پيش‏بينى كرده كه در مقام رهبرى يك كسى را جانشين او (جاى او) قرار مى‏دهد، اما فوت رئيس مجلس را يا رئيس قو قضاييه را مطرح نكرده. در صورتى كه آن‏ها هم ممكن است كه فوت بكنند يا نتوانند اين كار را انجام بدهند. همين‏طورى كه در اين احتمال هست و خواستند اين احتمال را سد كنند آن هم احتمال هست ممكن است اتفاق بيفتد در يك حادثه‏اى كه آن‏ها هم يك مشكلى پيدا كنند. بنابراين رهبر در آن‏جا هم بايد يك كارى بكند.
منشى (يزدى)- آقاى هاشميان به عنوان مخالف، بفرماييد.
حسين هاشميان- بسم الله الرحمن الرحيم. البته من با كلى اصل مخالف نيستم، فقط با شورا مخالفم كه عرض مى‏كنم. من در رابطه با فرمايش جناب عميد و آقاى امينى عرض مى‏كنم كه اين شورايى كه ايشان مى‏فرمايند قوى‏تر از معاون است يا ايشان مى‏فرمايند كه شورا باز اداره را به عهده بگيرد، بنده عرض مى‏كنم كه اين خلاف تمركز است، براى اين‏كه اين شورايى كه در سابق مدير بود (يعنى در قانون اساسى فعلى) اين شورا يك كار تشريفاتى مى‏كرد ديگر. آن همه كار اجرايى كه الان شما دست رئيس جمهور مى‏دهيد اين كارها را بياييد بدهيد به دست سه نفر كه نتوانند تصميم بگيرند و كارهاى مملكت معطل بماند و اين دقيقاً خلاف تمركزى است كه تا حالا بحثش بوده. اما آن كه بنده اين‏جا مخالف آن قسمت هستم، اصلًا سؤال من اين است كه به چه دليل شورا اين‏جا ذكر بشود. شما در قبل شورايى داشتيد، در قانون اساسى فعلى كه هم مدير بود و هم دستور انجام انتخابات بود. در آن‏جا هم دليلى نداشت كه ما بگوييم انتخابات را شورا انجام بدهد، انتخابات را وزارت كشور انجام مى‏دهد. شما در اين‏جا كه آمديد كار را به دست معاون سپرده‏ايد كه حق هم همين است، اين شورا را اين‏جا مى‏خواهيد چه كار بكنيد؟ شورا فقط كارش اين باشد كه دستور انتخابات بدهد؟ شما در قبل هم كه شورا مى‏داشتيد نخست‏وزير دستور انتخابات را مى‏داد به وزارت كشور، هماهنگى مى‏كردند و انتخابات را انجام مى‏دادند و دستورى از رياست جمهورى صادر نمى‏شد. حالا هم شما دليلى ندارد كه شورا را اين‏جا بگذاريد فقط براى اين‏كه دستور انتخابات را انجام بدهد. خوب دستور انتخابات را همين معاون اول انجام مى‏دهد، اگر بناست او انجام بدهد. بنابراين بنده معتقدم كه اين‏جا اصلا وجود شورا ضرورى نيست و زيادى است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1062
منشى (يزدى)- آقاى مير حسين موسوى بفرماييد.
مير حسين موسوى (مخبر كميسيون)- بسم الله الرحمن الرحيم. خوب برادران صحبت‏هاى بسيار مفيدى كردند، من يك توضيحاتى بدهم، فكر مى‏كنم كه مشكلاتى كه آقايان مطرح مى‏كردند يك مقدار زيادى حل بشود، يعنى ببينيد كه واقعاً جز اين راهى نيست و اين روش، روش مناسبى است. اولا ما بايد فرض را اين‏جورى بگيريم كه وقتى رئيس جمهور نيست، وضعيت، يكى وضعيتى است كه ما بيشتر از هميشه نياز داريم كه كار كشور بهتر انجام بگيرد و كارها بگردد و بچرخد و اين بحثى كه شد، شورا مى‏تواند اين وظيفه را به عهده بگيرد، به هيچ وجه شورا نمى‏تواند جلس هيأت مديره را اداره بكند، نمى‏تواند لحظه به لحظه كارهاى اجرايى را دنبال بكند. در قبل اگر شورايى بود، آن موقع اگر برادران توجه بكنند بعد از بركنارى بنى‏صدر مرحوم رجايى بود دولت را اداره مى‏كرد، بعد از انفجار نخست‏وزير هم ظرف بيست و چهار ساعت حضرت آيت الله مهدوى رأى اعتماد گرفتند و دولت را اداره كردند تا اين‏كه شورا آمد و انتخابات را انجام داد و اين‏ها ... اين‏كه شورا بيايد بنشيند در رأس دولت، دولت را اداره بكند، جلسات را اداره بكند، اين اصلا يك چيز عادى است و امكان‏پذير نيست، تازه كار رئيس دولت كه الان رئيس جمهور ما رئيس دولت هم هست به اين معنا، فقط ادار جلسات نيست، لحظه به لحظه او مشغول كارهاى اجرايى است و دستگاه‏هاى اجرايى بايد بدانند از چه كسى فرمان مى‏گيرند، فلان‏جا مسأل امنيتى پيش مى‏آيد، كمبود نان پيش مى‏آيد، برق‏ها قطع مى‏شود، اخلالى در يك جا پيش مى‏آيد، لحظه به لحظه دستگاه‏هاى اجرايى در حال هماهنگ كردن خودشان با يك مركزى هستند و شما فكر بكنيد يك شورايى هست و اين سه نفر هم داراى سه سليق مختلف يا سليق مختلف هم نه، داراى روش‏هاى اجرايى گوناگون و بدون اطلاع هماهنگ از مسائل كشور. خوب چه وضعيتى در كشور در آن موقعيت پيش مى‏آيد؟ براى همين اين مسأله اصلا به ذهن نبايد بيايد، واقعاً براى كشور خطر ايجاد مى‏كند و مشكلات وسيع ايجاد مى‏كند، همان طورى كه جناب آقاى هاشمى اشاره كردند، كسى كه در دولت بوده، دولت را اداره كرده، بهتر از همه مى‏داند كه كجا نقص هست، كجا مشكل هست؟ البته آن خطرى كه برادران ممكن است احساس بكنند كه اين فرد نامربوطى باشد و خوب نبايد ما به طور ظريفى در اين‏جا هم گفتيم، ما كه نمى‏توانيم اسم خائن و نظاير اين‏ها ... در اصل به كار ببريم وقتى اين‏جا گفته شده «در صورت فوت معاون اول رئيس جمهور يا موجبات ديگرى كه مانع انجام وظايف وى گردد» رهبر تشخيص مى‏دهد كه اين شخص نمى‏تواند وظايف رئيس جمهورى را انجام بدهد، بلافاصله يك نفر ديگر را مى‏گذارد كه او كشور را در اين مدت اداره بكند، چيزى كه جناب آقاى عميد فرمودند، جنب شكلى دارد واقعاً كه حالا دو تا اصل سه تا اصل شور سوم ما حرفى نداريم اين‏ها را چهار اصل بكنند يا يك اصل بكنند يا دو اصل بكنند. فعلا آن چيزى كه به تصويب مى‏خواهيم برسانيم جنب محتوايى قضيه است كه آيا اين را مى‏پذيريم، به اين ترتيب عمل بشود يا نه؟ خوب بعداً اين تقطيع بشود 2- 3 اصل بشود واقعاً
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1063
مشكلات ما را حل نمى‏كند. در مورد آن بحثى كه آيا شورا قوى‏تر هست يا معاون، اصلا بحث قوت سياسى نيست، بلكه بحث سر اين هست كه ممكن است جمعى كه اين‏جا نشسته‏اند از نظر سياسى قوى‏ترين جمع در كشور باشند، ولى بيست و پنج نفر يك جا هيأت دولت را نمى‏تواند اداره بكند يك نفر از اين جمع ضعيف‏ترين‏شان بهتر مى‏تواند هيأت دولت را اداره بكند تا اين‏كه جمع شورا بيايند هيأت دولت را اداره بكنند و اين يكى از مشكلات اين هست و از طرف ديگر هم اين مسأل بيمارى كه مطرح شد و حضرت آقاى امينى فرمودند، همه افراد بالاخره يك ناراحتى و مريضى‏هايى دارند، يقيناً اشاره به اين مريضى‏هاى عادى و ناراحتى عادى نيست، يكى مثلا چربى خونش زياد است، بحث سر اين بيمارى است كه نتواند منجر به اين بشود كه رئيس جمهور نتواند وظايف خودش را انجام بدهد (منشى- اين‏ها را قانون تعيين مى‏كند) بله اين‏ها را قانون مى‏تواند به طور وسيع تعيين بكند و ما مشكلى در تعبير اين قضيه نخواهيم داشت. يعنى اين‏كه رئيس جمهور بيايد.
ابراهيم امينى- آن‏جايى كه قابل علاج نيست چه؟
مير حسين موسوى- نه، قابل علاج ممكن است يك نفر سرطانى هم داشته باشد، ده سال بتواند كار بكند و قابل علاج نباشد، قانون اين را مى‏آيد تعيين مى‏كند، خوب در بين مسؤولين از اين چيزها زياد است. يكى ناراحتى قلبى دارد. براى يك مدت مديدى اصلا مشخص نيست كه پنج سال است، ده سال است، عمر هم دست خداست. اين جورى هم نيست كه وظايفش را مى‏تواند انجام بدهد غير قابل علاج هم هست. اين كارش را انجام مى دهد و براى همين من فكر مى‏كنم كه به خاطر جوانب گوناگونى كه دارد و بحث اين خيلى وسيع است، من فكر مى‏كنم كه در قانون معمولى ما مى‏توانيم اين قضيه را مطرح بكنيم و ان شاء الله آن‏جا مجلس مى‏تواند به طور وسيع موضوعات را حل بكند، در مورد اين‏كه برادران مطرح فرمودند كه ...
امامى كاشانى- اين بيمارى اطلاق دارد اعم از آن‏جايى كه عاجز از كار باشد يا نباشد.
امينى- در قانون اساسى بايد تصريح بشود.
مير حسين موسوى- ما فكر مى‏كنيم ضرورتى ندارد ولى البته اگر آقايان موافق باشند، ما مخالف نيستيم.
امامى كاشانى- من عرض مى‏كنم اگر مقيد بكند به اصل اين خلاف قانون اساسى است.
مير حسين موسوى- بعد يك نكت ديگرى كه آقايان فرمودند در اين مدت كسى كه مى‏آيد در اين پنجاه روز وزيرى را برندارد يا بردارد اين برمى‏گردد به اصل يكصد و سى و دوم كه با يك اصلاح جزئى آن‏جا مى‏تواند حل بشود كه ما اگر بخواهيم جزو مسؤوليت‏هايى كه مى‏دهيم در عين حال اين را مستثنى بكنيم كه نيايد در تركيب هيأت دولت تغييرى به وجود بياورد. در اصل يكصد و سى دومى كه پيشنهاد شده كه باز هم گرفته شده از همين قانون اساسى فعلى است. «در مدتى كه وظايف رئيس جمهور بر عهد معاون اول اوست، هيأت وزيران را نمى‏توان استيضاح كرد يا به آن رأى اعتماد داد و نيز نمى‏توان براى تجديدنظر در قانون اساسى و يا امر همه‏پرسى اقدام نمود». براى همين اگر مسأله‏اى در اين زمينه باشد من فكر مى‏كنم كه به آن‏جا بتوانيم رجوع بكنيم. به هر حال به نظر مى‏آيد كه روش، روش خوبى است آن شورا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1064
هم كه جناب آقاى هاشميان فرمودند نباشد. ببينيد ما اين فرض را حتى اگر نادر باشد بايد در نظر بگيريم كه در يك موقعيتى ممكن است فردى كه الان معاون رئيس جمهور است در معرض اتهامى قرار داشته باشد و ضرورت داشته باشد كه از نظر كلى، از نظر جامعه خودمان اطمينان كامل بدهيم كه انتخابات در يك جو سالمى دارد صورت مى‏گيرد براى همين اين شورا را تشكيل مى‏دهيم كه اين كارها را انجام بدهند، البته اين‏ها نقش مسؤوليت‏هاى رياست جمهورى را ندارند، بلكه فقط انتخابات را انجام مى‏دهند.
نايب رئيس (هاشمى)- آقايان همه بحث‏ها را شنيديد، دو سه پيشنهاد جزئى آقايان الان دارند كه اين‏ها بعد از كليات قابل طرح است ..
مير حسين موسوى- ما هم موافق هستيم وظايف را تبديل به مسؤوليت‏ها بكنيم.
نايب رئيس (هاشمى)- نه وظايف خودش شامل مسؤوليت‏ها و اختيارات است. بايد بگوييم اختيارات و مسؤوليت‏ها اگر بخواهيم بگوييم ما فكر كرديم كه شما وظايف را آورده‏ايد كه شامل هر دو باشد حالا اگر نظرتان اين نبوده، همين را تبديل كنيم. تصريح آن هيچ ضررى ندارد. در مورد اين‏كه آقاى امينى گفتند يا بعضى از آقايان پيشنهادات ديگرى داشتند مثلا مريضى كه نتواند وظايفش را انجام بدهد، اين‏ها در مراحل بعدى قابل بحث است. الان كليات را به رأى مى‏گذاريم. اگر كليات تصويب شد، آن وقت پيشنهادات را مطرح مى‏كنيم.
نجفقلى حبيبى- تأييد رهبرى را هم تأكيد كنيد كه همين‏جا بيايد.
نايب رئيس (هاشمى)- كسى مخالف آن نبود. يعنى من پيشنهادى كه كردم بگوييم با تأييد رهبرى../
مير حسين موسوى- ما حرفى نداريم. ببينيد آقاى هاشمى! من به ذهنم مى‏آيد كه ما اين اختيار را به رهبرى داده‏ايم. ولى اگر تنفيذ بگوييم، شايد رهبرى دلش نخواهد يك معاون رئيس جمهورى كه پنجاه روز مى‏خواهد باشد، از نظر شخصيتى آن‏قدر بالا نباشد كه بيايد او را تنفيذ بكند. (نايب- رئيس (هاشمى)- تنفيذ كه نبايد بگوييم. بايد تأييد بگوييم) تأييد، ما مى‏گويم پنجاه و يك روز اگر او مى‏تواند كار را اداره بكند، به همين اندازه همه راضى مى‏شوند كه كار را ادامه بدهد. ما اگر اين مسأله را به تأييد رئيس جمهور بگذاريم يعنى تأييد از شخصيت او و چه بسا اين مسأله محظوراتى براى ...
نايب رئيس (هاشمى)- بايد بگوييم مثلا «با اجازه» شايد جاى كلم «تأييد» «اجازه» بگذاريم، اين را هم بگذاريم آقاى خامنه‏اى هم در جلسه باشند، ما الان روى اين رأى نگيريم، چون يك مقدار به ايشان مربوط مى‏شود، حتماً در غياب ايشان اين تصميم را نگيريم. حالا كليات را رأى مى‏گيريم، آقايانى كه با كليات اين اصل موافق هستند، رأى بدهند (اكثر دستشان را بلند كردند) تصويب شد. ما پيشنهادات را طبق آيين‏نامه‏مان مى‏توانيم مطرح كنيم ديگر، معناى كليات اين است.
طاهرى خرم‏آبادى- آقاى هاشمى! چون جزئيات است يك نفر هم مى‏تواند پيشنهاد بدهد؟
نايب رئيس (هاشمى)- نه پنج نفر مى‏توانند بدهند ما پيشنهاداتى داريم، پيشنهادى هم كه پنج امضاء پيدا نكند قابل طرح نيست، به درد نمى‏خورد. چون چه فايده‏اى دارد بحث‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1065
بكنيد كه هيچ چيز از آن در نيايد؟ واقعاً اگر پيشنهادى داشته باشيد كه پنج امضاء نتوانيد برايش جمع كنيد، اين دليل اين است كه زمينه ندارد.
رئيس- يك ربع ساعت تنفس مى‏دهيم.
 (جلسه ساعت 18 به عنوان تنفس تعطيل و مجدداً ساعت 30/ 18 به رياست آقاى على مشكينى تشكيل گرديد.)
رئيس- جلسه براى ادام مذاكرات رسمى است. مسأله را تعقيب بفرماييد.
منشى (يزدى)- بحث پيشنهادات مربوط به همين اصل يكصد و سى‏ام هست كه به شكل مكتوب اين‏جا چيزى نداريم مگر اين پيشنهادات كه ضمن تذكرات آمده: يكى از آن‏ها اين بود كه بعضى از آقايان فرموده‏اند «معاون اول با تأييد رهبرى» جناب آقاى حبيبى هم چيزى مرقوم فرموده‏اند نمى‏دانم الان همان را معتقديد كه اين‏جا مطرح بشود؟ (حسن حبيبى- خير آن را هم پس شما منصرف شديد. بسيار خوب پس چيزى مكتوب ديگر نداريم؟)
مير حسين موسوى- مهم‏ترين مسأله من احساس كردم ميان آقايان همان اجازه رهبرى است. در اين جمله نگاه بشود به آن اصل پيشنهادى «معاون اول رئيس جمهور وظايف وى را بر عهده مى‏گيرد». «معاون اول رئيس جمهور با اجاز رهبرى وظايف او را به عهده مى‏گيرد» اين را اضافه كنيم اصلا مشكل را حل مى‏كند.
منشى (يزدى)- بله، پيشنهاد همين است به اين عنوان، اين پيشنهاد الان مطرح است، اولين پيشنهاد كه مطرح است همين است كه حالا «با اجازه» يا با «تأييد» يا حالا كلمه را هر جور كه مى‏گوييد ...
موسوى اردبيلى- پيشنهاد مجلس را اصلا نداده‏اند كه رأى اعتماد بدهد؟
منشى (يزدى)- نه، آن كه بحث شد و رأى نياورد و مستقل بحث شد و تصويب نشد. فعلا چيزى كه مى‏توانيم اين‏جا بحث كنيم همين است كه دنبال اين كلمه «معاون اول رئيس جمهور» «با تأييد اجاز رهبرى وظايف وى را به عهده دارد.» اين مورد بحث است.
مير حسين موسوى- شما بفرماييد اين مسأله مخالفى دارد يا ندارد؟ اگر نداشته باشد رأى بگيريم.
موسوى خوئينى‏ها- «با اجازه» بيشتر اين معنى را مى‏دهد كه كأنه آن رهبر مجبور است، بايد اجازه بدهد. ما مى‏خواهيم بگوييم در «صورت اجازه».
مير حسين موسوى- بله، «در صورت اجازه».
جنتى- كلم «موافقت» بگذاريد شايد بهتر باشد «با موافقت رهبر»
امينى- همان ابهام يا ايهام را دارد ... مگر كلمه «تأييد» چه اشكالى دارد؟
منشى (يزدى)- حالا به هر حال پيشنهاد را مشخص بكنيد، چون جناب آقاى هاشمى اين پيشنهاد را داشتند. بعضى از آقايان ديگر هم داشتند، منتها عبارات مختلف بود كه «با اجازه» باشد يا «با تأييد» باشد يا هر چه ... محتوا اين هست كه (عميد- در صورت موافقت صريح‏تر است).
نايب رئيس (هاشمى)- آقاى موسوى هم قبول كنند، همان «در صورت موافقت» خوب است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1066
موسوى اردبيلى- در هر صورت اگر موافقت نكند، نمى‏تواند.
نايب رئيس (هاشمى)- بله، نمى‏تواند يك كسى را تعيين مى‏كند و ديگر.
منشى (يزدى)- پس پيشنهاد اين مى‏شود در سطر سوم كه «معاون اول رئيس جمهور در صورت موافقت رهبرى وظايف وى را به عهده مى‏گيرد» (دكتر حبيبى- با موافقت) با موافقت بهتر است.
نايب رئيس (هاشمى)- آن شبهه شما هم پيش نمى‏آيد. موافقت غير از امضاست.
عميد- در صورت موافقت صريح‏تر است.
نايب رئيس (هاشمى)- نه، عبارت اين است آقايانى كه با اين اصلاح موافق هستند، رأى بدهند (همه اعضا دستشان را بلند كردند) به اتفاق آراء تصويب شد. (دكتر نجفقلى حبيبى- مسؤوليت‏ها). آن را هم خودمان برداشتمان اين است وظايف اعم از اختيارات و مسؤوليت‏هاست. اگر آقايان موافقند به جاى «وظايف» بگوييم «اختيارات و مسؤوليت‏هايى كه» بسيار خوب آقايانى كه موافقند به جاى «وظايف» بگذاريم «اختيارات و مسؤوليت‏ها» رأى بدهند (اكثر دستشان را بلند كردند) تصويب شد.
مير حسين موسوى- به اين ترتيب اين اصل تمام است.
منشى (يزدى)- حالا بعد براى كلش باز رأى بگيرند، از نظر آيين‏نامه‏اى ...
موسوى خوئينى‏ها- اشكالى پيش نمى‏آيد.؟
نايب رئيس- در بحث‏ها معلوم شد منظور همين است.
جنتى- يك جمله عرض كنم، اين عبارتى كه الان هست اين است كه وظايف را بر عهده مى‏گيرد. دربار اختيارات تعبير بر عهده گرفتن شايد مناسب نباشد اگر بشود اين را هم يك جور اصلاح كرد بهتر است.
منشى (يزدى)- ملاحظه بفرماييد عبارت درست است، اگر اين عبارت محفوظ بماند اين جور مى‏شود: «معاون اول رئيس جمهور با موافقت رهبرى اختيارات و مسؤوليت‏ها را به عهده مى‏گيرد» اين جور بايد باشد (نورى- به عهد وى) «مسؤوليت‏هاى وى را به عهده مى‏گيرد.»
نايب رئيس (هاشمى)- عيب ندارد، اختيار هم به عهد اوست.
رئيس- يعنى قبول مى‏كند. عيبى ندارد.
نجفقلى حبيبى- وظايف و مسؤوليت‏هاى وى ...
نايب رئيس (آيت الله خامنه‏اى)- مى‏شود: «اختيارات و مسؤوليت‏هاى وى را مى‏پذيرد».
مير حسين موسوى- اين را بگذاريد حقوقدان‏ها درستش بكنند.
منشى (يزدى)- اين‏ها در شور سوم بالاخره درست مى‏شود، مطلب روشن مى‏شود آن‏جا مشخص مى‏شود. اجازه بدهيد از اين رد بشويم. يك پيشنهاد مكتوب ديگر هم هست كه جناب آقاى طاهرى و پنج نفر از آقايان امضاء فرموده‏اند كه صدر اين عبارت اين جور بشود. «در هنگام غيبت يا بيمارى مانع از ادامه كار» ... قيد «مانع از ادامه كار را» پيشنهاد كرده‏اند.
نايب رئيس (هاشمى)- اين هم بحث شد، حالا اگر از آقايان كسى مخالف است؟
كروبى- در قانون اساسى لازم نيست اين عبارت باشد ممكن است يك كسى پا درد داشته باشد، آدم سالم نداريم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1067
منشى (يزدى)- غيبت يا بيمارى مانع از ادامه كار.
نايب رئيس (هاشمى)- خيلى خوب، فردا ممكن است بيايند در مجلس، در شوراى نگهبان بحث بكنند كه اين بيمارى مطلق است يا نيست يك قدرى كه بيمار شد بگوييد بايد باشد. خوب چرا صريح بگوييم؟ ما چه ضررى از اين صراحت مى‏كنيم؟ يكى از اشكالاتمان همين تفسيرهاست.
منشى (يزدى)- مختصر در موافقت و مخالفت صحبت بشود، آقاى خوئينى‏ها به عنوان مخالف بفرماييد.
موسوى خوئينى‏ها- من يك كلمه عرض كنم كه اصولا هر كلمه‏اى كه در قانون اضافه مى‏شود، يك معنا و مفهومى با خودش مى‏آورد كه يك تغيير لازم دارد. وقتى مى‏گوييم «بيمارى مانع از ادامه كار» خوب چه كسى تشخيص بدهد؟ كدام بيمارى مانع است؟ يكى مى‏گويد مثلا فرض كنيد اين همين قدر كه چشمش ضعيف شده اين مانع از ادامه ... گوشش ضعيف شده ... تشخيص مشكل خواهد بود. هر چه كلمات را زياد كنيم، اشكالات را بيشتر خواهيم كرد همين كلمه تا به حال بوده هيچ اشكالى هم ايجاد نكرده.
منشى (يزدى)- يكى از آقايان كه امضاء كرده‏اند به عنوان موافق صحبت كنند، آقاى جنتى بفرماييد.
احمد جنتى- گر چه حالا ايشان مى‏فرمايند كه مرجع تشخيص چيست؟ ولى خوب راجع به همان بيمارى هم ممكن است اين مسأله پيش بيايد و بگوييم آقاى مرجع تشخيص يا دكتر قانونى بايد حتماً باشد يا اين‏كه مقامات ديگر يا هر كسى ديگر. اين درست نيست. به نظر من صرف اين‏كه مرجع تشخيص ندارد يا مشكل است مصلا مرجع معين كردن، نبايد سبب بشود كه ما از آن نفعى كه تصريح دارد محروم بشويم، بله مسلم تصريح اين خاصيت را دارد كه ديگر اين مشكل پيش نمى‏آيد و در مقابلش آن نداشت مرجع تشخيص به نظر من محظورى ايجاد نمى‏كند.
منشى (يزدى)- اجازه بدهيد من در مخالفت صحبت كنم، بعد شما آقاى طاهرى در موافقت صحبت كنيد.
عرض شود كه قدر مسلم مقصود از بيمارى و يا غيبت طبعاً همانى هست كه به منزل عزل يا فوت است، يعنى واقع قضيه به گونه‏اى باشد مثل نبودن رئيس جمهور. همين‏قدر كه در سياق قرار گرفته است. فوت، عزل، استعفا، غيبت يا بيمارى، معلوم است كه مقصود اين نوع بيمارى‏هاست يا اين نوع غيبت‏هاست. والا اگر ايشان يك هفته مثلا بيمار شدند، يا حتى بيش از اين مقدارى كه در قسمت بعد آمده است بيمار شدند، ولى يك نوع بيمارى هست كه كارشان را به خوبى مى‏توانند انجام بدهند قدر مسلم مقصود اين نبوده و يا غيبت، يك غيبتى هست كه غيبيت لغوى صدق مى‏كند، ولى خوب معاونشان كارشان را انجام مى‏دهد. بعد هم غيبيت رفع مى‏شود، مى‏آيند كارشان را انجام مى‏دهند. چون مسلماً مقصود اين هست و متفاهم اصلا از اين كلمه اين هست، اين قيد لزومى ندارد كه ذكر بشود و قانون اساسى معمولا هرچه مضبوطتر و عبارات محدودتر باشد و حقوقى‏تر باشد بهتر است. از اين جهت من مى‏خواهم بگويم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1068
معنا ممكن است باشد ولى ذكرش هيچ لزومى ندارد. آقاى طاهرى بفرماييد.
طاهرى خرم‏آبادى- اگر نظر شريف آقايان باشد، آقاى امامى قبلا گفتند كه همين بيمارى از نظر ما كه جزو شوراى نگهبان هستيم اطلاق دارد. اين بيمارى كه در قانون اساسى هست.
منشى (يزدى)- اطلاق يعنى تب هم كردند همين‏جور است؟
طاهرى خرم‏آبادى- همين معلوم مى‏شود كه يك ابهامى در آن هست. يعنى قابل بحث است، قابل اين هست كه يك كسى بگويد بيمارى بيش از دو ماه بر اين رئيس جمهورى كه بيمار شده يا مثلا تصادف كرده يا ترور شده صدق مى‏كند. بنابراين انتخابات تشكيل بدهيم و دوباره از سر يك رئيس جمهور ديگر درست كنيم. اين قابل بحث است. اشكال ندارد كه ما يك قيدى بياوريم كه اين بحث‏ها بالاخره برطرف بشود. پيشنهاد ما اين است كه اصلا «دوماه» را برداريد در پيشنهاد ما زمان نيست.
منشى (يزدى)- اگر اين قيد باشد، خود به خود ديگر زمان برداشته مى‏شود. آقاى موسوى بفرماييد.
موسوى اردبيلى- من با نظر آقاى يزدى موافقم اگر ما مى‏توانستيم يك لفظى بياوريم، رويش بحث نشود، يعنى تا گفته شد روشن باشد اشكالى نداشت، اما همان‏جور كه در بيمارى آقاى امامى فرمودند به نظر ما اطلاق دارد. مثلا بگويد: «اگر رئيس جمهور 2 ماه زكام شد» خوب اين بيمارى است ديگر پس رئيس جمهور كه 2 ماه زكام شد، بايد رئيس جمهور انتخاب شود. همان‏جور كه در اين كلمه اگر كسى اين‏جور ترديد كند، آن وقت هر كلمه‏اى بياوريد در اطلاقش، در تقييدش مى‏شود اشكال كرد. بنابراين به متفاهم عرفى بگذاريم، خارج از متفاهم عرفى نباشد. پيداست بيمارى كه در اين‏جا گفته شده ولى بيمارى كه سبب شده دو ماهه نمى‏تواند انجام وظيفه كند و به كارهايش نمى‏رسد مملكت ول معطل است، كسى نيست اصلا معلوم است والا اگر كسى بيايد در اين‏جا اين‏جور اشكالات بكند خوب شما هر كلمه‏اى بياوريد اشكال مى‏شود. اين‏كه رفع ابهام نمى‏كند (امينى- حالا بعد از دو ماه خوب مى‏شود) بعد از دو ماه زكامش خوب مى‏شود سركارش مى‏آيد.
منشى (محمد يزدى)- خوب حالا اين‏جورى كه بحث مى‏كنيم كه اين بحث بين‏الثلاث و اربع و خمس است، اصلا اين‏جورى كه بحث نمى‏شود كرد و مطلب روشن نمى‏شود. اجازه بدهيد به ترتيب صحبت بشود. بعد از جناب آقاى موسوى در موافقت كسى. اسم ننوشته، آقاى هاشميان به عنوان مخالف بفرماييد
حسين هاشميان- ببنيد الان ما اين كلمه را اضافه بكنيم چه چيزى را حل كرده‏ايم، يعنى به طور كلى شبهه حل شده؟ قطعاً نه، براى اين‏كه همان بيمارى مانع از كار مصاديق فراوانى دارد و در قانون نويسى يك كلى را مى‏نويسند حالا در جزئياتش يا تصريح مى‏كنند كه بيمارى را قانون معين مى‏كند اين جلمه را مى‏نويسند اگر هم اين جمله را ننويسند، در قانون عادى مى‏شود مشخص كرد يعنى ما مى‏توانيم در قانون عادى جزئيات را مشخص بكنيم، حالا كه در آن‏جا مى‏توانيم اين جزئيات را مشخص بكنيم و شما الى ماشاءالله در سير قانون اساسى و اصولتان داريد چه آن‏جايى كه ذكر كرده باشيد، حدود را قانون تعيين مى‏كند، چه آن‏جايى كه ذكر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1069
نكرده باشيد، حدود را تعيين مى‏كند، آن‏جا هم چون منعى نيست قانونگذار عادى مى‏تواند حدود را تعيين بكند. بنابراين چون با اضافه كردن اين كلمه چيزى حل نمى‏شود و حل نهايى بايد در قانون عادى باشد من فكر مى‏كنم كه اضافه كردن اين كلمه چيزى را حل نمى‏كند.
منشى (محمد يزدى)- جناب آقاى هاشمى خوب است ديگر اصلا رأى بگيريم، براى اين‏كه ولو پيشنهاد به عنوان 5 تا امضاء دارد و مى‏خواهد بحث بشود، فكر مى‏كنم مذاكره كافى است. آقاى موسوى يك كمى توضيح بدهيد، بعد به رأى بگذاريم.
مير حسين موسوى (مخبر كميسيون)- بنده به ذهنم مى‏آيد كه اگر واقعاً يك موقعى رئيس جمهور بيمار شد و اين شك پيش آمد همان موقعى است كه مجلس مى‏تواند بنشيند و يك قانونى را بررسى بكند و بگويد كه بله اين بيمارى از آن بيمارى‏هايى است كه نبايد اين در رأس كار باشد، براى همين مى‏تواند قانون بگذراند، دست ما براى جعل قانون بسته نيست، براى همين ذكرش اصلا اين‏جا مناسبتى ندارد.
نايب رئيس (هاشمى)- خيلى خوب آقاى طاهرى پيشنهادتان را بخوانيد رأى بگيريم.
منشى (محمد يزدى)- پيشنهاد ايشان اين است كه عبارت اين‏جور بشود: «در صورت فوت، عزل، استعفا، غيبت يا بيمارى مانع از ادامه كار ...»
نايب رئيس (هاشمى)- ديگر دو ماه و اين‏هايش را حذف مى‏كنيم. آقايانى كه موافق اين اصلاحيه هستند، رأى بدهند (عد كمى رأى دادند) يك جهت خاصى رأى دادند، رأى نياورد، منطقى است اگر هم تازه رأى مى‏آورد، خيلى خوب نبود.
منشى (محمد يزدى)- حالا اگر اجازه مى‏فرماييد اصل با اصلاحات براى رأى گيرى خوانده شود.
نايب رئيس (هاشمى)- بله بخوانيد رأى بگيريم.
هاشميان- اصل شورا را بايد رأى بگيريد.
نايب رئيس- اصل شورا را كه پيشنهاد نداده‏ايد، حداقل بايستى پيشنهاد مكتوب بدهيد كه نداده‏ايد.
منشى (يزدى)- آقاى خزعلى اصلاح عبارتى دارند بفرماييد.
ابوالقاسم خزعلى- بسم الله الرحمن الرحيم. در اصل 130 دو جا اصلاح لفظى را پيشنهاد مى‏كنم و آن اين است كه آمده: «در صورت فوت، عزل، استعفا، غيبت يا بيمارى» تمام اين‏ها موانع‏اند. بعد مى‏گويد كه: «يا موجبات ديگرى از اين قبيل» موجب چيزى است كه پديده‏اى و موجبى به دنبال بياورد مثل «اذا دخل الوقت وجب الصلوه» اين را موجب مى‏گويند. اما اگر من الان لباسم نجس است نمى‏گويند موجب مى‏گويند مانع. همه اين‏ها مانع بود: «فوت، عزل، استعفا، غيبت يا بيمارى و موانع ديگرى از اين قبيل» اين يك جا، جاى دومش كه يك مقدار عدم تناسب بيشتر به چشم مى‏خورد «يا موجبات ديگرى كه مانع انجام وظيفه شود» موجب كه مانع نمى‏شود يا موانع ديگر و اگر مى‏بينيد لفظ «موانع» تكرارش زياد مى‏شود «امور» بگذاريد. اما موجب بسيار نامناسب است.
منشى- حالا پيشنهاد اصلاح عبارتى است كه به جاى كلم «موجبات» كلم «امور» گذاشته بشود.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1070
نايب رئيس (هاشمى)- خيلى خوب آقايانى كه با اين پيشنهاد آقاى خزعلى كه به جاى «موجبات» كلم «امور» را بگذاريم موافقند، رأى بدهند (اكثريت رأى دادند) تصويب شد.
منشى (يزدى)- پس حالا من متن اصل را با توجه دو سه تا اصلاح مى‏خوانم.
اصل يكصد و سى ام- در صورت فوت، عزل، استعفا، غيبت، يا بيمارى بيش از دو ماه رئيس جمهور و يا در موردى كه مدت رياست جمهورى پايان يافته و رئيس جمهور جديد بر اثر موانعى هنور انتخاب نشده و يا امور ديگرى از اين قبيل، معاون اول رئيس جمهور با موافقت قو قضاييه و معاون اول رئيس جمهور موظف است ترتيبى دهد كه حداكثر ظرف مدت 50 روز رئيس جمهور جديد انتخاب شود در صورت فوت معاون اول ...
نايب رئيس (هاشمى)- آقاى هاشميان پيشنهاد حذف اين را داده بودند.
منشى (يزدى)- شورا را يا اين جمله آخر را؟
حسين هاشميان- نه، شورا را، براى اين‏كه انتخابات را وزارت كشور انجام مى‏دهد
منشى (يزدى)- جمل آخر، در صورت فوت معاون اول رئيس جمهور يا امور ديگرى كه مانع انجام وظايف وى گردد، فرد ديگرى از طرف مقام رهبرى به جاى او منصوب مى‏گردد.
نجفقلى حبيبى- اين «فرد ديگرى» حذف بشود.
مير حسين موسوى- نه، به جاى معاون اول است و بهتر است باشد، صراحت نشان مى‏دهد.
نايب رئيس (هاشمى)- بلى، بهتر است كه باشد، چون معاون اول است و منظور همين است آقايانى كه با اين اصل كه عبارتش قرائت شد، موافق هستند، رأى بدهند. (اكثر رأى دادند) به اتفاق آراء تصويب شد.
مير حسين موسوى- نه، با اتفاق آراء نبود چون آقاى بيات رأى ندادند.
نايب رئيس- پس يك نفر رأى ندادند، اصل بعد را بخوانيد.
مير حسين موسوى (مخبر كميسيون)- اصل بعد اصل يكصد و سى و يكم حذف مى‏شود دلايلش هم روشن است چون مضمون اين اصل در اصل يكصد و سى‏ام آمده.
نايب رئيس (هاشمى)- اين را رأى مى‏گيريم. موافقان حذف اصل صد و سى و يكم رأى بدهند (اگر رأى دادند) با اكثريت آراء تصويب شد. اصل بعدى را بخوانيد.
مير حسين موسوى- اصل يكصد و سى و دوم در قانون اساسى فعلا به اين ترتيب است: «در مدتى كه وظايف رئيس جمهور بر عهد شوراى موقت رياست جمهورى است، دولت را نمى‏توان استيضاح كرد يا به آن رأى عدم اعتماد داد و نيز نمى‏توان براى تجديدنظر در قانون اساسى اقدام نمود». ما تغييرى كه در اين اصل داديم اين است چون وظايف رئيس جمهور را بر عهده معاون اول گذاشتيم به جاى «شورا» به همين ترتيب اين را نوشتيم: «در مدتى كه وظايف رئيس جمهور بر عهد معاون اول اوست هيأت وزيران را نمى‏توان استيضاح كرد يا به آن رأى عدم اعتماد داد و نيز نمى‏توان براى تجديدنظر در قانون اساسى و يا امر همه‏پرسى اقدام نمود».
اصل يكصد و سى و يكم بحث همه‏پرسى بود كه ما آن‏جا چون اصل را حذف كرديم، آن قسمت همه‏پرسى آمده در اصل يكصد و سى و دوم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1071
اسدالله بيات- معاون اول است. كلم «او» نمى‏خواهد يك معاون اول كه بيشتر نداريم.
منشى (يزدى)- در مدتى كه وظايف رئيس جمهور بر عهد معاون اول است هيأت وزيران را نمى‏توان استيضاح كرد. منظور اين است.
مير حسين موسوى- عذر مى‏خواهم اين چيزى كه الان تصويب شد به نظر مى‏آيد بايد اين‏جا اضافه بشود «در مدتى‏كه وظيف رئيس جمهور بر عهد معاون اول يا فردى كه رهبرى انتخاب كرده است و از طرف رهبرى عهده‏دار اين مسؤوليت است» آن هم بايد اضافه بشود.
نايب رئيس (هاشمى)- درست است، همين طور است.
مير حسين موسوى- مى‏خواهيد مضمونش را به بحث بگذاريم و رأى بگيريم جملاتش را بعداً درست مى‏كنيم.
نايب رئيس- نه خوب جملاتش را الان درست كنيد در جملات چه اشكالى آقايان دارند؟
هاشميان- ممكن است معاون دوم باشد.
نايب رئيس (هاشمى)- درست است ممكن است فردى باشد كه رهبرى گفته باشند.
منشى (يزدى)- بنابراين فردى كه به جاى اوست چه معاون دوم است چه اول، چه فرق مى‏كند؟
نايب رئيس (هاشمى)- معاون اول يا فرد جايگزين او.
منشى (محمد يزدى)- يا فردى كه به جاى اوست.
نايب رئيس (هاشمى)- مى‏گوييم حالا بگذاريد از اين عبور كنيم بعد مطرح مى‏كنيم.
احمد جنتى- اگر شما فرد جايگزين مى‏گذاريد اصلا معاون اول را برداريد همين عنوان را بگذاريد شامل معاون اول و هر فرد ديگرى كه جايش مى‏آيد مى‏شود. ديگر لازم نيست معاون اول را بگذاريد و بعد هم عطف به اين بكنيد.
نايب رئيس (هاشمى)- چه بگوييم؟
احمد جنتى- وظايف رئيس جمهور بر عهد فرد جايگزين او.
نايب رئيس (هاشمى رفسنجانى)- بلى اين هم مى‏شود.
مير حسين موسوى- بلى، مى‏شود.
منشى (يزدى)- اين تعبير درستى نيست، همين تعبير فعلى صحيح‏تر است، مطابق آن چيزى است كه اصل قبلى هم داشته براى اين‏كه به اصطلاح اولا و بالذات معاون اول وظيف رئيس جمهور را به عهده دارد. در يك مرحل ديگرى هست كه به جاى آن معاون اول فرد ديگرى را مى‏گذارند. يعنى ابتدائاً در اصل تصريح كرده‏ايم كه اول معاون اول است بعد در صورت فوت او، رهبرى كسى ديگر را مى‏گذارد. بنابراين ترتيب را شما در اصل مصوب قبلى ملاحظه فرموده‏ايد. الان هر دو را در يك عبارت بخواهيد بياوريد آن ترتيب قبلى به هم مى‏خورد.
موسوى خوئينى‏ها- فردى كه به جاى اوست، آن هم خوب است.
منشى (محمد يزدى)- فردى كه به جاى او درست است من جواب آقاى جنتى را عرض مى‏كنم.
نايب رئيس- پيشنهاد آقاى جنتى عبارت را مختصر مى‏كند پيشنهاد آقايان عبارت را
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1072
صريح‏تر مى‏كند بهتر است، يعنى ما به خاطر يك جمله، چرا اين طورى بكنيم؟
منشى (يزدى)- آقاى امينى بفرماييد.
ابراهيم امينى- بسم الله الرحمن الرحيم، عرض كنم كه من در اين مورد استثنائات براى تجديدنظر در قانون اساسى و يا امر همه‏پرسى كه اين را اسثنا كى كنند در موضوع رهبرى اين هر دو اختيار رهبر قرار داده شده و اين‏جا فكر شده كه چون از اختيارات رئيس جمهور است، استثنا شده. اما در صورتى كه از رهبر اگر باشد وجهى ندارد استثناء بشود. خوب رهبر اقدام نمى‏كند ديگر چون فرمان تجديدنظر و فرمان همه‏پرسى هر دو از اختيارات رهبرى است.
مير حسين موسوى- ببينيد اين‏جا گفته نشده كه مسأل همه‏پرسى و تجديدنظر در قانون اساسى بر عهد رئيس جمهور يا معاون اوست، بلكه وقتى ما رئيس جمهور نداريم، وضعيت كشور يك وضعيت عادى نيست، كار همه‏پرسى و رجوع به مردم يا تغييرات قانون اساسى مناسب كشور نيست، مى‏تواند مشكل در كشور ايجاد بكند. قانون اساسى در يك وضعيت راحت و عادى بايد صورت بگيرد، به اين دليل اين‏جا پيشنهاد شده كه اين مسأله در آن موقعيت صورت نگيرد وگرنه مسأله وظيفه تجديدنظر يا همه‏پرسى را ما به رئيس جمهور نداديم، آن بحثش جاى ديگر است.
امينى- رهبر دستور نمى‏دهد؟
نايب رئيس (هاشمى)- چرا ضمناً آن‏جا ما تصويب كرديم طى حكمى خطاب به رئيس جمهور. آن‏جا هم گفتيم كه رئيس جمهور بايد اجرا بكند. به هر حال اين استدلال خوبى است، آقاى خزعلى مى‏گويند كه به جاى «وظايف» اين‏جا بگوييم «اختيارت و مسؤوليت‏ها» مثل همان‏جا.
اسدالله بيات- آن عبارت را هم اضافه كنيد.
نايب رئيس- كدام عبارت؟
منشى- درصورتى كه «اختيارات و مسؤوليت‏ها»
نجفقلى حبيبى- در جلس قبل از تنفس بحث شد كه معاون اول نمى‏تواند وزيرى را عزل بكند ...
نايب رئيس (هاشمى)- بله اين جزو بحث‏ها بود، ولى الان كسى پيشنهاد نداد، يعنى آقايان در بحث‏ها آن‏جا گفتند در اين زمان معاون رئيس جمهور نتواند وزرايش را عزل بكند منتها كسى به ما پيشنهادى نداده اين‏جا پيشنهاد را بايد با 5 تا امضاء بدهند.
مير حسين موسوى- من پيشنهاد دارم كه اين را ما رأى بگيريم آن كه فوت نمى‏شود مى‏توانيم اضافه بكنيم.
نايب رئيس- عيبى ندارد اول به اين رأى بگيريم.
منشى (يزدى)- اصل يكصد و سى و دوم- در مدتى كه اختيارات و مسؤوليت‏هاى رئيس جمهور بر عهد معاون اول يا فردى كه به جاى اوست هيأت وزيران را نمى‏تواند استيضاح كرد يا به آن رأى عدم اعتماد داد.
نايب رئيس (هاشمى)- اين عبارت خراب شد «برعهد معاون اول» يك كلمه «است» كه بيشتر نداريد. بايد اين جور بگوييم فرد جايگزين او
منشى (يزدى)- معاون اول يا فردى كه به جاى او مى‏باشد.
نايب رئيس (هاشمى)- باز يك «است» هم اين‏جا مى‏خواهيد. خبر اين جمله كه نيامده.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1073
سيد على خامنه‏اى- ببينيد اين‏جور بشود: در مدتى كه وظايف رئيس جمهور بر عهد معاون اول او و يا فرد جايگزين او است. نايب رئيس (هاشمى)- اين عبارت «فرد جايگزين اوست» خوب است اما ايشان اين‏جا «فردى كه به جاى اوست» نوشته‏اند.
مير حسين موسوى- آقاى هاشمى يك پيشنهادى هست كه از نظر جنبه شكلى كار را بهتر مى‏كند. اگر اين منضم بشود به اصل يكصد و سى‏ام كه نوشته: «فرد ديگرى از طرف مقام رهبرى به جاى او منصوب مى‏گردد» بعد ذيلش بيايد.
منشى- اين اصل اگر مستقل باشد، بهتر است بعد هم در جريان هماهنگ كردن مى‏شود اين را بحث كرد.
نايب رئيس (هاشمى)- خيلى خوب پس «فرد جايگزين اوست» بكنيم بهتر است.
منشى (يزدى)- پس اين‏جور مى‏شود: در مدتى كه اختيارات و مسؤوليت‏هاى رئيس جمهور بر عهد معاون اول يا فرد جايگزين اوست. هيأت وزيران را نمى‏تواند استيضاح كرد يا به آن رأى عدم اعتماد داد و نيز نمى‏توان براى تجديدنظر در قانون اساسى يا امر همه‏پرسى اقدام نمود.
نايب رئيس (هاشمى)- شما اين كه گفتيد هيأت وزيران منظورتان مجموعه است يا وزراء هم هست؟
اسدالله بيات- آن مقدار كه موجب سقوطش بشود.
نايب رئيس- پس به جاى «هيأت وزيران» بگوييم «وزراء». خيلى خوب آقايانى كه با اين عبارت كه خوانده شد موافق هستند، رأى بدهند (اكثريت رأى دادند) تصويب شد. حالا پيشنهاد آقاى حبيبى را مطرح كنيد. يكى از آقايان توضيح بدهند.
اسدالله بيات- بسم الله الرحمن الرحيم. قبلا هم ما صحبت كرديم چون واقعاً زمان، زمانى است كه رئيس جمهور فرض اين است كه نيست، مسؤوليت به طور موقت در اختيار معاون اول يا كسى است كه از طرف رهبرى اختيارات به او تفويض شده و يك‏سرى اصلاحاتى صورت گرفت كه اين اصلاحات خوب بود.
و از آن طرف گفته شد كه وزراء را نمى‏شود استيضاح كرد. همان فلسفه در عزلش هم مى‏آيد. يعنى وقتى كه مجلس نمى‏تواند يك وزير را استيضاح بكند براى اين‏كه شرايط شرايطى است كه نبايد يك وزارتخانه بدون مسؤول مستقيم مورد سؤال از نظر مجلس باشد. بنابراين وقتى كه شما عبارت را اينگونه اصلاح كرديد، به نظر من عزل هم بايد در اين‏جا بيايد. يعنى همين‏طورى كه مجلس نمى‏تواند وزير را مورد استيضاح قرار بدهد چون ممكن است عدم اعتماد دنبالش بيايد و دستگاه اجرايى حالت تزلزل پيدا بكند. بنابراين اعتقاد ما اين است كه اگر كلم «عزل» در اين جا يعنى اين طورى ما بگوييم «در مدتى كه اختيارات و مسؤوليت‏هاى رئيس جمهور بر عهد معاون اول و يا فرد جايگزين اوست، وزيران را نمى‏توان استيضاح و يا عزل كرد.» يعنى اگر يك چنين چيزى ما بياوريم عبارت به نظر من درست مى‏شود.
منشى- آقاى خوئينى‏ها شما مخالف پيشنهاد هستيد بفرماييد.
موسوى خوئينى‏ها- نه خيلى هم مخالفت جدى ندارم. اما به هر حال بنده مخالفتم به اين جهت است فرقش با استيضاح اين است كه آن‏جا معاون اول مى‏خواهد با اين وزير كار بكند كه در همين دو
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1074
ماه اين مجلس است كه مى‏خواهد آن را بكشاند اين‏جا و بحث‏هايى را مطرح بكنند و در آن شرايط خاصى كه رئيس جمهور نيست، معاون خيلى همت داشته باشد، همين هيأت وزيران را بگرداند و كارهاى اجرايى را انجام بدهد تا اين انتخابات رئيس جمهور جديد انجام بگيرد.
اما ديگر اين دولت با يك مديريت معاون رئيس جمهور تاب و توان استيضاح شدن و حمل نمايندگان و اين چيزها را ندارد. از اين جهت استيضاح گفته‏اند انجام نگيرد كه موجب تشنج خواهد بود. اما حالا اگر در همين مدت دو ماه يا كمتر شرايطى پيش آمد وزير يك وزيرى بود كه اين معاون مى‏بيند چاره‏اى ندارد جز اين‏كه او را كنار بگذارد چه اشكال دارد كه اگر چنين شرايطى پيش آمد اين معاون بتواند اين كار را بكند و اگر بلافاصله او را كه عزل مى‏كند وزيرى را به مجلس معرفى بكند خوب بايد از مجلس برايش رأى اعتماد بگيرد اگر هم نكرد، خوب جاى ديگر گفتيم كه چه مدتى ظاهراً دو ماه سه ماه در يك اصل ديگر گفتيم كه در همين مدت كم، رئيس جمهور بايد سرپرستى آن وزارتخانه را به عهده بگيرد معاونش هم اگر وزيرى را عزل كرد به دليل اين‏كه نمى‏تواند در همين دو ماه آن وزارتخانه را اداره كند عزلش مى‏كند اگر موفق شد از مجلس به جايش يك وزير ديگرى را رأى مى‏گيرد مى‏گذارد اگر نشد خودش در اين مدت سرپرستى وزارتخانه را برعهده مى‏گيرد. بنابراين پس دست معاون را در اين‏جا بستن صلاح نيست به اين‏كه بگوييم ملاك واحد است. ملاك واحد نيست، آن‏جا استيضاح است، در جامعه تشنج ايجاد مى‏كند، اما اين‏جا عزل است به دليل اين‏كه با او نمى‏تواند كار بكند.
منشى- موافق آقاى عميد بفرماييد.
عباسعلى عميد زنجانى- بسم الله الرحمن الرحيم. عنايت بفرماييد اگر تغيير وزير به هر نحوى ايجاد تشنج مى‏كند در هر حال ايجاد مى‏كند اگر تغيير وزير باعث نمى‏شود هيچ آبى از آب تكان بخورد خوب در هر صورت خيلى روشن است ببينيد وزير وقتى استيضاح مى‏شود و دنبالش عزل مى‏شود صحبت مى‏شود كه ايجاد تشنج مى‏كند. خوب شرايط شرايط استثنايى است، اگر معاون رئيس جمهور هم اين وزير را عزل بكند، خواه ناخواه تشنج برابر با آن تشنج ايجاد مى‏شود. اين‏كه ما فرض مى‏كنيم در مجلس بحث مخالف و موافق بشود اين‏كه تشنج نيست. تشنج آن است كه در جامعه به وجود مى‏آيد. در مورد وزارتخانه‏اش يك‏نفر رفته نفر جديدى آمده با ملحقاتش با تمام مرافقش. خوب وقتى اين‏جورى فرض بكنيم يك وزارتخانه تغيير و تبدلى حاصل شده و يك تغييراتى در آن به وجود آمده. حالا عامل اين تغيير مخالف و موافق بحث كردن مجلس باشد يا مخالفت و اظهارنظر معاون رئيس جمهور باشد تا فوتى در اين جهت نيست. شما عنايت بفرماييد در جواب جناب آقاى امينى آقايان اين‏جور جواب داده‏اند كه: «همه‏پرسى و مسأل تجديدنظر در قانون اساسى از مسؤوليت‏هاى رهبرى است» گفتيم اشكال ندارد آن هم ملحق بشود براى خاطر اين‏كه در ايجاد تشنج برابر است با آن عوامل ديگر پس هر چيزى كه در شرايط عادى به نحوى وضع عادى را بدتر بكند، خواه ناخواه ملاك واحدى خواهد داشت، اين كه در مجلس مخالفى و موافقى بحث مى‏شود اين را كه نمى‏شود اسمش را تشنج گذاشت. تشنج آن است كه وزارتخانه به هم مى‏خورد يك فردى مى‏رود فرد ديگرى جايش مى‏آيد كلى كارها متوقف مى‏ماند كلى آن شخص جديد بايد آدم بياورد نواقصى كه در مدت وزير اول بوده آن‏ها جبران بكند تا بيايد اين كارها را انجام بدهد كلى كارها فوت شده،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1075
مسؤوليت‏ها لوث شده و مسايل و مشكلات ديگرى به وجود آمده. بنابراين همان‏طور كه گفته شد ملاك واحدى است و اگر ايجاد مانعى و محظورى نمى‏كند در هر دو جا اگر مى‏كند كه در موارد مشابه حكم يكسان است، حكم العقل فى ما يجوز فى مالا يجوز ...
نايب رئيس (هاشمى رفسنجانى)- آقاى موسوى بفرماييد.
مير حسين موسوى (مخبر كميسيون)- من به ذهنم مى‏آيد كه در آن 50 روز واقعاً ممكن است معاون رئيس جمهور كه يك وظايف عمده‏اى بر عهده‏اش هست مواجه با يك مشكلى در رابطه با وزرايش بشود حقيقتش اين است و نتواند كار بكند، مزاحمت ايجاد بشود يا وزرا احساس بكنند كه آن‏ها را نمى‏شود تغيير داد و كلا جو جلسه را در يك جوى كه يقيناً از نظر سياسى سالم نيست و وضعيت خاصى هست، ممكن است به هم بزند ما چرا اين را بگيريم؟ مخصوصاً كه در چنين شرايطى بالاخره نظارت رهبر را هم داريم، يعنى ما قيد كرديم كه اين فرد يا كسى است كه مورد تأييد رهبرى است يا اين كه كسى است كه رهبر گذاشته به نوعى اشراف بر او خواهد داشت و نمى‏تواند كار خطاى زيادى انجام بدهد، ولى گذاشتن اين حق براى او كه بتواند از همه مسؤوليت‏هاى رئيس جمهور استفاده بكند، در ثبات كشور در آن موقعيت به نظر ما بهتر مى‏تواند مفيدتر و مؤثرتر باشد براى همين ما مخالفيم.
نايب رئيس (هاشمى)- خيلى خوب پيشنهاد پنج نفر آقايان كه گفته بودند عزل هم اضافه بشود يعنى در اين مدت دوران فترت حق عزل هم از معاون اول يا جايگزين او گرفته بشود كه وزيرى را نتواند عزل كند.
آقايانى كه موافقند «عزل» هم اضافه بشود، رأى بدهند (5 نفر دست بلند كردند) رأى نياورد.
جنتى- يك اصلاح عبارتى است. اين كلمه «به آن» كه قبلا اشاره بود به «هيأت» الان كه «هيأت» رفت وزرا جايش آمد «به آن‏ها» بايد بشود.
نايب رئيس (هاشمى)- بله به آن‏ها يا آنان بنويسيد.
منشى (يزدى)- اصل بعد كه حذف شده است، يعنى قبلا بحث شده حالا اصل 134.
مير حسين موسوى (مخبر كميسيون)- اصل 134- رياست هيأت وزيران با رئيس جمهور است كه بر كار وزيران نظارت دارد و با اتخاذ تدابير لازم هماهنگ ساختن تصميم‏هاى وزيران و هيأت دولت مى‏پردازد و با همكارى وزيران برنامه و خط مشى دولت را تعيين و قوانين را اجرا مى‏كند. رئيس جمهور در برابر مجلس مسؤول اقدامات هيأت وزيران است. مسؤوليت امور برنامه و بودجه و ادارى و استخدامى كشور مستقيماً با رئيس جمهور است.
اين اصل با اصلى كه فعلا هست يك تفاوتهايى دارد كه بنده آن را توضيح مى‏دهم.
يكى تغيير نخست‏وزير به رئيس جمهور هست كه رياست هيأت وزيران در آن با نخست‏وزير بود، اين جا به طور مستقيم با رئيس جمهور است.
در جمل خط دوم اگر دقت بشود ما يك تغييرى داديم. در اين‏جا هست كه با اتخاذ تدابير لازم به هماهنگ ساختن تصميم‏هاى دولت مى‏پردازد. ما اين‏جا گذاشتيم «به هماهنگ ساختن تصميم‏هاى وزيران و هيأت دولت مى‏پردازد». دليل اين قضيه اين بود كه در تفسيرى كه شوراى نگهبان از اين مسأله مى‏كرد يك نوع ابهام وجود داشت كه آيا نخست‏وزير فقط
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1076
وظايفش در حيط همان هيأت دولت وقتى تشكيل مى‏شود هست يا اين‏كه در بيرون از هيأت دولت وقتى وزيران مشكلاتى پيدا مى‏كنند، مسائل گوناگونى دارند و وظايفى كه انجام مى‏دهند با هم هماهنگ نيست. در هماهنگ ساختن كارهاى آن هم رئيس جمهور يا نخست‏وزير يا رئيس دولت نقش دارد؟ ما اعتقاد داريم از نظر تجربى كار اصلى رئيس دولت در خود جلس هيأت دولت نيست، گر چه جلسات هيأت دولت جلسات بسيار مهمى هستند. ولى كار رئيس قو اجرايى در مرحل اجرا يك كار مستمر 24 ساعته است. يعنى دائم در حال هماهنگ ساختن دستگاه‏هاى مختلف، وزراى مختلف هست براى اين‏كه يك كارى صورت بگيرد. فرضاً اين هواپيماى افغانى كه آمده بود در سيستان بلوچستان نشسته بود وزارت اطلاعات آن‏جا كار دارد، استاندارى‏ها كار دارند، وزارت كشور كار دارد، مسائل گوناگونى در آن‏جا هست. در اين‏جا كسى كه سررشت كار را به عهده مى‏گيرد و نمى‏گذارد كه (فرضاً قسمت تبليغاتى مشغول كار هست) كار ناهماهنگ صورت بگيرد، خوب رئيس دولت است، مى‏آيد تمام اين‏ها را هماهنگ مى‏كند. اگر ما وظايف رئيس جمهور را فقط منحصر بكنيم به هماهنگى در داخل دولت عملا اين اختيار را در او در كارهاى روزمره و در امورى كه هر لحظه در حال اتفاق افتادن هست، مى‏گيريم. اين كار به هر حال انجام خواهد شد. يعنى اگر ما در قانون اساسى هم صورت ندهيم، ولى با ضعف زياد براى همين در كميسيون تصميم گرفته شد كه اين مسأله‏اى‏كه يك حالت بديهى دارد ما تصريح بكنيم كه شوراى نگهبان هم مشكلى در تفسير نداشته باشد. جمل بعدى تغييرى نكرده، منتها در جمل بعدتر «رئيس جمهور در برابر مجلس مسؤول اقدامات هيأت وزيران هست» به جاى نخست‏وزير آمده و جمل بعدى‏اش كه جمل مهمى هست، مسأل مسؤوليت امور برنامه و بودجه و ادارى و استخدامى كشور هست كه صراحتاً آورديم كه با رئيس جمهور باشد اولا به خاطر تفسيرى كه از قانون اساسى مى‏شد و قانون اساسى هم در اين زمينه مبهم بود عملا تمام اين‏ها منجر به اين شد كه وزارت برنامه و بودجه از نخست‏وزيرى جدا بشود، از دستگاه اجرايى جدا بشود و جاى خودش را بزند و راه خودش را برود، نه اين‏كه خداى نكرده افراد با خلوص نيت آن‏جا نبودند. هميشه آن‏جا افراد مؤمن و معتقدى بودند ولى عملا يك نوع هماهنگى كه بين دستگاه برنامه‏ريزى و رئيس دولت وجود داشته باشد اين حاصل نمى‏شد. اگر در جمل قبلى توجه بشود ما اختيار برنامه و خط مشى دولت را مى‏دهيم به رئيس دولت كه قبلا نخست‏وزير بود، الان رئيس جمهور است. ما اگر دستگاه برنامه‏ريزى را از دست رئيس دولت بگيريم آن را در حقيقت در امر برنامه‏ريزى و اعمال سياست‏هايى كه تصميم گرفتيم تمركز در وجود او داشته باشد او را ضعيف مى‏كنيم و اين اختيار را از دست او مى‏گيريم و حقيقتش اين هست بنده اين شهادت را بدهم كه جدا شدن برنامه و بودجه از دست رئيس دولت حالا رئيس جمهور باشد، نخست‏وزير باشد براى كشور ضايعه است، يعنى واقعاً ضايعه است. رئيس دولت موضعى بالاتر از 24 وزارتخانه دارد. يعنى وقتى كه يك اتفاقى مى‏افتد عملا او هم جنب سياسى‏اش را مى‏بيند، جنب اقتصادى‏اش را مى‏بيند، منافع 24 وزارتخانه را مى‏بيند، ولى يك وزارتخانه ديد بخشى دارد و اين مسأله كه ما كار دست كسى بدهيم كه موضعى برتر از 24 تا وزارتخانه داشته باشد، يك مسأل ضرورى در كار هست. وزارت برنامه و بودجه به خاطر بافت و ساخت داخلى‏اش يك وزارتى است كه دائم مقتصدانه عمل مى‏كند و جنبه‏هاى اقتصادى در تصميم‏گيرى‏ها به شدت اثر مى‏گذارد. در حالى كه رئيس دولت فقط رئيس بخش‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1077
اقتصادى نيست، رئيس بخش سياسى كشور هم هست، مصالح كل كشور را مى‏بيند. براى همين برنامه و بودجه قطعاً بايد زير نظر رئيس دولت باشد. ادار استخدامى كشور هم همين جور است. ادار استخدامى كشور گرچه زير نظر نخست‏وزير بوده، اين اواخر بحث بوده در مجلس كه اين اختيار را از دست نخست‏وزير بگيرند و امور ادارى و استخدامى را هم بدهند دست وزارت برنامه و بودجه و به صورت يك وزارتخانه مستقل. حقيقتش اين است كه ادار امور ادارى و استخدامى كشور اهميتش كمتر از برنامه و بودجه نيست، وظيفه‏اش سروسامان دادن به تشكيلات استخدامى در سراسر كشور است. من يك مثالى براى شما بياورم: دستگاه ها تلاششان بر اين است كه (در موقعيتى كه نيروى انسانى به طور مثال كم داريم) وزارت نفت مى‏خواهد مهندس زيادتر بگيرد حقوقش را بالاتر مى‏برد يك دفعه مى‏بينيد تمام متخصصين دستگاه‏هاى ديگر را جذب مى‏كند به سمت دستگاه خودش. وزارت نيرو وقتى استقلال داشته باشد آن اين كار را مى‏كند، نيروهايش را مى كشد به سمت خودش، اگر دانشگاه براى خودش يا وزارت فرهنگ و آموزش عالى در خودش استقلال رأى ببيند، اين‏ها را مى كشد به سمت خودش، اين رئيس دولت هست كه حدس مى‏زند تشكيلات را چگونه تنظيم بكند كه از نيروى انسانى بهترين استفاده بشود و اولويتى‏هايش كجا باشد. الان به طور مثال در دولت ما مشكلى داريم، بحثى داريم كه پرداخت‏هاى اساتيد دانشگاه‏ها را بالا ببريم. وزاتخانه‏هاى ديگر مراجعه كردند كه نه اين باعث مى‏شود كه متخصصين ما بروند به سمت دانشگاه‏ها. برنامه و بودجه با ديد اقتصادى خودش طبيعاتاً مسأله بخش صنعت و نظاير اين‏ها را مى‏بيند. رئيس دولت هست كه به اعتقاد من در اين‏جا مى‏تواند تصميم بگيرد كه اولويت به نفت است، با آموزش عالى است با فلان وزارتخانه است و در اين‏جا اثر مى‏گذارد در امور ادارى و استخدامى كشور. اين يك مسأله است. مسأل هماهنگى دستگاه‏هاى مختلف از نظر تشكيلاتى، يعنى تشكيلات مختلفى كه در كشور هست كه صدها سازمان شايد بيش از هزار سازمان دارند كار مى‏كنند هر كدام دنبال مزيتى براى خودشان هستند در اساسنامه، قوانين، مقررات ادارى و استخدامى كشور براى اين‏كه كارشان خوب بچرخد. ولى شما حتماً شكايت برايتان شده كه به محض اين‏كه يك نفر عيدى بيشتر مى‏پردازد، امتياز خاصى براى كارهاى ادارى خودش قائل مى‏شود بلافاصله يك نابسامانى در كل كشور بوجود مى‏آيد. مسؤوليت اين قضيه فقط مى‏تواند با رئيس دولت باشد كه توجه بكند. در قديم هم به اين مسأله توجه شده بود و براى همين هم برنامه و بودجه و هم اداره استخدامى كشور زيرنظر نخست‏وزير بود. در كشورهاى ديگر هم بدون استثنا امور استخدامى و ادارى و برنامه و بودجه كاملا مربوط به رئيس كشور هستند، چرا كه اهرم‏هاى اصلى كار رئيس دولت همين‏ها هست. چون شما اين را بگيريد مثل اين‏كه بال و پر يك رئيس دولت را مى‏بريد. براى همين ما پيش‏بينى كرديم كه اين مسأله اين‏جا بيايد و با اصل تمركز جزو مواردى كه بسيار همسو و همساز هست همين قضيه رجوع دادن امور برنامه و بودجه و ادارى و استخدامى كشور به سمت رئيس دولت است كه در اين‏جا آمده. اين استدلال بوده كه در كميسيون شده و تصويب شده.
موسوى اردبيلى- من مخالفم و پيشنهاد حذف قسمت آخر اصل را دارم.
عميد زنجانى- آيا اين به معناى انحلال وزارت برنامه و بودجه است و وزارت برنامه و بودجه به سازمان تبديل مى‏شود؟
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1078
مير حسين موسوى- بله، پيشنهادى كه ما داريم تبديل به سازمان مى‏شود.
نايب رئيس (خامنه‏اى)- تصويب نكرديم براى اين‏كه دست باز باشد.
عميد زنجانى- يعنى امكان اين‏كه به مجلس بيايد هست؟
سيد على خامنه‏اى- در اين شكل نه. قبلا گفتيم كه شكل سازمان باشد يعنى اول اين تصويب شده بود بعد آقايان گفتند كه كلى آن بهتر است.
موسوى اردبيلى- آن جور كه من از اين مى‏فهمم همين كه الآن آقايان تصريح فرمودند يعنى برنامه و بودجه را از شكل وزارت در بياوريم به شكل يك سازمان وابسته به رئيس دولت، حالا اين رئيس دولت يك وقتى نخست‏وزير بود، الان مثلا ممكن است بعد از اين رئيس جمهور باشد. اين استدلال‏هايى كه جناب آقاى مهندس موسوى فرمودند بسيار خوب مدتى است كه ما آشنا هستيم با اين حرف‏ها. يعنى كشمكش بوده ما بين دولت و مجلس، مجلس مصر بوده به اين‏كه اين به شكل وزارت باشد، شوراى نگهبان هم مؤيد اين جهت بوده آقاى نخست‏وزير هم مصر بوده به اين‏كه اين در دست نخست‏وزير باشد. شكى نيست اگر در دست دولت باشد يك ابزار بسيار قوى است براى پياده كردن اهداف و نظرات و اين‏ها. اما اولا مجلس هيچ‏وقت نمى‏تواند از خود مسؤول برنامه و بودجه و امثال اين‏ها سؤال كند و او مستقل هم نيست، اين يك ابزار دست رئيس دولت است. از آن حالتى كه برنامه و بودجه دارد و آن خاصيتى كه اين‏ها دارند، آن حالت امساكى كه دارند و جلو حيف و ميل‏ها را بگيرند يك نحو خساست‏هايى به خرج بدهند و گاهى هم سابق ما مى ديديم مضر بوده، يعنى واقعاً دست دولت را مى‏بسته. اين محظور هست، اما از آن طرف هم جلو اين (چه جور من نمى دانم تعبير كنم كه جسارت نباشد) گشادبازى‏ها و ريخت و پاش‏ها امثال اين‏ها را هم مى‏گيرد. اين «دوران امر بين محظورين» است، لذا مجلس هم اين را تلاش كرده به كل وزارت در آورده. اين محظور را بپذيريم البته اين از مجموع دولت كه بيرون نمى‏رود بالاخره وزير است، جزء هيأت وزراست، زير نظر رئيس دولت است، نمى‏تواند تخلف كند. منتها يك نحوه در جمع خودش استقلال دارد. استقلال خودش را حفظ كند و حرف خودش را بزند، استدلال خودش را بكند اين بهتر است براى مملكت از اين‏كه ... چون بله يك وقتى ما رئيس جمهورمان جناب آقاى هاشمى است، يك وقتى هم ايكس است، ما نمى دانيم چه جورى است، آن وقت اگر يك رئيس دولتى آمد آن رئيس دولت دلش مى‏خواهد مثلا فرض كنيد يك كارهايى بكند، يك حاتم‏بخش‏هايى بكند، چه كار بكند؟ اين هم نتواند جواب گويد، برنامه و بودجه هم بنشيند يك دستورى فقط به آن بدهند اين قدر ارز بده، اين قدر پول بده، اين قدر ريال بده، اين قدر چه كار كن، اين هم اصلا نتواند حرف خودش را بزند، يعنى كسى نباشد در اين‏جا جلوى اين كار را بگيرد، بى‏كنترل مى‏شود. من عقيده‏ام اين است در شكل وزارت بماند، البته من قبول دارم در شكل وزارت بماند گاهى محظور ايجاد مى‏كند براى وزارتخانه‏ها، براى هيأت دولت، اما آن محظورش كمتر است از اين‏كه اين بماند و هيچ گونه كنترلى نباشد.
منشى (يزدى)- آقاى خوئينى‏ها به عنوان مخالف پيشنهاد
موسوى خوئينى‏ها- عرض كنم از اين آخر فرمايش حاج آقا. اصلا ما دربار اصل شكل سازمانى برنامه و بودجه و ادارى و استخدامى چيزى نگفته‏ايم كه اين حالا وزارتخانه نباشد،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1079
باشد، سازمان باشد، يك اسم ديگرى داشته باشد، اصلا ما هيچ چيزى در اين رابطه نگفته‏ايم و عنايت هم بود به اين‏كه گفته نشود. گفتيم شايد مصلحت باشد وزارتخانه باشد، شايد مصلحت باشد سازمان باشد. اين‏جا گفته شده است مسؤوليت امور برنامه و بودجه و ادارى و استخدامى مستقيماً بر عهد رئيس جمهور است. يعنى ساير دستگاه‏ها مع الواسطه مسؤوليتش با رئيس جمهور است، وزير تعيين مى‏كند، وزير در مقابل رئيس جمهور مسؤول است، در مقابل مجلس مسؤول است، رئيس جمهور در برابر مجلس نسبت به اعمال هيأت وزرا مسؤول است، اما اين دو تا كار در كشور مسؤوليتش مستقيماً با رئيس جمهور است اين اولا. اما از نظر ...
موسوى اردبيلى- يك كمى توضيح بدهيد تا من بفهمم. اگر منظور اين است كه ممكن است وزارت نباشد ...
موسوى خوئينى‏ها- حالا آن حرف اصلى من آن بعدى است. اين را اگر توجه بفرماييد بهتر از اين حرف اولى است. ببنيد اساساً ماهيت برنامه و بودجه و ادارى و استخدامى قسيم ساير امور اجرايى كشور نيست. يعنى شباهت ندارد به وزارت كشاورزى در كنار وزارت بهداشت و درمان، در كنار وزارت آموزش و پرورش. در واقع اين ها يك امورى هستند در رديف هم و قسيم هم هستند. اما امور برنامه و بودجه و ادارى و استخدامى شباهت يك روح حاكم بر كل دستگاه‏ها را دارد. بنابراين يك چيزى كه نقش مستقيم در همه وزارتخانه‏ها دارد كه امر برنامه و بودجه است و امر ادارى و استخدامى كه حاكم بر همه دستگاه‏هاى اجرايى است اين را ما بياييم بدهيم دست يك وزير در آن شكل وزاتخانه‏اش كه فرض مى‏گيريم آقايان آن را خيلى شكل مطلوبى مى‏دانند كه يك وزير در كنار بقى وزرا اما امرى بر عهد او باشد و در دست او كه حاكم بر همه وزارتخانه‏هاست. پس ماهيت امر برنامه و بودجه‏ريزى كشور و امور ادارى و استخدامى ايجاب مى‏كند كه اين دست يك كسى باشد كه حالت او نسبت به دستگاه‏هاى اجرايى حالت مقسم نسبت به اقسامش است. تناسب ماهيت برنامه و بودجه اين است كه دست رئيس دستگاه اجرايى باشد حالا مى‏خواهد رئيس جمهور باشد يا نخست‏وزير. بحث ما فعلا رئيس جمهور است كه اگر نخست‏وزير هم بود ما باز همان را پيشنهاد مى‏داديم و در كميسيون هم جناب آقاى نخست‏وزير و هم جناب آقاى خامنه‏اى هر دو به عنوان شاهد كارشناس عادل متخصص در اين امر هر دو نظر مى‏دادند و شهادت مى‏دادند كه اين به مصلحت كشور است و علتش هم به نظر بنده اين است كه ماهيت اين يك ماهيتى است كه بايد دست رئيس دستگاه اجرايى باشد نه دست يكى از افرادى كه در كنار بقى افراد است و در واقع در رديف آن‏هاست و شدنش در حد خود آن‏هاست. بنابراين اين نكته هم كه فرمودند اگر آن طور باشد جلوگيرى از ريخت و پاش مى‏كند. اصلا جلوگيرى از ريخت و پاش كردن ارتباط به اين ندارد كه وزير باشد يا نباشد، آن قانون دارد. سازمان هم باشد قانون دارد، وزارتخانه هم باشد قانون دارد، بر اساس آن قانون است كه جلوگيرى مى‏كند از ريخت و پاش، از آزادى در عمل و از هر چيزى و معنى اين‏كه دست رئيس جمهور باشد اين نيست كه يعنى آن بودجه‏هاى مصوب را از يك وزارتخانه بگيرد، اصلا حقش را ندهد و به طور كلى يك وزارتخانه‏اى را محروم كند به آن چيزى ندهد، بودجه مربوط به آن را بگيرد بدهد به يك وزارتخان ديگرى. نه بحث اين است كه رئيس جمهورى كه برنامه‏ريزى و خط مشى را ما در آن عبارت بالا گفتيم، او بايد با همكارى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1080
وزيران انجام بدهد، خوب مقتضايش اين است كه برنامه و بودجه دست او باشد، ادارى و استخدامى هم دست او باشد. پس پيشنهاد اين‏كه دست رئيس جمهور باشد معنايش اين نيست كه مثلا ريخت و پاش خواهد شد، آزادى پيدا مى‏شود، هر كسى هر كارى بكند، هر بودجه‏اى در هر جايى رديف‏ها را همه را به هم بريزند. اين معنايش اين نيست كه اين نگرانى پيش بيايد اما آن قسمتى كه فرمودند توضيح داده بشود بنده خودم از اين جمله «مسؤوليت امور برنامه و بودجه و ادارى و استخدامى كشور مستقيماً با رئيس جمهور است» نمى‏فهمم كه شكل سازمانى‏اش هم در اين‏جا بيان شده باشد. اصلا شكل سازمانى در اين عبارت نيامده. اگر كميسيون هم نظرش اين باشد كه به صورت سازمان باشد پس بايد عبارت را بياوريم كه مثلا در شكل سازمان، اگر نياوريم قهراً مجلس دستش باز است.
مير حسين موسوى (مخبر كميسيون)- برادران توجه بكنند چون نكت بسيار مهمى است، يعنى طبيعتاً همان طور كه گفته شد هم رياست محترم جمهورى كه الان مقام معظم رهبرى هستند و اشراف به قضايا دارند از اين مسأله قوياً حمايت كردند بنده هم نفعى ندارم در اين زمينه، ولى زجر زيادى كشيده‏ام نه در رابطه با شخص خودم بلكه مسائل كشورى يك كم اين را توضيح مى‏دهم. يكى از مهم‏ترين نكاتى است كه الان اين جلسه تصويب مى‏كند. مسأل اصلى سر اين است كه وظايف سازمان برنامه و بودجه همان وظايف رئيس دولت است. اولين اشكال در اين‏جاست، وظيف برنامه‏ريزى، وظيف نظارت، وظيف‏سركشى، وظيف اولويت دادن اين طرح بر طرح ديگر. خوب ما مى‏گوييم رئيس دولت اولين چيزى كه در نظرمان مى‏آيد مى‏خواهيم به سامان در آوردن كارها باشد. الان مثلا هزاران طرح در كشور دارد اجرا مى‏شود، يك روز پول كم داريم، يك روز زياد داريم و قانون هم داريم ولى در اين چهارچوب قانون دست رئيس دولت يك مقدار باز است، يعنى مى‏تواند اين ظرف برود، آن طرف برود. كسى كه اين اولويت‏ها را تعيين مى‏كند مى‏گويد مسأل سياسى، مسأل اقتصادى ما به ما بانى القاء را مى دهد و اين مصلحت را ايجاد مى‏كند كه به چه سمت برويم چه كسى است جز رئيس دولت كه اتفاقاً در خود اين اصل 134 قانون فعلى هم همين است وقتى بحث مى‏شود كه «و با همكارى وزيران برنامه و خط مشى دولت را تعيين مى‏كند» يعنى دقيقاً همان وظايف برنامه و بودجه را انجام مى‏دهد. اين يك نكته است. نكت دوم خود جاى طبيعى برنامه و بودجه هست كه بد نيست برادران بدانند كه اصلا زادگاه دفتر برنامه وبودجه نخست‏وزير بوده يعنى يك موقعى كه كشور يك كمى توسعه پيدا كرده، مسائل اقتصادى مطرح بوده و اين‏ها رژيم سابق براى حفظ خودش كه اين را هم از الگوهاى تمام دنيا اتخاذ كرده، آمده يك دفتر برنامه و بودجه زده بعداً تبديل به سازمان كرده، بعد براى اين‏كه به اين قوت بيشتر بدهد وزير مشاور كرده كه باز هم در خود قانون برنامه و بودجه سازمان برنامه و بودجه زير نظر رئيس دولت بوده تا موقعى كه اين وزير مشاور حذف شد و عملا تبديل به وزارتخانه مستقل شد كه الان به اصطلاح مشكل ما به اين ترتيب پيدا كرديم. بحث شد كه آيا از وزير برنامه و بودجه سؤال نمى‏شود؟ من مى‏خواهم بگويم كه وظايف برنامه و بودجه به نحوى است كه سؤالات معمولى كه از وزرا مى‏شود اصلا از وزير برنامه و بودجه نمى‏شود. ما در طول تاريخ مجلس يك سؤال از آقاى دكتر بانكى داشتيم سر معاملايت كه با رومانى داشت سر تراكتور كه بعداً مسائلش پيچيد سر مسائل ديگر و آمدند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1081
پاسخ دادند كه ارتباطى با وظايف او در رابطه با وزارت برنامه و بودجه اصلا نداشت. بحث است كه ممكن است اين‏ها حاتم‏بخشى بكنند. باز هم اين برنامه و بودجه به طور خودسرانه نمى‏تواند بودجه را تخصيص بدهد. ما يك كميسيون تخصيص داريم كه آن كميسيون تخصيص رئيس سازمان برنامه و بودجه و وزير اقتصاد و دارايى با هم تخصيص مى‏دهند، يعنى در نظام اجرايى ما در شرح وظايف خزانه جداست از برنامه و بودجه. در بعضى كشورها خزانه در داخل برنامه و بودجه است. در آن حالت‏ها ممكن است يك چنين تصورى بوجود بيايد كه اين‏ها خودشان هم به اصطلاح تخصيص مى‏دهند و هم از خزانه برداشت مى‏كنند. نه موقعى كه هر سه ماه به سه ماه وزير اقتصاد و دارايى و وزير برنامه و بودجه دور هم مى‏نشينند وزير اقتصاد و دارايى مى‏گويد ما اين قدر در خزانه داريم او مى‏گويد ما اين قدر نياز داريم، با هم چانه مى زنند كه كجا بدهند، كجا نهدند و عملا وزارت اقتصاد و دارايى هم به اين ترتيب و هم از طريق ذى‏حسابى‏ها دقيقاً دخل و خرج كشور را كنترل مى‏كند. يعنى هيچ مقامى در كشور نمى‏تواند هزينه بى خودى خارج از قوانين رد بكند كه زير نظر ذى‏حسابى‏ها نباشد. بله ما وقتى برنامه و بودجه را مى‏دهيم دست رئيس دولت دست او را در سياستگذارى باز مى‏كنيم ولى دست او را در خداى نكرده ريخت وپاش‏ها و سوء استفاده و نظاير اين‏ها باز نمى‏كنيم. يعنى اين‏را برادرها دقيقاً دقت داشته باشند، دادن اين مسأله دست رئيس دولت به اين معنا نيست كه ما خزانه را داديم دست رئيس دولت، مى‏تواند با امضاهاى پنهان مثلا بودجه‏ها را اين‏طرف و آن‏طرف بكند، اگر آدم خداى نكرده بدى در رأس كار باشد نه به اين ترتيب نيست و عملا بنده مى‏خواهم بگويم كه اگر بعد از جنك و در دوران انقلابى كشور بخواهد سريع پيش برود، مشكل پيدا نكند اگر برنامه و بودجه دست رئيس دولت نباشد اگر نزديك‏ترين فرد را هم به عنوان وزير بگذاريم آن‏جا مشكل خواهيم داشت. بنده الان مشكل سربازسازى دارم نه سرخداى نكرده بد بودن برنامه و بودجه ولى ما از اين‏جا حركت مى‏كنيم سريع آبادان فلان روز مى‏گوييم كه مردم بايد بيايند بعد مى‏بينيم كه پول مدرسه‏اش داده نشده، پول بهداشت و درمانش داده نشده، پول فلان جايش داده نشده. يعنى واقعاً به اين‏جا يك رئيس دولت مى‏رسد كه بالاخره كشور را به نحوى به كار بيندازد به پيش ببرد، بحران پيش مى‏آيد ما مى‏بينيم كه الان اگر صد ميليون تومان فلان استان هزينه بكند و از اين تخصيص‏ها (باز هم مطابق قانون) مى‏توانيم جلوى ده ميليارد صدمه را بگيريم. خوب اختلاف سليقه پيدا مى‏كنيم او مى‏گويد كه اولويت با مسأل اقتصادى است، بنده مى‏گويم نه اولويت با مسأل امنيتى در اين‏جا است اگر اين هزينه را بكنيم ما دو سال ديگر كمتر هزينه مى‏كنيم خوب امضاء دست اوست، اختيار و پيشنهاد دست اوست، يعنى مطابق قانون برنامه و بودجه بسيارى از اين رديف‏ها حتى رئيس دولت امر بكند و وزير برنامه و بودجه نيايد به دولت پيشنهاد بكند كه مطابق قانون هزينه بكند رئيس دولت حرفش نمى‏برد، ما با دوستى و رفاقتى كه با آقاى زنجانى داريم مسائلمان را حل مى‏كنيم ولى همه چيز كه با رفاقت حل نمى‏شود در كشور. ما مى‏خواهيم كار را به يك مرحله‏اى برسانيم كه كار خود به خودى و سريع پيش برود، بدون اين‏كه با مانع ما روبرو بشويم.
نايب رئيس (هاشمى)- ده دقيقه‏تان تمام شد.
مير حسين موسوى- به هر حال من فكر مى‏كنم دلايل به قدرى زياد هست، من يك‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1082
جمله ديگر هم بگويم و تمام كنم. بحث ترس از چه هست ما مى‏گوييم كنترل شديدى هست. كنترل مجلس هست، كنترل تبصره‏هاست، كنترل امور اقتصادى است و كنترل خود دولت روى سازمان برنامه و بودجه است براى همين هيچ نوع مشكلى نداريم و فكر مى‏كنيم كه طبيعى‏ترين جاى برنامه و بودجه زير نظر رئيس دولت هست.
عميد زنجانى- جناب آقاى هاشمى ابهام برطرف نشد كه آيا به شكل وزاتخانه است يا سازمان؟ تفاوتش هم اين است كه وزارتخانه باشد وزير مسؤول در برابر مجلس است، سازمان باشد نه.
نايب رئيس (هاشمى)- وقتى كه در اختيار او باشد وزير نمى‏تواند باشد، حالا سازمان باشد يا هر چه باشد.
نورى- وزير نيست.
نايب رئيس (هاشمى)- وزير نيست يعنى روشن است الان وزير نمى‏تواند باشد چون معنا ندارد كه وزير باشد و رئيس جمهور مسؤول باشد.
مير حسين موسوى- علت اين‏كه ما سازمان را اين‏جا نگذاشتيم آن را من اين‏جا توضيح بدهم اين روشن است كه وزير نيست. منتها علت اين‏كه سازمان گذاشته نشده الان يك بحث كارشناسى وسيعى وجود دارد كه آيا امور ادارى و استخدامى كشور را ما داخل سازمان برنامه و بودجه بكنيم اين دو تا را يك سازمان بكنيم يا دو تا سازمان جداگانه بمانند؟ ما براى اين‏كه دست رئيس دولت بعدى را سر اين قضيه نبنديم، بتواند كار كارشناسى بكند، مسأل سازمان را حذف كرديم.
نايب رئيس (هاشمى)- آقايانى كه الان مى‏خواهند رأى بدهند بدانند كه وزارت نيست اين قطعى است. خوب حالا پيشنهاد آقاى موسوى اردبيلى را به رأى مى‏گذاريم، پيشنهاد ايشان اين است كه قسمت آخر حذف بشود ادارى و استخدامى همين الان هم در اختيار رئيس دولت هست.
موسوى اردبيلى- من با ادارى و استخدامى كار ندارم.
نايب رئيس- فقط برنامه و بودجه‏اش را مى‏گوييد حذف بشود.
آقايانى كه با حذف برنامه و بودجه از اين‏جا موافق هستند، رأى بدهند (عد كمى رأى دادند) 5 نفر رأى دادند تصويب نشد.
خوب حال اگر پيشنهاد ديگرى نيست اصل را رأى بگيريم.
خزعلى- رئيس جمهور با آن سنگينى استيضاح مى‏شود، وقتى كه زير نظر او آمد و ما اشكال داشتيم در برنامه و بودجه بايد رئيس جمهور را استيضاح بكنيم، آن وقت مى‏شود؟
نايب رئيس (هاشمى رفسنجانى)- خوب خال مى شود، وقتى كه زير نظر او آمد و ما اشكال داشتيم، در برنامه و بودجه بايد رئيس جمهور را استيضاح بكنيم، آن وقت مى‏شود؟
نايب رئيس (هاشمى رفسنجانى)- خوب حال مى‏شود يا نمى‏شود همين است ديگر.
خزعلى- پس بايد منجر بشود به فساد آن وقت بتوانيم، والا نمى‏آيند./ 180 رأى بدهند، بايد اين بماند در يك فسادهاى پايينى، مگر وقتى خوب منجر بشود ...
نايب رئيس (هاشمى رفسنجانى)- خوب اين‏كه بحث مخالفت است نه اين طور نيست رئيس جمهورى كه همة كارهاى ديگر در اختيارش است، اين هم مثل آن‏ها ديگر.
خزعلى- من مى‏گويم يك فكرى بشود اگر يك فساد مختصرى بود ...
نايب رئيس (هاشمى رفسنجانى)- يعنى واقعاً اگر فسادى كه شما مى‏گوييد شد آن وقت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1083
پنجاه نفر بايد پيشنهاد بدهند استيضاح كنند رئيس جمهور را، يا سؤال كنند. آقاى نخست‏وزير اصل را بخوانيد.
مير حسين موسوى (مخبر كميسيون)- رياست هيأت وزيران با رئيس جمهور است كه بر كار وزيران نظارت دارد و با اتخاذ تدابير لازم، ... (عذر مى‏خوام يك اشاره‏اى بكنم، همين نظارت دارد، در قديم، نظارت نخست‏وزير روى دستگاه از طريق برنامه و بودجه بود، الان در قانونش هست) «رياست هيأت وزيران با رئيس جمهور است كه بر كار وزيران نظارت دارد و با اتخاذ تدابير لازم ...
آذرى قمى- من يك سؤال دارم، اين كلمه هماهنگ ساختن تصميم‏هاى وزيران كه اضافه شده حداقل در هماهنگى‏اش ممكن است كه مسؤوليتى به عهده‏اش گذاشته شده باشد ولى بعد مى‏گويد رئيس جمهور و نخست‏وزير مسؤول اقدامات هيأت وزيران است. در اين‏جا فقط مسؤوليت هيأت وزيران را ...
مير حسين موسوى- توضيح دارم اگر لازم باشد بدهم.
آذرى قمى- اين را توضيح بدهيد.
مير حسين موسوى- اين تصميمات وزيران در هماهنگ ساختن چون گفتم كه كار 24 ساعته است، يعنى به طور مدام در حال اتفاق افتادن است. اين برمى‏گردد به همان بحث كفايت. يعنى در مجموع اگر معلوم بشود كه رئيس جمهور نمى‏تواند به خوبى دستگاه‏هاى اجرايى را هماهنگ بكند وزرا را با هم هماهنگ بكند، اين بالاخره در يك جاى كشور ديده خواهد شد. يعنى يك جايى كار خلاف قانون صورت مى‏گيرد، اتفاقات بدى مى‏افتد، كار پيش نمى‏رود. ما در يك جاى ديگر به طور مطلق گفتيم كه رئيس جمهور در مقابل مجلس مسؤول است و آن قسمتى كه مطلق گفتيم كه رئيس جمهور در مقابل مجلس مسؤول است و آن قسمتى كه مطلق گفتيم برمى‏گردد به اين قضايا، منتها هيأت وزيران را كه تصميم مشترك مى‏گيرند چون در آن‏جا ذكر نشده بود ما در اين‏جا براى اين‏كه موقعيت برتر رئيس جمهور را از يك طرف تثبيت كرده باشيم كه بالاخره تصميمات هيأت وزيران را شما در مقابلش مسؤوليد و هم به وزراء بفهمانيم كه نمى‏شود در دولت تصميمى گرفته بشود كه خلاف رويه و خلاف سياست‏هاى رئيس جمهور باشد. اين يك شمشير واقعاً دو دم هست، اين در اين‏جا آمده براى اين‏كه تصريح شده باشد.
آذرى قمى- يعنى اين‏جا اشكالى دارد كه بگوييم «مسؤول اقدامات وزيران است».
عميد زنجانى- آقاى هاشمى! قسمت به قسمت رأى گيرى مى‏كنيد؟
نايب رئيس (هاشمى رفسنجانى)- مجموع را يك بار رأى مى‏گيريم يك اصل است ادامه بدهيد.
مير حيسن موسوى- ... و با همكارى وزيران برنامه و خط مشى دولت را تعيين و قوانين را اجرا مى‏كند. رئيس جمهور در برابر مجلس مسؤول اقدامات هيأت وزيران است، مسؤوليت امور برنامه و بودجه و ادارى و استخدامى كشور، مستقيماً با رئيس جمهور است.
نايب رئيس (هاشمى رفسنجانى)- خيلى خوب آقايانى كه با اين اصل كه قرائت شد، موافقند، رأى بدهند (اكثر رأى دادند) تصويب شد.
آقايان يك تذكرى بدهيم، ما براى شور سوم طبق آيين‏نامه بايد اين جورى عمل كنيم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1084
مادة 27- «هيأتى مركب از رؤسا و مخبران كميسيون و حقوقدانان شوراى نگهبان زير نظر تمام يا بعضى از اعضاى هيأت رئيسه تشكيل مى‏شود تا محل اصول مصوب را در فصول مختلف قانون اساسى تعيين كند و نيز اصلاحات جزئى در الفاظ و عبارات به عمل آورند و هماهنگى اصول مصوب جديد را با اصول ديگر قانون اساسى احراز نمايند. متن تنظيم شده و پيشنهادهاى هيأت در جلسات عمومى قرائت و به تصويب نهايى اعضا مى‏رسد.
آقاى يزدى و آقاى دكتر حبيبى از طرف هيأت رئيسه، اين مسؤوليت را پذيرفتند كه دعوت كنند از رؤسا و مخبران كميسيون‏ها و حقوقدان‏ها كه اين كار شروع بشود. آقايان اين ترتيب را انجام مى‏دهند، همكارى كنيد كه زود برسد.
مير حسين موسوى- الان ديگر تمام بايد داده بشود آن‏ها كه تصويب مى‏شود بايد برود براى شور سوم.
نايب رئيس (هاشمى رفسنجانى)- اين‏ها مى‏رسد، منتها بايد جلسه بگيرند و رويش بحث بكنند.
3- پايان جلسه و تاريخ تشكيل جلس آينده‏
رئيس (مشكينى)- ختم جلسه اعلام مى‏شود، جلس آينده ان شاء الله فردا ساعت 4 بعد از ظهر خواهد بود.
 (جلسه ساعت 50/ 19 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1085
                        جلسه بيست و هشتم‏

                        صورت مشروح مذاكرات شوراى بازنگرى قانون اساسى جمهورى اسلامى ايران‏

جلسه ساعت شانزده و پانزده دقيقه روز سه شنبه ششم تيرماه 1368 هجرى شمسى برابر با 23 ذيقعده الحرام 1409 هجرى قمرى به رياست آيت الله على مشكينى تشكيل شد.
فهرست مطالب:
1- اعلام رسميت جلسه و تلاوت آياتى از كلام الله مجيد
2- تصويب چند اصل در خصوص تمركز مديريت در قو مجريه.
3- پايان جلسه و تاريخ تشكيل جلس آينده‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1086
1- اعلام رسميت جلسه و تلاوت آياتى از كلام الله مجيد
رئيس- بسم الله الرحمن الرحيم. با حضور هجده نفر جلسه رسمى است دستور جلسه را اعلام بفرماييد.
منشى (حسن ابراهيم حبيبى)- بسم الله الرحمن الرحيم. دستور بيست و هشتمين جلسه عمومى شوراى بازنگرى قانون اساسى بعد از ظهر سه شنبه ششم تيرماه 1368 مطابق با بيست و سوم ذيعقده 1409.
1- دنبال رسيدگى به گزارش شور دوم كميسيون دوم در خصوص تمركز مديريت در قو مجريه.
2- گزارش شور دوم كميسيون اول در خصوص رهبر و خبرگان رهبرى.
3- گزارش شور دوم كميسيون اول در خصوص مجمع تشخيص مصلحت.
ضمناً بايد عرض كنم كه در دو جلس گذشته، بيست و ششمين و بيست و هفتمين جلسه بوده كه اشتباهاً بيست و پنجمين و بيست و ششمين اعلام شده كه بدين وسيله تصحيح مى‏شود.
رئيس (على مشكينى)- از برادرمان جناب آقاى خزعلى حافظ قرآن تقاضا مى‏كنيم كه قرآن را تلاوت بفرمايند.
خزعلى- من امروز آمادگى ندارم حاج آقا نورى تلاوت بفرمايند.
 (حجت الاسلام عبدالله نورى چند آيه از سوره العنكبوت را به قرار ذيل قرائت كردند)
اللهم صل على محمد و آل محمد
اعوذ بالله من الشيطان الرجيم‏
بِسْمِ اللَّهِ الرَّحْمنِ الرَّحِيمِ‏
الم* أَ حَسِبَ النَّاسُ أَنْ يتْرَكُوا أَنْ يقُولُوا آمَنَّا وَ هُمْ لا يفْتَنُونَ* وَ لَقَدْ فَتَنَّا الَّذِينَ مِنْ قَبْلِهِمْ فَلَيعْلَمَنَّ اللَّهُ الَّذِينَ صَدَقُوا وَ لَيعْلَمَنَّ الْكاذِبِينَ* أَمْ حَسِبَ الَّذِينَ يعْمَلُونَ السَّيئاتِ أَنْ يسْبِقُونا ساءَ ما يحْكُمُونَ* مَنْ كانَ يرْجُوا لِقاءَ اللَّهِ فَإِنَّ أَجَلَ اللَّهِ لآتٍ وَ هُوَ السَّمِيعُ الْعَلِيمُ* وَ مَنْ جاهَدَ فَإِنَّما يجاهِدُ لِنَفْسِهِ إِنَّ اللَّهَ لَغَنِى عَنِ الْعالَمِينَ‏
 (صدق الله العلى العظيم- حضار صلوات فرستادند)
 «آى 1 تا 6 سور عنكبوت»
2- تصويب چند اصل در خصوص تمركز مديريت در قو مجريه‏
رئيس- دستور جلسه را تعقيب كنيد.
منشى (محمد يزدى)- بسم الله الرحمن الرحيم. بحث منتهى شد به اصل يكصد و سى و پنجم. جناب آقاى موسوى به عنوان مخبر توضيح بفرماييد.
مير حسين موسوى (مخبر كميسيون دوم)- بسم الله الرحمن الرحيم. اصل يكصد و سى و پنجم در قانون اساسى كه الان عمل مى‏كنيم اين هست كه: «نخست‏وزير تا زمانى كه مورد اعتماد مجلس هست در سمت خود باقى مى‏ماند. استعفاى دولت به رئيس‏جمهور تسليم مى‏شود و تا تعيين دولت جديد نخست‏وزير به وظايف خود ادامه مى‏دهد». با تغييراتى كه ما داديم و رئيس دولت هم رئيس‏جمهور هست ما اين اصل را به اين شكل عوض كرديم:
1- وزراء تا زمانى كه عزل يا استيضاح نشده‏اند در سمت خود باقى هستند (كه اين را بنده توضيح خواهم داد كه چرا آورديم) استعفاى هيأت وزيران يا هر يك از آنان به‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1087
رئيس‏جمهور تسليم مى‏شود و هيأت وزيران تا تعيين دولت جديد به وظايف خود ادامه خواهند داد. رئيس‏جمهور مى‏تواند براى وزارتخانه‏هايى كه وزير ندارند حداكثر براى مدت 3 ماه سرپرست تعيين نمايد.
آن قسمت اول كه آمده: «وزراء تا زمانى كه عزل يا استيضاح نشده‏اند»، براى حل يك مشكلى است كه معمولا يك نوع آشفتگى در دولت ايجاد مى‏كند و آن اين است كه در هر مرحله‏اى از انتخابات موقعى كه رئيس‏جمهور انتخاب مى‏شود وزرا براى رأى اعتماد معرفى مى‏شوند در اول مجلس هم وزراء براى رأى اعتماد معرفى مى‏شوند و اين پشت سر هم معرفى شدن دولت و وزراء براى رأى اعتماد معمولا مشكل زيادى را ايجاد مى‏كند و نمونه‏اش همين دوره‏اى است كه الان داريم. به طور مثال اگر قرار بود كه با همين قانون اساسى الان عمل بكنيم ضمن اين‏كه يك سال پيش يا يكى دو ماه پيش بعضى از وزراء رأى اعتماد از مجلس گرفتند شايد دو سه ماه ديگر يك بار ديگر از مجلس رأى اعتماد مى‏گرفتند و ما ديده‏ايم كه در اين رأى اعتماد بحث‏ها و گفت و گوهايى كه مى‏شود گاهى منجر به تضعيف وزراء مى‏شود. مهم‏تر از آن يك حالت انتظارى است كه در دستگاه‏هاى اجرايى پيش مى‏آيد يعنى قبل از گرفتن رأى اعتماد (چند ماه مانده) بحث اين‏كه آيا ممكن است اين وزير عوض بشود. ممكن است معرفى نشود و نظاير اين‏ها پيش مى‏آيد كه به شدت براى كار دولت مضر است.
گرچه در قانون اساسى فعلى هم تصريحى براى اين رأى اعتماد نشده، ولى با قرائنى نظرى كه شوراى محترم نگهبان داده اين است كه هم موقعى كه مجلس تجديد مى‏شود و هم رئيس‏جمهور انتخاب مى‏شود يك‏بار دولت به مجلس معرفى بشود و رأى بگيرد.
بحث بعدى در مورد استعفاى وزراء است كه در اين‏جا استعفاى دولت را نوشته به رئيس‏جمهور داده مى‏شود. دولت در اين‏جا منظور نخست‏وزير و كل دولت هست كه طبيعتاً ما اين را نداريم و عملا بحث اين‏جا تغيير «دولت» به «هيأت وزيران» است كلا چون رئيس‏دولت هم رئيس‏جمهور است هم استعفاى هيأت وزيران يا هر كدام از وزراء به رئيس‏جمهور تسليم مى‏شود و تا موقعى كه دولت (يعنى اگر دولت باشد، يعنى هيأت وزيران باشد) دولت جديدى معرفى نشده، اين دولت قديمى، هيأت وزيران قديمى به وظايف خودش ادامه مى‏دهد.
اين نكت آخرى كه «رئيس‏جمهور مى‏تواند براى وزارتخانه‏هايى كه وزير ندارد حداكثر براى مدت 3 ماه سرپرست تعيين نمايد، اشاره به انتهاى اصل يكصد و چهل و يكم هست كه: «نخست وزير مى‏تواند در موارد ضرورت به‏طور موقت تصدى برخى از وزارتخانه‏ها را بپذيرد» يكى اين مسأله است.
يكى اين نكته كه عملا يك ابهامى الان وجود دارد كه وقتى وزيرى استعفاء مى‏كند و يا مسأله‏اى برايش پيش مى‏آيد معمولا براى مدت زيادى وزارتخانه بدون سرپرست است تا برود رأى بگيرد. البته الان انتخاب وزير هم يك شرايط سختى داشت. معمولا همين مدت هم دچار مشكلات زيادى دستگاه اجرايى براى رفع ابهام مى‏شود. اين‏كه از همان لحظه‏اى كه ما وزير نداشتيم، رئيس دولت بتواند سرپرستى وزارتخانه را به عهد فردى بگذارد كه رسميت داشته باشد و كارها را اداره بكند و سندها را امضاء بكند و كار از جريان نيفتد، اين‏جا اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1088
اشاره شد كه رئيس‏جمهور مى‏تواند براى وزارتخانه‏هايى كه وزير ندارد ... (منتها حد گذاشته شده) حداكثر براى مدت 3 ماه سرپرست تعيين نمايد. پيشنهاد اول 6 ماه بود؛ بعداً فكر شد كه انتخاب وزير در شرايط حاضر راحت‏تر از سابق هست و مشكلى نخواهد بود كه رئيس‏جمهور در عرض اين سه ماه بتواند يك وزيرى را انتخاب بكند و با مجلس به تفاهم برسد و وزارتخانه‏ها وزير پيدا بكنند. اين مجموع توضيحات بود كه اگر برادران بحث كردند، ممكن است بنده باز هم در آخر صحبت بكنم.
منشى (يزدى)- براى اين اصل كسى مخالف ثبت نام نكرده است.
نايب رئيس (هاشمى رفسنجانى)- چون مخالفت ندارد و پيشنهاد هم نداريم ناچار بايد رأى بگيريم. پس يك‏بار بخوانيد با دقت گوش بدهيم بعد رأى بگيريم.
 (به شرح زير خوانده شد)
اصل يكصد و سى و پنجم: وزراء تا زمانى كه عزل يا استيضاح نشده‏اند در سمت خود باقى هستند. استعفاى هيأت وزيران يا هر يك از آنان به رئيس‏جمهور تسليم مى‏شود و هيأت وزيرات تا تعيين دولت جديد به وظايف خود ادامه خواهند داد. رئيس‏جمهور مى‏تواند براى وزارتخانه‏هايى كه وزير ندارند حداكثر براى مدت سه ماه سرپرست تعيين نمايد.
نايب رئيس (هاشمى)- آقايانى كه با اين اصل موافق هستند، رأى بدهند (غير از يك نفر همه رأى دادند) تصويب شد.
مؤمن- جناب آقاى هاشمى! يك تذكر لفظى دارم: اين «باقى هستند» قبلا «باقى مى‏ماند» بوده ولى «باقى مى‏مانند» مناسب‏تر است و آن «وزير ندارند» جمع خيلى مناسب نيست، بهتر است نوشته شود «وزارتخانه‏هايى كه وزير ندارد».
نايب رئيس (هاشمى)- هر دو درست است؛ اين‏ها در شور سوم مراعات مى‏شود؛ اصل بعد قرائت شود.
 (به شرح زير خوانده شد)
اصل يكصد و سى وششم- هرگاه نخست وزير بخواهد وزيرى را عزل كند و وزير ديگرى را به جاى او برگزيند، بايد اين عزل و نصب با تصويب رئيس‏جمهور باشد و براى وزير جديد از مجلس رأى اعتماد بگيرد و در صورتى كه پس از ابراز اعتماد مجلس به دولت نيمى از اعضاى هيأت وزيرات تغيير نمايد، دولت بايد مجدداً از مجلس تقاضاى رأى اعتماد كند.
مير حسين موسوى (مخبر كميسيون)- در وضعيت فعلى به اين مسأله معطوف است كه اگر وزيرى بخواهد عزل بشود چگونه بايد عمل بشود كه خاطر برادرها هست.
اصلى كه به جاى آن پيشنهاد شده رئيس‏دولت الان آن‏جا رئيس‏جمهور است و نيازى هم نيست كه ديگر دو مرحله‏اى بشود. «رئيس‏جمهور مى‏تواند وزراء را عزل كند و در اين صورت بايد براى وزير يا وزيران جديد از مجلس رأى اعتماد بگيرد و در صورتى كه نيمى از هيأت وزيران تغيير نمايد بايد مجدداً از مجلس شوراى اسلامى براى هيأت وزيران تقاضاى رأى اعتماد كند».
كه آن قسمت آخرش شبيه همان چيزى است كه الان هست و آن قسمت اولش عوض شده.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1089
نايب رئيس (هاشمى رفسنجانى)- يك سؤالى الان اين‏جاست كه هميشه در مجلس براى ما مطرح بود و خوب است اين‏جا روشن بشود.
اين كه نيمى از وزراء تغيير بكنند دو حالت دارد: يك بار هيأت دولت نيمى از وزرايش را ندارد، منظور يك بار اين است.
يك بار اين است كه تدريجاً مرتباً يك وزير عوض مى‏شود يكى ديگر مى آيد؛ يكى مى‏آيد و در يك زمانى مى‏رسيم كه مى‏بينيم نيمى از وزرا عوض شده‏اند. شما منظورتان كدام است؟
مير حسين موسوى (مخبر كميسيون دوم)- هر دو در كميسيون بحث شد. يعنى بحث شد كه ممكن است نيمى از وزرا به تدريج عوض شده باشند، يا اين‏كه يكباره عوض شده باشند. به خاطر اين‏كه تركيب كلى دولت عوض مى‏شود فكر شد كه نياز هست كه مجلس يك‏بار نسبت به اين دولت ابراز اعتماد بكند.
منشى (يزدى)- در شوراى نگهبان هم كه بحث شده است، اطلاق را شامل هر دو صورت دانسته‏اند. گفته‏اند هر دو صورت ممكن است واقع بشود و هر دو صورت ...
نايب رئيس (هاشمى رفسنجانى)- ما با اين مخالفيم، گرچه چيز جديدى نيست و نمى‏شود با آن مخالفت كرد ولى ...
مؤمن- يك چيزى منتها هست عبارتى كه خود اصل فعلى دارد شبهه پس از ابراز اعتماد مجلس به دولت در آن است. اين اين‏جا حذف شده و اگر وجهى براى حذفش باشد، اين اطلاق هم روشن‏تر است؛ يعنى «و در صورتى كه پس از ابراز اعتماد مجلس به دولت نيمى از آن ...» يعنى از آن موقع هر وقت به تغيير نيم كشيد بايد رأى مجدد برايش گرفت. اين جمله «پس از ابراز اعتماد مجلس به دولت» اگر آورده بشود باز روشن‏تر مى‏شود اطلاق كرد.
نايب رئيس (هاشمى رفسنجانى)- پس حالا اجازه بدهيد يك مقدارى آقاى موسوى توضيح بدهند. آقاى موسوى ببينيد! اين‏كه بالطبع وزرا عوض مى‏شوند، هر وزيرى كه آمده از مجلس رأى گرفته؛ حالا به تدريج آمده‏اند رأى گرفته‏اند، حالا نيمى از آن‏ها كم‏كم عوض شده‏اند و رأى هم گرفته‏اند. دوباره براى آن‏هايى كه قبلا رأى گرفته‏اند يك‏بار ديگر براى هيأت وزيران رأى بگيريم، اين جور است؟
مير حسين موسوى (مخبر كميسيون)- براى مجموع بايد رأى بگيريم. ببينيد دليل اين كار را اگر يك كمى توضيح بدهم شايد مسأله روشن بشود. (هاشمى رفسنجانى- اگر توضيح صريح گفته بشود!) بلى، بسيار خوب. در دوره‏هاى قبلى يك‏بار اين مسأله اتفاق افتاد. به نظر مى‏آيد كه اين قضيه براى دولت كاملا محسوس بوده. وقتى تركيب دولت تا آن حد به تدريج عوض مى‏شود كه نصف آن عوض مى‏شود، معمولا مجلس بعضى از وزراء را به دليل آن تركيب مى‏پذيرد؛ يعنى 24 تا وزير را مى‏بيند كه يكى اين تمايل را دارد، يكى آن تمايل را دارد؛ در مجموع يك گرايش را هم (ضمن اين‏كه به فرد رأى مى‏دهد) تصويب مى‏كند.
شما فرض بفرماييد در مدت يك سال، دو سال به قدرى اين تغيير به‏وجود مى‏آيد كه آن گرايش اصلى از دست برود. طبيعى است كه اين حق براى مجلس گذاشته شده با تفسيرى كه البته شوراى محترم نگهبان كرده به نظر مى‏آيد كه چنين چيزى هم از قانون اساسى برمى‏آيد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1090
كه مجلس دوباره به كل وزرا يك بار ديگر رأى بدهد. يك بار يعنى يكپارچه همه وزرا يكبار ديگر در مجلس مطرح بشوند و رأى اعتماد بگيرند و قوتى هم دارد و به اين دليل من فكر مى‏كنم كه چيز خوبى است.
نايب رئيس (هاشمى رفسنجانى)- در اين رأى‏گيرى ديگر فردى نيست؟
مير حسين موسوى- نه، باز هم 24 تا وزير يك‏جا مى‏روند.
نايب رئيس (هاشمى رفسنجانى)- نه، يك‏جا بايد رأى بگيرند يا فردى؟
منشى (يزدى)- اجازه بفرماييد، هرگاه نيمى از اعضاى هيأت وزيران تغيير نمايد، دولت بايد مجدداً از مجلس تقاضاى رأى اعتماد كند. «دولت» مقصود مجموعه است.
جناب آقاى موسوى! اگر آن نكته‏اى را هم كه جناب آقاى مؤمن اشاره كردند، توضيح بفرماييد شايد ...
مير حسين موسوى- نكته را متوجه نشدم.
محمد يزدى- بحثشان اين است كه اين‏جا دارد: «پس از ابراز اعتماد مجلس به دولت» اين‏جا «ويرگول» آمده است و اين جمله را ملحق به قبلى دانسته است؛ ايشان مى‏فرمايند اين جمله در اين اصل الان به كلى حذف شده، عنايت بفرماييد! در اين اصل دارد كه: «بايد اين عزل و نصب با تصويب رئيس‏جمهور باشد و براى وزير جديد از مجلس رأى اعتماد بگيرد و در صورتى كه پس از ابراز اعتماد مجلس به دولت نيمى از اعضاى هيأت وزيران تغيير نمايد ...» و در اين‏جا ...
مير حسين موسوى (مخبر كميسيون)- بلى، صراحت بيشترى پيدا مى‏كند.
منشى (يزدى)- به هر حال منظور كميسيون اين بوده كه اين جمله باشد يا حذف بشود؟
مير حسين موسوى- بلى باشد.
نايب رئيس (هاشمى رفسنجانى)- اين چون جديد نيست كسى مخالفت نمى‏تواند بكند يعنى شما مى‏گوييد چيز مجلس بوده قبلا ...
منشى (يزدى)- بلى، خوب اين را تغيير داده‏اند.
نورى- آقاى هاشمى بنده يك توضيحى مى‏خواهم عرض كنم.
هاشمى رفسنجانى- اگر توضيح روشنگرى باشد، بفرماييد.
عبدالله نورى- مطلبى كه حضرتعالى اشاره مى‏فرماييد در اصل يكصد و سى و ششم قانون اساسى براى «رأى اعتماد مجدد» به نظر مى‏رسد عمدتاً شخص نخست وزير مورد نظر بوده، درست است كه هيأت وزيران هم دوباره رأى مى‏گيرد، ولى چون كابين رئيس دولت متزلزل شده، نصف آن‏ها عوض شده است، مى‏گويند براى تقويت اين كابينه مجدداً نخست وزير مى‏آيد و خود و كابينه‏اش را معرفى مى‏كند، چون خودش هم جزو دولت است، رأى اعتماد مجدد مى‏گيرد.
يكى از بحث‏هاى كميسيون اين بود كه الان به‏جاى رئيس هيأت وزيرانمان، رئيس‏جمهور آمده كه ديگر رأى اعتماد نمى‏خواهد بگيرد؛ وزرائمان هم فرد، فردشان آمده‏اند رأى اعتماد گرفته‏اند؛ معناى اين بحث اين است كه اگر مجلس آمد نيمى از وزراء را به تدريج استيضاح كرد، به دليل اين‏كه قبول نداشت آن نيم ديگر را كه استيضاح نكرده، به دليل اين بوده كه حالا قبول داشته. ما الان در اين‏جا داريم مى‏گوييم كه حالا خود شما كه آمديد استيضاح كرديد بايد
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1091
نسبت به آن نيم ديگرى كه قبولشان دارى، دوباره رأى اعتماد بدهى.
لذا يكى از پيشنهادهايى كه براى اصلاح اين شد ولى در كميسيون رأى نياورد اين بود كه اين‏جا به جاى «در صورتى كه نيم- ى از هي- أت وزيران تغيير نمايد» گفته بشود: «در ص- ورتى كه نيمى از هي- أت وزيران توس- ط رئيس‏جم- هور ع- زل مى‏گردد» يعنى محدود كردن رئيس‏جمهور باشد كه اگر رئيس‏جمهور آمد مرتب وزراء را عزل كرد به حد انصاف كه رسيد، بايد مجدداً براى هيأت وزيران باز به عنوان تك‏تك رأى اعتماد بگيرد و الا آن چيزى كه براى ذيل اصل يكصد و سى و ششم نوشته شده بود، بيشتر نظر روى اين بوده كه خود نخست وزير بايد بيايد دوباره رأى اعتماد بگيرد و بعد از آن به طور طبيعى وقتى نخست وزير رأى اعتماد گرفت مجدداً بايد براى هيأت وزيرانش هم رأى اعتماد بگيرد. يعنى براساس شكل جديد ممكن است مطالبى كه حضرتعالى مى‏فرماييد قابل طرح باشد و بشود. البته عرض كردم اين در كميسيون هم بحث شد ...
نايب رئيس (هاشمى رفسنجانى)- پس شما مخالف صحبت كرديد؛ من خيال كردم براى دفاع توضيح مى‏دهيد. بسيار خوب، حالا ما كه مخالف نمى‏توانستيم صحبت كنيم بايد ظاهراً رأى بگيريم.
سيد على خامنه‏اى- پيشنهاد آقاى نورى قابل طرح است.
نايب رئيس (هاشمى رفسنجانى)- اين پيشنهاد در كميسيون بوده، به صورت پيشنهاد اگر بدهند مطرح مى‏شود. من هم با پيشنهادشان موافقم.
ى زدى- من مخالف هستم.
نايب رئيس (هاشمى رفسنجانى)- پس من صحبت مى‏كنم. به نظر مى‏رسد كه اين چيزى كه الان گفته مى‏شود كه فلسفه‏اى بوده كه اگر گرايش در مجلس عوض شد آن وقت اين گرايش را باز بيايد به رأى بگذارد، هيچ محصلى ندارد. آن وزرايى هستند كه مجلس به آن‏ها رأى داده، هر گرايشى داشته‏اند از مجلس رأى گرفته‏اند هروقت هم كه وزير بيايد در مجلس رأى بگيرد همين حالت را دارد. حالا بعد از دو سال كه رفته‏رفته وزيرها يا عزل شدند يا استيضاح شدند يا فوت شدند يا استعفاء دادند، مجلس هم جاى آن‏ها را پر كرده و به اين صورت نصف از آن‏ها هم رفته‏اند، چه اتفاقى مى‏افتد؟ دوباره اگر مجلس خواست رأى بدهد خوب همين‏هايى است كه به آن‏ها رأى داده! اين چه فلسفه‏اى دارد كه ما كسانى را كه از مجلس و هيچ اتفاق تازه‏اى نيفتاده و دارند كارشان مى‏كنند برداريم بياييم به مجلس بگوييم دوباره شما به اين‏ها رأى بدهيد؟ ما حتى سؤال كرديم منظورتان مجموعه است؟ معلوم شد نه، مجموعه هم نيست؛ يعنى بايد باز به فرد فرد اين‏ها رأى بدهند. ممكن است بعضى از اين‏ها مثلا 3 روز پيش رأى گرفته باشند، خوب همين اتفاق ممكن است بيفتد، يعنى يك عده از آن‏ها قبلا رأى گرفته‏اند، اتفاقاً يكى دو نفر ديگر هم حذف شده‏اند، از نو فردا بايد همين‏ها را بياوريم در مجلس بحث بكنيم مخالف و موافق صحبت كند رأى بگيريم. به نظر من عمل كاملا لغوى است، يعنى هيچ فلسفه‏اى در اين كار نيست. حالا اين‏كه آقاى نورى فرمودند اين يك چيزى است يعنى پيشنهاد مى‏توانيم بدهيم بگوييم اگر رئيس‏جمهور براى اين‏كه جهت دولت را عوض بكند آمد بعضى از افراد هيأت دولت را كه گرايش خاصى به مجلس دارند و مجلس با توجه به اين مجموعه به آن‏ها رأى داده بوده، اين‏ها را كنار بگذارد. خوب يك دفعه جهت دولت،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1092
مصوبات دولت و خيلى چيزها عوض مى‏شود و مجلس هم حق دارد اين‏جا نظارت بكند. اين‏جا منطقى است كه بياييم بگوييم كه اگر توسط رئيس‏جمهور عزل شده‏اند اين كار انجام بشود؛ البته آن هم موقعى است كه يك‏بار بشود والا اگر تدريجاً يكى را عزل كنيم، يكى را بياورد مجلس رأى بدهد، باز هم رأى بدهد باز هم لغو است منتها به‏خاطر اين‏كه كمى اصلاح بشود پيشنهاد آقاى نورى مى‏تواند كمى از لغويت اين اصل بكاهد.
منشى (يزدى)- عرض شود كه هيأت دولت يك مسأله است، وزير و وزيران يك مسأل ديگر است؛ صورت مسأله اين است كه ما 24 تا وزير داريم به عنوان هيأت وزيران كه غالباً در قانون اساسى كلم «هيأت وزيران» به كار رفته. هيأت، مقصود مجموع اين 24 نفر است. همان طور كه جناب آقاى موسوى فرمودند وقتى رئيس دولت (هركس هست حالا يا نخست وزير يا رئيس‏جمهور) اين 24 نفر را به مجلس معرفى مى‏كند، قاعدتاً هر يك از اين‏ها برنامه‏هاى كارشان را مى‏گويند، مجلس با طرز تفكرشان آشنا هست و يك تحقيقاتى مى‏كند بعد مى‏بيند اين مجموعه نيازمندى‏هاى كشور را مى‏توانند اداره بكنند. همان طور كه اشاره شد، حتى بعضى‏ها را به خاطر بودن در كنار بعضى با هم جمع مى‏كند و به مجموعه رأى داده و رفته‏اند مشغول كارشان شده‏اند. بعد در فاصل 6 ماه، يك‏سال به تدريج از اين 24 نفر يك‏يك و با يك‏جا (چون اطلاق هر دو صورت را مى‏گيرد) نيمى از اين 24 نفر يعنى 12 نفرشان يكجا عوض شده‏اند يا 12 نفرشان در طول 6 ماه، يك‏سال به تدريج عوض شده‏اند. معنى عوض شدن 12 نفر از 24 نفر ولو همين طور كه مى‏فرماييد يكى از اين‏ها سه روز قبل آمده است براى شخص خودش رأى اعتماد گرفته يعنى مجلس رأى داده است كه اين آقا خودش به تنهايى اين وزارتخانه را مى‏تواند اداره بكند اما وقتى مجلس نگاه مى‏كند به مجموع 24 نفرى كه 12 نفر فعلى با 12 نفر قبلى در كنار 12 نفر باقيمانده هستند، مى‏بيند اين مجموعه آن‏طور كه اين‏ها براى كشور لازم و مفيد مى‏ديد يعنى جمع آن‏ها را كافى مى‏دانست اين مجموعه كافى نيست. از اين جهت گفته‏اند كه تا وقتى نيم تغيير نكرده استف تغييرات جزئى بر مجموعه هضم مى‏شود؛ اما وقتى تغيير كم‏كم به نيم رسيد، آن كل مجموعه عوض شده است.
بنابراين قانون اس- اسى هميشه براى هيأت دولت يا هي- أت وزيران يك اعتبار اضافى قائل ش- ده است؛ براى شخص وزير يك اعتبار ديگرى قائل شده است. هيأت وزيران را مى‏گويد وقتى نصفش شد كأنه مجموع اين هيأت عوض شده، مجدداً بايد بيايد رأى اعتماد بگيرد. اما يك وزير اگر عزل شد، وزير ديگرى مى‏آيد، براى شخص او هم رأى اعتماد مى‏گيرد تا وقتى هم كه (آن جمله‏اى را هم كه الان تصويب كرديم) استيضاح يا عزل نشده به كار خودش ادامه مى‏دهد. بنابراين، اين جمله يك دقت خوبى دارد كه به نظر من لازم هست و مجلس روى آن عنايت دارد. اگر كسى مخالف و موافق نيست رأى بگيريم ...
نايب رئيس (هاشمى رفسنجانى)- آقاى نورى! مى‏خواهيد بحث كنيد؟
عبدالله نورى- خير، فقط «و در صورتى كه نيمى از هيأت وزيران تغيير نمايد» بشود «و در صورتى كه نيمى از هيأت وزيران توسط رئيس‏جمهور عزل گردند».
منشى (يزدى)- يعنى استعفاء و چيزهاى ديگر را شامل نشود؟ (نورى- بله، يعنى مى‏خواهيد مربوط بشود؟) بله ديگر فرق نمى‏كند ممكن است به تدريج استعفاء كرده باشند، فوت شده باشد، تغيير مطلق است ولى عزل فقط آن صورت را مى‏گيرد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1093
هاشمى رفسنجانى- اگر كسى صحبت نمى‏كند رأى بگيريم. آقاى نخست وزير دفاعى ندارند؟
مير حسين موسوى- من صحبت‏هاى جناب آقاى يزدى را تأييد مى‏كنم و فكر مى‏كنم كه اين يك حقى است كه در اختيار مجلس باشد. مجلس نظرش به مجموع دولت است؛ يعنى هم افراد هست و هم مجموع دولت هست و آن تركيب مجموعه را بسيار ديده‏ايم كه در مجلس مهم هست و حذف اين گرفتن يك حقى از مجلس هست.
نايب رئيس (هاشمى رفسنجانى)- آقايان توجه بفرمايند رأى مى‏گيريم؛ پيشنهاد آقاى نورى را كه ذيل اصل را محدود مى‏كنند به آن‏جايى كه عزل بشود ...
منشى (محمد يزدى)- اگر بخواهيد به پيشنهاد ايشان رأى بگيريد، آقاى كروبى مخالف هستند مى خواهند صحبت كنند.
نايب رئيس (هاشمى رفسنجانى)- حالا صحبت نمى‏كنند. آقايانى كه موافق اين پيشنهاد هستند رأى بدهند (سه، چهار نفر موافق بودند) رأى نياورد. پس اصل را براى رأى‏گيرى بخوانيد.
 (به شرح زير خوانده شد)
اصل- رئيس‏جمهور مى‏تواند وزراء را عزل كند و در اين صورت بايد براى وزير يا وزيران جديد از مجلس رأى اعتماد بگيرد.
در صورتى كه پس از ابراز اعتماد مجلس به دولت نيمى از هيأت وزيران تغيير نمايد بايد مجدداً از مجلس شوراى اسلامى براى هيأت وزيران تقاضاى رأى اعتماد كند.
نايب رئيس (هاشمى)- آقايانى كه با اين اصل كه خوانده شد موافقند رأى بدهند (اكثر رأى دادند) تصويب شد. اصل بعد را بخوانيد.
مير حسين موسوى (مخبر كميسيون)- اصل يكصد و سى و هفتم در وضعيت فعلى به اين صورت است:
 «هر يك از وزيران مسؤول وظايف خاص خويش در برابر مجلس است ولى در امورى كه به تصويب هيأت وزيران مى‏رسد، مسؤول اعمال ديگران نيز هست».
تغييرى كه پيدا كرده به صورت زير درآمده:
 «رئيس‏جمهور و هر يك از وزيران مسؤول وظايف خاص خويش در برابر مجلس است ولى در امورى كه به تصويب هيأت وزيران مى‏رسد مسؤول اعمال ديگران نيز هست».
نورى- اين مطلب جديدى است چون قبلا نخست وزير نبوده كه حالا به جاى آن رئيس‏جمهور آمده باشد.
نايب رئيس (هاشمى)- اين در اصل قبلى بوده، ما اصل جديد را اصلى مى‏دانيم كه چيز خارج از كلياتش اضافه شده باشد؛ اين جديد نيست.
منشى (يزدى)- مسؤوليت رئيس‏جمهور را در اصل قبلى رأى گرفتيم؛ يعنى رأى داديد كه مسؤول است.
موسوى (مخبر كميسيون)- اگر لازم باشد من توضيح مى‏دهم.
هاشمى- نه، اين روشن شد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1094
منشى (يزدى)- در اصول قبلى تصويب شده است «رئيس جمهور در برابر مجلس مسؤول اقدامات هيأت وزيران است» آن‏جا هيأت وزيران بود، اين‏جا كار خودش و هيأت وزيران را با هم مى‏كند.
مير حسين موسوى- حاج‏آقا من يك كمى توضيح بدهم؛ چون اين‏جا موضوعيت دارد و مهم است.
هاشمى رفسنجانى- توضيح بدهيد.
موسوى (مخبر كميسيون)- ما در قانون اساسى فعلى يك مشكلى داشتيم و آن همان‏طور كه الان تذكر داده مى‏شود اين است كه در رابطه با وظايف خاص خود نخست‏وزير و مسؤوليت در برابر مجلس به طور مطلق چيزى ذكر نشده و نتيجه‏اى كه از اين موضوع گرفته شد اين بود كه در سال 61 و 62 سؤالى از شوراى محترم نگهبان در مورد مسؤوليت نخست‏وزير در برابر مجلس كه گفته شد، نخست‏وزير مسؤوليتى ندارد. اول ما متوجه نبوديم كه معناى اين حرف چيست؟ ولى بعد از اين‏كه اين نظر داده شد تمام وظايفى كه نخست‏وزير مى‏توانست به عهده بگيرد گفته شد كه چون در مجلس از نخست‏وزير نمى‏تواند سؤال بشود اين وظايف را نمى‏توان عهده‏دار بشود! و سازمان اطلاعات از دست نخست‏وزير رفت، شوراى امنيت رفت، شوراى اقتصاد در معرض خطر بود بعداً تك‏تك دستگاه‏هاى مختلف كه نمونه‏هاى زيادى هست و حتى در رابطه با شوراهايى مثل شوراى عالى صنايع كه تصويب شد رئيس آن نخست‏وزير باشد، گفته شد كه رئيس‏جمهور به طور مستقيم چون مسؤول نيست، نمى‏تواند رياست اين شورا را داشته باشد به يك وزير دادند حقيقتش اين است كه همين‏جور نخست‏وزير را فلج كردند! ما اين‏جا تصريح‏مان بر اين است كه واقعاً در موارد گوناگونى هم در قانون اساسى و هم در جاهايى هست كه در قانون اساسى نيامده رئيس‏جمهور مسؤول يك جمعى است شبيه مثلًا شوراى اقتصاد يا امثال اين‏ها اگر قرار باشد كه همان تفسير سابق بشود رياست جمهور متزلزل خواهد شد و نمى‏تواند مصوبات آن جلسات و نظاير آن با امضاى رئيس‏جمهور ابلاغ بشود و براى همين ما فكر كرديم عليرغم اين‏كه جاهاى ديگر گفته شده، براى اين‏كه تعبير كاملًا عام باشد و همه چيز را بپوشاند، اين‏جا هم اين را براى باز كردن دست رئيس‏جمهور آورديم.
نايب رئيس (هاشمى رفسنجانى)- جناب آقاى مشكينى شما چيزى مى‏خواهيد بفرماييد؟
مشكينى- من مى‏خواهم عرض كنم اين تكرار است براى اين‏كه راجع به رئيس‏جمهور اين‏جا دو مطلب ذكر شده: يكى اين‏كه در مقابل وظايف شخصى خود مسؤول است و يكى راجع به تصويب هيأت وزيران؛ راجع به اعمال وزيران مسؤول است و اين مطلب هر دو در دو اصل گذشته، مطلب اول در اصل صد و بيست و دو به عينه ذكر شده است و مطلب دوم هم در اصل صد و بيست و چهار همان معنا ذكر شده. بنابراين ذكرش در اين‏جا تكرارى است، من به اين جهت مى‏گويم اين اضافه است.
منشى (يزدى)- حالا من اضافه نمى‏دانم اگر اجازه مى‏دهيد توضيح بدهم.
نايب رئيس (هاشمى رفنسجانى)- توضيح بدهيد.
منشى (يزدى)- عنايت بفرماييد در اصل يكصد و سى و چهارم مى‏گويد: «رئيس‏جمهور
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1095
در برابر مجلس مسؤول اقدامات هيأت وزيران است». يعنى در حقيقت رئيس‏جمهور به خاطر رياستش مسؤول اقدامات وزراست؛ يعنى مى‏شود از رئيس‏جمهور پرسيد چرا وزيران فلان كار را كرده‏اند؟ در حالى‏كه مربوط به وظايفه خودش نيست ...
نايب رئيس (سيد على خامنه‏اى)- اصل يكصد و بيست و دوم را هم ملاحظه كنيد.
منشى (يزدى)- عرض مى‏شود كه اصل يكصد و بيست و دوم هم مى‏گويد: «رئيس‏جمهور در حدود اختيارات و وظايفى كه به موجب قانون اساسى و يا قوانين عادى به عهده دارد، در برابر ملت و رهبر مجلس شوراى اسلامى مسؤول است». يعنى در حقيقت در برابر قوانينى كه به عهده‏شان گذاشته است، مسؤوليت دارد. البته يك وقتى در مجلس اين مفصل بحث شده است هر جا گفته‏اند مسؤول است معنايش اين نيست كه يعنى بياورند و سؤال از او بكنند؛ در بعضى از جاها مسؤول است يعنى قابل سؤال است و در بعضى جاها مسؤول است يعنى پاسخگوست؛ به معناى اين‏كه اين به عهد اوست اين كار، كار اوست بايد او انجام بدهد حالا به هر حال در برابر ملت مثلا مسؤول است، معنايش اين نيست كه يعنى ملت از او سؤال مى‏كنند؛ در برابر ملت مسؤول است همان طور كه در مذاكرات توضيح فرمودند، يعنى يك مسأل روانى است كه بايد بداند اين كار به عهد اوست و به معناى سؤال نيست.
به هر صورت كه در اين اصل مورد بحث يعنى اصل يكصد و سى و هفتم منظور من اين است كه رئيس‏جمهور و هر يك از وزيران مسؤول وظايف خاص خويش در برابر مجلس است؛ يعنى آن چيزى كه مال شخص خودش است. اما در امورى كه به تصويب هيأت وزيران مى‏رسد فرض اين است كه ايشان رئيس هيأت وزيران هستند، يك چيزى تصويب شده، ايشان هم رئيس آن جمع هستند، خودشان هم جزء اين جمع بودند، معنايش اين مى‏شود آن چيزى كه به تصويب هيأت وزيران رسيده است و ايشان هم رئيس اين جمع هستند، اين آقا هم مسؤول اين مصوبى است كه مربوط به اين جمع است. در آن‏جا كه مسؤول هيأت وزيران هست، يعنى هيأت وزيران يك كارى كرده‏اند نه اين‏كه اين مصوبه‏اى دارد هيأت وزيران كارى كرده‏اند؛ از ايشان مى‏شود سؤال كرد كه چرا هيأت وزيران اين كار را كرده‏اند؟ يعنى تكرار در يك مورد خاصى نيست هر سه اين‏ها هر كدام در حدود خودش مطلبى را بيان كرده. جناب آقاى عميد اگر مطلبى داريد بفرماييد.
عباسعلى عميد زنجانى- اگر كلمه به علاوه اضافه بشود اشكال تكرار برطرف مى‏شود.
منشى (يزدى)- يعنى كجا؟
عميد زنجانى- به اين صورت كه رئيس‏جمهور و هر يك از وزيران به علاوه اين‏كه مسؤول وظايف هستند در امورى كه يعنى پيام اصل يكصد و سى و هفتم همين قسمت ذيل است كه گفته نشده.
نايب رئيس (هاشمى رفسنجانى)- اگر اضافه نشود يك به علاوه هم ضرر مى‏كنيم!
عميد زنجانى- ذيل جايى گفته نشده.
موسوى خوئينى‏ها- اين ذيل جواب نمى‏دهد.
نايب رئيس (هاشمى رفسنجانى)- هيچ چيزى جواب نمى‏دهد اگر تكرار باشد كلا تكرار است يعنى تكرارى است كه مفيد است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1096
منشى (يزدى)- تكرار نيست انصافاً يعنى روى يك چيز مشخصى دو جا گفته نشده است ولى بعضى جاهايش مشترك است مثل من وجه و اين‏ها، بله در حقيقت مثل نسبت من وجه است.
نايب رئيس (هاشمى رفسنجانى)- الان اين‏جا رئيس‏جمهور را برداريد يك نقصى پيدا مى‏شود.
مير حسين موسوى- من نديدم.
منشى (يزدى)- حالا همين را به رأى بگذاريد.
رئيس (على مشكينى)- حالا شما بگوييد تكرار مفيد است من حرفى ندارم.
منشى (يزدى)- مثل من وجه مى‏ماند كه در بعضى جاها مشترك هم آورده شده.
مير حسين موسوى (مخبر كميسيون)- يك موردى را جناب آقاى نورى تذكر داده‏اند كه در اين متنى كه الان اين‏جا آمده يك چيزى در كميسيون تصويب شده كه متأسفانه اين‏جا جا افتاده و آن در همين اصل هم است. در اصل يكصد و سى و هفتم كه الان اين‏جا هست «هر يك از وزيران مسؤول وظايف خاص خويش در برابر مجلس است» ما مسؤوليت وزرا در مقابل رئيس‏جمهور را ظاهراً تصويب كرديم. امروز هم من براى يك عهده‏اى نقل مى‏كردم كه بله چنين چيزى در كميسيون دوم تصويب شده الان متأسفانه در اين متن نيامده ظاهراً جا افتادگى دارد كه اين را هم بايد اصلاح كرد.
نورى- تصويب شد در آيين‏نامه ذكر شده ولى اين‏جا نيامده است.
منشى (يزدى)- حالا يعنى اين گزارش ناقص است؟
مير حسين موسوى- من به ذهنم مى‏آيد كه در اصل يكصد و سى و هفتم ما تصويب كرديم و يك چيزى بايد به اين اصل اضافه شود، الان در قانون اساسى فعلى يك نقصى هست و اصلا قيدى نشده كه وزراء در مقابل رئيس دولت مسؤوليتى دارند و مسأله با رفاقت و خيلى چيزهاى ديگر حل مى‏شود ولى به نظر مى‏آيد كه براى تمركز امور و صراحت در وظايف اين مسأله بايد بيايد.
نايب رئيس (هاشمى)- اگر تصويب كرده‏ايد جايش همين جاست؛ در برابر رئيس‏جمهور و مجلس. حالا پس عبارت را درست كنيد و بياوريد.
موسوى- اگر موافقت باشيد به آن قسمت اول كه بحث شده رأى بگيريد كه معلوم بشود اين تكه را داخل آن بگنجانيم يا نه؟
نايب رئيس (هاشمى)- حرفى ندارم، پس يكبار آن را بخوانيد.
 (به شرح زير خوانده شد)
 «رئيس جمهور و هر يك از وزيران مسؤول وظايف خاص خويش در برابر مجلس است؛ ولى در امورى كه به تصويب هيأت وزيران مى رسد مسؤول اعمال ديگران نيز هست».
موسوى خوئينى‏ها- ببينيد در گذشته هر يك از وزيران نسبت به مصوبات هيأت وزيران مسؤول همديگر بوده‏اند؛ اين‏جا اين عبارت اين را از بين برده است كه بايد اصلاح بشود.
نايب رئيس (هاشمى)- پس در تنفس با هم مشورت كنيد و عبارت را درست كنيد و بياوريد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1097
ى زدى- يعنى به هر حال «اعمال» ديگران دارند اين‏جا ديگران ندارد.
مهدوى كنى- يك سؤال ديگر اين‏جا باقى مى‏ماند.
هاشمى- سؤالتان را بفرماييد.
محمد رضا مهدوى كنى- سؤال بنده اين است كه اگر هيأت وزيران آمدند يك چيزى را تصويب كردند كه آقاى رئيس‏جمهور با آن مصوبه مخالف بودند، چطور ايشان در برابر تصويبى كه اين‏ها كرده‏اند مسؤول باشند؟ در حالى كه هيچ جا حق رد هم ندارد، حق «وتو» هم ندارد.
از نظر شرعى و عقلايى چگونه اين مسؤوليت را داريد به گردن او يا وزراء مى‏اندازيد؟ اگر ما حق نداريم در قانون اساسى قبلى تغييرى بدهيم (غير از موارد شخصى) اين يك بحثى است؛ ولى آن اصولى را كه الان شما تغيير مى‏دهيد اين سؤال براى من مى‏ماند كه خوب، مصوبه‏اى است كه بايد بنده مسؤول مصوبه ديگر باشم! حالا آن‏هايى را كه تصويب كرده‏ام، مسؤول و پاسخگو هستم ولى آن‏هايى را كه بنده رأى موافق نداده‏ام چرا مسؤول باشم؟
مير حسين موسوى- من جنب اجرايى‏اش را مطرح مى‏كنم كه عملا مصوبات دولت با امضاى رئيس دولت مى‏تواند ابلاغ بشود و اين اهرمى هست دست رئيس دولت كه هيچ موقع به طور طبيعى چنين چيزى اتفاق نيفتد علاوه بر اين من فكر نمى‏كنم كه رئيس دولت طورى عمل بكند كه بيست و چهار تا وزير بر عليه او بشورند يعنى آن موقع به طور عملى حالت رياست طبيعى خودش را در رابطه با جلسه از دست داده، جلس هيأت وزيران يك كمى با جلس مجلس از نظر نحو اداره كردنش فرق دارد ما تا الان با اين مشكل رو برو نبوده‏ايم؛ يعنى در اين 7- 8 سال ما چنين مسأله‏اى نداشتيم.
نايب رئيس (هاشمى رفسنجانى)- از قديم يك سؤال به ذهن من مى‏رسيد حالا هم هست كه در چيزى كه مجموع وزراء تصويب مى‏كنند هر يك از وزراء مسؤولند ما معناى ديگرى براى اين مى‏كرديم كه درست بود؛ يعنى فكر مى‏كرديم اين اشكال شرعى را ندارد اين در نفس تصويب كه جرم نيست كه كسى بخواهد بپرسد شما چرا تصويب كرديد براى اين‏كه همه رأى داده‏اند يا اگر كسى رأى نداده اين كه اتفاقى نيفتاده است! اگر تصويب كردند و در عمل يك كسى تخلف كرد، متخلف مسؤول است معنايش اين نيست كه حالا اگر آن ها چيزى تصويب كرده‏اند، كسى سؤال كند كه چرا اين را تصويب كرده‏ايد و او بگويد من هم مسؤولم. اين اصلا سؤال ندارد، چه سؤالى مى‏خواهند از اين‏ها بكنند؟ سؤالى كه مى‏خواهند بكنند اين است كه يك مصوبه‏اى داريد، چرا به اين مصوبه عمل نكرده‏ايد؟ ديگر كسى نمى‏تواند بگويد چون من رأى نداده بودم عمل نكردم، در مجلس هم همين طور است؛ يعنى اگر يك چيزى در مجلس تصويب شد، حتى آن‏هايى هم كه رأى به آن نداده و رئيس مجلس، همه‏مان مسؤول اجرا هستيم اصلا منظور اين است. (مير حسين موسوى- تفسير خاصى است) اصلا منظور اين است اشكال مسؤول ديگر چيست؟
مهدوى- مسؤول اعمال است.
نايب رئيس (هاشمى رفسنجانى)- خير، ببينيد قانونى كه به تصويب رسيده مسؤول است كه اجرا كند اگر اجرا نكرد مسؤول است.
مير حسين موسوى- نه، اين نيست.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1098
مهدوى كنى- مسؤول اعمال ديگران است؟ جوابگويى تخلفات ديگران باشد؟
نايب رئيس (هاشمى رفسنجانى)- اجازه بدهيد، اصل اجراى مصوب دولت جرم نيست، بايد اجرا بشود و دولت قانوناً مصوبه‏اى دارد همه هم موظفند كه عمل بكنند اين ديگر جرمى نيست كسى كه مسؤول است چى بگويند؟
نايب رئيس (سيد على خامنه‏اى)- خوب اشكال آقاى مهدوى همين است.
نايب رئيس (هاشمى رفسنجانى)- خير، اشكال ايشان اين است كه مى‏گويد چيزى كه من رأى نداده‏ام چرا مسؤول آن باشم؟ ايشان خيال مى‏كنند يعنى تصور ديگران هم همين است خيال مى‏كنند مى‏توانند سؤال كنند شما چرا تصويب كرديد؟
مهدوى- نه، من كه اين را نمى‏گويم.
نايب رئيس (هاشمى رفسنجانى)- پس چيست؟ اصلا مسؤوليت اين‏جا چيست؟
مير حسين موسوى- اين يك كمى توضيح دارد؛ در هيأت دولت دربار مسايلى بحث مى‏شود كه تصميم بگيرند معمولا همه وزراء حساسيت دارند روى چيزى كه تصويب مى‏شود دقت بكنند، علاقه نشان بدهند كه مبادا چيز بدى باشد، مضر به حال كشور باشد و ضرر به كشود وارد بياورد و دائم گفت و گو هم هست؛ يعنى گاهى اين استدلال مى‏شود كه خوب آقا مثلا شما زياد بحث مى‏كنيد بگذاريد كار پيش برود مى‏گويد من مسؤول هستم؛ يعنى قانون اساسى به من مسؤوليت داده كه در اين زمينه دخالت بكنم و عملا اين كمك مى‏كند به انسجام دولت و حساسيت دولت نسبت به مطالبى كه در دولت هست.
اگر ما اين تفسير را از اين اصل بگيريمف هر وزيرى دنبال كار خودش مى‏رود. گويد مصوبات دولت يا شوراهاى دور و بر دولت چه ربطى به من دارد؟ و اين مسؤوليت را از گردن خودش مى‏اندازد اين مسأله بسيار هم خطرناك است. تفكرى كه تا حالا ما از اين داشتيم اين بود كه واقعاً وزراء نسبت به تصميمات كل دولت مسؤوليت دارند و نسبت به اين مسأله حساسيت هم نشان مى‏دهند.
منشى (يزدى)- در حقيقت همان هيأت و جمع كه بحث بود يعنى كسى حق تخلف نداشته باشد.
نايب رئيس (هاشمى رفسنجانى)- آثارى ندارد.
مهدوى- آثارش چيست؟ نه، آثار مسؤوليت چيست؟
مير حسين موسوى- حاج آقا آثارش فرضاً يك تصميمى ما مى‏گيريم يكدفعه قيمت‏ها پنج برابر مى‏شود وقتى كه افراد مواظب هستند كه تصميمشان ممكن است در وضعيت كشور يك مشكلى ايجاد بكند در رابطه با اين سياست‏هاى غلط يا سياست‏هاى خوب، همه افراد به نوعى كه در آن جلسه شركت مى‏كنند سهيم هستند و مسؤوليت دارند يعنى اين مسأله.
مهدوى- مسؤوليت اعمال ديگران؟
مير حسين موسوى- نه، بحث تصميمات جمعى است. خلاصه اين مسؤوليت شوراى نگهبان است؛ من تذكر آيين‏نامه‏اى دارم.
نايب رئيس- حالا آخر مى‏خواهيم رأى بدهيم، بايد بفهميم چه درمى‏آيد و آقاى موسوى خوئينى‏ها بفرماييد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1099
سيد محمد موسوى- عرض كنم همان طورى كه اشاره شد اين اشكال به اصلى است كه از قبل بوده، ما در كميسيون آن را تصويب نكرده‏ايم اما يك معنايى مى‏تواند داشته باشد در عرف هم مثلا اگر به پدرى گفته مى‏شود كه شما مسؤول اعمال فرزندتان هستيد، اين معنايش اين است كه شما نمى‏توانيد بى‏تفاوت باشيد؛ مراقبت كنيد اگر خلافى، خطايى مى‏كند تذكر بدهيد. حتى در هيأت دولت يك چيزى به تصويب اكثريت رسيده (يعنى به تصويب رسيده حالا اكثريت هم ندارد) اين معنايش اين نيست كه اين وزير اگر ديد بعد از تصويب، در اثر اين مصوبه ضايعاتى اتفاق مى‏افتد، مشكلاتى پيش مى‏آيد بگويد خوب به من ربطى ندارد؛ بايد مجدد بيايد در هيأت دولت مطرح كند بگويد آقا اين، اين عيب را دارد، اين اشكال را پيدا كرده؛ بى‏تفاوت نيست، غير مسؤول نيست.
مسؤول در اين‏جا معنايش اين نيست كه بايد بيايد در مجلس پاسخ بدهد معنايش اين است كه چون شما به عنوان يك وزير مسؤول هستى يعنى موظف هستى به اين‏كه هر عيبى، ايرادى، اشكالى در اوضاع كشور پيدا مى‏شود در آن حرف بزنى. اين طور نيست كه چون به وزارتخان شما ربطى ندارد شما حرفى نبايد بزنى يا بى‏تفاوت باشى. خير، مجدداً در هيأت دولت بيايد مطرح كند حالا مى‏رسد به آن‏جايى كه مجلس از او سؤال مى‏كند. خوب معلوم است وقتى اين آقا گفت كه در جواب مجلس بنده هم رأى نداده‏ام، هم بعدش تذكر داده‏ام، هم مجدد در هيأت دولت آمده‏ام مطرح كرده‏ام. حتى وزير مى‏تواند بيايد در مجلس چون يك اصل ديگرى داريم كه وزير مى‏تواند از مجلس تقاضا كند برود آن‏جا مطالبش را بگويد. خوب مى‏آيد در مجلس براى نمايندگان مى‏گويد آقا در آن‏جا يك چيزى تصويب شده، به نظر اكثريت هم رسيده، اما اين اشكال را دارد؛ اين ضايعات را براى كشور دارد؛ مسؤوليت خودش را در قبال هيأت وزيران انجام مى‏دهد نه اين‏كه حالا باز مجلس مى‏آيد به جرم آن‏ها اين را دراز مى‏كند كه آن اشكال شرعى پيش بيايد.
نايب رئيس (هاشمى رفسنجانى)- اين‏كه همه مردم مسؤولند. آقاى هاشميان بفرماييد.
حسين هاشميان- ببينيد اين اعمالى كه ذكر مى‏شود ناشى از چيست؟ كل اعمال است؟ نه مسؤول اعمالى است كه ناشى از وظايف قانونى، اختيارات قانونى است (چه قانون اساسى يا عادى يا آيين‏نامه‏هايى در اين زمينه) يعنى مسؤول وزيرش هست كه نگذارد از وظايف تخلف كند، از اختياراتى كه قانون به او داده تخلف كند. بنابراين اين اعمال به جاى وظايف و اختيارات است و اگر اين طورى باشد پس شما در هر جمعى كه رأى گيرى مى‏شود، رئيس آن مسؤول است ما اين را بگوييم كل اعمال است؟ خير، اعمالى كه در چهارچوب اين شور و مشاورت با همه اختيارات انجام مى‏گيرد.
نايب رئيس (هاشمى رفسنجانى)- آقاى كروبى بفرماييد.
مهدى كروبى- من هم مطلبم همين بود كه قسمت آخر فرمايشات آقاى هاشميان بود؛ حالا شايد بيانش نحو ديگر باشد تلاش مى‏كنم خلاصه بگويم. وقتى يك مجموعه‏اى جايى هستند و يك مسؤوليتى دارند، مطالب را شور و مشورت مى‏كنند، رأى گيرى مى‏كنند، اولا اكثر اوقات همه رأى نمى‏دهند، ولى در عين اين‏كه همه رأى نمى‏دهند، اجرا و عملش براى همه الزامى است و اين‏كه در مقابل مسؤول هستند؛ چون اگر چنانچه مسؤول نباشد، معنايش اين است كه اصلًا
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1100
از آن جمع بيرون برود و اگر احساس كند يك چنين مصوبه‏اى باشد كه خلاف شرع است، او ديگر نبايد آن‏جا بماند. وقتى يك مجموعه‏اى هست آنكه تصويب شد، همه بايد عمل كنند، اجرا كنند، طبعاً مسؤول هم هست همان طور كه شما مى‏فرماييد بايد از او دفاع هم بكند، مسؤولش هم هست.
نايب رئيس (هاشمى رفسنجانى)- آقاى يزدى بفرماييد.
محمد يزدى- عرض شود كه مطلب همان طور كه آقايان توضيح فرمودند هست؛ ولى يك نكته‏اى در ذهن جناب آقاى هاشمى هست كه مسؤوليت را معنا كردند روى آن بحث نشده و شبه جناب آقاى مهدوى هم بيشتر روى اين نكته است.
درست است كه مسؤوليت دو نوع است؛ يك نوع مسؤوليت همين است كه احساس وظيفه بكند مثل مسؤوليت در برابر ملت. اما فرض اين است كه ما اين‏جا يك وجود جمعى قائليم، يك وجود فردى. الان ما اين جا بيست و پنج نفر نشسته و داريم بحث مى‏كنيم، به يك مصوبه‏اى مى‏رسيم در اين مصوبه يك نفرمان هم ممكن است رأى نداده باشد ولى گفته مى‏شود كه اين مصوب شوراى بازنگرى است يعنى اين شورا بوجوده الجمعى كه داراى يك وجود ديگرى است غير از وجود فردى بوجوده الجمعى مسؤوليت اين را به عهده دارد؛ يعنى اين شورا هست كه اين را تصويب كرده اين اولا. در هيأت دولت هم وقتى گفته مى‏شود كه رئيس اين جلسه (حالا چه نخست وزير هست و چه رئيس جمهور مسؤول هست) يعنى بوجوده الجمعى چون هيأت دولت اين تصميم را گرفته است نمى‏آيند بگويند كه آن آقا رأى داده است، آن آقا رأى نداده است؛ مى‏گويند اين مصوبه هيأت دولت است. قهراً رئيس مسؤول است به معناى اين‏كه چون رأس اين جمع هست؛ حيات اين جمع به اين رأس هست آن مسؤول است همان طور كه همه آقايان فرمودند.
اما نكته‏اى كه در ذهن جناب آقاى هاشمى هست، اين است كه مى‏فرمايند اين مسؤوليت معنايش اين نيست كه صرفاً بدانند كه در برابر ديگران مثلا مسؤوليت دارند يا به قول جناب آقاى خوئينى‏ها بى‏تفاوت نباشد. خير، غير از اين مسؤوليت به معناى اين‏كه وقتى مصوب است لازم‏الاجراست. اگر تخلف پيش آمد قابل تعقيب است و معلوم هست كه يك مصوبه نفس تصويب «بما هو تصويب» نمى‏شود گفت كه مسؤوليت دارد. بله، مسؤوليت لزوم الاجرا دارد؛ يعنى اگر اجرا نكردند، كسى نمى‏تواند بگويد چرا مصوب دولت را اجرا نكردى؟ و اگر در مقام اجرا كسى تخلف كرد، مى‏شود به او گفت كه آقا شما چرا تخلف كردى؟ مى‏گويد من رأى ندادم! حق ندارد بگويد من رأى ندادم.
در مجلس شوراى اسلامى، در شوراى نگهبان هر قانونى تصويب مى‏شود اكثراً اين طور است كه به اتفاق آراء نيست؛ اگر يك نماينده رأى نداده باشد و قانون مصوب مجلس سراغ همان نماينده بيايد، نماينده حق ندارد تخلف بكند و بگويد بنده آن‏جا رأى ندادم يا فقيه شوراى نگهبان با حقوقدان شوراى نگهبان حق ندارد بگويد بنده آن‏جا رأى ندادم و اين قانون سراغ من نمى‏تواند بيايد. خير اين مصوب مجلس است؛ مصوب شوراى نگهبان است؛ آن قانون هم سراغ همان فرد مى‏آيد؛ لازم‏الاجرا هم هست حق تخلف هم ندارد و اگر سرپيچى كرد، مسؤول است. شما فقط مسؤول اعمال ديگران هستى. بحث، بحث شخصى و جزئى نيست بحث، بحث جمعى است؛ بله، رئيس دولت مسؤول جمع‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1101
هست يعنى مى‏شود به او گفت آقا چرا مصوبه را اجرا نكرده‏اى؟ رئيس دولت (نخست وزير هست يا رئيس جمهور) چرا مصوب دولت را به اجرا نمى‏گذارى؟ مى‏گويد بنده خودم رأى موافق نداشتم. رأى موافق جناب‏عالى ملاك نيست؛ دولت تصويب كرده است شما رئيس دولت هستيد بايد مصوبه دولت را به اجرا بگذارى و يا به رئيس دولت مى‏شود گفت چرا فلان وزيرتان تخلف كرده و به اين مصوبه عمل نكرده؟ مى‏گويد آقا آن وزير قبول نداشته است. اين پاسخ درست نيست آن وزير قبول ندارد به وجود شخصى‏اش كه نمى‏تواند برخورد كند، به وجوب هيأت دولت است؛ بنابراين چون مسأله اين است كه وجود جمعى اين‏جا ملاك است و رئيس هم در رأس اين جمع هست، مسؤوليت هم هر دو معنايش را دارد و بيشتر هم معناى دوم است؛ يعنى مصوبات لزوم اجرا دارد و حرمت تخلف و قابل تعقيب بودن متخلف.
نايب رئيس (هاشمى رفسنجانى)- آقاى امامى بفرماييد.
محمد امامى كاشانى- من مى‏خواهم عرض كنم كه اين قانون اساسى موجود ما با كلم «خاص» كه دارد و باز آن كلمه «نيز» كه دارد مسلم مسؤوليت در برابر مجلس است (غير مجلس نيست) براى اين‏كه مى‏گويد: «هر يك از وزيران مسؤول وظايف خاص خويش در برابر مجلس است» اين جا كلم «خاص» دارد. اين خاص در برابر جمل دوم است؛ «ولى در امورى كه به تصويب هيأت وزيران مى‏رسد، مسؤول اعمال ديگران نيز هست». اين اعمال در برابر آن «خاص» است «نيز» هست اين نيز اين در برابر مجلس است. پس بنابراين اين‏كه مسؤوليت در برابر مجلس است، در قانون اساسى موجود به نظرم قابل ترديد نيست. فقط بحثى كه هست اين است كه تفاوتى كه بين قانون اساسى موجود ما با اين مصوب كميسيون هست، اين است كه در اصل صد و سى و هفتم آمده تمام هيأت وزيران را در برابر مجلس در مصوب هيأت وزيران مسؤول قرار داده چون اكثريت تصويب كردند تمام بايد پاسخگو باشند. البته اينجور هست كه آن كسى كه تصويب نكرده، خواهد گفت من اين كار را نكرده‏ام. اما در اين مصوبه همه را نيامده اين كار را بكند فقط آن مشكل را روى سر رئيس جمهور گذاشته، گفته رئيس جمهور و هر يك از وزيران مسؤول وظايف خاص خويش در برابر مجلس است اما مسأل دوم را آمده فقط گفته (رئيس جمهور در امورى كه به تصويب هيأت وزيران مى‏رسد مسؤول اعمال ديگران «نيز» هست).
نايب رئيس- هر دو.
امامى كاشانى- پس بنابراين همه را مى‏گويد. خيلى خوب اين اشكال پس نيست اما اين هست ولى مسأله معلوم است كه در برابر مجلس مسؤول است، ديگر حرفى نيست. كار هم دسته جمعى است در برابر مجلس مسؤول است.
منشى (يزدى)- نه يعنى مى‏شود گفت چرا؟
امامى كاشانى- چرا، بله چرا شما اين كار را كرديد؟
منشى (يزدى)- من به شما مى‏گويم نمى‏شود گفت چرا؟
امامى كاشانى- او مى‏گويد كه من اگر كردم به اين دليل كردم اگر هم نكرده مى‏گويد من جزو امضاء كنندگان مصوبين نبودم.
نايب رئيس (هاشمى رفسنجانى)- اگر اين باشد اشكال آقاى مهدوى وارد است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1102
امامى كاشانى- معناى عبارت اين است.
نايب رئيس (سيد على خامنه‏اى)- اين خارج از آيين‏نامه است ما داريم يك بحث قانون اساسى را بى‏خود مورد بحث قرار مى‏دهيم.
نايب رئيس (هاشمى رفسنجانى)- خوب ما مى‏خواهيم اصلاح كنيم.
نايب رئيس (سيد على خامنه‏اى)- نه اين همان مصوب قبلى است كه تو همين اصل است. اين اصل درست است.
منشى (يزدى)- همان مصوب قبلى است.
نايب رئيس (سيد على خامنه‏اى)- اين اصل درست است.
مير حسين موسوى- ببينيد الان اين به نظر من خلاف آيين‏نامه هم هست. من اعتراض دارم.
نايب رئيس (هاشمى رفسنجانى)- خوب ما مى‏خواهيم رأى بدهيم.
مير حسين موسوى- نه، رأى به اين ترتيب كه بر اساس آن چيزى كه از كميسيون آورده‏ايم يعنى شما چيز جديدى كه نمى‏توانيد بگوييد. يك موافق، يك مخالف يا هر چقدر كه موافق و مخالف است. جناب‏عالى اعلام بكنيد روشن بشود كه رأى گيرى بشود.
نايب رئيس (هاشمى رفسنجانى)- آقايان در يك جايى اين‏قدر دستشان را باز مى‏گيرند كه ما تغييرات كلى مى‏دهيم يعنى اين‏جا يك نكت جدى آقاى مهدوى مطرح كردند ببينيد مصوبه‏اى داريم، وزير مسكن نرفته اجرا بكند، وزير بهدارى چرا مسؤول اعمال او باشد؟
منشى (يزدى)- جناب آقاى هاشمى نكت جدى ايشان مربوط به قانون اساسى فعلى است.
نايب رئيس (هاشمى رفسنجانى)- اگر منظور اين است پس آقاى بيات هم توضيح بدهند.
منشى (يزدى)- نكت جدى ايشان مربوط به قانون اساسى فعلى است؛ قانون اساسى فعلى قابل بحث نيست. پيشنهاد كميسيون قابل بحث است.
اسدالله بيات- بسم الله الرحمن الرحيم. من فقط به دو تا نكته اشاره مى‏كنم: يكى در ارتباط با اين‏كه مسؤوليت در اين‏جا مسؤوليت نه لغوى است، نه فرهنگى، نه قرآنى؛ مسؤوليت خاص و حقوقى است؛ معنايش اين است كه مجلس مى‏تواند از او سؤال بكند. اين به اين معناست؛ يعنى مقدم استيضاح هم هست. اين شد. بنابراين مسؤوليت در اين‏جا معناى خاص خودش است اما آن نگرانى كه جناب آقاى مهدوى دارند، ببينيد اين جزء شروط در ضمن عقد است؛ اين مثل اين است كه طرف وقتى كه عقد نكاح را اجرا مى‏كند با آن شرايطى كه در آن‏جا هست ولو آنكه مورد به مورد توجه هم نكند اما مبنياً بر آن شروط مكتوب در آن‏جاعقد خوانده بشود، الزام آور است. وزيرى كه اين اصل را مى‏فهمد كه مى‏داند هم در مقابل وظايف خاص خودش مسؤول است، هم در مقابل وظايفى كه مربوط به همه است؛ با توجه به اين موضوع مى‏آيد خودش را در معرض كانديدا بودن و رأى وزارت مطرح مى‏كند و رأى مى‏گيرد از اول اين مسؤوليت را پذيرفته. چون پذيرفته شرعاً هم مسؤول است. در تمام كارهايى كه ما داريم شبيه اين را داريم در فقه هم داريم؛ شروطى كه در ضمن عقد مبنياً بر چيزى اگر وارد بشود ولو بالخصوص هم توجه نداشته باشد، به طور طبيعى شرعاً الزام‏آور است.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1103
نايب رئيس (هاشمى رفسنجانى)- آقاى مهدوى سؤال داشتند.
منشى (يزدى)- جواب آقاى مهدوى اين است كه اين بحث مربوط به قانون اساسى گذشته است و اين‏جا اصلا قابل بحث نيست اگر هم اشكال وارد است آن‏جا وارد است.
جنتى- اجازه بفرماييد توضيح بدهند رفع اشكال ايشان مى‏شود.
نايب رئيس (هاشمى رفسنجانى)- آقاى مهدوى خودشان توضيح بدهند.
محمد رضا مهدوى- ايشان مى‏فرمايد شرط ضمن عقد است؛ عرضم به حضور شما كه شرايطى را انسان قبول مى‏كند كه واقعاً آن شرايط را بتواند اجرا كند يعنى عقلًا و عرفاً قابل عمل باشد. اگر بنده به هيچ وجه تأثيرى در اعمال آن وزير ديگر ندارم يعنى نه مى‏توانم از او سؤال كنم، نه مى‏توانم به او اعتراض كنم، نه مى‏توانم بروم جلو دستش را بگيرم بگويم چرا اين كار را كردى يا نكردى؟ بعد بنده بيايم در ضمن عقد معامله مسؤوليت او را به گردن خودم بيندازم، اصلًا اين عقلانى نيست؛ يك چيزى اصلا در قانون اساسى وضع نمى‏شود كه غير عقلايى باشد. شما يك عده عقلا اين‏جا نشسته‏ايد قانون وضع مى‏كنيد كه يك حرف بيخودى را از اول وضع بكنيد؟ من مى‏گويم اصلا غير عقلايى است اگر معناى مسؤوليت اين است كه من را در مجلس بتوانند استيضاح كنند كه چرا آقاى وزير مسكن فلان كار را كرده است؟
موسوى اردبيلى- به علم اين‏كه مى‏بينند.
مهدوى- مى‏بينند، ببينند اگر به من حق بدهيد كه من بتوانم به او اعتراض كنم خوب است حق بدهيد كه من جلويش را بگيرم خوب است.
مير حسين موسوى- حاج آقا اين هست؛ يعنى وزير نمى‏آيد به وزير كشور مى‏گويد تو چرا فلان جا زدى فلان كسى را كشتى؟ مى‏آيد به وزير خارجه مى‏گويد چرا با فلان كشور رابطه برقرار كردى؟ (مهدوى- كجا چنين چيزى هست؟) الان توى دولت اينجورى هست؛ يعنى دولت مى‏آيد به وزارت صنايع مى‏گويد تو چرا در كارخانه‏ها اينجورى عمل كردى؟
مهدوى كنى- كجا توى قانون اساسى است كه من بتوانم جلوى فلان وزير را بگيرم؟
مير حسين موسوى- خوب از همين اتخاذ سند مى‏كنند.
مهدوى- اشكال مى‏كنند مى‏گويند آقا به شما ربطى ندارد شما برو كار خودت را بكن.
منشى (يزدى)- اين اشكال جمعى است.
نايب رئيس (هاشمى رفسنجانى)- آقاى جنتى بفرماييد.
احمد جنتى- اگر كه اين هيچ معناى صحيحى نداشت و حتماً جنب خلاف شرعى داشت، اين را شوراى نگهبان بايد طبق آن اختيارى كه دارد كه اطلاقات و عموماتى كه قانون اساسى برخلاف شرع دارد مى‏تواند تقييدش كند او بايد يك كارى بكند و اين اطلاقات و عمومات را بگيرد ولى به نظر من معناى صحيح دارد كه اگر اينجور معنا بكنيم اين خلاف شرع نيست و آن اين است كه همين جور كه جناب آقاى خوئينى‏ها فرمودند اگر يك مصوبه‏اى در هيأت وزيران در دست تصويب است و اين مخالف است تا آن‏جايى كه مى‏تواند بايد تلاش بكند كه اين مصوبه تصويب نشود اگر تلاشش را كرد فردا هر كه بگويد مى‏گويد من كار خودم را كردم گفتم، داد زدم، استدلال كردم كسى گوش به حرفم نداد اين رفع مسؤوليت از خودش كرده از خودش سلب مسؤوليت كرده. اگر هيچى نگفت تا تصويب شد اين را ديگر يقه‏اش را مى‏گيرند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1104
مى‏گويد وقتى كه يك چيزى به ضرر مملكت داشت تصويب مى‏شد چرا تو سكوت كردى؟ همين مبحث است اين معناى صحيحى است كه اين دارد.
نايب رئيس (هاشمى رفسنجانى)- اگر مسؤوليت اين باشد كه هيچ مهم نيست.
نايب رئيس (سيد على خامنه‏اى)- آقا اجازه بفرماييد. اين اصل يكصد و سى و هفتم را براى اين‏كه آن مشكلى كه در باب مسؤوليت در مقابل رئيس جمهور بود حل بشود چون آن كه مربوط به اصل فعلى است، اصلا اين كه قابل بحث نيست. اين را مى‏شود اين جورى درست كرد «هر يك از وزيران مسؤول وظايف خاص خويش در برابر رئيس جمهور و مجلس است» و رئيس جمهور را از اول اصل برداريم، احتياجى هم ندارد، چون اين تصريح شده، قبلًا گفته شده.
 (مير حسين موسوى- اصلا نيازى نيست) رئيس جمهور را حذف مى‏كنيم، اين جورى مى آيد: «هر يك از وزيران مسؤول وظايف خاص خويش در برابر رئيس جمهور و مجلس است» ولى هم تا آخرش درست است ديگر. اين «ولى» هم تبديل مى‏شود به «و».
نايب رئيس (هاشمى)- بسيار خوب چون رئيس را قبلا گفتيم ديگر.
نايب رئيس (خامنه‏اى)- همين را اگر مخالفى ندارد رأى بگيريم.
مهدوى كنى- آقايان كه اين را تهيه كرده‏اند نظرشان رئيس جمهور بوده، رئيس جمهور را مى‏شود مسؤول اعمال وزراء دانست.
نايب رئيس (خامنه‏اى)- اين قبلًا گذشته، گفته شده، ما مى‏خواهيم از اين بحث بيهوده عبور كنيم.
مير حسين موسوى (مخبر كميسيون)- كميسيون شماره 2 منصرف است از اين چون در اصل صد و بيستم ما اين را لحاظ كرده‏ايم صحبت جناب آقاى مشكينى درست است. اين مسأله‏اى نيست رأى بگيريد.
مؤمن- اجازه بدهيد اين «ولى» را، اين‏كه فرموديد «ولى» تغيير بكند به «و» مفهوم اصل عوض مى‏شود. يعنى اين «ولى» اگر باشد آن عنايت به وظايف خاص است. «هر يك از وزيران مسؤول وظايف خاص خويش است» معناى صدر اين است. «ولى» يك مورد استثناء مى‏شود، هر يك از وزيران مسؤول وظايف خاص خويش است جز در يك مورد كه اين‏جا مسؤول وظايف ديگران هم هست.
نايب رئيس (هاشمى)- آقاى خامنه‏اى شما عبارت مورد نظرتان را بخوانيد رأى بگيريم آقايان عبارتى كه آقاى خامنه‏اى مى‏خوانند به رأى گذاشته مى‏شود.
نايب رئيس (خامنه‏اى)- «هر يك از وزيران مسؤول وظايف خاص خويش در برابر رئيس جمهور و مجلس است و در امورى كه به تصويب هيأت وزيران مى‏رسد مسؤول اعمال ديگران نيز هست».
نايب رئيس (هاشمى)- آقايانى كه موافقند رأى بدهند (اكثر دستشان را بلند كردند) تصويب شد. (البته اشكال آقاى مهدوى حل نشد) اصل بعد را بخوانيد.
 (به شرح زير خوانده شد)
اصل يكصد و چهلم- «رسيدگى به اتهام رئيس جمهور و نخست وزير و وزيران در مورد جرائم عادى با اطلاع مجلس شوراى ملى در دادگاه‏هاى عمومى دادگسترى انجام مى‏شود».
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1105
مير حسين موسوى (مخبر كميسيون شماره 2)- اين چيزى كه پيشنهاد شده «رسيدگى به اتهام رئيس جمهور و معاونين وى و وزيران در مورد جرائم عادى با اطلاع مجلس شوراى اسلامى در دادگاه‏هاى عمومى دادگسترى انجام مى‏شود»، هم رئيس جمهور عوض شده، معاونين به خاطر نقش بالايى كه در دولت و در كنار رئيس جمهور دارند به جاى نخست وزير آمده‏اند و «مجلس شوراى ملى» هم «مجلس شوراى اسلامى» شده است.
امينى- اصلى كه اين‏جا نيست باقى مى‏ماند؟
منشى (يزدى)- بله اصلاح شده ديگر.
مير حسين موسوى- بله، آن‏ها باقى مى‏ماند.
نايب رئيس (هاشمى)- بسيار خوب اين پيشنهادى ندارد؟ (اظهارى نشد) مخالفى هم نيست. آقايانى كه موافق اين اصل هستند، رأى بدهند (اكثر دستشان را بلند كردند) تصويب شد.
مير حسين موسوى- در اصل يكصد و چهل و يكم واژ «نخست وزير» حذف شده است و به جايش «معاونين رئيس جمهور» گذاشته شده. مربوط به كارهاى دو شغلى و نظاير اين‏هاست كه آقايان مى‏بينند و قسمت آخر هم كه آمده «نخست وزير مى‏تواند در موارد ضرورت به طور موقت تصدى برخى از وزارتخانه‏ها را بپذيرد» به طور طبيعى چون نخست وزير حذف شده اين جمله هم حذف مى‏شود و ما براى حل اين مشكل اگر خاطر برادران باشد در يك اصل ديگرى تصويب كرديم كه اگر جايى خالى بود، يك وزيرى استعفا داد يا عزل شد رئيس‏جمهور بتواند يك سرپرست سه ماهه بگذارد تا اين‏كه رأى گيرى بشود. قبلًا تصويب شده بود.
نايب رئيس (هاشمى)- آقايانى كه موافق اين اصلاحيه اصل يكصد و چهل و يكم هستند، رأى بدهند (اكثر دستشان را بلند كردند) تصويب شد و اصل بعد را مطرح كنيد.
مير حسين موسوى (مخبر كميسيون): اصل يكصد و چهل و دوم در مورد رسيدگى به دارايى رهبر يا اعضاى شوراى رهبرى و رئيس جمهور و ... است كه در اين‏جا به جاى «نخست وزير» كه حذف شده «معاونان رئيس جمهور» آمده است.
نايب رئيس (هاشمى)- باز اين كه بحثى ندارد. آقايانى كه با اين اصلاح موافق هستند، رأى بدهند (اكثر دستشان را بلند كردند) تصويب شد.
منشى (يزدى)- قبل از اين كه سراغ اصول جديد برويم پيشنهادى با امضاى پنج، شش نفر از آقايان رسيده است كه مربوط به همين جاست به عنوان اصل جديدى كه مربوط به قو مجريه است اگر اجازه مى‏فرماييد آن را مطرح كنيم (هاشمى- آن پيشنهاد چيست؟) پيشنهاد به اين صورت است كه «سازمان اطلاعات كشور نهادى است مستقل و تحت نظارت و سرپرستى رياست جمهورى انجام وظيفه مى‏كند».
نورى- اين اصل جديدى است، بعد مطرح كنيد.
ى زدى- بله اصل جديدى است ولى مربوط به وظايف رئيس جمهور است.
نايب رئيس (هاشمى)- آن‏هايى را كه آماده است بررسى كنيد شايد اصول جديد ديگرى هم پيشنهاد شده باشد، آن‏ها را بعد بحث مى‏كنيم. اصل بعد را بخوانيد.
 (به شرح زير خوانده شد)
اصل جديد- اساسنامه سازمان‏ها، شركت‏ها و مؤسسات دولتى و وابسته به دولت در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1106
كميسيون‏هاى ذيربط مجلس شوراى اسلامى تصويب مى‏شود و مجلس مى‏تواند تصويب اساسنامه برخى از سازمان‏ها، شركت‏ها و مؤسسات دولتى و وابسته به دولت را به دولت واگذار نمايد.
مير حسين موسوى (مخبر كميسيون)- اين يكى از مشكلات فعلى قانون اساسى است ما يك مقدار ماده واحده و يا قوانين مهمى داريم كه مجلس به آن‏ها مى‏پردازد. معمولا اساسنامه سازمان‏ها كه هم جنب تخصصى دارد و هم جنب مفصلى دارد، به نظر مى‏آيد كه چند بار اقدام شده كه دولت براى سرعت دادن به كارها و براى ايجاد تغيير و تحول در سازمان‏ها در اين زمينه اختياراتى بگيرد كه عملا مخالفتى با قانون اساسى داشته و اين كار امكان پذير نبوده، روشى قبلا در مجلس شوراى ملى قديم بوده كه كميسيون‏ها حق جعل بعضى قوانين را داشته‏اند. منتها ما به عموم قوانين رجوع نكرديم بلكه فقط در رابطه با اساسنامه سازمان‏ها كه يك فرم مشخصى دارد و مؤسسه يا شركت يا سازمانى تشكيل مى‏شود كميسيون ذيربط يك اطلاعاتى دارد و مى‏تواند نظر بدهد براى تسهيل كار دولت و راه انداختن تغيير و تحولاتى كه در نظام اجرايى لازم است، ما اين را پيشنهاد كرديم، قبل آن اين بوده كه به طور كامل اين مسأله يعنى اساسنامه‏ها در دست دولت داده بشود گفته شد كه اين صحيح نيست خوب است كه مجلس در اين زمينه سهيم باشد و نظر بدهد؛ آمدن همه اساسنامه‏ها به مجلس هم معمولا مشكل پيدا مى‏كند و هميشه دستگاه‏ها يك نوع ابايى هم از اين قضيه دارند چرا كه مى‏آيد يك اساسنامه‏اى با صد ماده، پنجاه تا ماده مربوط به يك شركتى در خود مجلس مطرح مى‏شود در وسط پيشنهادهايى مى‏شود چه بسا آن انسجام و سازمان لازم را به هم مى‏زند و به نظر مى‏آيد كه اگر اين موضوع در خود كميسيون‏هاى تخصصى مورد بحث قرار بگيرد هم اساسنامه‏ها انسجام بهترى خواهند داشت، هم سرعت عمل خواهد بود و هم امكان پذير خواهد شد براى رئيس دولت و دولت براى دگرگونى سريع در سازمان‏هاى دولتى، يعنى همان‏چيزى كه معمولا از دولت خواسته مى‏شود براى تغيير و تحول در سازمان‏ها و شركت‏ها و مجموع ساختار دولتى. به اين دليل اين مسأله پيشنهاد شده البته برادران نماينده در اين‏جا در نظرشان هست، يكى، دوبار دولت رجوع كرده و ما با مشكلات جدى در اين رابطه در مجلس روبرو شده‏ايم. اين هم مشكل مجلس و هم مشكل دولت هست كه ما فكر كرديم به اين ترتيب حل بكنيم.
منشى (يزدى)- آقاى هاشميان (مخالف) بفرماييد.
حسين هاشميان- بسم الله الرحمن الرحيم. روشن است كه اصل قانونگذارى مربوط به مجلس است و اصالت با مجلس بما هو مجلس است حالا جاهايى كه كندى پيش مى‏آوريد، اشكالاتى را پيش مى‏آورد كه آقايان مى‏گويند كميسيون تخصصى انجام بدهد يا دولت انجام بدهد. من در بخش اول معتقد هستم كه همان اصل هشتاد و پنجمى كه الان داريم چرا بياييم در قانونگذارى اصالت را از مجلس بما هو مجلس بگيريم؟ با توجه به اين‏كه اساسنامه شركت‏ها قانون شركت‏هاست و اين قانون اصالتاً در مجلس بايد تصويب بشود. خوب آن‏جايى كه كندى پيش مى‏آيد، با اصل هشتاد و پنج مى‏دهيم به كميسيون و اين هم در مجلس مكرر اتفاق افتاده، جاهايى كه تشخيص مى‏دادند كه الان به كميسيون (طبق اصل 85) اين را مجلس تصويب مى‏كرده و مى‏رفته و مى‏رفته تصويب مى‏شده (به صورت آزمايشى) حالا زمانش پنج سال است، شش سال است، هر چه كه در صحن مجلس. بنابراين اگر مشكل كندى در كار است، از
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1107
طريق اصل 85 قابل تأمين است و آزمايشى است و آن‏جايى كه مجلس ديگر صلاح نديد آزمايشى باشد اگر بناست دائمى بشود، مى‏آيد در صحن مجلس دائمى مى‏شود و چه بهتر كه ما بياييم 270 نفر را در قانونگذارى يك مؤسسه و شركتى نقش بدهيم نه يك كميسيون را اما اين‏كه مجلس بيايد حق قانونگذارى‏اش را به دولت بدهد، اولا اين خلاف تفكيك قواست كه شما بياييد حق قانونگذارى را به دولت بدهيد؛ چون اساسنام شركت‏ها به منزل قانونند و از طرفى مفاسدى كه اين دارد، خوب اصل شركتش را مجلس تصويب مى‏كند. قانون آنكه در اساسنامه‏اش باشد شما مى‏دهيد دست يك وزارتخانه. آيا اين مفاسد ندارد كه ما بياييم سرمايه‏اى بدهيم به دست يك وزارتخانه كه يك شركتى را تشكيل بدهد كه اين شركت دستش باز باشد و ما در هر جايى نيازى به شركت نداريم كه دستمان باز باشد و اين مدام شركت تشكيل دادن براى گريز از ضوابط خاص و قوانين عامى است كه در كشور وجود دارد براى گريز از اين هى پيشنهاد شركت مى‏كنند اين معلوم نيست صلاح كشور باشد. ما بياييم ريش و قيچى را بدهيم دست خود دولت بگوييم اساسنامه‏ات را قانون تو است خودت تصويب كن! هم اين حق را از مجلس گرفته‏ايم و هم اين‏كه داده‏ايم به يك جايى كه اطمينان نداريم و عوارض و مفاسدى خواهد داشت. بنابراين بنده با اين اصل جديد مخالفم.
منشى (يزدى)- آقاى خوئينى‏ها (موافق)
مؤمن- تذكر آيين‏نامه‏اى دارم، اجازه مى‏فرماييد عرض كنم.
نايب رئيس (هاشمى)- بفرماييد.
مؤمن- وقتى‏كه در آيين‏نامه تصويب كرديم كه بايد در مورد همان امور هشتگانه‏اى كه حضرت امام رضوان الله عليه فرمودند، ما بحث كنيم، اين بحث راجع به تمركز قو مجريه است يا حق قانونگذارى يا تنظيم اساسنامه دادن به قو مجريه است؟ تمركز مديريت نيست. تمركز مديريت معنايش اين است كه اجرا را متمركز كنيم، از تفرق بيرون بياوريم نه قانونگذارى را بدهيم به آن‏ها و لذا اين اصل خارج از ضوابط است.
نايب رئيس (هاشمى)- خوب، جواب تذكر جناب‏عالى اين است كه در خيلى موارد ما در حواشى كار به مناسبت تا به حال اين كار را كرده‏ايم (مؤمن- موردش را بفرماييد) حالا مواردش را مى‏گويم. همان كميسيون خود شما در رهبرى مثلا صدا و سيما را ... (مؤمن- آن‏جا مديريت نبود، مسائل رهبرى بود) خوب مسائل رهبرى معنايش اين نبود كه بياييم توسعه بدهيم يا كم بكنيم.
امينى- ... انحلال مجلس ...
مؤمن- صدا و سيما در كميسيون ما نبود كميسيون شما بود.
نايب رئيس (هاشمى)- نه در كميسيون ما كه اين كار را نكرديم، در كميسيون شما اين كار را كرديد.
طاهرى- فرمايش امام در رهبرى مطلق است.
نايب رئيس (هاشمى)- اجازه بدهيد من بقيه‏اش را بگويم شايد احتياج به اين بحث نباشد، ديگر اين‏كه اين شبهه در ذهن ما بود، نامه‏اى نوشتيم از طرف هيأت رئيسه خدمت آقاى خامنه‏اى (رهبر انقلاب) از ايشان اجازه گرفتيم مواردى كه اينگونه هست در كنار
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1108
اين يا در كميسيون يا در اين جلسه تشخيص داده مى‏شود اين ها را هم ايشان بپذيرند كه اين‏جا ما اصلاح بكنيم ايشان پاسخ فرمودند كه متن نامه اين‏جاست اگر اكثريت اين‏جا قبول بكند مانعى ندارد. يعنى چيزهايى را كه اين‏جا اكثريت رأى مى‏دهد ايشان پذيرفتند. الان با اجاز آقاى خامنه‏اى آن شبهات اينطورى را برطرف كرديم و الا در گذشته هم بود. اين‏جا جواب ايشان در اين قسمت اين است: «در موارد خارج از محدوده مرقوم در حكم حضرت امام خمينى قدس سره طبق نظر و تصويب اكثريت اعضاى شورا اقدام شود «يعنى ما اين اجازه را داريم كه در خارج از محدوده عمل بكنيم. بنابراين اگر اكثريت اين‏جا قبول كرد و رأى داد، ديگر ما آن مشكل را نداريم و آن شبهه برطرف شد. البته شرطش اين است كه اين‏جا بپذيريم و اگر نپذيريم آن وقت همه مواردى را كه كوچك‏ترين شبهه‏اى داشته باشيم، بايد دوباره بررسى كنيم. آقاى موسوى فرمايشى داريد بفرماييد.
موسوى خوئينى‏ها- اين نكته‏اى كه اشاره شد، جناب آقاى مؤمن يك اصلى را پيشنهاد فرمودند اصلاح بشود كه در احكام دادگاه‏ها بايد مستند باشد.
گفته شد خوب، اين چه ارتباطى به بحث تمركز در قو قضاييه دارد؟ ايشان با ده واسطه تقريباً سعى كردند كه به نحوى بچسبانند به تمركز در قو قضاييه ...
مؤمن- درست نبود لذا جمع هم رأى نداد!
موسوى خوئينى‏ها- بسيار خوب، من هم از ذيل فرمايشتان همين استفاده را مى‏كنم كه چون جمع قبول نكرد، حالا اين‏جا اگر جمع قبول كرد و رأى داد معلوم مى‏شود كه اشكال ندارد و تصور بنده هم اين است كه لازم نيست براى هر اصلى ابتدا رأى بگيريم كه آيا واردش بشويم يا نه؛ همين كه رأى مى‏دهند معلوم مى‏شود قبول دارند كه اين بحث را داشته باشيم.
امامى كاشانى- با توجه به اين نكته رأى مى‏دهند.
موسوى خوئينى‏ها- بله، با توجه به اين نكته يعنى وقتى اكثريت رأى مى‏دهند معلوم مى‏شود اصل بحثش را هم مجاز دانسته.
نايب رئيس (هاشمى)- بله، همين جور است. قبلا هم همين جور عمل كرده‏ايم.
موسوى خوئينى‏ها- اما حالا نسبت به خصوص اين بحث، در اين‏جا حقى به طور كامل از مجلس گرفته نشده كه برادران مجلسى تصورشان اين باشد كه حقى گرفته شده. مى‏گويد: «اساسنامه سازمان‏ها، شركت‏ها و مؤسسات دولتى و وابسته به دولت در كميسيون‏هاى ذيربط مجلس شوراى اسلامى تصويب مى‏شود» خوب برگشت اين اولا باز به مجلس است. اعضا آن كميسيون‏ها را هم مجلس انتخاب مى‏كند و تجربه هم نشان داده ... (حالا تجربه كه بنده مى‏گويم در اين سه، چهار سالى كه من در مجلس بودم در قوانين مربوط به قو قضاييه فراوان مى‏ديدم) در آن دسته از قوانين و مقرراتى كه پيچيدگى‏هايى دارد، بحث‏هاى فراوانى مى‏طلبد و نياز به دقت‏هاى فراوان هست، انصافش اين است كه در كميسيون‏ها كار پخته‏تر انجام مى‏شود و صحيح‏تر انجام مى‏شود تا وقتى كه مى‏آيد در جلس علنى.
ما تاكنون جرأت نكرده‏ايم يك قانون جزايى را، يك قانون آيين دادرسى را ببريم در جلس علنى مجلس شوراى اسلامى به بحث بگذاريم چرا؟ براى اين‏كه يك مرتبه در جلسه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1109
يك پيشنهادى داده مى‏شود و آن پيشنهاد در آن‏جا، با همان مقدار بحث كمى كه پنج دقيقه، پنج دقيقه صحبت مى‏شود، تصويب مى‏شود در حالى‏كه از نظر اكثر حقوقدان‏ها يك امرى است برخلاف موازين حقوقى و لذا در جلسات كميسيون كه ده بار مى‏شود يك چيزى را گفت و گو مى‏كرد مخالف بگويد، موافق بگويد، باز مخالف حرف بزند، موافق حرف بزند و قوانين قابل دقت را در كميسيون‏ها بحث مى‏كنند خود مجلس هم اين كار را كرده. خوب حالا اگر اين نوع اساسنامه سازمان‏ها، شركت‏ها، اين‏ها گفته شود در كميسيون‏هاى مجلس شوراى اسلامى تصويب بشود، خود اين باعث مى‏شود مجلس در انتخاب كميسيون‏ها و اعضاى كميسيون‏ها دقت بيشترى به كار ببرد چون مى‏داند اين كميسيون يك چنين امر مهمى بر عهده‏اش گذاشته شده كه اساسنامه شركت‏ها را به تصويب برساند. بنابراين كار دقيق تر انجام مى‏شود تا آن موقعى كه همين مسأله بيايد در جلسات علنى.
اين كه 270 نفر در اين مسأله شركت كند، من تصور مى‏كنم كه 270 نفر يعنى كثرت جمعيت اتفاقاً اين‏جاها مطلوب نيست، حالا كه ما مجلس شورا داريم با اين تعداد از جمعيت، خوب است در قانون اساسى يك روشى را اتخاذ بكنيم كه همچنين مجلس پر جمعيتى را داشته باشيم، هم در تصويب قوانين و لوايح آن بحثى كه در گذشته نسبت به تعداد نمايندگان داشتيم، آقايان آن‏جا استدلالشان اين بود وقتى جمعيت زياد مى‏شود اين مخل به سرعت در كار است. خوب از طرفى تعداد فراوان اعضاى مجلس شوراى اسلامى يك فوايدى هم داشت. اين يك راهگشايى است كه مى‏تواند هم اعضاى مجلس شورا زياد باشد، هم در عين حال برخى از قوانين در يك كميسيون‏هاى تخصصى مورد بحث و بررسى و تصويب قرار بگيرد. بعد جلسات علنى بيشتر مى‏ماند براى مسائلى كه در كل جامعه يك بار سياسى دارد كه اين بحث در مجلس شوراى اسلامى مطرح بشود، در جلسات علنى مطرح بشود براى كل جامعه سازنده هست، شنوندگانى كه اظهارات نمايندگان را مى‏شنوند من تصورم از مجلس شوراى اسلامى اين است كه 270 نفر، 300 نفر، 400 نفر مفيد است اما نه در قانونگذارى به اين شكل، در مسائلى كه بار سياسى عظيمى دارد كه وقتى مجلس به بحث مى‏نشيند و اظهارنظرهاى مخالف و موافق مى‏شود، خود اين بحث‏ها در جامعه براى مردم سازنده است.
در مسائلى مثل وزراء مثل بودجه و امثال اين چيزها معنايش اين نيست كه تعداد فراوان در قانونگذارى مفيد است، به دليل اين‏كه خود آقايان هم آن‏جا رأى داديد تعداد نمايندگان كم بشود. بنابراين، اين مفيد است اولا. ثانياً از مجلس چيزى را نگرفته. از جلسه دويست و هفتادتايى گرفته داده به يك كميسيون پانزده نفرى. اين نكت ديگرش و بعد در آن‏جايى كه خود مجلس صلاح بداند، مى‏دهد به دولت؛ خوب اگر مجلس صلاح ندانست به دولت نمى‏دهد و اين آن اصل هشناد و پنج را هم كه نگرفته در غير از اساسنامه سازمان‏ها و شركت‏ها در ساير قوانين باز مجلس مى‏تواند لوايحى را كه صلاح مى‏داند به كميسيون واگذار بكند (طبق اصل هشتاد و پنج) اين قسمت از اساسنامه در واقع از اصل هشتاد و پنج استثناء مى‏شود.
پس اين چند تا فقط استثناء مى‏شود از اصل هشتاد و پنج كه بدون اين‏كه در جلس علنى مطرح بشود مستقيماً به كميسيون‏ها واگذار مى‏شود حالا آقاى هاشمى بهتر مى‏توانند نظر بدهند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1110
كه اين كميسيون‏ها مقيد هم به كميسيون‏هاى دائمى نيست؛ كميسيون‏هاى ويژه هم مشمولش مى‏شود؛ يعنى اگر يك چيز مهمى بود مجلس مى‏آيد مى‏گويد نه از اين كميسيون‏هاى دائم و داير يك كميسيون خاصى را با افراد خاص برايش تعيين مى‏كند به دليل اين‏كه يك عنايت بيشترى به آن داشته باشد. فكر مى‏كنم يك جورى هم آقاى مؤمن مى‏توانند اين را به تمركز در قو مجريه ربطش بدهند!
نايب رئيس (هاشمى)- بله، اتفاقاً مربوط است.
موسوى خوئينى‏ها- عرض مى‏كنم، مى‏شود يك جورى مى‏شود درستش كرد.
نايب رئيس (هاشمى)- حالا من مى‏گويم من در موافقت صحبت مى‏كنم.
مير حسين موسوى- الان صحبت مى‏كرديم كه اگر يك تغيير جزئى را پيشنهاد بكنيم من فكر مى‏كنم كه بحث را روان‏تر مى‏كند البته اگر هيأت رئيسه اجازه بدهد (نايب رئيس- بفرماييد) ببينيد استدلال مى‏شود كه اين اختيار را از مجلس مى‏گيرد خوب آخر سر يك چنين چيزى به اين اصل اضافه كنيم. «اساسنامه سازمان‏ها، شركت‏ها، مؤسسات دولتى و وابسته به دولت در كميسيون‏هاى ذيربط مجلس شوراى اسلامى تصويب مى‏شود و مجلس مى‏تواند تصويب اساسنامه (اين‏جا «مى‏تواند» يعنى مى‏تواند بدهد، مى‏تواند ندهد) برخى از سازمان‏ها، شركت‏ها و مؤسسات دولتى و وابسته به دولت را به دولت واگذار كند و يا خود آن‏ها را تصويب نمايد». يعنى اختيار بر مى‏گردد به مجلس.
نايب رئيس (هاشمى)- اين تغيير مهمى است؛ پيشنهاد اساسى امضاى پنج نفرى لازم دارد.
مير حسين موسوى- چون ما فكر مى‏كرديم كه اختيار ...
نايب رئيس (هاشمى)- اين اصلا كل قضيه را خراب مى‏كند (امينى- كلمه مى‏تواند در آن هست) «مى‏تواند» خودش در آن نيست. مى‏تواند بدهد به دولت يا به كميسيون.
منشى (يزدى)- آقاى بيات مخالف هستند بفرماييد.
اسدالله بيات- بسم الله الرحمن الرحيم. البته اين اصل جهات مثبتى دارد، حالا من يكى دو تا از اين جهات را عرض مى‏كنم؛ اما به خاطر دو، سه جهت منفى من با آن مخالفم. يكى از گرفتارى‏هايى كه ما در مجلس داريم، مسأل اساسنامه‏هاست. من به جناب آقاى موسوى عرض مى‏كردم اگر شوراى نگهبان در سال‏هاى اخير اين طور تفسير نمى‏كردند ما هيچ مشكل نداشتيم، نيازى هم به اصل نبود. شوراى نگهبان اوائل نظرشان اين نبود كه اساسنامه الزاماً قانون است و بايد بيايد به مجلس و لذا ما در دوران گذشته حتى دور اول به طور كلى، دور دوم تا سال سوم ما ماده واحده يا طرح‏ها و لوايحى داشتيم مثلا سازمانى را به وجود مى‏آورديم، يك چيزى را به وجود مى‏آورديم بعد مى‏گفتيم طبق اساسنامه‏اى خواهد بود كه به تصويب هيأت دولت خواهد رسيد و بعد مى‏رفت به شوراى نگهبان رد هم نمى‏كردند.
اخيراً شوراى نگهبان ... (اكثريت خيلى قوى هم نبود البته، چون بين حقوقدان‏ها و فقها اختلاف نظر بود شايد بعضى از حقوقدانان هم همين‏طور) تا اين‏كه به اين نتيجه رسيدند كه در اساسنامه‏ها ضوابطى وجود دارد بعضى از حق‏ها را محدود مى‏كند بعضى آزادى عمل‏ها را مى‏دهد، خواهى نخواهى ضابطه است و ضابطه بايد قانونى بشود و طبق نص چندين اصل از
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1111
اصول قانون اساسى كه ما نمى‏توانيم تغيير بدهيم. قانونگذارى دقيقاً از ويژگى‏ها و مشخصه‏هاى اصلى و وظايف اصلى مجلس است. پس مجلس است كه مى‏تواند قانونگذارى بكند. روى اين حساب اين ذيل حتماً بايد حذف بشود اين غلط است؛ يعنى واقعاً تناقض است؛ تناقض اين قضيه كه ما از يك طرف بياييم بگوييم كه اساسنامه‏ها ضابطه است قانون مى‏خواهد از آن طرف هم بگوييم دولت تصويب بكند. من با اين ذيل شديداً مخالفم و معتقد هم هستم كه اين ذيل خذف بشود و اگر حذف هم نشود در آينده براى شوراى نگهبان هم نوعى تناقض به وجود مى‏آيد چون اطلاق چندين اصل دقيقاً نشان مى‏دهد كه قانونگذارى را نمى‏شود به جاى ديگر داد، اين يك.
مسأل دومى كه ما داريم باز به اين جهت ما بايد توجه بكنيم طبق اصل هشتاد و پنج قانون اساسى قوانين مصوب كميسيون‏ها خواهى نخواهى موقت است و آزمايشى است و در مواقع ضرورت. شما وقتى كه اين اصل را اين طور تصويب كرديد، آن اين را خواهى نخواهى قيد مى زند يعنى خواهى نخواهى حالت قيودى در آن‏جا وجود دارد شما اين را كه نمى توانيد رد بكنيد و نمى‏خواهيد هم آن‏ها را برداريد شما در اين‏جا مى‏گوييد كه اساسنامه‏ها ارجاع مى‏شود به كميسيون‏ها بسيار خوب، تا اين اندازه و اما آن اصل مى‏گويد چه؟ مى‏گويد «قوانينى كه تصويبش به كميسيون ارجاع مى‏شود، در مواقع ضرورت، 2- آزمايشى، 3- موقت هم بايد باشد». يعنى آن اين‏جا مى‏آيد. موقت تصويب شدن اساسنامه‏ها به نفع سازمانى كه اساسنامه آن موقت دو، سه سال، پنج ساله تصويب بشود، نيست. اين را من صحيح نمى‏دانم. اين را درست نمى‏دانم. هميشه در حالت تزلزل است. روى اين حساب اعتقاد من اين است اگر اين ذيل حذف بشود و در اين‏جا هم يك تصريحى بشود به اين معنا من اين‏جا عرض كردم با اين اطلاق مخالفم و اما اگر اين طور تصريح بشود، اساسنامه‏هايى كه به كميسيون‏ها ارجاع مى‏شود براى تصويب، ديگر مثلا مشمول آن اصل نيست يا يك جورى بشود كه از آن ما دائم بودن را استفاده بكنيم و الا اگر اين معنا نباشد نه حالت تقييد و اطلاق و اين‏ها نيست بلكه دقيقاً در بعضى از جهات حالت تعارض و تضاد كامل دارد و خواهى نخواهى يك مشكلى را ايجاد مى‏كند.
بنابراين ذيل اين اصل واگذارى قانونگذارى به غير مجلس است. اين نه مصلحت است نه درست است و حق هم نداريم اختيارات مجلس را محدود بكنيم و صدرش هم اشكالش همان اصل 85 است كه قوانينى كه طبق اصل 85 كميسيون ارجاع مى‏شود آزمايشى است و موقت و در مواقع ضرورت است اساسنامه‏ها چنين چيزى نيست اين‏ها را نمى‏شود به كميسيون‏ها ارجاع كرد.
منشى (يزدى)- در موافقت آقاى خزعلى بفرماييد.
ابوالقاسم خزعلى- تذكرى كه جناب آقاى موسوى نخست وزير دادند تذكر بسيار بجايى بود؛ وقتى كه ما به دولت واگذار مى‏كنيم با اين قانون كه خود او براى انسجام كارش تنظيم بكند. اگر به مجلس بدهد با دادن پيشنهادها اصلا مسخ مى‏شود و به درد دولت نمى‏خورد. بنابراين، اين چيزى كه براى مفيد بودنش بود تذكر دادند؛ جناب آقاى هاشميان مى‏فرمايند كه قانونگذارى مال مجلس است و اين خلاف تمركز است اگر ما گفتيم مجلس «بايد» بله همين طور است. مجلس «مى‏تواند» اگر مجلس ديد خودش از عهده بر مى‏آيد با كميسيون‏هايش اين كار را بكند انجام مى‏دهد و به دولت واگذار نمى‏كند. در جايى كه ديد برايش نافع است و دولت اين‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1112
كار را بكند براى سرعت كار مؤثر است، دستش باز است او اين كار را مى‏كند و جناب آقاى بيات مى‏فرمودند كه در اين‏جا بايد طبق تصويب كميسيون‏ها عمل شود و آن كميسيون‏ها حاكم بر اين هستند با اين اصل دارند نقش قانون فرعى را بازى مى‏كنند خيال كرده‏اند اين اصل يك قانون فرعى است مى‏گويند آن حاكم است با تذكر به آن اصول اين اصل دارد مى‏آيد يعنى دارد تصريح مى‏شود با اين‏كه آن‏جا آن را گفتيم اما الان اين‏جا داريم مى‏گوييم كه اين ديگر مشمول آن كميسيون‏ها نيست اصل جديدى است با تذكر آن‏ها داريم اين را وضع مى‏كنيم؛ دست مجلس را باز مى‏گذاريم و براى سرعت كار اين كار را انجام مى‏دهيم؛ بنابراين نه آن اصول حاكم است بلكه اين حاكم است شوراى نگهبان هم در اين‏جا مى‏دهيم. بنابراين نه آن اصول حاكم است بلكه اين حاكم است شوراى نگهبان هم در اين‏جا تفسيرى نمى‏كند؛ مى‏گويد تصريح شده كه قانونگذارى كه حق مجلس است به تمام، الان هم به تمام مال اوست؛ پس خلاف تمركز نيست؛ آن اصول هم حاكم نيست؛ چون اين جا تصريح شده؛ بنابراين اصلى است منسجم و خوب و جواب هم همين يك كلمه است و مجلس مى‏تواند.
يك قضيه تاريخى داريم بد نيست باز گو شود؛ گفتند كه نامه‏اى كه در دنيا از همه كوتاه‏تر است كدام نامه است؟ گفتند: اين نامه يك جبارى نوشت به يك دولت جبار ديگر؛ اگر آمدم آن‏جا خاك مملكت تو را به توبره مى‏كشم و چه و چه مى‏كنم: جواب داشت «اگر»، اگر آمدى، حالا اين‏جا جواب همه اين‏ها «مى‏تواند» اين با مى‏تواند ظاهراً حل مى‏شود.
منشى (محمد يزدى)- آقاى نجفقلى حبيبى بفرماييد.
نجفقلى حبيبى- من هم البته فوايد اين اصل را هيچ منكر نيستم؛ همان طورى كه سروران فرمودند فوايد بسيارى دارد ولى دو سه تا ايراد به آن بود. يكى همين مسأله كه خارج از موضوع بود كه حالا به رأى اكثريت بستگى دارد كه اكثريت چه تصميم مى‏گيرد در برابر پاسخى كه مقام رهبرى دادند. اما مطالبى كه مطرح فرمودند يكى اين‏كه مى‏فرمايند چون گفته شد كه كميسيون‏هاى مجلس اين كار را مى‏كنند حقى از مجلس سلب نشده، به هر حال اين‏جا مجلس محدود شده؛ يعنى مجلس حق داشته در جلسه عمومى‏اش اين كار را بكند الان گفته مى‏شود كميسيون‏ها؛ اين خودش يك محدوديتى ايجاد كرده قطعاً. مسأله اين‏كه جناب آقاى موسوى خوئينى‏ها مى‏فرمايند كه هر چه تخصصى‏تر باشد بهتر است و يا مسأل طول كشيدنش آن وقت اگر اين قضيه را مورد نظر قرار بدهيم، يعنى با اين استدلال اين را بپذيريم در مقابل قوانين مختلفى كه مورد نياز دستگاه قضايى هست كه همه‏شان هم خيلى بيش از اين‏ها هستند؛ يعنى فقط قانون آيين دادرسى خودش يك كتاب قطورى است و بسيارى قوانين ديگر و حتى هم از نظر تخصصى هم از نظر حجم خيلى زياد است يا فرض بفرماييد قانون بودجه كه باز هم تخصصى است از نظر حجم هم زياد است فردا ممكن است بسيارى سازمان‏هاى ديگر هم بخواهند همين كار را بكنند شما بگوييد نه به آن‏ها اين اجازه را نمى‏دهيم خوب اين كه فردا در جامعه مطرح مى‏شود ما بايد بتوانيم از اين دفاع بكنيم؛ قابليت دفاع ندارد به نظر من يعنى كسى بيايد بگويد چرا قانون بودجه را مستثنى نكرديد؟ كسى بيايد بگويد چرا قوانين دستگاه مورد نياز دستگاه قضايى را استثناء نكرديد؟ خود قانون تجارت يك كتاب عظيم، آيين دادرسى‏اش، همين‏طور قانون مدنى‏اش و ده‏ها قانون ديگر اين‏ها واقعاً قابل دفاع نيست؟ پيشنهادى هم كه جناب آقاى خزعلى مى‏فرمايند كه بگوييم مجلس «مى‏تواند؟» يعنى مى‏تواند را اگر اول بياوريم اين در اصل‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1113
كميسيون اين‏جورى نيست؛ كميسيون گفته كه كل اين‏ها را كميسيون تصويب مى‏كند آن وقت مجلس مى‏تواند بعضى‏هايش را به عهد دولت بگذارد مگر اين‏كه اين مى‏تواند را همان اول بياوريم بگوييم مجلس مى‏تواند اساسنامه‏ها را فلان و چنين كند. مى‏تواند جلو بيايد اين هم در حقيقت يك تكرار تقريباً مى‏شود چون كه در اصل 85 كه چنين اجازه‏اى براى كميسيون‏هاى مجلس قائل شده‏اند، آوردن دوباره‏اش اين‏جا به عنوان يك اصل جديد يك عمل بسيار سودمندى را القاء نمى‏كند به همين دليل مخالفم با اين قضيه متشكرم.
منشى (محمد يزدى)- جناب آقاى هاشمى بفرماييد.
نايب رئيس (هاشمى)- اين‏جا اين اصل كمك خيلى زيادى به خود مجلس كرده كه آقايان اين را هيچ نگفته‏اند اما هر وقت اساسنامه‏اى در دستورمان مى‏آيد عزا مى‏گيريم براى اين‏كه اساسنامه ها معمولا 50- 40 تا ماده دارد: (يك مسايل فرمى معمولى كه در همه اساسنامه‏ها هست) اين شركت تابعيتش ايرانى است بايد بگوييم موافقين قيام كنند، بازرسى دارد موافقين قيام كنند، بازرس 2 نفرند قيام كنند، مجمع عمومى تشكيل مى‏شود قيام كنند همه‏اش اين‏هاست آقايان 6- 5 تا اساسنامه را ببينيد همه‏اش اصلا فرم است؛ اين‏كه موارد اختلاف است در اساسنامه‏ها بسيار بسيار كم است؛ اين در جلس علنى مجلس وقتى كه آمده به نظر ما هميشه لغو لغو است؛ فقط گاهى آقاى موحدى ساوجى پيشنهادى مى‏دهند كه مثلا چرا اين‏جا «شد» نوشته‏ايد «مى‏شود» بنويسيد! هى اين طور چيزهايى برايمان درست مى‏كنند انصافاً اگر اين در كميسيون‏ها بررسى بشود و تصويب بشود قبلا هم هميشه اين قانونگذارى همين‏طور بوده اين طور چيزها را در كميسيون‏ها تصويب مى كردند و نماينده‏ها هم حق دارند بروند در كميسيون‏ها وقتى چيزى مى‏آيد پخش مى‏شود نماينده‏ها هم مطلع مى‏شوند مى‏روند نظراتشان را در كميسيون‏ها مى‏گويند آن‏جا انجام مى‏شود. اين هم كه شما مى‏گوييد به دولت، حالا نگرانيد كه دولت در شرايطى فعلى ما چند بار به دولت اجازه داده‏ايم و معلوم شد خود مجلس هم طالب اين بوده اصلا يعنى ما اين قدر از اين نوع كارها خسته بوديم كه مايل بوديم بدهيم به دولت اين اواخر ديگر شوراى نگهبان دست ما را بست تا با حال هم مى‏داديم مواردى را گفتيم اساسنامه‏شان را تنظيم بكنند من خيال مى‏كنم اين خيلى كار خوبى است براى تسهيل واقعاً وقت مجلس را صرف اين‏طور كارها نكنيم كارهاى مبتذل تكرارى خيلى بى‏فايده‏اى است كه اصلا وقت بگير كه هيچى در آن نيست اگر واقعاً در يك اساسنامه‏اى يك مطلبى باشد حالا اساسنامه شركت‏ها و اين‏هاست، شما نگاه بكنيد در همه يك جور است ديگر اگر يك وقت يك چيز مهمى داشته باشد خوب نماينده‏ها مى‏روند در كميسيون و كميسيون هم خودش دقت مى‏كند كميسيون هم مثل نماينده‏ها هستند كميسيون با مجموعه مجلس زياد فرق نمى‏كند، آنچه در مجلس مى‏آيد نوعاً شكلش در كميسيون‏ها تنظيم مى‏شود اكثراً هم همان‏ها تصويب مى‏شود؛ آن هم كه آقاى موسوى فرمودند خطر جدى است؛ يعنى يك وقت مى‏بينى كه يكى از آقايان بلند شد يك پيشنهاد حذف داد ضمن بحث حالا يك اساسنامه‏اى كه شركتش آن‏جا منتظر است سرمايه و نيروها دارند كار مى‏خواهند كار بكنند يك پيشنهاد حذفى مى‏دهند به خاطر بعضى شرايط مى‏بينيم اين پيشنهاد حذف رأى مى‏آورد. آن وقت يكدفعه همه چيز به هم مى‏خورد و آن شركت هم مى‏گويد ما ديگر اصلا نمى‏توانيم اين را اجرا بكنيم از دست ما در مى‏رود هيچى مجلس در اين‏جا از دست نمى‏دهد كما اين‏كه ما تا به حال هم‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1114
در مورد هيچ اساسنامه‏اى بحث جدى در مجلس نداشته‏ايم، هر چه داشتيم در كميسيون‏ها داشتيم با اين مخالفت نكنيد و ارتباط با تمركز هم كه آقاى مؤمن مى‏فرمايند اتفاقاً مربوط است يعنى سرعت كار دولت اين‏جا هست پس دولت همين حالا به خاطر همين مسايل اساسنامه‏هايش را به مجلس نمى‏آورند. اين اساسنامه‏ها به سرعت به كميسيون‏ها مى‏آيد تصويب مى‏كنند بر مى‏گردد.
مؤمن- شوراى امنيت ملى به جاى شوراى عالى دفاع اشكال بود ديگر ...
نايب رئيس (هاشمى)- بله شبيه آن را به هر حال ارتباط اين قدر دارد ديگر آقايان كه شوراى امنيت ملى را جاى شوراى دفاع گذاشته‏اند اين چيزى نبوده ... ما اشكال نمى‏كنيم.
منشى (محمد يزدى)- خيلى خوب آقاى امينى بفرماييد.
ابراهيم امينى- بسم الله الرحمن الرحيم و ما در اين جهت انكار نداريم كه به حال اين هم به نفع دولت است و كار دولت را راحت تر مى‏كند و هم به نفع مجلس است همان طور كه جناب آقاى هاشمى فرمودند. ولى مسأله اين است كه (همان طور كه آقايان هم فرمودند) اين كارى است كه صرفاً مربوط است به مجلس از يك طرف مجلس را كه بايد يك قانونى در خود مجلس به تصويب برسد اجازه مى‏دهد كه از كميسيون رد بشود و مجلس تصويب نكند از طرف ديگر در ذيل مى‏گويد كه خود مجلس كه قانونگذار است و در كشور غير مجلس قانونگذار نيست مى‏تواند اجازه بدهد به يك مقام ديگرى كه قانونگذارى كند و اين هم ظاهراً بى اشكال نباشد همان طور كه شوراى نگهبان هم ايراد گرفتند و حالا به هر حال مسأله اين است كه اين صرفاً مربوط به قو مقننه است؛ اگر هم شما خواستيد چيزى را تصويب بكنيد و راحت كنيد مال آن‏جاست اصلا هيچ مربوط به هيأت دولت نيست الا به اين‏كه دولت از اين استفاده مى‏كند خوب استفاده كردن صرف دليل بشود كه اين بيايد در قو مجريه؟ ولى خوب حالا چيز مفيدى است من انكار نمى‏كنم اما آيا اين را نمى‏توانيد از يك راه ديگرى استفاده بكنيد كه خود اين اساسنامه كه آقايان مى‏گويند اين واقعاً قانون است بياييد يك چيزى را همان طور از آن اختياراتى كه مقام رهبرى داده استفاده كنيد و يك چيزى شما استفاده كنيد كه نه اين اساسنامه‏ها قانون نيست و آن هم ببريدش در آن‏جا نه در اين‏جا، اين به هر حال هيچ ربطى به اين قو مجريه ندارد الا اين‏كه قوه مجريه هم مى تواند از اين استفاده كند، دو بند اين موضوع هم صدرش و هم ذيل مربوط به مجلس است و هيچ ربطى ندارد اين‏جا آوردنش، واقعاً با سريشم بايد چسباندش و اين مربوط به دولت است.
منشى (محمد يزدى)- خوب، من در موافقت نام نوشته‏ام اجازه مى‏فرماييد؟ (هاشمى- بفرماييد) مسأل اول اين‏كه آيا اين بحث مربوط به اين كميسيون‏ها هست يا نيست اين را گذشتيم به خاطر اين‏كه قرار شد توافق جمع براى امكان ورود در اين بحث كافى باشد و به نحوى مرتبط است خود اين‏كه تا حالا بحث كرده‏ايم معنايش اين است قرار شد اينجورى بحث بكنيم.
ابراهيم امينى- قرار شد كه رأى بگيريم، رأى نگرفته‏ايم.
ى زدى- تصريح كردند به همين مطلب كه اگر به بحث گذاشته شد و وارد در بحث شدند معنايش اين است كه قبول است (امينى- با تصويب خود آن‏ها) پس اگر اين است بايد تك تك اين كار را بكنيم. خود صحبت كردن بنده، جناب‏عالى دليل بر اين است كه هر دو قبول داريم كه اين‏جا قابل بحث است والا نمى‏بايست بحث بكنيم حالا به هر حال اين بحث، بحث‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1115
آيين‏نامه‏اى است. در آيين‏نامه همين جا مكرر خود آقايان تصويب مى‏كردند كه اين خلاف آيين‏نامه است ولى آيين‏نامه را اين جمع تهيه كرده است همين جمع تصميم مى‏گيرند همين الان اين كار را بكنند و مى‏گرفتند و اين كار را هم مى‏كردند (امينى- رأى بگيريد) خوب حالا اگر بايد رأى بگيريم در اين مسأله بعد از اين‏كه تعداد مخالفين و موافقين بحث كردند خوب رأى بگيريم اگر نه كه من فكر مى‏كنم خود بحث كردن كافى است.
سيد على خامنه‏اى- اول رأى بگيريد.
نايب رئيس (هاشمى)- اصلا جناب آقاى خامنه‏اى تشريف دارند، نظرشان اين بوده كه اول ما وارد بشويم پيشنهادمان اين بود كه اجازه بدهند كه اين طور مواردى كه از كميسيون‏ها مى‏آيد اين‏ها قابل بحث در جلسه باشد ايشان اين جواب را به ما دادند حالا اين عبارتى هم كه ما نوشتيم اين‏جا هست؛ اگر نظرشان اين است كه قبلا رأى گرفته بشود يا نظرشان همين است كه همين كه بحث مى‏كنيم اگر رأى دادند، كافى است من نمى‏دانم نظرشان چيست؟ خودشان اين‏جا هستند منبع خير اين‏جا هستند.
نايب رئيس (خامنه‏اى)- سؤال اين بوده كه آنچه كه مورد شك قرار مى‏گيرد كه آيا در محدود آن 8 مورد حضرت امام هست يا روى آن بحث و تصميم گيرى بشود يا نه. بنده چون در جريان بحث قرار داشتم بعضى از چيزهاست كه شايد مستقيماً هم به آن‏ها ارتباط پيدا نمى‏كند اما غير مستقيم ارتباط پيدا مى‏كند يا مسايل بسيار مهمى است كه همه آقايان هم قبول دارند دستشان بسته است من گفتم كه آن چيزهايى كه اكثريت آقايان موافقند كه مورد بحث قرار بگيرد، مورد بحث قرار مى‏گيرد. اما اين كه حالا اين كسب توافق قبل بشود يا بعد بشود اين مورد نظر من نيست؛ هر چه جلسه تشخيص مى‏دهد همان جور عمل بكند. يك كار آيين‏نامه‏اى است ما اصل مشكل را خواستيم بر طرف كنيم كه جلسه دستش باز باشد بتواند يك جاهايى را كه فكر مى‏كند لازم هست آن‏ها را اقدام كند. (يكى از آقايان- ضابطه‏اش چيست؟)
نايب رئيس (هاشمى)- ضابطه‏اش اين است كه وقتى كه در بحث گذاشتند هر كسى كه مخالف بود رأى نمى‏دهد حالا آقايان در كميسيون‏ها آورده‏اند.
مير حسين موسوى- كمى توضيح بدهند، من به ذهنم مى‏آيد كه اين يكى از مهم‏ترين موارد تمركز مديريت است.
نايب رئيس (هاشمى)- بله من هم گفتم كه واقعاً از موارد تمركز مديريت است.
منشى (يزدى)- تا حالا ده، يازده نفر اسم نوشته و بحث كرده‏اند.
نايب رئيس (هاشمى)- اگر اين را بپرسم بعد از اين هر مورد از اين چيزها كه مى‏آيد بايد از اول بپرسم چون همه اين‏هايى كه ما داريم جديد است.
منشى (يزدى)- حالا چه مى‏كنيد؟ اين بحثى كه الان مشغول هستيم مى‏خواهيد رأى بگيريد يا بحث را ادامه بدهيد؟
نايب رئيس (هاشمى)- آق- ايانى ك- ه م- وافقند بحث اين اصلى كه الان در دستور هست ادامه پيدا بكند رأى بدهند (اكثر رأى دادند) تصويب شد.
منشى (يزدى)- مطلب ديگر اين است كه اصل دو قسمت دارد؛ قسمت اولش اين است:
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1116
 «اساسنام سازمان‏ها، شركت‏ها و مؤسسات دولتى و وابسته به دولت براى تصويب به كميسيون‏هاى مجلس داده شود» آقايان مى‏فرمايند كه قانونگذارى را به غير قو مقننه نمى‏توان داد. بله اين مطلب درست است اين‏جا هم قانونگذارى را به غير قو مقننه نداده‏اند، معناى قو مقننه فقط جلس علنى مجلس نيست؛ قو مقننه مجموعه مجلس و كميسيون‏هاى مجلس است كه مى‏تواند تصويب بكند.
شما اگر اين‏جا فرموديد كه يك مسأله تخصصى را به يك كميسيون تخصصى بدهيم اين را به غير از قو مقننه نداده‏ايم به كميسيون تخصصى قو مقننه داده‏ايم همين طور كه آقاى خوئينى‏ها هم اشاره فرمودند، در سابق 8 ساله مجلس شوراى اسلامى اين مسايل بوده است كه گاهى كميسيون ويژه تشكيل داده است، از كميسيون هاى متعدد اشخاصى را به تناسب بحث جمع‏آورى كرده يك كميسيون 8، 9 نفره كه در آيين‏نامه داخلى مجلس اين مسأله را دارد كه به تناسب بحثى كه مورد نياز هست افراد را انتخاب مى‏كنند و بررسى آن مسأله را به آن افراد مى‏دهند؛ يعنى يك كميسيون جديد تشكيل مى‏دهند اين معنايش اين است كه قو مقننه اين مجموعه است؛ بنابراين ارجاع تقنين به غير قو مقننه نيست والا.
ثانياً اين اساسنامه‏ها واقعاً به نظر من اصلا قانونگذارى نيست مگر در موارد خاصى. چرا قانونگذارى نيست؟ براى اين‏كه اين اساسنامه‏ها غالباً به همين كيفيت هست، سرمايه شركت چقدر است؟ محل اثاثيه شركت چقدر هست؟ مؤسسين چه كسانى هستند؟ عاملين چه كسانى هستند؟ نحو بهره‏بردارى و نحو انحلال چيست؟ همين خصوصياتى كه وقتى آدم 8- 7 تا اساسنامه را كنار هم مى‏گذارد مى‏بيند همه تقريباً يك روال هست، چه اساسنامه‏هايى كه در اين قبيل سازمان‏هاى انتفاعى هست چه اساسنامه‏هايى كه در مؤسسات و سازمان‏هاى غيرانتفاعى هست معمولا يك روال و يك سنخ دارد؛ بعضى جزئياتش البته به هم تفاوت مى‏كند. به عنوان يك تقنين نمى‏شود اسمش را گذاشت. بله بعضى جاها هست كه در بعضى از موادش به يكى از قوانين برخورد مى‏كند كه شوراى نگهبان اين اواخر آمده بود اين راه‏حل را مطرح كرده بود كه اگر در آن اساسنامه در چهارچوبه يك قانون باشد قضيه حل استغ يعنى مدتى است شوراى نگهبان اين مشكل را به اين كيفيت حل كرده كه مى‏گويد اگر شما بنويسيد اساسنامه اين شركت در چهارچوبه قانون مثلا تجارت يا فلان قانون اين مسأله حل مى‏شود؛ يعنى چه؟ يعنى ديگر خود اساسنامه تقنين نيست؛ در چهارچوبه آن قانون هست؛ ضوابط داخلى تنظيم امور حساب مى‏شودغ بنابراين در وجه دوم مى‏شود گفت كه اين اساسنامه‏ها معمولا تقنين نيست؛ گذشته از اين كه اگر در درون آن‏ها احياناً ماده قانونى هم داشته باشد به كميسيون داده شده، اگر اين اصل تصويب بشود قطعاً معنايش اين نيست كه مثل اصل 85 باشد؛ اصل 85 وضع خودش را دارد؛ يعنى در موارد خاصى به خاطر جهاتى موقت تصويب مى‏شود؛ دوامش هم باز مى‏آيد از جلس علنى رأى مى‏گيرد كه چنانچه ارجاعش را هم به كميسيون خود جلسه رأى مى‏دهد اما در اين اصل از ابتدا مى‏خواهد قانون اساسى اجازه بدهد كه اساسنامه‏ها به كميسيون‏ها داده بشود؛ بنابراين تا اين‏جايش قطعاً هيچ اشكالى ندارد.
اما اين‏كه ما تصويب يك اساسنامه را به دولت بدهيم چون اين كلمه (مى‏تواند) كه آقاى خزعلى فرمودند غير از اصل مى‏تواند اختيار نكت ديگرى دارد و آن نكته‏اش اين است كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1117
مجلس بررسى مى‏كند مى‏بيند اگر چيز مهمى دارد كه در شأن مجلس است بررسى بكند خوب مى‏دهد كميسيون بررسى مى‏كند ولى اگر چيز مهمى ندارد كه ده بار تا حالا در مجلس آمده همين مطلب هم بوده و براى همين هم رأى گرفته، مى‏دهد به دولت مى‏گويد شما خودت تصويب بكن. پس اين مى‏تواند نه صرف يك اختيار است، بلكه اختيارى است كه بر اساس يك تشخيص هست؛ يعنى به مجلس مى‏گويد شما بررسى كن ببين اين اساسنامه واقعاً بهتر است كه خود مجلس بررسى بكند خوب بدهد كميسيون عمل بكند اگر نه نيازى ندارد و مطالبى است كه مكرر هست، بدهد خود دولت بررسى مى‏كند. پس غير از كلم اختيار اين نكته هم در آن هست كه ارجاع قانون به غير مقام تقنين در حقيقت نيست گذشته از آن كلم اختيارى كه دارد.
نكت آخرى كه مى‏خواستم عرض كنم (گرچه در فرمايشات همه موافقين آمده بود) اين است كه واقعاً وقتى رقم بالاتر «جمع» مؤثر است كه اعضاء خاصيت تخصصى داشته باشند اما اگر متخصصين مختلف باشند كه طبع مجلس اين طور است. طبع مجلس كه چند تا كميسيون دارد به تعداد تخصص‏ها كميسون دارد و معمولا هم نمايندگان مجلس داراى تخصصات مختلف هستند به ملاك تخصص‏ها هم در يك كميسيون جمع مى‏شوند؛ يعنى كسانى كه در كميسيون حقوقى هستند با كسانى كه در كميسيون امور داخلى هستند، با كسانى كه در كميسيون وزارت خارجه هستند، تخصص‏هاشان تفاوت مى‏كند. حالا اگر يك كسى كه در مسايل وزارت خارجه دخالت دارد، يك كسى كه در مسايل آموزش و پروش و يا حقوقى دخالت دارد، اين‏ها كنار هم جمع بشوند بخواهند در يك مسأله حقوقى تنها بحث بكنند، همان مشكل پيش مى‏آيد و لذا كثرت جمعيت در وقتى مفيد است كه همه در يك تخصص واحد باشند ولى تخصص‏هاى مختلف معمولا زيان‏آور است. بنابراين متخصصين در كميسيون‏ها هستند از اين جهت ارجاع به كميسيون‏ها يك كار بسيار خوبى است و ارجاع به دولت هم در مواردى است كه مى‏بيند قانونگذارى نيست و مسأل مهمى ندارد، همين‏طور كه جناب آقاى هاشمى اشاره فرمودند واقعاً اين وقت مجلس را بدون دليل گرفتن هست؛ يعنى قانونگذارى نيست به همين صورت كه عرض كردم هر اساسنامه مى‏آيد دويست تا ماده دارد، دويست و پنجاه تا ماده دارد، همه‏اش هم مكررات كه چندين بار مجلس همين كار را كرده در يك شركت قبلى يك شركت ديگر هم باز همين كار را مى‏خواهد بكند. بنابراين من با اين اصل موافق هستم.
منشى (محمد يزدى)- جناب آقاى نورى بفرماييد.
عبدالله نورى- بسم الله الرحمن الرحيم. نكته‏اى را جناب آقاى هاشمى و جناب آقاى يزدى داشتند خوب است اين روشن بشود. اگر كه واقعاً نظر آقايان اين است در همين اصل جديد اصلاح بشود. ظاهراً در بيانات آقايان هست كه وظايف در اساسنامه نيست و اساسنامه بيشتر شكل صورى دارد و تشكيلات را دارد بيان مى‏كند، مجمع عمومى و هيأت مديره و نحو مديرعامل و نصب و عزل و اين‏ها ... آن كه ما مى‏فهميم اساسنامه اول بحث وظايف را دارد به دنبال بحث وظايف هم اين‏ها مطرح مى‏شود. وظايف را هم ما قانون مى‏دانيم، چيزى كه به نظر من مى‏رسد لازم است اين‏جا هم مطرح بشود، اين است كه اين عبارتى كه اين‏جا نوشته شده اساسنامه سازمان‏ها، شركت‏ها و مؤسسات دولتى و وابسته به دولت كه از نظر من وظايف هم داخلش است، اين را ما مى‏خواهيم از مجلس بگيريم و به كميسيون مجلس بدهيم يا به دولت بدهيم اين چند
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1118
درصد كار قانونگذارى در كشور را شامل مى‏شود. من فقط تيتروار الان هر چه ذهنم آمد نوشتم خدمت آقايان اشاره بكنم بعداً آقايان تصميم بگيرند كه مجلس ديگر چه چيزش باقى مى‏ماند واقعاً روى آن تصميم بگيريم شركت نفت، فولاد، توانير، آب و برق، انرژى اتمى، غله، هواپيمايى، راه آهن، صدا و سيما، سازمان اطلاعات (در صورتى كه وزارت نباشد) ادارى و استخدامى برنامه و بودجه با مصوبه‏اى كه داشتيم، ثبت احوال، صنايع ملى، سازمان گسترش، سازمان گوشت، دامپرورى و دامپزشكى، شركت شيلات، صنايع دفاع، شركت ملى گاز، بانك‏ها، وزارت كشاورزى يك وزارتخانه‏اى است كه ما برايش وزارت كشاورزى را يك قانون تصويب مى كنيم؛ تحت پوشش وزارت كشاورزى بالا تر از 60، 70 تا سازمان و شركت است؛ يعنى ما الان بدانيم بالاخره چيزى كه مى‏خواهد براى مجلس بماند در رابطه با قانونگذارى چيست وزارتخانه‏هاى صنايع و صنايع سنگين و معادن، عمدتاً يك تشكيلات ستادى است و كارهاى اجرايى و اين‏ها در شركت‏هايش انجام مى‏شود كه يكى از آن فولاد است و يكى مس است و چيزهايى از اين قبيل؛ شركت مخابرات، شركت پست اصلا شركت مخابرت ما يعنى شركت‏هاى تابعه‏اش، ما يك چنين مجموعه‏اى را اگر بحث آقايان است، اشكال ندارد ذيل اين بياروريم وظايف و اختيارات شركت‏ها، سازمان‏ها و مؤسسات دولتى و تابعه بايد به تصويب مجلس برسد؛ يعنى وظايف را جدا كنيم بعد بگوييم چيزى كه الان مطرح شده در رابطه با اساسنامه منظور وظايف نيست ولى اگر وظايف را شامل بشود آن طرفش قابل بحث است كه خوب چه مى‏ماند براى مجلس؟
جناب آقاى موسوى و جناب آقاى هاشمى مى‏توانند نظر بدهند لوايحى كه جناب آقاى موسوى مى‏فرستد و لوايحى كه جناب آقاى هاشمى در مجلس طرح مى‏كنند چند درصدش مربوط به وزارتخانه‏هاست و چنددرصدش مربوط به سازمان‏ها و شركت‏ها و مؤسسات وابسته است؛ يعنى تا آن‏جايى كه من مى‏دانم بسيار گسترده است، من در اين اشكالى نمى‏بينم كه يك يا چند كميسيون مربوط بررسى كند و فرق هم مى‏كند با كميسيون اصل 85 كه اشاره شد آن يك كميسيونى است براى يك مدت خاصى كه مى‏تواند اساسنامه يا قانون وزارتخانه را تصويب كند آزمايشى هم هست زمانش هم مى‏گذرد ما هم قانون اساسى در اختيارمان است الان مى‏توانيم بگوييم كه نه كميسيون اصل 85 نمى‏خواهيم باشد كميسيون مربوطه‏اش يك قانون تصويب مى‏كند الى الابد هم اين قانون باقى بماند تا نقض نشده اين اشكالى ندارد كه ما بدهيم ولى من باز اعتقادم بر اين است كه همين را به اختيار مجلس بگذاريم چون آن بحثى هم كه در رابطه با شوراى محترم نگهبان شد من فكر مى‏كنم شوراى محترم نگهبان هم اين مسأله برايشان به صورت قطعى و روشن نبوده لذا ما، هم اساسنامه‏اى داشتيم كه به دولت ارجاع داده شده، هم اساسنامه‏اى داشتيم كه مجلس تصويب كرده و شوراى محترم نگهبان هم هر دو طرفش را تأييد كرده‏اند چون چيز خاصى هم در قانون اساسى نداريم عمدتاً اين مبحث است كه اين قانون هست يا نيست، اين جهتش، اگر اين جهت ابهام دارد، اين جهت ابهام را روشن كنيم. بنويسيم مجلس مى‏تواند تصويب اساسنامه سازمان‏ها، شركت‏ها، مؤسسات دولتى وابسته به دولت را به كميسيون‏هاى ذيربط مجلس شوراى اسلامى و يا هيأت وزيران واگذار نمايد. يا اين كار را بكنيم يا وظايف را
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1119
از اساسنامه بگيريم ذيل اين‏جا بياوريم. وظايف، اختيارات شركت‏ها و سازمان‏ها چه و چه بايد به تصويب مجلس شوراى اسلامى برسد. اگر اين را نوشتيم ديگر اصلا آن صدر خيلى مهم نيست؛ يعنى ديگر آن اشكالى ندارد و ايراد قانونى ندارد اصلا جزو اختياراتش نيست مى‏تواند جزو مقرراتى باشد كه در هيأت دولت دنبال مى‏شود و غيره ولى اگر اين نباشد من نگران اين هستم كه مجلس از يك طرف در رابطه به قو مجريه خوب مى‏گوييم يكبار رأى اعتماد بيايد آن‏جا و بالاخره يكجورى داريم محدودش مى‏كنيم از يك طرف در رابطه به قو مقننه و كار تقنينى‏اش به نظر من قسمت عمده قانونگذارى را ما الان داريم تصميم مى‏گيريم كه كميسيون مثلا رسيدگى كند و مجلس هم نمى‏تواند خودش تصويب كند مجلس هم بايد يا بگويد كميسيون يا بگويد دولت يعنى خودش هيچكاره است من فكر مى‏كنم مصلحت نباشد.
رئيس (على مشكينى)- 20 دقيقه تنفس.
 (جلسه ساعت 15/ 18 به عنوان تنفس تعطيل و مجدداً ساعت 40/ 18 به رياست آقاى مشكينى تشكيل شد)
رئيس- بسم الله الرحمن الرحيم. جلسه رسمى است مسأله را تعقيب بفرماييد.
منشى (محمد يزدى)- جناب آقاى عميد در موافقت صحبت مى‏فرمايند.
عباسعلى عميد زنجانى- بسم الله الرحمن الرحيم. بر اساس تفكيك قوا تعريف قو مقننه در قانون اساسى عبارت است از مجلس شوراى اسلامى و كيفيت ديگر قانونگذارى هم رفراندم معرفى شده و قانونگذارى در اين تفكيك، بر عهد قو مقننه به اين معنا گذارده شده مجلس و رفراندم قاعده‏اش هم همين هست؛ طبيعت قو مقننه هم ايجاب مى‏كند كه قانونگذارى با قو مقننه باشد؛ تفكيك قانونگذارى از قو مقننه در هر موردى مى‏تواند خلاف طبيعت تفكيك قوا باشد؛ اما اين كار را قانون اساسى كرده؛ يعنى در بعضى از موارد قانونگذارى را به نحوى از قو مقننه گرفته و به غير قو مقننه تفويض كرده است.
مورد اولش همان واگذار كردن به كميسيون است؛ چون كميسيون قوة مقننه نيست، پس مجلس بر اساس اصل 85 مجاز شده است كه در بعضى از موارد ضرورى اختيار وضع بعضى از قوانين را به كميسيون‏هاى داخلى تفويض كند. پس اين اصل نقض شده است.
مورد دوم نقض در مورد تصويب‏نامه‏هاى دولت استغ ما ديروز تصويب كرديم كه تصويب‏نامه‏هاى دولت در عين اين‏كه ممكن است در لابه لايش تعيين ضابطه هم باشد و تعيين ضابطه بر عهد مجلس هست، اين را مجلس از خودش جدا كرده و به هيأت دولت تفويض كرده كه مى‏تواند تصويبنامه داشته باشد كه در اثنائش ممكن است ضابطه هم داشته باشد و حتى ما در مصوبه‏مان تعيين اين‏كه مطابق با مقررات قانونى هست يا نيست را به مجلس تفويض نكرديم به رئيس مجلس تفويض كرديم باز رئيس مجلس قو مقننه نيست.
بنابراين اصل 85 و وظيفه قو مقننه قانونگذارى است در دو مورد بر اساس خود قانون اساسى استثناء خورده اين ديگر روشن هست كه بر آن كليتش باقى نمانده ما تنها كارى كه الان مى‏خواهيم بكنيم اين است كه يك مورد سوم هم بر استثناء اضافه كنيم و لذا من مى‏خواهم عرض كنم كه اين اصل جديد نيست اين تكميل اصل هشتاد و پنجم است؛ در اصل 85 يك مورد استثناء شده الان هم ما استثناء مى‏كنيم اساسنام سازمان‏ها و شركت‏ها و مؤسسات را، اما اين‏كه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1120
اين مخالف است با اصل اين‏كه قانونگذارى بر عهد قو مقننه هست در دو مورد استثناء خورده و مى‏دانيم كه استثناء تناقض نيست و مورد سوم هم همين خواهد بود اما اين‏كه استثناى اساسنامه سازمان‏ها و شركت‏ها و مؤسسات دولتى باعث مى‏شود كه كارى براى مجلس نماند آنكه من به ذهنم مى‏آيد اين است كه اساسنامه سازمان‏ها، شركت‏ها و مؤسسات دولتى به مفهوم اين نيست كه در لابه لاى اين‏ها يك سلسله قوانين جديدى آورده بشود يعنى به جاى اين‏كه دولت لايحه بياورد مجلس لايحه‏اش را در شكل اساسنامه تنظيم بكند اين منظور نيست.
لوايح دولت در مورد قوانين كلى حاكم بر وزارتخانه‏ها و سازمان‏ها و مؤسسات دولتى سر جاى خودش محفوظ است و اين تنظيم اساسنامه‏ها در چهارچوب آن قوانين مصوب خواهد بود و ناقض قوانين نخواهد بود؛ بنابراين آن اشكال هم كه تعدد موارد ذكر شد پيش نخواهد آمد.
در نهايت من عرضم را در يك جمله خلاصه مى‏كنم آنچه كه در اين‏جا آمده من اين‏را منافات با اين اصل كه (قانونگذارى بر عهد قو مقننه و مجلس است) نمى‏دانم چون اگر تصويب بشود يك استثناى سومى است و دوم اين‏كه اين اصل جديد نيست و متممى و مكملى و اصلاحى براى اصل هشتاد و پنجم هست.
منشى (يزدى)- آقاى مؤمن بفرماييد.
محمدمؤمن- بسم الله الرحمن الرحيم. مخالفت بنده با اين اصل نه از باب اين است كه اصل جديد (خوب، بنا شد كه اشكال نداشته باشيم) و يا نه از اين جهت كه بعضى از برادرها فرمودند كه احياناً تناقضى بوجود مى‏آيد كه نه تناقض نمى‏شود هر چه مفاد اين اصل باشد نسبت به يك عمومى اگر در يك اصل ديگرى باشد بالاخره جمع دارد و شبهه‏اى از اين نظر ندارد بلكه از جهت توجه به مفاد خود اصل است كه ظاهراً به مصلحت نباشد اين در بند صدر اصل مى‏گويد اساسنامه سازمان‏ها و شركت‏ها و مؤسسات دولتى و وابسته به دولت در كميسيون‏ها تصويب مى‏شود به طور كلى گفته است كميسيون يعنى مجلس حق ندارد جمع بين اين اصل و اصول ديگر اين مى‏شود كه حق را از مجلس گرفته نتيجه اين مى‏شود كه اگر در يك موردى بخواهد مجلس به خاطر اهميت مورد، خودش ضوابط يك اساسنامه‏اى را مورد بحث قرار بدهد. اگر اين اصل تصويب شد، اين حق از او گرفته مى‏شود و آيا برادرها كه مى‏خواهند اين جهت را تصويب بكنند نظرشان اين است كه واقعاً مجلس خودش هيچ وقت حق ندارد؟ اين نيست در اين اصل كه مجلس واگذار مى‏كند حق قانونگذارى را به كميسيون حالا ولو براى دائم بلكه اساسنامه مربوط به كميسيون‏هاى ذيربط است يعنى خود مجلس حق ندارد و با اين توضيحى كه جناب آقاى نورى دادند آن وقت دست مجلس در آن موارد مهم هر بسته بشود آيا به مصلحت است؟ من گمان نمى‏كنم به مصلحت باشد. اگر اين‏جا «مى‏تواند» باشد بسيار خوب هيچ اشكال ندارد در مجلس مطرح بشود اگر مجلس مصحلت دانست و اين‏كه جناب آقاى هاشمى در فرمايشاتشان مى‏فرمودند نماينده‏ها مى‏روند در كميسيون‏ها شما خودتان ملاحظه مى‏فرماييد كه وقتى مسأله مربوط به كميسيون باشد آن طور داعى قوى نيست و مضافاً در خصوصيات آن مواد مورد توجهى كه مى‏خواهند در كميسيون‏ها بحث كنند در جريان خصوصيات قرار نگرفته‏اند نماينده‏ها تا در كميسيون‏ها شركت كنند. لذا چيز مطلوبى از كار در نمى‏آيد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1121
فلذا صدرش به خاطر اين‏كه حق را از مجلس گرفته بنده مى‏خواهم عرض كنم درست نيست اين ذيلش كه مجلس مى‏تواند تصويب را به دولت واگذار كند اين‏جا هم باز يك اشكالى هست كه اين اشكال مشترك است بين صدر و ذيل اشكال دوم اين است كه باز هم در صدر و هم در ذيل به طور مطلق حق را به دولت يا كميسيون داده چون به طور مطلق اين حق را داده قهراً مى‏تواند چه كميسيون مجلس، و چه دولت در اين اساسنامه در محدود خود مؤسسه و شركتى كه هست ولو مثلا در كيفيت استخدامش، در مقدار حقوقى كه تعيين مى‏كند، در شرايط و ضوابط وقتى و چيزهاى ديگر احياناً ممكن است يك چيزهايى را پيش‏بينى بكند كه با قوانين كلى كشور منافات داشته باشد و در شوراى نگهبان هم اگر گفته مى‏شد كه مثلا حق ندارد به دولت واگذار بشود به هيأت وزيران واگذار بشود در مواردى بود كه مفاد مصوبه مجلس اين بود كه به طور مطلق به دولت واگذار بشود به هيأت وزيران واگذار بشود ما اشكال مى‏كرديم اين اطلاقى كه در اختيار دولت گذاشته شده حق به دولت مى‏دهد كه اين اساسنامه را جورى تنظيم كند كه ضوابط استخدامى كه منظور هست احياناً به هم بخورد بنابراين اطلاقى كه دارد الان نبايد بفرماييد كه ما منظورمان اين نبوده (به قول يكى از دوستان مى‏گفت ما به عبارتتان اشكال مى‏كنيم نه به منظورتان) اين اطلاقى كه در صدر و ذيل هست كه اختيار را به دست كميسيون يا به دست دولت مى‏دهد من فكر نمى‏كنم مقصود آقايان باشد فلذا اگر كه اين قيودش اصلاح بشود، خوب البته اشكال ندارد رأى بدهند روى اين حساب بنده با اين جهت موافق نيستم، والسلام.
منشى (محمد يزدى)- ده دقيقه ديگر از وقت، مخالفين باقى مانده است آقاى سيد هادى خامنه‏اى بفرماييد.
سيد هادى خامنه‏اى- بسم الله الرحمن الرحيم. اولا در اين‏جا اگر بخواهيم بحث كنيم كه مى‏توانيم چنين قانونى را به عنوان اصل جديد بياوريم يا نه نيازى به اين نيست كه آن مقدمه را داشته باشيم كه اين‏جا اصل جديدى هست يا نه بالاخره اگر اشكالى نداشته باشد از جهات مختلف دلايلى داشته باشيم خوب به عنوان يك اصل جديد مى‏شود آورد؛ البته بعد از آنكه معلوم مى‏شود جزو وظايف ما هست، مى‏شود آورد مسأله‏اى نيست نياز به اين نداريم كه اين مقدمه را بياوريم كه اين مثلا استثنايى نيست و قبلا هم بوده است؛ ولى مى‏خواهم بگويم كه قبلا چيزى نبوده اين‏كه ايشان گفتند درست نيست؛ يعنى در اصول قانون اساسى گذشته به صورت محكم اين را داشته‏ايم كه نمى‏توانيم حق قانونگذارى را به كسى واگذار كنيم آن هم كه در اصل 85 هست حق قانونگذارى جمعى به كميسيون‏هاى خود مجلس فقط واگذار شده آن هم مشروط در زمان معين و در مورد اين چيزى هم كه قبلا داديم به رئيس مجلس آن هم مى‏دانيد آيين‏نامه كه جزو قانون نيست، يك وظيفه جديدى محول شد آن هم به خود مجلس بلكه به رئيس مجلس كه او هم مى‏دهد به يك سازمانى كه زير نظر مجلس وابسته به مجلس است، بنابراين تأسيس اصل جديدى در مورد واگذارى حق قانونگذارى ما تا حالا نداشتيم؛ اين اگر باشد اولين بار است حالا در عين حال اگر لازم شد مسأله‏اى نيست؛ منتها همان طور كه برادران قبلا گفتند اساسنامه‏ها دو حالت دارند: يكى حالت قالبى تكرارى است مثل مجامع عمومى، مدير عامل، وظايفشان، اهداف كلى، شركت‏هايى كه تشكيل مى‏شوند يا مؤسسات ولى بعضى مسائل هست كه به مجلس ارتباط پيدا مى‏كند؛ يعنى قانونگذار حتماً بايد در آن نقش داشته باشد مثل‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1122
اهداف خوب هدف‏هايى كه مشخص مى‏كنند شايد قانونگذار قبول نداشته باشد.
فرض كنيد كه در وزارت پست اخيراً براى خود پست آمده‏اند پيشنهاد كرده‏اند كه شركتى بشود از حالت سازمانى و ادارى بيرون بيايد و شركتى بشود براى يك سلسله آزادى‏ها در مسائل مالى و مسائل ادارى طبعاً در اين روند ممكن است يك سلسله اهداف براى خودشان بگذارند؛ مثلا تجارت آزاد، مستقل بكنند يك سرى كارهاى مالى معاملات مستقل خارج از ضوابطى كه در كشور وجود دارد؛ خوب اين‏ها را ممكن است مجلس موافق نباشد، اگر اين را واگذار بكنيم به خودشان از آيين آزادى استفاده مى‏كنند؛ ضابطه‏اى ديگر باقى نخواهد ماند و چون ضابطه ديگرى هم در خارج وجود ندارد و اين آزادى را ما به آن‏ها داده‏ايم كه اساسنامه را هر چه خواستند بنويسند، مجلس از اين جهت ديگر بى‏خبر مى‏ماند وظايف زيادى ممكن است براى خودشان قرار بدهند از ضوابطى كه ما به طور كلى در باب مسائل مالى يا ادارى و استخدامى داريم ممكن است خارج بشوند ما قانونى به نام قانون محاسبات عمومى داريم كه چهارچوبى براى خودش دارد؛ شركت‏ها در قانون تجارت بايد خودشان را محدود و محبوس بدانند، قوانين ادارى و استخدامى هست اين‏ها تماماً اگر چنانچه رعايت نشود و بتوانند از پيش خودشان در اساسنامه‏هاى جديد كه جنب قانونى هم پيدا مى‏كند اين آزادى را داشته باشند، باز اشكالات زيادى پيش مى‏آيد و اين‏ها همه جنب قانونى دارد.
آن جنب تكرارى را كه بعضى از آقايان اشاره كردند ما اصرار نداريم كه حتماً بيايد براى دهمين و صدمين و هزارمين بار در مجلس ديده بشود. آن‏ها چيزهاى تكرارى است اما مسائل جديد هم به هر حال هست. همين طور كه گفتند دستگاه‏هاى ادارى وزارتى هم روز به روز به خاطر كسب همان آزادى‏هايى كه در كيفيت شركتى بودن وجود دارد و البته از لحاظ كارى و اجرايى هم به آن‏ها سرعت و سهولت بيشترى مى‏بخشد، طالب اين هستند كه شركت باشند و اين اساسنامه‏نويسى و پشت سر هم يكى‏يكى پس از ديگرى تأسيس شدن دارد ادامه پيدا مى‏كند مجلس در اين قضيه بايد تكليفش را دقيقاً بداند.
ما اولا بايد بدانيم كه در قوانين اصلى مسائل، ضوابط كلى هست كه اگر آن‏ها رعايت مى‏شود در يك چهارچوبى اين‏جا آورده بشود؛ بنده به عنوان نمايند مجلس فكر مى‏كنم اشكالى ندارد كارهاى تكرارى را ما كلا از مجلس بگيريم اما يك ضابطه‏اى آورده بشود كه ما در آن‏جا اين‏ها را ممنوع كنيم كه از يك چهارچوب مشخصى كه در كشور وجود دارد، قانون محاسبات عمومى، قانون تجارت، قوانين ادارى و استخدامى و چند چيز ديگر (كه شايد حقوقدان‏ها بدانند) در اين قضيه كمك كنند، چند چيز مشخص ما داريم از اين‏ها خارج نشوند و اگر موارد خروج از اين‏ها را دارند بدون اين‏كه لازم باشد خود اساسنامه را كه گاهى ده صفحه، 15 صفحه يا بيشتر يا كمتر هست بياورند، همان مورد خاص را بياورند به عنوان يك ماده واحده اجازه‏اش را از مجلس بگيرند اگر چنين چيزى باشد ما مسأله‏اى نداريم. ولى در اساسنامه‏هايى تاكنون ما خودمان خيلى تصويب كرده‏ايم مسائل استثنايى زياد ديده شده: كيفيت انتقال اموال از يكى شركت جديد به شركت ديگر كه در اين‏ها خيلى مشكلات پيش مى‏آورد مسائل مالى فراوانى هست معافيت‏هاى مالياتى و حل مشكلات قانونى خودشان را همواره با گنجاندن دو كلمه در يك اساسنامه كه گاهى ما بعد از ساعت‏ها فهميديم اين كلمه چه تأثيرى مى‏توانسته داشته باشد،
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1123
اين‏ها مى‏گنجانند اگر اين مسأله حل بشود طبيعتاً مجلس بدش نمى‏آيد كه يك كار سنگين، وقت‏گير، بى‏اثرى از دوشش برداشته بشود ولى در غير اين صورت من مخالف هستم.
اسدالله بيات- من تذكرى دارم.
مير حسين موسوى (مخبر كميسيون)- من بايد نظر كميسيون را بگويم.
نايب رئيس (هاشمى)- آقاى بيات بفرماييد.
اسدالله بيات- اين جمله را من مخصوصاً براى برادران شوراى نگهبان عرض مى‏كنم ذيل اصل يقيناً با دو سه تا اصل ديگر قانون اساسى مخالف است؛ براى اين‏كه اگر قانون بشود در قانون اساسى پيش‏بينى شده كه مصوبات برود به شوراى نگهبان خلاف شرع بودن و خلاف قانون اساسى بودنش را تميز بدهد تشخيص بدهد اگر بنا بشود اساسنامه قانون بشود و برود به هيأت دولت و به شوراى نگهبان هم نرود قابل تضمين نيستغ از اين جهت هم ذيل يقيناً نمى‏شود اين‏جا تصويب بشود؛ يعنى اين بايد الزام بكند كه هيأت دولت بفرستد به شوراى نگهبان ...
نايب رئيس (هاشمى)- خوب حالا اين كه مخالفت جديدى بود تذكر نبود آقاى موسوى اين را هم جواب بدهند.
مير حسين موسوى (مخبر كميسيون)- بسم الله الرحمن الرحيم- من چند تا نكته مى‏گويم ان شاء الله هم برادرانى كه موافق بودند و هم برادرانى كه مخالف توجه بكنند.
ببينيد ما يك قصدى داريم در كشور و آن اين است كه كشور خودمان را كه اين همه دشمن دارد، مشكل دارد، مسائل اجرايى گوناگون دارد، خوب اداره بكنيم و مشكلاتش را حل بكنيم و سريع پيش برويم؛ دليل اصلى اين چيزى كه حضرت امام فرمودند در قانون اساسى تجديدنظر بشود و اين موارد ديده بشود براى همين قضيه بود؛ تمركز در قو اجراييه هم درست به همين دليل گفته شد كه خوب معلوم بود كه در قو اجرايى ما مشكلاتى داريم؛ همه هم اين استدلال را قبول داريد كه ابتداى تدوين قانون اساسى و اول انقلاب ما تجربه‏اى در زمينه‏هاى اجرايى نداشيتم و اولا چيزهايى را تدوين كرديم كه دچار دشوارى شديم اين جا اصلا نبايد اينجورى فكر بشود كه يك مقدار اختيارات هست ما حالا مى‏خواهيم بين دولت و مجلس قيمت بكنيم بايد ببينيم كه كار را چگونه انجام بدهيم كم‏خطر هست و بهترين سود را براى كشور دارد.
ما گفتيم كه مى‏خواهيم اصل تمركز را در قو اجراييه اجرا بكنيم ترسيديم كه ديكتاتورى پيش بيايد خوب چه كار كرديم؟ رئيس‏جمهور را چند جا به جاى يك‏جا مسؤول در مقابل مجلس كرديم؛ حق استيضاح به مجلس داديم و خيلى محكم كرديم قوانين خودمان را كه دولت خلاف نكند و اگر خلاف كرد مجلس، رهبرى به هر ترتيبى شده برخورد بكند. در ماوراى اين اگر ما به مواردى بربخوريم كه دادن آن اختيارات به دولت يا رئيس‏جمهور با يك شرايطى كار كشور را سريع‏تر پيش مى‏برد مشكلات ما را راحت‏تر مى‏تواند حل بكند ما بايد اين كار را بكنيم. من به بعضى از دوستان مى‏گفتم ما در يك مسابقه واقعاً عظيمى در دنيا درگير هستيم اگر دستگاه اجرايى ما نتواند با جرأت و سرعت و قوت در اين مسابقه شركت بكند خوب عقب مى‏مانيم حالا هر چقدر زور هم بزنيم، هر چقدر اعتقادات خيلى‏خوب هم داشته باشيم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1124
همان طور كه آقاى نورى اشاره كردند ما حدود هزار شركت و مؤسسه داريم؛ شما تصور بكنيد كه گاهى در بعضى از اين شركت‏ها با اصلاح يك بند تحرك يك دستگاه ده مرتبه بالاتر مى‏رود ولى به خاطر كثرت، فراوانى، مشكلاتى كه الان اشاره خواهم كرد دولت ميل ندارد اين‏ها را بياورد مجلس يا بياورد هم آن قدر مشكلات براى دولت ايجاد مى‏كند كه دولت از آن واقعاً صرفنظر مى‏كند و همان طور كه ديده شده روند آوردن اساسنامه‏ها به مجلس روز به روز از طرف دولت در حال كاهش است به خاطر مشكلات براى همين ما قبول داريم كه اصل قانونگذارى را از مجلس حذف نكنيم اگر واقعاً اين مسأله را دارد نشان مى‏دهد اين مسأله را حل بكنيم. يعنى آن چيزى كه جناب آقاى مؤمن فرمودند حرف حقى استغ بعضى برادران ديگر هم اشاره كردند آن را حلش بكنيم؛ ولى در عين حال در نظر داشته باشيم كه حدود چهارصد ميليارد تومان بودجه دولت است حدود 500 ميليارد تومان بودجه شركت‏ها و مؤسسات و سازمان‏هاست. اين سازمان‏ها الان راكدند يعنى آن چيزى كه اعتراض مى‏شود كه دولت بيايد تحرك ايجاد بكند، كار ايجاد بكند خوب وقتى كه دولت نتواند حتى يك جمله را زيرو رو بكند يا روشى را ما اتخاذ كرده‏ايم كه عملا خود مجلس هم نتواند سريعاً به اين مسأله رسيدگى بكند، چه انتظارى مى‏توانيم داشته باشيم كه يك تحولى را در كشور به وجود بياوريم؟
من يك مثالى براى برادرها بياورم كه ببينيد واقعاً دامن فاجعه كجاست: اگر يادتان باشد ما در سال 61 مشكل دادن دموراژ ( (egarrumed وسيعى بابت كشتى‏هاى خارجى در بنادر را داشتيم و كاميون هم كه بار آن‏ها را به داخل بياورند كم داشتيم و يك ناهماهنگى بين سازمان بنادر و شركت كشتيرانى وجود داشت، آن موقع وزير بازرگانى آقاى عسكر اولادى و وزير راه و ترابرى آقاى نژاد حسينيان بودند. اين دو تا وزير تفاهم كردند كه ما شركت كشتيرانى و سازمان بنادر را يك جور به هم ارتباط بدهيم كه كار كشور راحت‏تر بچرخد بعد عملا ديديم كه از نظر قانونى مشكل داريم بعد فكر كرديم ببريم مجلس، گفتيم ببريم مجلس در اين موقعيت همين بس كه آيا اين مديريت عوض مى‏شود كداميك از اين‏ها منحل مى‏شود و اين تغييرات چه مشكلاتى ايجاد مى‏كند واقعاً وحشت كرديم قضيه را ببريم مجلس، از همان موقع اين فكر در دولت مطرح است ما هنوز جرأت نكرده‏ايم كه اين مسأله را ببريم در مجلس طرح بكنيم بنده دهها نمونه نظير اين‏را مى‏توانم اين‏جا مطرح كنم براى ايجاد تحرك ولى يك چنين ترسى در دولت وجود دارد كه واقعاً قدم از قدم نمى‏تواند بردارد خوب اين چه مشكلى ايجاد مى‏كند؟ آيا دولت ما خداى نكرده خائن است؟! دولت كه زير نظارت مجلس است. آيا كميسيون‏هاى مجلس خداى نكرده سود شخصى در اين شركت‏ها و سازمان‏ها دارند؟ ما كه چنين اعتقادى نداريم ما مى‏گوييم كار تخصصى‏تر بشود يعنى برود در كميسيون برنامه و بودجه تمام شركت‏هايى كه مربوط به برنامه و بودجه و نظاير اين‏هاست آن‏جا بررسى بشود اگر بازرگانى است در كميسيون بازرگانى، اگر فنى است برود آن‏جا در قسمت صنايع آن‏ها نظر خودشان را مى‏دهند مجلس نظارت عالى خودش را دارد، رهبرى دارد ولى در عين حال در نظر داشته باشيم كه بحث ما همان طور كه آقاى نورى گفتند من هم قبول دارم راجع به ايجاد تحرك در 50 يا 60 درصد دستگاه‏هاست.
طرح اساسنامه‏ها در مجلس به صورت عموم هم يك اشكالات ديگر دارد غير از فراوانى و
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1125
بحث‏هايى كه جناب آقاى هاشمى از ديد مجلس اشاره فرمودند از ديد دولت چند ضرر ديگر هم دارد شما فكر كنيد فرضاً ما اساسنامه يك شركت بزرگ، يك مؤسس بزرگ را مى‏آوريم مجلس به محض اين‏كه اين اساسنامه را مى‏آوريم اين مسأله مطرح مى‏شود كه اين سازمان، اين مؤسسه دارد دگرگون مى‏شود خوب آنى كه مجلس به ما جواب نمى‏دهد يعنى ما مى‏خواهيم بگوييم كميسيون‏ها برود يعنى سريع به ما جواب بدهند و پنهان هم باشد يكى هم قضيه محرمانه باشد بلافاصله شايع مى‏شود كه ممكن است مديرش عوض بشود سازمانش به هم بخورد، منحل بشود، چه بشود يك عده منتظر مى‏شوند، فرصت‏طلب‏ها حالا ببينيم چه مى‏شود، قانون تازه چه درمى‏آيد اصلا خود سازمان‏ها دچار ركود مى‏شوند؛ يعنى عملا خود اين هم ضرر مى‏كند بعداً هم كه مى‏آيد به صحن مجلس خوب پشت تريبون عمومى شروع مى‏كنند به نقد كردن يكى به مدير كل حمله مى‏كند، يكى به هيأت مديره حمله مى‏كند، يكى ترازهاى قديمى شركت را بيرون مى‏كشد، اصلا دولت واقعاً پشيمان مى‏شود كه چرا يك چيزى را برده مجلس با اين همه ضررى كه در اين‏جا مى‏بينيم.
يا يك نمونه ديگر من خدمت برادرها بگويم ببينيد كه دولت با چه چيزهاى ابتدايى روبرو است و نمى‏تواند حل بكند؛ سازمان صنايع دفاع داريم خوب آورديم سازمانش را در مجلس تصويب كرديم، يك سازمان معتبرى هم هست بعد از اين‏كه اين اساسنامه تصويب شد يك مجمعى هم داشت بعد از آن قانون وزارت سپاه تصويب شد. ما وزير سپاه پيدا كرديم ما حالا بحث داشتيم كه آيا وزير سپاه را در اين مجمع چگونه جا بدهيم بايستى اين قضيه را به مجلس مى‏آورديم بعد مى‏ترسيديم كه بحث سپاه و ارتش به ميان كشيده شود و اين‏كه آيا اين بايد باشد اين دخالت در اين كار بكند، در آن نكند اصلا نياورديم اين قضيه را در اين مطلب به يك نوعى با برادرها تفاهم كرديم همان‏جور وزير سپاه برود در مجمع عمومى اين سازمان صنايع بنشيند كه يكى كمى خبردار بشود در آن‏جا چه مى‏گذرد.
خوب اين ضايعات را ما داريم براى همين به ذهن من مى‏آيد كه با توجه به فراوانى كار يعنى واقعاً همانطور كه آقاى نورى گفتند ما حدود شايد هفتاد هشتاد تا سازمان فقط زير نظر كشاورزى داشته باشيم صدها سازمان زيرنظر وزارت صنايع داريم دهها سازمان زير نظر وزارت بازرگانى داريم ممكن است نزديك هزار تا سازمان و دستگاه و شركت داشته باشيم خوب دولت كه نمى‏تواند براى تغيير و تحول در اساسنامه همه اين‏ها مراجعه كند به مجلس ولى ما پيشنهاد مى‏كنيم كه واقعاً يك تسهيلاتى در اين زمينه باشد.
چيزى كه در كميسيون مطرح شد اين بود كه اين حالتى كه كميسيون‏ها نمى‏توانند ما اين سد را از ميان برداريم دولت نمى‏تواند مطابق قانون اساسى اين را هم از ميان بردارد ولى اين‏كه حتماً مجلس در اين زمينه دستش بسته باشد ما در آن‏جا بحث نكرديم اگر قرار باشد كه با اضافه كردن يك عبارت كه دست مجلس را نبنديم اين مسأله رأى بياورد من فكر مى‏كنم به نفع كشور است كه ما اين را اضافه بكنيم و يك كمى هم خود كميسيون از نظرش بيايد پايين‏تر ما اين را اين‏جا تصويب بكنيم براى اين‏كه واقعاً دولت برود كار بكند اين حق نظارت براى مجلس است يك موقع دست دراز مى‏كند مى‏گويد نه اين اساسنامه مال شركت نفت است و بيشترين ارز كشور را نفت مى‏آورد من مى‏خواهم خودم رسيدگى بكنم به كسى ديگر
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1126
نمى‏خواهم بدهم عيب ندارد اين دست قانونگذار باشد ما به اين اعتراض نداريم ولى در عين حال هم دست مجلس و هم دست دولت باز باشد كه مجلس اولا كارهايش را بتواند به كميسيون‏ها بدهد و همچنين در يك موارد بى‏اهميتى احساس مى‏كند جنب شكلى دارد ولى كار مملكت را راه مى‏اندازد مى‏تواند بگويد كه دولت بدهد خوب دولت هر موقع چيزى تصويب كرد يقيناً خواهد فرستاد پيش رئيس مجلس اگر رئيس مجلس ديد كه با قانون محسابات عمومى يا ساير قوانين كه جناب آقاى خامنه‏اى اشاره مى‏كردند قضيه تنافى دارد، خوب ردش مى‏كند. يا اگر كميسيون‏ها چيزى را تصويب كردند به عنوان مصوبه مجلس خواهد آمد شوراى نگهبان، شوراى نگهبان هم اگر ديد با قانون اساسى مخالفت دارد با شرع مخالفت دارد او هم خط مى‏كشد رويش و جلويش را مى‏گيرد.
براى همين آن اشكالى كه گرفته شد از طرف آقاى خامنه‏اى درست نيست؛ به اعتقاد من راه‏حل دارد؛ من فكر مى‏كنم اين اختيار مجلس را به اين‏جا اضافه بكنيم و رأى بگيريم آن چيزى كه بنده پيشنهاد مى‏كنم فقط يك تكه آخر اضافه كردن هست كه وقتى مى‏گوييم كه و مجلس مى‏تواند تصويب اساسنامه برخى از سازمان‏ها، شركت‏ها، مؤسسات دولتى و وابسته به دولت را به دولت واگذار كند اضافه بكنيم و يا خود آن‏ها را تصويب كند اين‏جا اين اصل اين مى‏شود كه عموماً اساسنامه‏ها را بدهند به كميسيون‏ها ولى مجلس اختيار داشته باشد در موارد خاص يا آن‏ها را به دولت بدهد يا بيايد به عنوان اين‏كه مهم است خودش تصويب بكند ولى قاعده را بر اين بگذاريم كه به خاطر فراوانى و اين مسائلى كه گفتند مجلس اين‏ها را به كميسيون‏ها بدهد.
سيد حسن طاهرى- در رابطه با شوراى نگهبان بالاخره جواب آقاى بيات داده نشد نسبت به آن‏هايى كه مى‏آيد دولت آن مصوبات دولت ...
مير حسين موسوى- چيزى كه مى‏آيد دولت با اختيار مجلس است بعد كه مى‏آيد آن‏جا اين چيزى كه دولت تصويب مى‏كند با قوانين مادرى مثل قانون تجارت، قانون محاسبات عمومى و امثال اين‏ها هيچ نوع تناقضى نبايد داشته باشد، با ساير قوانين كه ما داريم براى همين اين يك جعل قانون جديد و مادرى كه خداى نكرده يك چنين چيزهايى كه جناب‏عالى ممكن است در ذهنتان باشد نيست؛ چرا كه مجلس از اول روى اين مسأله دقت خواهد كرد در ارجاع اين نوع مسائل به دولت و مجلس هم تعصب دارد در آن (امامى- بايد مجلس دقت كند) بله مجلس هم اين تعصب را دارد مجلس چيزهايى كه مهم است به هيچوجه دلش نمى‏خواهد بشود يعنى همين برادرهاى نماينده‏اى كه چهار پنح نفر هستند اين‏جا خوب نشان مى‏دهند كه هر جايى كه اختيارات مجلس هست، شديد مقاومت مى‏كنند در خود مجلس هم اين مقاومت هست ...
عميد- اين جورى نيست. حق است ...
مير حسين موسوى- نه، به طور كلى من مى‏گويم چيز بدى نيست؛ صيانت از نفس و صيانت از حيثيت است؛ ما اين را به عنوان يك چيز خوب تلقى مى‏كنيم و يك طبيعت خوب است.
منشى (محمد يزدى)- جناب هاشمى من پيشنهاد مى‏كنم كه در دو قسمت رأى بگيريد يك قسمتش معلوم است مورد توافق هست قسمت اولش كه مجلس به كميسيون‏ها واگذار كند اين را مستقلا رأى بگيريد.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1127
مؤمن- نه اين به صورت كليات است.
مير حسين موسوى- جناب آقاى يزدى من پيشنهادم اين است كه اين‏ها برود كميسيون‏ها مگر مواردى كه مجلس بگويد نه، من مى‏خواهم خودم رسيدگى بكنم.
منشى (محمد يزدى)- با توجه به اشكال آقاى مؤمن قسمت اول را تقريباً جلسه موافق است يعنى بتواند به كميسيون‏ها برود.
مؤمن- و به صورت كلى رأى گرفته بشود كه بشود به كميسيون‏ها و دولت گذاشته بشود.
نايب رئيس (هاشمى)- خيلى خوب آقايان توجه بفرمايند حالا از مجموعه بحث‏ها كه شد دو، سه تا پيشنهاد هست كه آن پيشنهادها محدود مى‏كند اين اصل را يكى پيشنهاد نخست‏وزير است كه ما بگوييم از اول مجلس مى‏تواند يعنى از اول مجلس مى‏تواند بدهد به كميسيون. مى‏تواند خودش چون حالا نمى‏تواند بدهد به كميسيون.
مير حسين موسوى- يك جزئى تفاوت دارد آقاى هاشمى. ببينيد من اصل را رفتن به كميسيون‏ها مى‏دانم ولى اين محدود نمى‏كند اختيار مجلس را كه از كميسيون بگيرد خودش رسيدگى كند.
نايب رئيس (هاشمى)- نه، مجلس مى‏تواند به صحن مجلس بياورد، مى‏تواند به دولت بدهد يا در اختيار كميسيون باقى بگذارد، اين يك پيشنهاد است براى محدود كردن.
پيشنهاد ديگر را كه آقاى خامنه‏اى گفتند آقاى بيات هم در بيرون مى‏گفتند اين بود كه بگوييم اصلا اين اساسنامه‏ها در چهارچوب مقررات دولت انجام بگيرد كه دولت نتواند هيچ مطلبى را برخلاف قانون در اساسنامه‏ها بياورد؛ يعنى اگر از اول يك چنين چيزى باشد آن وقت آقايان هم با آن ذيل موافقند.
سيد هادى خامنه‏اى- من يك پيشنهاد دارم.
هاشمى- پيشنهادتان را بفرماييد.
خامنه‏اى- پيشنهاد ما اين است كه «اساسنامه سازمان‏ها، شركت‏ها و مؤسسات دولتى و وابسته به دولت توسط دولت تصويب مى‏شود مشروط بر اين‏كه مخالف قوانين و مقررات عمومى كشور نباشد». حالا اگر خواستيد قانون تجارت را هم نام مى‏بريم.
هاشمى رفسنحانى- همه قوانين.
سيد هادى خامنه‏اى- بله ديگر، تشخيص اين امر طبق اصول 72 و 126 خواهد بود، اصل 72 مال شوراى نگهبان است.
نايب رئيس (هاشمى)- نه ديگر، خودش يعنى بايد در چارچوب قوانين باشد.
نورى- مغاير با قوانين است، سر اين مى‏خواهيد براى سازمان صنايع‏تان قانون بگذرانيد.
ى كى از آقايان- آن وقت احاله به كميسيون‏ها چه مى‏شود؟
مير حسين موسوى- بله، كميسيون‏ها را مطرح نفرمودند.
منشى (يزدى)- اين اشكال هم وارد است كه اصل قانونگذارى را داده‏ايد به غير مجلس.
نايب رئيس (هاشمى)- پس حالا مى‏خواهيد اول به كليات اصل رأى بگيريم اگر رأى آورد پيشنهاد آقاى نخست‏وزير و پيشنهاد آقايان را مطرح مى‏كنيم.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1128
كروبى- كليات روى پيشنهاد اثر دارد.
منشى (يزدى)- بله من هم فكر مى‏كنم جناب آقاى موسمى موافق باشند كه به اين شكل باشد؛ يعنى آن اصل هم حفظ شده باشد كه مجلس مى‏تواند اساسنامه سازمان‏ها، شركت‏ها، مؤسسات وابسته به دولت را براى تصويب به كميسيون‏هاى ذيربط واگذار نمايد.
نايب رئيس (هاشمى)- نه، ايشان اين را نمى‏گويد.
منشى (يزدى)- تا اين‏جا همه موافقند.
مير حسين موسوى- من اين را نمى‏گويم ولى اگر قرار باشد تصويب نشود ما به اين هم راضى هستيم.
منشى (يزدى)- درست است، نظر جناب‏عالى اين است كه به كمسيون‏ها بدهد مگر مواردى، ولى باز اگر اين‏جور باشد تقريباً اكثريت رأى مى‏آورد. دو طرف رعايت شده. اين را به رأى بگذاريد آن وقت قسمت دوم را باز جدا رأى بگيريم كه به دولت هم مى‏تواند واگذار بكند يا نه؟ اين اوليش رأى مى‏آورد.
سيد هادى خامنه‏اى- آقاى هاشمى چه ضابطه‏اى دارد كه گاهى بدهند گاهى ندهند؟
نايب رئيس (هاشمى)- حالا هم اين‏طورى است، همين حالا هم وقتى كه مى‏خواهيم براى اصل 85 هم ارجاع بكنيم بعضى آقايان مخالفت مى‏كنند و مى‏گويند اين مهم است، خودمان مى‏خواهيم آن را بررسى كنيم، ارجاع نكنيد.
منشى (يزدى)- اگر موافقيد اين را به رأى بگذاريد، حتماً رأى مى‏آورد.
نايب رئيس (هاشمى)- فرقى كه دارد اين است كه مثلا صد ماده را بياوريم روى يك‏يك آن در دو شور ده دقيقه بحث كنيم بگوييم برود به كميسيون.
محمد مؤمن- آن وقت بعد بايد دست كميسيون‏ها از هر جهت باز باشد؟
منشى- نه، مجلس «مى‏تواند».
هاشمى رفسنجانى- بله، كميسيون مى‏شود قانونگذار.
مؤمن- وقتى كه ارجاع داده شد، ولو اين‏كه برخلاف مثلا قانون تجارت، قانون فلان باشد، اين منظور است؟ (نورى- بله).
هاشمى رفسنجانى- هر چه باشد ديگر، كميسيون مى‏تواند.
مؤمن- خوب، اين كه درست نيست!
نايب رئيس (هاشمى)- مثل اصل هشتاد و پنج است آقاى مؤمن!
منشى (يزدى)- قطعاً همه مصوبات به شوراى نگهبان مى‏آيد.
هاشمى- نه من مى‏گويم اين ديگر موقت نيست، دائمى است.
منشى (يزدى)- آقاى هاشمى يك نكت ديگر هم اضافه بشود كه روى رأى اثر دارد و آن اين است كه تصور بعضى از آقايان اين است كه اين ديگر به شوراى نگهبان نمى‏آيد و حال اين‏كه اينجور نيست.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1129
موسوى خوئينى‏ها- يكى‏يكى رأى بگيرد، الان بعضى‏ها نگرانى دارند كه نكند آن رأى نياورد هى دارند يك قيدى اضافه مى‏كنند.
مير حسين موسوى (مخبر كميسيون)- بله، به شوراى نگهبان مى‏رود.
منشى (يزدى)- اين مصوبه مجلس است كه كل مصوبات مجلس به شوراى نگهبان برود.
نايب رئيس (هاشمى)- يك شكل تصريح است، ما همين حالا قوانين اصل هشتاد و پنجى را مى‏دهيم به شوراى نگهبان، قانونى نداريم كه نفرستيم. خوب، توجه بفرماييد: عبارت اول كه تلطيف شده پيشنهاد آقاى نخست‏وزير است؛ يعنى ايشان اصل را گذاشته بودند بر كميسيون، مگر اين كه مجلس نخواهد، فرقى نمى‏كند چون اگر بخواهد مى‏گويد نيايد ديگر.
موسوى خوئينى‏ها- اول پيشنهاد كميسيون را به رأى بگذاريد.
منشى (يزدى)- پيشنهاد آقاى نخست‏وزير اين است: مجلس مى‏تواند اساسنامه سازمان‏ها، شركت‏ها و مؤسسات دولتى و وابسته به دولت را براى تصويب به كميسيون‏هاى ذيربط واگذار نمايد.
موسوى خوئينى‏ها- اگر اين پيشنهاد است يك جمله ذيل آن بنويسيد كه به كميسيون اصل 85 ارجاع شود.
هاشمى- نه آن آزمايشى است. آقايانى كه با عبارت قرائت شده موافق هستند، رأى بدهند (اكثر رأى دادند) تصويب شد. قسمت دومش را بخوانيد.
 (به شرح زير خوانده شد)
 «تصويب اساسنامه برخى از سازمان‏ها، شركت‏ها و مؤسسات دولتى و وابسته به دولت را به دولت واگذار نمايد».
عميد- با مراعات اصل 91.
هاشمى- بله، درست است؛ حالا به اين قسمت هم رأى مى‏گريم اگر تصويب شد به قسمت اول اضافه مى‏شود.
اصل نود و يكم هم اين است: به منظور پاسدارى از احكام اسلام و قانون اساسى از نظر عدم مغايرت مصوبات مجلس شوراى ملى با آن‏ها، شورايى به نام شوراى نگهبان با تركيب ..
ى كى از آقايان- وقتى كه اساسنامه‏ها در هيأت دولت تصويب شود ديگر به شوراى نگهبان فرستاده نمى‏شود.
نايب رئيس (هاشمى)- همين مصوبه مجلس كه گفته برود به دولت، اين مى‏رود به شوراى نگهبان.
منشى (يزدى)- مصوبات دولت را نمى‏شود بگوييم برود شوراى نگهبان، اين قسمت دوم رأى نمى‏آورد.
هاشمى رفسنجانى- آقايان ببينيد، الان در همين فرض هم دو سه تا پيشنهاد وجود دارد يك پيشنهاد آقايان اين است كه مجلس وقتى كه مى‏خواهد به دولت ارجاع كند شرط كند كه از دولت هم بيايد شوراى نگهبان.
سيد هادى خامنه‏اى- آقاى هاشمى قيد كنيد طبق اصل 96 ديگر.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1130
نايب رئيس (هاشمى رفسنجانى)- همين كار را مى‏كنيم. ما هم مى‏خواهيم همين را بگوييم يعنى مضمونش همين است، منتها ما صريح گفتيم كه معلوم بشود مطلب چيست يعنى پيشنهاد اين است كه مجلس مى‏تواند تصويب بعضى از اساسنامه‏ها را به دولت محول كند به اين شرط كه براى اظهارنظر به شوراى نگهبان برگردد حالا هر اصلى در قانون اساسى متكفل اين هست.
هاشميان- بايد پيشنهاد بدهند اين‏جا و اين را تصويب كنند.
نايب رئيس (هاشمى)- نه اين پيشنهاد اين‏جا هست، اين يك قيد اضافى است اين شرط كه برخلاف قانون اساسى نباشد، شوراى نگهبان چه كار مى‏تواند بكند؟ برخلاف قانون اساسى نباشد، برخلاف شرع نباشد.
هاشميان- قضيه‏اى را شما مى‏خواهيد تصويب كنيد كه مصوب شركت‏هاى دولتى را بياوريد شوراى نگهبان.
منشى (يزدى)- كار درستى هم نيست.
نايب رئيس (هاشمى رفسنجانى)- خوب اگر نيست، مخالفت است، اين‏كه اشكال چيزى ندارد.
خوئينى‏ها- جناب آقاى هاشمى، همين الان كه مجلس اين كار را مى‏كند مى‏رود شوراى نگهبان، چرا آقايان نگرانند كه اگر دولت تصويب كند؟
نايب رئيس (هاشمى رفسنجانى)- بله همين حالا هم مى‏رود شوراى نگهبان.
هاشميان- اين اصل- جديد است من عرضم اين است كه 5 نفر بايد امضاء كنند.
نايب رئيس (هاشمى)- جديد آن قدر نيست.
جنتى- چون كه اصلا بناست قوانينى كه تصويب مى‏شود به شوراى نگهبان بيايد. علت اين‏كه تا حالا مصوبات، هيأت دولت گفته نمى‏شده، براى اين است كه تصويب قانون نبوده. حالا كه مى‏خواهد قانون تصويب بكند، اين به عنوان اين‏كه قانون و مصوبه قانونى است، مى‏گويند كه استثنائاً اين بيايد ...
نايب رئيس (هاشمى رفسنجانى)- خوب ما هم داريم همين را مى‏گوييم، مى‏گوييم پيشنهاد جديدى نيست. يعنى همينى كه اين‏جا هست، چون قانون است، شوراى نگهبان ببيند.
جنتى- تصريح بشود، اين قضيه.
نايب رئيس (هاشمى رفسنجانى)- خيلى خوب آقايان، اين عبارت ذيل را هم بخوانيد رأى بگيريم.
عميد زنجانى- جناب آقاى هاشمى- اين جمله اضافه بشود «با تأييد شوراى نگهبان»
خوئينى‏ها- اين تأييد معنايش اين است كه در ارجاع تأييد كند.
نايب رئيس (هاشمى رفسنجانى)- آن كه رأى مى‏گريم اين است كه مصوب دولت برگردد به شوراى نگهبان كه شوراى نگهبان اگر مخالف ديد رد كند. حالا اين را رأى مى‏گريم عبارتش را تنظيم مى‏كنيم.
محمد مؤمن- يعنى ولو قوانين ديگر را به هم بزند؟ نه واقعاً مقصودتان اين است؟ يعنى دولت در اين اساسنامه يك جورى تنظيم بكند كه برخلاف قانون ...
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1131
نايب رئيس (هاشمى رفسنجانى)- نه آن كه برخلاف مقررات دولت مصوبه نمى‏تواند داشته باشد. آن جاى خودش محفوظ است.
محمد مؤمن- اين‏جا وقتى اجازه مى‏دهيد شما، ...
هاشمى- نه اين‏جا هم اجازه نمى‏دهيم.
مؤمن- اطلاق دارد آقا.
هاشمى- نه خير، آن‏جا دولت هرجا كه مخالف مقررات وضع بكند نقض مى‏شود.
مؤمن- آخر جناب آقاى هاشمى ببينيد، نقض آيين‏نامه است، اجازه بفرماييد، اين‏جا الان قانون اساسى دارد اجازه مى‏دهد به دولت كه اساسنامه را هر جور خواست تصويب كند ...
مير حسين موسوى (مخبر كميسيون)- حاج آقا مؤمن من يك جمله بگويم كه مشكل حاج آقا هم حل مى‏شود، اساسنامه سازمان‏ها، شركت‏ها، مؤسسات دولتى و وابسته به دولت، توسط دولت تصويب مى‏شود، البته بعد از ارجاع مجلس، مشروط بر اين‏كه مخالف قوانين و مقررات عمومى كشور نباشد، تشخيص اين امر طبق اصل 126 خواهد بود. اصل 126 همان موردى است كه تطبيق مى‏كند آن سازمانى كه زير نظر رئيس مجلس هست با قوانين ديگر. اگر مخالفت با آن‏ها داشت برگردد، ما قبول داريم.
عميد- موازين شرعى هم هست.
نايب رئيس (هاشمى رفسنجانى)- حالا مى‏نويسيم شامل است. اين‏جا مى‏نويسيم.
سيد هادى خامنه‏اى- شوراى نگهبانش را هم بنويسيد.
نايب رئيس (هاشمى رفسنجانى)- آقاى موسوى دو تا قيد بود يكى اين‏كه مخالف مقررات عمومى كشور نباشد، يكى هم مخالف موازين شرع نباشد، پس بنابراين با دو قيد، يكى اين‏كه مخالف مقررات قانونى نباشد يكى هم مخالف شرع و قانون اساسى نباشد.
عميد زنجانى- 3 تا قيد مى‏شود: مقررات عمومى كشور و قانون اساسى و موازين شرعى.
هاشمى- مرجع دو تاى آن شوراى تگهبان است مرجع يكى‏اش هم طبق همان اصلى كه ... آقايانى كه با اين مضمون موافقتند رأى بدهند (اكثر رأى دادند) تصويب شد. حالا عبارت اين را به گونه‏اى تنظيم كنيد.
خيلى خوب از اين اصل گذشتيم و ما وضع بدى داريم آقايان، معلوم شد اصول جديد ما خيلى وقت‏بگير است و وقتمان هم بسيار محدود است، بايد حسابى صرفه‏جويى كنيم. حالا اگر ديديم نياز داريم جلساتمان را بايد صبح و عصر كنيم. اصل بعد را بخوانيد. (به شرح زير خوانده شد)
 «اصل جديد- رئيس‏جمهور مى‏تواند در موارد خاص و برحسب ضرورت با تصويب هيأت وزيران، نماينده يا نمايندگان ويژه با اختيارات مشخصى تعيين نمايد. در اين موارد تصميمات نماينده يا نمايندگان مذكور در حكم تصميمات رئيس‏جمهور و هيأت وزيران خواهد بود».
مير حسين موسوى (مخبر كميسيون)- من اين را توضيح بدهم خدمت برادران، ببينيد ما در سال‏هاى گذشته مشكلاتى داشيتم كه بعضاً خود آقايان با آن‏ها مواجه بودند و دنبال راه‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1132
حل مى‏گشتند و ما نمى‏توانستيم راه حل پيدا كنيم. يكى از آن موارد، فرضاً ما يك مدتى دنبال اين قضيه بوديم كه در رابطه با مسائل امنيتى در كردستان و آذربايجان غربى يك نوع هماهنگى ايجاد بكنيم و برخورد قوى در آن‏جا صورت بگيرد براى حل مشكلات. مى‏ديدم كه استاندارها در آن‏جا ضعيف هستند و نمى‏توانند مشكلات آن‏جا را حل بكنند از طرف ديگر قدرت اين‏كه هر استاندارى بتواند چهار، پنج تا سازمان مهم را كه بعضاً ...
نورى- اين چيزى كه الان تصويب شد، بدون اجازه مجلس شد.
سيد على خامنه‏اى- نه آن ضميمه است ضميمه به مصوبه قبلى.
نجفقلى حبيبى- حالا فقط اين آخرش را بايد درست كنيد، با تأييد شوراى نگهبان يا با رعايت اصل 126 ...
مهندس موسوى- بله اين را گاهى هم استاندارهايى كه بودند، فرضا مسأل خاصى پيش مى‏آمد، اين‏ها براى اين‏كه سازمان‏هاى مختلف را جمع بكنند و حكم بكنند و هماهنگى ايجاد بكنند، قدرت اين كار را نداشتند و براى همين يك قرارگاه‏هاى متعددى معمولا تشكيل مى‏شد گاهى هم اين اواخر فكر مى‏شد البته بعداً كه خوب اين مشكلات آن‏جا به مقدار زيادى حل شد بحث بود كه آن‏جا والى گذاشته بشود از حضرت امام اجازه گرفته بشود و يك حكم خاصل داده بشود كه يك فردى در آن‏جا با قدرت عمل بكند. اين يكى از موارد بسيار متعددى است كه ما گاهى مشكلى داريم با كشورهاى خارجى، ظاهراً آن‏ها از اين حق بهره‏مندند؛ يعنى يك نظام يك فردى را به عنوان نماينده تام‏الاختيار خودش معرفى مى‏كند براى حل فلان مسأل اقتصادى و مى‏گويد امضاى او، امضاى نظام هست و تعهد او تعهد نظام، ما عملا فردى كه بتواند برود، بنشيند، بحث بكند، گفت و گو كند اين مسأله را امضاء كند نداريم.
گاهى مسأله جنب اقتصادى دارد؛ در يك دوره‏اى و هنوز هم اين بحث مطرح است در خوزستان به خاطر آب فراروان و زمين فراوان و امكانات وسيعى كه هست، هم ائم محترم جماعات و جمعه و هم به اصطلاح نماينده‏هاى دولت آن‏جا و همچنين نماينده‏هاى مجلس، بحثشان اين بود كه يك نماينده‏اى از طرف نخست‏وزير آن‏جا وجود داشته باشد كه تمام دستگاه‏ها را براى بسيج همه نيروها جهت استفاده از اين آب و خاك استفاده كند. چرا كه در سطح ملى اين استفاده مى‏توانست يك تحول فراوانى ايجاد بكند. بعضاً گفته مى‏شود يك ميليون هكتار آن‏جا زمين الان همينجور با خاك بسيار خوب افتاده و آب بسيار خوب داريم ولى نمى‏توانيم الان استفاده كنيم، همين الان كه ما صحبت مى‏كنيم براى به كار گرفتن نيروهاى بسيجى كه مى‏خواستيم كار ايجاد بكنيم برايشان در غرب كشور و در خوزستان احتياج به يك مقدار اختيارات فراوان هست. يا مسأله بازسازى، الان بازسازى يك كار وسيعى هست و عملا استاندار در رابطه با همين وظايفى كه دارد، قدرت كافى را براى برخورد با مسائل عمده ندارد در حالى كه دشمن ما نيرويش را جمع مى‏كند، البته آن‏ها ديكتاتورى هستند و ما نمى‏خواهيم به هيچ وجه آن جورى عمل بكنيم ولى به هر حال كارهايى را مى‏كند و نيروهايى را در سطح كشور بسيج مى‏كند و يك بازسازى را در مناطق خودش به عمل مى‏آورد.
ما فكر مى‏كنيم دولت اين اختيار را داشته باشد كه گاهى در حدود اختيارات خودش نه فراتر از آن به بخشى از اختيارات خودش كه مشخص مى‏شود، تعيين مى‏شود، حدودش در
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1133
دولت تصويب مى‏شود، به افرادى يا فردى يك اختياراتى بدهد كه اين‏ها بروند كار بكنند و مسائل را حل بكنند. طبيعى است كه اين نمايندگى يك نمايندگى دائم نخواهد بود. دادن اختيارات يك اختيارات دائم نخواهد بود، من فكر مى‏كنم در خود اصل هم خوابيده اين مسأله كه طبيعتاً دولت مسؤوليت دادن اين اختيارات را هم مى‏پذيرد يعنى به اين معناست كه او هم تصميماتش، برخوردهايش، در رابطه به همان سؤالى كه از رئيس‏جمهور يا از دولت مى‏تواند بشود، مى‏تواند به اصطلاح ملحوظ بشود و به اين ترتيب ديده بشود، در هر حال براى راه افتادن كارهاى كشور كه ما به شدت نياز داشتيم اين را مطرح كرديم در كميسيون و كميسيون با نظر موافق اين را بررسى كردند و تأييد كردند، اگر شوراى بازنگرى اين را تأييد بكند، دست دولت در اين نوع امور بسيار باز خواهد شد.
نايب رئيس (هاشمى رفسنجانى)- چون بحث جديد است اجازه بگيريم كه ببينيم اين را بياوريم روى بحث يا نه؟
آقايانى كه موافقند اين اصل بيايد در بحث شورا رأى بدهند. موافقان را بشماريد (سيزده نفر رأى موافق دادند) اين‏جا چهارده تا رأى نمى‏خواهد، تصويب شد (اين براى ورود در بحث است) حالا مخالف صحبت كند.
منشى (يزدى)- آقاى بيات بفرماييد.
اسدالله بيات- بسم الله الرحمن الرحيم. من از دو سه جهت با اين اصل مخالفم، يكى اين‏كه برادران ما در طول اين 8- 9 سال كار ارجايى هر جلسه مشورتى يا يك مجمع كوچولويى را در كار اجرايى تشكيل دادند، الان اين را مى‏خواهند جزو اصول قانون اساسى بكنند. اگر بنا بشود اين مسأله بشود من معتقدم پس اگر مسأله اين طورى است، شما بياييد مثلا بگوييد كه نه ممكن است ما يك وقتى به ستاد پشتيبانى جنگ هم احتياج داشته باشيم. پس يك اصلى در رابطه با ستاد پشتيبانى جنگ پيش‏بينى بكنيم. يا مثلا اصلى را در ارتباط با مسأله شوراى اقتصاد ببينيد مسائلى كه وجود دارد، اين در قوانين عادى قابل حل است، آن‏جا بايد مطرح بشود و ما بياوريم هر كدام از اين‏ها را در قانون اساسى مطرح بكنيم به نظر من اين شبيه قانون عادى نوشتن است نه قانون اساسى مطرح كردن، اين يك نكته.
نكت دوم عبارت از اين است كه ما در همان كميسيون يكم يك بحثى را مطرح كرديم با اين‏كه در جاى خودش البته ما آن مسأله آيين‏نامه و اين‏هايش را هم مطرح خواهيم كرد و در آن‏جا ما بحث خواهيم كرد كه يك چيزى جايش خالى بود و ما پيش‏بينى كرديم و آن مسأله شوراى امنيت ملى.
شوراى امنيت ملى از اعضايى تشكيل مى‏شود، اگر اين شوراها در رابطه با كارهاى مهم اقتصادى، سياسى، فرهنگى، امنيتى، نظامى است، اين در همان جا پيش‏بينى شده و چيز بسيار خوبى هم هست. اعضايش پيش‏بنى شده، ضوابطش پيش‏بينى شده و ان شاء الله وقتى كه مطرح شد به نظر من، آن مسأله جايش همان جاست و نيازى هم به اين‏جا نيست ....
بنابراين، اين مسأله اگر جزو مسائل مهم كشور و مسائل مهم نظام باشد در آن‏جا مطرح است جايش اين‏جا نيست. اگر بر مى‏گردد به مسائل جزئى و ريزى كه واقعاً ما هم قبول داريم ممكن است يك سرى كارهاى جزئى بشود، اين كارهاى جزئى را بايد با تصويب هيأت‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1134
وزيران نماينده انجام بدهد يا فرض كنيد كه يك نماينده ويژه‏اى مشخص بكند برود به آن‏جا رسيدگى بكند اين‏ها را ما بياييم در قانون اساسى مطرح بكنيم و به اين شكل هم در بياوريم به نظر من مناسب نيست مخصوصاً با اين عبارت بگوييم (يا نمايندگان ويژه با اختيارات مشخص» اين برمى‏گردد به قانون عادى نه به قانون اساسى. اگر رئيس‏جمهور رئيس هيأت دولت است، رئيس وزراست و دقيقاً مسؤوليت كارهاى اجرايى را دارد طبيعى است كه التزام به شى‏ء التزام به لوازمش هم هست. يك سرى كارها، لوازم، آثار و تبعاتى دنبال خودش دارد اما ما بياوريم در اين‏جا اين مسأله را مطرح بكنيم، بنده شأن شوراى بازنگرى و به عنوان يك اصل جديد در قانون اساسى اين طور نمى‏بينم و لذا شما به عبارات و اين‏ها هم ملاحظه بفرماييد. اين عبارات تقريباً تناسب دارد با يك وضعيت قانون عادى، اين‏جا نبايد اين مطرح بشود.
ابوالقاسم خزعلى- با دليل توجيهى كه جناب آقاى موسوى نخست‏وزير ارائه كردند، مناسب بود كه اصلا ما بگوييم از مقام رهبرى اين كار را انجام بدهند ولى چون ميل نداريم مقام رهبرى را در امور اجرايى بياوريم، بعد از آن ديگر بهترين مقام رئيس‏جمهور است چرا؟ چون ايشان گفتند ما در بحران‏هايى گير مى‏كرديم اگر راه قانون فرعى براى اين باز بود، بحران نبود از قانون‏هاى فرعى استفاده مى‏كردند. معلوم مى‏شود در شدتى بودند كه يك اصل قوى بايد پشتيبانى بكند و در آن موقع حضرت امام استفاده مى كردند. الان هم اگر با آن شدت‏ها روبرو بشويم بايد از مقام رهبرى استفاده كنيم ولى چون خيلى مناسب نيست مقام رهبرى را در امور اجرايى بياوريم، مقام دومى كه رياست جمهورى است مناسب با اين است و اشاره كردم براى حل مشكلات است. گمان نمى‏كنم قانون‏هاى عادى جوابگوى مشكلات باشد.
حسين هاشميان- بخشى از حرف‏هاى من را آقاى بيات زدند، من اضافه مى‏كنم كه اين اختياراتى كه اين‏جا ذكر مى‏شود اين اختيارات چه اختياراتى است؟ آيا اختياراتى كه رئيس جمهور يا وزرا به ديگرى نمى‏توانند بدهند يا مى‏توانند؟
اگر اختياراتى را كه به نماينده نمى‏توانند بدهند، بنابراين، اين نشدنى است. اما آن اختياراتى كه مى‏توانند بدهند، يعنى يك نوع شيو اجرايى است كه براى يك كار اجرايى، حالا اعم از اقتصادى، سياسى هر چه انتخاب مى‏كنند اگر اين طور باشد، اين ديگر نياز به قانون اساسى ندارد؛ شما شرح وظايفى كه براى وزاتخانه‏ها نوشته مى‏شود قانون مى‏نويسند، آن اين اختيارات را مشخص مى‏كند، بنابراين مى‏تواند همان‏طور كه يك وزير مى‏تواند (اگر قانون منع نكند) 4 تا معاون داشته باشد، مى‏تواند 5 تا معاون داشته باشد، مى‏تواند 3 تا معاون داشته باشد. شيو اجرايى كه براى خودش انتخاب مى‏كند، برخلاف روح قوانين و آيين‏نامه‏ها نباشد، مى‏تواند اين را انجام بدهد. بنابراين به نظر من اين تحصيل حاصل است. اگر مشكلى پيش بيايد كه آقايان نماينده بايد بفرستند، اگر اختياراتى كه نمى‏توانند قانوناً به اين‏ها بدهند، خوب نمى‏توانند بدهند. اگر آن‏هايى است كه مى‏توانند اين اختيارات را بدهند حالا يا قانون عادى براى وزراء مشخص كرده كه براى‏چه چيزهايى مى‏توانند اختيارات را بدهند، خوب قانون عادى اين كار را بكند اگر قانون عادى منع نكرده باشد، طبيعتاً مى‏تواند به‏عنوان انتخاب يك شيو اجرايى، اين كار را انجام بدهد يكسرى اختياراتى كه قانون به او اجازه مى‏دهد به او بدهد ديگر. بناب- راين، اين را به عن- وان يكى از اص- ول‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1135
قان- ون اساسى اين‏جا ذكر كردن قان- ون اس- اسى را از است- حكام مى‏اندازد و اين اصل يك اصل مستحكمى نمى‏تواند باشد.
امينى- بسم الله الرحمن الرحيم. عرض كنم كه با توجه به فرمايش آقاى نخست‏وزير واقعاً يك، نيازهايى هست در بعضى مواقع و در اين صورت آقاى بيات مى‏فرمودند كه قانون عادى كافى است، گمان كنم اين‏جور نباشد اگر بخواهد نخست‏وزير، رئيس‏جمهور يا هيأت دولت يا هر وزيرى كه نمايند تام‏الاختيارى را انتخاب بكند و بعد هم معلوم است كه يك تصميمات اساسى خواهد گرفت، بعد همين را ممكن است مجلس مورد بازخواست قرار بدهد، اين رئيس‏جمهور يا هرچه كه چرا اين كار را كردى؟ چه حقى داشتى اختياراتى كه ما به تو داده‏ايم اين اختيارات را به ديگرى واگذار كردى؟ بنابراين ترديد نيست كه نياز هست اگر در اين قانون نيايد، قانون عادى نمى‏تواند اين مشكل را حل كند و اين تفاوت دارد با آن كارهاى اجرايى كه البته ممكن است رئيس‏جمهور يا وزراء انجام بدهند و اما اين اختياراتى كه بعضى از آقايان فرمودند اين كارهايى كه به نماينده مى‏دهند آيا در اختيارشان است يا نه؟ خوب بله در اختيارشان است. اما در اختيار نمى‏توانند به ديگرى بدهند، مگر قانون بگويد كه اين را مى‏توانى به ديگرى بدهى و اين را مقايسه كردن با اين‏كه رئيس‏جمهور مى‏تواند معاونان متعددى داشته باشد، خودتان در قانون الان پيش‏بينى كرديد، گفتيد كه مى‏تواند داشته باشد. معلوم است كه اگر پيش‏بينى نمى‏كرديد نمى‏توانست به هرحال با توجه به ضرورت‏هايى كه گاه گاه اتفاق مى‏افتد حتماً ضرورت دارد و قانون عادى نمى‏تواند اين مشكل را حل كند.
محمد مؤمن- بسم الله الرحمن‏الرحيم. عرض مى‏كنم كه نسبت به مفاد اصل من مخالف نيستم. سر مخالفتم اين است كه به‏عنوان يك اصل جديد در قانون اساسى مناسب نيست. به خاطر اين‏كه ما در اين اصل گذشته كه الان اساسنامه سازمان‏ها بود، سر اين‏كه اين را تصويب كرديم اين بود كه قانون اساسى جلو اين حق را مى‏گرفت براى اين‏كه بتواند كميسيون‏هاى مجلس يا دولت براى هميشه، يك چيزى را كه به منزل قانون است تصويب بكند. ولى در اين مفاد اصل جديدى كه الان پيشنهاد شده اگر اصول ديگر قانون اساسى طورى است كه واقعاً دست رئيس‏جمهور را و وزراء را مى‏بندد يك اطلاقى داشته باشد، صراحتى داشته باشد كه جلو اين كار را بگيرد، بگويد شما نمى‏توانيد نماينده‏اى تعيين بكنيد با اختيارات مشخصى كه براى خودتان هست كه برود فلان جا فلان كار را بدهد؛، اگر چنين چيزى بود، خوب قاعده‏اش اين بود كه يك اصلى ما به اين اصول قانون اساسى اضافه بكنيم و جا هم داشت انصافاً، اضافه بكنيم براى اين‏كه حل مشكلاتى را كه جناب آقاى موسوى فرمودند بشود. ولى بعد از آن كه من هرچه فكر كردم در اصول قانون اساسى چيزى نيست كه جلوى اين كار را بگيرد فوقش اين است كه نياز داشته باشد به يك قانون و آن قانون عادى كه چنين اختيار را براى وزير يا رئيس‏جمهور تعيين بكند با هيچ يك از اصول قانون اساسى منافات ندارد. بنابراين نيازى نيست كه در قانون اساسى اصلى ما اضافه بكنيم، گرچه با اصل مفادش اگر بنا باشد در مثلا مجلس مطرح باشد من موافق هستم. اين خلاصه ...
عبدالله نورى- بسم الله الرحمن الرحيم. ظاهراً مخالفين هم موافقند فقط بحثشان اين است كه چرا اصل قانون اساسى مى‏خواهد بشود؟ و من فكر مى‏كنم در اصل قانون اساسى حالا آن چيزى‏
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1136
كه جناب آقاى مؤمن عنايت دارند و رويش اصرار كه حتماً يك چيزهاى بسيار مهم بايد بيايد، اولا در اين حد رعايت نشده. من باب مثال فرض اعطاى نشان‏هاى دولتى داريم خوب اين را در يك قانون عادى بياورند. حالا مثلا اين جزو امهات مسائل سياسى و اقتصادى كشور بوده. اين‏كه حالا در اين حد بنا نيست رعايت بشود، اين يك.
دوم اين‏كه اصلا ما قانون اساسى را براى چه مى‏نويسيم؟ اگر مى‏نويسيم براى اين‏كه معضلات و مشكلات را حل كنيم. حالا يك وقت است ما يك قانون اساسى داريم و براساس آن يك‏سرى حدودى هست مى‏گوييم در چهارچوب اين هستيم. حالا اگر يك معضلى داريم و اين معضل را مى‏شود در اين‏جا حلش كنيم، حلش نكنيم تا بعد با ابهام و محدوديت و اين‏ها دچار مشكل بشويم كه چى؟ از طرف ديگرشبهه‏اى كه در اين‏جا هست جناب آقاى مؤمن، حداقل در ذهن من اين است كه وزيرى را كه شما معين فرموديد در قانون اساسى كه وزير مسؤول وظايف خاص خويش است، بر اساس همان اصل اگر رئيس‏جمهور و هيأت وزيران آمدند براى يك منطقه‏اى مثل كردستان گفتند ما يك نفر را مى‏خواهيم بفرستيم تام‏الاختيار كه مسائل سياسى، اقتصادى، اجتماعى و امنيتى آن‏جا را هم تحت نظرش باشند، نمى‏تواند اين‏كار را بكند براى اين‏كه وزير كشور مى‏گويد من مسائل امنيتى را نمى‏خواهم واگذار كنم؛ وزير كشاورزى مى‏گويد من مسائل كشاورزى را نمى‏خواهم واگذار كنم. قانون اساسى شما محدودش كرده است بنابراين بايد همين‏جا پيش‏بينى كنيد يعنى در خود قانون اساسى بايد راه‏حل بدهيد كه اگر فردا شورايى آمد تصميمى را گرفت وزيرى نيايد بگويد نخير، وظايف خاص من مربوط به خودم هست نمى‏خواهم وظايفم را واگذار به شخص ديگرى بكنم، ممكن است شما حداكثر بفرماييد چون آن وزير اين حرف را مى‏زند عزلشان مى‏كنند، خيلى خوب! ولى مى‏تواند اين حرف را بزند يعنى از نظر قانون اساسى كه ما نوشتيم مى‏تواند اين حرف را بزند.
براى اين‏كه حداقل ابهامى پيش نيايد، ممكن است شما عنايت بفرماييد اين حرفى كه تو مى‏زنى يك اشكال است؛ اشكال ندارد، ما همين حد اشكال را مى‏گوييم چه داعى داريم ما قانونى را داريم مى‏نويسيم براى اين‏كه مشكلات كشور را حل بكند، هميشه هم بحثمان بر سر اين نيست كه فقط در حد محدود شدن توى چارچوب قانون بحث كنيم؛ بلكه مى‏خواهيم بعضى جاها هم راهگشا باشد واقعاً اگر ما بتوانيم با اين موضوع يك راهگشايى براى كشور را ارائه بدهيم كه جايش هم به نظر من مخصوصاً با حداقل ابهامى كه بوجود مى‏آورد در قانون اساسى است چه اشكالى دارد؟ خوب ما بياييم اين را در همين‏جا حلش كنيم كه فردا هم فلان وزير نتواند بيايد بگويد ... البته پيشنهاد اولى در كميسيون اين بود كه رئيس‏جمهور خودش اين كار را بكند بعداً بدليل اين‏كه همان اختيارات هيأت وزيران هم رعايت شده باشد، همان اصلى كه الان بر سرش صحبت شد اين هم اضافه شد كه با تصويب هيأت وزيران ولى ديگر يك وزير نتواند بگويد نخير من در چارچوب چيزى كه تصويب كرديد نمى‏خواهم اختياراتم را واگذار كنم. بنابراين به نظر من مى‏رسد كه وجودش مسلم مفيد است و عدمش حداقل يك سلسله ابهاماتى را به وجود مى‏آورد بنابراين باشد به نفع است.
3- پايان جلسه و تاريخ تشكيل جلس آينده‏
رئيس- جلسه از نصاب ساقط است و نمى‏توانيم رأى بگيريم، مى‏ماند براى فردا.
                        صورت مشروح مذاكرات شوراى بازنگرى قانون اساسى(جلسه‏28-15)، ص: 1137
بيات- آقاى مشكينى يك فكر اصولى بكنيد! نمى‏شود كه يك جلسه به اين مهمى در يك شرايط اين‏جورى و با اين وقت كم، هر كه دلش خواست بيايد و هر كه دلش خواست برود.
نايب رئيس (هاشمى)- فكر اصولى كرده‏ايم، بايد با اجازه بروند و با اجازه هم مى‏روند. نبايست اجازه را مى‏داديم ما فكر مى‏كرديم 40 دقيقه وقت مى‏شود نمى‏رسيم بخوانيم.
رئيس- جلسه ختم مى‏شود. جلس بعد فردا ان شاء الله ساعت چهار بعد از ظهر تشكيل مى‏شود.
 (جلسه ساعت 45/ 19 پايان يافت)
رئيس شوراى بازنگرى قانون اساسى جمهورى اسلامى ايران- على مشكينى‏