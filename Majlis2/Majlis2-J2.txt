Majlis:2 Volume:2 Sessions:15-28 Page:547
 جلسه پانزدهم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و ده دقیقه سه‏شنبه نهم خرداد ماه 1368 هجرى شمسى برابر با بیست و چهارم شوال المکرم 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- تصویب گزارش اول کمیسیون 4 در خصوص منظور نمودن تمرکز در صدا و سیما
3- پایان جلسه و تاریخ تشکیل جلسه آینده‏
Majlis:2 Volume:2 Sessions:15-28 Page:548
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور 18 نفر جلسه رسمى است، دستور جلسه را اعلام بفرمایید.
منشى (یزدى)- بسم الله الرحمن الرحیم. دستور پانزدهمین جلسه عمومى شوراى بازنگرى قانون اساسى بعد از ظهر روز سه‏شنبه نهم خرداد 1368 هجرى شمسى مطابق با بیست و چهارم شوال 1409 هجرى قمرى.
1- گزارش شور اول کمیسیون 4 در خصوص منظور نمودن تمرکز در صدا و سیما.
2- گزارش شور اول کمیسیون 4 در خصوص راه بازنگرى قانون اساسى جمهورى اسلامى ایران.
رئیس- قرآن را تلاوت بفرمایید. (قارى آقاى خرمیان چند آیه از سورة الفتح را به شرح زیر قرائت کردند)
اللهم صل على محمد و آل محمد
اعوذ بالله من الشیطان الرجیم‏
بسم الله الرحمن الرحیم‏
هُوَ الَّذِى أَرْسَلَ رَسُولَهُ بِالْهُدى وَ دِینِ الْحَقِّ لِیظْهِرَهُ عَلَى الدِّینِ کُلِّهِ وَ کَفى بِاللَّهِ شَهِیداً* مُحَمَّدٌ رَسُولُ اللَّهِ وَ الَّذِینَ مَعَهُ أَشِدَّاءُ عَلَى الْکُفَّارِ رُحَماءُ بَینَهُمْ تَراهُمْ رُکَّعاً سُجَّداً یبْتَغُونَ فَضْلًا* مِنَ اللَّهِ وَ رِضْواناً سِیماهُمْ فِى وُجُوهِهِمْ مِنْ أَثَرِ السُّجُودِ ذلِکَ مَثَلُهُمْ فِى التَّوْراةِ وَ مَثَلُهُمْ فِى الْإِنْجِیلِ* کَزَرْعٍ أَخْرَجَ شَطْأَهُ فَآزَرَهُ فَاسْتَغْلَظَ فَاسْتَوى عَلى سُوقِهِ یعْجِبُ الزُّرَّاعَ لِیغِیظَ بِهِمُ الْکُفَّارَ وَعَدَ* اللَّهُ الَّذِینَ آمَنُوا وَ عَمِلُوا الصَّالِحاتِ مِنْهُمْ مَغْفِرَةً وَ أَجْراً عَظِیماً
 (صدق الله العلى العظیم)
از آیه 27 تا 29 سوره فتح‏
رئیس- احسنت.
2- تصویب کلیات گزارش شور اول کمیسیون 4 در خصوص منظور نمودن تمرکز در صدا و سیما
رئیس- مخبر کمیسیون را دعوت کنید گزارش کمیسیون را بدهند.
منشى (یزدى)- مخبر کمیسیون جناب آقاى امامى! بفرمایید.
محمد امامى کاشانى (مخبر کمیسیون 4)- بسم الله الرحمن الرحیم. سرّ این که تمرکز در مدیریت صدا و سیما این مسأله شده و حضرت امام دام ظله این کار را به شوراى بازنگرى ارجاع داده‏اند که بررسى بکنند این است که مجلس شوراى اسلامى با توجه به اصل 175 قانون اساسى قانونى به تصویب رسانده که طبق این قانون در صدا و سیما دو خط موازى یکدیگر حرکت مى‏کنند و اگر هر کدام از اینها بخواهند دقیقا از اختیارات قانونى خودشان استفاده کنند به همان لوث مسؤولیت‏ها و اصطکاک منجر مى‏شود.
در قانون عادى، شوراى سرپرستى تعیین شده و شوراى سرپرستى وظایفى و اختیاراتى دارد و مدیر عامل هم اختیاراتى دارد و اینها با هم اصطکاک پیدا مى‏کنند و معلوم نمى‏شود که بالاخره یقه چه کسى را باید گرفت و گفت مسؤول کیست؟ سرّش این است که در اصل 175 قانون اساسى مى‏گوید: «صدا و سیما زیر نظر سه قوه اداره مى‏شود» این جمله ادار مجلس را بر این‏
Majlis:2 Volume:2 Sessions:15-28 Page:549
وادار کرد که مستقیماً از سه قوه نماینده بفرستد و آنها که به عنوان نمایند سه قوه در آنجا کار مى‏کنند خوب مدیر عامل هم معین بکنند و با آن اختیاراتى که در قانون مشخص است و به مدیر عامل داده‏اند از نظر قانونى اختلالاتى در صدا و سیما پیش مى‏آید، گرچه دخالت‏هاى حضرت امام نگذاشته آن اختلالات به وجود بیاید ولى در عین حال از نظر قانونى اگر بخواهند هر کدام از اینها (شوراى سه نفره و مدیر عامل) از حق قانونى‏شان استفاده بکنند این اصطکاک وجود دارد.
خوب حالا براى این که این مسؤولیت متمرکز بشود چه راه‏هایى پیشنهاد مى‏شود؟ راه‏هایى که مطرح شده و ممکن است که باشد مجموعاً 7 پیشنهاد مى‏تواند باشد؟ اولا من یک نکته‏اى را عرض بکنم چون این را زیاد مى‏پرسند و صحبت مى‏شود که همین قانون اساسى که مى‏گوید: زیر نظر سه قوه اداره مى‏شود، چه مانعى دارد که این سه قوه بیاید این مدیر عامل را تعیین بکند؟ اگر سه قوه مدیر عامل را تعیین بکند، قانون اساسى به همین وضعش باقى مى‏ماند و اشکال در قانون عادى است یعنى ما اگر اصل 175 را به همین صورت باقى بگذاریم که زیر نظر سه قوه اداره بشود و بعد هم بگوییم که سه قوه یک نفر را تعیین بکنند که او همه کارها را انجام بدهد که تمام قدرت دست یک نفر باشد و یک نفر مسؤول و پاسخگو باشد آن وقت این اشکال در قانون عادى خواهد بود این موضوع در کمیسیون مطرح شد که چه اشکالى دارد که ما به همین اصل عمل بکنیم.
نکته‏اى که ما از این مطلب منصرف شدیم و به این نکته‏اى که کمیسیون تصویب کرده، رسیدیم این بود که اگر بنا بشود سه قوه بخواهند یک نفر را تعیین بکنند در عمل با مشکلات زیادى روبه رو مى‏شوند خوب قو مجریه یک نفر را مى‏تواند تعیین بکند مقننه (مجلس) هم یک نفر را تعیین مى‏کند قو قضائیه هم یک نفر را تعیین مى‏کند به همین صورتى که بوده ولى آیا این معنا از نظر عمل که یک نفر را قو مجریه تعیین کند بعد بگوید آن یک نفر را به مجلس بدهیم و ببینیم مجلس قبول مى‏کند یا نه؟ اکثریت هم او را قبول بکند، قو قضائیه هم او را قبول بکند، اگر بخواهد سه تا قوه یک نفر را تعیین بکنند در عمل ما به بن‏بست و به مشکل مى‏رسیم.
این نکته‏اى بود که ما را از سه قوه به سران سه قوه سوق داد. گفتیم سران سه قوه باشد گر چه آنجا هم گاهى در تفاهم ممکن است با اشکال روبه رو بشود ولى با توضیحاتى که الان مى‏دهم چاره‏اى نیست که صدا و سیما به هر سه قوه مربوط باشد. ما راه آسان و اسهلش را اگر بخواهیم طى بکنیم باید بگوییم که سه قوه یک نفر را تعیین بکند و پاسخگو هم آن یک نفر باشد. خوب طرح‏ها و پیشنهادهاى دیگرى که ممکن است به مدیریت واحد در صدا و سیما منجر بشود به چه صورت است؟ آن به پیشنهاد است:
پیشنهاد اول این است که مدیر عامل را رهبر تعیین بکند.
پیشنهاد دوم شوراى تشخیص مصلحت تعیین بکند.
پیشنهاد سوم وزارت ارشاد تعیین بکند.
پیشنهاد چهارم اصلا وزارت‏خانه باشد.
پیشنهاد پنجم زیر نظر رئیس جمهور باشد.
Majlis:2 Volume:2 Sessions:15-28 Page:550
پیشنهاد ششم همین وضعى که وجود دارد.
پیشنهاد هفتم هم مصوب کمیسیون است.
اشکالاتى که ما در این 6 مورد دیدیم و به این هفتمى رسیدیم. یک مورد از این 6 مورد، همین است که عرض کردم اگر سه قوه یک مدیریت واحدى را تعیین بکنند سه قوه معمولا در عمل با مشکل روبه رو مى‏شود به همان بیانى که عرض کردم. البته در عمل اگر با مشکل روبه رو نشود این هم چیز خوبى است ولى ما دیدیم که واقعاً یک نفر را مجلس بگوید من قبول دارم، قو قضائیه بگوید من قبول دارم، دولت بگوید و رئیس جمهور بگوید قبول دارم این کار را معطل مى‏کند به نظر ما این رسید لذا این پیشنهاد رد شد.
زیر نظر رهبر بودن هم رد شد به علت این که اگر زیر نظر رهبر باشد و رهبر مدیر عامل را تعیین بکند از سه قوه بیرون مى‏رود و ممکن است خیلى به حرف سه قوه گوش ندهد.
از طرفى هم حضرت امام هم فرمودند نظارت سه قوه و اینها از طرفى هم صحبت بر این بود که بالاخره صدا و سیما جاى حساسى است آن وقت هر چیزى که در صدا و سیما پیش بیاید به حساب رهبر گذاشته مى‏شود. ما این فکر را هم کردیم یعنى گفتیم الان هم گاهى یک مسؤولى در یک جایى، یک کارى که انجام مى‏دهد بعد مى‏گویند چرا فلان کار انجام شد؟ مى‏گوییم خوب فلانى انجام داده مى‏گویند خوب در رأس این نظام که امام است. مى‏گوییم بلى، درست است که در رأس نظام امام است ولى معنایش این نیست که فلان کار را که فلان کس انجام مى‏دهد، به امام ارتباط داشته باشد یعنى چنین است که بعضى خیلى سریع اشکال مى‏گیرند و ما دیدیم این درست نیست که ما این را زیر نظر رهبر ببریم و بگوییم که رهبر، مدیر عامل را تعیین بکند اشکالات متعددى برایش دیدیم این است که از آن منصرف شدیم.
زیر نظر مجمع تشخیص مصلحت هم فکر کردیم که جالب نیست به این علت که مجمع تشخیص مصلحت یک چیز مستمرى نیست مجمع تشخیص مصلحت یک چیزى است که گاهى حوادث و مسائلى که براى نظام پیش مى‏آید این اظهار نظر مى‏کند گاهى ممکن است که در یک ماه یک بار تشکیل بشود، در دو ماه یک بار تشکیل بشود. این یک جاى مستمر و همواره به کارى نیاز دارد که به آن ارتباط داشته باشد این بود که مجمع تشخیص مصلحت را هم در این قضیه متناسب ندیدیم.
زیر نظر وزارت ارشاد را هم متناسب ندیدیم، به این علت که خود صدا و سیما از نظر گسترش و وسعت به اندازه یک وزارت‏خانه است، آن وقت ما اگر زیر نظر وزارت ارشاد قرار بدهیم به اصطلاح صدا و سیما را محدود کرده‏ایم علاوه بر این درست در متن قو مجریه قرارش داده‏ایم و ما بحثمان این است که صدا و سیما در یک قوه متمرکز نشود بلکه به تمام قوا ارتباط داشته باشد و به یک جا مربوط نباشد، کفه‏اش در یک جا سنگین‏تر نسبت به قو دیگر نباشد فرضاً اگر به یک قوه‏اى مربوط شد بیاید کارهاى آن قوه را توجیه کند کارهاى آن قوه را سر و صورت بدهد ولى کارهاى قو دیگر را زیر سؤال ببرد، این خطر وجود دارد که صدا و سیما در دست یک قدرت باشد این بود که زیر نظر یک وزارت‏خانه را صلاح ندیدیم و خود وزارت‏خانه را هم صلاح ندیدیم چون دیدیم خود وزارت‏خانه هم باشد باز در متن قو مجریه قرار مى‏گیرد ولو در خود وزارت‏خانه، مجلس دخالت دارد و قو مقننه دخالت دارد ولى در عین حال باز هم احتمال این که متمایل به یک سو بشود هست، یعنى در متن این سبک، این تمایل وجود دارد.
Majlis:2 Volume:2 Sessions:15-28 Page:551
اگر زیر نظر رئیس جمهور هم باشد باز با همین اشکال روبه رو است که یک سو بشود.
به جهت اشکالات وضع موجود هم رسیدیم به مصوب کمیسیون، و مصوب کمیسیون این است که سران سه قوه یک نفر را معین بکنند که هر جایش اشکالى به وجود آمد ما بتوانیم یقه یک نفر را بگیریم و بگوییم این اشکال مربوط به شما است و شما باید حل بکنید. یعنى در تجارت به دست آمده طى ده سال گذشته از پیروزى انقلاب اسلامى مسؤولیت‏ها نباید لوث بشود و هر مسؤولیتى باید پاسخگو داشته باشد. همان‏طور که در قو مجریه آن بحث را کردیم در همه جاى این نظام این مسأله مطرح است، در هر چیزى مردم باید یک جایى را داشته باشند که اگر اشکالى بود به آنجا بگویند که به این اشکال چرا شما پاسخ نمى‏گویید و چرا شما جلوى آن را نمى‏گیرید او نتواند بگوید که فلانى مى‏کند و همین‏طور او هم بگوید فلانى این کار را انجام مى‏دهد.
این بود که به اینجا رسیدیم که سران سه قوه با حکم رئیس جمهور، مدیر عامل را نصب بکنند و مدیر عامل را عزل بکنند.
اما از اینکه باید سه قوه در متن کار باشد و نظارت بکند این هم تردیدى نیست براى اینکه باید صدا و سیما به اصل نظام ارتباط داشته باشد، به همه کشور مربوط باشد نه اینکه در یک جا و به یک قوه متمرکز بشود. با این بیان پس ما باید این سه قوه را ناظر بر صدا و سیما قرار بدهیم همان‏طور که حضرت امام دام ظله به همین نظارت در دستور العمل‏شان اشاره فرموده بودند و لذا ما این فکر را کردیم و گفتیم هم سه قوه و هم رهبر نظارت داشته باشند، یک شوراى هفت نفرى در نظر گرفتیم از سوى رهبر یک نفر و از هر قوه دو نفر (نه از سران سه قوه، از هر قوه‏اى) اینها شوراى 7 نفرى تشکیل بدهند در صدا و سیما و بر خط مشى صدا و سیما و کار صدا سیما نظارت بکنند. البته نظارت قوى است، یک نظارت کاملى است. بنده در کمیسیون این مسأله را مطرح کردم که ما حالا نظارت به اصطلاح استطلاعى بگوییم یا استصوابى بگوییم حالا آنجا که خیلى به جایى نرسید ولو یک خرده بحث شد ولى این مقدار مسلم از کمیسیون بود که باید نظارت یک نظارت قوى باشد گر چه مدیریت مدیریتى است واحد و نظارت حق دخالت در مدیریت ندارد، ولى نظارت هم یک نظارت کاملى باید باشد که تمام امور را زیر نظر بگیرد و سران سه قوه آیین‏نامه‏اى را هم که تدوین مى‏شود تصویب بکنند. این فشرده‏اى بود از آن‏چه که در کمیسیون گذشت. و السلام علیکم و رحمة الله و برکاته.
توسلى- ى ک پیشنهاد این بود که صدا و سیما سازمان باشد نه وزارت‏خانه.
محمد امامى- چه سازمانى؟ خوب مگر سازمان از این محورها بیرون است؟ ما صحبتمان این بود که الان این سازمان صدا و سیما است ولیکن اگر بخواهد وزارت‏خانه باشد، آن اشکال هست ولى الان چیزى که هست همان سازمان صدا وسیما است.
توسلى- ى ک پیشنهاد این است که مدیر عامل را رئیس جمهور تعیین مى‏کند مجلس هم تصویب مى‏کند.
محمد امامى- خیلى خوب آن را دیگر خودتان مى‏دانید حالا این پیشنهادها هست و آقایان نظراتشان را مى‏دهند تا هر چه که تصویب بشود و بهتر باشد همان انجام مى‏شود، ولى ما این را بهتر از همه دانستیم و تصویب کردیم «سازمان» باز به همان شبیه مى‏شود که مى‏رود در
Majlis:2 Volume:2 Sessions:15-28 Page:552
یک قوه و در یک جا متمرکز مى‏شود. سازمانش هم تقریباً همین حالت را پیدا مى‏کند یعنى نظیر وزارت‏خانه مى‏شود، نظیر آنجا که زیر نظر رئیس جمهور است یعنى به همان صورت است که طبعا محورش همان است ولى به این صورت که سران سه قوه تعیین بکنند و سه قوه هم نظارت بکنند به نظر ما رسید که متعادل و در عین حال متعلق به همه قوا است و السلام علیکم.
منشى- جناب آقاى عمید (مخالف).
عباسعلى عمید زنجانى- بسم الله الرحمن الرحیم. در این طرحى که کمیسیون 4 به عنوان مصوبه ارائه داده، به نظر مى‏رسد نکاتى ملحوظ نشده است من توجه سروران را به این نکات جلب مى‏کنم:
اولا مى بایست ارتباط این طرح با مسأله تمرکز، دقیقا روشن مى‏شد چون آن چیزى که محور بحث است تمرکز در صدا و سیما است. روشن مى‏شد که تمرکز مدیریت در صدا و سیما با این طرح و مصوبه چگونه تأمین و تضمین مى‏شود؟ و این نکته دقیقا روشن نشده و ابهام هنوز باقى است.
نکته دوم با عرض معذرت، با احترامى که به رئیس محترم مجلس شوراى اسلامى هست و در طول دوره‏هاى مکرر ایشان در مجلس نظر و رأى‏شان به لحاظ اعتماد نمایندگان به ایشان و به لحاظ نظر صائبى که داشته‏اند و وقتى نظر مى‏دادند معمولا نظر اکثریت، حداقل نمایندگان حساب مى‏شد، لذا مى‏شد رئیس مجلس را در این سه دوره، دوم و این مقدار که از دوره سوم گذشته به عنوان نظر قو مقننه تلقى کرد، به لحاظ مقام و منزلت جناب آقاى هاشمى.
اما به چه دلیلى رأى رئیس قو مقننه، رأى قو مقننه است، به چه ملاکى؟ درست است. با توجه به تمرکز در مدیریت قو مجریه، نظر رئیس جمهور نظر قو مجریه است. با تمرکز در قو قضائیه، نظر رئیس قو قضائیه نظر قو قضائیه است. اما رئیس قو مقننه به هیچ وجه و به هیچ ملاک و دلیلى نظر قو مقننه حساب نمى‏شود نظر قو مقننه عبارت از آن نظرى است که به تصویب مجلس شوراى اسلامى رسیده باشد. عنایت بفرمایید چون در قو مقننه تمرکزى وجود ندارد، اصل و ماهیت قو مقننه شورایى با تصویب اکثریت است برخلاف دو قو دیگر، لذا رئیس سه قوه از این نظر متفاوت هستند. رئیس قو مجریه و قضائیه درست به صورت شخص واحد است اما در قو مقننه چون ماهیتاً، نظام شورایى است؛ شورایى به معناى نمایندگان و نظر نمایندگان، لذا آوردن رئیس قو مقننه در ردیف رؤساى قواى مجریه و قضائیه، نادرست به نظر مى‏رسد و به همین دلیل در اینجا باید «تصویب مجلس» جایگزین «نظر رئیس قوه مقننه» باشد. مخبر محترم به اشکالى اشاره کردند که خوب تصویب اکثریت مجلس ممکن است اشکالاتى به وجود بیاورد. خوب همین اشکال به صورت کوچک‏تر در تصویب رؤساى سه قوه هم وجود دارد که یک مطلبى به تصویب رؤساى سه قوه برسد به صورت اتفاق آراء، همان مشکل به صورت کوچک‏تر وجود دارد. «الاشکال الاشکال» بنا بر این براى راه حلش باید توجهى مبذول بشود و براى حل این اشکال باید به جاى «رئیس قوه مقننه» «تصویب مجلس» جایگزین بشود.
نکته سوم این است که «عزل و نصب توسط سران سه قوه» موجب مى‏شود که این تأمل بشود که اگر ظاهراً اتفاق آراء منظور است تعلق به محال عادى است. ما در تجربه شوراى‏عالى قضائى که به اتفاق آراء بود دیدیم که چه مشکلاتى بود بین 5 نفر، همان مشکلات تقریباً در مورد سه نفر هم با سه قوه همچنان هست. اگر با اکثریت آراء باشد که فلسفه سران سه قوه‏
Majlis:2 Volume:2 Sessions:15-28 Page:553
از بین مى‏رود. آن فلسفه، آن ملاکى که در نظر گرفته که رؤساى سه قوه نظر بدهند اگر «اکثریت» منظور باشد آن جهت فلسفه، آن مصلحت از بین مى‏رود.
نکت‏دیگر (من خواهش مى‏کنم به این نکته توجه بشود) در اصل 57 قانون اساسى که به هیچ وجه دست نمى‏خورد و سر جاى خود محفوظ است، تصریح شده که مقام رهبرى بر حاکمیت سه قوه، نظارت مى‏کند. اعمال حاکمیت از طریق قواى سه‏گانه زیر نظر ولایت امر است خوب اطلاق این اصل شامل این مورد هم مى‏شود. اگر سه قوه مى‏خواهند تصمیم بگیرند در مورد مدیر عامل صدا وسیما، باید زیر نظر مقام رهبرى باشد یعنى مصوب رؤساى سه قوه یا به تعبیر صحیح‏تر مصوب سه قوه باید به تصویب و تأیید مقام رهبرى برسد و الا اصل 57 «مغفول عنه» خواهد بود. بر اساس این نکته من یک مطلب دیگر را هم اضافه مى‏کنم که شما ترکیب آن شورا را ملاحظه بفرمایید در ترکیب شورا آمده است که شورایى متشکل از 7 نفر، نماینده‏اى از طرف رهبرى و دو نماینده از هر قوه، دقیقاً مخالف با اصل 57 هست یعنى با روح اصل 57 نمى‏سازد از هر قوه دو نفر، از سه قوه شش نفر، از رهبر یک نفر. یقیناً اگر منظور اظهار نظر براى شورا باشد یک نفر در برابر شش نفر نه نظارت دارد، نه اصلا حرفش حرف است، به هیچ وجه ملحوظ نمى‏شود یک رأى در برابر شش رأى، اگر اصل 57 را در مورد ترکیب این شورا ما ملحوظ بداریم حداقل دو نفر، یا بلکه به عکس تعداد نماینده‏اى که از مقام رهبرى در این شورا شرکت مى‏کند بیشتر از هر قوه‏اى باشد که شرکت مى‏کنند.
بر اساس این نکاتى که عرض کردم من با این طرح مصوب کمیسیون چهارم مخالف هستم و پیشنهاد مى‏کنم که بعد از تصویب سه قوه (نه سران سه قوه) بعد از تصویب سه قوه، مصوب سه قوه به تأیید مقام رهبرى برسد. اولا.
و ثانیاً تعداد نمایند مقام رهبرى در شورا از یک نفر به سه نفر افزایش پیدا کند. والسلام علیکم و رحمة الله.
منشى (یزدى)- چون کسى در موافقت، اسم ننوشته خودم اسم نوشته بودم که اگر کسى صحبت نمى‏کند من صحبت کنم تا تناوب حفظ بشود. اجازه مى‏فرمایید؟
نایب رئیس (هاشمى رفسنجانى)- بفرمایید.
محمد یزدى- بسم الله الرحمن الرحیم. اول ما یک توجهى به ماهیت کار صدا و سیما بکنیم که این دستگاه داراى چه موقعیتى هست، آیا عضو یکى از قواى سه گانه است یا خیر؟ روشن است که نمى‏شود گفت، صدا و سیما از اعضاى قو مقننه یا مجریه و یا قضائیه است. تشکیلات کاملا مستقلى است که حتى در تعبیرى مى‏شود گفت رکن جدایى است از نظام، حالا رکن چهارم از آن تعبیر بکنیم چنان‏چه بعضى‏ها تعبیر مى‏کنند. یا به هر شکل نمى‏شود گفت عضو یکى از این ارکان هست. چرا این حالت را دارد؟ به خاطر این که نمى‏بایست ابزار دست یکى از اینها باشد و تحت نفوذ یکى از اینها باشد و در عین حال یک دانشگاه مستقل در کشور هست که مسؤولیت عمد آن، رشد فرهنگ عمومى مردم هست، بالا بردن اطلاعات مردم هست، چیزهایى که باید به آگاهى عموم مردم برسد از این طریق باید برسد.
به اطلاع عموم رساندن اخبار یکى از این انواع چیزهایى است که به عهد صدا و سیما
Majlis:2 Volume:2 Sessions:15-28 Page:554
است. اگر مسأله این است که صدا و سیما یک تشکیلات مستقلى است و وابسته به هیچ یک از این سه قوه نیست و نباید باشد تا هیچ یک از این سه قوه نتوانند از او براى مقاصد و اهداف خودشان استفاده خصوصى بکنند بلکه یک ابزارى است در دست نظام و مجموعه نظام باید از او استفاده بکنند طبعاً این تصور ابتدائاً پیش مى‏آید که پس باید زیر نظر رهبرى باشد اما مى‏بینیم کارى که به عهد او گذاشته شده است اختصاص ندارد به تعیین خط مشى سیاسى یا بیان یک سرى کلیات که در شأن رهبرى در تعیین اهداف نظام است، بلکه بسیارى از چیزها هم هست که مربوط به هر یک از این قواست، چه در بعد اخبار و اطلاعات رساندن و چه در بعد بالا آوردن سطح فکر و فرهنگ عمومى، پس طبعاً تعلقى به قواى سه‏گانه هم از این جهت پیدا مى‏کند یعنى هم تعلق پیدا مى‏کند به رهبرى براى تعیین خط مشى کلى نظام و هم تعلق پیدا مى‏کند به قواى سه‏گانه براى تبیین سایر چیزهایى که باز مربوط به مجموع نظام هست و اختصاص به این سه قوه هم دارد. به این ترتیب مى‏بینیم که ماهیت صدا و سیما چیزى هست که نباید تعلقى اختصاصى به یکى از اینها پیدا بکند، نباید هم آزاد و بیرون از نظام باشد یعنى نمى‏شود گفت که یک دانشگاه آزادى هست و تحت یک شرکتى اداره مى‏شود چند نفرى بیایند این کار را بکنند. نتیجه این مى‏شود که کارهاى او مى‏بایست تحت نظارت قرار بگیرد این مسأله اول.
بنابراین، نکت دوم که جناب آقاى عمید در اول بحثشان اشاره کردند که چه نوع تمرکز در مدیریت هست من از همین مى‏خواهم استفاده بکنم اگر یک نوع کار صدا و سیما عبارت است از، بالا بردن سطح فکر عمومى، به اطلاع عامه رساندن چیزهایى که باید به اطلاع برسانند و همان خاصیت دانشگاه عمومى را داشتن هست مسأله مدیریت و تمرکز مدیریت مربوط به این مسائل نیست، مربوط به نوع مطالبى که در آنجا بحث مى‏شود نیست، نوع اخبارى که گفته مى‏شود نیست. مسأله مدیریت مربوط به قسمت‏هاى دیگر این سازمان هست یعنى این سازمان یک سرى مسائلش عبارت است از همین چیزهایى که پخش مى‏کند ولى یک سرى مسائل دیگرى دارد که ماهیتاً امور جدایى است مثل امور ادارى آن، امور پرسنلى آن، امور فنى آن که اگر بحث تمرکز در مدیریت هست بیشتر به این قسمت مربوط مى‏شود یعنى امور ادارى، پرسنلى، فنى و چیزهایى که مربوط به این امکانات در سراسر کشور همه مردم باید بتوانند استفاده کنند، همه بتوانند صدا را بشنوند، همه بتوانند سیما را ببینند، همه از امتیازات او برخوردار باشند، همه مطالبشان را بتوانند برسانند که از این وسیله استفاده بشود براى منعکس کردن و دیگر چیزها.
وقتى این‏جور شد مدیریت و تمرکز مدیریت مى‏آید سراغ این قسمت از امور، وقتى به طرح نگاه مى‏کنیم البته من هم با بعضى از جزئیات مخالف هستم و بعضى از نکات مشت هم در آن هست اما چون بحث در کلیات است الان جزئیات را عرض نمى‏کنم یعنى با بعضى از جزئیاتش مخالف هستم ولى کلیاتش را موافق هستم. امتیاز کلى آن این است که این دو جهت رعایت شده یعنى ضمن اینکه حیثیت تعلقش را به مجموع نظام حفظ کرده، این مصوبه از ابزار دست یکى از این سه قوه شدن در آورده، در عین حال رها و آزاده نیست بلکه نظارتى رویش گذاشته، طبیعى هم هست که این نظارت باید از ناحى نظام باشد وقتى نظارت از ناحى نظام مى‏خواهد باشد خود به خود در درج اول رهبرى است و بعد هم سه قوه هست که در این طرح براى این‏
Majlis:2 Volume:2 Sessions:15-28 Page:555
نظارت، یک هیأت هفت نفره را گذاشته‏اند از رهبر و از سه قوه، البته روى رقم ممکن است ما هم اشکال داشته باشیم من هم روى رقم هفت، ممکن است اشکال داشته باشم و در جزئیات باید بحث بشود ولى اصل مسأله درست است که نظارت از مجموع نظام روى این دستگاه باید باشد مجموع نظام رهبرى در رأس و سه قوه به اصطلاح بعد از رأس مخروط مجموعا باید نظارت داشته باشند.
این اصل نظارت، اینجا حفظ شده، در مسائلى که نیاز به مدیریت هست یعنى همان مسائل ادارى و فنى و پرسنلى طبعاً در اختیار یک فرد باید قرار بگیرد و آن فرد بتواند واقعاً عمل کند، آن فرد گفته شده که به وسیل سران سه قوه تعیین مى‏شود. این که بفرمایید توسط سه قوه، اصولا تعبیر قوه در درج اول از او استنباط مى‏شود یعنى سران سه قوه، مثلا شما بفرمایید که توسط مجلس، من نمى‏گویم که مجلس یعنى رئیس مجلس، نمى‏گویم دولت یعنى رئیس دولت، ولى وقتى شما تعیین یک کسى را بخواهید توسط سه قوه بفرمایید یعنى باید توى مجلس بیاید بحث بشود، نمایندگان انتخاب بکنند، برود توى هیأت وزیران بحث بشود، هیأت وزیران انتخاب بکنند، برود مثلا در دستگاه قضائى فرض کنید که در دیوان عالى کشور بحث بشود و رؤساى شعب انتخاب بکنند! این یک نوع انتخاب است، یک نوع انتخاب هم این هست که خیر، سه نفر از عالى‏ترین مقام این سه قوه (یعنى رؤساى سه قوه) تعیین مى‏کنند و مسأله در آن حد نیست که مجلس شوراى اسلامى بحث بکند دربار این که چه فردى را مى خواهد بگذارد.
در کارهایى که استقلالًا مى‏خواهد عمل کند بله، ولى در جاهایى که مى‏خواهد نماینده داشته باشد و مشترکاً عمل بکند رئیس قوه هم مى‏تواند این کار را بکند حالا این جزئیات هست. بنابراین شخصى که مسائل ادارى و فنى و پرسنلى و از این قبیل را به عهده دارد و هم امور دربار او متمرکز مى‏شود آن یک نفر از طرف این سه قوه تعیین مى‏شود. البته ضوابط دیگرى هم دارد که به عهد قانون گذاشته شده و قو مقننه کاملا مى‏تواند نظراتش را از طریق قانونى که همین الان (در وضع کنونى قانون اساسى) همین حالت را داریم که با این که شوراى سه نفره توسط سه قوه نظارت دارند در عین حال مجلس قانون خاصى را براى نحو ادار صدا و سیما تصویب کرده است که آن قانون الان دارد عمل مى‏شود.
اینجا هم به همین مسأله توجه شده که خط مشى، حدود وظایف و اختیارات را باز قانون معین مى‏کند یعنى نقش مجلس را در جزئیات حفظ کرده و نگه‏داشته بقى جزئیات مثل، آیین‏نام اجرائى و اینها هم طبعاً به عهد کسانى است که آن نصب را دارند. به این ترتیب من فکر مى‏کنم با توجه به ماهیت صدا و سیما و نوع کارش در این طرح دو جهت آن رعایت شده، هم آن جهت اول که جداى از مسأل مدیریت هست بلکه نقش دانشگاه عمومى داشتنش کاملا حفظ شده و نظارت بر صحت عملش توسط سه قوه یعنى مجموع نظام، و در مدیرتش هم تمرکز با نصب یک فرد مشخص به وسیل این سه نفر معین شده. نکت آخر این که در عزل و نصب فرمودید نسبت به سه قوه بله، این درست است ما هم معتقد هستیم که اگر اتفاق آراء باشد مشکل پیش مى‏آید ولى مى‏شود فرق گذاشت بین نصب و عزل و در نصب قائل شد به این که آن مدیر عامل با اتفاق آراء نصب بشود ولى در عزل با اکثریت عزل بکنند دلیلش هم خیلى روشن هست. البته توى پیشنهادها هم آمده که در شور دوم طبعا اگر قرار شد در کمیسیون بحث مى‏شود من بیشتر وقت‏
Majlis:2 Volume:2 Sessions:15-28 Page:556
را نمى‏گیرم به این جهت با کلیات این طرح من موافق هستم. جناب آقاى امینى بفرمایید.
ابراهیم امینى- بسم الله الرحمن الرحیم. من مخالف هستم اما نه مخالف اصل تمرکز، بلکه به این شیو مخصوصى که ارائه دادند. ما باید این جهت را توجه داشته باشیم که صدا و سیماى ما با صدا و سیماى سایر کشورها یک تفاوت اساسى دارد و آن این است که چون نظام ما نظامى اسلامى و مکتبى است و صدا و سیما بهترین چیزى است که باید در خدمت حفظ مکتب و جلوگیرى از انحراف باشد و همان‏طورى که واقع امر هست نه از جنبه‏هاى عبادى، نه از جنبه‏هاى اخلاقى و نه از جنبه‏هاى سیاسى جدایى هم نیست یعنى یک واقعیت است، صدا و سیما باید مروج مکتب و حافظ مکتب باشد که سیاست و همه چیز داخل آن است. با توجه به تحلیلى که جناب آقاى یزدى داشتند که باید ماهیت صدا و سیما را بررسى کنیم، ماهیت صدا و سیما عبارت است از دستگاهى که در خدمت این نظام قرار مى‏گیرد و نظام چون یک نظامى مکتبى و دینى است باید در خدمت دین و مروج دین باشد و از طرف دیگر سیاست، اجتماع و همه چیز هم که در داخل آن است با توجه به این و با توجه به این که این دستگاه را باید کسى اداره کند و مقامى اداره کند که کسى از آن سوء استفاده نکند و تعادل را حفظ کند و در خدمت هم این قوا باشد (قواى ثلاثه باشد) با توجه به این مطلب من عقیده‏ام این است که باید صدا و سیما مستقیم در اختیار رهبر باشد یعنى مسؤول آن را، مدیرش را باید حکم رهبر، تأیید رهبر تعیین کند براى این که اگر این موضوعى که دفاع از مکتب و از اسلام باشد و ترویج مکتب اگر مربوط به رهبر نباشد دیگر چه چیزى بالاتر از این مربوط به رهبر است؟
شما قواى نظامى و فرماندهى کل قوا را در اختیار رهبر قرار مى‏دهید اما صدا و سیمایى که مدافع از اسلام است این را در اختیار دیگرى قرار مى‏دهید؟ این به نظر من درست نیست و البته طرز کار چه جورى باشد. خوب آن یک مسأله‏اى است که در جزئیات باید مطرح بشود اما واقعیت این هست که مقام رهبرى هم مدافع از مکتب است، حافظ مکتب است در داخل کشور، در خارج کشور، مقام رهبرى بهترین مقامى است که به هیچ طرفى تمایل خاصى پیدا نمى‏کند و حالت اعتدال بین قواى ثلاثه را حفظ مى‏کند. اگر ما در اختیار هر یک از این قوا قرار بدهیم آن ممکن است که انحرافى پیدا کند، به نفع خودش کار بکند در صورتى که رهبر در رأس این نظام است و او حالت همه را رعایت مى‏کند.
و اما این طرحى که آقایان در اینجا فرمودند که سران سه قوه نصب و عزل مى‏کنند با حکم رئیس جمهور، این سران سه قوه به اتفاق آراء همان‏طور که آقایان گفتند خیلى بعید است که حاصل بشود بعد سران سه قوه که نصب و عزل مى‏کنند، حکم رئیس جمهور چیست؟ حکم رئیس جمهور یک چیز تشریفاتى است یا یک امر واقعى است؟ اگر یک امر واقعى است پس همه متمرکز در همان جاست یعنى همان جاست که حکم هست. سران سه قوه خودشان نصب و عزل مى‏کنند یعنى پیشنهاد مى‏کنند و حکم که صادر شد انجام مى‏گیرد اگر این‏جور باشد شما این را در رأس قو مجریه (مخصوصا با این برنامه‏هاى اخیرمان) برده‏اید در رئیس جمهور، آن است که نصب مى‏کند یا عزل مى‏کند در واقع آن وقت با توجه به این که زوایاى مختلف را باید دید، افراد مختلف را باید دید، باید حساب کرد که ممکن است اگر یک فردى در آیند خیلى دور هم رئیس جمهور بشود و این سوء استفاده را بکند به نفع یکى از این چیزها اقلا
Majlis:2 Volume:2 Sessions:15-28 Page:557
به نفع خودش و دستگاه خودش و مخصوصاً با این موضوعى که آقایان وحشت داشتند از این که اگر تمرکز پیدا کند در یک شخص و رئیس جمهور ممکن است دیکتاتورى حاصل بشود. به هر حال یک راه احتیاطش این است که از دست آن برود حالا اقلش این است که بهتر است از دست آن شخص رئیس جمهور برود.
این راجع به این قسمت و اما یک مطلبى که در اینجا هست که این خط مشى و حدود وظایف و اختیارات را قانون معین مى‏کند لابد مجلس تعیین مى‏کند. آیا خط مشى نظام جمهورى اسلامى ایران را یعنى یک نظام اسلامى را رهبر باید تعیین کند (خط مشى کلى را) یا این که مجلس؟ ظاهراً یکى از چیزهایى که از وظایف رهبر است و در اختیار رهبر باید باشد همین که خط مشى کلى سیاسى اسلامى و اجتماعى را به هر جهت رهبر باید تعیین کند.
و اما در این شورایى که آقایان فرمودند که یک شوراى هفت نفره، قطع نظر از این که موضوع نمایند رهبر این‏قدر ضعیف شده که یک نفر شده و بقیه هر کدام دو تا، که نمى‏دانم حالا داعى چه بوده فقط مسأله این است که انتهایى که ناظر هستند یعنى چه مى‏کنند؟ این هفت نفر چه مى‏کنند؟ حق نصب و عزل دارند؟ اگر داشته باشند که این دخالت در کار آنهاست و یا آن تمرکز نمى‏سازد، آیا نظارت مى‏کنند یعنى همین‏طور ناظر محترم هستند و نگاه مى‏کنند که اینها چه کار مى‏کنند؟ رادیو چه کار مى‏کند؟ تلویزیون چه کار مى‏کند؟ برنامه‏هایشان چیست؟ این ناظر محترم یک تشریفاتى بیشتر نیست و یک چیز واقعى نیست. از این جهت مفادش را آدم نمى‏فهمد که چیست؟ یک مطلبى را که جناب آقاى امامى مخبر محترم کمیسیون و بعضى از آقایان دیگر فرمودند در مشکل این‏که این مسؤولیت بر عهد رهبر باشد فرمودند که صدا و سیما چون مسائل مختلفى دارد، همه چیز دارد، هم آن مسائل که اسلامى نیست مسائل دیگر هم هست، اگر رهبر در رأس این قرار بگیرد مشکل این است خوب که از آن قداست رهبر مى‏کاهد، آخر این یک برنامه‏هاى دیگرى هم دارد و از این جهت صلاح نیست که در اختیار رهبر باشد من عرضم این است که آقایان این مطلب را پذیرفته‏اند که این نظام، نظام اسلامى است یا هنوز نپذیرفته‏اند و باورشان نیامده که حتماً باورتان آمده این نظام، نظام اسلامى است! اگر این نظام اسلامى است خوب مگر این صدا و سیما را نباید در اختیار گرفت و درستش کرد؟ این که حالا یک کسى یک حرفى مى‏زند طورى نیست به رهبر برخوردى ندارد. اولا شما بدانید همه این چیزها را الان نسبت به ما مى‏دهند شما را مسؤول همه چیز مى‏دانند، الان رهبر هم که در رأس نیست همه را مى‏آورند سر رهبر! ببینید چرا این‏جورى شد؟ خوب کارى هم رهبر نمى‏تواند بکند.
حضرت امام با آن قدرت الهى که دارد نهیبى مى‏زند از او هم مى‏ترسند گاهى هم هست که یک موعظه‏اى مى‏کند حرفش را مى‏شنوند اما یک رهبر دیگرى این‏جور نخواهد بود. آن قدرت ندارد همه هم مى‏گویند در رأس این مخروط رهبر است، ولایت فقیه است همه انتظار از او دارند خودش هم قدرت ندارد. همه مى‏گویند چرا؟ او هم هیچ کارى نمى تواند بکند خوب این چى شد؟ خوب چرا نرود دست خود آن رهبر و واقعا با یک تشکیلات درست و صحیحى عرض مى‏کنم این که مى‏گویم در اختیار رهبر باشد نه این که بگویم فقط یک مسؤولى را بگذارید سرکار و دیگر تمام شد. نه با یک تشکیلات صحیح و درستى اگر در اختیار رهبر قرار بگیرد و آن خودش‏
Majlis:2 Volume:2 Sessions:15-28 Page:558
یک فردى را براى این کار ... حالا ممکن است حتى سران سه قوه هم براى این جهتى که منظور هست کسى را اختیار بکنند اما حکمش را رهبر صادر مى‏کند، بعد هم نصب و عزل و هم آن هم در اختیار رهبر باشد. مشکلى از اینجا نیست.
و اما اینکه مى‏گویند باید صدا و سیما در اختیار قواى مختلف داخلى قرار بگیرد تا در خدمت آنها باشد و بتوانند استفاده بکنند خوب اشکالى ندارد، مگر رهبر جداى از این نظام است؟ در رأس این نظام است در اختیار او قرار بگیرد یعنى در اختیار هم این نیروهاى سه‏گانه قرار خواهد گرفت. و السلام علیکم و رحمة الله و برکاته.
نایب رئیس (هاشمى رفسنجانى)- چون حدود ده نفر مخالف اسم نوشته‏اند ابتدا چند نفر از آنها صحبت کنند بعد اگر موافقى داشت او دفاع مى‏کند.
آذرى قمى- نتیجه‏اى که از زیادى تعداد مخالفین و نبودن موافق مى‏توان گرفت این است که این مصوبه رأى نمى‏آورد.
منشى (یزدى)- ممکن است واقعا مذاکرات مؤثر باشد و این قضیه را روشن کند. آقاى طاهرى نوبت جناب‏عالى است.
سید حسن طاهرى خرم آبادى- بسم الله الرحمن الرحیم. عرض کنم که مخالفت بنده از این نظر است که پیشنهادى را که جناب آقاى امینى هم فرمودند و به نظر مى‏آید توى کمیسیون هم مورد بحث قرار گرفت این پیشنهاد را من بهتر مى‏پسندم ولى از این پیشنهاد که بگذریم به نظر مى‏آید که هیچ کدامش یا اکثرش وارد نیست، اما در عین حال من موافق ترتبى هستم یعنى اول به نظر مى‏آید که باید تحت رهبرى باشد ولى اگر از این صرف‏نظر کردیم این طرح بهترین طرح است آن وقت حاضرم در موافقت صحبت کنم.
من چند نکته را عرض مى‏کنم یکى مسأله نقش صدا و سیما در فرهنگ یک جامعه و ساختن یک جامعه است که صدا وسیما مى‏تواند جامعه را به هر سمتى که مى‏خواهد ببرد و این مسأله خیلى روشن است و احتیاج به دلیل و برهان هم ندارد مهم‏ترین عاملى است که مى‏تواند جامعه را خوب بسازد، خوب تربیت کند، مى‏تواند هم جامعه را خداى نخواسته فاسد کند. این یک نکته.
نکته دوم این‏که از نظر اسلام نظام ما، نظام امت و امامت است یعنى به اعتقاد ما کل نظام و کل جامعه باید تحت سرپرستى ولى فقیه باشد و یکى از مهم‏ترین شؤون ولایت و سرپرستى مسأله تعلیم و تربیت است که این شأن انبیاء است، البته نه «بما انه نبى و رسول» «بما انه ولى» شأن تربیت را دارد و باید جامعه را بسازد و جامعه را در آن جهت‏هاى الهى تربیت کند.
البته اینجا ممکن است آقایان یک جوابى بدهند که ولایت فقیه بر کل جامع ما از مجارى قانونى‏اش اعمال مى‏شود. ولایت فقیه در مسائل قضائى از مجراى قانونى‏اش که، مثلا نصب کند رئیس قو قضائیه را و بقى مجارى قانونى که در قانون اساسى تعیین شده و یا با این اصلاحات بعدى مشخص مى‏شود. این درست است ولى با توجه به اهمیت مسأل تعلیم و تربیت و نقشى که صدا و سیما دارد در این مسأل صدا و سیما و این‏طور نباشد که چون حکم رئیس جمهور را ولى‏
Majlis:2 Volume:2 Sessions:15-28 Page:559
فقیه تنفیذ مى‏کند و چون نمى‏دانم، اصل این قانون اساسى و نظام را فرض کنید رهبر امضاء کرده با این سریشم‏ها و وسائط ما بیاییم مسأله صدا وسیما را با چند واسطه انتصابش بدهیم به رهبر، نه آقایانى که در مجلس خبرگان حضور داشتند خاطرشان هست علت این‏که فرماندهى کل قوا را دادند به ولى فقیه و رهبر (با هم مخالفت‏هایى که در مجلس و خارج از مجلس مى‏شد) براى اهمیت مسأله بود و فکر مى‏کنم مسأل تعلیم و تربیت و صدا و سیما اهمیتش از مسأل فرماندهى کل قوا کمتر نباشد اگر بیشتر نباشد.
بنابراین ایجاب مى‏کند که این تحت اشراف مستقیم رهبر باشد و اساساً باید تبلیغات اسلامى که جداى از مسائل سیاسى نیست چه در داخل و چه در خارج به وسیل مرکزى تحت اشراف مستقیم رهبرى باشد.
نکت سومى که باز جناب آقاى امینى اشاره فرمودند این است که صدا و سیما یک مرکزى است که در دست یک جناح و گروه خاصى نباید قرار بگیرد و آن مقامى که همیشه مقام جمع الجمعى را دارد و هم نیروها و هم قوا و هم ارگان‏ها و نظام تحت نظر او است، مقام رهبرى است. اگر صدا و سیما تحت نظر مقام رهبرى اداره بشود این قهراً دیگر اختصاص به یک جناح و دست خاصى پیدا نمى‏کند و خیلى از مشکلاتى که ممکن است پیش بیاید بر اثر این‏که مثلا انتصاب پیدا بکند تحت نفوذ یک گروه خاصى قرار بگیرد اینها خواه نا خواه پیش نمى‏آید. آن اشکالى که جناب آقاى امامى فرمودند، جواب این اشکال را جناب آقاى امینى دادند و من تکرار نمى‏کنم که اگر صدا و سیما سیئاتى داشته باشد این سیئات به پاى رهبرى حساب مى‏آید. اولا ما باید کارى کنیم که سیئات نداشته باشد، همین که مى‏گوییم تحت نظر رهبرى باشد یکى از اسرارش این است که حتى‏المقدور جلوى سیئات گرفته بشود. تازه اگر باشد خوب این مثل جاهاى دیگر و موارد دیگر است و جوابش را ایشان دادند.
بنابراین پیشنهاد من این است که (البته در کمیسیون هم پیشنهاد دادم، رأى نیاورد. حالا اینجا هم مى‏گوییم که در تاریخ این مجلس بماند حالا رأى آورد. نیاورد، نیاورد!) براى این‏که صدا و سیما هم تحت اشراف رهبرى باشد و هم این‏که سران سه قوه که معمولا با مسائل سیاسى و مسائلى که مربوط مى‏شود با سیاست‏گذارى‏هاى داخلى و خارجى شاید بیشتر مسائل برایشان ملموس است و زودتر به این مسائل اشراف پیدا مى‏کنند، پیشنهاد بنده این است که سران سه قوه یک یا دو نفر یا سه نفر را به رهبر پیشنهاد کنند براى این‏که مدیر عامل صدا و سیما باشند. (پیشنهاد از طرف سران سه قوه باشد!) رهبر او را نصب کند، عزل و نصب به دست رهبر باشد و همان‏طور که آقایان مى‏گفتند مدیر عاملى که از طرف رهبر انتخاب شد دیگر حرف هیچ کس را نمى‏خواند، نه حرف رئیس جمهور را مى‏خواند، نه حرف نخست وزیر را مى‏خواند، نه حرف مجلس را مى‏خواند و دیگر خودش مستقل است و مى‏گوید که من از طرف رهبر تعیین شده‏ام و من یکى و تو یکى ...! براى این‏که جلوى این مسأله گرفته بشود و این مسأله پیش نیاید من پیشنهاد مى‏کنم که رهبر سران سه قوه را ناظر قرار بدهد. یعنى سران سه قوه از طرف مقام رهبرى بر کار صدا و سیما ناظر باشند. یعنى تمرکز مدیریت در اینجا کاملا مشخص است یعنى مدیر همان مدیر عامل است. سران سه قوه جنب نظارت دارند و آنها نظارت را به هر کیفیتى که خواستند اعمال کنند، اعمال کنند و خط مشى را هم قهراً مقام رهبرى مى‏دهد و سران‏
Majlis:2 Volume:2 Sessions:15-28 Page:560
سه قوه هم نظارت مى‏کنند، گزارش آن را هم به مقام رهبرى مى‏دهند. اگر در یک جایى دیدند که این مدیر عامل تخلف مى‏کند قهراً مقام رهبرى هم او را عزل خواهد کرد والسلام علیکم و رحمة الله و برکاته.
رئیس- سلمکم الله.
منشى (یزدى)- جناب آقاى هاشمى شما مى‏خواهید در موافقت صحبت بفرمایید؟
هاشمى رفسنجانى- بلى، در موافقت صحبت مى‏کنم. بسم الله الرحمن الرحیم. البته چیزى که ابتدائاً در ذهن آدم مى‏آید در کمیسیون هم همین‏جورى بود. یعنى اولین نقطه‏اى که در ذهن همه مى‏آمد که صدا و سیما عام‏ترین نهاد کشور است و رهبر هم عام‏ترین مقام کشور است. آدم تناسب را زود مى‏فهمد ولى تجربه‏اى که ما داریم و شرایطى هم که قابل پیش بینى است ما در مجموع که بحث کردیم در کمیسیون این نظر رد شد که حالا من ادله را مى‏گویم البته چون مخالفین چیزهاى دیگرى هم داشتند من نمى‏توانم در صحبتم به آنها برسم و تکیه مى‏کنم که نوعاً آقایانى که همه مى‏خواهند در مخالفت صحبت کنند جواب این حرف‏ها را واقعاً بدهند ببینیم این مشکل نیست.
اولا در فرمان خود امام بود که نظارت سه قوه، و ببینیم نظارت این سه قوه اگر مدیر عامل را امام نصب بکنند مقدور است یا نه؟ یک اشکالى که به ذهن ما رسید این بود که نظارت همیشه از بالا نسبت به پایین است نه از پایین نسبت به بالا. مدیر عامل را امام نصب کرده‏اند. سه قوه چگونه نظارت بکنند بر چیزى که مسؤول اصلى آن امام است، رهبر است؟ اصلا جوابگوى اشکالات صدا وسیما در این صورت باید رهبر باشد نه این که مدیر عامل، البته مدیر عامل به عنوان یک مجرى جواب خواهد گفت اگر کسى سؤال کند، ولى آنچه که ما از واقعیت حدس زدیم (تعبیرى که مسؤولان صدا وسیما مى‏کردند، مى‏گفتند) این نظارت مى‏شود نظاره، نه نظارت! یعنى همه باید نگاه بکنیم و چیزى هم نتوانیم بگوییم! این اشکال واقعا جدى است یعنى شما فکر بکنید فردا مدیر عاملى که رهبر نصب کرده و در این رسانه اگر اشکالات اساسى پیش آمد، اشکالاتى که حتى ممکن است با مصالح هم نخواند، روى افراد، روى جریان‏ها کسى واقعا نمى‏تواند چیزى بگوید. این را مطمئن باشید.
تا مدیر عامل مورد اعتماد رهبر باشد نه کسى مى‏تواند انتقاد بکند، نه کسى مى‏تواند او را عزل بکند. اگر آنجا راه هم نداد هیچ اتفاقى نمى‏افتد مگر این‏که خود رهبر باز بخواهد نظارت بکند و مبناى ما اولا بر این بود که رهبر (همین چیزى که شما هم آورده‏اید) مى‏تواند یک نفر را به عنوان نماینده آنجا بگذارد، خوب آنجا حضور دارد. رهبر اشراف کلى به همه چیز مى‏تواند داشته باشد، کسى که مانع او نیست! (اگر منظورتان اشراف است). اگر منظور این است که یک نظارت درستى از جاى دیگر بشود من مطمئنم که این نظارت اتفاق نخواهد افتاد و یک قدرت بسیار نیرومندى در صدا و سیما به وجود مى‏آید و اما این که چه مقدار هم این از طریق رهبرى قابل کنترل باشد، آقایان خودشان محاسبه بکنند اگر ما به این جهت رأى دادیم و اینجا گیر افتادیم دیگر به این آسانى نمى‏شود از این گیر درآمد.
مسأل دیگرى که اینجا هست، حالا شما گفتید که همه چیز به پاى رهبر نوشته مى‏شود این با صدا و سیما فرق دارد. در صدا و سیما دائماً، لحظه به لحظه آنتن باز است و همه چیز دارد
Majlis:2 Volume:2 Sessions:15-28 Page:561
گفته مى‏شود و بنا دارید که آقایان بیشتر دلشان روى این مى‏رفت که بالاخره این مبلغ و مروج اسلام است و باید اسلام را تبیین بکند، بلى، اینها هست اما صدا و سیما یکى از وسایل توجیه دائماً باید با صدا و سیما حل بشود. یک مسأله‏اى، یک مشکلى در کشور به وجود مى‏آید که این مشکل را صدا وسیما باید زمینه‏سازى بکند، مردم را در جریان امور بگذارد. شما مى‏خواهید هم این کارها را به پاى رهبر بنویسید! اگر مى‏گویید صدا و سیما تبدیل به یک رسان مزاحم دستگاه‏ها بشود، خوب این را که کسى نمى‏پذیرد اصلا خیلى زود افراد کنار مى‏روند، اگر بنا باشد رسان رسمى کشور بخواهد دائماً به پاى اینها بپیچد! و اگر بنا است این رسانه در خدمت امور کشور باشد و آن وقت اینجا بیاید مسائلى را دائماً مطرح بکند، کسى هم نتواند نسبت به او اعتراض بکند، اگر بخواهد توجیه‏گر باشد، رهبر شده توجیه‏گر هم نظام! البته وجود رهبر به هر حال یک نوع مسؤولیت عامى دارد. این فرق مى‏کند با این که مستقیماً دائماً بیاید همه چیز را توجیه بکند. یا اگر مى‏خواهید این جورى نباشد، واقعاً شماها به عنوان مسؤولین کشور، به عنوان کسانى که الان دارید راه ادار کشور را باز مى‏کنید مى‏خواهید در راه زندگى مدیریت‏ها و کارهاى کشور مزاحم بتراشید؟ یا به هر حال مى‏خواهید یک کسى باشد که ...
تا به حال مکرر براى ما اتفاق افتاده که مسائل مهم کشور را از طریق صدا و سیما حل کرده‏ایم. یا باید رهبر را بپذیرید که در خیلى از مسائل توجیه‏گر باشد (خواهى نخواهى) و اگر نمى‏پذیرید باید به عنوان یک مزاحم، شما شاید فکرتان این باشد که نه، این انتقادگر باشد ولى یک رسان رسمى کشور با این وسعت را نمى‏شود به عنوان یک انتقادگر آن جورى که مثلا یک روزنام آزاد مستقل مى‏تواند این کار را بکند ما به خورد مردم بدهیم. بعداً ما دچار اشکال مى‏شویم.
اشکال بعدى این است که اگر مدیر عامل فقط از طرف رهبرى باشد ارتباطش با مسؤولین کشور بسیار ضعیف خواهد شد و اطلاعات دستگاه اجرائى مدیر عامل از مسائل جارى عمومى کشور خیلى نیست، با رهبرى که آن‏گونه ارتباط نیست که از طریق او بتواند همه چیز را بفهمد اینجا یک زاویه‏اى قرار مى‏دهند، یک واسطه‏اى قرار مى‏دهند هم مسائل جزئى کشور، مسائل مالى، مسائل مالیاتى، مسائل تولید، مسائل توزیع، تمام اینها مسائلى است که در دستگاه مجریه وجود دارد باید آن گروهى که آنجا طراحى مى‏کنند مطلع باشند از سیاست‏ها، از نیازها و آن تم تبلیغاتى که باید انتخاب بکنند اینها از دست خواهد رفت یعنى یک قدرى کلى‏تر و از بالاتر حرف مى‏زنیم.
در جریانات کشور به آن صورتى که باید باشد نخواهد بود. بلى در سیاست‏هاى کلى شما چون مى‏گویید مال رهبرى است آن آشنا است اما هم مسائل که آنها نیست، مسائل زیادى در کشور هست که اینها باید برسند. عمدتاً در این بحث‏هایى که تا به حال شده روى رهبرى تکیه شده که به رهبرى بدهیم. البته یک نظر جدى دیگرى هم در جلسه بود که ما به عنوان وزیر در مجلس بیاوریم، آن هم اشکال عمد ما این بود که این دیگر فقط در اختیار قو مجریه مى‏شود یعنى یک وزیر را ولو این‏که مجلسى تصویب مى‏کند ولى از تصویب که گذشت دیگر فقط قو مجریه است که حالا وزرائى که دارند عمل مى‏کنند دیگر این‏طور نیست که مجلس‏
Majlis:2 Volume:2 Sessions:15-28 Page:562
دائماً هر روز همراه آنها باشد.
یک اشکال دیگرمان هم این بود که مدیر عامل صدا و سیما اگر بنا باشد به عنوان وزیر، نیازمند به رأى نماینده‏ها باشد ممکن است این عواقب سیاسى خوبى نداشته باشد براى این‏که اکثریتى را داشته باشد استیضاح نشود و به خاطر این‏که مشکلات برایش درست نشود ممکن است مجبور بشود یک نوع آوانس‏هاى تبلیغاتى در بعضى جاها بدهد، حداقل به آن جناح اکثریت مجلس و آنجا را دیگر باید مراعات بکند یعنى اگر این را مراعات نکند برایش دشوارى پیش مى‏آید و این هم با عمومیت صدا و سیما نمى‏سازد.
آن اشکالى که آقایان گفتند مثلا آن اتفاق مشکل است، خوب دیگر اینها چیزهایى است که مى‏شود بعداً رویش حساب کرد، خوب اگر اتفاق بود یا اکثریت، آن دیگر هر چه رأى آورد در شور دوم قابل عمل است و مى‏توانیم ... یا این‏که گفتند حالا این تمرکز مشخص نشده، اشکال قبلى ما که حالا به این امر رسیدیم یک قدرى هم متکى به نظر خود حضرت امام بود.
چند سال پیش وقتى که ما در صدا و سیما مشکل پیدا کردیم من خودم رفتم خدمت امام براى راه علاج، ایشان فرمودند نظر من این است که سران سه قوه باید مدیر عامل تعیین بکنند. این نظرى بود که آن موقع ... البته حالا من نمى‏خواهم تمسک بکنم به قول ایشان، ممکن است ایشان به آن نظر نباشند. اما ایشان آن روز به خود من فرمودند من نظرم این است سران سه قوه، و حتى ایشان مدعى بودند که از قانون اساسى هم مى‏شود همین را فهمید. یعنى سه قوه را مى‏گفتند باید نظر بر استقلال باشد، ولى مدیر را سران سه قوه تعیین بکنند و سران سه قوه هم ناظر باشند. نظر ایشان این بود. آن موقع در مجلس شرایطى پیش آمد که این نظر در قانون تصویب نشد، ما هم دنبال این بودیم که این نظر امام اجراء بشود آن موقع اجراء نشد.
و این پیشنهادى هم که اخیراً آقاى طاهرى فرمودند که امام سران سه قوه را ناظر تعیین کنند، این نمى‏سازد که خود امام از این طرف بیایند یک کسى را مدیر عامل تعیین کنند، بعد سران سه قوه ناظر! خوب ناظر که براى بازرسى سران سه قوه خودشان به صدا و سیما نمى‏روند اگر بخواهند ناظر باشند باید به همین شکلى که ما گفتیم باشند یعنى این‏که چند نفر تعیین بشوند از سه قوه گروه نظارت بروند نظارت بکنند. به هر حال به همین مى‏رسیم یعنى چه سران باشند، چه سه قوه باشند نظارت به همین شکل درمى‏آید.
این‏که بعضى از آقایان پیشنهاد مى‏کنند سه قوه تعیین کنند بعد با امام تصویب بکنند، کیفیتش را نگفته‏اند که چگونه سه قوه تعیین بکنند؟ چطور مى‏شود مجلس (نه رئیس مجلس) و هیأت دولت و دستگاه قضائى (سه قوه) روى یک نفر تفاهم بکنند؟ این به چه شکلى مى‏شود؟ جز از طریق رؤسایشان مى‏توانند؟ مجلس مى‏تواند یک نفر را رأى بدهد، خیلى خوب. پس بگویید مثلا قو مجریه پیشنهاد بکند، مجلس رأى بدهد این مى‏شود مثل وزیر، یعنى دیگر اینجا مدیر عامل با وزیر فرقى ندارد و به همان حالت برمى‏گردد.
آن اشکالى که آقاى عمید فرمودند که رئیس مجلس، مجلس نیست، من هم قبول دارم، نیست ولى اگر فرض کردیم چنین حقى به رئیس مجلس ما دادیم، وقتى که مجلس رئیسش را انتخاب مى‏کند مى‏داند که این حق هم در آن است. همین‏طور که الان رئیس مجلس یک حقوقى دارد وقتى که انتخاب مى‏شود این هم جزو حقوقش مى‏شود. یعنى رأى دادن به او رأى‏
Majlis:2 Volume:2 Sessions:15-28 Page:563
به این حق هم هست (اگر آن‏طور شد). به علاوه رئیس مجلس همیشه نمایند اکثریت مجلس است. بالاخره مجلس باید به یک اکثریت مطلقى رأى بدهند تا رئیس مجلسى انتخاب بشود و نمى‏شود که شما بگویید در گذشته بوده، در آینده نیست. به هر حال ما یک راه حلى باید انتخاب بکنیم. ما در مجموع بحث‏هاى زیادى در کمیسیون کردیم و به این نتیجه رسیدیم که این چیزى که ما انتخاب کردیم، یعنى به این راهى که رسیدیم مفسد کمترى دارد و آن نگرانى که آقایان دارند که سران سه قوه ...
ببینید سران سه قوه حتماً اینها نمایند کل نظام هستند. قو قضائیه که هست، قو مجریه هست، قو مقننه هم هست و دیگر باند اینجا معنا ندارد مگر اینکه سه نفرشان از یک باند باشند. اگر فرض کنیم سران سه قوه از یک باند سیاسى کشور باشند، مى‏شود که این اتفاق بیفتد، این معنایش این است که سه قوه هم همین‏طور است. چون رئیس مجلس به هر حال نمایند همان اکثریت مجلس است. رئیس دولت هم، آنهایى که با او کار مى‏کنند کسانى هستند که با او انتخابشان کرده و آورده. قو قضائیه هم که به این شکل، دیگر با این تصویبى که الان ما کرده‏ایم غیر از یک رئیس کسى در آن حضور ندارد. شما با دادن به سه قوه از باند در نمى‏آورید. البته دادن به رهبرى این جهت را، این امتیاز را دارد منتها آن اشکالات را هم دارد که ما با آن اشکالات به این نتیجه رسیدیم. والسلام علیکم.
منشى (یزدى)- جناب آقاى آذرى بفرمایید.
احمد آذرى قمى- بسم الله الرحمن الرحیم. الحمد لله رب العالمین الصلوة على محمد و آله الطاهرین (حضار صلوات فرستادند) امروز فکر مى‏کنم اشکال از خود من باشد که فرمایشات آقاى هاشمى را دقیقاً نفهمیدم چون همیشه بحمد الله از یک قوت بیانى ایشان برخوردار هست که امروز آن را من در این دفاع ندیدم!
مسأل صدا و سیما مسأله‏اى است خیلى مهم‏تر از این حرف‏ها که ما این را در اختیار سه قوه بگذاریم. واقعاً اگر اینجا براى این طرح تصویبى بخواهیم اسم بگذاریم طرح ریاستى خیلى اسم مناسبى است و در مقابل آن، آقایانى که پیشنهاد مى‏کنند که دست رهبر باشد آن را مى‏شود گفت طرح ... درست به عکس مطلبى که دیروز داشتیم. این مسأل صدا و سیما و به طور کلى تبلیغات، فکر مى‏کنم که از قواى نظامى واقعاً مهم‏تر باشد و خوب شاهدش هم این است که یکى از بروزهاى کودتاها همان تصرف صدا و سیما است کانه هم مبرز براى این جهت است و هم خودش دخیل است. یعنى ممکن است از اول آن تسلط کامل را پیدا نکرده باشد. ولى وقتى صدا و سیما را تصرف کردند خوب این دیگر خیلى برایشان هموار کردن راه و تکوین کودتا آسان مى‏شود. بنابراین یک چیزى که چنین اهمیتى را دارد خوب به فرمایش آقاى امینى شما آن چیزى که واقعاً مادون این است، (مسأل فرماندهى کل قوا) آن را در اختیار رهبر قرار داده‏اید، آن را هم در اختیار سه قوه مى‏گذاشتند. این چه خصوصیتى دارد که این را مادون تصور کردید و در محدود سه قوه قرار دادید؟ و این مشکلاتى که در این طرح هست هر چقدر آدم فکر مى‏کند این منسجم به نظر آدم نمى‏آید یعنى صدر و ذیلش منسجم باشد.
آن چیزى که در وهل اول در ذهن آدم مى‏رود این است که رهبر چطور اینجا این‏قدر
Majlis:2 Volume:2 Sessions:15-28 Page:564
موضعش تضعیف شده، حالا از این‏که در حقیقت اختیار را از دست رهبر گرفته‏اند، در نظارت هم یک نفر آمده است. واقعاً وجه این را درست بیان نکرده‏اند. اگر بنا است که بدون رهبر، نمایند رهبر باعث تضعیف رهبرى بشود یا توهین به رهبرى باشد، خوب این را بردارید یا اگر بنا هست اقلا در ردیف آنهاى دیگر باشد و این مسألة اتفاق نظر سه قوه در عزل و نصب این مگر شوراى‏عالى قضائى پیه‏دان دزدیده بود؟ خوب آن هم همان‏جور بود دیگر! گفتند در عزل باید به اتفاق آراء، در شوراى‏عالى قضائى آنجا مشکل آفرین هست که یک قاضى را بخواهید عزل کنید و نمى‏شود و مثلا مسؤول چه کسى است و از این حرف‏ها ... حالا چطور شده که این‏جا مشکلى ندارد که ما تازه به جاى این‏که مسأله را حل کنیم و مشکل را کم کنیم آمده‏ایم و این مشکل را اضافه کرده‏ایم!
اتفاق آراء رؤساى سه قوه را و این‏که جناب آقاى هاشمى مى‏فرمایند که وقتى که رؤساى سه قوه یک نظرى داشته باشند نمایند همان قوایى هستند که در تحت ریاست آنها هستند. خوب این واقعاً خیلى چیز عجیبى است که مثلا مجلس همیشه در هم این جهات، در اشخاصى، شناخت اشخاص هم اینها واقعاً این‏جور است که مثلا توافق دارد با رئیس مجلس، خوب رئیس مجلس را براى مدیریت مجلس انتخاب کرده. روى اعتماد، اظهار اعتمادى کرده وى را مدیر خوبى مى‏داند. ممکن است در خیلى از انتخاب‏ها و در خیلى از قوانین و آرایى که داده مى‏شود با آن مخالف باشند یا همان قو مجریه هم همین‏جور است یعنى همیشه مثلا وزراء در تصویب‏نامه‏ها با آقاى نخست وزیر موافق هستند؟ نمى‏شود که ما چنین حرفى را در هر سه قوه بزنیم! بنابراین به نظر من این بسیار خلاف نظر امام است. حالا امام در زمان گذشته فرموده بودند مثل همان راهنمایى که در مسأله شوراى‏عالى قضائى کردند که اقلا تقسیم کار بکنید که ما بدانیم با چه کسى طرف هستیم، آن یک راه حلى بود با وجود این قانون اساسى فعلى والا الان که بنا شده تغییر داده بشود، اصلاح بشود دیگر این را نمى‏شود اینجا بکشانیم بگوییم که فعلا نظر ایشان این است در صورتى که یک راه حل بهترى باشد.
این وضع هر روز مشکلاتى ایجاد مى‏کند، بحران ایجاد مى‏کند. خوب اگر هر سه تا توافق در یک فرد داشته باشند یا توافق داشته باشند براى این‏که این فرد به درد نمى‏خورد خوب بسیار است. بعد از این‏که یک مدتى کار کرد با مشکلاتى برخورد مى‏کنند که یک دسته ممکن است نظرشان این باشد که این دیگر نباید بماند، بعضى دیگر بگویند نه، این باید بماند، این خیلى مهم نیست و مثلا از این قبیل اشکالات ... بعد آن مسأله نظارت این تعدادى که معین شده، این را من اصلا نمى‏فهمم یعنى چه؟ من این را باز عرض کردم که اشکال از خود من است! که مثلا رهبر اگر بنا بشود یک نفرى را تعیین بکند، بعد مثلا نظارت را خود رهبر بکند. حالا رؤساى سه قوه نه، یک افرادى را که مثلا وارد به جهات فنى هستند، اسلامى هستند آنها را خود رهبر به عنوان ناظر معین بکند یعنى ما الان در قانون این‏جور بنویسیم که براى این‏که کار دست یک نفر نباشد و یک نفرى باشد که نظارت داشته باشد خوب سه نفر را معین مى‏کند. حالا چه بهتر از سه نفر که مثلا از رؤساى سه قوه به عنوان ناظر که قدرت هم دارند باشد، این چه اشکالى مى‏شود به این‏که ما مگر مى‏خواهیم منصوب رهبر را چه بکنیم؟ خودمانم مستقلا دربار آن حرفى بزنیم. خوب‏
Majlis:2 Volume:2 Sessions:15-28 Page:565
مى‏خواهیم از طرف امام نظارت بکنیم. امام معین مى‏کند، رهبر معین مى‏کند که ببیند این کسى را که من نصب کرده‏ام این کارش چه جور است و بعد به من گزارش بدهید که من او را عزل بکنم و من پیشنهادى که در این رابطه دارم عرض کردم که من، (من حتى به خود امام هم نوشتم) نظرم این است که اصلا براى سازمان تبلیغات این از مسأله دولت و از سه قوه همین‏طورى که قانون اساسى فعلى‏مان هست فراتر از سه قوه است. حالا در قانون اساسى فعلى نه زیر ساى سه قوه و ادار سه قوه است. اما بالاتر و بسیار فراتر از آن است. عرض کردم مثل همان مسأل نیروهاى نظامى و اینها است ... این را هیچ جایى مناسب‏تر از سازمان تبلیغاتى که رئیس آن را خود رهبر معین بکند. رهبر رئیس سازمان تبلیغات را تبلغات داخلى، تبلیغات خارجى، سیاست، رعایت شرایط زمان و مکان و هم اینها را همان‏طور که امام به جناب آقاى جنتى راجع به تبلیغات نوشته بودند خوب این همان است که شما مى‏خواهید که صدا و سیما انجام بدهد. یعنى بهترین ابزار، محکم‏ترین ابزار این است، بعد از یک نفر این انتظارات را داشته باشید همان‏هایى که امام در نامه به ایشان مرقوم فرموده بودند. آن وقت این را بگوییم که نه صدا و سیما راه خود را گز بکند، آن هم یک راه دیگرى را گز بکند بعد هم هیچ ابزارى در اختیارش نباشد که این هدف‏ها و این وظایف را انجام بدهد. انصافاً به نظر من (اگر جسارت نشود به رأى دهندگان) این رأى بسیار سخیف و واهى است که هیچ مناسبتى به آن کمیسیونى که این محترمین ما آنجا تشریف داشتند ندیدم بنابراین من اعتقادم این است که ان شاء الله این رأى را که رأى بسیار ضعیفى است (که ان شاء الله رأى نمى‏دهید) ولى در مخالفت خیلى قوى مخالفت کنید.
منشى (یزدى)- جناب آقاى جنتى بفرمایید.
جنتى- خود مخالفت کردن براى رأى نیاوردن است و چون رأى نمى‏آورد من دیگر صحبت نمى‏کنم.
منشى (یزدى)- به هر حال از آقایان دیگر هم نام نوشته‏اند اگر جناب‏عالى صحبت نمى‏فرمایید نفر بعدى مى‏تواند صحبت کند و یا کفایت مذاکرات بدهیم؟ چون یا باید صحبت کنید یا کفایت مذاکرات بدهیم. بعد از جناب آقاى جنتى جناب آقاى بیات، بعد هم جناب آقاى خامنه‏اى هستند و هنوز پنج، شش نفر دیگر هستند.
حاج آقا جنتى! صحبت نمى‏فرمایید؟
احمد جنتى- نه صحبت نمى‏کنم.
منشى- بسیار خوب آقاى بیات شما صحبت مى‏کنید؟
بیات- بنده مخالفم.
نایب رئیس (هاشمى رفسنجانى)- اگر صحبتى دارید بفرمایید شاید با حرف‏هاى شما ما قانع بشویم.
اسدالله بیات- بسم الله الرحمن الرحیم. من صحبتم نه براى این است که مثلا رأى نیاورد شاید زمینه طورى است که سروران رأى ندهند. اما دو سه تا نکته هست که باید توجه بشود اگر قانون ادار صدا و سیما را مخصوصاً جناب آقاى هاشمى ریاست محترم کمیسیون چهارم توضیح مى‏دادند معلوم مى‏شد که گیر قضیه در طول این هفت، هشت سال در کجا بوده؟ و این مصوبه آیا هماهنگى با آن قضیه دارد یا نه؟
Majlis:2 Volume:2 Sessions:15-28 Page:566
واقع قضیه این است که چون خود حاج آقا بیشتر از من در صدا و سیما در شوراى سرپرستى بوده‏اند و خود من هم دو سال بودم، مشکل قضیه از اینجا پیدا شد که طبق قانون ادار صدا و سیما و اساس‏نام سازمان صدا و سیما وضعیت طورى است که سه نفر به عنوان نماینداصلى و سه نفر به عنوان نمایند على البدل از طرف قواى سه‏گانه انتخاب مى‏شود و اینها دقیقاً در رابطه با مسائل گوناگونى که در آنجا مطرح شده است حتى راجع به خط مشى، حدود وظایف و مسائل گوناگونى که دارد، در بعضى از این مواقع حالت قانون‏گذارى هم داشتند مدیر عامل را انتخاب مى‏کردند، نه تنها مدیر عامل را انتخاب مى‏کردند بلکه معاونین چندگانه که دارد، معاون طرح و برنامه، معاون آموزشى، معاون فنى و دو تا معاون دیگر، پنج تا معاون دارد اینها را همین شوراى سرپرستى تعیین مى‏کرد، تنها این نبود مدیران مراکز را همین شورا انتخاب مى‏کردند، علاوه بر اینها زیر نظر شوراى سرپرستى ما هفت تا واحد داشتیم موازى واحدهایى که زیر نظر مدیرعامل صدا و سیما بود. نوع تنظیم در آنجا در حقیقت دو نوع مدیریت موازى را به وجود آورده بود و عملًا مشکل درست کرده بود و مدت انتخاب مدیر عامل هم دو سال بود و نمایندگان هم به طور طبیعى دو سال انتخاب مى‏شدند و مدیر عامل وقتى که نمایندگان این سه قوه عوض مى‏شدند مدیر عامل، معاونین مدیر عامل، مدیران مراکز همه اینها باز یک چنین حالتى را به وجود مى‏آورد و به طور طبیعى بدترین شیو مدیریت این بود که در قانون مدیریت صدا و سیما و اساس‏نامه سازمان صدا و سیما پیش بینى شده بود. ما فکر مى‏کردیم اگر کمیسیون چهارم مى‏آمد این‏گونه با قضیه برخورد مى‏کرد که شوراى سرپرستى، مدیر عامل را انتخاب بکند به مدت چهار سال و در رابطه با معاونین او، با مدیران مراکز هیچ نقشى نداشته باشد، نظارت هم داشته باشد در رابطه با جاى دیگر مدیریت متمرکز بود و هیچ اشکالى هم ایجاد نمى‏کرد. ابتدا به نظر مى‏آمد اگر کمیسیون این‏گونه حرکت مى‏کرد ما کمتر نیاز به تغییر داشتیم و این‏همه مشکلات هم نداشتیم حالا کمیسیون دنبال این نوع راه اصلاح نبود و نرفته، با توجه به مشکلاتى که حاج آقا هاشمى اشاره فرمودند. اما ایشان فرمودند اگر زیر نظر رؤساى سه قوه بشود اطلاعات بیشترى دارد از منابع اولیه اخبار در اثر ارتباطى که دارد، مطلع مى‏شود و چون هم اخبار و مسائل آن، به آن و لحظه به لحظه روى آنتن خودش را منعکس مى‏کند، من معتقدم هم اینها تقریباً شبیه به مصادره است.
اولًا رؤساى سه قوه فرق مى‏کنند. یک دفعه این است که رئیس یکى از قوا جناب آقاى هاشمى باشد ممکن است نه رئیس قو مقننه یک فرد دیگرى باشد، با توجه به این‏که شما به عنوان جانشین فرماند کل قوا هستید و اطلاعاتى در مسائل جنگ دارید و در مسائل جنگ بوده‏اید، در مسائل سیاسى بوده‏اید، در مسائل دیگر هم، دیگران این‏قدر اطلاعات نداشته باشند هیچ بعدى هم ندارد، چنین فرضى من منظورم این است که خصوصیات افراد در رابطه با اخبار و اطلاعات تأثیر دارد، نقش دارد این یک.
علاوه بر این اگر رهبرى در جریان قضیه نیست مخصوصاً این تعبیر از شما واقعش این است که من مناسب ندیدم که بفرمایید که اگر بنا دارید که صدا و سیما مزاحم نظام بشود معناى این حرف بالتلازم این است که یعنى نظام به سمتى دارد مى‏رود که رهبرى با آن سمت‏
Majlis:2 Volume:2 Sessions:15-28 Page:567
موافق نیست. پس رهبرى هر روز مى‏آید نیش مى‏زند، هر روز مى‏آید تذکر مى‏دهد. دقیقاً ذهن مبارک شما این نیست! یقیناً مراد شما هم این نیست، براى این‏که روند نظام روندى مقابل روند رهبرى بشود نظام مشروع نیست. نظام، نظام درستى نیست بنده این را اینجا عرض مى‏کنم در کمیسیون رهبرى هم عرض کردم در تنظیم قانون اساسى قبلى رهبرى «کالحجر فى جنب الانسان» دیده شده است. رهبرى امروز حضرت امام با توجه به خصوصیات ایشان که در متن جامعه هست غیر از آن رهبرى است که در قانون اساسى پیش بینى شده و شاهد قضیه این است که ما در هر قانون عادى مى‏آمدیم یک نماینده رهبرى پیش بینى بکنیم این شوراى معظم و محترم نگهبان مى‏آمدند مى‏گفتند آقا خلاف قانون اساسى است حق هم داشتند براى این‏که در اصل 110 قانون اساسى حصر بوده و نمى‏شود چنین چیزى را شما در اینجا منظور بکنید معناى این حرف این است که اساساً در قانون اساسى رهبرى آن‏طورى که باید دیده بشود دیده نشده بود بنابراین اعتقاد ما این است که رهبرى در بدن نظام است در متن نظام است. اگر او در جریان قضایا نیست که نمى‏شود این‏طورى باشد پس هست و باید دقیقاً سمتى که نظام دارد او معین بکند و شما بفرمایید که نه صدا و سیما بیاید توجیه‏گر کار دیگران باشد. یعنى چه توجیه‏گر؟ توجیه دو تا معنا دارد: یک دفعه این است که یعنى مردم در جریان نیستند، صدا و سیما بیاید بگوید اینها را ما قبول داریم خوب طبیعى است این معنا مخالفت ندارد با این‏که مسؤولش مرتبط به رهبرى و زیر نظر مقام رهبرى باشد اگر نظر این است که خداى نکرده در باطن چیزى وجود دارد و صدا و سیما بیاید یک جور دیگرى بگوید، نه نظام این را اجازه مى‏دهد، نه حضرت‏عالى اجازه مى‏دهید، نه رهبرى اجازه مى‏دهد. خوب طبیعى است و یقیناً مراد شما این نیست، بنابراین من معتقدم که این اشکالاتى که حضرت‏عالى فرمودید در کمیسیون مطرح بوده، اشکالات جدى و اساسى به نظر من نبود.
علاوه بر هم اینها واقع قضیه این است که من قانون اساسى قبلى را در دست مطالعه کرده‏ام دو سه بار، خیلى عبارت قوى‏تر از این تعبیراتى است که شما در اینجا به کار برده‏اید. در مقدم قانون اساسى اگرچه قانون نیست اما عبارت بسیار زیبا، عبارت بسیار جامع دقیقاً این عبارات تناسب دارد با همان مقام ولایت امر در اصل 175 هم که این عبارت آمده شما این‏جورى تصور فرمودید: در صدا و سیما جمهورى اسلامى ایران آزادى بیان و نشر افکار با رعایت موازین اسلامى و مسائل کشور باید تأمین گردد. نصب و عزل مدیر عامل به اتفاق سران سه قوه و با حکم رئیس جمهور انجام مى‏گیرد.
ببینید اصلا این عبارت بالا با این عبارت پایینى که دو تا اصل باید بشود اصلا خیلى تناسب ندارد یعنى انسجام لازم که جناب آقاى آذرى هم اشاره فرمودند وجود ندارد. بعد هم فرمودید شورایى متشکل از هفت نفر من حدسم این است که در ذهن مخصوصاً جناب آقاى هاشمى که در شورا تشریف داشتند این بوده که هر کدام از آن قواى سه‏گانه دو نفر، یکى اصلى، یکى على البدل و با همین دید هم نماینده رهبرى را یک نفر پیش بینى کردند. من در ذهنم این است از باب حمل بر صحت اگر چه عبارت این‏طور نیست اما ظاهراً مراد اینها این است اگر مراد این بشود اشکال حاج آقا عمید وارد نیست براى این‏که آن نفر، سه نفر على البدل و سه نفر هم عضو اصلى است یقیناً هر کدام از اینها یک قوه دارد، مسأله رهبرى در کنار این است.
Majlis:2 Volume:2 Sessions:15-28 Page:568
اما مسأله نظارت درست نیست یعنى نظارتى که در اینجا مطرح شده چرا؟ براى این‏که عبارتى است که در کتاب طهارت و اینها فقها دارند. این شبیه همان ناظر محترم است یعنى از دور فقط، مثلا فرض کنید که با دستگاه و وسایل ببیند این فیلم، این سریال مثلا بخش شده یا نشده؟ بعد چه کار مى‏تواند بکند؟ اگر وزیر مشاور با همان پیشنهاد جناب آقاى توسلى اصلا سازمان بشود و مدیر عامل بشود اما رأى اعتماد مجلس را داشته باشد دستگاه قضائى هم همه را مى‏توانند بگیرند حق دارند قانوناً حتى رئیس جمهور را و افراد دیگر را، خوب الحمد لله اصلا خدادادى دستگاه قضائى دستش باز است. شما چه اختیار و بسط عمل و آزادیت مبسوط الید بودن را به آنها بدهید یا ندهید دستگاه قضائى این بسط ید را دارد.
آذرى قمى- آقاى بیات این اشکال آقاى عمید را چگونه جواب دادید؟ یعنى مى‏گویید که رهبر على البدل نمى‏خواهد؟
اسدالله بیات- نه حاج آقا، منظور من این است که ایشان فرمودند یک با شش تناسب ندارد با یک یا دو، من مى‏خواهم بگویم این اشکال وارد نیست. اشکال از جهت دیگر وارد است و آن عبارت از این است که اساساً ما نمایند رهبرى را براى چى بگذاریم؟ من مى‏گویم این‏که بیشتر ... البته این تعبیر از من شاید فضولى باشد این نوع پیش بینى کردن رهبرى را پایین آوردن است. شما مدیر عامل را نمایند سران سه قوه اما نماینده رهبر از دور کالناظرالمحترم این خیلى بد است اما مى‏فرمایید که اگر نمایند امام در آنجا باشد ممکن است بعضى از حرف‏هاى بد به آنها نسبت داده بشود اولا مگر امروز نسبت نمى‏دهند؟ افرادى «فى قلوبهم مرض» شما چه بخواهید چه نخواهید مى‏گویند. این قرآن مقدس را شما ملاحظه کنید تعبیراتى دشمنان رسول اکرم راجع به رسول الله گفته که راجع به هیچ کس نگفته‏اند کلم «ساحر» گفته‏اند، «کاهن» گفته‏اند مگر اینها را نگفته‏اند؟ خوب پس این تعبیرات را شما مطمئن باشید افراد مؤمن و مخلص هم مطمئن باشید امروز اگر به صداوسیما نگاه مى‏کنند و اینها را حلال مى‏دانند با توجه به رهبرى است. اگر تناسب به رهبرى نبود این صدا و سیما روى پاى خودش قائم نبود و ایستاده نبود. پس اگر ارتباط تنگاتنگ بشود به نظر من از این بهتر خواهد بود، از این قوى‏تر خواهد بود، از این سالم‏تر خواهد بود. بنابراین این عبارتى که در اینجا هست انصاف قضیه این است که نظر را تأمین نمى‏کند.
آخرین اشکالى هم که من دارم «آیین‏نامه‏هاى اجرائى به تصویب سران سه قوه مى‏رسد» من یک خواهشى از عزیزان دارم مخصوصاً این جمله را به سروران شورا مى‏گویم. سران سه قوه یک جایگاه قانونى ندارد، سران یعنى چه؟ قوه سر و غیر سر که ندارد. من مى‏گویم این عنوان، عنوان قانونى نیست، مع الاسف در طول این مدت به خاطر مشکلات حضرت امام براى این‏که ولى نظام است ولى این انقلاب و هم ما هست «روحى له الفداء» آمدند بعضى از مشاکل را حل بکنند، معضلات را حل بکنند به سران سه قوه احاله فرمودند این شد یک عنوان حقوقى به نظر من اگر قانون است قانون باید بیاید به مجلس (نایب رئیس- وقتتان نمام است) اگر آیین‏نامه است این هم باز نشان مى‏دهد که آن برنامه‏اى که در بالا تنظیم کرده‏اند براى نظارت بسیار ضعیف و سست است. بنابراین بنده هم با این مصوبه مخالفم و معتقدم که نمایندگى امام اگر چه یکى دو تا ممکن است «ان قلت» داشته باشد و آن این است که اگر کسى استناد به مقام رهبرى داشته باشد از
Majlis:2 Volume:2 Sessions:15-28 Page:569
یک موضع بالایى برخوردار مى‏شود و طبیعى است که شاید دیگران نتوانند در رابطه با او مسائلى را مطرح بکنند. اما من معتقدم اگر رهبرى، رهبرى توانمندى بشود خودش طورى با قضایا برخورد مى‏کند که این نوع مسائل اساساً پیش نمى‏آید. ان شاء الله تعالى. والسلام علیکم و رحمة الله و برکاته.
منشى (یزدى)- جناب آقاى خامنه‏اى بفرمایید.
نایب رئیس (سید على خامنه‏اى)- بسم الله الرحمن الرحیم. بنده با پیشنهاد کمیسیون مخالفم به خاطر این‏که این پیشنهاد به هیچ وجه متضمن رفع اشکالى که تا کنون وجود داشته و تجدید نظر به خاطر آن اشکالات بوده به هیچ وجه این اشکالات را رفع نمى‏کند. اشکال صدا و سیما در این بود که مسؤول مشخصى نبود که دستگاه حالا دستگاه که مى‏گوییم یا قو قضائیه یا مجلس یا حتى رهبر بتواند از او مؤاخذه کند به خاطر مسائل صدا و سیما و صدا وسیما دستگاه به این عظمت، با این شمول، با این حساسیت مسؤول نداشت. چون از طرف سه قوه سه نفر معین مى‏شدند.
حالا ترتیب تعیین آن سه نفر هم خودش یک داستانى دارد که واقعاً مشکلات فراوانى داشت و هیچ نمى‏تواند مسؤولیت را بر گردن افراد سه قوه یا رؤساى سه قوه بگذارد و آنها مى‏رفتند آنجا و هر مشکلى پخش مى‏شد در سطح سه قوه، دستگاه نمى‏توانست از کسى مؤاخذه کند از حضرت امام درخواست شد که روى این مسأله تجدید نظر بشود ایشان هم پذیرفتند آن مطلبى هم که آقاى هاشمى از قول امام نقل کردند بله بنده هم همان وقت با حضرت امام ملاقات کردم در همان سالى که ایشان مى‏گویند راجع به مسأل مدیریت ایشان که فرمودند رؤسا امام فرمودند رؤساى سه قوه به نظر من باشد لکن در مقام تفسیر آن‏چه که در قانون اساسى هست مى‏فرمودند نه این‏که نظرشان این باشد که باید رؤساى سه قوه باشند که متأسفانه در مجلس رأى نیاورد. آن چیزى که مشکل را حل مى‏کند به اعتقاد بنده این است که ما صدا و سیما را بسپاریم دست رئیس جمهور (رئیس قو مجریه) دیگر هیچ تردید نیست که راه علاج این است و اشکالات فقط به این ترتیب بر طرف خواهد شد. من حالا بعضى از چیزهایى را که آقایان فرمودند در مقام اشکال به این یا بعضى از طرح‏هاى دیگرى را که ارائه فرمودند من اشکالاتش را عرض مى‏کنم گفته شد که صدا و سیما یکى از قوا نیست. چرا نیست؟ صدا وسیما جزء قو مجریه است، پس قو مقننه است، پس قو قضائیه است خوب جزء قو مجریه است دیگر. قو مجریه را چه معنا مى‏کنید؟ قو مجریه مجموع دستگاه‏ها و ارگان‏هایى است که اداره امور کشور را در دست دارند. (اجرائیات امور کشور در اختیار اینهاست) و ادار امور کشور را مى‏کنند. خوب صدا و سیما هم جزء همان‏هاست. چرا از قو مجریه خارج باشد. گفته شد ممکن است اگر دست یک قوه باشد آن بخواهد از اهداف خصوصى و به نفع اهداف خصوصى خودش از آن استفاده بکند من نمى‏فهمم اهداف خصوصى یک قوه چیست؟ قو مجریه یا قو قصائیه یا قو مقننه هدف خصوصى آن اصلا چیست؟ هدف خصوصى در اینجا معنا ندارد. یک قوه حالا البته من پیشنهادم قو مجریه است اما هر یک از قواى دیگر هم باشد خوب مصالح کشور را رعایت مى‏کند. یک فرد ممکن است منحرف بشود یک قوه که منحرف نمى‏شود. هدف خصوصى ندارد فرض کنیم که صدا و سیما در اختیار رئیس قو مجریه است و او به نفع قو مجریه استفاده مى‏کند
Majlis:2 Volume:2 Sessions:15-28 Page:570
خوب این‏که جرم نیست این حسن است. چه اشکال دارد به نفع قو مجریه استفاده کند شما مى‏گویید که بایستى مشکلات تبلیغاتى قو قضائیه هم در صدا و سیما یا قو مقننه هم مشکلاتش باید حل بشود. خیلى خوب در قانونى که در مجلس تصویب خواهد شد وظایف صدا و سیما را بنویسند بگویند باید در هفته چند ساعت دربار قوه مقننه یا دربار قو قضائیه بحث کنید اشکالى ندارد. این ربطى به مدیریت ندارد.
عرض کنم که اشکالاتى که در مورد اختصاص به یک قوه گفته شد از طرف آقایان غالباً از همین قبیل است که ممکن است انحراف پیدا کند، ممکن است منافع اختصاصى یک قوه را در نظر بگیرد. خوب شما ملاحظه کنید قو مجریه مثلا (خزان کشور دست قو مجریه است) پول کشور دست قو مجریه است. بودجه در اختیار قو مجریه است، بودجه مگر چیز کمى است. مخیل انسان خطور مى‏کند؟ خوب پول دست یک دستگاهى باید باشد، مجلس هم معین مى‏کند که این پول چقدرش مال کدام وزارت است، چقدرش مال کدام دستگاه است. به هر حال یک مدیریت متمرکزى لازم دارد، صدا و سیما هم همین جور است. مدیریتش باید دست یک دستگاه باشد. راجع به این‏که باید به رهبر داد، آقایان مطالبى فرمودند من مخالفم با این قضیه، قضیه هم حقیقتاً حالا مطرح نمى شود این مدت‏ها پیش هم مطرح شده و بحث شده.
اولا اگر رهبر در رأس بود فرض این است که صدا و سیما هیچ‏گونه انحرافى، اشکالى نخواهد داشت یا امکان دارد که داشته باشد. اگر داشت ما از چه کسى مؤاخذه کنیم؟ دستگاه قضائى کشور یا دستگاه مقننه که حق نظارت بر هم امور را دارد، باید سرکشى بکند از کى مؤاخذه کنند؟ از رهبر مؤاخذه کنند که چرا صدا و سیما اشکالاتى دارد؟ اشکالات هم که مى فرمایید چون اسلامى است باید برطرف بشود. بله چون اسلامى است باید اشکالات برطرف بشود. اما بعضى از اشکالات در زمان بلند قابل برطرف شدن است. با خرج زیاد و صرف امکانات زیاد قابل برطرف شدن است. خوب همین الان ما توى صدا و سیما با مشکل مثلا فیلم براى هنرهاى نمایشى به طور کلى و ارائه فیلم‏هاى خوب به مردم مواجه هستیم. اگر بخواهد کشور انقلابى ما فیلم‏هایى که یقیناً در ادار فرهنگى کشور لازم است که فیلم باشد براى سرگرمى مردم و تفنن و تفریح مردم هم این لازم است. این جزو لوازم زندگى عام مردم است، اگر بخواهیم در داخل تولید کنیم احتیاج به مخارج زیادى دارد حالا اگر دولت نتوانست آنها را تأمین بکند و پولش موجود نبود خوب ما چه کار بکنیم؟ یک مقدار نابسامانى و نارسایى را، البته نه حدى که به اصول ضربه بخورد، موجب فساد بشود ما مجبوریم قبول بکنیم. خوب اگر چنین چیزهایى به وجود آمد ما از رهبر مؤاخذه کنیم، چنین چیزى ممکن است؟
آذرى قمى- من اخطار آیین‏نامه‏اى دارم. آقاى رئیس جمهور دارند از بحث بیرون مى‏روند.
نایب رئیس (هاشمى رفسنجانى)- چه حرفى است، شما رهبرى را مطرح کردید حق داشتید مطرح کنید؟ شما مطرح کردید که بدهیم به رهبرى.
آذرى قمى- فرق دارد من که دفاع نکردم، من پیشنهاد دادم اما ایشان دارند دفاع مى‏کنند.
نایب رئیس (هاشمى رفسنجانى)- این چه حرفى است، انصافاً اخطار عوامانه‏اى است.
Majlis:2 Volume:2 Sessions:15-28 Page:571
آذرى- آقاى هاشمى ما فقط پیشنهاد کردیم دفاع نکردیم.
نایب رئیس (هاشمى رفسنجانى)- این چه حرفى است. خوب آدم دفاع مى‏کند.
نایب رئیس (خامنه‏اى)- حالا «بائک تجر وبائى لاتجر» شما آمدید به عنوان مخالف صحبت کردید دربار طرح خودتان هم مفصلا بحث کردید حالا یک نفر دیگر هم مخالف دارد صحبت مى‏کند چه اشکالى دارد که استدلال‏هاى دیگر را هم رد کند فکر نمى‏کنم این مخالف آیین‏نامه باشد. حالا اگر هست در عین حال رئیس بفرمایند من متوقف مى‏شوم.
رئیس (مشکینى)- نه، آقا بفرمایید.
نایب رئیس (خامنه‏اى)- عرض کنم که به هر حال این‏که سیئات صدا و سیما دامن رهبر را خواهد گرفت، این را هم چیز کمى نگیرید، به هر حال وجود خواهد داشت یک چیزهایى ما بایستى سیئات واقعى و گناهان را از صدا و سیما تا آنجا که مى‏توانیم رفع کنیم یک چیزهایى تا یک زمان اجتناب ناپذیراست. به هر حال سوء تفاهم‏هایى در مردم هست یک وقت یک غفلتى پیش مى‏آید هم مردم را به رهبر بدبین مى‏کند. شما ببینید گاهى اوقات در بعضى از لیالى و ایام خاص اسلامى مثلا رادیو صد در صد منطبق با آن روز یا آن شب برنامه ندارد خوب یک عده‏اى را معترض مى‏کند به ما تلفن مى‏کنند اعتراض مى‏کنند شاید هم آن کسانى که آنجا هستند جرم یعنى تقصیرى نداشته باشند غفلتى اتفاق افتاده باشد یا برنامه نداشته‏اند نتوانسته‏اند آن برنامه را ارائه بکنند. خوب هم این چیزها متوجه رهبر خواهد شد که به نظر مى‏رسد که این هیچ مصلحت نیست. من عرض مى‏کنم که اگر بخواهیم هم تمرکز باشد آن‏چنان که امام فرمودند و اصلا فرمان امام مبنى بر این است که باید تمرکز به وجود بیاید و هم بتوان نظارت کرد و مسؤولیت خواست. ما باید یک نفر را در مجموع سران کشور، حالا اگر آقاى بیات از کلم سران ناراحت نشوند، از رؤساى کشور که همان عربى سران است عرض کنم که ما باید معین کنیم و مسؤول بگذاریم آن هم به نظر مى‏رسد مناسب‏تر از همه رئیس جمهور است یعنى آن رئیس قو مجریه، مجلس خواهد توانست از رئیس جمهور سؤال کند به خاطر این قضیه، رهبر خواهد توانست سؤال کند اگر اشتباهى، خطایى بود قو قضائیه خواهد توانست از او بپرسد آن دستگاه‏هاى سؤال کنند کشور مى‏توانند یق رئیس جمهور را بگیرند، رئیس قو مجریه را بگیرند و بگویند آقا چرا صدا و سیماى شما این جورى است؟ آقاى آذرى فرمودند که این از نیروهاى مسلح مهم‏تر است، نه به یک معنا مهم‏تر نیست، به یک معنا البته بله، در بلند مدت مهم‏تر است. فرق آن با نیروهاى مسلح که دست رهبر قرار مى‏گیرد یعنى در دست بالاترین شخصیت موجود در نظام که رهبر است این است که در نیروهاى مسلح اگر قرار باشد نیروهاى مسلح یک حادثه‏اى را ایجاد کنند در کشور، یک‏شبه ایجاد مى‏کنند یعنى قدرت پیشگیرى وجود ندارد لذا آن کسى که در رأس نیروهاست بایست در رأس کشور باشد از همه جهت و او رهبر است. دست رئیس جمهور هم ما، پیشنهاد نمى‏کنیم باشد. اما اگر صدا و سیما بخواهد با تبلیغات، اخلال‏گرى کند و خراب کند در طول یک روز و یک شب و یک ماه نمى‏تواند، در بلند مدت مى‏تواند. خوب اگر رهبر دید که رئیس جمهور از طریق صدا و سیما دارد اخلال‏گرى مى‏کند جلو او را خواهد گرفت. دست رهبر که بسته نیست براى این کارها، یعنى چیزى نیست که کسى غافلگیر بشود. بنابراین به اعتقاد ما باید زیر نظر رئیس قو مجریه باشد. البته نظارت تام و تمام بگذارند
Majlis:2 Volume:2 Sessions:15-28 Page:572
کما این‏که امام در اینجا فرمودند که سه قوه نظارت داشته باشند. نظارت سه قوه به این نیست که در تعیین مدیر عامل نقش داشته باشند، چون تعطیل ایجاد خواهد شد. نظارتشان به این است که مراقبت کنند رئیس قوه قضائیه، رئیس قوه مقننه یا اصلا کل قو مقننه، رئیس هم نگویید، نظارت بکنند. توجه بکنند و مرتباً رئیس جمهور را که مسؤول نهایى هست مورد سؤال یا مورد فشار قرار بدهند. در این مورد با استناد به این جمل نظارت به نظر من مى‏شود قانون خیلى خوبى نوشت که هیچ منافاتى هم با مسؤول نبودن رئیس جمهور نداشته باشد. همین نظارت دو قو دیگر بر مدیر، رئیس جمهور را مسؤول قرار مى‏دهد به خصوص نسبت به صدا وسیما در مقابل مجلس و در مقابل قو قضائیه.
منشى (یزدى)- هشت نفر دیگر فقط در مخالفت نام نوشته‏اند. شش نفر صحبت کرده‏اند و نزدیک به 55 دقیقه صحبت شده، اگر که قرار است صحبت بشود بعد نوبت جناب آقاى نجفقلى حبیبى است.
نایب رئیس (هاشمى رفسنجانى)- خیلى خوب، اگر تنفس آقایان مى‏خواهند بدهیم تنفس مى‏دهیم برمى‏گردیم چون حداقل 40 دقیق دیگر مخالفین وقت دارند و کمیسیون هم هست‏
نایب رئیس (خامنه‏اى)- البته اگر رأى کفایت مذاکرات هم باشد مقدم است بر ادام صحبت.
رئیس (مشکینى)- ى ک ربع تنفس داده مى‏شود.
 (جلسه ساعت 5/ 18 به عنوان تنفس تعطیل و مجدداً ساعت 40/ 18 به ریاست آقاى مشکینى تشکیل شد).
رئیس (مشکینى)- بسم الله الرحمن الرحیم. جلسه رسمى است دستور جلسه را اعلام بفرمایید.
نایب رئیس (خامنه‏اى)- پیشنهاد کفایت مذاکرات شده در مورد پیشنهاد کمیسیون چهار. براى کفایت مذاکرات رأى مى‏گیریم. آقایانى که با کفایت مذاکرات موافق‏اند دستشان را بلند بکنند.
محمد مؤمن- ى ک توضیحى داده بشود.
نایب رئیس (هاشمى رفسنجانى)- صبر کنید اگر بخواهند یک توضیحى مى‏توانند بدهند.
نایب رئیس (خامنه‏اى)- اجازه بدهید جناب آقاى مؤمن چون معلوم شد که این طرحى که از طرف کمیسیون آمده به جهات مختلف مخالفین زیادى دارد.
محمد مؤمن- اجازه بدهید جمله‏اى را به عنوان تذکر آیین‏نامه‏اى عرض کنم. ذیل ماده 17 نوشته است «در صورتى که گزارش کمیسیون رد شد گزارش به کمیسیون برگشت داده مى‏شود کمیسیون موظف است با توجه به مذاکرات جلسه عمومى موضوع را مجدداً بررسى کند» این جمله اجازه مى‏دهد که یک مقدار توجه بشود که آن‏چه را که نظر آقایان است تأمین بشود. درست است که اصل این گزارش رد شده است ولى براى این‏که یک سرى ابهاماتى آقایان داشتند توضیح داده بشود.
نایب رئیس (خامنه اى)- خوب، حالا جناب‏عالى آقاى مؤمن مخالف با کفایت مذاکرات هستید، من کفایت مذاکرات را به رأى مى‏گذارم چون هر کس آمد صحبت کرد تقریبأ مخالف‏
Majlis:2 Volume:2 Sessions:15-28 Page:573
صحبت کرد جز یکى، دو نفر موافق نبودند. آقایانى که با کفایت مذاکرات موافق هستند دستشان را بلند کنند. (اکثرا دست بلند کردند) تصویب شد. خوب حالا اصل پیشنهاد کمیسیون را به رأى مى‏گذاریم پیشنهاد کمیسیون لازم است خوانده بشود.
حسن حبیبى- بله خوانده بشود بهتر است.
نایب رئیس (خامنه‏اى)- پس بفرمایید بخوانید.
منشى (حسن حبیبى)- بسم الله الرحمن الرحیم. اصل ... در صدا و سیماى جمهورى اسلامى ایران آزادى بیان و نشر افکار با رعایت موازین اسلامى و مصالح کشور باید تأمین گردد نصب و عزل مدیر عامل به اتفاق سران سه قوه و با حکم رئیس جمهور انجام مى‏گیرد.
خط مشى و حدود وظایف و اختیارات را قانون معین مى‏کند. شورایى متشکل از هفت نفر، نماینده‏اى از طرف رهبرى و دو نماینده از هر قوه بر حسن اجراى وظایف محوله نظارت مى‏نمایند.
آیین‏نامه‏هاى اجرائى به تصویب سران سه قوه مى‏رسد.
نایب رئیس (خامنه‏اى)- حالا کلیاتش را رأى مى‏گیریم حضار جلسه 22 نفر، آقایانى که موافق هستند با این پیشنهاد دستشان را بلند کنند. (عده کمى دست بلند کردند) تصویب نشد.
خوب حالا ملاحظه کنید چون بایستى بر اساس صحبت‏هایى که در جلسه شده، کمیسیون چهار مجدداً مسأله را مورد بحث قرار بدهد. به نظر مى‏رسد که دو نظر در جلسه موجود است ...
نایب رئیس (هاشمى رفسنجانى)- آقایان توجه بفرمایید ما باید یک راهى از این جلسه انتخاب کنیم براى کمیسیون.
نایب رئیس (خامنه‏اى)- بله، دو نظر ظاهراً طرفدار بیشترى دارد. یک نظر، نظرى است که جناب آقاى مشکینى فرمودند یک نظر هم، نظرى است که آقاى موسوى در بیرون جلسه اظهار کردند که مثل این‏که طرفدارانى دارد. بد نیست که این دو نظر مقدارى توضیح داده بشود و ببینیم مثلا کدام بیشتر طرفدار دارد، ممکن است رأى گیرى غیر ملزمى هم بشود بعد کمیسیون بر اساس آن بروند کار کنند. بد نیست که مثلا جناب آقاى مشکینى اول نظر را بفرمایند بعد هم آقاى مهندس موسوى نظرشان را بگویند.
رئیس (على مشکینى)- من اجمالا راجع به نظریه خودمان توضیح مختصرى عرض مى‏کنم.
اولا راجع به اهمیت صدا و سیما، آقایان همه توجه دارند که خیلى مسأله مهمى است براى این‏که اخبار داخلى، خارجى و عرض کنم که تدریس علوم، فقه، فلسفه، اعتماد مردم در اوقات مختلف راجع به اذان نمازشان عرض کنم که رؤیت هلالشان وسیل آموزش و پرورش عد زیادى هست و شاید ان شاء الله که کشور ما ترقى بکند طورى بشود که به این وسیله هم کشور دانشگاه بشود و بتوانند بیش از این استفاده کنند. دخالت کامل این بنیاد، این مؤسسه در عقائد مردم در اخلاق مردم، در عمل مردم، بیان سیاست ذات الابعاد کشور، سیاست داخلى، سیاست خارجى به این وسیله براى دنیا، براى داخل، براى خارج پخش مى‏شود. متدینین و غیر متدینین ناظرند به صدا و سیما و همه از آن به نحوى استفاده مى‏کنند و اندک خللى در آن مورد اعتراض جامعه واقع مى‏شود، مورد اعتراض متدینین واقع مى‏شود، گاهى مورد اعتراض‏
Majlis:2 Volume:2 Sessions:15-28 Page:574
دیگران واقع مى‏شود. عرض کنم که گاهى وسیل تحریک آنى یک جامعه است. یک وقت‏هایى صلاح شد به این‏که مردم همه حرکت کنند، کارشان را تعطیل کنند نهضتى کنند، قیامى کنند یا گاهى بر خلاف واقع یک جورى بشود که مردم بر خلاف حرکت کنند، خلاصه ما هر چه از حساسیت این مؤسسه بگوییم که گفته‏ایم و آقایان بیش از این‏که ما عرض کنیم توجه دارند.
در قانون اساسى هم از این قوه معلوم مى‏شود که جزء قواى ثلاثه حساب نشده است براى این‏که در آن آخرین اصلى که در قانون اساسى هست پیداست که این، این‏جورى نوشته که در رسانه‏هاى گروهى (یعنى رادیو و تلویزیون) آزادى انتشارات و تبلیغات طبق موازین اسلامى باید تأمین شود این رسانه ها زیر نظر مشترک قواى سه‏گانه (قضائیه، مقننه و مجریه) اداره خواهد شد. از این معلوم مى‏شود که این خودش یک مؤسسه مستقلى است. پس اگر براى این یک رئیس هم پیدا بشود قواى ثلاثه پیدا نمى‏کنیم. قواى اربعه پیدا مى‏کنیم. در کلام امام هم باز همین مطلب استفاده مى‏شود که امام امت «دام ظله» وقتى که این جمله را که این چهارم را مى‏فرمایند، مى فرمایند تمرکز در مدیریت صدا و سیما به صورتى که قواى سه گانه در آن نظارت داشته باشد. معلوم مى‏شود که این قوه یک قوه چهارم است و قواى سه‏گانه در آن نظارت پیدا مى‏کند. بنابراین پیشنهاد ما این بود که چون این یک موسسه مستقل است این را مؤسسه مستقل حساب کنیم و از طرف رهبر یک فرد لایقى چنان‏چه در رأس قو قضائیه قرار مى‏گیرد در رأس قواى دیگر یک فرد لایقى مشروط به این‏که فقیه باشد، عاقل باشد، مدیر باشد، مدبر باشد همان جورى که شما در فرد رأس قو قضائیه فرض مى‏کنید. از طرف رهبر منصوب بشود و چون امام مى‏فرماید که از قواى ثلاثه به او نظر داشته باشد. آن ناظریت را هم محفوظ بداریم. یعنى از طرف هر قوه یک نفر در آنجا یا مورد شور قرار بگیرد یا بالاخره مورد نظر قرار بگیرد. آنجا باشد. این یک مؤسسه مستقلى مى‏شود پس قواى ما قواى چهارگانه مى‏شود و ضمناً چون واسطه مى‏خورد و امام فردى را در رأس قرار داده و در زیر نظر او اداره مى‏شود، مثل رئیس قو قضائیه، بنابراین اگر اشکالاتى در خارج متوجه بشود چیزهایى به ذهن مى‏آید که بگویند امام در رأس مثلا فلان رسانه گروهى این جورى و آن جورى و آن طرز خاص قرار گرفته این دیگر اشکالاتى وارد نمى‏شود. براى این‏که اگر از میان قضات یک کار غیر مناسبى انجام داد او به امام نسبت داده نمى‏شود چون واسطه است. امام بلا واسطه نیست، همچنین اگر به صدا و سیما هم یک اشکالاتى وارد بشود، مردم دیگر فوراً نمى‏گویند که این مربوط به امام است، رهبر این کار را کرده، خوب بابا رهبر یک فرد لایقى را نصب کرده، زیر نظر او اتفاقاتى مى‏افتد، حوادثى مى‏افتد، اشکالاتى گاهى پیدا مى‏شود. این مربوط به او هم نمى‏شود. فلذا به نظر مى‏رسد به این‏که بهترین وجهى که ما در اینجا هم نسبت به مردم جواب خوبى بتوانیم بدهیم، هم بیننا و بین ربنا بتوانیم بگوییم که یک راه صحیحى انتخاب کردیم و در آینده هم اگر ان شاء الله عملى بشود، همه این کارهایى که انجام مى‏گیرد ان شاء الله شرعى و مستند به آقایان بشود نظر بنده این است که این طرزى که عرض کردم عملى بشود. این بیان مطلب است.
منشى (یزدى)- جناب آقاى خامنه‏اى اجازه مى‏فرمایید.
نایب رئیس (خامنه‏اى)- بفرمایید.
محمد یزدى- این‏که آقایان بخواهند در مخالفت و موافقت این طرح پیشنهادى صحبت‏
Majlis:2 Volume:2 Sessions:15-28 Page:575
کنند طبیعى است که خلاف آیین‏نامه است و حتى این بحث را هم همین مقدار که الان مطرح مى‏فرمایند قاعدتاً به عنوان یک راه حل مصلحتى و الا ماده مصوب در آیین‏نامه در جایى بوده که کمیسیون هیچ نظرى نداشته باشد و در اینجا کمیسیون نظر داشته ولى چون نظرش رد شده، خود به خود یک نظر مصلحتى مى‏دهید. حالا من منظورم این است که قاعدتاً دیگر مخالف و موافق نمى‏توانند صحبت کنند.
نایب رئیس (خامنه‏اى)- خیر، نمى‏خواهیم، مخالف و موافق صحبت کند.
ى زدى- بعضى‏ها مرقوم فرموده‏اند که مى‏خواهند صحبت کنند قاعدتاً نمى‏توانند صحبت کنند.
نایب رئیس (سید على خامنه‏اى)- ما مى‏خواهیم این نظراتى که به نظر رسید و موافقین قابل توجهى دارد مطرح بشود، براى این‏که کمیسیون بر اساس این نظرات بروند بحث کنند. حالا اگر بر همین مبنا بنا است مشى بکنیم آقاى مهندس موسوى هم تشریف بیاورند، ایشان هم نظرشان را بگویند. چون آن نظر را هم ما آنجا نظرسنجى کردیم، دیدیم موافقین زیادى دارد. یعنى بعد از این نظر، آن نظر موافق دارد، آقاى مهندس موسوى بفرمایید. البته نظرات دیگرى هم هست، مى‏شود مطرح بشود.
میر حسین موسوى- بسم الله الرحمن الرحیم، من صحبت را از مسأله نظارت شروع مى‏کنم دیگر خوب راجع به طرح قبلى طبیعتاً بحث نیست، رأى گرفته شد و رد شد و یک بخشى از صحبت بنده مربوط به آن بود که الان بحث نمى‏کنم. در مورد نظارت باید گفت که شیوه نظارت فعلى یک شیوه ناقصى است. یعنى برادرانى که در صدا و سیما هستند مى‏توانند این شهادت را بدهند و عملًا بهترین راه نظارت شاید این نباشد که ما از سوى سه قوه، یک تعداد افرادى را معین بکنیم، بعد اینها بروند در صدا و سیما بنشینند، وارد یک جزئیاتى بشوند، کارهایى بشوند، بدون این‏که خود سه قوه وقت و فرصت مناست را داشته باشد که به عملکرد این چند نفرى که فرستاده رسیدگى بکند یا گزارش‏هاى آنها را بشنود. تجربه این هفت، هشت سال به این ترتیب بوده یعنى برادرانى از مجلس، برادرانى از قوه قضائیه و دولت انتخاب شده‏اند، رفته‏اند آنجا و یک کارهایى کرده‏اند، نظارت‏هایى کرده‏اند و طبیعتاً کارهاى خوبى هم ان شاء الله بوده ولى عملا به آن ترتیب که نظارت بشود که فرضاً سیاست‏هاى رسمى دولت یا نظام در صدا و سیما پى‏گیرى شده یا نه و نحوه نظارت به هیچ وجه به این ترتیب نبوده و اتصال قوا با صدا و سیما بسیار ضعیف و ناقص بوده. از یک طرف دیگر یک مسأله‏اى هست که من فکر مى‏کنم توجه به آن در سرنوشت صدا و سیما بسیار مهم است و ضمن این‏که صدا و سیما از نظر بالا بردن فرهنگ اسلامى براى ما اهمیت دارد، صدا و سیما ابزار اصلى نظام و دولت براى توسعه است. یعنى شما صدا و سیما را نداشته باشید از نظر اقتصادى شکست خواهید خورد از نظر اجتماعى شکست خواهید خورد و از نظر سیاسى. رسانه ها از قبیل صدا وسیما عملا در تحرک یک ملت یا رکود یک ملت در امر حل مسائل و معضلات سیاسى و اجتماعى و اقتصادى خودشان مؤثرند. براى همین یادمان نرود که وقتى مى‏گوییم نظارت سه قوه، این مسأله از یادمان برود که در عین حال صدا و سیما در ضمن این‏که باید نظارت بشود که به خودکامگى کمک نکند، یک حالت طرفدارانه نگیرد نسبت به یک قوه‏اى که این قوه یا آن قوه را تضعیف بکند. در عین حال یک ابزار مهمى براى دولت جهت پیشرفت آن سیاست‏هایى‏
Majlis:2 Volume:2 Sessions:15-28 Page:576
است که جنبه قانونى دارد، یعنى باید قید بکنیم. آن سیاست‏هایى که مورد قبول نظام هست. شما صدا و سیما را بگیرید، رکود حاصل خواهد شد براى همین این هم باید در نظر گرفته بشود. اصولا هیچ دولتى و هیچ نظامى نمى‏تواند بدون صدا و سیما برنامه‏هاى خودش را در فضاى امروز پیش ببرد. این یک نکته است.
یک نکته دیگرى که اهمیت دارد توجه بکنیم و در تصمیم گیرى ما اثر دارد، آن این است که صدا و سیما در سطح جهان بدون این‏که ما قدرت تسلط بر آنها داشته باشیم در حال گسترش دامنه نفوذ خودشان هستند. یعنى ما چهار پنج سال دیگر در خانه همین‏طور که رادیوى موج کوتاه را باز مى‏کنیم و فرضاً صداى یک کشور دیگر را مى‏گیریم و خبرهاى آنجا را مى‏گیریم، رادیو ضد انقلاب، صداى آمریکا، صداى بى بى سى، صداى تمام کسانى است که با انقلاب مخالف هستند. تلویزیون‏هایى خواهد بود، خواهند پیچاند و صدها کانال تصاویر موجود در جهان را دریافت خواهند کرد که چه بسا بخشى از تصاویر متوجه هستى انقلاب ما و هویت اسلامى ما و تمام برنامه‏هاى اقتصادى ما و همه چیز باشد شبیه همان چیزى که الان رادیوها دارند. آن موقع طبیعى است که مى‏توانیم تصور بکنیم که وقتى که تصویر به این مسأله اضافه مى‏شود، تلویزیون اضافه مى‏شود تا چه اندازه مسأله اهمیت پیدا خواهد کرد که ما یک صدا و سیماى قدرتمند از نظر خلاقیت و برخورد با این جریانات داشته باشیم. آن راه حلى که به ذهن بنده مى‏رسد (با تجربه این هفت، هشت سال) این است که این فردى که ما آنجا مى‏گذاریم، اولا باید در ارتباط نزدیک با سه قوه باشد. ما باید شیوه نظارت را عوض بکنیم، فرض بکنیم شما نسبت به صدا و سیما یک نوع قضاوتى در دولت، در مجلس خواهید یافت. ما باید شیوه این قضاوت را قدرت بدهیم، شکل بدهیم و آن را اهمیت قائل بشویم در سطح تصمیم گیرى در رابطه با صدا و سیما. از طرفى دیگر مسؤول صدا و سیما در ارتباط نزدیک با تصمیم گیرى‏هایى باید باشد که در مجلس مى‏گذرد، در قوه قضائیه مى‏گذرد، در دولت مى‏گذرد وگرنه قدرت برخورد با این قضایا، با این پیچیدگى‏هاى جامعه، ما را نخواهد داشت. در عین حال ما مى‏دانیم که اگر ما یک وزیر ساده در دولت داشته باشیم که بخواهد فرضاً آن نوع سیاست‏هایى که دولت مى‏خواهد اعمال بکند، حتى در چارچوب قانون ممکن است تحت تأثیر همان اشرافى که رئیس دولت دارد و تعصبات مربوط به دولت یا خیلى چیزهاى دیگر، انگیزه‏هاى دیگر کاملا یک طرفه عمل بکند و مشکلاتى را ایجاد بکند و خود این هم با آن چیزى که حضرت امام فرمودند مخالفت دارد، نظارت سه قوه بر این جریان. ما فکر مى‏کردیم که با توجه به تجربه‏اى که با وزیر دادگسترى داشتیم منتها از نظر نوع انتخاب نه از نظر عملکرد که ایراد هست، در رابطه با وزیر دادگسترى، ما این را تبدیل به یک وزیر کنیم. چگونه؟ فرض بکنیم وزیرى که رئیس قو قضائى است و رئیس جمهور او را با هم تفاهم مى‏کنند و معرفى مى‏کنند به مجلس جهت رأى گیرى. خوب طبیعتاً نظر دو قوه راجع به یک فرد جلب خواهد شد و این فردى خواهد بود که در دولت شرکت خواهد کرد، رأى از مجلس خواهد گرفت، مجلس از او سؤال خواهد کرد. در کمیسیون مربوطه آن کمیسیون حق خواهد داشت که از او دعوت بکند بیاید به سؤالات پاسخ بدهد و حتى در معرض استیضاح قرار خواهد داشت و به این ترتیب ما نظارت کلى مجلس را روى برنامه‏ها داریم. یک فیلم بدى را نشان داده، یک خبر
Majlis:2 Volume:2 Sessions:15-28 Page:577
بدى را گفته. یک تعصبى را نشان داده، به عنوان یک کانون هشیار در نظام ما نسبت به این جهت‏گیرى‏ها حساسیت نشان خواهد داد و برخورد خواهد کرد. در رابطه با دولت حضور این فرد در دولت باعث خواهد شد که با برنامه‏هاى گوناگون رسمى نظام آشنایى پیدا کند. یقیناً منظور از نظارت سه قوه این نیست که سیاست‏هاى ورزشى را بیاید قوه قضائیه یا مجلس تعیین بکند. یا فلان چیز خاص مربوط به یک دستگاه خاص که سیاست‏هاى رسمى را اعمال مى‏کند و در جامعه پیاده مى‏کند که مربوط به یک قوه است، قوه دیگر بخواهد در آن زمینه اعمال نظر بکند. ما تصورمان این است که یک اشتباهى در رابطه با صدا و سیما صورت گرفته، به یک ترتیب متعادلى باید آن را حل بکنیم، این است که تصورمان این بوده که وقتى مى‏گوییم سه قوه در این مسأله نظارت دارند، در رابطه با سیاست خارجى، سیاست داخلى، سیاست‏هاى اقتصادى، سیاست‏هاى ورزشى، سیاست‏هاى هنرى، مجموعه نظرات سه قوه باید آنجا جمع بشود. در صورتى که هدف این نیست، راه اعمال سیاست‏هاى رسمى در نظام ما روشن است، مجلس به یک چیزى رأى مى‏دهد، یک قانونى را تأکید مى‏کند، دولت مى‏رود در چارچوب اختیاراتش آن را عمل مى‏کند. تا آن موقعى که در چارچوب قانون دارد دولت یک چیزى را عمل مى‏کند صدا و سیما باید مدافع آن باشد وگرنه در نظام تناقض پیش مى‏آید. آن مى‏خواهد گندم را بیشتر بکند، آن فرضاً مى‏پردازد به برنج، آن مى‏خواهد با ترکیه رابطه خوب یا بدى پیدا کند. آن مى‏پردازد به یک کشور دیگر و یا بر عکسش عمل مى‏کند. این را ما باید توجه بکنیم که مسؤول صدا و سیما که ما مى‏گذاریم در حقیقت کسى است که در ضمن این‏که حامى قوه قضائیه هست. حامى مجلس هست، حامى آزادى اندیشه هست، درعین حال این موقعیت را دارد که از سیاست‏هاى رسمى و قانونى و شرعى نظام در صدا و سیما حمایت بکند. خوب چنین فردى در دولت به بخش وسیعى از امور آگاه خواهد شد. شرکتش در شوراى عالى قضائى (شوراى قضائى که نداریم) در تماس با رئیس قوه قضائیه باز هم با مسائل آنجا مى‏تواند آشنا باشد که من تصورم این است که عملا رابطه کمترى در رابطه با رئیس قوه قضائیه خواهد بود. مگر در مواردى که خلافى اتفاق بیفتد. طرف کج بخواهد برود. یا یک موضع طرفدارانه بخواهد بگیرد، چیزى را از حقوق اساسى در نظام جمهورى اسلامى به خطر بیاندازد، آن موقع است که قوه قضائیه و رئیس قوه قضائیه از قدرت خودش استفاده مى‏کند وزیر نسبت به وزراى دیگر امتیازى دارد که یک کمى خاطر ما را جمع مى‏کند که این تبدیل به یک ابزار بى‏اراده در دست قوه اجرائى نشود. بنده آن چیزى که در دولت لمس کرده‏ام این است که وقتى که وزیرى را دو یا سه مرجع تعیین مى‏کنند، او در حقیقت مخصوصاً اگر قید هم این شده و وظیفه‏اى را از این نظر بر دوش یک فرد هم گذاشته شده باشد و قید هم شده باشد که او باید کل مسائل نظام را در نظر بگیرد، این فرد یک عضو چشم و گوش بسته در رابطه با یک قوه قرار نمى‏گیرد، چرا که او منتظر این هست و انتظار مى‏رود که مجلس از او سؤال بکند، استیضاح بکند، نطق‏هایى علیه او بشود، اگر بخواهد کج برود یا اگر بخواهد بد عمل بکند، ممکن است قوه قضائیه با او برخورد بکند یا اگر کج عمل بکند، رئیسش عمل بکند در عین حال چون به تنهایى رئیس جمهور، حق عزل او را ندارد. از این نظر هم وزیر احساس شخصیت و استقلال نسبى به سایر وزراء مى‏کند و این براى ما حساس است و حیاتى هم هست یعنى کسى که‏
Majlis:2 Volume:2 Sessions:15-28 Page:578
آنجا مى‏نشیند تا مقدار زیادى نه این‏که تا آن حدى که بیاید کارها را به لنگى بکشاند، مشکلات حیاتى در کشور ایجاد بکند. باید احساس بکند که مستقل است، آرامش دارد، در آن جایى که نشسته است، به خاطر گفتن یک حرف حقى، به خاطر یک سیاست روشنى مورد تهاجم قرار نمى‏گیرد و صندلى او به اصطلاح سست نیست که سریع از زیر پایش کشیده بشود. در رابطه با آن طرحى که در ارتباط با مقام رهبرى ما در نظر مى‏گیریم اشکالاتى به نظر ما مى‏آید. ببینید ما اگر رئیسى داشته باشیم، مدیرى داشته باشیم براى ...
نایب رئیس (خامنه‏اى)- راجع به آن طرح صحبت نکنید، چون مخالف و موافق که نیست‏
میر حسین موسوى- عیب ندارد. استدلال‏ها هم همین بود. البته من یک پیشنهادى هم داشتم که غیر از این پیشنهاد یکى دو جلسه مطرح کردم، مخالفت شده. بنده تصورم این است. بر اساس یک مقدار چیزهایى که اخیراً راجع به صدا و سیما و رسانه‏هاى جمعى فکر کرده‏ام ما رسانه‏هاى جمعى را اگر بخواهیم صد در صد با سرمایه‏هاى دولتى گسترش بدهیم حتماً ضربه خواهیم خورد و قدرت هماوردى با ده‏ها و صدها کانال در سطح جهان در رابطه با مسائل فرهنگى و آموزشى نخواهیم داشت. به اعتقاد من ما امکان ایجاد صدا وسیماهایى که با نظارت سه قوه، با نظارت نظام جمهورى اسلامى، که دست از پا خطا نکنند و برنامه‏هایشان حالا به تأیید یک مرجعى برسد، باید داشته باشیم که صدا و سیما را با سرمایه دولتى هم در کشور گسترش بدهیم. شبیه جرائد، منتها سفت و سخت‏تر و محکم‏تر از نظر چارچوب‏ها اگر در زمینه سیاسى هم احساس خطر مى‏شود حداقل در زمینه آموزشى و فرهنگى ما چنین تصمیمى را باید بگیریم وگرنه ما یک صدا و سیما خواهیم داشت حداکثر با دو کانال و مواجه خواهیم بود با ده‏ها کانالى که ما را محاصره خواهند کرد.
نایب رئیس (سید على خامنه‏اى)- آن‏که الان محل بحث نیست. یک پیشنهاد دیگرى هم آقاى نورى داده‏اند که چون نزدیک به پیشنهاد اول هست ممکن است آن هم طرفدارانى داشته باشد من عین عبارت ایشان را مى‏خوانم «مدیر عامل صدا و سیما به پیشنهاد رئیس قوه مجریه و با موافقت رهبر به مدت چند سال (حالا چند سال خالى است) منصوب مى‏گردد. مدیر عامل تا زمانى که مورد تأیید رهبرى است در مقام خود باقى مى‏ماند چنان‏چه اعتماد رهبر از وى سلب گردید، رئیس قو مجریه مکلف است فرد جدیدى را براى سمت مدیر عامل صدا و سیما به رهبر پیشنهاد نماید. نمایندگان منتخب سه قوه بر کلیه امور صدا و سیما نظارت نموده در صورت مشاهده هر گونه تخلف مورد یا موارد را جهت تصمیم گیرى به رهبر گزارش مى‏نمایند. نحوه اعمال نظارت و اعمال تصمیمات رهبر را قانون معین مى‏کند».
حسین هاشمیان- اینها جزئیات است.
نایب رئیس (خامنه‏اى)- بلى، البته این چون جمع بین مدیریت یعنى انتساب و اتصال به رهبر و انتساب و اتصال به رئیس قوه مجریه است. به هر حال حالا دو نظر وجود دارد من فکر مى‏کنم دیگر بحث روى این دو نظر لازم نیست انجام بگیرد و موافق و مخالف صحبت کنند. این را ما به کمیسیون چهار مى‏دهیم. اصلا پیشنهاد جناب‏عالى را عیناً به آنها مى‏دهیم.
نایب رئیس (هاشمى رفسنجانى)- آقاى خامنه‏اى اجازه بدهید یک پیشنهادى هم چهار
Majlis:2 Volume:2 Sessions:15-28 Page:579
پنج نفر از آقایان امضاء کرده‏اند، قابل توجه است، بخوانیم، آن هم هست. آقاى خوئینى‏ها، آقاى بیات، آقاى خامنه‏اى، آقاى جنتى، آقاى کروبى امضاء کرده‏اند.
 «عزل و نسب رئیس سازمان صدا و سیما با مقام رهبرى» این یک.
 «شورایى مرکب از نمایندگان رئیس جمهور و رئیس قو قضائیه و مجلس شوراى اسلامى از سوى رهبر بر صدا و سیما و برنامه آن نظارت مى‏کنند. شیوه نظارت را قانون تعیین مى‏کند» این هم در همان مى‏گنجد. یعنى در آن بحثى که آقاى مشکینى ... اگر ما رهبرى را پذیرفتیم که مسؤول باشد آن وقت این پیشنهادات را جداگانه هر یکى را مطرح مى‏کنیم. حالا پس شما دو پیشنهاد اصولى دارید به ترتیب هر جور مى‏دانید مطرح کنید.
نایب رئیس (سید على خامنه‏اى)- لازم نیست الان رأى بگیریم.
نایب رئیس (هاشمى رفسنجانى)- آخر ما مى‏خواهیم کمیسیون بر اساس فکر اکثریت برود، یکى از آنها را تنظیم کنیم.
ما این رأى برایمان معتبر نیست ولى براى هدایت کمیسیون مفید است.
نایب رئیس (خامنه‏اى)- به عنوان نظرخواهى.
نایب رئیس (هاشمى رفسنجانى)- نه این اشکالى ندارد. اصلا ما گفتیم که ما بر اساس مذاکرات مى‏خواهیم ببینیم نظر چیست؟
نایب رئیس (خامنه‏اى)- بحث نشده آخر، رأى گیرى رسمى را بایستى از کمیسیون پیشنهاد بکنند، پیشنهاد نشده.
نایب رئیس (هاشمى رفسنجانى)- جناب آقاى خامنه‏اى شما استمزاجى بکنید، ببینید اکثریت چه مى‏خواهند؟
نایب رئیس (خامنه‏اى)- نظر اول، نظر مربوط به رهبر است که آقاى مشکینى فرمودند البته در جزئیاتش نظرات گوناگونى هست که همین نظر چهار، پنج امضائى اخیر هم تقریباً همان خواهد شد.
موسوى خوئینى‏ها- اگر قرار باشد که رأى رسمى گرفته بشود کمیسیون به عنوان شور اول همین مطلب را بیاورد.
نایب رئیس (هاشمى رفسنجانى)- ما مى‏خواهیم ببینیم اکثریت چه مى‏خواهند این را مى‏خواهیم ببینیم.
موسوى خوئینى‏ها- خوب آن وقت آقایان پیشنهاد مى‏دهند به عنوان شور دوم بیاوریم.
عمید زنجانى- اگر شورا تصویب بکند که به عنوان مصوبه شور اول قرار بگیرد چه اشکالى دارد؟
نایب رئیس (خامنه‏اى)- ببینید ما الان این را تصویب مى‏کنیم. یعنى از جلسه نظرخواهى مى‏کنیم. کمیسیون مى‏تواند درظرف همین امروز تا فردا یک جلسه تشکیل بدهد، مجدداً این را به مجلس ارائه کند، آن‏قدرى وقت نمى‏گیرد.
آقایانى که با نظر اول «رهبرى» موافق‏اند دستشان را بلند کنند (اکثرا دستشان را بلند کردند) رأى خیلى بالایى دارد.
احمد جنتى- این را اصلا مصوبه کلیات تلقى کنید.
Majlis:2 Volume:2 Sessions:15-28 Page:580
نایب رئیس (خامنه‏اى)- این خلاف آیین‏نامه است جناب آقاى جنتى. بگذارید این را کمیسیون بروند تا فردا نظرشان را به جلسه بدهند. فردا بدون این‏که بحث کنیم رأى مى‏گیریم.
نایب رئیس (هاشمى رفسنجانى)- شما آن دومى را هم بگیرید، ببینیم آن چقدر رأى مى‏آورد؟
نایب رئیس (خامنه‏اى)- آقایانى که با نظر دوم، که آقاى موسوى الان توضیح دادند موافق‏اند دستشان را بلند کنند (ده نفر دست بلند کردند) این هم ده رأى دارد ولى نظر اول بیشتر رأى دارد. خوب حالا اگر کمیسیون تا فردا این را ان شاء الله ...
نایب رئیس (هاشمى رفسنجانى)- خیر، این الان طبق آیین‏نامه ما شور دوم را بر اساس نظر اکثریت تنظیم مى‏کنیم (چند نفر از اعضاء- به عنوان شور اول) نه شور دوم است. آیین‏نامه را بدهید بخوانند.
نایب رئیس (خامنه‏اى)- ماده آیین‏نامه تصریح نکرده حالا، الان مى‏شود تصمیم گرفت ملاحظه کنید آیین‏نامه این جورى است: «در صورتى که گزارش کمیسیون رد شد. گزارش به کمیسیون برگشت داده مى‏شود کمیسیون موظف است با توجه به مذاکرات جلسه عمومى موضوع را مجدداً بررسى کند و گزارش خود را براى طرح در شورا به هیأت رئیسه تسلیم نماید.» معلوم نیست که طرح شورا در شورا به عنوان شور اول یا دوم؟
نایب رئیس (هاشمى رفسنجانى)- من این توضیح را بدهم که ما چیزى دوباره تصویب کردیم اینجا. یعنى آن آیین‏نامه‏اى که بعداً اصلاح کردیم و با آن کار کمیسیون قوه مجریه را درست کردیم. همان را الان دیگر عمل کنیم. یعنى الان اینجا رأى بدهید به عنوان شور اول همان کارى که در قوه مجریه کردیم. چون بحث‏ها روشن است. دیگر بحث نکنیم.
حسین هاشمیان- در آنجا کمیسیون به نظرى نرسیده بود، اینجا کمیسیون رأى داده است‏
نایب رئیس (خامنه‏اى)- ولى رد شده است، خیلى سخت‏گیرى نباید کرد. یعنى واقعاً آیین‏نامه تطبیق هم مى‏کند با همین که آقاى هاشمى مى‏گویند.
نایب رئیس (هاشمى رفسنجانى)- ما قطعاً مى‏دانیم دوباره هم که آوردیم همین خواهد شد. دیگر حالا چرا سه شورى کنیم؟ ما قطعاً مى‏دانیم.
همین است. آقایان هم آدم‏هایى نیستند که بتوانیم در افکارشان نفوذ کنیم.
سید هادى خامنه‏اى- از جلسه بپرسید معلوم مى‏شود.
نایب رئیس (خامنه‏اى)- از جلسه مى‏پرسیم. آقایان موافقید که ما این را به عنوان شور اول به رأى بگذاریم؟ آقایانى که موافق‏اند به عنوان شور اول به رأى گذاشته بشود. دستشان را بلند کنند (اکثرا دستشان را بلند کردند) رأى آورد، که به عنوان شور اول به رأى گذاشته بشود. حالا آقایانى که با نظر رهبرى موافق هستند که به عنوان شور اول رأى گیرى بشود دستشان را بلند کنند. (اکثرا دستشان را بلند کردند) با اکثریت قاطع رأى تصویب شد.
نایب رئیس (هاشمى)- حالا آقایان پیشنهاداتى که دارند به کمیسیون بدهند که ما دعوتشان کنیم بیایند در کمیسیون‏ها آنجا بحث کنند.
نایب رئیس (خامنه‏اى)- آقاى خوئینى‏ها یک مطلبى را مى‏خواستند بگویند بفرمایید توضیح بدهید. توجه بفرمایید یک نکته آیین‏نامه‏اى، آقاى خوئینى‏ها مى‏فرمایند.
Majlis:2 Volume:2 Sessions:15-28 Page:581
موسوى خوئینى‏ها- ى ک مشکل آیین‏نامه‏اى است که من یک توضیح مختصرى مى‏دهم. به حسب ظاهر، حالا این‏طور که برادرانمان در اداره قوانین هم از آیین‏نامه برداشت کرده‏اند این است که اگر گزارشى در جلسه علنى به عنوان شور اول تصویب شد، اعضاء شورا باید ظرف چهل و هشت ساعت پیشنهاداتشان را به کمیسیون بدهند. یعنى بعد از تصویب ظرف چهل و هشت ساعت. به نظر ما آمد که این اشتباه شده یعنى باید قاعدتا این‏طورى باشد که چهل و هشت ساعت قبل از طرح در کمیسیون مطرح شود، و الا ما دیروز اینجا این مسأله‏اى که راجع به تمرکز در قوه مجریه هست تصویب کردیم. حالا مى‏خواهیم در کمیسیون به عنوان شور دوم آن را مطرح کنیم. پس آقایان باید حتماً ظرف چهل و هشت ساعت پیشنهاداتشان را بدهند. یعنى اگر ظرف چهل و هشت ساعت ندادند، دیگر حق پیشنهاد دادن از اعضاء این جلسه سلب مى‏شود. در حالى که من فکر مى‏کنم هیچ کس در آن موقعى که این آیین‏نامه تصویب مى‏شده این را نمى‏خواسته رأى بدهد. تسهیلات براى اعضاء و همچنین کمیسیون گفته شده آقایان پیشنهاداتشان را مى‏توانند بدهند اما دیگر چهل و هشت ساعت قبل از طرح در کمیسیون، به کمیسیون داده شده باشد. بنابراین، این چهل و هشت ساعتى که الان در آیین‏نامه هست، این جلسه و اعضاى جلسه را محدود مى‏کند، به طورى که از دیروز تا امروز بیست و چهار ساعت گذشت، از حالا هم تا فردا بیست و چهار ساعت، مى‏شود چهل و هشت ساعت. یعنى بعداً آقایان دیگر هیچ کدام حق پیشنهاد دادن به کمیسیون دوم در ارتباط با تمرکز در قوه مجریه را ندارید. من گمان نمى‏کنم آن موقع هم که این آیین‏نامه را تصویب مى‏کردیم، مى‏خواستیم این‏طور خودمان را محدود بکنیم. تصور مى‏شد فقط یک اشتباهى در تعبیر بوده، در نوشتن بوده، به هر حال اگر هم اشتباه بوده، اگر آقایان موافقت بفرمایند این چهل و هشت ساعت را به این شکل اصلاح کنیم، که آقایان پیشنهاداتشان را بعد از شور اول حداکثر تا چهل و هشت ساعت قبل از تشکیل کمیسیون به کمیسیون ارائه بدهند.
نایب رئیس (خامنه‏اى)- تا قبل از تشکیل کمیسیون نه، تا قبل از طرح در شور دوم در جلسه عمومى.
موسوى خوئینى‏ها- خیر، چون بالاخره ما باید این گزارش را بگیریم که بعد بتوانیم در کمیسیون رویش بحث کنیم.
نایب رئیس (خامنه‏اى)- آخر کمیسیون امکان دارد استمرار داشته باشد، کمیسیون چند جلسه مطرح مى‏شود. تا چهل و هشت ساعت قبل از طرح در جلسه عمومى.
موسوى خوئینى‏ها- حالا به هر حال اشکال روشن شد.
نایب رئیس (خامنه‏اى)- خوب آخر پیشنهاد را بگویید که رأى بگیریم.
نایب رئیس (هاشمى)- اجازه بدهید من یک توضیحى بدهم ما که این را تنظیم کردیم. عینى در موقعش نظر خاصى داشتیم اگر آن نظر الان معتبر نیست، صرف نظر کنیم. ما روى حساب موقت بودن زمان کارمان فکر کردیم که بى‏نهایت وقت نگذاریم که مثلا کمیسیون کارهایش را تمام کرده پشت سر هم پیشنهاد بیاید، و مجبور بشود بنشیند پیشنهادها را بررسى کند و این ممکن است ده روز طول بکشد، اگر این جور بخواهیم عمل کنیم. ما فکر کردیم‏
Majlis:2 Volume:2 Sessions:15-28 Page:582
کسانى که مى‏خواهند پیشنهاد بدهند، بدهند. اما کمیسیون پیش از آنهایى که تا چهل و هشت ساعت بعد پیشنهاد مى‏دهند مجبور نباشد، حالا اگر پیشنهاد خوبى رسید اعضاء کمیسیون که مى‏توانند. خود اعضاء کمیسیون همیشه مى‏توانند پیشنهاد بدهند آنجا، ولو ده روز بعدش. بنابراین اگر مردم پیشنهاداتى داشته باشند یا ما پیشنهادهایى داشته باشیم، به اعضاء کمیسیون مى‏دهیم، اعضاء کمیسیون مى‏آیند آنجا مطرح مى‏کنند. اما پیشنهاد خارج از کمیسیون را ما وقتش را چهل و هشت ساعت گذاشتیم، به این منظور که وقت کمیسیون‏ها محدود است. وقت کل ما محدود است. شما باید یک سقفى تعیین کنید. مثلا چهل و هشت ساعت نه، بگویند مثلا هفتاد ساعت، بگویید صد ساعت، دیگر از آن بیشتر که نمى‏شود که سقف را برداریم.
نایب رئیس (خامنه‏اى)- خوب وقت کمیسیون‏ها که محدود است درست، اما مواردى پیش مى‏آید که کمیسیون مثلا پنج روز دیگر بنا است تشکیل بشود. کما این‏که الان در کمیسیون قو مجریه چنین چیزى پیش آمده، چون ما عصرها هر روز جلسه داریم. کمیسیون تا قبل از شنبه تشکیل نمى‏شود. آن وقت ما بگوییم آقایان تا فردا فقط مى‏توانند پیشنهاد بدهند بعد دیگر حق پیشنهاد دادن‏ندارند. چه لزومى دارد؟ وقت محدود است. اما کمیسیون هم براى رسیدگى مجال دارد، در شرایطى همین پیشنهاد آقاى خوئینى‏ها به نظر مى‏رسد پیشنهاد خوبى است. بگوییم تا چهل و هشت ساعت قبل از طرح در جلسه عمومى یا تا قبل از ارائه گزارش کمیسیون به جلسه عمومى، این بهتر است. پیشنهادها قابل ارائه باشد.
محمد مؤمن- خلاف آیین‏نامه است.
نایب رئیس (خامنه‏اى)- مى‏خواهیم آیین‏نامه را درست کنیم، همین اشکال بر آیین‏نامه وارد است.
نایب رئیس (هاشمى)- خیلى خوب، پس پیشنهاد مشخصى بدهید در جلسه بعد مطرح کنیم. یک پیشنهاد کتبى روشنى بدهید، یک پیشنهاد حساب شده‏اى تهیه کنید، بدهید در جلسه بعد بحث کنیم.
اسدالله بیات- در عبارت ماده 19 هست که پیشنهادات کتبى مربوطه به هر گزارش ... این نگرانى که جناب آقاى خوئینى‏ها دارند مربوط به کل گزارش است نه مربوط به بند بند گزارش، بنابراین الان گزارش کمیسیون چهارم، چهار مسأله دارد ...
نایب رئیس (خامنه‏اى)- این اصلا شور دوم است. آن کل گزارش مربوط به شور اول بود، اصلا این بحث شور دوم است.
اسدالله بیات- منظورم این است که این در جهت پیشنهادها تأثیر دارد. چون اگر همین مصوبه را گزارش تلقى بکنید این اشکالات وجود دارد. اما مجموعه گزارش یک کمیسیون را یک گزارش تلقى بکنید الان کل گزارش مصوبه نیست.
نایب رئیس (خامنه‏اى)- چرا ما گزارش را تمام کردیم. ببینید گزارش شور اول کمیسیون دو تمام شده است.
Majlis:2 Volume:2 Sessions:15-28 Page:583
نایب رئیس (هاشمى رفسنجانى)- حالا همین حرف شما را ممکن است بگوییم عبارت معنایش این است.
3- پایان جلسه و تاریخ تشکیل جلسه آینده‏
رئیس- ختم جلسه اعلام مى‏شود. فردا ان شاء الله ساعت چهار آقایان تشریف‏فرما بشوند.
 (جلسه ساعت 15/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:585
 جلسه شانزدهم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و هفت دقیقه چهارشنبه دهم خرداد 1368 هجرى شمسى برابر با 25 شوال المکرم 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- بیانات آقاى رئیس به مناسبت سالروز شهادت حضرت امام جعفرصادق علیه السلام‏
3- بحث پیرامون کلیات راه بازنگرى به قانون اساسى جمهورى اسلامى ایران‏
4- پایان جلسه و تاریخ تشکیل جلسه آینده‏
Majlis:2 Volume:2 Sessions:15-28 Page:586
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور 18 نفر جلسه رسمى است، لطفاً دستور جلسه را اعلام بفرمایید.
منشى (حسن ابراهیم حبیبى)- بسم الله الرحمن الرحیم. دستور شانزدهمین جلسه عمومى بازنگرى قانون اساسى، بعد از ظهر روز چهارشنبه دهم خردادماه 1368 هجرى شمسى مطابق با بیست و پنجم شوال 1409 هجرى قمرى.
1- گزارش شور اول کمیسیون چهارم در خصوص راه بازنگرى قانون اساسى جمهورى اسلامى ایران.
رئیس- قرآن را تلاوت بفرمایید. (قارى آقاى میرداماد چند آیه از سوره نساء را به شرح زیر تلاوت کردند).
 «از آیه 58 تا 59 سوره نساء»
اعوذ بالله من الشیطان الرجیم- بسم الله الرحمن الرحیم‏
إِنَّ اللَّهَ یأْمُرُکُمْ أَنْ تُؤَدُّوا الْأَماناتِ إِلى أَهْلِها وَ إِذا حَکَمْتُمْ بَینَ النَّاسِ أَنْ تَحْکُمُوا بِالْعَدْلِ إِنَّ اللَّهَ نِعِمَّا یعِظُکُمْ بِهِ إِنَّ اللَّهَ کانَ سَمِیعاً بَصِیراً* یا أَیهَا الَّذِینَ آمَنُوا أَطِیعُوا اللَّهَ وَ أَطِیعُوا الرَّسُولَ وَ أُولِى الْأَمْرِ مِنْکُمْ فَإِنْ تَنازَعْتُمْ فِى شَى‏ءٍ فَرُدُّوهُ إِلَى اللَّهِ وَ الرَّسُولِ إِنْ کُنْتُمْ تُؤْمِنُونَ بِاللَّهِ وَ الْیوْمِ الْ‏آخِرِ ذلِکَ خَیرٌ وَ أَحْسَنُ تَأْوِیلًا
 (صدق الله العلى العظیم- حضار صلوات فرستادند)
2- بیانات آقاى رئیس به مناسبت سالروز شهادت حضرت امام جعفر صادق علیه السلام‏
رئیس- بسم الله الرحمن الرحیم، الحمد لله و الصلوة و السلام على رسوله و آله و اللعن على اعدائهم اجمعین.
اللهم الهمنا الخیر و العمل به و خشیتک باللیل و النهار.
امروز روز شهادت حضرت امام جعفر صادق سلام الله علیه است. این شهادت عظیم را ابتدائاً به همه عالم اسلام و به حضرت بقیة الله الاعظم ارواحنا له الفداء و نایب بر حق او و همه مسلمین و خاصه عالم تشیع تسلیت عرض مى‏کنیم. و توهم نشود ما امروز کارمان را تعطیل نکردیم اعوذ بالله یک بى‏اعتنایى راجع به این موضوع تلقى بشود. نوعاً کسانى که کارهایشان را تعطیل مى‏کنند، البته على القاعده باید بروند سراغ یک عبادتى. ما بهتر از این کارى که امام امت به ما محول فرموده‏اند الان عبادتى به نظرمان نمى‏رسد. من معتقدم که والاترین عبادت (اگر ما بتوانیم اخلاص را در اینجا عملى کنیم) همین کارهایى است که برنامه عملى میلیون‏ها انسان را طبق آنچه که اسلام دستور داده ما انجام مى‏دهیم. از خداوند مى‏خواهیم که به ما اخلاص عنایت کند که روح همه عمل‏ها اخلاص است و در روایتى از حضرت امام حسن مجتبى علیه السلام وارد شده است که فرمود: «لو جعلت الدنیا کلها لقمة واحدة و القمتها فى فم من یعبدالله مخلصا لرأیت عنى مقصراً فى حقه» همه دنیا را یک لقمه بکنم و در دهان آن کس که در عملش اخلاص دارد بگذارم معترفم که حق او را ادا نکرده‏ام.
ما ان‏شاءالله امیدواریم که مخلص باشیم و با اخلاص انجام بدهیم و اینجا هم که اجتماع کرده‏ایم به عنوان این‏که یک عبادتى را انجام مى‏دهیم، اجتماع کرده‏ایم. از روح بزرگ حضرت امام صادق علیه السلام استمداد مى‏جوییم که فکر ما را عند الاشکال هدایت بفرماید، چنان‏چه به ما
Majlis:2 Volume:2 Sessions:15-28 Page:587
آموخته‏اند که وقتى که در مطالبى قرار بگیرید که مورد شبهه باشد چنین بگویید: «اللهم اهدنى اذا اشتکلت على الامور لاهداها و اذا تشابهت الاعمال لازکیها، و اذا تناقضت الملل لارضیها»
ان‏شاءالله خدا هدایت‏مان بفرماید و ما این روز را به هم برادران و خواهرانى که صداى ما را مى‏شنوند تسلیت عرض مى‏کنیم. والسلام علیکم و رحمة الله و برکاته.
3- بحث پیرامون کلیات راه بازنگرى به قانون اساسى جمهورى اسلامى ایران‏
رئیس- جناب آقاى امامى صحبت بفرمایید.
محمد امامى کاشانى (مخبر کمیسیون 4)- سلام علیکم، بسم الله الرحمن الرحیم. بازنگرى به قانون اساسى در قانون اساسى نیامده و در این مقطع هم که احساس ضرورت مى‏شد که به قانون اساسى یک نگرشى بشود و اصلاحیه‏ها و تصمیم‏هایى به عمل بیاید، امام دام ظله این را ارجاع فرمودند به جمعى و شورایى که براى این کار تعیین فرمودند.
در قانون اساسى حقش این است که این مطلب مطرح بشود و لذا یکى از مواردى که در دستورالعمل حضرت امام بود همین شیو بازنگرى به قانون اساسى بود. در کمیسیون 4 این مطلب بررسى شد و محورهایى تصویب شد.
اول این‏که چه کسى این را اعلام کند و چه کسى پیشنهاد کند؟
دوم این‏که چه محتوایى قابل تغییر در قانون اساسى نیست؟
سوم این‏که چه کسانى این تغییر را و این اصلاح را بدهند؟
چهارم این‏که پس از این‏که آن افراد این اصلاحیه را به عمل آوردند آیا به تأیید رهبر برسد یا نه؟
پنجم این‏که پس از تأیید رهبر آیا رفراندوم و همه‏پرسى باید بشود یا نه؟ که در این پنج محور کمیسیون بحث کرده و آن‏چه چکید بحث‏ها است، عرض مى‏کنم.
مطلب اول، البته هر کسى به نحو طبیعى مى‏تواند پیشنهاد کند. ولى یک مقام رسمى و پیشنهاد رسمى این متعارف و متداول در اصلاحیه‏هایى که در قانون اساسى در هر کجاى دنیا به وجود مى‏آید هست و یک پیشنهاد رسمى وجود دارد. ما سه مرکز به نظرمان رسید ولى نهایتاً مجمع تشخیص مصلحت را ترجیح دادیم.
یک مرجع مجلس شوراى اسلامى که به رهبر پیشنهاد کند و مرجع دوم سران و رؤساى سه قوه پیشنهاد کنند و مرجع سوم مجمع تشخیص مصلحت نظام. و چون این در رابطه با مصلحت نظام است ما به قوه معروف با تناسب حکم موضوع این را ترجیح دادیم که رسماً از طرف مجمع تشخیص مصلحت به رهبر پیشنهاد بشود ...
هاشمى رفسنجانى- جناب آقاى امامى! ظاهراً در مصوب کمیسیون پیشنهاد مجمع نیست. یعنى رهبر بعد از مشورت با مجمع مى‏تواند مطرح کند، یعنى پیشنهاد بدهد. از هر جا پیشنهاد را رهبر مى‏تواند بگیرد.
محمد امامى کاشانى- این همین‏طورى که نوشته شده همین است که شما مى‏فرمایید ولى آن چیزى که در کمیسیون، ما تصویب کرده‏ایم این است که من عرض مى‏کنم.
هاشمى رفسنجانى- از آقایان دیگر هم که در کمیسیون بودند بپرسید.
امامى کاشانى- حالا من به هر حال یادداشت کرده‏ام. عیب ندارد این چیزى که اینجا
Majlis:2 Volume:2 Sessions:15-28 Page:588
هم هست صحبتش را مى‏کنیم ولیکن من دفتر یادداشت کمیسیون ...
عبدالله نورى- بالاخره مخالف و موافق هم باید بدانند که در مورد چه چیزى صحبت مى‏کنند.
امامى کاشانى- ولى روى هم رفته من این را مطالعه کردم، ولى چون آنچه در ذهنم بود، آن بود لذا آن را مطرح کردم ولى حالا هر دوى اینها قابل مطرح شدن است، حالا یا به صورت مصوب کمیسیون یا به صورت پیشنهاد. ولى روى هم رفته این مسأله هست که اینها در گزارش جناب‏عالى نوشته‏اند که «رهبر با مشورت مرجع تشخیص مصلحت»، بالاخره این مسأله در کمیسیون مطرح شد که یک مقامى پیشنهاد بکند، الان جاى این پیشنهاد اینجا خالى است ...
نایب رئیس (هاشمى رفسنجانى)- ما گفتیم پیشنهاد را هر کسى مى‏تواند به رهبر بکند، آن حتى به تنهایى خودش هم مى‏تواند به این فکر برسد.
امامى کاشانى- بلى درست مى‏فرمایید ما این را در کمیسیون صحبت کردیم که هر کسى و هر جمعى مى‏تواند پیشنهاد بکند ولى یک مرکزى پیشنهاد رسمى دارد، یعنى در ذهنم این است، حالا اگر که در کمیسیون هم ذکر نشده و پخته نشده و تصویب نشده این ممکن است به صورت یک پیشنهادى حالا آقایان بدهند یا خود بنده این پیشنهاد را بدهم، ما اصرارى روى این نداریم، ولى روى هم رفته مطلب را من عرض بکنم که این جور است که حالا به همین صورتى هم که در گزارش کمیسیون آمده «رهبر با مشورت مجمع تشخیص مصلحت». پس بنابراین اعلام از طرف رهبر است، در رابط با مجمع تشخیص مصلحت است. (این دو مرحله شد) مرحل دیگر این‏که چه محتوایى داشته باشد؟ محتواى آنچه که باز در کمیسیون مطرح شد، من خودم حالا یک پیشنهادى هم دارم که بعد آن را به این اضافه مى‏کنم، ولى در مورد آن چیزى که در کمیسیون مطرح شد یک پیشنهادى هم دارم که بعد آن را به این اضافه مى‏کنم ولى آن چیزى که در کمیسیون مطرح بود من عرض مى‏کنم و آن این است که هر چه در قانون اساسى در رابط با محتواى اسلامى بودن قانون اساسى است و حاکمیت مقررات اسلام است این قابل تغییر نباشد. البته این را فکر کردیم که مثلًا بگوییم فلان اصل و فلان اصل بعد دیدیم که این را نمى‏شود گفت؛ این اصل و این اصل، چه بسا ممکن است یک اصولى باشد که در رابط با آن غنى بودن محتواى اسلامى باشد و در این اصلاحیه نیاید. لذا به نظرمان رسید که آن چیزى که به شوراى محترم بازنگرى ارائه بدهیم این باشد که محتواى اسلامى بودن و حاکمیت مقررات اسلام، این براى ما مطرح باشد که این قابل تغییر نباشد. البته بنده اضافه مى‏کنم که آنچه مربوط به استقلال کشور و به آزادى و به اصولى که مخصوصاً از سال 52 به بعد است، (حالا بعد خودم این پیشنهاد را خواهم کرد، چون در کمیسیون مطرح نشده بوده) اینها هم قابل تغییر نباشد. به هر حال این هم آن چیزهایى است که قابل تغییر نیست.
مطلب چهارم این است که چه کسانى تصویب کنند؟ این جمعى را که مطالعه مى‏فرمایید، این گروه‏هایى که از تمام دست‏اندرکاران نظام است، از شوراى نگهبان که اعضاى آن 12 نفر هستند، رؤساى سه قوه، دولت، قو قضائیه، مجلس خبرگان، ائم جمعه، دانشگاه‏ها، اصناف، شوراها ... اینها که سیزده گروه ما به نظرمان رسید:
اعضاى شوراى نگهبان، رؤساى سه قوه، مجمع تشخیص مصلحت، خبرگان با انتخاب رهبرى 10 نفرکه 10 نفر هم زائد بر اینها و خارج از اینها، رهبر حق داشته باشد که اضافه بکند،
Majlis:2 Volume:2 Sessions:15-28 Page:589
دولت، قو قضائیه، که دولت سه نفر، البته به استثناء نخست‏وزیر است، چون نخست‏وزیر در مجمع تشخیص مصلحت هست. و قو قضائیه سه نفر، که باز این سه نفر به استثناء کسانى از این قوه مثل رئیس قو قضائیه یا دادستان کل، آن کسانى که تصویب بشود در مجمع تشخیص مصلحت باشند که فعلًا به همین صورت است، این تقریباً به استثناء آن باشد. 15 نفر مجلس، ائمه جمعه 5 نفر، شوراها 2 نفر، نیروهاى مسلح 3 نفر به انتخاب فرماند کل قوا، دانشگاه‏ها 3 نفر، اصناف 2 نفر و البته در کمیسیون این مطرح شد که ما راجع به خانم‏ها هم اسمى بیاوریم که مثلًا چند نفر؟ بعد گفتیم این لزومى ندارد. براى این‏که بالاخره در مجلس هستند، در جاهاى دیگر هستند. در اختیار رهبر که 10 نفر قرار گرفته مى‏تواند هر کس را هر چه قدر انتخاب بکند و لذا ذکر آن لازم نیست.
به هر حال این مجمع و این شورا و این جمعیت حالا با آن پیشنهاداتى که بشود کمتر یا بیشتر، اینها بررسى مى‏کنند مواردى را که قابل پیشنهاد است و اعلام از طرف رهبر شده، براى این‏که تصمیم‏گیرى و اصلاح بشود. پس از این‏که مطلب را تصویب کردند این تصویب را به رهبر ارائه مى‏دهند. چنان‏چه رهبر تأیید بکند به همه‏پرسى مى‏گذارند، اگر رهبر تأیید نکند این برمى‏گردد به خود شورا، شورا تجدیدنظر مى‏کند. چنان‏چه در تجدیدنظر، نظر رهبر را پسندید و به یک جا مطلب پایان پیدا کرد و هم‏نظر شدند که خوب همان را تصویب مى‏کنند و بعد به همه‏پرسى گذاشته مى‏شود. ولى اگر اختلاف باقى ماند ما در مذاکره کمیسیون‏مان (ولو در گزارش نیامده) ما به این‏جا رسیدیم که به طور کلى کار متوقف مى‏شود. یعنى به این صورت که بگویى رهبر قبول نداشته باشد و مصوبه به رفراندوم گذاشته بشود درست نیست، به این صورت هم که مجمعى که مشخص شده‏اند براى تصویب، این را قبول نداشته باشند و رهبر قبول داشته باشد به رفراندوم گذاشته بشود، آن هم درست نیست. ما به نظرمان رسید که آن مجمع تجدید نظر مى‏کند و چنان‏چه درست بود تصویب مى‏کند و بعد به آراء عمومى گذاشته مى‏شود. آراء عمومى را هم به این اعتبار فکر کردیم باشد که چون آن جمعى که براى نوشتن و تغییر و اصلاح قانون اساسى هستند، اینها جمعى نیستند که به این مناسبت، مردم آنها را انتخاب کنند. حالا اگر اعلام بشود یک انتخاباتى بشود و عده‏اى را مردم انتخاب بکنند براى این‏که قانون اساسى را تغییر بدهند. خوب شاید دیگر این به همه‏پرسى نیازى نداشته باشد چون مردم افرادى را انتخاب کرده‏اند آمده‏اند و چیزى را تصویب کرده‏اند. ولى وقتى که از اول، انتخابات مردم نیست. به نظر رسید که قوت قانون اساسى و تغییر قانون اساسى به این است که به رفراندوم و به همه‏پرسى گذاشته بشود. این کل گزارشى است که در رابط با این به طور خلاصه من عرض کردم. والسلام علیکم و رحمة الله و برکاته.
منشى (یزدى)- جناب آقاى امینى مخالف هستند، بفرمایید.
ابراهیم امینى- بسم الله الرحمن الرحیم. اگر همین‏جورى که ظاهر عبارت است که مقام رهبرى با مشورت به این کار اقدام بکند در این کلیت، من اشکالى ندارم. اما اگر آن صحبت آقاى امامى باشد که ظاهرش حجت نیست براى این‏که ...
نایب رئیس (هاشمى رفسنجانى)- تحقیقاً همان اولى است.
ابراهیم امینى- این چیزى را که امضا کرده‏اند، این معتبر است. بنابراین در کلیت این من حرفى ندارم، فقط در چند تا از جزئیاتش حرف دارم.
Majlis:2 Volume:2 Sessions:15-28 Page:590
یکى از کسانى که اینجا تعیین کرده‏اند «شوراها» است. حالا من نمى‏دانم چه جور مى‏خواهند دو نفر از شوراها انتخاب کنند، با این‏که شوراهاى مختلفى در دهات و در شهرستان‏ها و در استان‏ها، شوراهاى کارگرى و شوراهاى کشاورزى و به هر حال شوراهایى که داشته باشیم، اینها چه جور دو نفر را انتخاب مى‏کنند؟ آقایان ذکر نکرده‏اند و ظاهراً در یک چنین موردى توضیحى داده نشده که آخر چه کسى این دو نفر را به عنوان شورا انتخاب بکند؟ و نظیر این اشکال در مورد «اصناف» است. اصناف را دو نفر گفته‏اند، خوب این دو نفر از اصناف را چه کسى انتخاب بکند، کجایى هست، چه جورى هست، از تهران انتخاب بکنند؟ یک تشکیلاتى نیست که این افراد را بتواند معرفى بکند. لابد نظر آقایان این بوده که به هر حال همه را دخالت در کار داده باشند. اما به هر حال یک جورى باید باشد که یک وضعیت، انتخاب درست قانونى داشته باشد.
و مسأله سوم مسأله «دانشگاه‏ها» است. در دانشگاه‏ها آقایان سه نفر را پشنهاد کرده‏اند در صورتى که جایش این بود که از دانشگاه بیشتر از 3 نفر انتخاب مى‏کردند و مخصوصاً ذکر مى‏کردند که دانشگاه‏ها تعداد زیادى را مثلًا 5 یا 8 نفر از کارشناسانى که مربوط به این فن هستند، حتى ذکر بکنند کسانى که آشناى با این فن قانون و قانون‏نویسى و امثال اینها هستند که یک خلأیى را پر کنند و یک کارى را انجام بدهند و سه نفر هم واقعاً نسبت به دانشگاه‏ها کم است. مثلًا شوراها دو نفر، اصناف دو نفر و دانشگاهى که اصلًا کارش نسبت به دیگر دانشگاه‏ها کم است. مثلًا شوراها دو نفر، اصناف دو نفر و دانشگاهى که اصلًا کارش همین است با این تیپ دانشمندان و اینها، به نظر مى‏آید که این سه نفر خیلى کم است.
و اما در مورد آن چیزهایى که نباید تغییر بکند، البته آن چیزى را که ذکر کرده‏اند صحیح است، ولى خوب است که مسأله ولایت فقیه هم ذکر بشود، گرچه ممکن است آقایان بگویند که این از همان اسلام درمى‏آید، اما ظاهراً این جور نیست. ولایت فقیه باید ذکر بشود و حتماً تصریح بشود براى این‏که موضوعى است که به هر حال مى‏دانید که ممکن است دشمنانى و مخالفینى هم از این جهت پیدا بکند.
مسأل دیگر این‏که مجلس شوراى اسلامى را 15 نفر ذکر کرده‏اند. به نظر مى‏آید که 15 نفر ضرورت نداشته باشد و اصولًا به نظر من این جمعیت، زیاد هستند. ظاهراً من نمى‏دانم خود آقایان حساب کرده‏اند که چند نفر مى‏شوند، اما ظاهراً زیاد هستند و چندان ضرورتى ندارد که شصت، هفتاد نفر ... چون خود شوراى مصلحت یک تعداد قابل توجهى فرد (روى حسابى که ما فکر کردیم) خواهد داشت، نفراتش زیاد مى‏شود و ظاهراً ضرورتى نداشته باشد که نفرات این‏قدر باشند. دیگر عرضى ندارم والسلام علیکم و رحمة الله.
رئیس- سلمکم الله.
منشى (یزدى)- جناب آقاى عمید، موافق.
عباسعلى عمید زنجانى- بسم الله الرحمن الرحیم. به اعتقاد من اگر نتیج کار شوراى بازنگرى در قانون اساسى چیزى جز این نباشد که راه بسیار منطقى و عقلانى براى بازنگرى در قانون اساسى پیش‏بینى بکند براى کار این شورا با تمام عظمت و مقامش کافى است، مسأله بسیار مهم است. ضرورت تجدیدنظر در قانون اساسى جمهورى اسلامى ایران نه تنها از این نظر
Majlis:2 Volume:2 Sessions:15-28 Page:591
هست که حضرت امام در مأموریتى که به عهد شورا گذاشته به آن تصریح فرموده بلکه اگر به شورا هم محول مى‏شد. شورا این راه را در پیش مى‏گرفت و براى تجدیدنظر در قانون اساسى شیو منطقى پیش‏بینى مى‏کرد. بسیارى نظر بر این دارند که ذکر شیو تجدیدنظر در قانون اساسى ضرورت ندارد. بحثى است در حقوق اساسى، صاحب نظرانى هستند که با این مسأله مخالف‏اند از نظر حقوقى و سیاسى، مى‏گویند اگر راه تجدیدنظر در قانون اساسى در خود قانون اساسى پیش‏بینى مى‏شود. اولًا قانون ناقض خودش مى‏شود و ثانیاً ثبات سیاسى را در کشور به خطر مى‏اندازد و ثالثاً باعث مى‏شود که قانون اساسى دستخوش تحولات و تغییرات بى‏جهت قرار بگیرد.
ولى بسیارى برخلاف این عقیده معتقدند که نه، چون ضرورت‏هاى اجتماعى تحولاتى را در پى دارد، قانون اساسى باید با مصالح کلى کشور هماهنگ باشد، باید راه بازنگرى در قانون اساسى پیش‏بینى بشود. منتها براى این‏که این آفات و این نارسایى‏ها به وجود نیاید یعنى ثبات کشور به خطر نیفتد و قانون اساسى بى‏جهت دستخوش تغییر و تحول قرار نگیرد، بهتر آن است که راه بازنگرى توأم با احتیاط، توأم با دقت و کمى دشوار و با سخت‏گیرى صورت بگیرد.
این مقدمه را من از آن جهت عرض کردم، چون به عنوان موافق مى‏خواهم صحبت بکنم در این مصوب کمیسیون 4، تمامى این جهات به دقت ملحوظ شده. من با اجازه‏تان یک کمى توضیح مى‏دهم که چگونه احتیاط، دقت و سخت‏گیرى توأم با حفظ این اصل که با تحولات و تغییرات اصولى و بنیادى جامعه، قانون اساسى قابل تغییر باشد چه جور احتیاط و دقت و سخت‏گیرى ملحوظ شده است.
شما ملاحظه بفرمایید در مصوبه‏اى که در خدمت‏تان هست، مراحل پیشنهاد مرحله‏اى است، (خیلى دقیق و حساب شده!) من به عنوان این‏که این موضوع را بارها دقت کرده‏ام و درباره‏اش چیزى نوشته‏ام و درباره‏اش خودم را صاحب‏نظر مى‏دانم، واقعاً وقتى این مصوبه را مورد مطالعه قرار دادم دیدم که تمامى نکات و تمامى جهات ظریف در این مصوبه به چشم مى‏خورد.
اولًا: پیشنهاد شش مرحله‏اى است. نفس پیشنهاد با دقت و احتیاط پیش رفته. در مرحله نخستین رهبر، پیشنهاد مى‏دهد یعنى اولین جرقه، اولین حرکت و اولین تشخیص از رهبر آغاز مى‏شود. منتها رهبر پیشنهادش را منتقل مى‏کند به مجمع تشخیص مصلحت به عنوان بازوى مشورتى رهبر.
مرحله دوم: مجمع تشخیص مصلحت، مسأله را مورد بررسى قرار مى‏دهد و نظر مثبت مى‏دهد. وقتى شوراى مصلحت نظر مثبت داد و یا احیاناً نظر منفى داد، نظر مثبت یا نظر منفى مجمع تشخیص مصلحت که به عنوان یک مجمع فکرى و مشورتى مستدل، آراء خودش را ارائه مى‏دهد؛ رهبر پیشنهاد مى‏دهد که در صورت موافقت به شوراى بازنگرى، ترکیب شوراى بازنگرى را بعداً بحث مى‏کنیم. شوراى بازنگرى بعد از تأمل و دقت و گذراندن مسأله از مراحل مختلف وقتى مسأله را تصویب کرد، مصوبه شوراى بازنگرى دو مرتبه به عرض رهبر مى‏رسد. مرحله پنجم تأیید رهبر است. رهبر مصوبه شوراى بازنگرى را مورد تأیید قرار مى‏دهد، مرحله ششم به همه‏پرسى گذارده مى‏شود. ملاحظه مى‏کنید مرحله پیشنهاد که یک مرحله جزئى هست به صورت شش‏مرحله‏اى کاملًا دقیق ملحوظ شده است. ترکیب شورا به نظر مى‏رسد باز توأم با احتیاط، دقت و سخت‏گیرى و کاملًا حساب شده است. همین‏طورى که مخبر محترم توضیح دادند از گروه‏هاى‏
Majlis:2 Volume:2 Sessions:15-28 Page:592
مختلف، گروه‏هایى که جنبه‏هاى دولتى، مردمى و جنبه‏هاى اسلامى، فقاهتى، سیاسى، حقوقى همه اینها ملحوظ شده و با یک ترکیب بسیار کاملى بازنگرى در قانون اساسى را به عهده مى‏گیرند. البته من اینجا یک نکته‏اى را عرض مى‏کنم که مربوط به جزئیات است، مربوط به کلیات نیستند. این گروه‏هایى که تعیین شده تعدادشان هم معین شده، تداخل به چشم مى‏خورد؛ یعنى دو یا سه‏گانه بیشتر از این اعضاى گروه‏ها متداخل هستند. مثلًا فرض بفرمایید سران سه قوه در مجمع تشخیص مصلحت هم هستند باید ترتیبى اتخاذ بشود که در عین تداخل، افراد منتخب از هر گروهى جداى از افراد دیگر باشد. یعنى وقتى از مجمع تشخیص مصلحت، افرادى انتخاب مى‏شوند که غیر از رؤساى سه قوه باشند. کما این‏که افرادى که با انتخاب رهبر انتخاب مى‏شوند. همین‏طور این ملاحظه خواهد شد. عرض کردم این مسأله جزئى است. دو سه نکته باز در اینجا قابل تأمل است و من به آن نکات مى‏خواهم توجه داشته باشیم و بتوانیم در موقع تصمیم‏گیرى با دقت بیشتر تصمیم‏گیرى بشود و نکته اول این است که کیفیت شور در شوراى بازنگرى گرچه به صورت آیین‏نامه مربوط به جزئیات مسأله است و محول به خود شورا هست. اما با توجه به این تشبیهى که من عرض مى‏کنم در قانون اساسى در عین این‏که آیین دادرسى یکى از مسائل فرعى قوه قضائیه است اما به دلیل اهمیت بعضى از مسائل مربوط به آیین دادرسى در هفت، هشت مورد قانون اساسى به آیین دادرسى پرداخته با وجود این‏که قانون عادى مى‏تواند آیین دادرسى را مشخص بکند. مثلًا افراد مى‏توانند وکیل داشته باشند، دادگاه باید علنى باشد، اینها مربوط به آیین دادرسى است، به خاطر اهمیتش قانون اساسى به آن نکات تذکر داده است. به نظر مى‏رسد که در مورد کیفیت بررسى شورا مى‏شود چارچوب‏هاى کلى را در یکى، دو سه نکته خلاصه آورد در عین این‏که کیفیت و تفصیل قضیه به صورت آیین‏نامه به عهده شورا هست، اما این چارچوب‏هاى کلى در قانون اساسى پیش‏بینى بشود؛ از جمله آنها که من به نظرم جزئى است ولى قابل ذکر مى‏رسد سقف و ذکر حداکثر اعضاى شورا است. الان من حساب کردم ان شاء الله که اشتباه نکرده‏ام بدون احتساب مجمع تشخیص مصلحت 65 نفر مى‏شوند. چون اعضاء و تعداد مجمع تشخیص مصلحت مشخص نیست که کمیسیون یک چنین پیشنهادى دارد، بنابراین منهاى مجمع تشخیص مصلحت 65 نفر مى‏شود و اگر تشخیص مصلحت هم فرضاً 15 نفر حساب بشود یا کمتر و یا بیشتر حتى 10 نفر ما حساب بکنیم، مى‏شود 75 نفر، به نظر همان‏طور که جناب آقاى امینى هم تذکر دادند کمى تند به نظر مى‏رسد و اگر تعداد، سقف مشخصى داشته باشد بهتر است که حتى از این تعداد هم کمتر باشد. در مورد دانشگاه‏ها همان‏طورى که جناب آقاى امینى هم تذکر دادند من معتقدم که سه نفر کم است، پنج نفر مى‏تواند تعداد خوب و مناسبى باشد. منتها با این قید، حضرات توجه دارند که آن قسمت از رشته‏هاى حقوقى که به این مسأله مربوط مى‏شود حقوق عمومى و حقوق اساسى است، هر رشته حقوقى به درد این کار نمى‏خورد. آنها که متخصص این مقوله هستند کسانى هستند که در رشته حقوق عمومى درس خوانده‏اند. جناب آقاى دکتر حبیبى که تحصیلات‏شان در حقوق عمومى است تزشان هم در حقوق اساسى است. کسانى که تخصص در حقوق عمومى و حقوق اساسى دارند آنها حضورشان مى‏تواند مفید باشد و الا کسانى که حقوق خصوصى خوانده‏اند یا حقوق کیفرى خوانده‏اند مفید است وجودشان اما آن‏جور که باید و شاید براى این مسأله نمى‏توانند مفید باشند. من پیشنهادم این است که سه نفر از این پنج نفر حتماً تخصص در حقوق‏
Majlis:2 Volume:2 Sessions:15-28 Page:593
عمومى و حقوق اساسى داشته باشند و به تعیین رؤساى دانشگاه‏ها هم باشد، ولى این جهت ملحوظ بشود. در این مصوبه آمده که «مصوبات شورا پس از تأیید و امضاى رهبر از طریق همه‏پرسى» این امضاى رهبر با وجود این‏که بعد از کلمه تأیید آمده کمى نامفهوم است مگر این‏که همان جنبه تشریفاتى قضیه باشد. چون اگر تأیید هست، تأیید به معناى همان امضاء و اقرار و تثبیت است مگر این‏که منظور امضاء به مفهوم لغوى و به این معنا باشد که این نمى‏دانم ضرورت دارد یا ندارد؟ جنبه ادارى دارد و آوردنش در قانون اساسى به چه نحو مى‏شود، من از این نظر، نظر خاصى ندارم ولى براى من کمى ابهام دارد، 15 نماینده‏اى که مورد تردید قرار گرفت؛ اگر مقایسه بشود با توجه به این‏که حاکمیت ملت از طریق قواى سه‏گانه اعمال مى‏شود و ملاحظه یکى از قوا که قوه مقننه هست و اعمال حاکمیت ملى از طریق قوه مقننه، اگر به این نکته توجه داشته باشیم نه تنها زیاد نیست بلکه در مقایسه با دیگر موارد اندک هم هست ولى 15 مى‏تواند عدد خوب و تعداد خوبى باشد براى این منظور. در مورد قید ولایت فقیه من همان‏طور که جناب آقاى امینى گفتند نظرم این است که وقتى ما گفتیم که اسلامى بودن نظام محفوظ باشد و حاکمیت مقررات اسلام در عین حال اشاره و تصریح بشود بسیار خوبست؛ ولى اگر اشاره هم نشود، مفهوم خواهد بود. آخرین نکته‏اى که من مى‏خواهم عرض بکنم این است که در مواردى که استثنا شده؛ یک مورد نمى‏دانم یا احاله شده به خود قانون اساسى یا مورد غفلت قرار گرفته، اصل 12 قانون اساسى است که خود اصل 12 مى‏گوید این اصل الى الابد غیر قابل تغییر است. بنابراین اى کاش در مصوبه این اصل دوازدهم هم آورده شده بود. لابد از این جهت نیاورده‏اند که در قانون اساسى وجود دارد. با عرض معذرت از این‏که وقت زیادى گرفتم.
رئیس (مشکینى)- سلمکم الله.
منشى (یزدى)- جناب آقاى خزعلى.
ابوالقاسم خزعلى- بسم الله الرحمن الرحیم، با این پیشنهاد من موافقم، با متانت تنظیم شده ولى اشاره به بعضى موارد جزئى لازم و ضرورى است. اشاره‏اى اخیراً شد که به اصل 12 توجه بشود. در این بندهایى که در این پیشنهاد آمده بود به طور کلى گفته بودند مسائل اسلام قابل تغییر نیست و من حتى یک صدم، یک هزارم هم احتمال نمى‏دهم غیر از این در ذهن برادران عزیز باشد ولى چون قانون اساسى است، تصریح لازم دارد. در اصل دوازدهم آمده دین رسمى ایران، اسلام و مذهب جعفرى اثنى‏عشرى است. اما در اینجا آمده مسائل اسلام باید تغییر نکند. مى‏دانم ذهن آقایان هم به همین بوده قطعاً و اصول کلى را گفته‏اند. نظر به اصل دوازدهم نبوده ولى اطلاق یا عمومش اصل 12 را مى‏گیرد. در این اصل 12 تقیید شده مذهب اثنى‏عشرى و در این پیشنهاد نیامده با این‏که تکرار مى‏کنم قطعاً ذهن آقایان به همین اصل 12 بوده ولى در قانون ما به ذهن نباید اکتفا بکنیم. تصریح باید بیاید، باید گفته شود مسائل اسلام تغییر نمى‏کند. به خصوص اصل دوازدهم که تقیید شده است، مذهب جعفرى اثنى‏عشرى همانگونه که در آنجا آمده قابل تغییر نیست. الى‏الابد چون الان ممکن است بگوییم نه چون آنجا آمده بوده به همان اکتفا شده. بحث این است که الان تغییر قانون اساسى است، وقتى تغییر است این حاکم مى‏شود بر آن، گفته مى‏شود شما گفتید اسلام قابل تغییر نیست، اگر ما خواستیم فلان مذهب از مذاهب اسلام را رسمى بکنیم با این چیز که شما تصویب کردید منافات ندارد. اسلام قابل‏
Majlis:2 Volume:2 Sessions:15-28 Page:594
تغییر نیست، این هم اسلام است اما این قیدى که رویش زحمت کشیده شده براى بار سوم عرض مى‏کنم که مبادا در بینندگان محترم خداى نکرده وسوسه‏اى ایجاد بشود که شاید در ذهن یک نفر بوده است. اصلًا، صد در صد قاطعم که برادران عزیزى که تنظیم کرده‏اند این معنا را اصل 12 به طور قطعى در ذهن‏شان بوده و آن را هم ثابت مى‏دانند. اما ما به ذهن آقایان نباید اکتفا بکنیم باید به قلم بیاید، باید به بیان بیاید. مسائل اسلام عوض نشود به خصوص اصل دوازدهمى که دین رسمى ایران اسلام و مذهب جعفرى اثنى‏عشرى است و این اصل غیر قابل تغییر است. در اینجا هم باید به این اشاره شود. مطالب دیگرى هست ولى نوعاً متقن است، من هم تأکید مى‏کنم ولایت فقیه را تنصیص بکنید که انشاءالله مطلب تثبیت شود. والسلام علیکم و رحمة الله.
رئیس (مشکینى)- ایدکم الله، ان شاء الله.
منشى (یزدى)- جناب آقاى طاهرى بفرمایید.
نایب رئیس (خامنه‏اى)- این آقایانى که به عنوان مخالف صحبت مى‏کنند، با کلیات موافقند، در جزئیات مخالفت دارند که آنها هم در شور دوم باید مطرح بشود.
نایب رئیس (هاشمى)- همین طور است ولى خوب بالاخره مخالف مى‏تواند در جزئیات هم باشد به دلیل این‏که مفید است یعنى این بحث‏هایى که اینجا مى‏شود، ما در مجلس هم وضع‏مان همین طور است آنجا در آیین‏نامه تصریح داریم که مخالف مى‏تواند به خاطر مخالفت در جزئیات مخالفت کند، اثرش هم این است که نماینده‏ها ذهن‏شان آماده مى‏شود، کمیسیون اصلاح مى‏کند؛ نتیجه هم گرفته‏ایم از این کار.
موسوى خویینى‏ها- ى عنى آقایان رأى به کلیاتش نمى‏دهند؟
نایب رئیس (هاشمى)- رأى مى‏دهند براى این‏که جزئیات در شور دوم اصلاح بشود.
موسوى خویینى‏ها- باید آن‏قدر اشکال در جزئیات داشته باشند که مخالفت با کلیات باشد و الا اگر با اصلش مخالف نیستند وقت گرفته نشود، بگذارید برسیم به مطالب دیگر.
نایب رئیس (هاشمى)- عرض مى‏کنم شما که در مجلس هم تشریف داشتید مى‏دانید آنجا ما شیوه‏مان همین بوده، شیوه مفیدى هم هست ما هم صریح گفتیم، آقاى طاهرى بفرمایید.
طاهرى خرم‏آبادى- بسم الله الرحمن الرحیم، کلیات این طرح یکى ضرورت اصل راه بازنگرى در قانون اساسى است که این یک مطلبى است که همه شاید این مطلب را احساس مى‏کنیم و یکى از نواقص قانون اساسى همین بوده که همیشه سؤال مى‏شد، آن موقع هم که قانون اساسى را خبرگان درست مى‏کردند پیشنهاد شد نسبت به این مسأله و حتى شاید طرح‏هایى هم ارائه شد، اما چون یک عجله‏اى در کار بود و وقت یک مقدارى ضیق بود دیگر نرسید که این موضوع آنجا پیش‏بینى بشود. بنابراین اصل مسأله یک امر روشنى است. البته دغدغه‏اى هست در ذهن‏ها که گاهى گفته مى‏شود که اگر راه تغییر قانون اساسى باز باشد همیشه یک افرادى ممکن است پیدا بشوند و پیشنهاد کنند و هر روز قانون اساسى را تغییر بدهند. البته براى رفع این دغدغه همان طورى که صحبت شد باید راه، یک راه محکم باشد و تمام سد ثغور آن مسائلى که ممکن است پیش‏بینى بشود ولى اصلش را ناگزیر هستیم براى این‏که در مقام اجرا با یک مشکلاتى، نظام برخورد مى‏کند که چاره‏اى ندارد، باید راهى براى حل این مشکل داشته باشد. این یک مسأله است که مربوط به کل این طرح است. موضوع دوم این‏که کار از کجا شروع بشود.
Majlis:2 Volume:2 Sessions:15-28 Page:595
و کى و چه کسى این مسأله را خلاصه کرده و در بازنگرى قانون اساسى این راه را باز کند؟ که البته با توجه به این‏که قانون اساسى در هر نظامى خط مشى کلى آن نظام را ترسیم مى‏کند این تناسبش با مقام ولایت فقیه و رهبرى است که او مسؤول خط مشى کلى نظام و جامعه است که همان مسأله ولایت و سرپرستى باشد. بنابراین، فکر نمى‏کنم کسى در این زمینه هم اشکالى داشته باشد که کار باید از مقام ولایت فقیه شروع بشود و سوم این‏که چه مجمعى تشکیل بشود از طرف مقام ولایت فقیه براى مسأله بازنگرى که این ترکیبى که اینجا ملاحظه مى‏فرمایید، البته ممکن است با بعضى از جزئیاتش بعضى از دوستان کمیسیون از جمله خود بنده هم با بعضى از جزئیاتش یا تعداد افراد مثلًا مخالف باشیم. اما آنها جزئى است. این ترکیب معمولًا یک ترکیبى است که اگر ملاحظه بفرمایید امام هم در همین ترکیب فعلى عنایت فرموده‏اند. ترکیب تشکیل مى‏شود از کسانى که به یک شکلى با قانون اساسى در ارتباط هستند یا مى‏خواهند قانون اساسى را اجرا بکنند، یا مى‏خواهند قانون اساسى را تفسیر بکنند، یا مى‏خواهند قوانین مصوبه مجلس را با قانون اساسى تطبیق بکنند. بالاخره به یک شکلى با قانون اساسى در ارتباط است و مشکلات قانون اساسى در آن مواردى که باید تغییر بکند این مشکلات را لمس کرده است. خوب مسأله مثلًا مجلس است که مقام قانون‏گذارى است، مسأله، شوراى نگهبان است که هم مفسر قانون اساسى است و هم تطبیق مى‏دهد مصوبات مجلس را با قانون اساسى، یا خبرگان است که در مسأله رهبرى در واقع مجرى بعضى از اصول قانون اساسى است و همچنین قوه قضائیه است، قوه مجریه است. اینها همه بالاخره با قانون اساسى سر و کار دارند و از صاحب‏نظران دیگر هم باید استفاده بشود که مواردى از قبیل ائمه جمعه و شوراها و نیروهاى مسلح و دانشگاه‏ها، اینها یا صاحب‏نظرانى هستند که مى‏توانند نظر بدهند و از طرفى مردم هم در اصل مسأله بازنگرى سهم بیشترى داشته باشند، مردمى که مسؤولیت رسمى در نظام ندارند. البته با قطع‏نظر از مسأله جزئیات.
خوب مطلب دیگرش هم که مسأله تأیید و تصویب مقام رهبرى است که این هم یک مسأله روشنى است. اگر مثلًا در این مجمع بازنگرى تصویب شد، یک موردى که از نظر مقام رهبرى که در رأس نظام هست، این مسأله یک مسأله درستى نبود، خوب او حق دارد و باید امضا نکند و دوباره برگرداند که مجمع آن را طورى تصویب کند که مقام ولایت فقیه هم آن را تأیید کند. و بعد هم به همه‏پرسى گذاشته مى‏شود چون نظام ما از اول یک نظامى بوده است که ملت و مردم پشتوانه‏اش بوده و تا ان‏شاء الله ظهور حضرت ولى‏عصر (عج) هم پشتوانه‏اش خواهد بود.
یکى دو مطلب اشاره شد. یکى مسأله ولایت فقیه بود. البته این اشکالى ندارد که تصریح بشود مسأله ولایت فقیه، خوب هم هست اما محتواى اسلامى بودن نظام این چیزى جداى از مسأله ولایت فقیه نیست. یعنى به اعتقاد ما نمى‏توانیم تصویر کنیم یک نظامى اسلامى باشد و ولى فقیه در رأس آن نظام نباشد. بله اگر ولى فقیه نباشد آن وقت نوبت مى‏رسد به مراحل بعدى، مادامى که ما ولى فقیه داریم اسلامى بودن از مسأله ولایت فقیه جدا نیست ولى در عین حال، البته اگر باشد این اشکالى ندارد این مربوط مى‏شود باز به مسأله جزئیات. و اما مسأله اصل 12 که اشاره فرمودند، من فکر مى‏کنم با توجه به تصریحى که در
Majlis:2 Volume:2 Sessions:15-28 Page:596
این اصل شده که این اصل الى الابد غیر قابل تغییر است ما این اصل 12 را که نمى‏خواهیم تغییر بدهیم، اصل 12 سر جاى خودش هست و بعد اگر گفتیم آن اصولى که محتواى اسلامى بودن نظام، حاکمیت مقررات اسلام در جامعه را تضمین مى‏کند اینها قابل تغییر نیست. این هیچ نوع منافاتى با اصل 12 ندارد، حکومتى هم بر اصل 12 ندارد و معنى‏اش این نیست که اصل 12 قابل تغییر است و اگر این جور باشد تناقض پیدا مى‏کند. او گفته قابل تغییر نیست؛ مى‏خواهید از مفهوم این استفاده کنید که قابل تغییر است. این‏که مسلم هیچ‏کس چنین استفاده‏اى نمى‏کند. آنجا تصریح شده که قابل تغییر نیست. این در واقع یک چیز اضافه‏اى است یعنى علاوه بر این‏که مسأله دین رسمى و مذهب قابل تغییر نیست. علاوه بر این آن اصولى که مربوط به اسلامى بودن نظام و حاکمیت مقررات اسلامى است، این هم قابل تغییر نیست. یعنى این چیزى که در قانون اساسى تقریباً پیش‏بینى نشده و توجه به آن مثلًا نشده این در این بازنگرى توجه بشود که قابل تغییر نباشد و به نظر نمى‏آید که اصلًا منافاتى ندارد و یا این‏که مفهوم‏گیرى در اینجا بشود. والسلام علیکم و رحمة الله و برکاته.
رئیس (مشکینى)- ایدکم الله.
منشى (یزدى)- آقاى هاشمیان.
حسین هاشمیان- بسم الله الرحمن الرحیم. یکى از ویژگى‏هاى هر قانونى این است که به گونه‏اى استحکام داشته باشد که کمتر تغییر بکند. ولى از آنجا که باز فکر بشر هرچه هم قوانین را وضع بکند، کامل هم وضع بکند، باز ناقص است و قانونى که بشر وضع مى‏کند کامل هم باشد، کامل نسبى است. بنابراین از نقص، مبرا نمى‏تواند باشد و قانون اساسى ما که داراى استحکام هست که یکى از نواقصش این است که راه تغییر را عنوان نکرده و در این زمینه، اصلى در قانون اساسى وجود ندارد. لذا این شوراى محترم بازنگرى براى پیدا کردن راهى که در مواقعى که در مواردى که نقص‏ها مشاهده مى‏شود، راه تغییر را مى‏خواهد مشخص بکند. مشخص کردن این راه باید به گونه‏اى باشد که قانون را لق نکند یعنى طورى نشود که به سادگى بشود راه تغییر قانون را پیدا کرد. یعنى قانون را تغییر داد و براى این‏که در همین اصل، استحکام را رعایت بکند، اینجا جوانبى دارد که این جوانب بایستى ملاحظه بشود تا هر کسى در آینده در جهت تغییر قانون برنیاید. این‏که پیشنهاد تغییر قانون از رهبر باشد، بسیار بسیار محکم است و خدشه‏ناپذیر. اما مراحل بعدى، این‏که شوراى تشخیص مصلحت طرف مشورت باشد، خوب طرف مشورت غیر از تصویب است که برادرمان جناب عمید فرمودند که این بسیار استحکام دارد. رهبر مشورت مى‏کند و دلیلى ندارد که رهبر اگر وراى تشخیص، مصلحت ندید، پیشنهاد تغییر را ندهد. فقط جنبه مشورتى صرف دارد، نه این‏که مصوب باید باشد و در خبرگان که حالا من اسمش را خبرگان مى‏گذارم در گزارش شوراى بازنگرى آمده، وقتى رهبر به شورا پیشنهاد مى‏کند شورا دو گونه عمل مى‏کند؛ یکى این‏که تصویب مى‏کند، باز خوب تصویب وجود دارد. دوم این‏که تغییر مى‏دهد. بنده معتقدم که باید پیشنهاد دهنده، تصویب کننده، تغییر دهنده اینها جدا باشند. اگر ما بخواهیم قانون را لق نکنیم باید این‏جورى باشد تا تغییر دادن خودش مستحکم باشد. لذا بنده در کمیسیون هم این را پیشنهاد کردم که رهبر پیشنهاد مى‏کند به شوراى تشخیص مصلحت و به مجلس‏
Majlis:2 Volume:2 Sessions:15-28 Page:597
شوراى اسلامى، مجلس خوب، مجلس قانون‏گذارى است، شوراى تشخیص مصلحت هم مجلس کوچکى است. رهبر وقتى پیشنهاد مى‏کند مشروط به این باشد که هر دو تصویب کنند حالا نصاب تصویب چه باشد؟ آن در جزئیات است، هر دو تصویب کنند نه این‏که به شوراى بازنگرى داده بشود، هم خودش تصویب‏کننده باشد، هم خودش تغییر دهنده باشد. وقتى که مجلس شوراى اسلامى که خودش در کار قانون‏گذارى است و مى‏داند نواقص قانون اساسى کجاست، در شوراى تشخیص مصلحت هم یک عده مسؤولین بلندپایه کشور وجود دارند که به زیر و بم کار مطلع هستند و اطلاع دارند. اینها وقتى تصویب بکنند که فلان اصل، 10 تا اصل یا 4 تا اصل بیشتر یا کمتر باید تغییر بکند. این خودش یک استحکام است. بعد آن‏که مى‏خواهد تغییر بدهد خبرگانى باشد که عددش همین است که هست که بعضى از برادران گفتند زیاد است، زیاد نیست براى این‏که در خبرگان اول با این‏که فوریت داشت در عین حال حدود 70 نفر بودند و قانون اساسى را تصویب کردند و این جمعیت زیاد نیست یعنى کار را کند و متوقف نمى‏کند و لازم است که تغییر قانون اساسى از یک افکار بیشترى برخوردار باشد.
راجع به این عده‏اى که مشخص شدند که رهبر اینها را انتخاب کند، بنده معتقد هستم که براى این‏که کار از رهبر شروع بشود، با امت ارتباط پیدا کند و از امام شروع بشود، به امت ارتباط پیدا کند و در نهایت به امت ختم بشود و مردم در صحنه باشند. تعدادى از این خبرگان، منتها این خبرگان هم باید شرایطش نوشته بشود، قانونش نوشته بشود که کسانى که مى‏آیند براى تغییر قانون اساسى اینها از تخصص برخوردار باشند چه در فقاهت و چه در علوم دیگر مى‏شود شرایط را به گونه‏اى گذاشت که هر کسى انتخاب نشود. تعدادى از این آقایان را رهبر تعیین مى‏کند ولى بقیه را مردم رأى بدهند و انتخاب بشود. شما اگر آمدید این فرمول را درست کردید که از کجا 3 نفر از کجا 4 نفر و از کجا چه ... به هر حال دستورى و فرمایشى تلقى مى‏شود و ممکن است عوارض سیاسى را دشمن ایجاد بکند، ذهنیت مردم را خراب بکند که به شما دستور بدهند، شما باید رأى بدهید نه، شما بگذارید بقیه را آن تعدادى که مخصوص رهبر است آن را مستثنى کنید. تعداد دیگر را به انتخاب خود مردم بگذارید. منتهى عرض کردم با شرایطى که براى نماینده خبرگان و تغییر قانون اساسى مشخص و مدون مى‏شود، مردم انتخاب بکنند. مردم وقتى که انتخاب بکنند بعد به همه‏پرسى گذاشته بشود، خوب خودشان را در صحنه مى‏دانند، مردم در صحنه مى‏بینند و خودشان را در حکومت مسؤول مى‏بینند. درست است در نهایت به همه‏پرسى گذاشته مى‏شود. شما در انتخاب افراد خبرگان هم اگر به رأى مردم بگذارید، قانون بسیار مستحکم مى‏شود. بنابراین؛ در مجموع ما اگر بخواهیم راه تغییر قانون اساسى مستحکم باشد به نظر بنده باید این مسیر را طى کنیم و در این گزارشى که از طرف کمیسیون محترم چهارم آمده با همه زحماتى که کشیده‏اند این جوانب و این مصالح را در برندارد والسلام.
منشى- آقاى مشکینى بفرمایید.
رئیس (على مشکینى)- بسم الله الرحمن الرحیم. من به عنوان موافق مشروط صحبت مى‏کنم ولى شرایطى که در نظر دارم احتمال مى‏دهیم زیاد باشد، اصلًا ماهیت مطلب را تغییر داده باشد ولى ظاهراً نه، این جور نیست موافق مشروطم. ابتدائاً اینجا سران سه قوه ذکر شده،
Majlis:2 Volume:2 Sessions:15-28 Page:598
مطلبى مورد غفلت قرار گرفته و آن این است که اگر بنا شد براى صدا و سیما یک فردى را انتخاب کنیم، چنانچه مطرح بود که در رأس آن فقیه عادل مدیر و مدبر بخواهد صدا و سیما را اداره کند، آن خودش یک مؤسسه کبیرى خواهد بود و اینجا باید رئیس مرکز عالى نشر، ما این تعبیر را مى‏گوییم یعنى صدا و سیما باید او هم جزء این تیپ باشد و اگر بفرمایید که هنوز تصویب نشده، پس اینجا مجبورم این را ولو به عنوان تعلیق رأى بدهیم به این معنا اگر چنانچه بعداً یک چنین چیزى انتخاب شد آن هم جزو این تیپ باشد. در اینجا هست که خبرگان 5 نفر، افراد زیاد و اقشار زیادى اینجا گفته شده ولى متأسفانه از حوزه علمیه و مدرسین عالى‏رتبه حوزه علمیه کسى انتخاب نشده است. من معتقدم که از این تیپ هم از مدرسین عالى‏رتبه حوزه علمیه سه نفر، بله پنج نفر انتخاب بشوند. حوزه را شما نادیده گرفته‏اید افراد حوزه، شما حوزه‏هاى علمیه دارید که بیش از 30 هزار نفر آنجا اجتماع است و اجتماع مهم است. حوزه را شما اینجا دخالت نداده‏اید. این هم یک قید است که من اضافه مى‏کنم. قید دیگرى که عرض مى‏کنیم با انتخاب رهبرى نوشته است که 10 نفر انتخاب بشود. آن 10 نفر انتخاب شده از طرف رهبرى زیاد است. گمان مى‏کنم که 5 نفر انتخاب بشود از طرف رهبرى کافى است، این اضافه است. دولت هم 3 نفر از قوه قضائیه، 3 نفر از مجلس، 15 نفر تعیین شده و 15 نفر از مجلس هم ظاهراً زیاد است. از مجلس 10 نفر اگر باشد، کافى است. از ائمه جمعه 5 نفر، از ائمه جمعه چگونه شده که مجموع ائمه جمعه ما تقریباً 316 منصوب داریم از ائمه جمعه و یک عده هم غیر منصوب است که از زمان سابق آنها امام جمعه بوده‏اند و هستند، الان هم معزول نشده‏اند. وانگهى هر امام جمعه یکى دو تا هم تقریباً نایب دارد که کمتر از خود امام جمعه نیستند. پس بنابراین مجموع تیپ ائمه جمعه از 600 نفر مى‏گذرد. شما از 600 نفر آمده‏اید 5 را نفر انتخاب کرده‏اید. اگر چنانچه (حداقل عرض مى‏کنیم) از ائمه جمعه 10 نفر انتخاب نکنید، از مجلس 10 نفر انتخاب کنید. یعنى آنها 10 نفر باشند. خوب، یک مسأله دیگر این‏که این آقا اینجا فرمودند قانون اساسى نباید رخنه بخورد. یکى از بهترین روش‏هاى وضع قانون اساسى قانونى است که در خور آن موارد نقص و مواردى که انسان بخواهد تغییر و تبدیل بدهد بیان شده باشد. ما این را یکى از نواقص قانون اساسى مى‏دانیم که در این، این مطلب مغفول‏عنه واقع شده که اگر یک وقتى صلاح شد بازنگرى بشود در قانون اساسى راه‏حلش چیست که درخور قانون اساسى بیان نشده است. این یک نقصى است در آن، نه این‏که این کمال است. البته باید با احتیاط، چنانچه الان آقایان دارند با احتیاط رفتار مى‏کنند، جناب آقاى امینى فرمودند این افراد زیاد است ما با این هم مخالفیم. این افراد تقریباً مجموعاً مى‏شود در حدود 80 نفر، اگر خیلى از آن چیزهایى که ما اضافه کردیم آنها هم اضافه بشود تقریباً 80 نفر مى‏شود.
امامى کاشانى- 71 نفر مى‏شوند.
مشکینى- توجه بفرمایید ما این را غفلت کردیم از دانشگاه‏ها هم 3 نفر کم است. انصاف مطلب این است که اساتید دانشگاه خیلى زیادند، دانشجوها خیلى زیادند و در بین آنها هم یک افراد پخته هست. ما اگر 3 نفر انتخاب کنیم کم است. من پیشنهاد مى‏کنم حداقل 5 نفر هم از آنها انتخاب بشود. پس بنابراین ما در خبرگان اول 72 نفر داشتیم، در خبرگان رهبرى 83 نفر داریم، اینجا هم باز این طور مى‏شود و اگر ما تعیین امام را حساب کنیم،
Majlis:2 Volume:2 Sessions:15-28 Page:599
امام (دام ظله) است که براى 8 تا اصل 25 نفر تعیین کرده، پس شما براى 170 اصل ببینید چند نفر باید تعیین کنید، حداقل 80 نفر باید باشد و الا 400 نفر باید تعیین کنید. بنابراین گمان مى‏رود که این عیبى ندارد، همین مقدار زیاد نیست و اشکالى در آن نیست. یک چیزى هم من معتقدم صلاح است این طورى اضافه بشود به عنوان تتمه «چگونگى و شرایط انتخاب و منتخبین را قانون تعیین مى‏کند» چون حالا از دانشگاهى، از غیر دانشگاهى چه طورى بشود. اینها ممکن است که در ذهن اشکالى پیدا کند. این را به این تعبیر اگر بگوییم مطلب حل مى‏شود. غفر الله لنا و لکم ان شاء الله.
منشى- جناب آقاى موسوى نخست‏وزیر بفرمایید.
میر حسین موسوى- بسم الله الرحمن الرحیم. مخالفت من مربوط به 3 قسمت است. یکى راجع به خود نحوه مطرح شدن تغییر قانون اساسى است و یکى راجع به ترکیب افراد آن مجلسى که باید قانون اساسى را بررسى کنند، یکى هم آن قسمت آخر که چه چیزهایى نباید تغییر بکند. در قسمت اول که بحث شده که مقام رهبرى پس از مشورت با مجمع تشخیص مصلحت، من اعتقاد دارم با توجه به همین دفعه‏اى که الان یک تغییراتى در قانون اساسى دارد مى‏افتد، یک رویه خوبى در جامعه انجام شد که ما مى‏توانیم آن را نهادى‏اش بکنیم، تبدیل به اصل بکنیم، یک کمى پخته‏اش بکنیم و طبیعتاً باعث خواهد شد که کل ملت و مردم بیشتر در پشت این تغییر قرار بگیرند. به طور عادى نمایندگان مجلس از رهبرى خواستند و رهبرى مسأله قانون اساسى را طرح فرمودند. من دیدم که الان وظایف رهبرى را توزیع کردند. در بند پنجم آن مسأله فرمان همه‏پرسى را گذاشته‏اند، ما این را یقیناً باید داشته باشیم. ولى در مقدمات امر چه اشکال دارد که فرضاً اگر دولت به نتیجه برسد براى تغییر، این تغییر را تبدیل به لایحه بکند، بدهد به مجلس با دو سوم آراء و بعد از تأیید مجلس، تازه احتیاج به تأیید رهبرى و فرمان او داشته باشد یا خود مجلس در جمع به این نتیجه رسید که این مسأله خوب است که قانون اساسى تغییر بکند براى این‏که ساده هم نباشد و با دو سوم آراء به صورت طرح مطرح بشود. باز این مسأله موکول به این بشود که رهبرى تأیید بکند و فرمان همه‏پرسى را او صادر کند. مزیت این امر این خواهد شد که عملًا به خاطر نیازها ما خواهیم رفت به سمت تغییر قانون اساسى و پشتوانه وسیعى خواهد داشت. بحث‏ها و گفتگوهایى که در سطح مجلس خواهد بود و رأیى که داده خواهد شد افکار عمومى را بسیج خواهد کرد براى این دگرگونى و در عین حال روش، روش محکم و دشوارى هم هست، قانون اساسى هر لحظه در معرض تغییر نیست و این هم یکى از مهم‏ترین مشخصاتى است که باید در نظر بگیریم. در مورد این ترکیب که برادران مطرح کردند، من راجع به تعدادش نظر ندارم ولى به شدت صنفى است و این را ما باید عوض بکنیم. الان در اینجا نیروهاى مسلح گذاشته شده در هیچ نظامى نیروهاى مسلح را نمى‏کشانند به بحث، در مورد قانون اساسى بحث در امور مسائل سیاسى در مورد حکومتى و نظایر آنها تقریباً هیچ‏جا ما نداریم این قضیه را و این به یک نوعى آلوده کردن نیروهاى رزمى هست به مسائل گوناگون، وقتى قانون اساسى مى‏خواهد تغییر بکند حتماً یک چیز مهمى مى‏خواهد دگرگون بشود. فرضاً الان مى‏خواهد در رابطه با رهبرى یا قوه اجرایى یک دگرگونى ایجاد بشود، ما چند نفر از نیروهاى نظامى را مى‏خواهیم، آنها را شرکت مى‏دهیم، از آنها نظر مى‏خواهیم، حالا ممکن است صاحب‏نظر هم باشند. بحث آنها یقیناً کشیده خواهد شد به داخل رده‏هاى نیروهاى مسلح و این مسأله خطرناکى است. یا گفته شده دانشگاهى‏
Majlis:2 Volume:2 Sessions:15-28 Page:600
و اصناف، خوب ممکن است در کارگرها و کشاورزان و قشرهاى مستضعف ما یک حقوقدان پیدا نشود ولى تشخیص حقوقدان خوب که هست، مى‏توانند فرد خوبى را معرفى بکنند و چرا ما عمومیت ندهیم این قضیه را؟ حالا فکر نمى‏کنیم که اگر ما 2- 3 تا قشر اینجا مطرح مى‏کنیم یک نوع مخالف، یک نوع حداقل به دل آمدن نیروهاى خوب مدافع انقلاب کشورمان را باعث بشود که فرضاً قشرهاى عظیمى که در روستاهاى ما هستند، در کارخانه‏هاى ما هستند، در دانشگاه‏هاى ما هستند در هر جاى دیگر هستند، فرهنگیان ما هستند ما حدود 700- 800 هزار نفر فرهنگى در آموزش و پرورش داریم آنها هم به ذهن‏شان مى‏آید که خوب چه طور از ما استفاده‏اى نکردند مگر ما قدرت تشخیص نداریم، مگر صغیریم؟ چرا ما انتخاب نکنیم؟ حالا ممکن است به ذهن بیاید که اینها در داخل‏شان خبره‏اى که در رابطه با قانون اساسى نظر بدهد پیدا نشود ولى یقیناً اینها همان کسانى هستند که رهبرى را تشخیص دادند و قویاً پشت سر رهبرى هستند. امام را چه کسى تشخیص داده؟ پشتوانه اصیل انقلاب امروز جز پیوند روشن رهبرى و مردم است؟ ما به تشخیص مردم به اعتقاد من باید اینجا اهمیت قائل بشویم و به طور روشن آن را بگنجانیم. اگر قبول باشد که تعداد در همین حدود 65- 70 نفر هست ما تعدادى را به انتخاب رهبرى مى‏گذاریم براى این‏که خط خودش را پیاده بکند، غلبه داشته باشد رأى او ولى در عین حال یک تعدادى را به تعداد استان‏ها یا به یک ترتیبى ما سرشکن بکنیم، مردم خودشان بیایند افرادى را انتخاب بکنند، رأى بدهند دیگر بحث صنفى و اینها هم نشود. حالا این کارگر بگوید چرا ما نه، اصناف بگوید چرا مال من کم شد، زیاد شد؟ فرهنگى یک نظر دیگرى پیدا بکند. مشخصات را هم بگذاریم، به اصطلاح آیین‏نامه هم بگذاریم، محکومش بکنیم ولى در عین حال برگردیم به رأى مردم. در مورد مطلب آخر که راجع به چه چیزهایى تغییر پیدا نکند ضمن تأیید همین محتواى اسلامى بودن نظام و حاکمیت، مقررات اسلام در جامعه به اعتقاد من چیزهاى دیگرى هم هست که به طور روشن باید بیان بشود که تغییرى نمى‏کند. آزادى‏هاى مردم نمى‏تواند عوض بشود. آزادى سیاسى در این کشور نمى‏تواند محدودیت پیدا بکند، کسى بیاید براى این حد بگذارد و آزادى احزاب نمى‏تواند مورد خدشه قرار بگیرد. یا در رابطه با خود 8 سال انتخاب رئیس‏جمهور نمى‏تواند تبدیل به 12 سال بشود، نمى‏تواند تبدیل به 16 سال بشود یا مادام‏العمر بشود. اینها مواردى است که به اعتقاد من احتیاج به دقت نظر دارد و مى‏ارزد که ما در این قانون اساسى یک مقدار تفصیلى‏تر از این به مسأله اصول بپردازیم به اصولى که تغییرناپذیر هست. در بیشتر قانون اساسى با این دقت هست و تضمین مى‏کند سلامت نظام را و خط اصلى نظام را براى این‏که خداى نکرده انحراف نه در تشکیلاتش و نه در سایر چیزهایش پیش نیاید. خوب خود اصل رهبرى، مسأله تشکیلات، مسأله همین 8 سال تا 12 سال شدن یا حقوق اساسى مردم و نظریه‏ها اینها جزء چیزهایى است که به اعتقاد من در این اصل باید بیاید و متأسفانه در این چیزى که الان پیشنهاد شده اینها قید نشده و اینها ضرورت کامل دارد که اینجا مطرح بشود. و السلام.
رئیس- سلمکم الله.
منشى- جناب آقاى مؤمن بفرمایید.
Majlis:2 Volume:2 Sessions:15-28 Page:601
نایب رئیس (سید على خامنه‏اى)- بنده پیشنهاد کفایت مذاکرات را دارم. اجازه بفرمایید رأى بگیریم. آقایانى که با کفایت مذاکرات در کلیات این بحث موافقند دست‏شان را بلند کنند. (10 نفر دست‏شان را بلند کردند) رأى نیاورد.
امینى- چون ما بحث دیگرى نداریم امروز بگذارید این به نتیجه برسد.
نایب رئیس (هاشمى)- بلى، امروز چیزى در دستور نداریم. چند نفر دیگر مانده‏اند؟
منشى (یزدى)- از موافقین 2 نفر دیگر صحبت مى‏کنند، از مخالفین هم 5 نفر دیگر هستند.
آذرى قمى- بعد از این‏که صحبت کردند، پیشنهاد کفایت مذاکرات معنا ندارد.
رئیس- جناب آقاى مؤمن بفرمایید صحبت کنید.
نایب رئیس (هاشمى)- خوب آقایان مختصر صحبت کنند که نظر آقاى خامنه‏اى هم تأمین بشود، سعى کنیم چیزهاى جدید را بگوییم.
محمد مؤمن- بسم الله الرحمن الرحیم. بنده آنچه را که نوشته‏ام به عنوان موافق مشروط نوشته‏ام که جناب آقاى امینى فرمودند معنایش چیست؟ عرض کردم خوب اصل کلیات قبول است الا این‏که بعضى از مطالب را بخواهیم که تذکر داده بشود با توجه به فرمایشاتى که برادران موافق فرمودند من دیگر ویژگى‏هاى طرح را که باعث تأیید کلیات است چیزى عرض نمى‏کنم. چند مورد که مى‏بایست مورد توجه قرار بگیرد آنها را عرض مى‏کنم. یکى این‏که در این اصل پیشنهادى این جهت مشخص نشده است که رهبر که پیشنهاد مى‏کند مسؤولیت این کار را به عهده چه کسى مى‏گذارد؟ مناسب است همان طور که این بار حضرت امام مثلًا ریاست محترم جمهورى را مسؤول کرده‏اند این جهت هم در این اصل ذکر بشود تا روشن باشد و احتیاج به رفع ابهام نباشد.
مطلب دوم با توجه به این‏که حکومت ما حکومت اسلامى است و پایه قانون اساسى هم همان مسائل اسلامى ما هست، من پیشنهاد مى‏کنم که این افرادى که مَآلًا بنا مى‏شود که اصل بازنگرى را عهده‏دار باشند، اکثریت‏شان اشخاصى باشند که اسلام‏شناس باشند. به صرف این‏که شناخت نسبت به حقوق اساسى داشته باشند، اکتفا نشود. چون خوب در مسائل اصول حقوق اساسى فقهاى اسلام‏شناس بعد از این‏که برایشان تبیین شد مسأله برایشان قابل درک و فهم است، الا این‏که آن ریزه‏کارى‏هایى که از نظر اسلامى باید رعایت بشود احیاناً مورد توجه برادران حقوقدان قرار نمى‏گیرد. نه این‏که نظرى در کار باشد بلکه با کمال تعدى که دارند، اما ذهن‏ها فعلًا که این طور است خو گرفته و پخته شده روى همان مسائل حقوقى که گاهى ما با بعضى از برادران حقوقدان که صحبت مى‏کنیم این قدر تمرکز پیدا کرده مسائل در ذهن آنها که به زحمت تسلیم یک اصول مسلمه اسلامى مى‏شوند، با کمال احترامى که نسبت به آنها قائل هستیم. روى این جهت بنده پیشنهادم این است که طورى باشد که اکثریت این جمع به هر حال از فقها و کسانى که شناخت اسلامى‏شان قوى‏تر است باشد. جناب آقاى امینى فرمودند ولایت فقیه خوب است که در این ذیل اضافه بشود که قابل تغییر نیست و هم چنین اصل 12 و ممکن است که اصل جمهورى بودن حکومت و اگر که از تصریح به یک اصلى بالخصوص مسأله‏اى در بین باشد ممکن است به این عنوان که اصولى که در متن آن آمده که قابل تغییر نیست، اینها هم در اینجا ذکر بشود تا این‏که آن مسأله حکومت این اصل بر اصل 12 یا تعارض یا این‏که حاج آقا
Majlis:2 Volume:2 Sessions:15-28 Page:602
طاهرى مى‏فرمایند که خیر، این انصراف دارد و مربوط به این نیست، این مسائل دیگر پیش نیاید و مسأله روشن باشد با این‏که در صدر اشل این عبارت هست تغییر و اصلاح و تتمیم قانون اساسى جمهورى اسلامى ایران در موارد ضرورى به ترتیب زیر انجام مى‏گیرد. ولى من پیشنهاد مى‏کنم که عبارت طورى تنظیم بشود که معلوم باشد که در خصوص مواردى که رهبر مشخص مى‏کند، یعنى در واقع عبارت طورى باشد که روشن باشد که تشخیص این موارد ضرورى با رهبرى است. البته بعید نیست که بالاخره بعد از تأمل، آدم همین حرف را بزند ولى چون تصریح نشده است که وقتى رهبر دستور داد همان مواردى که رهبر معین کرده باید مورد بازنگرى قرار بگیرد، این هم خوب است که روشن بشود. ابهامات زیادى در این ترکیبى که فرمودند هست بعضى جاها یک اصلاحات عبارتى است مثلًا 5 نفر از خبرگان، خوب لابد منظور این است که به انتخاب خبرگان 5 نفر از ائمه جمعه به انتخاب چه کسى؟ این مشخص نشده. شوراها دو نفر، اصلًا شوراها ابهام دارد خودشان، منظور از شوراها چه کسانى هستند؟ باید مشخص بشود و چگونه انتخاب بشود. اصناف، باز دو نفر از اصناف به انتخاب چه کسى؟ مشخص بشود حالا مجلس معلوم است که 15 نفر از مجلس خوب قهراً به انتخاب مجلس این اصلاح عبارتى طورى مى‏شود که نظر همان 5 نفر از خبرگان مى‏شود. از قو قضائیه 3 نفر به انتخاب چه کسى؟ از دولت 3 نفر به انتخاب مثلًا رئیس‏جمهور یا هیأت دولت، چه کسى مشخص نیست. در مورد رهبر که گفته شده است 10 نفر، اگر ضمیمه کنیم آن قصه بند 11 را که نیروهاى مسلح هم 3 نفر به انتخاب فرمانده کل قوا با این‏که فرمانده کل قوا هم همان مقام رهبرى است. قهراً 13 نفر براى رهبر در نظر گرفته‏ایم و در واقع 3 نفرش را گفته‏ایم که باید حتماً از نیروهاى مسلح باشد، آیا مقصود این است؟ لابد مقصود همین بوده است در هر حال اینها یک جهاتى است که به نظر بنده خوب است که رفع ابهام بشود و الا کلیات قضیه همان‏طور که برادران فرمودند مورد تأیید است و بسیار جالب و قوى تنظیم شده است. والسلام علیکم و رحمة الله.
منشى- آقاى موسوى اردبیلى بفرمایید.
موسوى اردبیلى- بسم الله الرحمن الرحیم، این مطالبى را که آقایان فرمودند من هم در ذهنم این بود، دیگر تکرارش لازم نیست. این هم که مى‏گویم این هم به یک عبارت دیگر گفته شد، منتها من در ذهنم چون فکر مى‏کنم خیلى اهمیت دارد، مى‏شود با یک عبارت دیگرى هم بیان کرد، لذا من مزاحم وقت شریف آقایان شدم. با کمال احترام به آقایانى که زحمت کشیده‏اند اینها را درست کرده‏اند متأسفانه این اصل طورى تنظیم شده که ممکن است از بعضى جملات آن معلوم بشود که تغییر و امثال اینها چون به دست رهبرى است، چون در مقام ضرورت است، چون در موارد ضرورت است لذا طبعاً این نگرانى‏هاى ما موردى ندارد. اما در قانون اساسى باید مسأله روشن گفته شود چون ما نمى‏دانیم در آینده چه خواهد شد. این جمله اخیر که آمده «محتواى اسلامى بودن نظام و حاکمیت مقررات اسلام در جامعه و در قانون اساسى جمهورى اسلامى ایران قابل تغییر نیست». این اصلًا در نظر من مبهم است، ما اصولى داریم که آن اصول منطوقش این است که نظام باید اسلامى ... مثل اصل 12، مثل اصل 4 که اینها تصریح شده، منظور این است؛ یعنى اصول قابل تغییر نیست؟ اگر این اصول قابل تغییر نیست این 2- 3 تا اصل بیشتر نیست، یا منظور این است آن چیزهایى که محتواى آن از اسلام گرفته شده آنها
Majlis:2 Volume:2 Sessions:15-28 Page:603
قابل تغییر نیست؟ آن وقت دیگر اصول زیادى را مى‏گیرد، از 175 اصل شاید 100 تا را بگیرد، 120 تا را بگیرد. براى این‏که بعضى از این اصول از محکمات اسلام و از مسلمات اسلام گرفته شده. بعضى از اینها از مستقلات عقلى صریح گرفته شده. لابد اینها هیچ کدام قابل ... البته این باشد خیلى خوب است، اگر منظور باشد، منظورم این است یک جورى گفته بشود اینها را بگیرد بعضى از اینها خوب یک مناسبت‏هایى، صلاح‏اندیشى‏هایى شده، مثل این‏که پرچم سه رنگ است. من یادم هست، آن وقت اصلًا بحث این بود که یک رنگ باشد، سه رنگ باشد؟ قرار شد سه رنگ باشد، حالا این از مسلمات اسلام گرفته نشده، یک وقتى آمدند گفتند یک رنگ باشد مثلًا، یک اصول این‏جورى هم ما داریم. مثلًا قانون شوراها در آنجا هست، خوب ممکن است کسى بگوید اصلًا باید تغییر پیدا کند. آن یکى بگوید خیر، نباید تغییر پیدا کند. قانون سه‏گونه بودن مالکیت، تعاونى‏ها و امثال اینها، خوب رویش بحث بود، سر و صدا بود، منظورم این است این تصریح بشود. این یک مسأله، تصریح بشود، من این‏جور فکر مى‏کنم، منظورم این نیست که منطوق آن اصل، اصلى که منطوقش این است، تا بگوییم اصل دوازدهم قابل تغییر نیست یا اصل چهارم قابل تغییر نیست. دو تا، سه تا اصل قابل تغییر نیست، بقیه قابل تغییر است، بقیه از مسلمات گرفته شده، از مستقلات عقلى گرفته شده، این یک.
فکر مى‏کنم این هم کافى نیست، حالا اگر بعد از مدتى راجع به اصل نظام بحث شد که نظام جمهورى باشد یا نباشد، این قابل بحث است؟ این از مستقلات هم گرفته نشده، از مسلمات هم گرفته نشده، از محکمات هم گرفته نشده. بله ممکن است یک کسى استدلال کند، این قابل تغییر است که کسى بیاید بخواهد بگوید نظام را جمهورى نیست، غیر جمهورى است، و نباید بگوییم چه کسى مى‏آید این حرف را مى‏زند. ما دیدیم در دنیا زدند، دیدیم در یمن شد، دیدیم در یونان شد، دیدیم در جاهاى دیگر شد. یا من باب مثال یک مقام، یک سمتى را آمدند مادام العمر کردند، همان جورى که گفته شد، این مثلًا چه جورى هست، این عبارت به این جور اگر قرار باشد به رأى گذاشته بشود، این عبارت ممکن است، بنابراین من مى‏خواهم بگویم با این عبارت مخالفم (نه موافق و نه موافق مشروط) بنده نمى‏توانم با این همه ابهام نظر بدهم و همچنین یک مورد دیگرى که من در آن نظر داشتم این است که اگر آمدند اصلًا ترکیب قانون اساسى را به هم زدند یعنى آن چارچوب و اصولش را به هم زدند، یک مرتبه صدتا، نمى‏دانم صد و هشتاد تا صد و بیست تا اصل ... اصلًا چارچوبش به هم مى‏خورد. مى‏خواهم بپرسم اینها عیب ندارد؟ یا مى‏خواهیم بگوییم مواردى، همان‏جور اگر کسى گفت بابا این را رهبر مى‏گوید، رهبر که نمى‏آید این حرف‏ها را بزند، رهبر لابد مى‏آید یک مورد، دو مورد، سه مورد مى‏گوید. موارد ضرورى را مى‏گوید، من موافقم اگر این جورى باشد، اما این در قانون اساسى تصریح بشود.
من الان استفاده‏اى که از خدمت آقایان مى‏کردم، حضرت آقاى مشکینى فرمود که براى هشت اصل، بیست و پنج نفر تعیین کرده‏اند براى صد و هفتاد و پنج اصل، شصت نفر، هفتاد نفر کافى نیست، مگر قرار است یک وقتى صد و هفتاد و پنج تا رأى در مقام بازنگرى باشند؟ ببینید، این سبق لسان بود، این را توجه کنید، این اعتراض نیست، این اشکال نیست، قطعاً این سبق لسان بود. اما مى‏خواهم بگویم یک وقتى ممکن است این در ذهن کسى بیاید عبارت‏
Majlis:2 Volume:2 Sessions:15-28 Page:604
طورى تنظیم بشود که این ابهام‏ها و این جور مهامل نیاید، بقیه مطالب هست، آقایان گفتند، من مزاحم‏تان نمى‏شوم، السلام علیکم و رحمة الله.
رئیس- سلمکم الله.
منشى (یزدى)- جناب آقاى هاشمى بفرمایید.
هاشمى رفسنجانى- بسم الله الرحمن الرحیم. خیلى از آقایانى هم که در موافقت صحبت مى‏کردند، عمدتاً پیشنهادهاى اصلاحى‏شان را مى‏دادند. اشکالاتى که آقایان کردند کمتر جواب داده شد، آقاى امامى لابد وقت دارند، که مفصلًا جواب بدهند. من بعضى از آنها را که اینجا یادداشت کرده‏ام، عرض مى‏کنم، به ترتیبى که گفته شد: آقاى عمید فرمودند که بعضى موارد تداخل هست، ما توجه داشتیم که در مجمع تشخیص مصلحت از شوراى نگهبان، سران سه قوه جاهاى دیگر هستند، لذا فکر کردیم که عدد مجمع تشخیص مصلحت حدود پنج تا ده نفر خواهند بود، یعنى کسى که تکرارى نیست، مثلًا رئیس قو مقننه آنجا هست، در سران قوا آمده دیگر از آنجا انتخاب نمى‏شود که دو بار انتخاب بشود، بنابراین ما فکر کردیم که در حدود پنج نفر تا ده نفر از مجمع تشخیص مصلحت مى‏آیند و نظرمان هم این بود که سقف هم در حدود هفتاد و پنج نفر باشد. فکر ابتدایى ما این بود، البته این فکر را هم مى‏کردیم که ممکن است اینجا سقف را تغییر بدهند یا چیز دیگرى بگویند، خواستیم از فکر آقایان دیگر هم استفاده بشود، آقایانى که گفتند از مجلس، پانزده نفر ممکن است زیاد باشد، ما فکر کردیم که یک نوع تخصصى در نمایندگان مجلس براى این‏گونه بحث‏ها هست که حضور پانزده نفر از مجلس، آن هم وقتى که انتخاب بشوند، کیفیت کار این شورا را بالا مى‏برد، یعنى طبعاً افرادى که از مجلس انتخاب مى‏شوند، کسانى هستند که یک پختگى هم دارند، همین طورى که انتخاب نمى‏شوند! لذا پانزده نفر براى این جلسه مفید است. شبهه دیگرى بود که مرجع انتخاب، بعضى جاها روشن نیست، درست است. مثلًا گفتند مرجع شوراها چه کسى است؟ البته آنجا مرجع مى‏تواند مشخص باشد. چون شوراها خودش یک سلسله مراتبى دارد، تا مى‏رسد به شوراهاى استان، آخرین مرجع‏شان که در تهران هستند و اینها مى‏توانند لایحه تنظیم کنند و یک واحد نیرومندى در کشور خواهند بود. بنابراین مرجعش قاعدتاً آن است.
ما ممکن است مشخص کنیم، علت این‏که ننوشته‏ایم، به خاطر این است که اگر اینجا شیوه‏اى گفته شد ما در شور دوم بنویسیم. یا مثلًا گفتند که اصناف، اصناف براى ما یک مشکلى بود که چه کسى از اصناف انتخاب بکند؟ البته ما قانون اصناف داریم، چون در قانون اساسى نیست. ذکرش اینجا براى ما یک قدرى دشوار بود که بگوییم چه مرجعى؟ قاعدتاً مرجع نهایى همان قانون اصنافى که هست آن مى‏تواند مرکزى‏شان باشد. ممکن است شکل دیگرى هم در نظر بگیریم، به علاوه ما بحث مى‏کردیم که شاید بیشتر از اصناف یعنى شامل کسبه و کارگران و صنوف و اینها بخواهد بشود و ممکن است یک شکلى در مجلس پیشنهاد بشود که مطلوب‏تر باشد. لذا در کمیسیون به شکل نهایى نرسیدیم، ما هم ننوشتیم.
دانشگاه‏ها، خوب مشخص کردیم که از رؤساى دانشگاه‏ها جمع مى‏شوند. در مورد حوزه جناب آقاى مشکینى فرمودند، خوب ما در این شورا همین‏طور به طور طبیعى عده زیادى از حوزه داریم. فقها شوراى نگهبانى در مجمع تشخیص مصلحت هستند، از مجلس خبرگان‏
Majlis:2 Volume:2 Sessions:15-28 Page:605
پنج نفر داریم، ائمه جمعه را داریم، امام هم دست‏شان باز است و ما فکر کردیم امام در آن ده نفر قاعدتاً شخصیت‏هاى مؤثر روحانى و سیاسى و مختلف کشور را مى‏گویند. بنابراین دیگر حوزه را مشخص نکردیم. به علاوه قانون اساسى و در قوانین حوزه جاى خاصى ندارد. دیگر حوز مشهد و حوز تهران و حوز اصفهان ... حوزه هم زیاد است. لذا ما به عنوان حوزه چیزى نتوانستیم بگوییم، عناوینى هم در حوزه هست مثل جامعه مدرسین یا چیزى از این قبیل، ما نمى‏توانیم تکلیف قانونى بکنیم به آنها، در قانو ن اساسى چیزى هم که معلوم نیست یک عنوان ثابتى براى همیشه باشد. لذا فکر کردیم از روحانیت به اندازه کافى در اینجا حضور دارند.
در مورد ائمه جمعه گفتند کم است. ما روى عدد که حساب نکرده‏ایم، ائمه خود به خود در مجلس خبرگان و جاهاى دیگر هم مثل تهران، معمولًا امام جمعه‏اش اینجا هست و عملًا شاید ده نفر امام جمعه در این مجموعه خواهیم داشت، حضرت امام هم قاعدتاً مى‏آیند سراغ شخصیت‏ها و از آنها انتخاب مى‏کنند، ما هم فکر کردیم در مجموع به ده امام جمعه در این شورا مى‏رسیم.
 «اصول مورد نظر در پیشنهاد رهبرى مى‏آید» آقاى هاشمیان یک نظرى داشتند که اینجا مطرح کردند، گفتند که آنهایى را که باید اصلاح بشود چه کسى تعیین مى‏کند؟ خوب نظر ما این بود که رهبر تعیین مى‏کند، ممکن است رهبر بگوید یک اصل، ممکن است بگوید ده اصل، مثل همین حالا که ایشان هشت عنوان را داده‏اند، ممکن است آن روز ده عنوان بدهند یا دو عنوان یا کمتر یا بیشتر. بنابراین بهترین جا آن است که همان مرجع تعیین بکند. آقاى هاشمیان تأکید داشتند که بگوییم مردم انتخاب بکنند، البته این شیوه در قانون اصلى قبلى ما هم بوده، مجلس مؤسسان را در همین ایران هم مردم انتخاب مى‏کردند دیگر، رفراندوم نبوده ما یک‏بار بگوییم مردم نماینده انتخاب بکنند، دوباره اینها ... وقتى که تصویب کردند، بگوییم مردم تصویب بکنند. این شیوه در هیچ جاى دنیا نیست یا متوسل به رفراندوم مى‏شوند یا از اول مردم انتخاب مى‏کنند. ما فکر کردیم که در نهایت به انتخاب مردم مى‏دهیم. بنابراین دیگر حالا دوبار بگوییم مردم انتخاب بکنند، به علاوه خیلى از اینها منتخبین مردم هستند، (مستقیم یا غیر مستقیم) بنابراین نمایش که نمى‏خواهیم بدهیم. انتخابات یک چیز پرخرج و پرزحمتى است، تکرار هم بشود، رفراندوم هم بشود. این دیگر وقت مصرف کردن خیلى لازم نیست.
آقاى موسوى گفتند که قبلًا بیاییم بگوییم که مجلس با دو سوم یا کمتر یا بیشتر اول تصویب بکند. این نکته جدى در بحث‏هاى ما بود. ما احساس کردیم آن اصلًا دست رهبرى را مى‏بندد، اگر این شرط را گذاشتیم که مجلس تصویب بکند معنایش این است که اگر رهبر خواست اصلاح قانون اساسى را مطرح بکند، نتواند مگر این‏که مجلس تصویب کند، اگر بگوییم مجلس هم به اجبار تصویب بکند، آن‏که بى‏ارزش است. ما فکر کردیم سالم‏ترین راه این است که راه همه پیشنهادها را باز بگذاریم، دولت مى‏تواند پیشنهاد بدهد، مجلس خبرگان مى‏توانند، شوراى نگهبان مى‏توانند، هر دستگاهى مى‏تواند نزد امام مطرح کند، رهبرى هم بى‏طرف‏ترین و رسمى‏ترین و عام‏ترین مقام است. مشورت هم که قید کرده‏ایم. با مجمع تشخیص مصلحت مشورت بکند. بنابراین پختگى لازم را به دست مى‏آورد، شما هر قیدى و هر شرطى بکنید که قبلًا یک جاى دیگرى تصویب بکند، معنایش این است که اگر رهبرى خواست پیشنهاد
Majlis:2 Volume:2 Sessions:15-28 Page:606
اصلاح قانون اساسى را بدهد، نتواند. نتواند، این با اصولى که در فکر ما هست نمى‏خواند.
آقاى موسوى اردبیلى که آخر بار فرمودند که تصریح بکنیم کدام اصول؟ معناى این حرف این است که ما مثلًا چهل، پنجاه تا اصل یا بیشتر را اینجا بیاییم اسم ببریم، بگوییم این اصل، در بسیارى از اصول به یک نحوى محتواى اسلامى خوابیده. بگوییم اینجاى این اصل قابل تغییر نیست، حتى ما اصل چهارم را و اصل‏هایى از آن قبیل را هم فکر کردیم شکلش مانعى ندارد تغییر پیدا بکند.
موسوى اردبیلى- معذرت مى‏خواهم من این جور نگفتم، من گفتم کارى بکنیم و تعبیرى بیاوریم که همین استثنایى که زده‏ایم ...
هاشمى- پس چه جور گفتید؟
موسوى اردبیلى- کلمه‏اى بیاوریم که ...
هاشمى رفسنجانى- خوب یک کارى. پس باید چنین عمل کنیم! باید بگوییم با اصول معینى را ... چه جور بگوییم؟
موسوى اردبیلى- همین استثنایى که زده‏اید این استثنا را ...
هاشمى رفسنجانى- بالاخره بگوییم چهار اصل را استثنا بزنیم، ده تا را بزنیم، چند تا اصل در دستگاه قضائى است. چند تا اصل در خود محتواى قانونى است. ما بیاییم چه را مشخص کنیم؟ ما یک عنوان عامى پیدا کرده‏ایم که هر چه که بخواهد چیز ضد اسلامى را وارد این قانون اساسى بکند! آن نشود و هر چه که حاکمیت اسلام را بخواهد نقص کند آن نشود. شکل را همیشه مى‏توانند عوض کنند اما محتوا را در خیلى جاهایى از این اصول نمى‏توانند عوض بکنند (موسوى اردبیلى- چه طور؟ نظام را مى‏شود تغییر داد؟) بله شکل نظام را ما گفته‏ایم جمهورى. ممکن است یک روز نگویند جمهورى. در همین‏جا هم بحث بود گفتیم که مى‏توانیم بگوییم پارلمانى که شیوه نخست‏وزیرى باشد شکل نظام که اسلام نیست.
اولًا شما پیشنهاد مشخصى بدهید که بگویید ما الان این اصل را چه بگوییم، یا اسم اصول را ببرید، بگویید مثلًا این هفتاد تا اصل را عوض نکنیم، یا این‏که یک عنوانى را بگویید که قاطع و روشن بشود. ما روى این بحث کردیم، دیدیم که عنوانى بهتر از این، جامع‏تر از این نمى‏توانیم پیدا بکنیم. در ترکیب، آقاى نخست‏وزیر فرمودند ما هم آنجا بحث کردیم که مثلًا از کارگرها و معلم‏ها به خصوص بحث کردیم و مایل بودیم اسم ببریم، دیدیم کارگرها را چگونه بگوییم و انتخاب بکنیم. رأى‏گیرى که الان داریم این بود، اگر به خصوص عنوان کارگرها را بگوییم، بگوییم که مثلًا شوراها، وقتى که ما گفتیم شوراى کارگرى هم داریم. ممکن است عدد آن را آنجا بالا ببریم. یک سهمى به کارگرى بدهیم، بگوییم کارخانه‏ها انتخاب کنند، بگوییم وزارت کار انتخاب بکند، بگوییم سندیکاها، ما که سندیکایى به آن شکل نداریم. فقط الان شوراهاى اسلامى کارگران داریم (آن هم در قانون داریم) مى‏توانیم از آن طریق بگوییم معلم‏ها را هم فکر کردیم به نحوى در دانشگاه بگنجانیم، این طور نیست که بگوییم همه دبیرستان‏ها جمع بشوند یا مثلًا همه وزارت آموزش و پرورش یا خود معلم‏ها انتخاب بکنند، شیوه‏هایى مى‏توانیم فکر بکنیم. به هر حال روح حاکم بر نظر کمیسیون این بوده که اقشار مختلف جامعه باشند.
آقایان اگر پیشنهاد مشخصى بدهند که بشود یک قدرى توسعه پیدا بکند باز ما مى‏توانیم در کمیسیون اصلاح بکنیم.
Majlis:2 Volume:2 Sessions:15-28 Page:607
در مورد خانم‏ها هم نظر ما جدى این بود که از خانم‏ها هم در مجلس باشند. فکر کردیم که یا باید در آن چندتایى که رهبر انتخاب مى‏کنند، از آنجا بیرون بیاید یا از مجلس بیرون بیاید. این‏که ما به خصوص بگوییم سه نفر زن یا پنج نفر زن باشد، یک شکل نمایشى مى‏شد که شیوه‏اش هم برایمان مشخص نبود، البته کمیسیون موافق است. اگر آقایان پیشنهادى بدهند در کیفیت این‏که خانم‏ها چگونه در این جلسه باشند، ما با آن موافق هستیم که آن جورى انجام بشود و نقطه‏اى که ما نداریم. اگر آقایان به ما کمکى بکنند، خوب است.
معمولًا قانون اساسى این جورى اصلاح مى‏شود که یک لایحه‏اى به جلسه مى‏دهند، آن لایحه محور بحث قرار مى‏گیرد. الان نقصى که ما در شوراى بازنگرى داریم این است. ما لایحه در جلسه‏مان نداریم. ما خودمان آمده‏ایم، تقسیم کرده‏ایم، کمیسیون‏بندى کرده‏ایم، مواد را به کمیسیون‏ها دادیم، اگر لایحه مشخصى باشد مثل لوایحى که به مجلس مى‏آید، این راهکار را آسان مى‏کند، لذا آقایان اگر پیشنهادى بدهند که همان مجمع تشخیص مصلحت براساس رهنمودهاى امام یک لایحه‏اى به مجلس بدهد که نام آن اصول را هم در آن ببرد، این کار را تسهیل مى‏کند و بعضى از اشکالات آقایان را هم برطرف مى‏کند.
یک مسأله‏اى هم (که ما هنوز گیریم) در بعضى از اشکالات آقایان بود، آن این است (این را مخصوصاً توجه بفرمایید که در نهایت باید این حل بشود) آیا وقتى که این شوراى بازنگرى تصویب کرد، این کار نهایى است یا نه؟ یعنى اگر رهبر خواست این را به رفراندوم نگذارد، به خاطر این‏که این محتوا را قبول ندارد، این حق را به رهبر بدهیم؟ یعنى رهبر مى‏تواند جلو این را بگیرد؟ یا این‏که، نه رهبر نظراتش را به شورا برگرداند، بگوید من در این موارد نظر دارم، شورا هم بحث مى‏کند خوب حالا یا نظرات رهبر در شور بعدى تأمین مى‏شود یا این‏که تأمین نمى‏شود، اینجا ما گیر داریم.
هاشمیان- در کمیسیون همین تصویب شد.
هاشمى رفسنجانى- کمیسیون، ما یک چیزى تصویب کردیم و فرستادیم اینجا، ولى امیدمان این بود که اینجا این مسأله به طور جدى بحث بشود که نهایتاً به هر حال این شورا، شوراى مشورتى مى‏شود؟ چون اگر گفتیم رهبر حق نقص اینها را دارد. به هر حال ولو بعد از پنج بار رفت و برگشت آخر بار باید رهبر تصمیم را در مفاد بگیرد، این معنایش این است که شورا مشورتى است، اگر گفتیم نه، بالاخره یک جایى این را ببندیم، آن شورا جدى‏تر مى‏شود، مصوبه‏اش قابل اجرا مى‏شود و شکل دیگرى پیدا مى‏کند. این یک اختلاف‏نظر محتوایى است. اگر آقایان روى این خصوص هم به ما پیشنهادى بدهند و در کمیسیون هم بیایند بحث کنند ممکن است آن شکل نهایى را ما بتوانیم تأمین بکنیم، و السلام علیکم.
رئیس- یک ربع تنفس مى‏دهیم.
 (جلسه ساعت 18 به عنوان تنفس تعطیل و مجدداً ساعت 25/ 18 به ریاست آقاى مشکینى تشکیل گردید).
رئیس- بسم الله الرحمن الرحیم. جلسه رسمى است، دنباله مطلب را بیان بفرمایید.
منشى (یزدى)- آقاى آذرى بفرمایید.
احمد آذرى قمى- بسم الله الرحمن الرحیم. با تشکر از کمیسیون چهار که آش مقدسى‏
Majlis:2 Volume:2 Sessions:15-28 Page:608
پخته‏اند، ولى بعضى قسمت‏هاى اساسى آن به نظر من شور است و بعضى‏هایش هم نپخته است. اما راجع به قسمت اول که شور است، این مسأله‏اى که رهبر را برخلاف نظر آقاى عمید که محکم‏کارى کردند، شش دفعه تأیید رهبر و نظر رهبر را آنجا ذکر کرده‏اند، خیلى شور شده به نظر من و به تعبیر قمى خودمان خیلى رهبر را دستمالى کرده‏ایم! عرض کنم که خوب این به نظر من کافى است که در دو جا اسم رهبر را بیاوریم: یکى آن پیشنهاددهنده نهایى، نه پیشنهاد به معناى این‏که مثلًا بشود، نشود. نه پیشنهاد بدهند، یعنى در حقیقت همان حکم بکنند به این‏که این رفراندوم انجام بگیرد، این تغییر انجام بگیرد. یکى هم آن آخر کار که حتماً به تأیید رهبرى برسد و طبق نظر او که اصلاح شد آن وقت، بعد به رفراندوم بگذارند، اما دیگر حالا پیشنهادش را اول رهبر بیاید خودش اعلام بکند، یعنى در خانه‏اش نشسته است، یک دفعه به ذهنش خطور بکند که حالا خوب است این مواد تغییر پیدا بکند. این همان کار مجمع تشخیص مصلحت است که آنهایى که نظر دارند، از ملت، از مسؤولین از هر کس که نظرى راجع به بعضى از اصول دارد، اینها به دبیرخانه مجمع تشخیص مصلحت گزارش داده بشود، خوب در صورتى که به یک مقدار متنابهى رسید این را آنها به رهبر پیشنهاد مى‏کنند که رهبر آن پیشنهاددهنده باشد و بعد هم که عرض کردم آن شوراى بازنگرى که حالا حرف است، آنجا هم عرض دارم. این راجع به این مسأله.
و اما آن‏که خیلى نپخته است، این شوراى بازنگرى است، ظاهر عبارت این است که یک شوراى بازنگرى منتظر خدمتى که آماده است، کمربسته است براى این‏که خوب تغییرى، اصلاحى در قانون اساسى بدهد، اولًا هیچ‏جا سابقه ندارد که یک چنین افراد مشخص، معینى یک چنین ترکیب پا به جفتى را براى تغییر قانون اساسى. چون این تداعى مى‏کند به این‏که خوب این قانون اساسى، یک قانون اساسى است که در معرض اصلاح و تغییر و تتمیم و این حرف‏ها است. اگر منظور این جهت باشد که شوراى بازنگرى دائمى یا مثلًا چند مسأله‏اى مثل خبرگان در کار باشد، با این جهت که من سخت مخالفم و شاید فکر هم این جور نباشد، کمیسیون نظرش در این جهت باشد ... و اما ممکن است که این راهى را که رهبر رفتند، همین راه را حداقل یک الگویى و یک نمونه‏اى از هدایت رهبر در این رابطه بگیریم بى‏دردسرتر، بى‏غل و غش‏تر و انتخاب هم، ظاهراً انتخاب بدى نباشد (اگر تعریف خود من نباشد، من خودم را استثنا مى‏کنم) و مسأله جمعیت هم انصافاً جمعیت خیلى زیادى است. بعضى از آقایان مى‏فرمایند که خبرگان اول، شصت، هفتاد نفر بودند، این هم باید همین‏جور باشد، خوب آن براى تأسیس و تهیه صد و هفتاد و پنج اصل بوده، حالا شما مى‏خواهید که این براى ... در مدت چند سال همه اصول را بیابند به تدریج، هر روزى، هر سالى، پنج تا، ده تاى آن را تغییر بدهند؟ چه لزومى دارد که یک چنین تعدادى را انتخاب کنند؟
بعد هم چرا ما از این نکته غفلت کرده‏ایم که هر کارى را باید به کاردان آن واگذار کرد. بعضى از افرادى که در اینجا انتخاب شده‏اند، اصلًا هیچ ارتباطى، مساسى با تصویب قانون اساسى، و تهیه قانون اساسى و تغییرات و اینها ... ندارند. حالا شوراها فرض بفرمایید (نه بخواهم به شوراها توهین بکنم) ولى بالاخره این را که آقایان شوراها خوب قبول دارند که اینها جنم این کار را ندارند، یعنى خِبره این کار نیستند حالا ما بیاییم از شوراها انتخاب کنیم،
Majlis:2 Volume:2 Sessions:15-28 Page:609
از نیروهاى مسلح انتخاب بکنیم. همان جمله‏اى که اولش امام ... اینجا مثل این‏که جمع بین دو جهت شده، یعنى صدر و ذیل با همدیگر نمى‏خواند، از یک جهت رفته‏اند توى مردمى کردن این قضیه، رفته‏اند در شوراها و نیروهاى مسلح و امثال اینها، از یک طرف هم بعد آمده‏اند در خبرگان و یک افرادى که این جور باشند که همین اشکال در نمایندگان مجلس هم وارد است. نماینده من حیث انه، نماینده مجلس که این خِبرویت تهیه قانون اساسى، تغییر قانون اساسى، آن هم براساس احکام اسلام، آن شرط نیست، یعنى یک روزى ممکن است نماینده‏ها همین‏طور که کم‏کم دارند علما را برمى‏گردانند به حوزه علمیه، هم از مجلس، هم از جاهاى دیگر! خوب یک موقع به طور کلى تخلیه کنند، خوب نماینده‏ها همه بشوند غیر اهل علم و غیر روحانى و پانزده نفر از آنها. چرا؟ براى این‏که به فرمایش آقاى هاشمى، نماینده‏ها یک جنبه تخصصى دارند، بله در آیین‏نامه، در تنظیم آیین‏نامه، بله خوب است، اما مربوط به قانون اساسى نماینده هم من حیث انه نماینده ... بعد هم در اول مسأله خبرگان قانون اساسى، همه آقایان یادشان هست، شاید اولش هم، (شاید، این را من یقین ندارم) مسأله مؤسسان را مطرح کردند که خوب همان جنبه مردمى بیشتر در آن رعایت مى‏شود و مى‏چربد، که امام سخت با این مسأله مخالفت کردند، گفتند خبرگان، آن هم مؤسساتى که شاید مثلًا ممکن بود، (آن موقع یادم است که ایشان مى‏فرمودند هفتصد نفر) ما اگر بخواهیم مؤسسان داشته باشیم و انتخابات آزادى باشد، باید مؤسسان باشد یعنى به تعداد هم زیاد مى‏شود؟ شاهدش این است که ما دیگر نمى‏توانیم قید و بندى بزنیم، ولى وقتى گفتیم ما مى‏خواهیم خبرگان انتخاب کنیم، مردم این را به عنوان خبره انتخاب کردند. طبیعى است که در جمهورى اسلامى، یعنى در انقلاب اسلامى مى‏آیند خبرگان از آنهایى که یا جنبه حقوقدانى دارند، یا جنبه اهل علم و اجتهاد و مثلًا این‏گونه مسائل، همین‏طورى که تقریباً همین‏جور هم انتخاب شد، آن مجموعه این جور بود. پس اعتقاد من این است که:
1- اصلًا این شوراى بازنگرى را به این شکل که حالت دائمى داشته باشد، به نظر من کار درستى نیست و بعد هم در هر موقعى که مى‏خواهد تغییر داده بشود، در زمان‏هایى که باید تغییر داده بشود متناسب با آن باید یک افرادى را انتخاب بکنند. این نمى‏شود یک افراد ثابت دائمى که این جهات در آن رعایت نشده. همین‏طور که الان در این مسأله، در این هشت مورد انتخاب امام بوده مربوط به قو قضائیه ...
نایب رئیس (هاشمى رفسنجانى)- این را خدمت‏تان بگوییم، وقت خودتان را نگیرید منظور این نیست که دائمى باشد، اینها هر وقت، مثلًا بیست سال دیگر ...
آذرى قمى- خیلى خوب، حالا فرق نمى‏کند، این‏که تفاوت نمى‏کند. (هاشمى- چرا؟) این‏که تفاوت نمى‏کند. بالاخره غیر دائمى است، ولى هر موقعى که مى‏خواهد تشکیل بشود، این افراد هیچ جهت خِبرویت در آن اصلى که مى‏خواهد تغییر پیدا بکند اصلًا رعایت نشده، به آن توجهى نشده حالا اگر فرض کنید مى‏خواهد قانونى که مربوط به نیروهاى مسلح است، تغییر داده بشود، اصلاحى بشود بسیار خوب از نیروهاى مسلح خیلى مناسب است. اما اگر نمى‏خواهند، مى‏خواهند فرض کنید راجع به قضاوت، قو قضائیه مى‏خواهد این را تغییر بدهد به چه مناسبت از نیروهاى مسلح، چه تناسبى دارد؟ حالا غیر از اشکالى که جناب آقاى موسوى نخست‏وزیر فرمودند
Majlis:2 Volume:2 Sessions:15-28 Page:610
مناسبت ندارد نیروهاى مسلح راجع به قو قضائیه بیایند انتخاب بکنند. این شاید مضر باشد و مفید نباشد.
بنابراین، این‏که فرمودند خبرگان یا ائمه جمعه یا افراد دیگر. این افرادى که اینجا اسمش برده شد که آقاى هاشمى همه اینها را رد کردند به این‏که در خبرگان هست در 5 نفر نمى‏دانم فلان، خوب اینها شما اینجا که فرمودید مجلس 15 نفر، حالا مجلس مکلف است 15 تا روحانى انتخاب کند یا 5 تا حقوقدان، 5 تا مثلًا چه انتخاب کند؟ این‏که دست مجلس را باز گذاشتید و نمى‏توانید هم براى مجلس ... بله فوقش این است که آنجا نمایندگان را متوجه به حساسیت موضوع بکنید بگویید این‏جور افراد را باید انتخاب کنید و مخصوصاً در مجلس خیلى مشکل است که به نمایندگان این مسأله را با اختلاف آرا و نظراتى که هست و افراد خاصى را که متناسب باشند آن را تحمیل بکنید. بنابراین، این جهات را من زیاد طول نمى‏دهم چون وقتم تمام مى‏شود. یکى هم راجع به آن مسأله‏اى که نیاز به اصلاح یا تتمیم ضمن این‏که محتواى اسلامى بودن نظام و حاکمیت مقررات اسلامى در جامعه را مستثنى نمود.
همین طور که جناب آقاى طاهرى فرمودند، این مفهوم ندارد یعنى آن چیزهاى دیگر را مى‏شود تغییر داد تا در بعضى‏ها ما اظهار نگرانى بکنیم براى این‏که مى‏خواهند توجه بدهند دنیا و خود مردم را به این‏که این اصل خیلى اهمیت دارد که اگر امکان این باشد که یک چیزى را عوض بکنند به قول آقاى موسوى اردبیلى مثلًا از مسلمات عقلیه، اما این از آن چیزها نیست این غیر از آن حرف‏هاست، این قابل دست بردن نیست. این یک مطلب که حالا من اینجا حرفم را باید در هم بپیچم که ...
یک مطلب دیگر را مى‏خواهم عرض بکنم که من خیال مى‏کنم که این مسأله تشخیص مصلحت ...
منشى (یزدى)- حاج آقا اگر بحث‏تان طولانى‏تر هست آن را به بقیه مخالفین بفرمایید که بگویند چون تا الان 4 دقیقه اضافه صحبت فرموده‏اید.
آذرى- آخر آنها نمى‏دانند که من چه مى‏خواهم بگویم تا بگویند!
منشى (یزدى)- خوب بالاخره آیین‏نامه را خودتان تصویب کرده‏اید.
آذرى- این مسأله قانون اساسى به اصطلاح یک جنبه اسلامیت و یک جنبه مصلحت دارد، همین طور که در قوانین عادى هست در اینجا هم هست. حالا شما این مسأله‏اى را که نوشته‏اید «مقررات اسلام» فرض این است که مى‏گویید مصلحت، تشخیص مصلحتى که رهبر مى‏دهد این حاکم است، حتى بر مقررات اسلامى است، خوب با این مشکل چه مى‏کنید؟ یعنى الان مسائل بسیارى مثل تجارت خارجى هست که به نظر ما خلاف شرع و خلاف مقررات اسلام است ولى مى‏گوییم هیچ اشکالى ندارد چرا؟ براى این‏که روى تشخیص مصلحتى که خبرگان اول دادند ولى فقیه تأیید کرده، بنابراین الان شرعى و اسلامى است. اما مقررات اسلامى آن جورى است، آن وقت این ظاهرش مقررات اولیه است. والسلام علیکم و رحمة الله.
منشى- آقاى بیات.
اسدالله بیات- بسم الله الرحمن الرحیم. مطالب عمدتاً گفته شد. من فقط به دو سه نکته اشاره مى‏کنم؛ مخصوصاً یک جمله‏اى هم عرض مى‏کنم چون جناب آقاى هاشمى بالاخره رئیس‏
Majlis:2 Volume:2 Sessions:15-28 Page:611
مجلس ما و رئیس همه ماست، ایشان 9 سال است که رئیس مجلس‏اند نحو تنظیم آن اصل تقریباً هیچ با نحو تنظیم اصلى در قانون اساسى نمى‏خواند. یعنى آن دقت لازم آن طورى که باید بشود، نشده و به نظر مى‏رسد که عبارت یک مقدارى ضعیف است. اولًا یک نکته‏اى را اشاره بکنم در ارتباط با مجمع تشخیص مصلحت. سروران پیشنهاد ندهند که مجمع تشخیص مصلحت بیاید پیشنهاد بدهد یا یک چیزى را تصویب بکند. این خلاف فرمان صریح حضرت امام است براى این‏که حضرت امام روحى له الفدا فرمودند مجمع تشخیص مصلحت نباید در عرض قواى دیگر قرار بگیرد. این عبارت با توجه به نکته‏اى بود که حاج آقا امامى اشاره کردند که ایشان مى‏فرمایند که با پیشنهاد اینها، این نیست، این‏که هست، همین درست است و اگر کلمه پیشنهاد هم بشود به نظر من برخلاف فرمان حضرت امام است براى این‏که مجمع تشخیص مصلحت به عنوان بازوى مشورتى است نه در عرض قواى دیگر، این جهت خوب است یعنى این جهت که الان در اینجا منظور شده است با مشورت به نظر مى‏رسد که خوب تنظیم شده، اما در عین حال به این نکته باید توجه بکنیم که در جاهاى دیگر هم یقیناً این مسأله وجود دارد مثلًا در کمیسیون یک ممکن است مطرح بشود، در کمیسیون‏هاى دیگر مطرح بشود. مجمع تشخیص مصلحت، مجمع تصمیم‏گیرنده نیست، مجمع مشورتى است قانون‏گذارى نباید داشته باشد. براى این‏که اگر قانون‏گذارى داشته باشد در عرض مجلس است یا فرض کنید که در رابطه با بعضى از چیزهاى دیگر آن را در عرض قواى دیگر نباید مطرح بکنیم. مهمترین نقدى که بر این عبارات وارد است در نوع صحبت‏ها بود دقیقاً براى افرادى که در اینجا پیش‏بینى شده است هیچ ضابطه‏اى در نظر گرفته نشده است، در صحبت‏هاى جناب آقاى آذرى و بقیه عزیزان هم این مسأله بود. به نظر من در همه اینها اگر کمیسیون زحمت بکشد قید بزند ببیند، مثلًا اگر بنا بشود حتى از مجلس ما 15 نفر را بیاوریم به نظر ما هم 15 خوب است ده تا هم باشد خوب است.
15 نفر براى مجلس خوب است، اما باید ببینیم که واقعاً از اینها چه مى‏خواهیم ما که نمى‏خواهیم بودجه تصویب بکنند، ما که نمى‏خواهیم ضابطه قضائى تصویب بکنند. ما مى‏خواهیم اصلى از اصول قانون اساسى را یا تغییر بدهند یا اصل جدیدى را بر قانون اساسى اضافه کنند یا کلمه‏اى را در قانون اساسى حذف کنند. این را ما مى‏خواهیم. بنابراین کسانى باید بشوند علاوه بر این‏که ما یک علمى قوى از نظر اسلامى داشته باشیم، یک آدم‏هایى هم باید باشند که بدانند و در رابطه با جریانات اجتماعى و سیاسى و مسائل گوناگون اینها هم باز به تنهایى کافى نیست. اینها هم باید دقیقاً در اینجاها باید مورد توجه قرار بگیرد یا مثلًا راجع به قو قضائیه گفتند سه نفر به نظر من در ذهن عزیزان این بوده که باز هم همان مثلًا شورا (شورا که حذف شد) و باز هم نگفتند در اینجا که این سه نفر را رئیس دستگاه قضائى بفرستد؟ حکم به اینها بدهد از کدام یک از قضات؟ حتى از قضاتى که فرض بفرمایید قاضى دادسراى انقلاب است؟ تازه فرض کنید که 6 ماه در زیر نظر دستگاه قضائى دوره دیده و الان بعد از 6 ماه آموزش دیدن، آمده در اینجا قاضى شده آیا خوب است که این نوع افراد براى تغییر قانون اساسى بیایند؟ عبارت اطلاقش شامل همه اینها هست.
در رابطه با ائمه جمعه هم همین‏طور، ائمه جمعه‏اى داریم که مثلًا امام جمعه فلان مرکز است، امام جمعه قم است، مثلًا امام جمعه جاى دیگر است این یک حسابى دارد یک امام‏
Majlis:2 Volume:2 Sessions:15-28 Page:612
جمعه هم داریم مال ابرقوست! این آدم اگر بیاید بسیار آدم بزرگوارى است. اما عنوان امام جمعه بودن یقیناً این توجیه را مى‏کند، براى این‏که بیاید در تغییر قانون اساسى موضوعیت داشته باشد؟ یقیناً ضابطه مى‏خواهد، یقیناً قید مى‏خواهد. این نوع اطلاق به نظر من مناسب کمیسیون چهارم نبود که رئیس‏اش جناب آقاى هاشمى رفسنجانى است.
بنابراین پیشنهاد مشخص من این است که هم اینها باید یک ضابطه‏اى داشته باشد، حتى در آن اصلش مثلًا تغییر اصلاح، حالا آنجا نه، ولى باید این طور بگوییم: مقام رهبرى پس از مشورت با مجمع تشخیص مصلحت، اصلاح تا تتمیم قانون اساسى را به شوراى بازنگرى که اعضا از نظر علمى و چه ... دو سه تا کلمه‏اى در اینجا بیاورید که از اول از باب ضیق فم الرکیه یک جورى بشود که دایره از اول محدود گرفته بشود. حالا عبارت دقیقاً تنظیم مى‏شود از آن به بعد به طور طبیعى همین طورى که ما در خبرگان این قید را در کمیسیون رهبرى آوردیم یک چیز بدى هم نبود، یک چیز خوبى است.
مسأله دیگرى که باز در اینجا مطرح است مصوبات شورا پس از تأیید و امضاى رهبرى (این را جناب آقاى هاشمیان هم اشاره کردند) واقعاً در قانون اساسى راه را باز بگذارید. یعنى باز به این معنا مسأله را جورى مطرح نکنید که ما نتوانیم از طریق قانون عادى راه‏حل پیدا بکنیم.
شما در اینجا گفته‏اید «پس از تصویب» درست، اما در جایى که تصویب نکرد چه؟ خود آقاى هاشمى هم اشاره و بعد هم تصحیح فرمودند که این یکى از مسائلى است که باید مطرح بشود، اما این‏گونه اگر تنظیم بشود یقیناً دست ما از نظر ...
آقاى نورى تذکر داده‏اند که این «ابرقو» را به عنوان یک اسم مطلق گفته‏ایم و الا نسبت به آن نظر به خصوصى نبود.
ى زدى- منظورشان ابرقوى علمى (به فتح ع و ل) نیست.
بیات- منظورم علم نبود.
هاشمى رفسنجانى- چون زنجان از ابرقو خیلى دور است و با فاصله مکانى ...
بیات- ى ک محبت دیگر عنایت بفرمایید باز فرموده‏اید «مصوبات شورا» در جایى که مصوبه ندارد روشن نیست یا در جایى که مصوبه مسلماً مورد تأیید رهبرى نیست. البته از نظر مبناى فقهى بنده معتقدم اگر کسى داراى ولایت شرعى شد یقیناً دستش باز است، ما معتقد به ولایت فقیه هستیم و ولایت مطلقه را هم قبول داریم اما خوب است که در اینجا هم به این مسأله واقعاً اعتراف بکنیم و بگوییم اگر این رهبر و ولى فقیه مثل حضرت امام روحى له الفدا بشود. این حرف‏ها درست و هیچ جاى تردید و شک و شبهه نیست اما خداى ناکرده و خداى نخواسته و هزار بار و میلیون‏ها بار خداى نخواسته اگر ما یک رهبرى داشته باشیم فقیه، فرض بفرمایید فقیه مطلق هم هست اما نسبت به هفت هشت تا شرط دیگرى که اینجا وجود دارد: اعلم به سیاست هم باشد، اعلم به تشخیص موضوعات باشد، اعلم به تطبیق احکام به موضوعات باشد. حالا در جمع اگر چنین چیزى نشد و شما هم در اینجا آمدید نظر مبارکتان هم این است که نه این رهبرى هم اگر این طور گفت که خوب با این که این شورا قبول ندارد من مى‏خواهم مطرح بکنم؟ مى‏دانیم نتیجه این حرف این خواهد بود: اگر چنین رهبرى باشد و شوراى هفتاد، هشتاد و چند نفرى قبول نکند و این بیاید در جامعه مطرح بکند رأى نمى‏آورد.
Majlis:2 Volume:2 Sessions:15-28 Page:613
وقتى که رأى نیاورد دیگر رهبر، رهبر نخواهد بود، چنین مسأله‏اى یقیناً بد است، این افت رهبرى است، این افت مقام ولایت است و لذا اینجا باید این را دقیقاً منضبط و مشخص‏ترش کرد و دقیقاً این مسأله اگر روان نباشد بعدها یقیناً از نظر اجرایى و از نظر موقعیت سیاسى و اجتماعى مشکل ایجاد خواهد کرد.
بنابراین مصوبات شورا یکى دو تا فرض دیگر دارد که اینجا باید باز و شکافته بشود. محتواى اسلامى بودن نظام و حاکمیت مقررات اسلامى (جناب آقاى مؤمن هم اشاره کردند) اصل نظام جمهورى هم باید در اینجا تصریح بشود و این از آن چیزهایى است که خوب است. در رابطه با مواردى که در قانون اساسى ما صراحت داریم بر این‏که الى یوم القیامه اینها باقى است. چون آنها در محدوده اختیارات ما نیست و نباید هم بررسى بکنیم و ثابت است، ان شاء الله تا روز قیامت همین طور جاودان است، این قابل طرح در اینجا نیست.
بنابراین در اینجا فقط یک کلمه اگر اصل نظام جمهورى هم اضافه بشود، به نظر من کافى است. بنابراین با اصل کلى‏اش که بالاخره بازنگرى در محدوده ماست و باید برایش تصمیم بگیریم با این اصل موافقم. اما در عین حال معتقدم که کلًا این نوع شیوه که پیش‏بینى شد، قابل تغییر است و آخرین حرفم هم عبارت از این است که اگر ما بتوانیم مسأله را تخصصى‏اش بکنیم و بگوییم پیشنهاددهنده اصول قضائى بشود. قوه قضائیه، اصول قضائى را دستگاه قضائى پیشنهاد بدهد، اصول اجرایى را دستگاه ... اصل پیشنهاددهنده را ما قوه‏قوه‏اش بکنیم چه اشکالى دارد؟ و یک مقدارى هم دست رهبرى باز است واقعاً اگر ما بتوانیم چنین چیزى را انجام بدهیم به نظر من مسأله بهتر از این خواهد بود. و السلام علیکم و رحمة الله.
نایب رئیس (هاشمى رفسنجانى)- حالا ما در مورد بعدى‏ها تذکر مى‏دهیم. آقایانى که به عنوان موافق وقت مى‏گیرند، خواهش مى‏کنم مراعات بکنند یعنى همه‏اش مخالفت مى‏کنند، اسمش هم موافق است. نه یک کلمه موافق مى‏گوید ... از این به بعد اگر آقاى مشکینى اجازه بفرمایند ما جلویش را مى‏گیریم یعنى آقایان وقتى مى‏بینند در مخالفین دیگر وقت نمى‏گیرند و این‏جورى اسم مى‏نویسند، این مناسب اینجا نیست! ..
نه آخر ببینید ما که حیله نمى‏خواهیم بکنیم. اگر آدم حرفى دارد روى روال درستى انجام بدهد. دیگر این کار درستى نیست که ... اگر کسى از آقایان این‏جور صحبت کند من مانع خواهم شد.
منشى- آقاى کروبى.
مهدى کروبى- بسم الله الرحمن الرحیم. به نظر بنده مصوبه کمیسیون جامع نیست و من هم رأى نمى‏دهم، نظر خودم است. مخالفم و از اول هم مخالف ثبت‏نام کردم و مخالف هم صحبت مى‏کنم، رأى هم نمى‏دهم! به این جهت جامع نیست که اولًا مجموعه‏اى که اینجا ذکر شده و صورت‏شان هست براى بررسى و بازنگرى به قانون اساسى بعضى اقشار که لازم است باشد، نیستند.
ثانیاً همین تعدادى که بسیارى از آقایان رویش تکیه کرده‏اند که زیادند یک بخش از آن خودش تکرارى مى‏شود و تعداد هم همان اندازه نمى‏شود. همان‏جور که حالا در همین مجمعى که ما هستیم بعضى بزرگان مثلًا عضو مجمع مصلحت هستند، هم رئیس مجلس هستند، هم نایب رئیس خبرگان. منشى خبرگان، عضو شوراى نگهبان هستند. در آنجا هم فراوان این‏جورى مى‏شود که حالا بعد در خلال عرایضم عرض مى‏کنم. بنابراین تعدادشان که مى‏فرمایید زیاد
Majlis:2 Volume:2 Sessions:15-28 Page:614
نیست. شوراى بازنگرى قانون اساسى یک چنین تعدادى لازم است یا بیشتر.
ثالثاً این یک سرى اقشار را در برنمى‏گیرد که لازم است در بربگیرد، همان مثالى که آقاى موسوى نخست‏وزیر زدند، مورد نظر من است، آقاى هاشمى هم اشاره کردند. کارگرها یک قشر عظیمى هستند، خیلى‏هایشان هم صاحب‏نظر هستند، در پیشبرد انقلاب نظرهایى دارند و در قانون و تدوین قانون اساسى کار کرده‏اند، من یادم هست مدرسه شهید مطهرى بودیم که مرحوم آیت‏الله دکتر بهشتى آمدند سخنرانى کردند. مجمعى بود براى این‏که افرادى در جلسه خبرگان شرکت بکنند، روى این قضیه تکیه کردند که باید در بینشان از کارگران هم باشند و بعد هم در همان صورت و لیست افرادى از کارگرها گذاشته بودند و حتى من معتقد هم نیستم که مى‏شود به قشرى بگویید شما نماینده از قشر دیگر تعیین کنید و آنها هم بروند. مثلًا از یک حقوقدانى که کارش هم نیست تعیین کنند نه، افرادى هستند، حالا ممکن است تحصیلات خیلى والا به آن معنا نداشته باشند ولى مطالعات دارند، صاحب‏نظرند، مطالبى دارند.
یا همین مسأله بانوان ببینید این صورت و لیستى که ما داریم در اینها از بانوان تقریباً در آن هیچ نمى‏آید. براى این‏که اعضاى شوراى نگهبان است، سران سه قوه، مجمع تشخیص مصلحت، خبرگان است. در اینها هیچ‏کدام از بانوان مشارکت ندارند. یکى دو جا هست که ممکن است از بانوان بیاید و این را آقاى هاشمى عنایت فرمودند. پیشنهاد ما این است که خیلى راهش آسان است، هیچ لازم نیست بر عهده رهبرى بگذاریم.
ما جاهایى را که احتمال دارد خانم‏ها هم بتوانند شرکت کنند و بیایند میدان، آنجا را مى‏توانیم بیشتر کنیم یعنى در دانشگاه به جاى سه تا باید بشود ده تا، آن وقت اگر در دانشگاه‏ها قشر عظیم تحصیل کرده سه تا شد ده تا، مسلم دو تا سه تا خانم ممکن است حضور داشته باشند. یا در مجلس شوراى اسلامى (که باز هم مجلس امروز را من عرض نمى‏کنم که سه چهار تا بیشتر خانم نداریم) مسلم باید کارى کرد که خانم‏ها بیشتر شرکت کنند یا در مجلس، تعداد وقتى زیادتر شد و رقمش هم بیشتر بود و واقعاً کارشان هم این است. خوب چه در این دوره‏ها و چه در دوره‏هاى آینده ممکن است خانم‏ها شرکت کنند. بنابراین من خدمت آقاى هاشمى رئیس کمیسیون عرض مى‏کنم که چه کار کنیم. خانم‏ها در بعضى از امور بیشتر شرکت داشته باشند، براى آن نهادهایى که از آن طریق خانم‏ها مى‏توانند بیایند باید سهمیه بیشترى بگذاریم تا بتوانند بیایند، مانند دانشگاه، آموزش و پرورش، مجلس، آن وقت موجب مى‏شود که خانم‏ها بیشتر شرکت کنند یا همان‏طور کشاورزها یا نیروهاى دیگر مثل همان معلم‏ها که یک مجموعه عظیمى هستند و اتفاقاً آدم‏هاى باسواد هم میانشان فراوان هست.
مسأله دیگر من به این صورت اشکال دارم، باز جناب حاج آقا خامنه‏اى حساسیت نشان ندهند چون دیروز روى صحبت آقاى بیات حساسیت نشان دادند. ما روى این قضیه حساسیت نداریم. لفظ سران سه قوه در قانون اساسى به چه معناست؟ همان طورى که مى‏فرمایید این ضرورتى بوده، امام این کار را تعیین کرده و مضافاً سران سه قوه در این قسمت‏ها اصلًا هستند و حضور دارند. یعنى وقتى ما به مجلس سهمیه مى‏دهیم مسلم آن رئیس مجلسى که حداقل با 130- 140 تا رأى نمایندگان مجلس، رئیس مجلس شده طبیعى است که هر چند نفر ما به مجلس بدهیم او انتخاب مى‏شود.
Majlis:2 Volume:2 Sessions:15-28 Page:615
رئیس قو قضائیه خود به خود انتخاب مى‏شود براى این‏که همان سهمیه‏اى که براى قو قضائیه مى‏دهیم انتخاب مى‏شود و همان طور هم رئیس‏جمهور طبق مصوبه دیروزمان که مسلم دیگر کل کار به همان صورتى که نوشته مى‏شود تصویب مى‏شود در اختیار رئیس‏جمهور طبیعى است که او مى‏شود.
حالا ببینیم سران سه قوه براى چه مى‏خواهند، باز اشکال دیگرى که هست رهبرى 10 نفر، از همین‏ها را باید کم کنیم به همان قسمت‏هایى که عرض مى‏کنم اضافه کنیم. ببینید اعضاى شوراى نگهبان 6 تایش فقهاست. اینها نماینده امامند یا رهبر، مجمع تشخیص مصلحت یک تعدادى است. آنجا هم بخشى‏شان حکم امام را دارند. مسلم و ممکن است انتخاب هم بشوند ما که نمى‏خواهیم منع کنیم که حتماً آنها انتخاب نشوند. چنین برنامه‏اى نداریم. خبرگان ممکن است این‏جور باشد، در رأس قوه قضائیه مجتهدى است که حکم امام را دارد. ائمه جمعه از مسلم آن بزرگان، کاملین و شخصیت‏ها انتخاب مى‏شوند که نوعاً اینها حکم امام را دارند و نماینده امامند.
نیروهاى مسلح؛ این هم باز اشکال بعدى من بود که نیروهاى مسلح سه نفرند به انتخاب فرمانده کل قوا، یعنى به انتخاب رهبر، خوب اینها همه مى‏شوند نماینده‏هاى رهبر. حالا بنابراین با توجه به این‏که ترکیب زیادى در واقع نماینده‏هاى امامند. یعنى حکم امام را دارند. حالا یا در دستگاه قضائى یا شوراى نگهبان یا مجمع مصلحت یا امام جمعه، بنابراین آنجا حداکثرش به نظر من 5 تا کفایت مى‏کند و ما بیاییم به جاهاى دیگرى اضافه کنیم. بنابراین عرایض من این است که به نیروهاى مردمى که اینها همه اصنافى است فردى و شخصیت‏هایى هستند که به یک نهادهاى مقدسى وابسته‏اند و انجام وظیفه مى‏کنند. اما یک حالتى به این قضیه بدهیم که حالت عمومیت هم داشته باشد. همان که عرض کردم دانشگاه‏ها را بیشتر بدهیم واقعاً معلمین و آموزش و پرورشى‏ها را بیشتر بدهیم، کارگرها و بانوان را بیشتر بدهیم تا این‏که همه بتوانند شرکت کنند و در قضیه حضور داشته باشند.
راجع به قضیه مجلس هم اتفاقاً در یک جهت حاج آقا آذرى با همه احترامى که برایش قائل هستیم فرمودند که مجلسى‏ها ممکن است تنها به آیین‏نامه وارد باشند! نه ببینید از مجلس انتخاب مى‏شوند. یک مجموعه‏اى که کار کرده‏اند، ورزیده‏اند و به شما عرض کنم که به مبانى دینى واردند یا به حقوق واردند یا مطالعاتى دارند اینها انتخاب مى‏شوند، این‏جور که نیست که یک افراد خاصى را انتخاب کنید. آنها را نماینده‏ها تعیین مى‏کنند. بنابراین وقتى نماینده‏ها به آنها رأى مى‏دهند طبعاً آنهایى انتخاب مى‏شوند که نسبتاً جامع هستند، نمونه‏اش بدون تعارف (حالا بنده و حاج آقا هاشمى که در حکم امام بودیم) ولى نمونه‏اش این 5 تا بزرگوارى هستند که از مجلس تعیین شده‏اند گویاى این است که مجلس چه سنخ افرادى را براى کار تعیین مى‏کند. والسلام.
رئیس- سلمکم الله.
منشى- آقاى سید هادى خامنه‏اى به عنوان موافق شما ثبت‏نام کرده‏اید؟
سید هادى خامنه‏اى- در کدام ستون اسم من ثبت شده است؟ اگر مخالف نوشته‏اند صحبت مى‏کنم وگرنه ...
نایب رئیس (هاشمى رفسنجانى)- نه پس صحبت نکنید، این شیوه ممدوحى نیست ما
Majlis:2 Volume:2 Sessions:15-28 Page:616
وقت‏مان هم کم است و نمى‏خواهیم دیگر وقت بگیریم، مى‏خواهیم رأى بگیریم. فقط همان قسمت موافقت‏تان را بگویید.
سید هادى خامنه‏اى- من موافق مشروط هستم.
نایب رئیس (هاشمى رفسنجانى)- پس شما مخالفید شروط آن را دیگر نمى‏توانید مطرح کنید بعد نوبت چه کسى است؟
منشى (محمد یزدى)- آقاى نجفقلى حبیبى نوبت شما است، بفرمایید.
نجفقلى حبیبى- بسم الله الرحمن الرحیم، با اجازه مجلس معظم مى‏خواستم یک نکته‏اى را عرض کنم، چون در بیرون گاهگاهى یک اشاراتى از بعضى‏ها مى‏شنوم که اصلًا چرا شروع کرده‏اند به تغییر قانون اساسى؟ دو سه جمله راجع به این قضیه من مى‏خواستم عرض بکنم. براى جواب به آن کسانى که گفتند این کار مطلوب نبوده و یا در آنها یک ذهنیت‏هاى خاصى ایجاد شده. کشورهاى زیادى در دنیا هستند که اینها قانون اساسى‏شان را خیلى زود زود تغییر داده‏اند. من حالا نمى‏خواهم اینجا همه نمونه‏هایش را ذکر بکنم. فقط براى اطلاع آن کسانى که چنین اعتراضاتى دارند عرض مى‏کنم که آلمان به عنوان یکى از همین کشورهاى صنعتى که خوب براى بعضى‏ها مورد توجه است از 1949 تا 1983، 30 بار قانون اساسى‏اش را تغییر داده، و آمریکا از 1791 تا 1971، 17 بار و شوروى از 1918 تاکنون 4 بار ...
نایب رئیس (هاشمى رفسنجانى)- آقاى دکتر حبیبى شما به عنوان مخالف باید صحبت کنید نه موافق.
نجفقلى حبیبى- من این نکته را مى‏خواستم عرض بکنم و حالا برمى‏گردم به این مسأله و قضیه موضوع مورد بحث، به عنوان مخالف مى‏خواستم دو سه دقیقه عرض بکنم، حاج آقا بنده زیاد وقت را نمى‏گیرم.
در مورد این مسائل چند تا قضیه مطرح هست؛ یکى موضوعات تغییر که خوب ما در قانون اساسى یک سلسله مسائلى داریم که جزو اصول اصلى اسلام هست و یک سلسله عرفیاتى داریم که در حقیقت شکل نظام را مشخص مى‏کند و آن جمله‏اى که فرمودید که مربوط به حاکمیت نظام باشد. آقایان نظرشان این هست که این خیلى کلى است. یک مقدار لااقل فصل یک، فصل دو، فصل سه، اینها جزء مسلمات هستند که حاکمیت حقوق ملت را دارد، مسأله اصل نظام را دارد. اینها ان شاءالله دیگر یک جورى باشد که مورد تغییر قرار نگیرد.
در مورد آن دقت که سروران فرمودند و من هم این را مى‏خواهم تأکید بکنم براى دشوارى‏اش تصمیم مجلس را که فرمودید یک ایرادى دارد، من مى‏خواهم عرض بکنم که اگر آنجایى که مقام معظم رهبرى پیشنهاد مى‏دهند که خوب ایشان مستقلند و هیچ جاى دیگر لازم نیست تصویب کنند، اما آن جایى که قو مجریه مى‏خواهد پیشنهاد بدهد یا مجلس خودش مى‏خواهد پیشنهاد بدهد خوب آنها باید بیایند از طریق مجلس تصویب بشوند و خدمت مقام معظم رهبرى تقدیم بشود براى این‏که آنها بررسى بکنند. قو قضائیه هم که خیلى بعید خواهد بود اصلًا چنین پیشنهادى را بدهد، چون ظاهراً با این وضعیتى که دارد خیلى احتیاج به این تغییرات پیدا نخواهد کرد. به هر حال اگر تغییرات پیدا خواهد کرد آن هم مى‏تواند از همین طرح خودش تنظیم کند و بیاورد مجلس تصویب کند یا مستقل بدهد مثل هر یک از این قوا که مطرح شد.
Majlis:2 Volume:2 Sessions:15-28 Page:617
در مورد همه‏پرسى و انتخاب مردم، من در این قسمتى که گروه‏ها را ذکر کرده‏اند مى‏خواهم عرض بکنم اصلًا ذکر این گروه‏هاى متعدد در این اصل هیچ ضرورت ندارد. این در حقیقت شرایط انتخاب شوندگان هست و این را مى‏توانیم بگذاریم که قانون تعیین مى‏کند. براى این‏که براى گروه‏هاى مختلف، ما نگرانى ایجاد مى‏کنیم، افراد بسیارى، گروه‏هاى بسیارى هستند که اینها حالا ناراحت خواهند شد که چرا ذکر اینها در قانون اساسى با این جزئیات که چند تا از ائمه جمعه بعد خواهند گفت، مگر اینها کجا در قانون اساسى قبلًا نهادشان ذکر شده یا همین حالا اشاره شد که چرا جامعه مدرسین نه فردا ممکن است گروه‏هاى دیگرى هم مثل پزشکان پیدا بشوند، پرستاران پیدا بشوند و بگویند چرا نه؟
بنابراین من مى‏خواستم استدعا بکنم اصلًا هیچ کدام از این گروه‏ها نباشد. کلًا یک سلسله صفات و مشخصات مهم و عمده را اگر شوراى معظم مصلحت مى‏داند تعیین بکند. در اصل اگر حتى آن را هم مصلحت نمى‏بیند، مى‏تواند بگذارد در قانون تعیین بشود. ولى خوب اگر اصول کلى‏اش تعیین بشود کافى است که این نگرانى‏ها نباشد.
در مورد مسأله تدوین لایحه که حضرتعالى فرمودید گمان مى‏کنم کسانى که پیشنهاد را مى‏دهند خوب آنها باید لایحه را تهیه کنند. اگر مجلس پیشنهاددهنده بود به مقام رهبرى، خودش لایحه‏اش را تهیه مى‏کند. اگر دولت پیشنهاددهنده بود، قو مجریه خوب لایحه‏اش را تهیه مى‏کند و همچنین اگر قو قضائیه و مقام رهبرى بعد از مشاوره‏هایى که کرده، خودش مستقلًا پیشنهاددهنده است. دستور تنظیم لایحه‏اش را یا به شوراى تشخیص مصلحت مى‏دهد یا به دولت. به هر حال آنها مى‏توانند این قضیه را انجام بدهند. در مورد کیفیت تشکیل این، یکى مسأله رأى مردم است که نباید غفلت کرد از این قضیه، درست است که انتخابات فحص است اما ما براى این‏که یک مقدار دشوار کنیم، قضیه تغییر قانون اساسى را که هر روز هر کسى هوس نکند براى کوچک‏ترین مشکلى که برایش پیش آمده بخواهد تغییر بدهد، بنابراین بعد از این‏که مقام معظم رهبرى مسأله را تنظیم فرمودند مى‏شود آن افرادى را که باید انتخاب بشوند از طریق همه‏پرسى مردم انتخاب بشوند و بعد در نهایت هم حتماً برود باز براى همه‏پرسى، یعنى از دو طریق یک بار انتخاب افراد براى تنظیم، یک بار هم خود قانونى که تنظیم شده برود تصویب بشود، چون مردم با دقت و اهمیتى که رأى مى‏دهند مى‏آیند در صحنه، هم حضورشان در صحنه‏ها هست و هم چون مشکلات دو انتخاب وجود دارد دستگاه هم کمتر به فکر این مى‏افتد که براى هر مسأله کوچکى یا اشکالات جزئى که برایش پیش آمده متوسل بشود به تغییر قانون اساسى. بلکه بیشتر از طریق مجارى قوانین عادى خواهد رفت مسأله‏اش را حل بکند و دیگر حالا من با توجه به محدودیت وقت عرضى ندارم، متشکرم.
منشى (یزدى)- دیگر موافقى نیست بعدش آقاى جنتى هستند که در مخالفین ثبت‏نام کرده‏اند.
نایب رئیس (هاشمى رفسنجانى)- آقاى خامنه‏اى هم مى‏خواهند در مخالفت صحبت بکنند.
منشى- جناب آقاى خامنه‏اى! جناب‏عالى در مخالفت صحبت مى‏کنید؟
سید هادى خامنه‏اى- حالا که اصرار هست که من مخالف صحبت بکنم چشم!
Majlis:2 Volume:2 Sessions:15-28 Page:618
منشى- چون نام شما را قبلًا در موافقین نوشته بودم حالا نوبت آقاى جنتى است که به عنوان مخالف صحبت مى‏کنند، بفرمایید:
احمد جنتى- بسم الله الرحمن الرحیم. من علاوه بر اشکالاتى که از طرف بسیارى از دوستان راجع به عدد مطرح شد را زیاد مى‏دانم و بعضى از جزئیاتى را که گفته شده تکرار نمى‏کنم، و با این‏که این نکته گفته شد، ولى به نظر من لازم است که روى آن تأکید بکنم. مطالبى که جناب آقاى آذرى فرمودند، واقعاً مطالب بسیار متینى بود و در درجه اول نظر من این است که ما اینجا تعیین نکنیم که از چه کسانى و چند نفر و همین شکلى که الان انجام شد را بگذاریم در آینده هم همین‏جور انجام بشود. منتها الان حضرت امام شخصاً تصمیم‏گیرنده بودند، حالا با کسى هم مشورت کردند و نکردند نمى‏دانم؛ ولى مى‏توانیم قید بکنیم در آینده براى احتیاط بیشتر یک مشورتى یا پیشنهادى با مجمع تشخیص مصلحت که از مقامات بالاى مملکت هم هستند، آزاد در اختیار او بگذاریم که ببیند کدام اصل از اصول قانون اساسى مى‏خواهد تغییر پیدا بکند و براى این اصل چه کسانى صلاحیت و اطلاعات و تخصص دارند و مى‏توانند دلایل پخته‏اى را اظهار بکنند. به نظر من این بهترین شیوه است و هیچ ضرورتى ندارد که ما قبلًا این را تعیین بکنیم هیچ نقص و خللى وارد نمى‏شود اگر ما اینها را اصلًا اینجا نیاوریم.
اما اگر قرار شد معین بکنیم این را من مى‏خواهم بیشتر تأکید بکنم روى شیوه‏اى که در خیلى از کارها از اول تا حالا عمل شده و در عین این‏که حسنى داشته، عیب‏هایى هم داشته این بوده که معمولًا در این‏گونه موارد یک حالت دلجویى، یک حالت تفقد، یک حالت بها دادن و ارزش دادن و این‏که به فلان قشر بى‏اعتنایى نشود و امثال اینها در کار بوده و براى کارها این شیوه صحیحى نیست. ما اگر خواستیم یک کارهایى را بکنیم ببینیم چه کار مى‏خواهیم بکنیم و افراد صالحى براى آن کارها انتخاب بکنیم همین‏جور که در هم کارها این‏جورى است.
اگر بخواهند یک سمینارى براى بیمارى‏هاى قلبى بگذارند و افرادى را دعوت بکنند در این زمینه اظهارنظر بکنند، دیگر نمى‏آیند اقشار مختلف جامعه را در نظر بگیرند که مثلًا فلان قشر هم به این مملکت خیلى خدمت کرده، فلان عده هم واقعاً زیادند و محرومند و برویم از قشر محروم هم مثلًا یک نفر را دعوت بکنیم. از استان‏هاى محروم هم مثلًا یک نفر را دعوت بکنیم، از مناطق جنگ‏زده هم یک نفر را دعوت بکنیم، این‏جورى اگر بخواهند دلجویى بکنند خوب بلى؛ کسانى که محرومند، اولویت دارند و اولویت‏هاى مختلفى هست، بروند سراغ اولویت‏ها براى دلجویى و تفقد و بها دادن به اشخاص، ولى آنجا این چیزها مطرح نمى‏شود و اصلًا از ذهن خطور نمى‏کند و مى‏روند سراغ صلاحیت‏ها.
کسانى که در این زمینه مطالعات و تحقیقاتى دارند، تألیفاتى دارند، سوابقى دارند و صاحب‏نظرند بیایند نظرشان را بدهند و این نظرها جمع‏بندى بشود، بعد ببینند کدام نظر را بهتر است انتخاب بکنند و یک رشدى به معلومات پزشکى بدهند. این هم همین است ما مى‏خواهیم چه کار بکنیم؟ ما مى‏خواهیم ببینیم کجاى این قانون اساسى باید عوض بشود؟ در طول 10 سال گذشته که یک تجربه‏اى بود و برخورد کردند به اشکالات و حالا جمع شده و معلوم شده که اشکالات در چه نقطه‏هایى است و امام 8 مورد از اشکالات را تعیین کردند که در اینجا است و بیایید اشکالات را برطرف کنید.
Majlis:2 Volume:2 Sessions:15-28 Page:619
ده سال آینده و یا هر نوبتى که مى‏خواهد قانون اساسى عوض بشود باید به همین شکل باشد یعنى آن کسانى که با قانون اساسى سر و کار دارند و دست‏اندر کار مسائل قانون اساسى هستند یا در حد قانون‏گذارى به مشکل قانون اساسى برخورد کرده‏اند یا در حدّ اجرا که این قانون اساسى براى آنها در اجرا مشکل ایجاد کرده و تجربه به آنها نشان داده این عیب را قانون اساسى دارد که یک کارهایى به نفع مردم و به نفع مملکت مى‏خواهند بکنند و نمى‏شود و دست‏شان را هم قانون اساسى بسته است. اینها هم مشکل را مى‏دانند و هم احیاناً و طبیعتاً ممکن است در راه‏حلش هم صاحب‏نظر باشند و مى‏گویند اگر این قانون این‏جورى بشود، مشکل ما حل مى‏شود. روى این ملاک باید باشد و به نظر من مى‏آید که ین ملاک‏ها خیلى انحراف از مسیر است. اگر این‏جورى‏ها باشد مثلًا بگوییم از خانواده شهدا هم چند نفر، خوب مگر کسى مى‏تواند ارج و قیمت این خانواده شهدا و حقى را که اینها به این مملکت دارند، منکر بشود؟ خوب چرا اینها را از شرکت در چنین برنامه‏اى ما محروم بکنیم؟ یا جانبازانى که این همه زحمت کشیده‏اند یا به رزمندگان، خوب در 8 سال گذشته یک عده‏اى در جنگ بوده‏اند به گردن این نظام واقعاً حق دارند به همه چیز حق دارند، ما مدیون اینها هستیم. بگوییم چهار نفر از اینها به عنوان رزمنده، شرکت بکنند یا امثال این عناوین، خوب ما باید احترام همه را نگه داریم و بهایى که براى همه قائلیم در جاى خودش رعایت بکنیم (ولى آنجایى که جاى خودش است) اما در یک کار تخصصى صد در صد آن کسانى را دعوت بکنیم و از آن کسانى استفاده بکنیم که واقعاً صاحب‏نظر باشند و اگر این نشود، آن وقت ضررش چه مى‏شود؟ اگر قرار شد آن جورى و آن شیوه باشد، ضررش این مى‏شود که بعضى وقت‏ها 2- 3 تا رأى از کسانى که ناواردند مسائل را عوض مى‏کنند، 5 ناوارد این طرف رأى دادند، چهار وارد آن طرف رأى دادند، بعد دو نفر افراد ناوارد یک کفه را سنگین‏تر مى‏کنند ممکن است آن کفه‏اى که سنگین‏تر مى‏شود، مشکلاتى به بار بیاورد و زحمت ایجاد بکند. در اثر این‏که بدون این‏که منظور و غرضى داشته باشند با کمال حسن‏نیت اما چون وارد نبوده‏اند یک رأیى داده‏اند که در عمل اسباب زحمت شده است.
بنابراین ما معیارها را بسنجیم و بنشینیم و ببینیم آن کسانى که در تجارب‏شان، در اطلاعات‏شان، تخصص این کار را به دست آورده‏اند، آنها چه کسانى هستند، از آنها دعوت بکنیم. این مسأله‏اى است که من دلم مى‏خواست که هم اینجا ما رعایت بکنیم و هم براى جاهاى دیگر، ما نخواهیم آن جهات را، در نظر بگیریم. خوب معلوم است مثلًا ائمه جمعه هر شهرى محترم‏ترین فرد در شهرها هستند، ائمه جمعه هستند. اما حالا این عنوان سبب تخصص در مسائل قانون اساسى مى‏شود؟ که چون امام جمعه است یک تخصص فوق‏العاده‏اى دربار قانون اساسى دارد یا اصناف، یا شوراها. اینها هیچ کدام‏شان برایشان معیار نیست. ما اول معیار را مشخص بکنیم بعد طبق آن معیار، مصادیقش را پیدا بکنیم و انتخاب بکنیم.
و باز من بر آن قضیه تأکید مى‏کنم که اصول غیرقابل تغییر در قانون اساسى را اصلًا مطرح و بحث نکنیم که بحث اینها مشکلات به وجود مى‏آورد. والسلام علیکم و رحمة الله.
رئیس- سلمکم الله.
منشى (یزدى)- خوب دیگر فقط آقاى خامنه‏اى هستند اگر که مى‏خواهند در جهت مخالف صحبت بکنند مى‏توانند صحبت بکنند، چون هنوز وقت هست بفرمایید.
Majlis:2 Volume:2 Sessions:15-28 Page:620
سید هادى خامنه‏اى- بسم الله الرحمن الرحیم. خوشبختانه مقدارى از مطالب را برادران محترم فرمودند. البته در مورد تعدادش بنده اعتراضى ندارم به همین اندازه یا همین حدود خوب است. ولى بنده هم در مورد ترکیب اعضا، یک مقدار عرایضى دارم. البته توضیحاتى که برادران ما مثل جناب آقاى کروبى و جناب آقاى جنتى دادند، آنها یک مقدار از عرایض بنده هم هستند. در عین حال یعنى هر دو نوعى اعتراض به این کیفیت اینجا داشتند و من مى‏خواهم عرض بکنم که ترکیب را ما لزوم ندارد نهادى بکنیم یا به تعبیر جناب آقاى موسوى صنفى‏اش بکنیم، جهت‏گیرى قضیه اینجا درست و روشن نیست. البته در توجیه، یک عبارتى هست که نوشته: «متشکل از اقشار مؤثر و صاحب‏نظر جامعه باشد» که تفسیرى که مى‏شود کرد این است: «مؤثرش» یعنى جنب مردمى داشته باشد. «صاحب‏نظر» هم یعنى جنب تخصصى، این دو حالت در عمل درست مثل این‏که رعایت نشده چون اگر ما واقعاً مى‏خواهیم مردمى بکنیم و تخصصى، یک راه بهترى وجود دارد و آن این است که ما معیارها و خصوصیات را صریحاً و دقیقاً مشخص بکنیم، یک مجموعه‏اى هم فرض بکنیم مثل شوراى نگهبان براى انتخاب‏هایى که مى‏شود، خبرگان و یا مجلس و غیر ذلک براى تعیین این معیارها و تشخیص این معین بشوند، بعد این را به انتخاب مردمى بگذاریم. اگر مى‏خواهیم مردمى باشد این یک راه نسبتاً مرسوم و معمول هست که هم پشتیبانى مردمى را دارد و هم معیارها در آن رعایت شده و انتخاب مردم، اینجا انتخاب به آن صورت کور و جداى از جنبه‏هاى تخصصى نخواهد بود، چون شما مى‏توانید تعداد کسانى را که براى این انتخاب کاندیدا مى‏شوند. با دقت نظر و دقت گزینش آن هیأت گزینش‏کننده مثل شوراى نگهبان، در یک جمعى محدودش بکنید، فرض کنید اگر تعداد انتخاب شوندگان 80 نفر هستند، 500 نفر یا کمتر از آن و یا در همین حدود دارند این شرایط معرفى مى‏شوند، به مردم شما مى‏گویید تخییراً از میان این 500 نفر، 70 نفر را برگزینید. یعنى آنها دیگر اختیار نخواهند داشت از میان افراد گوناگون، هر کسى را به هر معیارى که خودشان مى‏پسندند، انتخاب بکنند.
در انتخاب مجلس شوراى اسلامى تا حدودى قضیه باز است (یک مقدارى البته) شرایط عامه هست. اما آن شرایط خاص زیاد دقیق شاید مورد نظر قرار نمى‏گیرد، علتش هم این است که آن مقدار، میدانش به خود مردم داده شده است.
اما در اینجا چون جنبه تخصص این بیشتر و بالاتر هست، حدود تحصیلات و جنبه‏هاى دیگر را مى‏شود دقیقاً قید کرد، تقریباً مثل انتخاب ریاست جمهورى.
اما این‏که از شمار 9 به بعد آمده که ما از اصناف، ائمه جمعه، شوراها، نیروهاى مسلح، دانشگاه‏ها بیاوریم و کیفیت انتخاب آنها را هم قاعدتاً به حسب قانون به خود همان اصناف واگذار بکنیم، این کافى نخواهد بود و تخصص نه درست جا مى‏افتد و نه جنب مردمى بودنش درست رعایت مى‏شود، چون مردم به هر حال در این انتخاب‏ها هیچ نقشى ندارند. خوب این در صورتى است که ما بخواهیم انتخاب به شکل مردمى داشته باشیم اما اگر بخواهد هدایت شده و متمرکز باشد، باز راه دیگرى دارد و این نه این است و نه آن. خوب در این باب من براى رعایت اختصار چون آخرین کسى هستم که صحبت مى‏کنم، دیگر بیشتر از این توضیح نمى‏دهم.
Majlis:2 Volume:2 Sessions:15-28 Page:621
جنب دیگرى که مى‏خواستم عرض بکنم آن قسمت اخیر هست که نوعاً برادران عزیز در مورد آن نظر دادند یعنى محتواى اسلامى بودن، که پیشنهاد من براى کامل‏تر شدن موضوع این است که چرا ما اشاره بکنیم به چیزى که محتواى انقلاب اسلامى و همین انقلاب اسلامى موجود را هم داشته باشد؟ چون اسلامى بودن نظام و حاکمیت مقررات اسلام در جامعه، براى همیشه مسأل قابل تفسیرى است و ما مى‏توانیم به چیزى اشاره بکنیم نظیر اصل دوم و سوم قانون اساسى که کلیات طرح نظام در آنجا آمده. البته اگر اسم آن اصل را بیاوریم ممکن است اثبات شیئى نفى ماعدا بکند و توهم این بشود در مورد اصول دیگرى که در ذهن برادران و مردم هست احیاناً بخواهد تسامح بشود و آنها مسکوت گذاشته بشود براى این‏که این جور نباشد. بالاخره باید عبارت طورى بیاید که اشاره‏اى به اصول و چارچوب دقیق و تأکید شد انقلاب اسلامى هم بشود که در واقع معنى‏اش این باشد که اسلامى که در قانون اساسى منبعث از تفکر انقلاب اسلامى و امامت به وجود آمده آن اصول را ما مى‏گوییم که شامل هم اینها خواهد شد. هم کلیات و هم مواردى که بعضى از آنها را برادران عزیز نام برده‏اند. به طور کلى مقوّم‏هاى اصلى را ما باید نام ببریم. آنچه که قوام انقلاب اسلامى و اسلام بر آن بوده. و السلام علیکم و رحمة الله.
رئیس- سلمکم الله.
منشى (یزدى)- اجازه بفرمایید من به عنوان موافق عرایضى بکنم.
نائب رئیس (هاشمى رفسنجانى)- وقت داریم بفرمایید.
محمد یزدى- بسم الله الرحمن الرحیم. علت این‏که نوبت گرفتم در موافقت صحبت کنم تصور کردم که از مجموع فرمایشات آقایان نسبت به بعضى از این عناوین درست حق‏شان مورد توجه قرار نگرفته. اولًا نکته‏اى که حاج آقا جنتى فرمودند در دست توجه هست یعنى ملاک ذکر این عناوین رابطه‏اى است که بین این عناوین و بین تأثیرى که در این جمع دارند براى اصلاح تتمیم قانون اساسى هست کاملًا توجه شده یعنى بر این اساس این عناوین ذکر شده‏اند نه به عنوان اصناف یا به عناوین غیر صنفى، حالا تعیین بکنیم. به عبارت دیگر ملاحظه مى‏فرمایید من یک‏یک اشاره مى‏کنم و درباره هر کدام یکى دو جمله عرض مى‏کنم که در بند اول اعضاى شوراى نگهبان ذکر شده است. نگفته‏اند حقوقدان‏هاى شوراى نگهبان و نگفته‏اند فقهاى شوراى نگهبان، گفته‏اند اعضاى شوراى نگهبان. اعضاى شوراى نگهبان به چه دلیل انتخاب شدند اینجا گفته شده است که در این جمع باشند به خاطر این‏که اینها به طور مستمر حداقل سه سال یا بیش از سه سال با قانون‏گذارى و با جهات قانون و تغییرات و تحولاتى که در قوانین به وجود مى‏آید سر و کار دارند، یعنى طبعاً با مسائل حقوقى و با مسائل فقهى آشنایى کامل دارند. این علت ذکر اینها هست نه به عنوان این‏که اینها روحانى هستند بلکه آنها در فقهایشان یا حقوقدان‏ها مثلًا اشتغالات قضائى دارند. به ملاک حقوقدانى و به ملاک فقاهت و کار کردن به این مسأله است. نسبت به سران سه قوه باز خیلى روشن هست. به دلیل اشتغال‏شان هست و سر و کار داشتن روزمره با مسائل جارى کشور و درک مشکلاتى که پیش مى‏آید و راه‏حل‏هایى که به ذهن‏شان مى‏رسد، حضورشان در این جمع با ذکر مصادیقى که در طول تجربه‏شان دیده‏اند خود به خود تأثیر دارد و حضورشان مى‏تواند کاملًا نقش داشته باشد.
نسبت به مجمع تشخیص مصلحت در آینده مشخص بشود اعضاى مجمع تشخیص مصلحت‏
Majlis:2 Volume:2 Sessions:15-28 Page:622
چه کسانى هستند، هر که باشند کسانى هستند که این قدرت را دارند که وقتى در کشور یک معضلى پیش آمد، یک مشکلى پیش آمد که باید حتى از قانون اساسى هم گذشت یا حتى باید از احکام اولیه شرع هم گذشت و سراغ احکام ثانویه‏اش آمد، چنین قدرت تشخیص را داشته باشند. یعنى اعضاى تشخیص مصلحت که یک عنوانى است اینجا ذکر شده است نه، یعنى افراد ساده‏اى هستند، افرادى هستند که در این سطح مى‏توانند تفکر داشته باشند، آشنایى داشته باشند، با مسائل سر و کار داشته باشند و بنابراین علت این‏که این جمع هم اینجا ذکر شده است، حیثیت تخصصى‏شان هست که قدرت درک این مطالب را هم دارند. پس رابطه کاملًا حفظ شده است. بند بعد مسأله افرادى است که توسط رهبرى انتخاب مى‏شوند. من روى رقم تکیه نمى‏کنم که چند نفر ولى روى اصل انتخاب ...
خیلى روشن هست که وقتى رهبرى تصمیم مى‏گیرد افرادى را براى شرکت در چنین کارى انتخاب بکند حتماً این مناسبت را دقیقاً رعایت مى‏کند، آن کسانى را انتخاب مى‏کند که در ارتباط با مشکلى که به وجود آمده است یا راه‏حل این مشکل کم و بیش آشنایى داشته باشند و فکرشان تأثیر داشته باشد. پس باز این نکته رعایت شده در دولت که گفته شده است سه نفر زائد بر سران سه قوه، یعنى ممکن است در بین هیأت وزیران وزرایى باشند که اطلاعات و راهنمایى آنها تأثیر زیادى در حل قضایایى که مورد ابتلاء آنها بوده، داشته باشد.
باز به عنوان این‏که یک عضوى از هیأت وزیران هستند نیست، به عنوان این که یک عضوى هست که در نوع کارش، درک آن مشکل و راه‏حل آن مشکل دقیق‏تر برایش پیش مى‏آید و خود به خود حضورش مى‏تواند کمک بکند به بیان راه‏حل مشکل و یا درک مشکل. پس همین طور عنوان شده طبیعى است که وقتى گفته مى‏شود از دولت سه نفر (باز روى رقم من کارى ندارم) یعنى در بین هیأت وزیران انتخاب مى‏شود، خود به خود آن وزیرى انتخاب خواهد شد که بیشتر در این جمع بتواند نقش داشته باشد.
در قو قضائیه وقتى گفته مى‏شود سه نفر، باز به خاطر مسائل فقهى نیست و الا خود فقها کافى بودند، به خاطر مسائل اجرایى نیست. طبعاً به خاطر مشکلاتى است که در مجموعه دستگاه قضائى کشور به وجود آمده است و توجه به این‏که فلان قانون نمى‏تواند مشکل را حل کند یا فلانى اگر این کیفیت را داشته باشد راحت‏تر مى‏تواند مشکل را حل بکند. طبیعى است که ذکر قوه قضائیه و حضور کسانى از قوه قضائیه باز در این رابطه ذکر شده است. نه همین طورى هر کسى در قوه قضائیه است. مثلًا از کارمندان‏شان که نمى‏آیند انتخاب بکنند. سه نفر از قوه قضائیه طبعاً از کسانى که با مشکلات قضا امور جارى کشور سر و کار دارند منظور هست.
مسأله بعد مجلس هست که باز من یک مقدارى شأن مجلس را حفظ بکنم و واقعاً نه به خاطر این‏که مدتى در مجلس بوده‏ام. عقید من این است گاهى هم تعبیر کرده‏ام مجلس در حقیقت یک دانشگاهى است که رشته‏هاى مختلف علمى در آن حضور دارد مجموعه مجلس را اگر حساب بکنیم همیشه به دلیل کمیسیون‏هاى مختلفى که دارد و نیازهاى مختلفى که هست در جمع، افرادى که هستند در رشته‏هاى مختلفى که در کشور مورد نیاز هست آدم‏هاى متخصص، آدم‏هاى تحصیل کرده، آدم‏هاى وارد حضور دارند (حالا کمتر، بیشتر) مجموعه مجلس همیشه حاوى اشخاصى هست که آشنایى‏هاى مختلفى با مسایل کشور دارند و طبعاً از مجلس که مى‏خواهند انتخاب بشوند براى این کار مسلماً وقتى‏
Majlis:2 Volume:2 Sessions:15-28 Page:623
مثلًا 270 نفر یا اکثریت مجلس مى‏خواهند انتخاب بکنند، چند نفر را براى چنین جمعى، کسانى را انتخاب مى‏کنند که در این رابطه آشنایى داشته باشند. چنانچه اگر بخواهند انتخاب بکنند براى یک کار دیگرى طبعاً کسى را انتخاب مى‏کنند که در آن کار باشد. چه در لزوم عضویت مجلس در هر سازمان و مؤسسه‏اى خود به خود آن مناسبت رعایت مى‏شود و انتخاب مى‏شوند. بنابراین در مجلس هم صرف‏نظر از رقم که ده نفر باشند، پانزده نفر باشند، کمتر، بیشتر مجلس واقعاً این حق را دارد که کسانى را داشته باشد که در این جمع حضور داشته باشند.
نسبت به ائمه جمعه که گفته شد از رقم نه به بعد تناسبش کمتر است، من فکر مى‏کنم این جورى نیست به خصوص ائمه جمعه و تعجب این هست که امام جمعه موقت قم با این‏که خودشان عضو این جمع هستند، کم‏لطفى مى‏کنند. امامت جمعه در نظام اسلامى از مناصب اسلامى است. امامت جمعه یعنى کسى که از طرف حکومت نصب مى‏شود. در شرع مقدس اسلام امام جمعه موظف است مسائل سیاسى و اجتماعى را براى مردم بیان بکنند. یکى از وظایف امام جمعه این هست که با مسائل آشنا بکند و سطح افکار عمومى را بالا بیاورد یا مشکلات را برایشان بیان بکند یا گاهى بحران‏هاى کشور را ائمه جمعه هستند که مى‏توانند آرام بکنند با بیان خاصى که دارند و راه‏حل‏هایى که به نظرشان مى‏رسد.
حالا من نکته خاصى را که آقاى بیات ذکر کردند تکرار نکنم، این طور نگاه نشود که در مجموع بعضى از ائمه جمعه کشور هستند که ممکن است در این سطح اطلاعات نداشته باشند، ولى واقعاً این مجموعه را اگر نگاه بفرمایید یکى از اقشارى هستند در جامعه اسلامى و در نظام اسلامى که هم مسؤولیت‏شان بالا هست و هم مسؤولیت رسمى هست و هم آگاهى‏هایشان نسبت به مسائل سیاسى و اجتماعى کشور آگاهى‏هاى سطح بالاست که حضورشان در اینجا قطعاً نقش دارد. پس بدون جهت به ملاک این‏که امام جمعه است، به ملاک منصب امامت انتخاب نشده‏اند و منصب امامتش مقتضیات خاص دارد که با مسائل سیاسى و اجتماعى باید آشنایى داشته باشند و دارند.
نسبت به مسأله بعد یعنى شوراها باز با آن ترتیبى که جناب آقاى هاشمى هم اشاره فرمودند که قانونى داریم. در قانون اساسى هم وجود دارد که شورا را تا سطحى بالا مى‏آوریم که حق تهیه و طرح لایحه را دارند که دستگاه‏ها موظف مى‏شوند بعد از تهیه که این لایحه را بیاورند و به مقامات قانون‏گذارى برسانند. اگر کسانى در این جمع هستند که این اندازه درک دارند که مى‏توانند طرح و لایحه‏اى تهیه کنند، معناى تهیه طرح و لایحه یعنى درک مسائل اجتماعى- سیاسى کشور، آشنایى با مشکلات کشور، نه هر شورایى را، یک شوراى مثلًا کارگرى که مشکلات داخلى کارگر و کارفرما را مى‏خواهد، بررسى بکند. این شورا را به این عنوان نمى‏خواهند بگویند، آن شوراى کلى که در قانون اساسى هم ذکر شده است قانونش که به این مرحله مى‏رسد. بنابراین حضورش باز با این ملاحظه ذکر شده است.
نسبت به نیروهاى مسلح من درست نمى‏دانم مسأله چیست، ولى مطمئن هستم که به مناسبت تأثیرى که باز در مشکلات داخلى این سه نیرو مى‏تواند داشته باشد یعنى به عنوان‏
Majlis:2 Volume:2 Sessions:15-28 Page:624
قدرت فرماندهى نمى‏خواهند کسى را انتخاب بکنند. نمى‏گویند از نیروهاى مسلح یک کسى بیاید که در فرماندهى صراحت و شجاعت یا سابقه کار در یک میدان جنگ داشته باشد. حتماً کسانى منظور هستند که با مشکلات و مسائلى که در داخل این نیروها وجود دارد و حالت تخصصى هم دارد و در قانون هم نقش دارد، یعنى گاهى ممکن است کلمه‏اى با مفهوم حقوقى خاص خودش مشکل نیروهاى مسلح را زیادتر بکند یا مشکل را کمتر بکند و طبعاً این مشکلات را افرادى که در آن محیط خاص نیروهاى مسلح هستند بهتر آشنا هستند. بنابراین ملاک انتخاب اینها هم این جهت مى‏تواند باشد.
وضعیت دانشگاه‏ها خیلى روشن هست. جناب آقاى عمید هم اشاره فرمودند. وقتى مى‏گوییم از دانشگاه‏ها معلوم است کسانى که از دانشگاه‏ها مى‏خواهند انتخاب بشوند و بیایند در این جمع، طبعاً کسانى هستند که با مسائل حقوقى رابطه داشته باشند. (حالا قسمتى از مسائل حقوقى، حقوق عمومى، مسائل سیاسى، جامعه‏شناسى و قسمت‏هایى که مى‏توانند تأثیر داشته باشند) و بنابراین اینها هم به همین کیفیت انتخاب شده‏اند، من وقتم تمام شده است، عذر مى‏خواهم.
اصناف هم باز به این کیفیت است، اصناف به این معنا که دو نفر از بازاریان انتخاب بشوند که مثلًا سرمایه بیشترى دارند، نخیر. اصناف از طریق قانون اصناف و شوراى اصناف و آشنایى با مشکلاتى که در همان قانون آمده، شوراهایى ذکر شده که قدرت حل و فصل بعضى از این مشکلات را دارد. به این ترتیب انتخاب این افراد از نظر من انتخابى است که رابط حقوقى‏اش رعایت شده یعنى درست نکته‏اى که جناب آقاى جنتى مى‏فرمودند مورد توجه بوده، پس صنفى نیست. این عنوان‏ها بدون ملاک نیست کلى‏اش را من کاملًا موافق هستم، البته روى رقم و خصوصیات دیگر ممکن است یک تغییراتى هم داده بشود.
نایب رئیس (هاشمى رفسنجانى)- خوب ما رسیدیم به اظهارات مخبر. آقاى امامى اگر بخواهند مفصل صحبت کنند دیگر در جلسه امروز نمى‏شود یا باید جلسه را ختم کنیم یا باید رأى بگیریم.
بعضى از اعضا- رأى بگیرید.
رئیس- اجازه بفرمایید رأى‏گیرى کنیم.
نایب رئیس (هاشمى)- آقاى امامى! آقاى یزدى تقریباً از طرف شما دفاع کردند.
امامى کاشانى- بنابراین من دیگر عرضى ندارم.
نایب رئیس (هاشمى رفسنجانى)- پس رأى مى‏گیریم، خواهش مى‏کنیم آقایانى هم که مخالف، صحبت کردند، توجه بکنند که مخالفت‏شان نوعاً در یک بخش یا دو بخش از اینها بوده و در پیشنهادها مى‏توانند نظرشان را بدهند. اگر جلسه قبول بکند خوب در پیشنهادها مطرح مى‏شود که دیگر نرود و یک بار دیگر بخواهد برگردد. آقایانى که با کلیات این اصل موافقند ... کلیات یعنى وارد جزئیات مى‏توانیم بشویم، همه چیزش هم قابل تغییر است.
امینى- اصل یعنى رهبر حق این کار را داشته باشد؟
نایب رئیس (هاشمى رفسنجانى)- نه حتى شما بگویید رهبر هم نه، به جاى رهبر مى‏توانید بگویید مجلس حق داشته باشد. ما وقتى که مى‏گوییم کلیات یعنى وارد در شور دوم‏
Majlis:2 Volume:2 Sessions:15-28 Page:625
مى‏شویم. روى هر کلمه‏اى شما مى‏توانید پیشنهاد بدهید. هرچه شما بخواهید که بعد تغییر بدهید قابل تغییر است، پیشنهاد کنید به جلسه.
آذرى- آقاى هاشمى این تفسیر عجیبى است که از کلیات مى‏کنید!
نایب رئیس (هاشمى رفسنجانى)- در مجلس هم همین است.
آذرى- معنى بحث در کلیات این است که همه را تغییر بدهند در شور دوم؟
نایب رئیس (هاشمى رفسنجانى)- یکى یکى عوض مى‏شود دیگر. بله. یعنى این عملًا این است آقاى آذرى. شما خودتان که در مجلس بوده‏اید یعنى در مجلس در شور دوم هر پیشنهادى را مى‏دادند که این ماده حذف بشود، هر پیشنهادى را که یک آدم نمى‏دهد، پیشنهاد مى‏کند کل طرح عوض بشود، ممکن است ده، پانزده نفر هر یکى‏مان یک چیزى را بگوییم که مجموعه‏اش همه را تغییر بدهد، خوب نمى‏شود. خوب آقایانى که با کلیات این گزارش موافق هستند رأى بدهند. (سیزده نفر دست بلند کردند) آقاى مؤمن که در موافقت صحبت کردند.
مؤمن- بعد از این بحث‏ها عقیده‏ام عوض شد.
هاشمى- خوب آقاى امامى هم صحبت‏شان را انجام مى‏دهند، بعد بحث مى‏کنیم این جلسه را تمدید کنیم یا امروز، الان صحبت کنیم؟
امامى- من نظرم این است که در جلسه دیگرى من صحبت بکنم.
امینى- رأى گرفتید، رأى نیاورد دیگر.
نایب رئیس (هاشمى رفسنجانى)- نه آقاى امامى صحبت‏شان را بکنند چون یک عده‏اى ممکن است ...
منشى (یزدى)- ضمناً ما اطلاع داریم که بعضى از غایبین نظرشان موافق هست.
نایب رئیس (هاشمى رفسنجانى)- آقاى خامنه‏اى و آقاى توسلى هم موافق بودند که رفتند. حالا چون آنها نیستند رأى ندارند.
4- پایان جلسه و تاریخ تشکیل جلسه آینده‏
نایب رئیس (هاشمى رفسنجانى)- بنابراین جلسه بعد ما فردا خواهد بود.
رئیس- جلسه امروز را ختم مى‏کنیم. فردا ان شاءالله ساعت چهار بعد از ظهر جلسه ما منعقد خواهد شد.
 (جلسه ساعت 37/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:627
 جلسه هفدهم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و ده دقیقه پنجشنبه یازدهم خرداد ماه 1368 هجرى شمسى مطابق با بیست و ششم شوال المکرم 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- تصویب کلیات راه بازنگرى قانون اساسى جمهورى اسلامى ایران‏
3- گزارش کمیسیون شمار 1 مربوط به رهبرى و خبرگان در کمیسیون رهبرى و مجمع تشخیص مصلحت‏
4- پایان جلسه و تاریخ تشکیل جلسه آینده‏
Majlis:2 Volume:2 Sessions:15-28 Page:628
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور 18 نفر جلسه رسمى است. دستور جلسه را قرائت بفرمایید.
منشى (حسن ابراهیم حبیبى)- بسم الله الرحمن الرحیم. دستور هفدهمین جلس عمومى شوراى بازنگرى قانون اساسى. بعد
1- از ظهر پنجشنبه یازدهم خرداد ماه 1368 هجرى شمسى مطابق با بیست و ششم شوال 1409 هجرى قمرى.
2- دنباله رسیدگى به گزارش شور اول کمیسیون چهارم در خصوص راه بازنگرى قانون اساسى جمهورى اسلامى ایران.
گزارش شور اول کمیسیون شمار 1 در خصوص رهبر و خبرگان رهبرى.
رئیس (مشکینى)- قرآن را تلاوت بفرمایید.
 (قارى آقاى میرداماد چند آیه از سور العنکبوت را به شرح زیر قرائت کردند)
 «از آیه 1 تا 7 سوره عنکبوت»
اعوذبالله من الشیطان الرجیم- بسم الله الرحمن الرحیم‏
الم أَ حَسِبَ النَّاسُ أَنْ یتْرَکُوا أَنْ یقُولُوا آمَنَّا وَ هُمْ لا یفْتَنُونَ* وَ لَقَدْ فَتَنَّا الَّذِینَ مِنْ قَبْلِهِمْ فَلَیعْلَمَنَّ اللَّهُ الَّذِینَ صَدَقُوا وَ لَیعْلَمَنَّ الْکاذِبِینَ* أَمْ حَسِبَ الَّذِینَ یعْمَلُونَ السَّیئاتِ أَنْ یسْبِقُونا ساءَ ما یحْکُمُونَ* مَنْ کانَ یرْجُوا لِقاءَ اللَّهِ فَإِنَّ أَجَلَ اللَّهِ لَآتٍ وَ هُوَ السَّمِیعُ الْعَلِیمُ* وَ مَنْ جاهَدَ فَإِنَّما یجاهِدُ لِنَفْسِهِ إِنَّ اللَّهَ لَغَنِى عَنِ الْعالَمِینَ* وَ الَّذِینَ آمَنُوا وَ عَمِلُوا الصَّالِحاتِ لَنُکَفِّرَنَّ عَنْهُمْ سَیئاتِهِمْ وَ لَنَجْزِینَّهُمْ أَحْسَنَ الَّذِى کانُوا یعْمَلُونَ‏
 (صدق الله العلى العظیم)
رئیس- احسنت.
2- تصویب کلیات راه بازنگرى قانون اساسى جمهورى اسلامى ایران‏
منشى (یزدى)- جناب آقاى محمدى به عنوان مخالف صحبت کنند، بفرمایید.
نایب رئیس (هاشمى)- بنا شد آقاى امامى دفاعشان را بکنند که باز رأى بگیریم.
بیات- چیزى که تصویب نشده است دوباره نمى‏شود به آن رأى بگیرید.
نایب رئیس (هاشمى)- چه مانعى دارد؟ کجاى آیین‏نامه است که بعد از رأى گیرى دوباره نمى‏شود رأى گیرى کرد؟ براى اینکه بعضى از آقایان قانع نشده بودند توضیحات آقاى امامى قانعشان مى‏کند.
بیات- مگر تغییرى در آن که رأى نیاورد بدهید.
نایب رئیس (هاشمى)- خوب دوباره رأى مى‏گیریم آقاى توسلى هم نبود حالا آمد، آقاى خامنه‏اى هم همین‏طور، رأى مى‏دهند. به هر حال بعد از این ما باید جهتى که این جلسه تعیین مى‏کند تعیین بکنیم 13 نفر رأى دادند جهتش هم همین است، دیگر جهت دیگرى در آن نیست که یعنى شما مى‏خواهید به بن بست برسانید (که البته نمى‏خواهید به بن بست برسد) مى‏خواهیم یک جورى راه بعدى را انجام بدهیم.
نورى- جناب آقاى هاشمى بعد از آنکه پیشنهاد قبلى رد شد پیشنهاد جدیدى باید مطرح شود.
Majlis:2 Volume:2 Sessions:15-28 Page:629
نایب رئیس (هاشمى)- در شور اول که پیشنهاد جدیدى نیست، این در شور دوم است.
نورى- براساس همین بحث قبلى در صدا وسیما بعد از اینکه رأى نیاورد فرمودید که پیشنهاد جدید باید داده شود.
نایب رئیس (هاشمى)- نه آن پیش بینى شده بود که اگر رأى نیاورد آن جهتى که در مجلس است، اینجا جهت ندارد چون 13 نفر گفته بودند موافقم یک نفر هم غایب بود حالا مى‏گوید موافقم و تمام مى‏شود دیگر جهت خاصى که در کار نمى‏آید. یعنى همین الان ما رأى لازم را داریم، اگر حالا رأى بگیریم، رأى داریم دیگر چه جهت جدیدى پیش مى‏آید؟
نورى- اینکه الان رأى بگیرید ...
نایب رئیس (هاشمى)- حالا دیگر یک و دو (یکى به دو) که نداریم.
نورى- این که الان رأى بگیریم، براساس حضور 18 نفر با اکثریت 14 رأى معتبر است 18 نفر حضور داشتند ولى 14 تا رأى هم نیاورد.
نایب رئیس (هاشمى)- ما قبول داریم خیلى خوب، حالا آقاى امامى صحبتشان را بکنند شاید رأى آورد.
امامى کاشانى- من به عنوان مخبر هنوز حرفى نزده‏ام.
منشى (یزدى)- دفاع من دفاع حساب نمى‏شود من به عنوان موافق صحبت کردم، آقاى امامى به عنوان مخبر باید دفاع بکنند.
موسوى خوئینى‏ها- پیشنهاد جدید مطرح بشود.
نایب رئیس (هاشمى)- پیشنهاد جدیدى هم نداریم.
نورى- پیشنهاد جدیدى داریم.
نایب رئیس (هاشمى)- در چه جهتى؟
نورى- در همین جهت، پیشنهاد جدید.
نایب رئیس (هاشمى)- آخر پیشنهاد که اینجا نیست آنچه که در آیین‏نامه است این است، اگر رأى نیاورد باید براساس مذاکراتى که در مجلس شده، کمیسیون براساس آن در بیاورد در مجلس جهت خاصى غیر از این نشد بعضى‏ها گفتند 70 نفر زیاد است بعضى‏ها گفتند ...
آذرى- شما اگر التزام بدهید اگر چنین چیزى رأى آورد، بعد بنده مخالف بودم بگویید چون او مخالف بود دوباره رأى مى‏گیریم، این نظر شما اشکالى ندارد.
منشى (یزدى)- اگر رأى بیاورد که نمى‏شود به آن رأى بگیرید!
نایب رئیس (هاشمى)- شما که مى‏دانید آقاى توسلى که حالا هست رأى موافق دارد یعنى بعد از ...
طاهرى خرم آبادى- آقاى هاشمى رأى گیرى یک خلطى بود بین جزئیات و کلیات این را باید یک یک رأى بگیرید، یعنى بازنگرى رأى مى‏آورد، خبرگان رهبرى رأى مى‏آورد.
نایب رئیس (هاشمى)- در شور اول که این نیست شور اول آن راه حلى که ما داریم این است، حالا ببینید آقایان اگر شما یک چیزى را اضافه کنید ما حرفى نداریم.
Majlis:2 Volume:2 Sessions:15-28 Page:630
طاهرى- اشکالات همه بر جزئیات است نه در شور اول.
نایب رئیس (هاشمى)- مى‏دانم ...
موسوى اردبیلى- این کار را نکنید بهتر است، الان مخدوش است.
نایب رئیس (هاشمى)- ببینید آقاى اردبیلى ما در آیین‏نامه این را داریم که اگر رأى نیاورد، آن جهتى که اکثریت جلسه نظرشان هست کمیسیون باید برود بر اساس آن این کار را بکند،. مگر این نیست؟
مؤمن- اجازه بدهید من بخوانم.
نایب رئیس (هاشمى)- بخوانید.
مؤمن- «در صورتى که گزارش کمیسیون رد شد، گزارش به کمیسیون برگشت داده مى‏شود، کمیسیون موظف است با توجه به مذاکرات جلسه عمومى موضوع را مجدداً بررسى کند و گزارش خود را براى طرح در شورا به هیأت رئیسه تسلیم نماید».
نایب رئیس (هاشمى)- مذاکرات جلسه چه جور ما را هدایت کرد؟
مؤمن- مطالب زیادى که اینجا ذکر شد و بسیارى مشابه هم بود برادرها ذکر کردند (نایب رئیس- که چه) با توجه به آن مطالب که صحبت شد که عمدتاً به نظر بنده آن مسأله روى تعداد و ترکیب اعضاء بود. بالاخره در یک جلسه رسمى رأى گیرى شد و رأى نیاورد، حالا اگر در جلسه رسمى یک نفر دو نفر حضور نداشتند و اگر بودند رأى مى‏دادند ولو حالا هم بخواهند رأى بدهند ...
نایب رئیس (هاشمى)- جنابعالى به آن حرفى که من مى‏زنم توجه نمى‏کنید جلسه که الان چیزى به ما راهنمائى نمى‏دهد.
مؤمن- اگر اصلاح شد از جهت ...
نایب رئیس (هاشمى)- ما حالا چه چیزى را اصلاح کنیم؟ ببینید بعضى از آقایان گفتند تعداد مجلسى‏ها زیاد است، بعضى‏ها گفتند ترکیب این کارگران را هم اضافه کنید، بعضى‏ها گفتند که دانشگاهى‏ها را زیاد کنید، هر کسى یک چیزى گفت یعنى متناقض این هم صحبت کردند، بعضى‏ها گفتند مجلسى کم است، الان کمیسیون برود چیزى درست کند که رأى بدهد اکثریت هم که در اینجا رأى داده، یعنى آنهایى که شما مى‏گویید همه‏شان در اقلیت بودند یک اقلیتى به این گفت یک اقلیتى به آن گفت، کمیسیون الان هیچ راهنما ندارد که اصلاح بکند، یک راهى در این جلسه نشان بدهید مثل آن صدا و سیما، صدا و سیما یک راهنمایى کرد، گفت بروید به عنوان رهبرى درست کنید آن درست است یعنى یک اکثریت اما اینجا اکثریت چیست؟
منشى (یزدى)- اجازه بفرمایید من یک جمله اضافه کنم که اصولا امکان دارد مخبر بگوید قبل از اینکه بقیه دفاع مخبر هم باشد رأى گیرى مثلا ناقص بوده یعنى ایشان مى‏خواستند صحبت کنند آقاى هاشمى فرمودند که نه، وقت گذشته است دیگر صحبت نکنید آقایان مى‏خواستند صحبت کنند.
امامى کاشانى- من آماده صحبت بودم ولى گفتند وقت تمام شده است.
نایب رئیس (هاشمى)- بله واقعاً این بود ایشان مى‏خواست صحبت کند ما فرضمان‏
Majlis:2 Volume:2 Sessions:15-28 Page:631
هم بر این بود که این مخالف جدى در اصولش نیست، رأى مى‏آورد گفتم رأى بگیرند خود آقاى مؤمن موافق صحبت کرده بودند گفتند من از صحبت‏هاى بعدى قانع شدم که رأى ندهم. خیلى خوب، صحبت‏هاى آقاى امامى را بشنویم شاید قانع شدیم که رأى بدهیم، اینکه اشکال ندارد؟
موسوى اردبیلى- عقیده من این است که تغییراتى بدهید بعد رأى بگیرید.
نایب رئیس (هاشمى)- چه تغییراتى؟ شما به ما بگویید چه تغییرى؟
موسوى اردبیلى- این کارى که شما مى‏کنید اکثر شبهه دارند که آقاى هاشمى ریاست کرد!
نایب رئیس (هاشمى)- مى‏گویند متناقض بود اما در آن ترکیب اگر تعداد نمایندگان مجلس را کم کنیم هفت هشت تا رأى کم مى‏شود، این را که شما دارید مى‏بینید.
موسوى اردبیلى- خیر رأى کم نمى‏شود رأى که دارید.
نایب رئیس (هاشمى)- نه آخر چند تا که رأى دارند رأى مجلس را که کم کنیم رأى نمى‏دهند شما که مى‏دانید در اینجا یک جهت مشخصى نبود، هر کسى به یک جزئى اعتراض کرد. حالا شما که لجبازى ندارید که بن بست درست کنید (با این وقت کمى‏که داریم).
موسوى اردبیلى- آقایان مى‏گویند آقاى‏هاشمى با اینکه اکثر شبهه داشتند رأى گیرى کرد.
نایب رئیس (هاشمى)- اکثر که نیست چون 13 نفر رأى دادند، یک نفر رأى نداد، آن هم حالا آمده و رأى مى‏دهد. این اکثر است؟ ما اشکالى نمى‏بینیم اگر آقایان بحث بکنند و بعد رأى بگیریم، براى این هیچ اشکالى نمى‏بینیم.
امامى کاشانى- من عرض مى‏کنم براى چیزى که جداً مبهم است دوباره رأى بگیرید.
نایب رئیس (هاشمى)- آقاى محمدى صحبت کنند ما اشکالى نمى‏بینیم، اشکال آیین‏نامه‏اى ندارد که تجدید رأى‏گیرى کنیم. بفرمایید.
محمد محمدى گیلانى- بسم الله الرحمن الرحیم. حالا ما یک پیشنهادى هم اینجا مى‏کنیم در همان ابتدا در خود این مقدمه موضوع راه بازنگرى قانون اساسى مثل اینکه یک عبارتى افتاده، ناقص است.
 «موضوع راه بازنگرى قانون اساسى جمهورى اسلامى ایران طى چند جلسه مورد بحث و بررسى قرار گرفت و در جلسه مورخ 30/ 2/ 68 با توجه به نکات زیر ... نکات را ذکر مى‏کند اما «با توجه به نکات زیر» این متعلق، بلا متعلق است این لابد در چاپ افتاده و اما عمده اشکالاتى که به این طرح بوده این بوده که این ترکیبى که اینجا آورده شده این ترکیب، ترکیب متناسبى نیست و آقایان به این ترکیب اشکال کرده بودند. قبلا این ترکیب خود اسباب توقع خیلى‏ها مى‏شود جناب آقاى کروبى مثلا مى‏فرمودند که چرا کارگرها نباشند؟ به نظر ما مى‏آید اشکالاتى که آقایان کردند و خصوصاً آن ذیلش که محتواى اسلامى بودن نظام و حاکمیت مقررات اسلامى در جامعه، آن خلجانى که در ذهن‏ها بوده که سد بعضى از منافذ را بکنند به نظر مى‏آید یعنى آنطور که ما فکر مى‏کنیم مثلا این اصل اینطور پیشنهاد ما است‏
Majlis:2 Volume:2 Sessions:15-28 Page:632
که آن شبهات هم دیگر نیاید، مقام رهبرى تغییر و اصلاح و تتمیم قانون اساسى جمهورى اسلامى ایران در موارد ضرورى و به ترتیب زیر انجام‏مى‏شود.
مقام رهبرى پس از مشورت در مجمع تشخیص مصلحت (لابد اینجا باید یک چیزى هم اضافه بشود) در صورت احراز ضرورت، اصلاح یا تتمیم قانون اساسى را به شوراى بازنگرى قانون اساسى که از اشخاص و اجد شرائط زیر ترکیب یافته، پیشنهاد مى‏نماید: (عبارت بنده را توجه کنید).
 «به شوراى بازنگرى قانون اساسى که از اشخاص واجد شرایط زیر ترکیب یافته، پیشنهاد مى‏نماید:
1- صاحب‏نظر در اصل اصلاحى یا تأسیسى.
 (یعنى شرط اولى که این صاحب‏نظر باشد در آن اصلى که اصلاح مى‏شود یا اصل تأسیسى است)
2- مشهور به امانت و تقوا.
3- معتقد به مبانى جمهورى اسلامى ایران و مذهب رسمى کشور».
این افراد داراى این سه صفت یا سه شرط باید باشند، احراز این شروط و تعداد این هیأت به عهد مجمع تشخیص مصلحت است و این اصل با همین شروطى که عرض شد براى افرادش تمام بشود و این هیأت از نظر کیفیت و کمیت قابل تغییر، متغیر و متحول است یعنى آن اصل مربوطى که مى‏خواهد تغییر پیدا کند یا اصولى یا تأسیس بشود هم صاحب‏نظر به تناسب آن اصل مى‏شود متغیر بشود و حتى آن شبهه‏اى که جناب آقاى مهندس موسوى که به آمادگى رزمى ارتشى‏ها نباید خلل وارد بیاید آن اصل است که باید تأسیس بشود یا اصلاح بشود ولى ارتشى در آن صاحب‏نظر است و آن هم مى‏شود جزء اعضاء این هیأت بشود و در آن جهت چون مجتهد است، اضهار نظر کند صاحب‏نظر است، اظهار نظر کند و اگر اصل، اصل خیلى مهمى نباشد هم تعداد، هم از نظر کیفیت، ضرورت ندارد که خیلى کمیت تعدادش مثلا بالا باشد یا کیفیتش بالا باشد و روى این شروطى که گفته شد دیگر محتواى اسلامى بودن نظام در اصل اشتراط این مشروط منظور شده یعنى یک کسى که معتقد به مبانى جمهورى اسلامى ایران و به مذهب رسمى این کشور مؤمن و معتقد باشد با امانت و تقوا آن خطرى که در ذهن خلجان مى‏کند از این راه منفذ آن خطر مسدود مى‏شود این عرضى بوده خواستم تقدیم کنم والسلام علیکم و رحمة الله.
منشى (یزدى)- آقاى امامى.
امامى کاشانى- بسم الله الرحمن الرحیم. این که عرض شد بحث در کلیات در شور اول رأى گیرى مى‏شود نه مسأله جزئیات، که بنده عرض کردم من به عنوان مخبر کمیسیون مطالبى را عرض مى‏کنم اگر آقایان قبول داشتند آنوقت رأى میدهند و اگر آنچه را که من عرض مى‏کنم قبول نداشتند، هیچ! حالا من این را عرض مى‏کنم که چطور بحث در کلیات است و چطور بحث در جزئیات است و ما ان شاء الله عاشق حرف خودمان نیستیم و همینطورى که ریاست محترم شورا دیروز فرمودند ما این را عبادت مى‏دانیم و هیچگاه نمى‏خواهیم کمیسیون بیاید بگوید به جاى در نظر گرفتن مصلحت کشور، آن چیزى را که من درست کرده‏ام همان مثلا
Majlis:2 Volume:2 Sessions:15-28 Page:633
تصویب بشود، واقعاً این مسائل نیست، باید دید مصلحت کشور چیست و آینده مملکت چه جورى است و قانون اساسى چطور باید نوشته بشود، حالا اگر ده ساعت هم کمیسیون زحمت کشید، اگر ده سال هم زحمت کشید ولى مصلحت نبود بهتر این است که تصویب نشود. من مى‏خواهم عرض کنم که ما از نظر کلى چند تا خط داریم حالا آقایان ملاحظه بفرمایند ببینند کدام یک از این خطوط کلى را ما بپذیریم. حالا من اشاره به کلیات مطالب دیروز مى‏کنم: همه‏اش در جزئیات بود! چرا؟ براى اینکه یک دفعه این است که مى‏گوییم تغییر قانون اساسى، هر گونه اصلاحى بخواهد در قانون اساسى بشود باید این اصلاح را نمایندگان ملت بکنند، این یک خط همینطور که در بعضى از کشورها هست. بنده چند تا قانون اساسى از آنها را دیده‏ام در رابطه با اصلاحیه قانون اساسى هم غربى‏ها مثل سوئیس، آمریکا، فرانسه هم شرقى‏ها مثل شوروى و این‏ها را نگاه کردم تقریباً از دو حالت بیرون نبود یعنى یا نمایندگان مردم تصویب مى‏کردند و تمام مى‏شد یا اینکه رئیس جمهور تصویب مى‏کرد به رفراندوم مى‏گذاشت یعنى غیر از این دولت در کل اینهایى که هست یک مقدار که بنده نگاه کردم در تحقیق قانون اساسى غیر از این نیست یعنى باید مجلس تشکیل بشود.
البته معمول این است که پیشنهادى که براى تغییر قانون اساسى مى‏خواهد نوشته بشود پیشنهاد نوشته مى‏شود و داده مى‏شود حالا یا این است که نمایندگان ملت مى‏خواهند تصویب کنند این یک خط، پس آقایان اگر مخالفتى مى‏فرمایند در این جهت عقیده‏شان باید این باشد که ما این خط را قبول نداریم که جمعیتى تصویب کند، به رفراندوم گذاشته بشود. ما آن خط را قبول داریم یعنى باید انتخاب بشود براساس معیارها و ضوابطى که مشخص مى‏شود در قانون اساسى افرادى تعیین بشوند آنها تغییر بدهند یعنى طبق همان نظر رهبرى، چون آن مطالبى که دیروز صحبت شد غالب مخالفین فرمودند راجع به اینکه رهبر دستور بدهد، با مشورت مجمع تشخیص مصلحت باشد، در این جهاتش آنچه در ذهن بنده هست اشکالى نداشتند اشکال کلا در ترکیب بود، یعنى یک مقدارى هم اشکال در محتواى اسلامى بودن، که چه قابل تغییر نیست در آن بود، که هم من عرض مى‏کنم آن هم به آخر عرضم به آن توجه مى‏دهم منظورم این است که یک خط این است که ما بگوییم که مجلس را تعیین بکنیم براى تغییر قانون اساسى، تمام. بعد هم دیگر رفراندوم خبرى نیست یعنى اگر ما بخواهیم بگوییم «رفراندوم» دیگر یک چیز خیلى غیر عادى آورده‏ایم هم نمایندگان ملت بیایند تصویب کنند، هم به رفراندوم بگذاریم؟! خوب، کدامش؟ این یک خط، این خط را اگر قبول دارید رأى کلى به این که کمیسیون مطرح کرده نباید بدهیم یعنى اگر معتقدیم این است این کلى براى ما درست نیست این یک.
یک مطلب این است خیر، اگر یک زمانى تغییر قانون اساسى را رهبر لازم دانست باید مجلس تشکیل بدهد یا ارجاع به مجلس بکند. در دنیا معمولا این طور است که به کنگره‏ها ارجاع مى‏دهند، به مجلسین ارجاع مى‏دهند، حالا فرض بفرمایید به مجلس شوراى اسلامى ارجاع بدهد یا به اینکه یک مجلسى را دستور بدهد تشکیل بشود بالاخره مجلس این کار را مى‏کند تمامش مى‏کنند بدون رفراندوم، این یک صورت که یک کلى بود. صورت دوم این است که خیر این را رهبر به جمع، واگذار مى‏کند ولى جمع نمایندگان ملت نیستند منصوبین خودشان‏
Majlis:2 Volume:2 Sessions:15-28 Page:634
هستند این هم خط دوم که بگوییم که در قانون اساسى اینجورى ضوابط و مقررات را بنویسیم که «رهبر با مشورت مرجع تشخیص مصلحت، تغییر قانون اساسى را در این موارد لازم مى‏داند و اعلام مى‏کند و یک جمعى را رهبر براى این جهت تعیین مى‏کند» امروز امام تعیین کرده‏اند، فرض بفرمایید چند سال دیگر هم مثلا باز امام تعیین مى‏فرمایند. خیلى خوب این هم طریق دوم که ما ترکیبى اسم نبریم بگوییم این هم طریق دوم.
یک طریق سوم هم داریم که کمیسیون در نظر گرفته و آن این است که نمایندکان ملت تصویب بکنند، نه رهبر آن زمان تعیین بکند، نه ما الان گروههایش را فى الجمله تعیین مى‏کنیم فى الجمله بعد مشخص دقیق که نیست مثلا اینکه گفته شده است این مقدار در اختیار رهبر که از شخصیت‏هاى علمى انتخاب بکند حالا یا شخصیت‏هاى علمى در علوم اسلامى یا در علوم دانشگاهى چه صلاح دانست انتخاب بکند. به این صورت که انتخاب بشود به وسیله رهبر و اشخاصى را تعیین بکنند همین جور یک حالت فى الجمله‏اى، بعضى‏هایش هم مشخص است که مثل اعضاء شوراى نگهبان مثلا مشخص است ولى خوب، شخص هم باز معلوم نیست. عنوان است عنوان سران سه قوه است، عنوان اعضاء شوراى نگهبان است، این سه صورت است اینها کلى است شاید بشود بعضى آقایان بفرمایند اصلا از این کلى دو تا بیشتر نیست یا اینست که مجلسى تشکیل بشود و تغییر بدهد قانون اساسى را یا اینکه جمعى را معین کنیم یا رهبر در زمانش معین کند یا مقدارى در اختیار رهبر باشد مقدارى الان ما تعیین بکنیم اینها مى‏شود کلى حالا ملاحظه بفرمایید آقایان.
آن اشکالاتى که دوستان عزیزمان فرمودند، آیا اشکال در این سه موضوع بود یا نه؟ اشکال در یک چیزهائى بود اشکال مثل این که ما باید از قشرهاى دیگر مردم هم استفاده بکنیم این یک سرى اشکالات بود.
شما چرا خلاصه مى‏کنید در گروه‏هاى معینى؟ چرا در جمعیت‏هاى مشخصى شما آورید این را؟ ما از تمام مردم استفاده کنیم من عرض مى‏کنم با رفراندوم ما از تمام مردم استفاده مى‏کنیم این رفراندوم خودش جوابگوى این معناست یعنى همه جاى دنیا همینطور است باید قانون اساسى همه مردم شرکت بکنند. ولى همه مردم یا اول شرکت مى‏کنند یا آخر شرکت مى‏کنند یا انتخاب مى‏کنند یا همه پرسى شرکت مى‏کنند خوب این همه پرسى شرکت مى‏کنند پس تمام مردم شرکت خواهند کرد اینکه بحثى نیست بعد تبصره این است که این ترکیب، یکى از دوستان عزیز ما فرمودند که کمیسیون یک آشى درست کرده که این آش شور است. من عرض مى‏کنم، بله شور اول یکبار با اصل آش ما موافق نیستیم. مى‏گوییم آش را آن زمان درست بکنند، ما فعلا آش درست نمى‏کنیم. حالا آن زمان آش درست کردند شور بود، تلخ بود، توانستیم تغییر بدهیم، نتوانستیم تغییر بدهیم، هرچه شد، شد. فعلا اگر این آش شور است، خوب حضرت‏عالى و دوستان دیگر پیشنهاد بدهید این آش را شیرین کنید چرا شور بماند؟ مسأله واقعاً این است. یعنى من این کلى را عرض مى‏کنم، بالاخره کسى اگر به این کلى کمیسیون رأى ندهد جز اینکه این مطلب را معتقد باشد، که اگر بخواهد قانون اساسى تغییر کند باید انتخاب در کشور بشود و نمایندگان تعیین بشوند و آنها تغییر بدهند غیر از این اگر راهى است بفرمایید. البته بغل آن هم یک راه دیگرى است. باز تعیین نکنیم، رهبر در آن زمان بکند. کمیسیون این را
Majlis:2 Volume:2 Sessions:15-28 Page:635
بهتر مى‏داند. علتش هم که بهتر مى‏داند این است.
اولا امیدواریم ان شاءالله به صاحب این روزها که امام صادق علیه الصلوة و السلام است سایه امام همیشه برسر ما باشد. با سایه امام مشکلى در کار نیست، یعنى اگر ده سال دیگر هم قانون اساسى خواست تغییر کند، امام یا گروهى را تعیین فرمودند یا اینکه دستور دادند نمایندگانى تعیین بشود. خط را مى‏دهند مردم هم همان‏هایى که امام مى‏خواهند تعیین مى‏کنند این بحث نیست.
ولى خداى ناخواسته، خدا آن روز را نیاورد اگر امام نبود، حالا شما بفرمایید آن آشى که آن زمان مى‏خواهد بخورد چه آشى است. خواهش مى‏کنم با عنایت این کار را بکنید که درست هست که ما در سایه امام پاى قانون اساسى را محکم کنیم یا نه؟ آیا باید ما از سایه ایشان استفاده کنیم؟ ما الان داریم پاى قانون اساسى را محکم مى‏کنیم. یعنى یک جاهایى را در کار مى‏گذاریم که نمى‏دانیم آن زمان این جاها را خواهند گذاشت یا نه؟ ما الان مى‏گوییم خبرگان حضرت‏عالى مى‏دانید که اگر 20 سال دیگر خداى ناخواسته امام نبود خبرگان را بگذراند. ما مى‏گوییم ائمه جمعه گروهى را تعیین کنند. خواهد شد؟ فقهاى شوراى نگهبان و حقوقدانان شوراى نگهبان، که فقهایش را رهبر تعیین مى‏کند، حقوقدانهایش را قوه قضائیه، رئیس قوه قضائیه پیشنهاد مى‏کند. مجلس با اکثزیت تصویب مى‏کند، خواهد شد؟ ما اینجا مى‏گوییم پنج نفر، سه نفر، ده نفر آقایان به اساتید دانشگاه رأى دادند که اساتید دانشگاه تعیین بکند، این جورى خواهد شد؟ یعنى این امنیت وجود خواهد داشت؟ اگر ما گفتیم مجلس آن زمان بشود، چه کسى به مجلس خواهد آمد؟ چه کسانى در مجلس خواهند بود؟ شما مى‏دانید قانون اساسى ممکن است دستخوش قرار بگیرد یا نه؟ احتمالش را مى‏دهید؟ اگر احتمال مى‏دهید الان پایش را سفت کنید این یک مطلب.
اگر مى‏فرمایید نه، ما ارجاع به جمع را مى‏گوییم، ما نمى‏گوییم انتخابات، ما همین حرفى را که کمیسیون الان دارد مى‏زند، ما مى‏گوییم آن روز بشود. ما مى‏گوییم رهبر آن روز این کار را بکند. عرض کردم خدا ان شاءالله امام را نگهدارد. امام باشد هیچ مشکلى نیست ولى اگر خداى ناکرده او نبود، چه رهبرى خواهد بود. در چه جوى قرار خواهد گرفت، چه جور خواهد توانست تصویب بکند، چه جور خواهد توانست اعلام بکند، خواهد توانست این کار را بکند یا نخواهد توانست این کار را بکند؟ هم اینها مسایل قابل توجه هست یا نیست؟
بحث این است که ما از نظر کلى این را مى‏گوییم، ما مى‏گوییم از نظر کلى یا اینکه انتخابات بشود یا اینکه مجموعه‏اى تعیین بشود، آقایان اگر انتخابات را قبول دارند خوب به این کلى ما رأى نمى‏دهند، ولى اگر انتخابات را قبول ندارند طبعاً باید به این کلى ما رأى بدهند، راهى غیر از این نیست. این یک مطلب بود خواستم عرض کنم.
مطلب دیگر در رابطه با ترکیب است عرض کردم، کل اشکالات در ترکیب است. ترکیب را زیاد کنیم، کم کنیم. البته باید متخصصین باشند، متخصصین از هر جمع باشند، شوراها باید باشد، شوراهاى کارگرى باشد ولى شوراهاى کارگرى اگر واقعاً کسى را دارند که در قانون اساسى صاحب نظر است مى‏تواند قانون اساسى بنویسد خودشان در بین خودشان انتخاب کنند. اگر ندارند خود آنها از بیرون انتخاب بکنند بالاخره باید افراد کاردان و قانون اساسى نویس‏
Majlis:2 Volume:2 Sessions:15-28 Page:636
بیایند. گیرم این جمعیت‏ها را کمیسیون در نظر گرفته پس کلى این است که آیا دست رهبر باشد یا نباشد؟ کلى این است که آیا مجموعه مشخص بشود یا اینک که نمایندگانى بعداً تعیین بشوند و انتخاب بکنند. بعد اگر بر اساس این کلیات رأى گیرى بشود، خوب، هرچه رأى آورد همان جور کمیسیون همان را دنبال خواهد کرد.
نکته‏اى که راجع به اسلامى بودن این قانون اساسى است که بعضى از دوستان فرمودند که این اسلامى بودن ابهام دارد که آیا اصول را مى‏خواهد بگوید کلمه اسلامى باشد همین طوریکه در گزارش آمده محتواى اسلامى بودن است. محتواى اسلامى بودن مثل اینکه مثلا قانون اساسى یک زمانى تغییر بخواهد بکند به این معنا بگویند که قوانین مجلس بر اساس موازین اسلامى لازم نیست در شوراى نگهبان بیاید و رسیدگى بشود. خیر، همان اکثریت مجلس شوراى اسلامى که تصویب کردند ما آن را قبول داریم. اگر بنا باشد یک روزى بخواهد شوراى نگهبان حذف بشود و تطبیق قوانین با قوانین اسلام نباشد این نمى‏شود. معناى محتواى اسلامى بودن اینکه، در هر کجا یا اصل چهار یا موارد دیگر، حالا این را بنده به عنوان مثال عرض کردم مقصود آن محتواى اسلامى بودن است که آن محتواى اسلامى، به ضد اسلامى و غیر اسلامى تبدیل بشود. این را گفتیم قابل تغییر نیست. من دیگر عرضى ندارم. والسلام علیکم و رحمة الله.
نایب رئیس (هاشمى رفسنجانى)- خیلى خوب، حالا بحث‏ها تمام شد. بعضى از آقایان معترض هستند به اینکه ما مجدد رأى بگیریم. ما براى اینکه این نظر را مراعات بکنیم، طبق آیین‏نامه‏اى که آنجا داریم این شده که اگر چنانچه رأى نیاورد دیگر حالا توضیحات همین‏ها بود که داده شد، اگر رأى نیاورد بر آن اساس خطى که این جلسه تعیین مى‏کند کمیسیون برود. اگر در این جلسه شما یک خطى بما بدهید یعنى یک تغییرى در این کلیاتى که ما دادیم پیشنهاد کنید که آن تغییر رأى بیاورد ما بر اساس آن تغییرى در این کلیاتى که ما دادیم پیشنهاد کنید که آن تغییر رأى بیاورد ما بر اساس آن تغییر مى‏رویم در کمیسیون شور دوم مى‏آوریم. یک پیشنهاد جزیى آقاى نورى داده‏اند و گفته‏اند اگر ... (آقاى نورى هم از کسانى هستند که رأى نداده‏اند) (نورى- رأى داده‏ام) ایشان گفته‏اند این جورى تغییر بدهید. کلیات به این شکل در بیاید. «اصلاح یا تتمیم قانون اساسى بر اساس پیشنهاد یکى از سه قوه». ما گفته بودیم پیشنهاد نمى‏خواهد. هر کس به امام بگوید این حق امام است که شروع بکنند. ایشان گفتند نه، پیشنهاد سه قوه، بعد از پیشنهاد یکى از سه قوه که داده شد «با تصویب یا مشورت تشخیص مجمع ...» ما مشورت را گذاشتیم (هاشمیان- اینها جزئى است، چهار چوب نیست) از آقایان خواهش مى‏کنم توجه بکنند که شیوه کار ما در آینده چگونه خواهد شد. ما باید فرض را بر این بگذاریم که خط مشى‏اى که ما در کلیات داریم این جلسه قبول نکرده یک خط مشى جدیدى باید بدهید ما با آن مشى برویم اصلاح بکنیم (اسد الله بیات- پیشنهاد جدید هم مى‏آید) مجمع پس یا تصویب کند یا مشورت. ما «مشورت» گفتیم منتها اینجا تفاوتش همین است که بدون پیشنهاد سه قوه رهبر نمى‏تواند خودش پیشنهاد بدهد. یعنى یک تغییر کلى است. این چیزى اساسى است. «در صورت موافقت رهبر به شوراى بازنگرى قانون اساسى پیشنهاد مى‏گردد.» شورا را ما آمده بودیم تعیین کرده بودیم. یک ترکیب 75- 80 نفرى تعیین کردیم. آقاى نورى نوشتند تعداد اعضاى شوراى بازنگرى قانون اساسى جایش‏
Majlis:2 Volume:2 Sessions:15-28 Page:637
خالى ... یعنى هیچ چیز ننوشتند، در این که تغییرى نیست. ما که گفتیم 80 نفر شما باید یک چیزى بگویید و جلسه آن به ما بگوید و ما بر اساس آن برویم انجام بدهیم این کارى را که ما کردیم ایشان این را مبهمش کردند و در اختیار رهبر گذاشتند گفتند «رهبر از میان اعضاء مجلس شوراى اسلامى، قوه مجریه، قوه قضائیه، شوراى نگهبان، مجمع تشخیص مصلحت، مجلس خبرگان تعداد این قدر نفر را درمى‏آورد و از میان دیگر کارشناسان و صاحب‏نظران مختلف کشور تعداد این قدر را باز در مى‏آورد.» جاى همه اینها خالى است، ما اینها را تعیین کردیم و ایشان تعیین نکردند. یا باید اصلا نگوییم چند تا یا بگوییم هر چه خواست. «بازنگرى قانون اساسى انتخاب مى‏نمایند مصوبات شورا پس از تأیید و امضاى رهبرى تا آخر ...» آخرش هم که با ما فرقى ندارد. پس ایشان دو اختلاف اساسى با ما دارند: یکى این که ما تعیین کرده بودیم که بدون پیشنهاد کسى رهبر خودش شروع بکند، ایشان گفتند با پیشنهاد یکى از سه قوه، دوم این که ایشان فرمودند که همین مجموعه‏اى که ما گفتیم از مجموعه مردم در مى‏آید. اما ایشان گفتند شما تعداد را تعیین نکنید، رهبر خودش تعیین بکند.
عبدالله نورى- آقاى هاشمى! ببینید! موضوع اول خیلى مسأله‏اى نیست، موضوع دوم هم دیروز 13 رأى آورده الان این تعبیرى که جنابعالى کردید ما هم مى‏گوییم. ترکیب همینطور است و این تعداد را در نظرات خودم نوشته‏ام. ممکن است این که بگویید 40 تا 45 تا مثلا 30 تا باشد، تا 10 تا باشد، اینها چیز مهمى نیست ما مى‏گوییم ترکیب همین ترکیب است منتها اگر الان بحث بر سر این است که 3 تا از اینجا چرا، 4 تا از آنجا چرا؟ این را مى‏گوییم بگذارید خود رهبر بعدا تعیین بکند.
نایب رئیس (هاشمى رفسنجانى)- خوب من هم مى‏گویم تفاوتش همین است ما عدد را گفتیم 15 نفر از مجلس، جنابعالى مى‏فرمایید رهبر خودش بگوید چند تا از مجلس ....
عبدالله نورى- بلى، ما مى‏گوییم تعداد را الان معین نکنیم بگذاریم رهبر خودش بعدا تعیین بکنند.
نایب رئیس (هاشمى رفسنجانى)- خیلى خوب ببینید! طرحى که دادید بر اساس مذاکرات مجلس باشد مجموعه اعتراضات مذاکرات جلسه دیروز را ببینید چه بود: آقاى اردبیلى فرمودند که چرا اصول مشخص نشده است. یک آقایى گفتند که چرا ارتشى مثلا هست؟ یک آقائى گفتند چرا از مجلس 15 نفر باشد و این زیاد است یک آقائى گفتند ... (خوئینى‏ها- طرح ما کلا چیز دیگرى است) چرا حوزه؟ یعنى تقریبا روى همه بندهاى این اشکال بود ما اگر بخواهیم نظر همه را تعیین بکنیم در کمیسیون هیچ کارى نمى‏توانیم بکنیم. اگر بخواهیم یکى را تعیین بکنیم آن یکى چه کسى است؟ شما اگر طرح کلى عوضى دادید. آن نظر مجموعه مجلس نیست (هاشمیان- من یک پیشنهادى داشتم که چهار چوب کلى است و با اینها متفاوت است) آقاى هاشمیان! آن هم حرف یک نفر بوده، ما یک وقت مى‏خواهیم کمیسیون برود حرف اکثریت مجلس را تنظیم کند، حرف یک نفر که براى ما ملاک نیست. پیشنهاد آقایان این است: «هرگاه مجلس شوراى اسلامى (این یکى از همان نظرات است) با دو سوم یا سه چهارم، بازنگرى در برخى از اصول قانون اساسى را تصویب نماید» یعنى اصلا شرط را
Majlis:2 Volume:2 Sessions:15-28 Page:638
این قرار بدهند که مجلس تشخیص بدهد یعنى آن بیاید بگوید تا آن نگوید، رهبر حق ندارد که چنینى بگوید «خواه بر اساس طرح تهیه شده از طرف نمایندگان یا بر اساس لایح تهیه شده از طرف قوه قضائیه یا قوه مجریه باشد» یعنى اول آنها باید لایحه بدهند یا مجلس خودش طرح بدهد، اولا تصویب بکند دوسوم یا سه چهارم مصوبه را و به اطلاع رهبر مى‏رسانند «در صورت موافقت رهبر با همه آن موارد یا بعضى از آنها، رسیدگى آن را به شوراى بازنگرى محول مى‏نماید، اعضاى شوراى بازنگرى 80 نفر بوده ... (تا اینجا با ما اختلاف داشت از اینجا این رقم با ما متفق است) که 30 نفر از آن را رهبر تعیین و 50 نفر آنها را از میان افراد واجد صلاحیت‏هاى لازم توسط رأى مردم انتخاب مى‏شوند (یعنى مى‏گویند انتخاباتى در کشور اتفاق بیفتد بعد اینها بیایند) پس از بررسى و تصویب شوراى بازنگرى آن را به رهبر تقدیم و در صورت موافقت به همه‏پرسى مى‏گذارد، ضوابط اجراء این را قانون معین مى‏کند.»
منشى (یزدى)- آقاى هاشمى! پیشنهاد جدیدى است که اصولا چارچوبش عوض شده است.
نایب رئیس (هاشمى رفسنجانى)- بله، چارچوبش عوض شده، حرفى نیست. ما مى‏خواهیم واقعا یک چارچوبى را از این جلسه عمومى بگیریم و در کمیسیون اصلاح کنیم، حالا این را به رأى مى‏گذاریم، آقایانى که با این طرحى که 5- 6 امضاء هم دارد موافق هستند، دستشان را بلند کنند. (پنج- شش نفر دست بلند کردند) رأى نیاورد. حالا به پیشنهاد آقاى نورى رأى مى‏گیریم ....
محمد مؤمن- آقاى هاشمى توجه بفرمایید این روش شما خلاف آیین‏نامه مى‏باشد، آیین‏نامه نگفته اگر طرحى رد شد طرح جدید را خود شورا ارائه بدهد، بلکه آنچه که هست که کمیسیون را موظف کرده که توجه بیشترى بکنند به نظراتى که ابراز شده و با توجه به نظرات ابراز شده طرحى را درست بکنند و بیاورند. ببینید شما الان 13 تا رأى دارید، با این که 13 رأى دارید اگر یک مقدارى تأمل بفرمایید صحبتهایى در جلسه دیگر بشود شما مى‏توانید لااقل اصلاح بکنید، تنظیم بکنید و طرحى را ارائه بدهید به هیأت رئیسه و آنها در دستور قرار بدهند ...
نایب رئیس (هاشمى رفسنجانى)- اگر شما به حرف من توجه فرموده بودید دوباره این را نمى‏گفتید. من مى‏گویم در این جلسه همه چیز گفته شده، ما به حرف چه کسى توجه بکنیم، شما از آن بالا بگیرید تا ...
محمد مؤمن- ... عمده اشکالشان در کیفیت تغییر اعضاء است ... که به جاى اشخاص متخصص، آمده‏اید با احساسات و براى این که دل همه را به دست بیاورید ترکیب را اصلاح کنید به جاى 13 رأى 17 رأى خواهید آورد.
منشى (یزدى)- این کار که نشده.
نایب رئیس (هاشمى رفسنجانى)- من تعجب مى‏کنم آقاى مؤمن که باید اینجور ... شما مى‏فرمایید که فقط در ترکیب بود عده‏اى از آقایان ...
محمد مؤمن- این را عرض نمى‏کنم. بنده عرض مى‏کنم اگر ترکیب را شما اصلاح بکنید 13 رأى به 16- 17 رأى مى‏رسد.
هاشمى رفسنجانى- آخر روى هم ترکیب اعتراض بود. یکى مى‏گفت مجلس زیادى‏
Majlis:2 Volume:2 Sessions:15-28 Page:639
است یکى مى‏گفت چرا ارتشى هست یکى مى‏گفت مجلس کم است، شما مى‏گویید ما به کمیسیون ببریم دوباره بیاوریم، نظر چه کسى را مراعات کنیم؟ من تعجب مى‏کنم آنچه که در آیین‏نامه ما هست این است، که ما بر اساس مذاکرات مجلس برویم یک خط مشى انتخاب کنیم. خط مشى را یکى از آقایان دادند این بود، یکى آقاى نورى دادند تفاوت عمده‏اش دو چیز است: یکى این که رهبر خودش بدون پیشنهاد دیگرى، اقدام نکند. شرطش پیشنهاد یکى از سه قوه است. در این جهت شریک بود. (اسدالله بیات- بلى، در این جهت با ما شریک هستند).
دومین پیشنهاد ایشان این بود که بعد از این که رهبر گفت ترکیب را شما تعیین نکنید بگویید تعداد چند نفر رهبر خودش انتخاب بکند، این هم دو تا. خوب، حالا این را هم به رأى مى‏گذاریم. آقایانى که با این پیشنهاد آقاى نورى ...
سید حسن طاهرى خرم آبادى- این را بندبند رأى بگیرید.
نایب رئیس (هاشمى رفسنجانى)- آخر بابا ما مى‏خواهیم یک خط مشى بگیریم بعد در کمیسیون برویم اصلاح کنیم. بند بند که مال شور دوم است.
طاهرى خرم آبادى- بندبند رأى بگیرید بهتر است.
منشى (یزدى)- یک پیشنهاد است، یک گزارش است، ده تا گزارش نیست که بندبند به رأى گذاشته شود. طبق آیین‏نامه هم نمى‏شود این کار را کرد. اگر قرار است این قدر به آیین‏نامه پاى‏بند باشیم (با این وضعى که داریم بحث مى‏کنیم) و باید باشیم به این کیفیت اگر باشد بندبند نمى‏شود رأى گیرى بکنیم.
نایب رئیس (هاشمى رفسنجانى)- اجازه بدهید خود ما هم یک پیشنهاد مى‏کنیم که سه تا پیشنهاد مى‏شود که یکى از آن رأى بیاورد. آقایانى که موافق پیشنهاد آقاى نورى هستند رأى بدهند (یک نفر دست بلند کرد) تصویب نشد.
پیشنهاد خود ما این است. براى این که یک جزئى تغییر بدهیم که آقایان نگویند بدون تغییر بوده ما پیشنهاد مى‏کنیم آن سه ارتشى، سه نظامى که گذاشتیم از نیروهاى انتظامى یک نفر کافى است.
بیات و هاشمیان- اینها جزئى است نمى‏شود، علت این چیست؟
منشى- براى امکان رأى‏گیرى، علتش اینطورى مى‏شود.
هاشمى رفسنجانى- علتش فقط براى امکان رأى‏گیرى است. نظر ما این است که پیشنهاد کمیسیون رأى دارد، 13 نفر ما رأى دادیم، اکثریت جلسه همین را مى‏خواهد، منتها با یک تغییر جزئى براى این که ... (امامى کاشانى- تغییر شما هم جزیى است) مى‏دانم جزیى است. ما فقط بهانه رأى مى‏خواهیم.
منشى (یزدى)- مصحح رأى‏گیرى مجدد است ...
حسین هاشمیان- این مصحح باید در کمیسیون باشد، نه در اینجا.
ى زدى- فرق نمى‏کند.
هاشمى رفسنجانى- ما مى‏گوییم چارچوب رأى دارد آقاى هاشمیان.
سید هادى خامنه‏اى- من دیروز به این دلیل رأى دادم که مى‏شود باز در شور دوم تغییر داد.
Majlis:2 Volume:2 Sessions:15-28 Page:640
هاشمى رفسنجانى- کاملا قبول است آقاى خامنه‏اى. یعنى وقتى که ما در شور دوم رفتیم تک تک اینها را مى‏توانید پیشنهاد بدهید فقط تغییر نکردن را نمى‏توانید پیشنهاد بدهید. مى‏توانید پیشنهاد بدهید با تصویب رهبرى باشد، مى‏توانید پیشنهاد بدهید با تصویب مجلس باشد، کل اینها قابل پیشنهاد است. سر این ما بحثى نداریم اجازه بدهید از بن بست دربیائیم ما که الان وضعى نداریم که در این بن بست بمانیم و همین جورى سر هیچ چیز داریم وقت جلسه را میگذرانیم. آقایان خواهش مى‏کنم همکارى بکنید که این تمام بشود. از این جلسه آدم انتظار ندارد که براى خودش بن‏بست درست بکند. خیلى خوب، آقایانى که با همان گزارش کمیسیون فقط با تغییر تعداد نظامى‏ها موافق هستند رأى بدهند، ضمناً من خواهش مى‏کنم آنهایى که دیروز رأى دادند رأى بدهند، در کار لجبازى نباشد بعداً قابل بحث است، مى‏شود کم و زیاد کرد.
امامى کاشانى- آقاى هاشمى! اجازه بدهید من یک جمله‏اى عرض کنم این تغییر است یعنى چهارچوب ترکیب هیچ دست نمى‏خورد.
هاشمى رفسنجانى- نه، این کلیات است. فقط کلیات است.
ابراهیم امینى- پس کلى چیست، کلیات را روشن بفرمایید.
منشى- روشن و معلوم است که فقط لیات است در شور دوم مى‏شود بحث کرد.
هاشمى رفسنجانى- من مى‏گویم تمام آنچه که در این هست قابل تغییر است. یعنى آقایان مى‏توانند پیشنهاد بدهند هریک از اینها تغییر بکند، مى‏توانید پیشنهاد بدهید با تصویب مجلس باشد، مى‏توانید پیشنهاد بدهید با انتخابات باشد، هر پیشنهادى مى‏توانید بدهید این شور اول است. بعد که آنجا آمدیم همه چیز قابل بحث است.
ابراهیم امینى- پس این کلى‏اش چیست؟
هاشمى رفسنجانى- تغییر قانون اساسى. کلش همین است بیش از این چیزى نیست.
امامى کاشانى- بنده عرض کردم یا از اول به مردم مستند مى‏شود بگوییم اصلاحیه با پیشنهاد رهبر و اصلاح ...
هاشمى رفسنجانى- آقاى امینى با همین پیشنهاد آقاى امامى (امینى- اینکه ثبت مى‏شود) باشد ثبت بشود. با همان پیشنهاد آقاى امامى که گفتند به رأى مى‏گذاریم. آقاى امامى پیشنهادتان را مطرح کنید.
امامى کاشانى- بنده عرض کردم که اصلاح قانون اساسى یا از اول به مردم مستند بشود یا آخر. کلى‏اش این است آن مطلبى را که گفتیم این است که بگوییم، این اصلاحیه قانون اساسى با پیشنهاد رهبر و در اختیار رهبر و با همه‏پرسى، این کلى‏اش است. اما نماینده تعیین بشود آنها بروند اصلاح کنند آن کلى در برابر این کلى است.
نایب رئیس (هاشمى رفسنجانى)- خیلى خوب، آقایانى که با این پیشنهاد کلیات موافق هستند دستشان را بلند کنند، (اکثر دست بلند کردند) تصویب شد. حالا آقایان هر پیشنهادى دارند عصر به ما بدهند که در جلسه روز شنبه بحث بکنیم.
عبدالله نورى- البته این پیشنهاد ما بود که رأى آورد.
امامى کاشانى- آقاى موسوى اردبیلى مى‏گویند اگر این را نوشته بودید ما هم رأى مى‏دادیم.
Majlis:2 Volume:2 Sessions:15-28 Page:641
نایب رئیس- دیگر تمام شد و تصویب هم شد دستور بعدى را مطرح کنید.
3- گزارش کمیسیون شمار 1 مربوط به رهبرى و خبرگان در کمیسیون‏
رهبرى و مجمع تشخیص مصلحت‏
منشى- دستور بعد گزارش شور اول کمیسیون شمار 1 در خصوص رهبر و خبرگان رهبرى است. آقاى مؤمن مخبر کمیسیون تشریف بیاورند.
محمد مؤمن (مخبر کمیسیون شماره 1 در خصوص رهبرى)- بسم الله الرحمن الرحیم. گزارش کمیسیون رهبرى و مجمع تشخیص مصلحت در رابطه با اصول مربوط به شرایط رهبر و کیفیت انتخاب رهبرى و خبرگان و اختیارات رهبر.
من ابتدائاً این اصولى را که کمیسیون به تصویب رسانده و به مجلس تسلیم کرده مى‏خوانم که در مشروح مذاکرات ثبت بشود و بعد توضیحات را شروع مى‏کنم.
 «فصل هشتم»
رهبر و خبرگان رهبرى‏
اصل یکصد و هفتم‏
بجز در مورد رهبرى مرجع عالیقدر تقلید و رهبر انقلاب اسلامى حضرت آیة الله العظمى امام خمینى که از طرف اکثریت قاطع مردم به مرجعیت و رهبرى شناخته و پذیرفته شده است، تعیین رهبر بعهد خبرگان منتخب مردم است. خبرگان دربار هم فقهاء واجد شرایط مذکور در اصل پنجم و یکصد و نهم بررسى و مشورت مى‏کنند. هرگاه یکى از آنان را اعلم به احکام و موضوعات فقهى یا مسائل و موضوعات سیاسى یا داراى مقبولیت عامه، یا واجد برجستگى خاص در یکى از صفات مذکور در اصل یکصد و نهم تشخیص دهند او را، وگرنه یکى از آنان را بعنوان رهبر انتخاب و معرفى مى‏کنند. این رهبر ولایت امر و هم مسؤولیتهاى ناشى از آن را برعهده خواهد داشت.
هرگاه رهبر مرجع تقلید عام نباشد، یا رأى خبرگان بمدت 10 سال به رهبرى انتخاب مى‏گردد.
اصل یکصد و هشتم‏
به منظور نظارت بر حسن انجام وظایف رهبرى و اجراى اصل یکصد و هفتم و یکصد و یازدهم و انجام سایر وظایف مذکور در این قانون، تعدادى از علماء عادل و آگاه به زمان که داراى قدرت تشخیص و احراز شرایط و صفات رهبرى باشند، یا رأى مستقیم و مخفى مردم به عنوان خبرگان انتخاب مى‏شوند. تشخیص صلاحیت داوطلبان مجلس خبرگان به عهد فقهاء شوراى نگهبان است.
دور نمایندگى مجلس خبرگان 8 سال است. انتخابات هر دوره باید پیش از پایان دور قبل برگزار شود، بطورى که کشور در هیچ زمانى بدون مجلس خبرگان نباشد.
اصل یکصد و هشتم (مکرر)
قانون مربوط به تعداد و سایر شرایط خبرگان، کیفیت انتخابات و آئین نام داخلى جلسات آنان براى نخستین دوره باید بوسیل فقهاء اولین شوراى نگهبان تهیه و با اکثریت آراء آنان تصویب شود و به تصویب نهایى رهبر انقلاب برسد. از آن پس هر گونه تغییر و تجدید نظر
Majlis:2 Volume:2 Sessions:15-28 Page:642
در این قانون و تصویب سایر مقررات مربوطه در صلاحیت مجلس خبرگان است.
اصل یکصد و نهم.
شرایط و صفات رهبر:
الف- اجتهاد مطلق بطورى که به آسانى بتواند در ابواب مختلف فقه، احکام را استنباط کند.
ب- تقواى لازم براى امامت امت اسلام.
ج- بینش صحیح سیاسى و اجتماعى، مدیریت، تدبیر، شجاعت و قدرت کافى براى رهبرى.
در صورت تعداد واجدین شرایط فوق، شخصى که داراى بینش فقهى و سیاسى قوى‏تر باشد، مقدم است.
اصل یکصد و دهم.
وظایف و اختیارات رهبرى:
1- تعیین اهداف و خط مشى کلى و سیاست‏گذارى کشور با مشورت مجمع تشخیص مصلحت‏
2- نظارت بر حسن اجراى سیاست‏هاى کلى نظام.
3- تعیین نماینده در نهادها و ارگانهائیکه لازم بداند و تعیین اختیارات آنها پس از مشورت با مجمع تشخیص مصلحت.
4- منحل نمودن مجلس شوراى اسلامى پس از موافقت اکثریت مجمع تشخیص مصلحت، در صورتیکه این مجمع رجوع به همه پرسى را لازم بداند، رهبر پس از انجام همه‏پرسى، مجلس را منحل مى‏کند.
5- صدور فرمان همه‏پرسى.
6- نصب و عزل و قبول استفاء مقامات ذیل:
الف- فقهاء شوراى نگهبان.
ب- عالیترین مقام قضایى کشور.
ج- مدیر عامل صدا و سیماى جمهورى اسلامى ایران.
7- فرماندهى کل نیروهاى مسلح به ترتیب زیر:
الف- نصب و عزل و قبول استعفاء رئیس ستاد مشترک.
ب- نصب و عزل و قبول استعفاء فرمانده کل سپاه پاسداران انقلاب اسلامى.
ج- تشکیل شوراى عالى دفاع ملى مرکب از هفت نفر از اعضاء زیر:
رئیس جمهور، نخست وزیر، وزیر دفاع، رئیس ستاد مشترک، فرمانده کل سپاه پاسداران انقلاب اسلامى، دو مشاور به تعیین رهبر.
د- تعیین فرماندهان عالى نیروهاى سه گانه به پیشنهاد شوراى عالى دفاع.
ه- اعلان جنگ و صلح و بسیج نیروها به پیشنهاد شوراى عالى دفاع.
8- امضاء حکم ریاست جمهورى پس از انتخاب مردم. صلاحیت داوطلبان ریاست جمهورى از جهت دارا بودن شرایطى که در این قانون مى‏آید باید قبل از انتخاب به تأیید شوراى نگهبان و در دور اول به تأیید رهبرى برسد.
Majlis:2 Volume:2 Sessions:15-28 Page:643
9- عزل رئیس جمهور با در نظرگرفتن مصالح کشور، پس از حکم دیوان عالى کشور به تخلف وى از وظایف قانونى یا رأى مجلس شوراى اسلامى به عدم کفایت سیاسى او یا رأى مجمع تشخیص مصلحت به عدم صلاحیت او.
10- عفو یا تخفیف مجازات محکومین در حدود موازین اسلامى، پس از پیشنهاد دیوان عالى کشور.
رهبر مى‏تواند بعضى از اختیارات خود را به شخص دیگرى تفویض کند.
اصل یکصد و یازدهم.
هر گاه رهبر از انجام وظایف قانونى خود ناتوان شود، یا فاقد یکى از شرایط مذکور در اصل پنجم و یکصد و نهم گردد یا معلوم شود فاقد بعضى از شرایط بوده است، از مقام خود برکنار خواهد شد. تشخیص این امر به عهد خبرگان مذکور در اصل یکصد و هشتم مى‏باشد.
مقررات رسیدگى و عمل به این اصل توسط خبرگان تعیین مى‏شود.
اصل یکصد و یازدهم (مکرر)
در صورت فوت یا کناره گیرى و یا عزل رهبر، هر گاه وى فقیه واجد شرایطى را به عنوان معاون خود تعیین نموده باشد، با تأیید خبرگان وظایف رهبرى را بطور موقت به عهده مى‏گیرد وگرنه شورایى مرکب از سه یا پنج نفر از اعضاء مجمع تشخیص مصلحت که اکثریت آنان از فقهاء باشند، به انتخاب مجمع مذکور وظایف رهبرى را بطور موقت عهده‏دار مى‏گردد. خبرگان موظفند در اسرع وقت نسبت به تعیین و معرفى رهبر جدید اقدام نمایند.»
این اصول هفتگانه‏اى است که در کمیسیون به تصویب رسیده است و بر اساس این اصلاحى که باید در اصل پنجم و نود و نهم و احیانا در بعضى اصول دیگر انجام بشود که اصل پنجمش را ارائه دادیم و اصل نود و نه را، بقیه هم مى‏ماند چون مباحث فرعى است به آن نمى‏پردازم، همان طورى که در ابتداى گزارش هم خدمت عزیزان عرضه داشتیم کمیسیون براى تصویب این اصول هفتگانه 15 جلسه تشکیل داده و نحوه کار کمیسیون این بود که ابتدا تمام اصولى را که مربوط به رهبرى بود و مفهوم اصول و حدود هر یک از این اصول را مورد بررسى و بحث قرار داد و نامه حضرت امام را هم در رابطه با وظیفه‏اى که براى شوراى بازنگرى قرار دادند مورد بحث و بررسى قرار داد و نظریه کمیسیون این بود که بر خلاف این که مثلا در مسأله قو مجریه یا قضائیه آنچه که به وظیفه شورا گذاشته شده مسأله تمرکز است و علاوه بر آن چیزى نیست.
در مسأله رهبرى تعبیر فرمودند «مسائل رهبرى» تمام آنچه را که مربوط به رهبر است در همه ابعاد شامل مى‏شود و لذا دست شورا و بالتبع دست کمیسیون باز است و یکى هم وظیفه دوم کمیسیون، مجمع تشخیص مصلحت است با حدودى که در فرمان حضرت امام به آن اشاره شده است که این قسمت دیگر بحث است که الان در صددش نیستیم. در هر حال با توجه به این برداشت از اختیارات شورا، کمیسیون این اصول را در رابطه با 3 مطلب:
یکى شرایط رهبر و کیفیت انتخاب رهبر، دوم خبرگان و حدود اختیارات خبرگان، و سوم اختیارات ولایت فقیه و رهبر این اصول را تقدیم شورا کرده و من ترجیح مى‏دهم که (البته اگر موافقت بفرمایند هیأت رئیسه) به جاى این که از همه این گزارش یک جا دفاع بکنیم یک جا به‏
Majlis:2 Volume:2 Sessions:15-28 Page:644
بحث گذاشته بشود براى این که خیلى شلوغ نشود (بنده آمادگى دارم هر طور باشد) ما همین طور که تقسیم کرده‏ایم یک بخش از توضیح و دفاع را و قهرا صحبت موافق و مخالف نسبت به رهبرى و کیفیت انتخاب رهبر بخش دیگر راجع به خبرگان و اختیارات خبرگان و بخش سوم هم راجع به اختیارات ولایت فقیه باشد، که البته من این طور حساب کردم که این جمعا یک گزارش است و در یک گزارش 100 دقیقه و با تصویب شورا 200 دقیقه دو برابر مى‏توانیم بحث کنیم که براى هر یک از اینها براى کمیسیون 65 دقیقه وقت هست اگر مجلس موافقت بکند، به این ترتیب وارد بشویم تا این که خیلى شلوغ نشود و گرنه هر طورى که آقایان بفرمایند. من خواهش مى‏کنم از اینجا دیگر وقت من را منظور نکنند.
نایب رئیس (هاشمى)- نه، شلوغ نمى‏شود این یک گزارش است 100 دقیقه آقایان وقت دارند.
مؤمن- 3 قسمت عرض کردم.
نایب رئیس (هاشمى)- هر سه قسمت را با هم بحث مى‏کنیم اگر وقت کم شد تمدید مى‏کنیم بهتر است، ممکن است نیاز نباشد همین طور بى‏خود وقت اضافه کردن است.
ى کى از آقایان- ولى چون گزارش مفصل است ...
نایب رئیس (هاشمى)- خوب ممکن است نداشته باشیم، ممکن است واقعا ببینیم که نیاز نیست حالا بحث شروع بشود ببینیم چه در مى‏آید. الان ما اگر تقسیم بکنیم مى‏شود 3 تا 25 دقیقه شما بگذارید فعلا روى گزارش عمل بشود تا ببینیم بحث چه طور مى‏شود (مؤمن- بسیار خوب) شما خودتان هر توضیحى دارید بفرمایید.
آذرى قمى- آقاى هاشمى اجازه مى‏دهید؟ اگر واقعا مى‏خواهید این بحث را مطرح کنید حالا فرض کنید بنده موافق یا مخالف، نسبت به این 3 اصل بخواهم حرف بزنم حتما از ده دقیقه بیشتر طول مى‏کشد و چه بسا ممکن است 20 الى 30 دقیقه حرف داشته باشم بدون این که تکرارى باشد، آن وقت شما الان که ... مى‏خواهید همه را کلا به بحث بگذارید و موافق و مخالف هم ده دقیقه صحبت بکنند این قرار هم تعبیرى که ایشان مى‏گویند واقعا شلوغ مى‏شود، یعنى با دستپاچگى ممکن است که آدم مطالبى را دربار اصل اول مثلا بزند و بقیه را اصلا نرسد که بگوید.
نایب رئیس- خوب ما نمى‏دانیم این طور مى‏شود یا نمى‏شود، ببینیم این طورى اگر شد آن وقت این کار را مى‏کنیم!
آذرى قمى- واضح است چون مطلب خیلى زیاد است.
نایب رئیس (هاشمى)- براى ما خیلى واضح نیست ما هم نظر داریم خیال مى‏کنیم حرف‏هاى‏مان درباره این مطلب 5- 6 دقیقه وقت مى‏خواهد و مى‏توانیم بزنیم دیگران هم ممکن است همین طور باشند، حالا ببینیم.
آذرى قمى- اقلًا این جورى پیشرفتش بیشتر است و وقت هم صرفه جویى مى‏شود.
نایب رئیس (هاشمى)- نه، آن جور که سه تا گزارش کنیم خیلى وقت‏مان تلف مى‏شود و ببینیم نیاز هست یا نه.
مؤمن- آن 3 تا 65 دقیقه، یعنى 200 دقیقه تقسیم بر 3 از ما به جاى‏
Majlis:2 Volume:2 Sessions:15-28 Page:645
100 دقیقه 200 دقیقه باشد تقسیم بر 100 همان 67 دقیقه مى‏شود من 67 دقیقه صحبت کنم، آقایان موافقین هم 67 دقیقه، 67 دقیقه هم ....
مشى (یزدى)- ایشان مى‏گویند از اول 200 دقیقه حساب بکنید و تقسیم بر 3 بکنید. 200 دقیقه براى مجموع بگذاریم.
نایب رئیس (هاشمى)- ى عنى از حالا بگوییم 20 دقیقه آقایان وقت دارند هر کس مى‏خواهد صحبت کند (مؤمن- بله) حالا شما آقاى مؤمن طبق آیین‏نامه عمل کنید ببینیم اگر به مشکلى برخورد کردیم و کم آوردیم این کار را مى‏کنیم (مؤمن- حالا در هر حال تجزیه نکنند) نه الان وقت‏تان زیاد است هر چه مى‏خواهید توضیحات‏تان را بدهید اگر ما دیدیم مسأله‏اى که آقاى آذرى فرمودند پیش آمد، آن وقت آیین‏نامه را اصلاح مى‏کنیم.
مؤمن- بسیار خوب، در هر حال راجع به کیفیت توجیه نظرات کمیسیون من در سه قسمت صحبت مى‏کنم منتها یکباره.
همان طور که عرض کردم یک قسمت از کار کمیسیون (که ارائه شده ملاحظه مى‏فرمایید) مربوط به رهبرى و کیفیت انتخاب رهبر است، اینجا یک اصل که پایه است (اصل پنجم و یکصدو نهم) شرایط رهبر را مشخص مى‏کند. کمیسیون در مورد شرایط رهبر تقریباً همان را که در قانون اساسى فعلى است قبول دارد چون شرایط شرعیه و عقلیه لازم در بند 1 و 2 اصل 109 آمده «صلاحیت علمى» در اصل 109 این است شرایط و صفات رهبر:
1- صلاحیت علمى و تقوائى لازم براى افتاء و مرجعیت.
2- بینش سیاسى و اجتماعى، شجاعت، قدرت و مدیریت کافى براى رهبرى.
منتها آنچه را که کمیسیون پیشنهاد کرده که در اصل 109 ملاحظه مى‏فرمایند هست، از نظر علمى جدا کرده‏ایم در بند اول:
الف- اجتهاد مطلق بطورى که به آسانى بتواند در ابواب مختلف فقه احکام را استنباط کند که بر مجتهد متجزى اصلا معلوم نیست فقیه اطلاق بشود تا حق ولایت داشته باشد و فقیه به کسى مى‏گویند (فقیه به قول مطلق) که ولایت براى اوست و نسبت به احکام بتواند اشراف داشته باشد، اگر نگوییم بالفعل استنباطش موجود باشد قریب به فعل باشد فلذا براى این جهت تعبیر شده است که به آسانى بتواند در ابواب مختلف فقه که همان اجتهاد مطلق است احکام را استنباط کند. این شرط اول، شرط عملیت است.
بند «ب»- تقواى لازم براى امامت، که تقواى لازم براى امامت امت اسلام ما تعبیر به عدالت نکردیم چون تقواى لازم براى امامت چه بسا بیشتر باشد از آن عدالتى که در یک امام جماعت مثلا لازم هست، باید آن قدر معنویت و تقواى قوى داشته باشد که در برابر کوران‏هائى که پیش میاید بتواند قشنگ بایستد و به وظیفه الهى خودش عمل کند که امامت امت اسلام این را اقتضاء دارد.
در مورد «ج» که همان بند دوم اصل 109 فعلى است بینش صحیح سیاسى. این کلمه «صحیح» را که ما اضافه کرده‏ایم هم متخذ است از فرمایش حضرت امام در یکى از نامه‏هائى که مرقوم فرموده‏اند که بینش صحیح سیاسى و هم بینش سیاسى ممکن است درست باشد ممکن‏
Majlis:2 Volume:2 Sessions:15-28 Page:646
است نادرست، براى اینکه روشن‏تر باشد ما کلمه «صحیح» را اضافه کردیم بینش صحیح سیاسى و اجتماعى، مدیریت، تدبیر، تدبیر در اصل پنجم بود اینجا نبود آوردیم. «شجاعت و قدرت کافى براى رهبرى» این همان شرایط است به نظر ما منتها یک مقدار توضیح داده شده و مى‏توان گفت که عمدتاً تغییر عبارتى و توضیحى است.
در ذیل آن جمله‏اى که اضافه کرده‏ایم «در صورت تعدد واجدین شرایط فوق شخصى که داراى بینش فقهى و سیاسى قوى‏تر باشد مقدم است» این یک مسأله‏اى است که ما در واقع از شرایط مى‏دانیم به این معنا که از نظر شرعى به حسب روایات متعددى که ما داریم، رهبر در صورتى که اعلمى در جامعه باشد، غیر اعلم نمى‏تواند رهبرى داشته باشد. روایات مختلف و متعددى در این زمینه وارد شده منتها ما اعلمیت را عبارت از صرف اعلمیت در مسائل فقهى و استنباط احکام نمى‏دانیم بلکه هم در استنباط احکام و هم در شناخت موضوعات، کسى که مى‏خواهد رهبر یک است و امام کشور اسلامى و اسلام باشد. این با موضوعات گوناگونى برخورد دارد که باید تشخیص صحیح در مورد هر موضوعى بدهد و تطبیق کند کبراى کلى فقهى را بر این موضوع صحیح، هم باید از نظر شناخت احکام اسلام (و به تعبیر امروزى شاید) هم از نظر قانون‏دانى که کلى دانى است از دیگران مقدم باشد و هم بعد از اینکه قانون را دانست و تشخیص داد، در تشخیص موضوع قوى‏تر از دیگران باشد. این اعلمیتى است که در صحیحه عیسى بن قاسم هست در صحیحه عبدالکریم به عنوان ندب هاشمى از آن استفاده مى‏شود و در یک روایت مستفیضه دیگرى که اگر مردم امامت خودشان را به دست کسى بسپارند با این که «فیه من هو اعلم منه لایزال امرهم فى سفال» که از پیغمبر (ص) نقل شده روایت مستفیضه است، حالا گرچه ممکن است در سند، تک تک مواردى که نقل شده خدشه بشود ولى مستفیض است و آن دو تا روایت هم در صحیحه است. که از آن استفاده مى‏شود اعلم به اعلم، به قانون و فقه و اعلم به احکام باشد چون شرط این در واقع شرعى است یعنى با وجود اعلم در این قسمت‏ها نوبت به دیگران نمى‏رسد فلذا ما در ذیل اصل 109 که مربوط به شرایط است آوردیم.
در مورد انتخاب رهبر کمیسیون براى این که هیچ ابهامى در کار نباشد مسأله این که رهبرى حضرت امام یک رهبرى است که به خبرگان هیچ گونه ارتباطى ندارد عبارت را جورى تنظیم کرد که این مطلب را برساند که حضرت امام استثناء است با صلاحیتى که براى رهبرى دارند، مردم او را شناخته‏اند به مرجعیت و رهبرى پذیرفته‏اند.
بعد از این، غیر حضرت امام، کمیسیون تشخیص رهبرى را به عهده خبرگان گذاشت، مى‏خواهم بگویم این یک ابهام بود یا نقص، در قانون اساسى قبلى به طور وضوح این بیان نشده بود که تشخیص رهبر به عهده خبرگان است. ما در مجلس خبرگان به زحمت بعضى از موادى را که مربوط به این قسمت بود توانستیم به تصویب برسانیم، خیلى از برادران مى‏گفتند این در قانون اساسى نیست که از صلاحیت خبرگان باشد. البته آنجا محل خلاف بود ما براى این که اصلا این خلافى در کار نباشد گفتیم، تعیین رهبر به عهده خبرگان منتخب مردم است.
این خبرگان در مورد اشخاص بررسى مى‏کنند اگر کسى را از نظر علمى و فقهى یا از نظر بینش سیاسى که در واقع همان تشخیص موضوعات است بهتر یافتند که این جهت، عرض کردم همان اعلمیتى است که از نظر فقهى شرط است و یا یک مقبولیتى در شخصى یافتند یا
Majlis:2 Volume:2 Sessions:15-28 Page:647
امتیاز دیگرى در یکى یافتند این را به عنوان رهبر معرفى مى‏کنند و در صورتى که یک نفر را داراى یک امتیاز نیافتند اینجا مسأله شوراى رهبرى را کمیسیون تأیید نکرد، به خاطر این که مسأله شورا همان طورى که در دلائل توجیهى به عرض عموم رسانده شد، اصلا سابقه اسلامى ندارد که امامت امت با شورا اداره شده باشد و در نظر جمعى از اعضاء کمیسیون این مسأله خلاف موازین شرعى دانسته شد و گذشته از این، مسأله این است که تصمیم‏گیر این شوراى امور اجرائى که بالاترین مقام اجرائى فوق است مقام رهبرى، از شوراهاى اجرائى در ظرف این 10 سال خیرى دیده نشده است، فلذا کمیسیون شورا را حذف کرد و نظر داد که خبرگان یک نفر را تعیین بکنند حالا اگر تشخیص دادند با آن امتیازاتى که شرط شرعى است و یا با یک جهاتى مثل مقبولیت عامه و اینها که جهات مرجع عرفى است، این را انتخاب مى‏کنند وگرنه یک نفر را به اختیار خبرگان گذاشت که معرفى کنند و انتخاب کنند و به مردم معرفى کنند.
مسأله مرجعیت در مورد رهبر مورد بحث قرار گرفت در کمیسیون با توجه به ضوابط شرعى که ما داریم ملاک رهبرى رهبر، آن که هست (همان طور که عرض کردم) اعلمیت است، اگر شخصى اعلم از دیگران بود باید او رهبرى را به عهده بگیرد همان طور که توضیح دادم. «مرجعیت» خودش ملاک شرعى ندارد بلى، اگر دو نفر مساوى بودند و یکى از این دو مرجع بود البته معلوم است که مرجع مقبولیت عامه دارد و با این آوردن کلمه مقبولیت عامه در اصل در واقع خبرگان ارشاد شده که آن کسى را که مرجع است تعیین کنند و الا این مسأله که مرجعیت از نظر مقبولیت عامه نقش دارد بر هیچ کس پوشیده نیست و ما هم خودمان مى‏دانیم که آنچه که باعث عظمت انقلاب ما و صدور انقلاب ما و جا افتادنش در جهان اسلام شده، رهبرى ما همراه با مرجعیت است.
مرجعیت عام حضرت امام است که مردم چون او را مرجع تقلید مى‏دانند و احکام الله را از او مى‏گیرند و آنچه را که ایشان مى‏فرمایند از باب این که بهترین تشخیص‏دهند احکام فقه است هرچه را بفرمایند حکم الله مى‏دانند. این است که نفوذ کلام ایشان باعث شده است که چه در داخل و چه در خارج، در محیطهاى اسلامى گسترش پیدا بکند ولى کمیسیون این جهت را نفى نکرد بلکه مسأله «علمیت» اتفاقا در مرجع هم شرط است که اگر مرجعى اعلم بود مرجع تقلید هم هست رهبر و مرجع یکى مى‏شود.
بنابراین بدون این که یک عنوانى را که عرض کنم از نظر شرعى ملاک ندارد در عبارت بیاورد واقع آنچه را که هست که عبارت از اعلمیت باشد او را در اصل 107 آورد که از نظر موازین هم درست باشد، منتها در مورد رهبر اگر مرجع تقلید نباشد و یا مرجع تقلید مختصرى باشد یک 100 نفر یا 200 نفرى از او تقلید بکنند که شاید نزدیک به صحت سلب مرجعیت از او هست، در مورد اینجا کمیسیون چون احتمال داد که بعد از گذشت یک مدتى رهبرى که مرجع نیست اگر از طرف خبرگان به رهبرى انتخاب بشود ممکن است با گذشت زمان فرد اصلحى پیدا بشود که آن فرد اصلح لازم باشد، به جاى این رهبر گذاشته بشود براى این که در مورد رهبر و رهبرى رهبر خللى پیش نیاید کمیسیون تشخیص داد که رهبرى را که خبرگان براى این شخص فقیه واجد شرایط در نظر مى‏گیرند محدود باشد، تا بعد از گذشتن زمانى که محدود
Majlis:2 Volume:2 Sessions:15-28 Page:648
است اگر که شخص اصلحى پیدا نشد که تأیید مى‏شود و تمدید رهبرى رهبر و اگر اصلحى پیدا شد بدون این که او را الزام به عزل بکنند که با مقام رهبرى مناسبت ندارد، خودش کنار برود و بعد یک نفر دیگر را به جایش تعیین بکنند. در هر حال این نظر کمیسیون است که با اکثریت به این نتیجه رسیدند این مربوط به انتخاب رهبر.
اما راجع به خبرگان، در مورد خبرگان ما اصل واحدى را که اصل 108 بود در قانون اساسى این را به صورت دو تا اصل در آوردیم، که اولا خبرگان را مشخص کردیم که اشخاصى هستند باید انتخاب بشوند و در اصل اول تقریبا و شرایط پایه‏اى را برایش ذکر کردیم که از این شرایط هرگز عدول نشود، در قانون اساسى بیاید یک سرى شرایط دیگر اگر لازم هست آن را به عهده قانون گذاشتیم و در اصل دوم یک مقدارى از وظایف ... حالا من با اشاره به متنى که خواندم عرض مى‏کنم در اصل 108 گفتیم که براى این که نظارت بر حسن انجام وظایف رهبرى داشته باشیم این یک، که در واقع وظیفه خبرگان است چون اصل 111، که بعد مى‏خوانیم که باز وظایف خبرگان است از وظایف خبرگان این است که اگر تشخیص بدهند که رهبر نمى‏تواند به وظیفه‏اش عمل بکند او را کنار مى‏گذارند، مقدمه این نظارت بر اعمال رهبر است که ببینند چگونه عمل مى‏کند.
بنابراین ما این را اینجا آوردیم و سرش هم این است که در مجلس خبرگان در این قسمت صحبت بود که آیا خبرگان حق نظارت دارند یا ندارند البته مجلس خبرگان به این نتیجه رسید که حق نظارت دارد ولى با زحمت و احتیاج به وقت داشت، براى این که این مطلب مورد شبهه قرار نگیرد یکى از وظایف خبرگان به منظور نظارت بر حسن انجام وظایف رهبرى و اجراى اصل 107 که انتخاب رهبر باشد و 111 که مسأله کنار گذاشتن رهبر باشد و انجام سایر وظایفى که در این قانون ذکر شده که حالا عرض مى‏کنم. در اصل 111 مکرر بعضى وظایف دیگر هم ذکر شده، تعدادى از علمائى که علماء باشند یعنى از نظر انصرافش یعنى علم فقه را فقیه باشند، در رشته فقه تحصیلاتشان باشد، عادل باشند، آگاه به زمان و بتوانند قدرت تشخیص و احراز شرایط و صفات رهبرى را داشته باشند، اینها با رأى مستقیم ومخفى مردم به عنوان خبرگان انتخاب مى‏شوند. قانون اساسى مشخص نکرده بود هم وظایفشان را اینجا در این اصل آوردیم و هم این که بیان کردیم که به هر حال خبرگانى هم ما داریم، صلاحیت اینها را به عهده فقهاء شوراى نگهبان گذاشته‏ایم. براى این که با توجه به این که فقهاى شوراى نگهبان مجتهدین عادل و آگاه به زمان هستند پس خصوصیاتى در آنها هست که صلاحیت دارند که اینها را تشخیص بدهند، دیگر نیازى نبود که حقوقدان‏ها را ضمیمه کنند.
البته در زمان‏هاى گذشته انتخاب بعضى از خبرگان که بنده خدمت آقایان بودم حقوقدان‏ها با فقها اختلاف‏نظر نداشتند در شوراى نگهبان و بنده‏هاى خدا تسلیم بودند از باب کمال اعتمادى که در بین هست، اعتماد متقابل الا این که خوب واقعیت این است که این مربوط به شأن فقهاء است از این جهت تصریح شد که مربوط به فقهاء شوراى نگهبان است.
دور نمایندگى مجلس خبرگان را هم ذکر کردیم که به دست قانون عادى سپرده نشود و یک زمان نسبتا طولانى گذاشتیم که 8 سال باشد کمتر از آن چون نیازى چندان نیست خصوصا این که بى‏جهت مرتّب انتخاباتى در کشور برگزار بشود خصوصا این که به شما عرض‏
Majlis:2 Volume:2 Sessions:15-28 Page:649
کنم جلسات خبرگان هم خیلى زیاد نیست پختگى‏اى را هم باید پیدا بکنند. لذا 8 سال برایش ذکر کردیم و گفتیم باید طورى هم باشد که همیشه خبرگان داشته باشیم و در هیچ زمانى بدون مجلس نباشد و مقرارتى را که خبرگان براى خودشان، براى شرایط دیگرى که در قانون اساسى نیامده احیانا لازم مى‏دانم در داوطلبین ذکر بکنم. این قانون‏گذارى مربوط به این جهت را به عهده خود خبرگان گذاشتیم که این اصل 108 مکرر است. یکى دیگر از وظایف خبرگان آن است که در اصل 111 آمده همان که در قانون اساسى بود ما عینا آورده‏ایم. تقریبا که رهبر از انجام وظایف قانونى خود ناتوان شود یا فاقد یکى از شرایطى که داشته، بشود یا بفهمیم که خبرگان اشتباه کرده‏اند از اول بیخود کسى را که نمى‏بایست انتخاب بکنند، اشتباه کرده‏اند و انتخاب کرده‏اند این خود خبرگان بعد از تشخیص مى‏توانند او را کنار بگذارند و شخص دیگرى را جانشین او کنند و تشخیص هم به عهده خودشان است، مقررات را هم خودشان تعیین مى‏کنند. که این تقریبا همان اصل 111 سابق است فقط مسأله این که اگر اشتباهى پیش آمده باشد، این را تذکر دادیم. در اصل 111 مکرر مسأله تصدى رهبرى به طور موقت به او تعرض شده که از این جهت انصافا قانون اساسى نقص داشت که اگر مثلا رهبر استعفاء کرد، که اتفاقا اینجا کناره‏گیرى را هم مطرح کردیم یا کنار گذاشته شد، یا فوت کرد و از استعفاء یا کنار گذاشته شدن، کناره‏گیرى‏اش یا فوتش تا زمان این که خبرگان تشکیل بشود و رهبر را تعیین بکند، یک یا دو ماه طول کشید، براى این که رهبرى است محفوظ باشد به طور موقت در این زمان موقت، کمیسیون تشخیص داد که اگر رهبر یک نفر را به عنوان معاون خودش تعیین کرده باشد در زمان حیات خودش رهبر سابق و خبرگان هم ببینند این هم شرایط را در حداقل دارد، به طور موقت تأیید بکنند به دست خبرگان باشد تأیید کنند که این عهده‏دار باشد. اگر نه 3 یا 5 نفر را مجمع تشخیص مصلحت، که به خصوصیات کشور وارد است آنها تعیین مى‏کنند، منتها شرط کردیم که اکثریت آن 3 یا 5 یعنى یا 2 نفر از 3 نفر، یا 3 نفر از 5 نفر فقیه باشند که با فقیه عادل همیشه امامت امت انجام بشود این هم راجع به مسأله وظایف خبرگان. اما چیزى که باقى مانده وظایف و اختیارات رهبرى است که در اصل 110 است کمیسیون با توجه به این که مسأله ولایت فقیه همان طور که در فرمایشات حضرت امام هم آمده همان ولایت امام معصوم و انبیاء بما انهم ائمه است و ادامه امامت پیامبر و امام معصوم است، بنابراین از جهت اداره کشور همان اختیاراتى را که براى امام معصوم سلام الله علیه هست براى ولى فقیه هم هست. پس بنابراین ما نمى‏توانیم از نظر اختیارات محدود کنیم ولى فقیه را از نظر شرعى، این از یک طرف.
از طرف دیگر اگر ما بخواهیم غیر منضبط رها کنیم، دردنیاى امروز که اصلا نمى‏دانند ولایت فقیه یعنى چه و فقط آماده‏اند براى نیش زدن، اعتراض به ما و قانون و کشور ما مورد اتهام و بى‏ضابطگى قرار مى‏گیرد از این جهت کمیسیون سعى کرد که تحفظ کند هم بر سع اختیارات مقام ولایت فقیه و هم این که تحت یک ضابطه‏اى منضبط باشد و روى این جهتى که عرض کردیم اختیاراتى را که در اصل یکصد و دهم براى ولى فقیه و رهبر ذکر نشده بود اضافه کرد و الا بر حسب آنچه که در شوراى نگهبان مکرر مورد بحث قرار گرفته از اصل یکصد و دهم استفاد انحصار اختیارات ولایت فقیه مى‏شود. براى این که سع این محفوظ باشد
Majlis:2 Volume:2 Sessions:15-28 Page:650
و منضبط باشد یک موارد دیگرى را هم به وظایف رهبرى افزودیم. علاوه بر این که خود همین موارد (همانطور که الان عرض مى‏کنم در بعضى‏هایش) در مورد هر کدامشان که صحبت بکنیم اقتضاء دقت و تأمل این است که ما این اختیار را به ولایت فقیه بدهیم منهاى آن جهتى که جنب شرعى هست، هم جنب شرعى و هم جنب عقلى. از مواردى که اضافه شده اول تعیین اهداف و خط مشى کلى و سیاستگذارى کشور است. سیاستهاى کلى کشور در تمام ابعاد باید مشخص شود تا این که اگر قو مجریه مى‏خواهد تصمیم‏گیرى کند از این سیاستهاى کلى انحراف نباشد، مجلس مى‏خواهد قانون‏گذارى کند از آن سیاست‏هاى کلى انحراف نباشد، آن کسى که صلاحیت این را دارد که سیاست کلى کشور را تعیین کند، مقام ولایت فقیه است. براى این که اوست که شناخت از اسلام کما هو حقه دارد و بینش و آگاهى صحیح هم دارد. بنابراین مى‏تواند سیاست‏هاى کلى را بر اساس اصول اسلامى او تعیین کند. کس دیگرى شایستگى را که رهبر دارد ندارد، در عین حال که این حق براى رهبر تشخیص داده شد، براى محکم‏کارى با مشورت مجمع تشخیص مصلحت، که حالا افراد مجمع تشخیص مصلحت قهراً افرادى هستند که مى‏توانند براى اسلام و کشور اسلامى مصلحت‏اندیشى بکنند که حالا تعدادش را خود شورا تعیین مى‏کند و اشخاص را خود شورا تعیین مى‏کند. ولى کلى‏اش مشخص است که بالاخره اشخاصى هستند که به تصدیق شورا، صلاحیت این که جزو مصلحت‏اندیشان اسلام باشند، این صلاحیت را دارند و وقتى که این خط مشى کلى و سیاست‏گذارى از طرف رهبر تعیین شد نظارت بر حسن اجراء، ممکن است رهبر سیاستگذارى بکند اما به این سیاست‏ها در مقام عمل توجه نشود. فلذا حق این را دارد و مى‏بایست هم رهبر یک نظارتى بر کلیات داشته باشد که از آن خط مشى کلى (نه جزئیات تصمیم‏گیرى) سیاست‏گذارى و اهداف کلى که تعیین شده در قو مجریه، قو قضائیه، قو قانونگذارى انحراف شده یا نشده؟ که قهرا اگر بود مى‏تواند اقدامات لازم را انجام بدهد و به دنبال همین جهت که نظارت دارد اگر تشخیص داد که در یک زمانى (البته این زمان نبوده) بدون توجه مجلس، از آن سیاست کلى خارج شد قهرا ارشادى را که باید بکند مى‏کند. ولى اگر دید که در حدى مجلس بى‏اعتناء است که نمى‏تواند و اعتناء نمى‏کند به ارشادات و رهنمودهایى که مى‏شود، در بند چهارم حق منحل نمودن مجلس را به رهبر دادیم که اگر دید از آن سیاست‏هاى اصیل اسلامى که برایش تعیین شده و خط مشى مشخص کنار مى‏رود، حق دارد منحل بکند. منتها براى این که باز محکم‏کارى بیشترى بشود اینجا علاوه بر مشورت، موافقت مجمع تشخیص مصلحت را لازم دانسته‏ایم و حتى براى محکم‏کارى بیشتر گفتیم، اگر مجمع تشخیص مصلحت نظرش این است که ابتدائا اقدام به انحلال بکند، بسیار خوب. اگر رهبر را مخیر گذاشت رهبر اختیار دارد و اگر تعیین کرد که حتما باید به همه‏پرسى رجوع کند، اول رهبر باید همه پرسى را انجام بدهد و بعد اقدام به انحلال بکند.
دیگر این که در نهادها و ارگان‏هایى که لازم بداند براى یک مقدار کمک بیشتر و کمک به مسؤولین نهادها، که غیر از مسأل نظارت باشد و هم مسأل نظارت، همان طورى که حضرت امام در این دوران رهبرى ولو این که ممکن است شوراى نگهبان بگوید که از این اصل 110 استفاده نمى‏شود، ولى مقام ولایت فقیه که اختیارات تام داشته آنچه که براى حضرت امام عمده‏
Majlis:2 Volume:2 Sessions:15-28 Page:651
بوده مسأل رعایت ضوابط شرع بوده که به ولى فقیه، آن هم ولى فقیهى مانند حضرت امام که تمام شرایط علمى و تقوایى و بینش صحیح را دارد اجازه این جهت را داده است که در هر جا که مصلحت دانست و هر طور که مصلحت دانست، اقدام بکند و لذا حضرت امام نمایندگانى در نهادها براى خودشان قرار داده‏اند و حق هم داشته‏اند که این کار را بکنند براى این که توهمى نشود که مسأله، قانون اساسى است، حالا قانون اساسى در آن زمانى که خبرگان اول قانون اساسى تنظیم مى‏کردند گرفتار جوهایى بودند و عجله‏اى، والا فقهاى عالى‏مقامى در آنجا بودند که به این جهات توجه داشتند و براى این‏که مقدار سرعت عمل کم بود آن طورى که باید و شاید اختیارات ولایت فقیه در قانون اساسى تبیین نشد. این نقص هم به این جهت برداشته شد و راجع به این‏که اختیارات این نماینده‏ها چه باشد، (البته باید اینها در قوانین دیده بشود) صحبت شد و بالاخره کمیسیون به این نتیجه رسید که اگر نماینده را رهبر تعیین مى‏کند نمى‏شود اختیارات نماینده را یک نفر دیگر تعیین بکند، فلذا تعیین اختیارات و حدود اختیارات را به دست خود رهبر داده‏اند.
مسأل صدور فرمان همه‏پرسى که مرجعى باید باشد که دستور بدهد که همه‏پرسى انجام بشود، کما این که در مسأل بازنگرى در قانون اساسى آقایان عنایت فرموده بودند این هم از اختیارات مقام رهبرى دانسته شد.
در مورد آنچه که در قانون اساسى ذکر شد و یک چیز دیگرى هم که اینجا اضافه شد مسأله عزل رئیس جمهور بود که خصوصا با توجه به کلیاتى که به تصویب رسید که رئیس قو مجریه هست، یکى از اهرم‏هاى کنترلى که اختیار دارد و مى‏بایست این اختیار را مقام ولایت فقیه داشته باشد این بود که اگر تشخیص داد از وظیفه‏اى که مى‏بایست از آن خط مشى کلى اسلامى که تعیین شده در مقام اجراء و برنامه‏هاى اجرائى انحراف پیدا بشود براى رئیس جمهور، اینجا کمیسیون باز در ذیل بند نهم گفت که اگر با مجمع تشخیص مصلحت مشورت کرد و مجمع تشخیص مصلحت هم نظر رهبرى را تأیید کرد و رأى داد به این که ریاست جمهورى صلاحیت ندارد اینجا بتواند کنار بگذارد، بدون این که نیازى باشد که مجلس رأى بدهد و یا دیوان عالى کشور چرا؟ چون ممکن است (براى سد ثغور قضیه) رئیس جمهور در حدى باشد که در آن محکم قضائى نفوذ داشته باشد یا نفوذى داشته باشد در مجلس، خصوصا در عدم کفایت سیاسى جمعیت زیادى لازم دانستیم که به عدم کفایت سیاسى در مجلس رأى بدهند، نفوذ ریاست جمهورى مانع بشود از این که مجلس رأى صحیح و درست خودش را بدهد. فلذا دست رهبرى را که شرعا هم باز هست که مشروعیت هم کار کارگزاران وابسته به تأیید و تنفیذ مقام رهبرى است از این را هم اضافه کرد.
مسأله دیگرى که اینجا هست تقریبا بقى همان چیزهایى است که در قانون اساسى بوده تنها این که در آن مواردى که نصب افرادى مثل نصب فقهاى شوراى نگهبان و نصب عالى‏ترین مقام قضائى کشور، نصب فرماند سپاه و رئیس ستاد مشترک. تنها نصب در قانون اساسى ذکر شده بود. اینجا اگر در بعضى جاهایش «عزل» هم نبود به آن اضافه شد و همچنین براى این که روشن باشد که آن کسى (آن مقامى) که اگر استعفاء داد، مسؤول این که استعفایش به او تحویل داده شود چه کسى هست، قبول استعفاء هم از صلاحیت مقام رهبرى دانسته شد.
Majlis:2 Volume:2 Sessions:15-28 Page:652
و باز به صلاحیت‏هاى رهبر مسأل نصب مدیرعامل و همچنین عزل و قبول استعفاء مدیر عامل صدا و سیماى جمهورى اسلامى اضافه شد که این هم اتفاقاً در بحث گذشته‏مان به تأیید شورا رسید.
مطلب آخرى که عرض مى‏کنم و انشاءالله مرخص مى‏شوم این است که باز چون مسأله (از نظر شرعى) همان‏طورى که مشروعیت کار هم کارگزاران با تنفیذ و پذیرفتن مقام رهبرى هست، بنابراین در کارهایى که وظیف رهبرى است اگر شرعا شرط نباشد که خودش بالمباشره انجام بدهد، حق این که به کسى واگذار بکند را دارد یعنى هر کسى را که مصلحت تشخیص داد، کما این که حضرت امام هم این کار را کرده است. حالا فرض کنید مثلا جانشین فرمانده کل قوا باشد، مسأل عفو باشد که در زمان رهبرى حضرت امام اتفاق افتاده. این در ذیل اضافه شد که رهبر مى‏تواند بعضى از اختیارات خود را به شخص دیگرى واگذار کند. این هم یک مسأل شرعى است و قانون اساسى را خواستیم از این جهت مطابق موازین شرع باشد. البته این جهت را عرض کنم که مثلا «عالى‏ترین مقام قضائى کشور» یا این که پس از پیشنهاد دیوان‏عالى کشور باید عفو بشود یا «نصب و عزل عالى‏ترین مقام قضائى کشور» جاى این را کمیسیون باز گذاشته که اگر شورا در تصمیماتى که راجع به اصول مربوط به قو قضائیه مى‏گیرد عفو یا تخفیف مجازات محکومین، مى‏خواهد حکم تعزیر باشد، حد باشد در حدود، قید هم زده در حدود موازین اسلامى. به شما عرض کنم که ما پس از پیشنهاد دیوان‏عالى کشور که آوردیم در واقع این بند از این جهت باز است و همچنین «نصب عالى‏ترین مقام قضایى کشور» که اگر دراصول مربوط به قو قضائیه شورا به یک نتیج دیگرى رسید آن را ضمیمه مى‏کند و بر اساس این توضیحاتى که دادم در مسأل نظارت بر انتخابات خبرگان مثل سایر انتخابات مهمى که در کشور برگزار مى‏شود نظارت به عهد شوراى نگهبان گذاشته شد، نظارت بر انتخابات خبرگان هم آنجا در اصل نود و نهم ذکر نشده بود که در این اصلاح ذکر شد، آنجا انتخابات مجلس شوراى اسلامى هست و همه‏پرسى هست و انتخابات ریاست جمهورى، خبرگان را ندارد که آن هم اضافه شد، ذکر شد و با توجه به تغییرى که در کیفیت انتخاب رهبر اینجا به وجود آمده یک عبارات اضافه‏اى که در اصل پنجم بود آن هم حذف شد. این خلاص مطلب بود که عرض کردم، البته ظاهراً یکى دو تا اصل دیگر هم هست که اگر نباشد همه‏پرسى به اختیار رهبر باشد اصل 59 و 131 و احتمالا ذیل اصل 132 نیز اصلاح مى‏شود. اینها مسائلى نیست که کمیسیون با آن مخالف باشد.
این خلاص آن چیزى بود که کمیسیون نظر داده، والسلام علیکم، خیلى ممنون.
رئیس- ایدکم الله.
نایب رئیس (هاشمى رفسنجانى)- اگر آقایان تنفس مى‏خواهند تنفس مى‏دهیم (نمایندگان- بلى، تنفس بدهید).
منشى- یک ربع ساعت تنفس مى‏دهیم.
 (جلسه ساعت 55/ 17 به عنوان تنفس تعطیل و مجدداً ساعت 20/ 18 به ریاست آقاى على مشکینى تشکیل گردید)
رئیس- بسم الله الرحمن الرحیم. جلسه براى ادام مذاکرات رسمى است. دستور جلسه را بفرمایید.
Majlis:2 Volume:2 Sessions:15-28 Page:653
منشى (یزدى)- جناب آقاى کروبى به عنوان مخالف بفرمایید.
مهدى کروبى- بسم الله الرحمن الرحیم. عرض بنده در رابطه با مصوبه کمیسیون اول (کمیسیون رهبرى) است. طبیعى است که چارچوب مصوبه را قبول داریم و رأى هم مى‏دهیم. اما به عنوان مخالف نکاتى که به نظرمان مى‏آید تذکر مى‏دهیم والا به کل آن‏ها رأى مى‏دهیم، فعلا که به عنوان مخالف صحبت مى‏کنیم همان نکاتى را مى‏گوییم که مخالف هستیم دیگر آن قسمت‏هایش را که خوب و صحیح مى‏دانیم، در آن قسمت‏ها صحبت نمى‏کنیم و عرضى نداریم.
ببینید یک وقت رهبر امام است با هم خصوصیات و ویژگیهایى که حضرت امام دارد و ان شاءالله ساى ایشان بر سر ما مستدام باشد تا ظهور حضرت مهدى (عج)، خودش بنیانگذار جمهورى اسلامى است، رهبر انقلاب است و اصلا این نظام را به وجود آورده و آن بصیرت و آن دوراندیشى و آن خصوصیات خاصى که واقعاً امام دارد. اینجا رهبرى، خوب هر کجا بخواهد نماینده بگذارد، هر اقدامى که بخواهد انجام بدهد کاملا هم حساب و هم خصوصیات را دقت بکند و با توجه به هم ابعاد کارش را انجام مى‏دهد و مى‏بینیم که امام از این اختیارات ولایتى که داشته، چه آنهایى که در قانون اساسى بالصراحه ذکر شده و چه آنهایى که استفاده از اصل پنجم شده که اصل حکومت، حکومت ولى فقیه است مى‏بینیم براى حل مشکلات بوده. براى اینکه گره‏هاى کور را باز کند، براى اینکه بن بستها را بشکند، از مسائل جنگ بگیریم تا تشکیل مجمع مصلحت، حتى انحلال گزینش‏ها که مثلا چه ضایعاتى داشت. بنابراین به نظر ما یک وضع جدایى دارد. اما ما بیاییم بیش از آن‏که در قانون اساسى است بالصراحه اختیارات به رهبرى بدهیم غیر از امام، در حالى‏که نمى‏دانیم که چه کسى رهبر مى‏شود، علما، بزرگان، شخصیت‏ها را مى‏شناسیم و ارادت هم به آنها داریم ولى مى‏خواهیم بگوییم فاصله‏شان با امام خیلى طولانى است (حالا هر کسى باشد) اختیارات بیش از اختیارات امام بالصراحه قانون اساسى این مضر است و نمى‏دانیم عوارض آن چیست؟ ما دیدیم که هنوز مقام رهبرى نبود و شخصیت‏ها و بزرگان و عزیزانى ما داشتیم که باز از همین قضیه استفاده مى‏کردند به صورتى که چرا اینجا فلان کس هست، آنجا چرا فلان کس هست، دادگاه چرا این‏جورى مى‏کند، فلان کس چرا اینجا هست، چرا این را برنمى‏دارید، چرا او را نمى‏گذارید؟ و خود این چه مشکلاتى درست کرده بود که اگر مسؤولین مى‏خواستند به این تذکرات توجه کنند خوب بود همه چیز به هم بریزد و آخر هم این‏جورى شد. هنوز هم به حد مقام رهبرى نبوده، با هم خوبى‏شان و با هم بزرگوارى‏شان!
بنابراین من عرضم و سخنم این است که اگر آن رهبر، آن رهبرى باشد که امتیازات فوق العاده و جالب داشته باشد که از همان اصل پنجم استفاده مى‏کند و هر کجا مصلحت بداند اقدام مى‏کند و طبیعى است حق رهبرى است. اما اگر چنانچه نه مصلحت نباشد، خوب دیگر محدود است و لذا من دو جاى مشخص را مى‏خواهم بگویم که حذف بشود و حتى در کمیسیون هم من صحبت کردم که جز آنهایى که در قانون اساسى ذکر جاى دیگر با صراحت نیاید چون نمى‏دانیم چه از آن در مى‏آید! منتها در عمل اینجا به بعضى مشکلات برخوردیم که خود من رأى دادم. مثلا در صدا و سیما ما موافقیم، مبنى بر اینکه این مسؤولیت‏
Majlis:2 Volume:2 Sessions:15-28 Page:654
به ریاست جمهورى نتیجتاً داده بشود چون سران سه قوه ... حکم هم ریاست جمهورى، با اختیاراتى که ریاست جمهورى دارد (حالا هر کس هست) نتیجتاً آن کسى که حکم داد، صدا و سیما در اختیار او بود و لذا ما احساس کردیم که باز بهتر است که در اختیار رهبر باشد، چون رهبر هرکه باشد شمولش طبعاً بیشتر است، هم طیفها مورد توجه و عنایت او است و ممکن است یک رئیس جمهورى یک روزى در یک جریان خاصى و در یک طیف خاصى قرار بگیرد. اما رهبر مسلم نمى‏تواند چنین چیزى باشد. رهبر کسى است که همه مورد عنایت و توجه او هستند. یا مثلا براى این‏که باز معتقد بودیم که تمرکز قوا به سمت ریاست جمهورى باید باشد، اما از این طرف هم فکر مى‏کردیم محدودیت هم باید باشد. فرض براى عزل ریاست جمهورى با همین خصوصیاتى که اینجا ذکر شده اینها یک چیزهایى است که ضرورت است، چاره‏اى نداریم و براى یک مسأله اهم و مهمترى لازم است. اینجور موارد را ما معتقدیم که اضافه بشود اشکال ندارد، ولى یک موارد دیگرى ما معتقدیم که نباید باشد که خلاصه در دو مورد است که عرض مى‏کنم:
یک مورد تعیین نماینده در نهادها و ارگانهایى که لازم بداند و تعیین اختیارات آنها پس از مشورت با جمع تشخیص مصلحت.
اصلا این را من معتقدم آنجا هم صحبت بود که هم وزارت‏خانه‏ها را به هم مى‏ریزد، هم نهادها به این صورت به هم مى‏ریزد که رهبر موظف است ... (یعنى به این معنا که حق دارد) و افراد مختلفى آنجا گذاشته بشود که اصلا مدیریت‏ها، اصطکاک‏ها، برخوردها این مسلماً مشکلاتى دارد. چه داعى داریم با صراحت این را بگذاریم مسکوت بماند. رهبر است و تدبیرش و مدیریتش و خلاصه برجستگى‏اش اگر لازم بود مى‏گذارد. اگر لازم نبود نمى‏گذارد. همینطور که الان امام تعیین کرده و گذاشته. این مطلب اول.
مطلب دوم، انحلال مجلس. انحلال مجلس اولا، الان در جامعه بازتاب دارد و برداشت خوبى هم از آن نمى‏شود. این هم واقعاً باید مسکوت بماند و به نظر ما اصلا بحث انحلال مجلس نباید بشود، حالا اگر یک مجلسى باشد که خلاف مسیر رهبر، مردم، انقلاب، نظام، قواجرائیه، قو قضائیه، مجمع مصلحت حرکت کند که خیلى ساده است که رهبر یا او را نصیحت مى‏کند یا تشر به او مى‏زند یا کارى مى‏کند که خود مردم بیایند در آن مجلس را ببندند. بنابراین از این‏که حالا ما به این سرعت بگوییم انحلال، این خطرى هست. آن‏هم با مجمع مصلحت است، خوب ممکن است در یک مجمع تند، چهار تا نطق تند و تیزى بشود، یا در یک مواردى دو تا وزیر را استیضاح کنند، از دو تا وزیر سؤال کنند. مثلا یک مرتبه مسؤول یا ریاست جمهورى یا کس دیگرى یا مجمع مصلحت بروند بگویند، آقا این باید منحل بشود! به هر جهت این که بیاییم انحلال مجلس را بگذاریم اصلا من معتقدم باید لفظ این معنا مطرح نشود. اگر مجلسى بود و از آن ملت و هماهنگ باسیاست‏هاى کلى انقلاب و بخصوص مطیع مقام رهبرى که خوب، مطلوب است. اگر چنانچه نبود و واقعاً مقابل هم دستگاه‏ها که از رهبرى تا مجمع مصلحت، تا سایرین ایستادگى کرد و آن چیزى بود که مسیرش خلاف اینها شد، خیلى ساده است که آن مجلس را منحل کنند، خیلى ساده است که آن مجلس را ببندند، خیلى ساده است که جورى با آن مجلس برخورد بشود بر این‏که آن نماینده‏ها نتوانند به حوز انتخابیه‏شان بروند. این‏
Majlis:2 Volume:2 Sessions:15-28 Page:655
قضایا را ما دیدیم دیگر! در ماجراها و حوادثى که رخ داد، وقتى یک مجموعه‏اى خلاف مسیر انقلاب و امام حرکت کردند مثل قضایاى بنى صدر بعضى نماینده‏ها حمایت کردند واقعاً تهران ماندند و دو سه سال اصلا به حوز انتخابیه نرفتند، و محدود مجلس برایشان زندان شده بود. نه مى‏توانستند بین مردم بروند، نه مى‏توانستند حوز انتخابیه بروند حتى پایشان از حوز انتخابیه قطع شد تا بعد از انتخابات که دور نمایندگى تمام شد. و خلاصه بعدها باز آنهایى که حرکت‏هاى منفى داشتند که احساس مى‏شد اینها خلاف مسیر امام و انقلاب حرکت کرده‏اند مردم با آنها برخورد مى‏کردند. بنابراین هماهنگى انقلاب کفایت مى‏کند که بالصراحه پاى مجلس را شل کنیم و بگوییم انحلال مجلس، این شاید چیز خوبى نباشد و السلام علیکم و رحمة الله‏
رئیس- سلمکم الله.
منشى (یزدى)- جناب آقاى امینى به عنوان موافق بفرمایید.
ابراهیم امینى- بسم الله الرحمن الرحیم، چون که مباحث مفصل است من سعى مى‏کنم که به عنوان موافق به هر مقدارى که شد صحبت بکنم، بقیه‏اش به عهد آقایان دیگر بماند.
یکى از موضوعاتى که به طور کلى در این اصل اول (یعنى اصل یکصدو هفتم) مورد بررسى قرار گرفته و یک تفاوتى که با قانون سابق دارد این است که در سابق دو وسیله براى تعیین رهبر بود:
یکى انتخاب مردم، و دیگرى انتخاب خبرگان. بعد این جهت فکر شد که در مورد حضرت امام که مسأله صحیح است، اما در آینده اگر اختیار به مردم بدهیم که انتخاب بکنند، کما اینکه در قانون سابق بود ممکن بود که مشکلاتى به وجود بیاید. براى این‏که اگر مردم یک کسى را انتخاب کردند به عنوان رهبرى، بعد این مسأله مورد اختلاف شد که آیا مردم واقعاً اکثریت قاطع انتخاب کرده‏اند یا انتخاب نکرده‏اند. یا اگر این جهت مورد تردید قرار گرفت که آیا واجد شرایط رهبرى هست یا نیست، چه کسى باید معلوم بکند که این واجد شرایط هست یا نه، و چه کسى باید بگوید که به اکثریت قاطع معلوم شده، انتخاب شده یا نه؟ به هر حال یک مرجعى مى‏خواهد و مرجع، جز خبرگان نخواهد بود. و این هم فکر شد که ممکن است مورد سوءاستفاده قرار بگیرد، بعداً اگر این راه باز باشد عده‏اى مثلا با صلوات و با احساسات و امثال اینها بخواهند یک کسى را تحمیل کنند به خبرگان که مناسب نباشد. از این جهت کمیسیون صلاح دانست که در واقع این در را ببندد تا اینکه مشکلى پیش نیاید. این یک مسأله بود.
مسأله دیگر که حذف مرجعیت بود. در اول کمیسیون این‏جورى بود که خود مرجع ذکر کرده بود، یعنى یکى از اولویت‏ها. امام فرموده بود که شرط حتمى نباشد، بعد کمیسیون هم همین کار را کرد و گفت خوب شرط حتمى نباشد، اما یکى از اولویت‏ها باشد. اما بعداً با یک مطالع ثانوى این تصمیم گرفته شد که مرجعیت حذف بشود. براى دو جهت:
یکى این‏که اصلا مرجعیت یک چیزى نیست که شرعاً ما یک امتیازى داشته باشیم. آن کسى که ولى فقیه است عبارت از آن است که در واقع این فقیه و مجتهد عادل باشد، اما مرجعیت شرط نیست. این یک.
و مطلب دوم اینکه فکر شد که ممکن است در آینده این مورد سوء استفاده قرار بگیرد
Majlis:2 Volume:2 Sessions:15-28 Page:656
و یک کسانى که اینها مرجع هستند و واجد سایر شرایط رهبرى نیستند، یک عده‏اى از طرفدارانشان بخواهد با سروصدا این را جلو بیندازند، از این جهت فکر کردیم که بهتر است اصلا لفظ مرجعیت ذکر نشود. اما این معنایى که مرجعیت ذکر نشده به معناى این نیست که به شرط لا است، بلکه لا به شرط است و صلاح این بود که این لفظ در اینجا نیاید که در سابق آمده بود، بهتر این است که ذکر نشود. خود خبرگان مى‏دانند اگر یک جاى مناسبى بود خوب انتخاب مى‏کنند. اما یک چیزى نباشد که دست دیگران قرار بگیرد، چون یک چیز شرعى هم نبود.
طاهرى خرم آبادى- این «به شرط لا» و «لا به شرط» را توضیح بدهید چون مردم مى‏خواهند بدانند.
ابراهیم امینى- بلى، به این معنا که کمیسیون مى‏گوید که آن هست و نمى‏گوید که مرجع نباشد، گفته که شرط نیست که مرجع باشد. بنابراین خبرگان اگر بعداً دیدند یک فردى لایق است و مرجع هم نیست و آن مرجع داراى آن شرایط معین نیست، خوب معلوم است که این را انتخاب نمى‏کنند. اما اگر دیدند یک مرجعى واجد هم آن شرایط است او را انتخاب مى‏کنند. به هر حال این فکر بود که اگر ما مرجعیت را شرط حتمى قرار بدهیم براى این مسأله ممکن است یک مراجعى پیدا بشوند که داراى شرطهاى رهبرى نباشند، آن‏وقت چون شرط مرجعیت بود ناچار باید انتخاب بشوند. در صورتى که اگر شرط رهبرى را نداشته باشند خوب مشکلات فراوانى به وجود مى‏آید و اصلا نمى‏توانند هم انتخاب بشوند. از این جهت کمیسیون تصمیم گرفت که این مطلب را ذکر بکند.
مسأله دیگرى که اصل‏هاى سابق نبود اعلمیت بود. در آن قانون اساسى سابق اعلمیت معیار قرار داده نشده بود. اما کمیسیون با توجه به آن روایاتى که آقاى مؤمن هم به بعضى از آنها اشاره کردند، که در 14 روایت است و روایات صحیح هم در بین آنها هست و موثق هستند و به هر حال روایات خوبى در بین آنها هست و آنجا تصریح کرده که کسى براى زمامدارى صلاحیت دارد که اعلم باشد: «بامرالله فیه» و «افقه» هم در بعضى روایات دارد. به هر حال اعلمیت یکى از شرایط قرار داده شد که در آن سابق نبود و البته با این توجه که اعلمیت را فقط در فقه حساب نکرده‏اند، بلکه اعلمیت در کلى مسائل، مسائل سیاسى، مسائل حکومتى، مسائل فقهى، تشخیص موضوعات و امثال اینها ... این هم از این جهت.
بعد یکى از چیزهایى که باز در اصول سابق نبود، مقبولیت بود. مقبولیت عامه در آن قانون سابق نبود، آقایان به نظرشان آمد که این خوب است باشد و علتش این است نه این‏که ما در احادیث، مقبولیت داشته باشیم که از شرایط زمامدارى باشد. اما صحبت شد که اگر چند نفر باشند که اینها همه واجد شرایط زمامدارى باشند، شرایط رهبرى را همه دارند، اما در بین اینها یک کدام مقبول است، بهتر مورد قبول مردم واقع مى‏شود. از جهت اخلاق، از جهت نفوذ اجتماعى، از هر جهتى این مقبولیت بیشترى دارد. خوب طبعاً بهتر مى‏تواند زمامدارى را بر عهده بگیرد. لذا مقبولیت هم در اینجا گذاشته شد و شورایى هم که در سابق بود این را حذف کردیم که بعد هم خدمت امام عرض شد، امام هم موافق بودند که شورایى حذف بشود، واقعاً هم ما یک مدرکى، یک چیزى نداریم شورا صحیح است اما شورا در مورد
Majlis:2 Volume:2 Sessions:15-28 Page:657
مشورت، در زمامدارى و حکومت شورا نمى‏تواند کارى بکند. البته شوراهاى دیگر آزمایش خودشان را داده بودند، اما شوراى رهبرى دیگر آزمایش نداده بود. بهتر شد که حذف بشود و حضرت امام هم موافقت فرمودند و به هرحال چیزى نیست.
یک مسأله دیگرى که لازم است عرض کنم در مورد مدت بود. پیشنهادهاى مختلفى آمده بود براى کمیسیون که مدت معلوم کنید. مدت ده سال آمده بود، هفت سال آمده بود، مدت‏هاى مختلف. البته در کمیسیون مورد بحث قرار گرفت که چه کنیم؟ آیا این درست است یا نه؟ اولا این موضوع مورد بحث قرار گرفت که اصلا مگر یک کسى که ولى فقیه شد مى‏شود برایش یک مدت معینى را تعیین کرد! و گفت این ده سال ولى فقیه است، یا نه؟ این یک مسأله بود و بعد از آن آیا اصلا صلاح نیست؟ در مورد اول کمیسیون تقریباً به این نتیجه رسید که کسى را که ولایت دارد عبارت از همان مجتهد مطلقى که آماده استباط احکام شد، آن در واقع لیاقت دارد. اما این‏که هست به هرحال این‏جور نیست که بالفعل از جانب شارع مقدس اسلام هم این مجتهدینى که واجد شرایطاند بالفعل، الان هم اینها ولى فقیه باشند و حکم‏شان نافذ باشد. براى این‏که اگر این‏جور باشد هرج و مرج لازم مى‏آید پس نمى‏تواند همه باشد. بنابراین اگر باشد شارع به عنوان صلاحیت ذکر کرده که کسى که ولى‏فقیه باشد و مجتهد عادل باشد صلاحیت براى زمامدارى و رهبرى دارد. یک شرط آن این است که این زمامدارى به او واگذار بشود یا به وسیل خبرگان یا به هر وسیل دیگر، در اختیارش که گذاشته بشود این مى‏شود ولى فقیه بالفعلى که زمامدار بالفعل است. همه صلاحیت دارند اما هر کسى انتخاب شد او مى‏شود مسوؤل این کار. بنابراین گفته شد اگر این‏جورى است که در اصل آن نیاز به بیعت دارد یا به انتخاب خبرگان دارد، خود خبرگان مى‏توانند مدتش را معلوم کنند، چه اشکالى دارد؟ یک وقتى مى‏گویند که براى همیشه، یک وقت هم مى‏گویند ده سال، بیست سال و اشکالى از لحاظ شرعى ندارد و اما از لحاظ صلاحیت، یعنى اصلا این مسأله چرا پیشنهاد شده بود؟ آنهایى که پیشنهاد کرده بودند پیشنهادهاى درستى هم بود مى‏گفتند که شما یک کسى را انتخاب کردید به عنوان ولى فقیه رهبر، خوب مدتش را معلوم نکردید ممکن است این بیست سال، سى سال کم و زیاد به هرحال باشد و از آن طرف در طول این مدت یک افرادى پیدا بشوند بسیار بهتر، مقبول‏تر، داراى شرایط بهترى، آن‏وقت بگوییم که هم آنها بمانند اما این که انتخاب شده تا آخر باشد. مخصوصاً در شرایطى که حالا هست یا مثلا شرایط این‏جورى (از باب اتفاق حالا عرض مى‏کنم) اگر قرار شد که یک ولى فقیه مجتهد عادل انتخاب شد مرجع هم نیست، اما چهار سال، پنج سال دیگر یک مرجع بسیار قوى‏اى که واجد هم شرایط است انتخاب شد خوب بگوییم که حالا این بماند اما آن‏که واجد هم شرایط است آن انتخاب نشود. از این جهت صلاح دانستند که گفتند بهتر این است که مدت برایش معلوم بشود. مدتش هم ده سال گفتند نهایت قابل تمدید است. متأسفانه غفلت شده در این اصل، قابل تمدید بودنش ذکر نشده. ولى آن‏جایى که تصویب شد قابل تمدید هم هست. اما این مطلب را در مرجع گفتند درست نیست براى این‏که گفتند مرجع چون یک قدرتى است و یک قدرت بالفعلى است اگر بخواهیم این را مثلا مدتش را محدود کنیم درست نیست، از این جهت در آن تصویب نشد گرچه خود من موافق بودم که حتى آن هم‏
Majlis:2 Volume:2 Sessions:15-28 Page:658
محدود بشود اما کمیسیون این مطلب را قبول نکردند. والسلام علیکم و رحمه الله.
منشى (یزدى)- آقاى نجفقلى حبیبى به عنوان مخالف بفرمایید.
نجفقلى حبیبى- بسم اللّه الرحمن الرحیم. با تشکر از کمیسیون محترم که با نهایت سعى و دقت مسائل مربوط به رهبرى را تنظیم کردند که آن ابهاماتى که قبلا بود یا کمبودهایى که بود الحمدللّه رفع شد. اما علت این‏که من به عنوان مخالف صحبت مى‏کنم چند نکته بود که به نظر مى‏رسید بعضى از اینها باید مورد توجه قرار بگیرد یا لااقل به نظر بنده، من به ترتیب آن مسائل را با توجه به محدودیت وقت سریع عرض مى‏کنم.
یکى در همین قسمت اصل یکصد و هفتم صفحه 2 که قید شده «یکى از آنان را اعلم به احکام و موضوعات فقهى یا مسائل و موضوعات سیاسى یا داراى مقبولیت عامه» یعنى یکى از این بندها «یا واجد برجستگى خاص» در مورد این «مقبولیت عامه» من عرض دارم و مى‏خواهم پیشنهاد بکنم که حذف بشود براى این‏که در وضعیت فعلى خوب یک حساب دیگرى است اما الان که شما این را تنظیم مى‏فرمایید براى کسانى که ان شاء اللّه در آینده مى‏خواهند در مقام رهبرى یا صلاحیت‏هاى لازم را براى این امر کسب بکنند، مقبولیت عامه یک چیزى است که خیلى ممکن است زود دستخوش تحولات بشود یعنى یک کسانى با جوسازى‏ها و یا حرکت‏هاى خاصى بالاخره افکار عمومى را به دست بیاورند، به خصوص که این در کنار آن شرایط نیامد، که بگوییم یک کسى که اعلم به احکام و موضوعات فقهى هست یا مسائل و موضوعات سیاسى و چند تا شرط را دارد حالا یکى از آن مقبولیت عام است. به عنوان یک شرط بسیار خوب؛ اما چون اینجا به صورت بندهاى جدا جدا آمده یا این، یا آن، این یک کمى تردید دارد یا لااقل به هرحال این عبارت این‏جورى افاده مى‏کند.
در مورد اصل صد و هشتم که آن شرایط خبرگان را عنوان مى‏فرمایند، تعدادى از علماى عادل و آگاه خوب این کلمه علماء در جامعه ما ناظر بر روحانیون والامقامى است که از یک شأنى از فقاهت برخوردار هستند. یک کمى شاید گنگ باشد، بعدها بخواهند این کلمه را یک جورى تفسیر بکنند این یکى.
دیگر این‏که آیا آقایان ملاحظه نمى‏فرمایند که به هرحال براى این خبرگان مى‏خواهند بیایند کسى را که مى‏خواهند ولایت پیدا بکند در حقیقت تشخیص بدهند صلاحیت آن را و صلاحیت این شخص بخشى مربوط به بعد فقاهتش است که خوب این آقایان تشخیص مى‏دهند. بخشى از آن هم مربوط به آن ابعاد مسائل سیاسى و تشخیص موضوعات و یا احیاناً مدیریت و این‏جور قضایا هست. اگر فکر بشود که حالا چون فرمودند کسانى مثل اعضاى شوراى نگهبان به دلیل ممارست شدید با مجموعه مسائل بسیار خوب اینها خیلى خوب است یعنى واردند هم به ابعاد سیاسى، هم به ابعاد فقهى، همه جهت، اما آیا همه آن کسانى که به عنوان این علماء مى‏خواهند منظور بشوند از روحانیون باشند کفایت مى‏کند یا نه؟ این هم یک چیزى است که من مى‏خواستم خواهش بکنم این کلمه علماء را یک عبارتى انتخاب بشود، علماء عادل و یا کارشناسان عادل هم به آن اضافه بشود که اگر احیاناً از متخصصان دیگرى لازم شد لااقل حدود حالا یک نفر، دو نفر و پنج نفر در جامعه وجود داشتند که توانایى این‏جور شناسایى را دارند با همان شرط عادل بودن اینها امکانشان باشد که وارد بشوند در این مجموعه خبرگان.
Majlis:2 Volume:2 Sessions:15-28 Page:659
در مورد این‏که صلاحیت مجلس خبرگان را گفتند به عهده فقهاى شوراى نگهبان، لابد چاره دیگرى نیست والا یک کمى حالت دورى مشاهده مى‏شود که اینها خبرگان را انتخاب مى‏کنند، خبرگان رهبرى را و رهبرى فقهاى شوراى نگهبان را، در عین حال من هم حالا فعلا چیزى به نظرم نرسیده که این مسأله را بشود حل کرد.
در اصل یکصد و نهم در بند (ج) «بینش صحیح سیاسى» که جزو شرایط مقام معظم رهبرى قید شده، همیشه به اصطلاح تعریف امور ارزشى و کیفى مشکل است. یعنى هر کسى هر چیزى را ممکن است بیاید بگوید که این بینش صحیح است. یک عبارتى اینجا (البته چاره‏اى هم نبود) چون جناب آقاى مؤمن هم اشاره فرمودند که در بیانات حضرت امام هست. اگر بینش صحیح حالا بر اساس مثلا معیارهاى اسلام ناب که در بیانات حضرت امام هم بود یک تعبیرى، چیزى که یک کمى بتواند این را باز هم توضیح بدهد. چون من فکر مى‏کنم به هرحال خود شوراى نگهبان گرفتار این قضیه مى‏شود که هر کسى ممکن است پیدا بشود بگوید این آدم داراى بینش صحیح است و بگوید بینش من صحیح هست کسى دیگر بگوید خیر، این بینش. چون تشخیص امور کیفى خیلى مشکل هست. در مورد وظایف و اختیارات رهبرى در اصل یکصد و دهم در مورد نظارت بر حسن اجراى سیاست‏هاى کلى نظام که بسیار بند مفید و لازمى است یک اشکالى که دارد این است که راه این نظارت تعیین نشده که جناب آقاى مؤمن هم فرمودند. در آن بندهاى بعد که تعیین نمایندگان را گفته‏اند حالا البته این کلمه ارگان‏ها را من خواهش مى‏کنم حذف بشود. یک کلمه بیگانه است و همان کلمه نهاد که فارسى است کافى است یا مؤسسه و بعد اگر همان‏جا قید بشود که این نمایندگان به منظور نظارت بر حسن اجراى سیاست‏هاى کلى نظام که یعنى اینها هیچ حق دخالت در مدیریت نداشته باشند و حتى یک کانونى نشوند که آنجا افراد آن دستگاه دورش جمع بشوند و مسأله به وجود بیاورند. فقط عموم باشند براى رهبرى حتى اگر شخصیت‏شان هم شناخته نشده باشد براى آن دستگاه بسیار مناسب خواهد بود والا این با توجه به این قضیه اولا آن یک کمى راهش معلوم نشده که تشکیلاتى که مى‏خواهند چگونه است؟
دوم این‏که اگر اینها بخواهند آنجا یک کانون‏هاى دخالت به وجود بیاورند با آن تمرکز در مدیریت قو مجریه به هرحال قطعاً ناسازگار خواهد بود، تجربه ده سال گذشته هم کم و بیش در بعضى از جاها با وجود این‏که شخصیت‏هایى را که حضرت امام با آن درایت و دوراندیشى معین فرموده بودند به هرحال مسائلى را داشته. این را نمایندگان حضرت امام در استان‏ها و غیره کم و بیش با مشکلاتى چه خودشان برخورد داشتند، چه مردم یا آن دستگاه‏هاى اجرایى و حضرت امام با درایت خودشان مسائل را حل فرمودند. در این بندهایى که جزء همین وظایف هست من مى‏خواستم پیشنهاد بکنم حالا شاید در پیشنهادها بعداً تقدیم بشود. با توجه به این‏که ما رئیس قو مجریه را، رئیس جمهور کردیم و رئیس جمهور چون شد رئیس قو مجریه، از آن حالت ریاست جمهورى که قبلًا برایش فرض شده بود دیگر خارج مى‏شود و مى‏شود رئیس قو مجریه (یعنى یک قوه) بعد یک سلسله وظایفى آنجا برایش بود. یکى از آن‏ها این بود که تنظیم روابط قواى سه‏گانه اینجا هماهنگى بین آنها است. این هم اینجا باید بیاید اضافه بشود جزو وظایف مقام معظم رهبرى که از بالا خارج از این سه قوه، مسلط بر این سه قوه این روابط را تنظیم بکند و هماهنگى‏هاى لازم را بین آنها ایجاد بکند.
Majlis:2 Volume:2 Sessions:15-28 Page:660
در مورد بند چهارم که منحل نمودن مجلس هست با یک شرایطى اولا من پیشنهاد مى‏کنم که این مسکوت بماند، حذف بشود به جهات مختلف براى این‏که دست رهبرى اولا بسته نیست و جناب آقاى کروبى فرمودند که بسیار بعید است که مقام رهبرى با مجلس که مبعوث مردم هست برخورد پیدا بکند. بیشترین جایى که مجلس ممکن است مشکل بیافریند آنجایى است که برخورد بکند با قو مجریه و حالا با آن اختیاراتى که براى رئیس جمهورى منظور مى‏شود، رئیس جمهورى ممکن است دچار مشکلاتى بشود بعد برود به رهبرى بگوید آقا اینها نمى‏گذارند من کارم را بکنم بنابراین شما منحلش بکنید و این‏قدر بازگذاشتن، به هرحال خود رهبرى بعد از برخورد با مسائلى اگر تشخیص بدهد با نصیحت و صور مختلف مى‏تواند مسأله را حل و فصل بکند. انعکاس این قضیه هم الان شاید یک کمى خوب نباشد. من استدعایم این است که این حذف بشود اما اگر قرار باشد قطعاً باید در همین بند یک جایى صریح ذکر بشود که انجام انتخابات بلافاصله در یک زمان معینى قطعاً باید صورت بگیرد. مثلا بگویند بلافاصله اعلام بکنند که بعد از چهل روز دیگر، یک ماه دیگر، پنجاه روز دیگر انتخابات انجام خواهد شد. اینجا اصلا هیچ قیدى براى این قضیه نشده. ممکن است مملکت را ببرد بر این‏که اصلا پارلمان نداشته باشد و این حالا باید اینجا تصریح بشود. من مطالب دیگرى را هم داشتم ظاهراً وقت تمام است. اگر اجازه بدهید دو، سه نکته سریع عرض بکنم. یکى راجع به این عالى‏ترین مقام قضائى کشور که مى‏خواهند عزل و نصب آن با او باشد. این عزل را من مى‏خواستم خواهش بکنم نباشد اینجا براى این‏که این قو قضائیه را متزلزل مى‏کند. به هرحال به صور دیگرى با این قضیه برخورد بشود مگر این‏که تخلفى کرده، محکوم شده خیلى خوب عزلش بکنند ولى این یک مقدارى اینجا مشکل زا خواهد بود. در جاهاى دیگر هم که بوده بالاخره آن قوتى را که مى‏خواهند براى قو قضائیه داشته باشند معمولا نصبش را مقامات اجرایى یا مسؤول یا رئیس کشور انجام مى‏دهد اما عزلش را ذکر نمى‏کنند مگر این‏که تخلف آشکارى از او سر بزند و در یک محکمه علیایى به هرحال محکوم بشود آن وقت رهبر بیاید عزلش کند اینجا بدون هیچ قید یک مقدارى مشکل است.
راجع به شوراى عالى دفاع و آن مقام‏هایى هم که ذکر شده من چون وقت تمام است سریع عرض مى‏کنم که آن عنوان‏ها الان حقش نیست که اینجا ذکر بشود. شوراى عالى دفاع مرکب از چى و چى مدام این مناصب و پست‏ها ممکن است تغییر کند در قانون‏هاى عادى چنان‏که وزیر سپاه داشتیم حالا مى‏گوییم نداشته باشیم، وزیر دفاع داشتیم حالا مى‏گوییم نداشته باشیم. اسم اینها را ذکر کردن مسؤولین اجرایى را بعداً دچار مشکل خواهد کرد. همین‏طور در مورد عزل و نصب مسؤولین مختلف مثلا رئیس ستاد مشترک و چه و چه آنجا هم همین است. چون اینها ممکن است از نظر اجرایى دچار مشکل بشود بخواهند بردارند، جمعش کنند، یک چیز دیگرى جایش بگذارند اینها یک عبارت جامع‏ترى که کلى باشد، دست رهبرى را باز بکند ولى ذکرش را، شما ممکن است فردا بگویید ما نمى‏خواهیم رئیس ستاد مشترک داشته باشیم ما مى‏خواهیم مثلا رئیس ستاد فرماندهى کل قوا داشته باشیم آن وقت دست قانون‏گذار را مى‏بندید با این‏که اینجا ذکر بشود با این کلیات.
مطالب دیگرى هم هست حالا من نمى‏دانم اگر بعدها یک فرصتى باشد یک مقدار مطلب‏
Majlis:2 Volume:2 Sessions:15-28 Page:661
بود که من ضرورت مى‏بینم که عرض بکنم حالا اگر اجازه مى‏فرمایند آقایان من صحبت کنم (نایب رئیس- هاشمى رفسنجانى- بعداً صحبت کنید) بله، متشکرم.
منشى (یزدى)- آقاى بیات بفرمایید.
اسداللّه بیات- بسم اللّه الرحمن الرحیم. با تشکر از همه برادران و عزیزان موافق و مخالف که صحبت‏ها را مطرح کردند، من ابتدا فقط به یک نکته‏اى اشاره مى‏کنم و بعد به جهات قوت این مصوبه کمیسیون اول اشاره مى‏کنم. نکته اول که برادرمان جناب آقاى دکتر حبیبى اشاره کردند این اسامى این سمت‏ها را ما حذف بکنیم در کمیسیون این مطرح بود ولى جوابش عبارت از این است که طبق قانون اساسى قبلى این سمت‏ها آمده و طبق این سمت‏ها تشکیلاتى در سپاه، در ارتش بوجود آمده و چون چنین چیزى شده ما از نظر اختیاراتى که از طرف حضرت امام داریم نمى‏توانیم تشکیلات بوجود آمده طبق قانون اساسى قبلى را در این قانون اساسى به هم بزنیم و چون چنین اختیاراتى را نداشتیم نمى‏توانیم حذف بکنیم مگر اینکه امام اختیارات جدیدى را در اختیار ما قرار بدهند و چنین اختیارى به ما داده نشده است. این بحثى بود که در آنجا مطرح بود من فقط از این نظر تذکر دادم که مسأله روشن بشود.
اما جهات قوتى که این مصوبه دارد، تقریباً زمینه این‏که تذکرات عزیزان در کمیسیون مطرح بشود و این پیشنهادات دوباره مورد بحث و بررسى قرار بگیرد عرض مى‏کنم که نکته اولى که بسیار مهم است به نظر من در قانون اساسى قبلى اساساً مسأله ولایت فقیه آن طورى که ما اعتقاد داریم و مبانى فقهى و معیارهاى مکتبى به ما رهنمود مى‏دهد آن طور منظور نشده. مجموعاً اصولى که مسأله ولایت فقیه در آنجاها مطرح شده است مثل اصل 5 یا مثلا اصول دیگرى که ما داریم، اصل 107، اصل 109 و اصول دیگرى که دقیقاً وجود دارد و همین طور بعضى از اصولى که نظام جمهورى اسلامى را داراى سه قوه مى‏داند و معتقد است که این سه تا قوه زیر نظر مقام ولایت و امامت اداره مى‏شود فکر مى‏کنیم که اینها ولایت فقیه را در کنار نظام دیده‏اند، در بیرون نظام دیده‏اند و این نظام را زیر نظر او البته این تعبیر، تعبیرى است که متناسب با مقام مقدس ولایت فقیه نیست اما شبیه به ناظرهایى است که در بعضى از جاها مطرح است و این یقیناً تناسب با مسأله ولایت فقیه به آن معنایى که ما قائلیم ندارد. ولایت فقیه اساساً یک تعبیرى است که در بعضى از روایات هم آمده است که «حر عاملى» در وسائل و در بعضى از جاها محدثان نقل کرده‏اند واقع قضیه این است که ولایت فقیه اساس مکتب ما و اساس نظام ما و اساس نظام جمهورى اسلامى است که در چهارچوب ولایت فقیه این «قبلت، قبلت ماسوایها» ولو در رابطه با نماز است اما تعبیرى که از امام علیه السلام داریم که ما نودى، که اصلا آن که مورد خطاب است ... عبارت این جورى است دیگر، چیزى به اندازه امامت و ولایت مورد توجه انبیاء و اولیاء و رسول اکرم و اهل بیت علیهم الصلوة و السلام قرار نگرفته. بنابراین، ولایت در گذشته ما اعتقادمان بر این است که این چنین دیده نشده بود. با کمال خوشبختى در این کمیسیون به این جهت توجه شده و ولایت را و این‏که در اصل 110 قانون اساسى جناب آقاى مؤمن هم توضیح دادند و جناب آقاى امینى هم مقدارى توضیح فرمودند دقیقاً به آن جهت توجه شده است که ما نمى‏دهیم اختیارات را بر ولى فقیه بلکه او اختیارات را دارد و ما اگر در نظام جمهورى اسلامى کارى داریم انجام مى‏دهیم، مجلس قانون‏گذارى مى‏کند،
Majlis:2 Volume:2 Sessions:15-28 Page:662
دستگاه اجرایى کارهاى اجرایى را انجام مى‏دهد، دستگاه قضایى به احکام قضاى اسلامى مى‏پردازد ملاک مشروعیت آنها همان ولایت فقیه است. یعنى ما این گونه با قضیه برخورد مى‏کنیم و تنظیم این اصول با کمال خوشبختى با این دید بوده و به نظر من این یک جهت بسیار مثبت و قوى است که در این جهت مورد توجه قرار گرفته.
نکته دومى که در اینجا باز وجود دارد عبارت از این است که خبرگان، مجلس خبرگان و عزیزانى که دقیقاً نقش بسیار تعیین‏کننده و مهم را در نظام اسلامى دارند در قانون اساسى قبلى تعدادشان مشخص نشده بود و البته در اینجا هم مشخص نیست و در کمیسیون بحث بود که ما مشخص بکنیم ولى صحبت شد که نه این را به عهده قانون عادى بگذاریم ولى ممکن است در شور دوم مسأله مطرح بشود، اما زمان مطرح نبود اینجا مطرح شد، شرایط مطرح نبود در اینجا مطرح شد، مضافاً بر همه اینها نکته‏اى در این مصوبه وجود دارد و آن این است که خبرگان قانون اساسى قبلى جداى از رهبرى بود. اینها به طور طبیعى طورى دیده شده بودند در مواقعى که حالا خود آقایان که الحمدللّه از تعهد بسیار بالایى برخوردارند مى‏توانستند در فرصت‏هایى طبق آیین‏نامه‏اى که خودشان به تصویب رسانده بودند در هر سالى دو بار یا سه بار یا چهار بار جلسه تشکیل بدهند اما سه تا وظیفه بسیار مهم و سنگین در عهده خبرگان گذاشتیم و این مسأله، مسأله بسیار مهمى است. یکى نظارت بر کار رهبرى است که گاهى این سؤالات را مطرح مى‏کنند آقا مگر رهبرى در سطح بالاى نظام نیست، چگونه شما براى آنها نظارت معین کردید؟ اما وقتى که آمدیم گفتیم هفتاد نفر، پنجاه نفر بیشتر یا کمتر به عنوان خبرگان امت و مردم که بتوانند نظارت بکنند بر کارهاى رهبر چه عیبى دارد؟ چه اشکالى دارد؟ و همین طور در رابطه با وظایف دیگرى که دارد دو تا وظیفه دیگرى بر عهده خبرگان گذاشتیم این از ویژگى‏هاى آن مصوبه‏اى است که ما داریم یکى از آنها بررسى صلاحیت کسانى که مى‏توانند رهبر باشند و نصب آنها و تعیین آنها.
وظیفه سوم بررسى کسانى که خداى نکرده مثلا صلاحیت را از دست مى‏دهند یا افرادى که استعفاء مى‏دهند و بالاخره این مسأله را باید روشن بکنند. علاوه بر اینها در قانون اساسى قبلى بن بستى بود که این مصوبه این بن بست را حل کرده و دقیقاً شکسته و روشن کرده و آن مواردى است که رهبرى از دنیا برود بالاخره خبرگان باید رهبر بعدى را معین بکنند، یا رهبرى استعفاء بدهد خبرگان باید رهبر بعدى را معین بکنند. در اینجا ما آمدیم یک شوراى موقتى که اکثریت آنها را فقهاء تشکیل مى‏دهند بین سه نفر تا پنج نفر این هم باز از ممیزات و شاخصه‏هاى مثبت این مصوبه است که در قبلى نبوده و انصافاً در اینجا وجود دارد.
مسأله دیگرى که باز جهت قوت این مصوبه است عبارت از این است که دقیقاً آمدیم با مسأله رهبرى به صورت سیستم و به صورت نظام یافته برخورد کردیم. بر خلاف گذشته ما آمدیم گفتیم که اصلا رهبرى یک نوع تخصص لازم دارد. این طور نیست که هر کسى از جایش بلند بشود بگوید من رهبر شناسم نه این طور نیست. رهبرى در او عدالت هست در او فقاهت هست. در اصل 109 ما حتى کلمه صلاحیت علمى در حد افتاء و مرجعیت را عوض کردیم به یک اصطلاح حوزه‏اى‏
Majlis:2 Volume:2 Sessions:15-28 Page:663
که علماء و فضلاء با این اصطلاح بیشتر سروکار دارند. کلمه اجتهاد مطلق آوردیم براى این‏که مبادا افراد به شکل قانونى مجتهد باشند و بیایند بگویند ما صلاحیت رهبرى را داریم. یکى یا یک عده بیایند بگویند اینها صلاحیت رهبرى را دارند. خیر، رهبر کسى است که مى‏تواند ولى شرعى باشد و چون مى‏تواند ولى شرعى باشد این کسى است که داراى اجتهاد مطلق باشد. با کمال خوشبختى در اینجا این مسأله هم دیده شده و لذا ما آمدیم گفتیم به جز رهبر کبیر انقلاب روحى له الفداء که خداوند عالم ان شاء اللّه سایه ایشان را تا انقلاب حضرت مهدى (عج) در سر محرومان دنیا و مسلمانان جهان مستدام بدارد ان شاءاللّه تعالى، غیر از رهبرى حضرت امام ما آمدیم گفتیم که خبرگانند که رهبر را تشخیص مى‏دهند. یعنى سیستم دادیم و در آنجا پیش‏بینى هم کردیم. اگر در یک جامعه افرادى رفتند به سراغ کسانى که مراجعه کردند به آنها و رفتند و سرو صدایى و نوعى تمرکز و مرجعیت در آنها بوجود آوردند ما خبرگان را موظف کردیم بررسى کنند و اگر دیدند اینها درست رفته‏اند صحه بگذارند و اما اگر دیدند خیر، درست نرفته‏اند خبرگان باید با قضیه برخورد بکنند و معیارها و ضوابط را دقیقاً در اختیار امت اسلامى بگذارند.
انصاف قضیه این است که در رابطه با این مصوبه کارهاى بسیار جدى صورت گرفته معمولا در شرایط به منابع مراجعه شد، به روایات مراجعه شد. حتى بعضى از ذهنیت‏ها این بود که مسأله اعلمیت در مرجعیت است دقیقاً بررسى شد که اتفاقاً کلمه اعلم که در روایات آمده است در اکثر آن روایات کلمه «ام» دارد امامت دارد واژه امامت به کار برده شده است که یقیناً مسأله مرجعیت نیست. مسأله زعامت و رهبرى سیاسى است و به همین دلیل هم ما آمدیم در رابطه با اعلم بحث کردیم گفتیم که منظور از اعلم نه به معناى اعلم فقها است که، البته خود این هم باز تعریف دارد، حالا خودش یک بحثى است که باید در جاى خودش مطرح بشود. آمدیم گفتیم که منظور از اعلم در اینجا اعلم به احکام است، اعلم به موضوعات است، اعلم به تطبیق احکام به موضوعات است. اینها هم باز خصوصیاتى است که در اینجا وجود دارد البته ما ادعا نمى‏کنیم این مصوبه خالى از نقص و اینها نیست یقیناً پیشنهادات سروران و عزیزان ان شاءاللّه براى شور دوم این کمبودها و ضعف‏ها را برطرف خواهد کرد. این است که ما اعتقاد داریم که کلیات، کلیات مطلوب و خوبى است و نوعاً هم عزیزان حتى کسانى که به عنوان مخالفت هم صحبت کردند خودشان ابتدا فرمودند که ما به کلیاتش رأى مى‏دهیم که در رابطه با اصلاحات هم ان شاءاللّه در جزئیات ما مى‏پذیریم. والسلام علیکم و رحمة اللّه و برکاته.
نایب رئیس (هاشمى رفسنجانى)- یک تذکرى مى‏دهیم از این به بعد که موافقان صحبت مى‏کنند به اعتراضاتى که مخالفان هم کردند جواب بدهند. چون آقایانى که تا به حال صحبت کردند بیشتر در نقاط قو طرح صحبت کردند آن نقاط ضعفى که گفته شد جواب داده نمى‏شود، آخر بار ممکن است مشکل درست بشود.
اسداللّه بیات- یکى از اعتراضات را هم من جواب دادم.
منشى (یزدى)- نوبت آقاى گیلانى است که فعلا صحبت نمى‏کنند. جناب آقاى امامى کاشانى بفرمایید.
نایب رئیس (هاشمى رفسنجانى)- آقاى محمدى را در آخر بنویسید چون هر کس در
Majlis:2 Volume:2 Sessions:15-28 Page:664
نوبت خودش صحبت نکرد معنایش این است که نوبتش را به کس دیگر داده است یا باید جا به جا کند.
منشى (یزدى)- نوبت شما على القاعده آخر مى‏رود یعنى 8- 7 نفر به عقب مى‏رود.
محمدى گیلانى- باشد، عیبى ندارد.
امامى کاشانى- بسم اللّه الرحمن الرحیم. البته درباره مخالفت بعضى از آقایان محترم بحث‏هایى داشتند که بنده با بعضى از اینها موافقم که دیگر تکرار نمى‏کنم. ولى مخالفت من راجع به آن نکته‏اى است که مخبر محترم کمیسیون در رابطه با شوراى رهبرى فرمودند. شوراى رهبرى را که از سه یا 5 نفر از فقهاى عادل باشد این جور به نظر رسید که کمیسیون شاید مثلًا از جهتى که با شرع مقدس اسلام موافق نیست در نظر نگرفتند، این احتمالش بود. من خواستم عرض کنم اولا این مطلب منقوض است به تصمیم خود کمیسیون براى این‏که کمیسیون محترم رهبرى خودشان گفته‏اند اگر رهبر فوت کند یا کناره‏گیرى کند، سه یا پنج نفر از مجمع تشخیص مصلحت ولایت دارند. پس ولایت جمع را خود کمیسیون قبول کرده و اما حل قصه این است که بنده به نظرم آقایان بحمداللّه همه از شخصیت‏هاى غالباً اهل مطالعه و فقه و متوغل در مباحث فقهى هستند ولى لابد جواب خواهند داد. این را که چرا خلاف است بنده چیزى از جهت خلاف شرع بودن نمى‏بینم. آن‏چه به نظرم مى‏رسد که شاید در ذهن بعضى از آقایان باشد که شوراى رهبرى خلاف است، یک چیزى در بحث قضا وجود دارد، آن‏که در بحث قضا وجود دارد به نظرم سرایتش داده‏اند به بحث ولایت. در بحث قضا این حرف هست که اگر 2 یا 3 نفر قاضى باشند اینها در قضا به عنوان حکم مشترک باشند نیست، به علت این‏که این فرع درخواست حکم است، در باب قضا این است. در باب قضا تا اصحاب دعوا درخواست نکنند قاضى حکم نمى‏دهد و لذا آقایان در باب قضا این مسأله را مطرح مى‏کنند. مى‏گویند اگر کسى وارد شد در حکم براى یک دعوایى، ولى هنوز حکم نکرده اگر اصحاب دعوا به قاضى دیگر مراجعه کردند قاضى دیگر حکم مى‏کند. با این‏که آنجا هم بنده یک مطلبى دارم که شاید اگر اصحاب دعوا بروند در یک محکمه‏اى که 2 یا 3 نفر قاضى باشند همه هم واجد شرایط باشند، بگویند مسأله این است آنها هم براى فصل خصومت متفقاً بگویند حکمنا. این نه دلیل بر این‏که درست نباشد این تازه اول بحث است، تازه بحث قضا جداست.
در بحث ولایت بحثى است که مرحوم آقاى نائینى مطرح کرده‏اند. مرحوم شیخ محمد حسین کمپانى این را مطرح کرده‏اند. درباره این‏که فقها آیا مثل «اب» و «جد» مشترکاً در ولایت بر صغیر هستند یا این‏که مثل «اب» و «جد» هستند مشترکاً ولى در طول هم‏اند؟ آن‏چه خلاصه فرمایش آقایان است آن مقدارى که یاد بنده است و در بحث‏ها و اینها این است که آقایان آمده‏اند ولایت عدول مؤمنین را با ولایت «اب» و «جد» مساوى دانسته‏اند عرضاً ولى ولایت فقها را گفته‏اند طولا است و طولا را به این بیان هم گفته‏اند. این بحث را آقایان در باب مزاحمت فقیه با فقیه دیگر مطرح کرده‏اند، که اگر فقیهى مثلًا رئیس قو قضائیه را منصوب کرد آیا فقیه دیگر مى‏تواند منصوب کند یا نه؟ (البته این را حضرت امام هم در بحث ولایتشان مطرح کرده‏اند) مى‏تواند مطرح بکند یا نه؟ بحث اختلال نظام را جمعاً مطرح کرده‏اند و شاید اول کسى هم که اختلال نظام را مطرح کرده باشد آن‏که در ذهن بنده است آقاى نائینى باشد. معذرت‏
Majlis:2 Volume:2 Sessions:15-28 Page:665
مى‏خواهم قبل از آقاى نائینى مرحوم شیخ مطرح کرده‏اند. مرحوم شیخ اول کسى است که به نظرم اختلال نظام را مطرح کرده که چون اختلال نظام لازم مى‏آید لذا ولى فقیه سابق حکمش نافذ است و ولى فقیه لاحق حکمش نافذ نیست. اما از این که اینها در ولایت مشترکند مثل «اب» و «جد» گیرم آن عرضاً است که اگر «اب» وارد شد در مسأله‏اى که مربوط به صغیر خودش است «جد» هم وارد شد هنوز آن کار را تکمیل نکرده او وارد کار او شد مى‏گویند که اینجا اگر اینها وارد شدند اینها کار یکدیگر را مختل مى‏کنند. ولى درباره فقیه مى‏گویند طولا است آن که قبل بوده آن حکمش نافذ است بنده اینجا یک بحث دیگر دارم و آن بحث هم این است که ما درباره این‏که حکم فقیه نافذ باشد یک حرف دیگرى داریم و آن حرف این است که وقتى حکم فقیه نافذ است که بیعت مردم باشد. در بحث بیعت اگر وارد شدیم که حق است وارد آن بحث هم بشویم که حضرت امام هم در آن نامه‏اى که به حضرت آقاى مشکینى نوشته‏اند بحث بیعت را به آن اشاره فرموده‏اند که وقتى خبرگان مردم مى‏آیند تعیین مى‏کنند یک نفر را این ولایتش الزام‏آور است. این همان بحث بیعت است. اگر بحث بیعت را ما مطرح کردیم و گفتیم فعلیت ولایت فقیه با بیعت است تحقق بیعت را هم در انتخاب خبرگان دانستیم. خوب چه مانعى دارد که خبرگان بیایند سه نفر را معین بکنند بگویند این سه نفر، واقعاً چه مانعى دارد؟ بله یک جا ممکن است. جناب‏عالى بفرمایید به اشکال بر مى‏خوریم، آنجا کجاست؟ آنجایى که این سه نفر باهم اختلاف کنند. اگر مزاحمت کردند این سه نفر با هم چه باید کرد؟ آنجا همین بحث وارد مى‏شود که اگر اکثریت حکمى را دادند چون بحث بر اساس بیعت است، بنده این جور فکر مى‏کنم مطلب را که اگر اکثریت حکم دادند حکم اکثریت نافذ است هم به علت این‏که اختلال نظام لازم نیاید، هم به علت طولى بودنش چون آن یکى عقب مى‏افتد این دو تا اول حکم مى‏دهند و این را هم عرض کنم آن‏چه که بنده در ذهنم است اصلًا اساس دلیل اختلاف نظام است. یعنى آن‏که در باب ولایت گفته‏اند اگر یکى با دیگرى مخالفت بکند آن مقدم است آن مؤخر، اثرى ندارد اینها تمام روى اختلال نظام است. وقتى که محور این باشد هیچ مانعى ندارد بنده پیشنهادم این است که اگر شوراى محترم بازنگرى این مسأله را قبول داشته باشند یعنى این مسأله بلامانع باشد ما دست خبرگان را نبندیم. چه بسا ممکن است در آینده نظرشان آن باشد که براى رهبرى یک نفر قوى پیدا نکنند. اگر یک نفر قوى پیدا نکنند چرا ما دست اینها را ببندیم؟ خیر سه نفر باشند، 5 نفر باشند که اینها وقتى فکرشان در کنار یکدیگر قرار گرفت بتوانند. حالا بنده دیگر به بعضى از مسائل نمى‏خواهم اشاره بکنم مصلحت هم واقعاً بر همین است با این‏که ما ممکن است ببینیم مثلا یک نفر اگر باشد که یک چیزهایى پیش بیاید، یک وسوسه‏هایى پیش بیاید، یک چیزهایى که اشخاصى به یکدیگر بگویند، ممکن است یک نفر را در یک جایى از تصمیمش سست کند، ممکن است یک مسائلى براى جامعه پیش بیاید. این یک چیزى است که مى‏خواهم عرض کنم هیچ به نظر بنده اشکال فقهى ندارد آن چه که به نظر بنده است. حال اگر کمیسیون محترم معتقدند که اشکال فقهى دارد خوب خواهند فرمود، هیچ اشکال فقهى ندارد و مصلحت هم بر همین اساس است. بنده مخالفتم به علت این است که کمیسیون محترم شوراى رهبرى را رد کرده و السلام علیکم.
آقاى هاشمیان، مثل این‏که نیستند بعد از آقاى هاشمیان آقاى خامنه‏اى.
Majlis:2 Volume:2 Sessions:15-28 Page:666
سید هادى خامنه‏اى- بسم اللّه الرحمن الرحیم. بنده موافق هستم اما موافق مشروط چون یک مقدار در کمیسیون طبیعى است که بعضى از نظرات با اکثریت رأى مى‏آورد و یک عده مخالف هستند و لذا عذر مى‏آورم از این که درباره اشکال اخیر درباره شوراى رهبرى (بودن یا نبودنش) بنده چیزى عرض نمى‏کنم، آن را مخبر محترم اینجا مى‏آیند توضیح مفصل خواهند داد چون ما نظرمان یک قدرى فرق داشت. موافقت با این چارچوب به این دلیل است که مسائل کلى درباره رهبرى در این فصل و در این اصول پیشنهادى کامل (تا آن جایى که توانسته‏ایم) و یک مقدار نکته‏هاى ابهام رفع شده و مسائلى به آن اضافه شده، حذف مرجعیت چیزى است که گفتند، در مورد مشخص‏کردن وظایف و اختیارات رهبرى علت این‏که به بعضى از نکات که دوستان به پاره‏اى از آنها اشکال داشتند ما اشاره کردیم عمدتاً این بود که نظر عده‏اى از اعضاى محترم کمیسیون این بود که باید وظایف و اختیارات احصاء بشود و نمى‏شود این اختیارات را شناور گذاشت به طورى که ذکرى از آن به میان نیاید و بدون این‏که کسى در قانون اساسى پیش‏بینى کرده باشد یک سلسله وظایف و اختیارات در اختیار رهبرى باشد، اینها باید بیاید. البته به طور دقیق ما باز هم، همه آن چه را که مى‏تواند باشد یا باید باشد، نیاوردیم و مثلًا در بندى که راجع به نمایندگى‏ها صحبت شده صرفاً به اصل آن اشاره کردیم زیرا احساس مى‏کردیم که این نمایندگى‏ها خواهد بود به هر حال، ولى تعداد و شکل و خصوصیات و ریز آنها را دیدیم آوردنى نیست. تنها جایى که یک مقدار به طور نسبى شناور مانده اینجا است، بقیه جاها دقیق مشخص شده.
از خصوصیات مثبت این طرح این است که سیاست‏گذارى را که در قانون اساسى مطلقاً اسمى از آن به میان نیامده بود در گذشته ما اینجا آوردیم، زیرا که در هر زمان و مقطعى از مقاطع تنها مقامى که حق دارد خط مشى، استراتژى‏ها، سیاست‏گذارى‏ها را به نحوى از انحاء مورد برنامه‏ریزى و مورد مداقه و دخالت قرار بدهد آن وقت رهبر است و نفس معناى رهبرى هم این را ایجاب مى‏کند. همچنین نظارت بر آنها یکى از چیزهایى بود که در جایگاه واقعى رهبرى ذکرش و مشخص‏کردنش لازم به نظر مى‏آمد که در قانون اساسى فعلى از آن صحبتى نشده باید حتماً مقام رهبرى قدرت و امکانات این را داشته باشد که تعقیب کند که آیا آن خط مشى کلى تعقیب و برنامه‏ریزى مى‏شود یا نه؟
مطلب دیگر که اختصاصى است در اینجا این است که ما تعیین رهبر را به انحصار مجلس خبرگان یعنى خبرگان رهبرى درآوردیم. در اصل 5 و اصل 107، اشاره شده به اینکه غیر از خبرگان عامل رأى مردم هم دخالت داده مى‏شود، در اشاراتى که شده اینجا آن را ما حذف کردیم شرایط خبرگان در قانون اساسى فعلى نیامده که ما در اینجا آورده‏ایم و اختیارات دقیق و مشخص آنها اینجا آمده است، البته ممکن است قابل بحث باشد اما کلیت قضیه یعنى مشخص‏کردن و ذکرکردن یک به یک وظایف یکى از مشخصه‏هاى خوب این طرح است که هم عزل و هم نصب را و هم قدرت نظارت را بر واجدیت شرایط توسط رهبرى را به خبرگان داده‏ایم.
اشاره‏اى شده در یکى از این اصول پیشنهادى به فصل مشخصى بین حضرت امام با رهبرى‏هاى دیگر، یعنى رهبرى‏هاى آینده و در واقع آن‏چه را که اختصاصى حضرت امام به عنوان پدر انقلاب و بنیان‏گذار انقلاب و نظام این را ما به صورت اختصاصى در آنجا آن‏چه را که به حق اختصاصى امام بوده ما در آنجا به آن اشاره کرده‏ایم. در مورد شرایط رهبرى یک مقدارى مفصل‏
Majlis:2 Volume:2 Sessions:15-28 Page:667
تر و مشخص‏تر صحبت شده، شوراى رهبرى هم همان‏طور که صحبتش شد حذف شده البته بحثش را خواهند کرد. شوراى موقت رهبرى را که به لحاظ بعضى از شرایط اضطرارى گاهى ممکن است لازم باشد و پیش‏بینى هم نشده بود پیش‏بینى کردیم. زمان براى رهبر و رهبرى او محدود در نظر گرفته شده به دلایلى که ذکر شده. استمرار شرایط در رهبرى را خبرگان به عهده خواهد داشت براى این‏که به هر حال انسان‏ها در معرض تغییرات هستند، چه شرایطى که ممکن است عوارض جسمانى مورد اختلال قرار بدهد و چه شرایطى که بعضى از عوارض روحى ممکن است از انسان بگیرد. اینها را با نظارت خبرگان آورده‏ایم که طبیعتاً خبرگان در این اصول پیشنهادى وضعیت دیگرى پیدا مى‏کنند و شرایط بالاترى در آنها لحاظ مى‏شود. ضمناً در عزل رئیس جمهور مجمع تشخیص مصلحت هم شرکت داده شده است. این که اختیارات را بعضى از برادران گفته‏اند که براى رهبرى غیر از حضرت امام یک مقدار زیاد هست. ما حساب کردیم که رهبرى معناى خاص خودش را دارد. ولایت مطلقه امر آن طورى که حضرت امام در نامه‏شان ذکر فرمودند درست است که در یک مصداق مثل خودشان آن خصوصیات به طور کامل جلوه‏گر مى‏شود و درد دیگران نمى‏شود و نخواهد شد اما به هر حال نام رهبرى آن جایگاه خودش را، آن خواص ناشى از معناى لغوى رهبرى را خواهد داشت. و غیر از یک سلسله مسؤولیت‏هایى که به دست مسؤولان اجرایى سپرده مى‏شود. آن‏چه که از خصوصیات رهبرى، خط دادن، نظارت، کنترل، این جور چیزها هست اینها باید حتماً حفظ بشود براى او.
در مورد بینش صحیح سیاسى در واقع ما تعریفى که بتواند مشخص کند که بینش مورد نیاز در رهبر چگونه بینشى است پیدا نکردیم. حالا اگر در این مورد پیشنهادى باشد، پیشنهاد بهترى باشد منتها فکر کردیم چون بهترین و کامل‏ترین تغییر آن است که خود حضرت امام در نامه‏شان آورده‏اند «بینش صحیح» یعنى بینشى که صحیح باشد خالى از مرض باشد خوب این به نظر آمد که کامل‏تر است. در مورد قو قضائیه ذکر کردند که شل شدن قدرت قضایى خواهد بود اگر ما عزلش را پیش‏بینى کنیم، عزل در هیچ یک از آنجاهایى که نامبرده شده به معناى این نیست که حالا آنها زیر پایشان یک مقدارى از آن استحکام شل بشود و بیرون بیاید، نه طبیعى است که آن مکانیزم و آن مسیرى را که براى تشخیص علت عزل هست در آنجا هست همان‏طور که در تمام موارد غیر از قو قضائیه هم آمده و در این جهت قو قضائیه یک حق بیشترى ندارد. به هر حال یک لحظه‏اى پیش‏بینى مى‏شود که مسؤول قو قضائیه از نظر ضوابط از دیدگاه رهبر داراى شرایط نباشد خوب طبعاً عزلش اینجا پیش‏بینى شده و اگر نیاوریم اشکال پیدا مى‏شود که خوب یک مسأله‏اى مسکوت گذاشته شده. به هر حال من مجموعاً با این کلیات به این معنایى که عرض کردم موافق هستم ولى خوب پیشنهادهایى خود ما هم داشتیم و خواهیم داشت که ان شاءاللّه در جاى خودش عرض خواهیم کرد و السلام.
Majlis:2 Volume:2 Sessions:15-28 Page:668
4- پایان جلسه و تاریخ تشکیل جلسه آینده‏
رئیس- با اجازه آقایان تمام کنیم، روز دوشنبه ساعت 4 بعداز ظهر ان شاء اللّه آقایان تشریف بیاورند.
 (جلسه ساعت 25/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:669
 جلسه هجدهم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و پانزده دقیقه چهارشنبه هفدهم خردادماه 1368 هجرى شمسى برابر با سوم ذیقعدة الحرام 1409 هجرى قمرى به ریاست آیت‏اللّه على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام اللّه مجید
2- بیانات آقاى رئیس به مناسبت رحلت حضرت امام خمینى رضوان اللّه تعالى علیه و اظهار رضایت ایشان از انتصاب آیت اللّه سید على حسینى خامنه‏اى به رهبرى انقلاب اسلامى ایران.
3- ادامه بحث پیرامون رسیدگى به گزارش شور اول کمیسیون شماره یک در خصوص رهبر و خبرگان رهبرى.
4- پایان جلسه و تاریخ تشکیل جلسه آینده.
Majlis:2 Volume:2 Sessions:15-28 Page:670
1- اعلام رسمیت جلسه و تلاوت آیاتى از کلام اللّه مجید
رئیس- بسم اللّه الرحمن الرحیم. جلسه با حضور 19 نفر رسمى است. دستور جلسه را اعلام بفرمایید.
منشى (دکتر حسن حبیبى)- بسم اللّه الرحمن الرحیم. دستور هجدهمین جلسه عمومى شوراى بازنگرى قانون اساسى.
1- دنباله رسیدگى به گزارش شور اول کمیسیون شماره (1) در خصوص رهبر و خبرگان رهبرى.
2- گزارش شور اول کمیسیون شماره (3) در خصوص تمرکز در مدیریت قو قضائیه.
رئیس- قرآن را تلاوت بفرمایید.
 (قارى آقاى میرداماد یکى از آیه‏هاى سورة الحج را به قرار زیر تلاوت کردند).
اعوذ با للّه من الشیطان الرجیم- بسم اللّه الرحمن الرحیم‏
وَ جاهِدُوا فِى اللَّهِ حَقَّ جِهادِهِ هُوَ اجْتَباکُمْ وَ ما جَعَلَ عَلَیکُمْ فِى الدِّینِ مِنْ حَرَجٍ مِلَّةَ أَبِیکُمْ إِبْراهِیمَ هُوَ سَمَّاکُمُ الْمُسْلِمِینَ مِنْ قَبْلُ وَ فِى هذا لِیکُونَ الرَّسُولُ شَهِیداً عَلَیکُمْ وَ تَکُونُوا شُهَداءَ عَلَى النَّاسِ فَأَقِیمُوا الصَّلاةَ وَ آتُوا الزَّکاةَ وَ اعْتَصِمُوا بِاللَّهِ هُوَ مَوْلاکُمْ فَنِعْمَ الْمَوْلى وَ نِعْمَ النَّصِیرُ.
 (صدق اللّه العلى العظیم- حضار صلوات فرستادند)
 «آیه 78 سوره حج»
رئیس- احسنت.
2 بیانات آقاى رئیس به مناسبت رحلت حضرت امام خمینى رضوان اللّه تعالى علیه و اظهار رضایت ایشان از انتصاب آیت اللّه سید على خامنه‏اى به رهبرى انقلاب اسلامى ایران.
رئیس- بسم اللّه الرحمن الرحیم. «اللهم انطقنا بالهدى و الهمنا و وفقنا للتى هى ازکى و استعملنا لما هو ارضى».
على القاعده چون این اولین جلسه‏اى است که پس از این مصیبت عظیم تشکیل شده، باید عرض تسلیتى راجع به رحلت این مرد بزرگ عظیم‏الشأن الهى، بنیانگذار جمهورى اسلامى ما بکنیم، فاجعه بس که بزرگ است انسان در مقابلش کوچک است که چه بگوید ولى حضرت حسین سلام اللّه علیه در جملاتى که صحبت مى‏کند گاهى مى‏گوید که «و کل حى سالک سبیل» هر زنده‏اى این راهى که من مى‏روم خواهد رفت و ما اقرب الوعد من الرحیل، به انسان متذکر مى‏شود گاهى آن شعرى که مى‏گویند روى قبر مرحوم شیخ مفید پس از دفنش نوشته شده بود که:
لا صوت الناعى بفقدک انه یوم على آل الرسول عظیم‏
لو کنت قد غیبت فى جدث الثرى کالعلم و التوحید فیک مقیما
اى مفید چنانچه بدنت در میان خاک‏ها دفن شد، اما علم و دانش در تو اقامه دارد. این ظاهراً اشاره بر این است که انسان تمام کمالات نفسى خودش را پس از مرگ با خودش مى‏برد و لذا در بحث اصولى گاهى ضمن صحبت‏ها این بحث به میان آمده که نبوت یکى از مراتب روح انسان است، از مراتب کمال انسان است و انسان پس از مرگش مراتب کمالش بالاتر مى‏شود، کمتر نمى‏شود. بلکه انسان پس از مرگ به معناى حقیقى اگر دقت کنیم بسیار کامل‏تر از نظر حواس، از نظر علوم‏
Majlis:2 Volume:2 Sessions:15-28 Page:671
و از نظر واقعیات یک انسان عادى و جاهل بیش از یک متخصص فنى بوعلى سینا، دنیا مى‏شود در توجه به علوم آخرت. به هر حال این نعمت عظیم از دست ما رفت و امیدواریم که خداوند تبارک و تعالى جبران بفرماید به وسیله آن راهى که خودشان در نظر دارند و این آیه شریفه هم بسیار مناسب است که به ما وعده مى‏دهد که «ما نَنْسَخْ مِنْ آیةٍ أَوْ نُنْسِها نَأْتِ بِخَیرٍ مِنْها أَوْ مِثْلِها».
اینجا درباره انبیاء این آیه را تطبیق مى‏کنند. درباره ائمه علیهم السلام این آیه را تطبیق مى‏کنند. آن وقت چگونه مى‏شود که آیه مى‏گوید: «ما نَنْسَخْ مِنْ آیةٍ أَوْ نُنْسِها نَأْتِ بِخَیرٍ مِنْها أَوْ مِثْلِها» که آیه بعدى یا بهتر از قبلى است یا نظیر او است؟ در صورتى که برخى از انبیاء رحلت مى‏کردند و انبیاء بعدى بهتر از او نبودند. بعد از ابراهیم بعضى از پیامبرانى که مى‏آمدند درجه‏شان آن جور نبود و ممکن است بگوییم این آیه مربوط به آن مسأله هدف و پیاده شدن آن اهدافى است که آن نبى قبلى دارد. یعنى ان شاءاللّه این آیه به ما وعده مى‏دهد که اگر یک آیه بزرگ الهى نسخ شد و از این دنیا رحلت کرد ان شاءاللّه آیه بعدى خواهد توانست نظیر او در پیاده کردن اهداف عالیه او یا بهتر از او پیاده کند. راجع به این موضوع مى‏توانیم بگوییم که آیه صحبت مى‏کند. خوب، راجع به این موضوع هم باید عرض کنم که پس از این فاجعه عظیم و فاجعه دلخراش مطلبى پیشآمد کرد که تا حدى شفابخش این قضیه بود و آن توفیق الهى بود شامل حال شوراى خبرگان محترم رهبرى شد که توانستند در یک جلسه واحده جانشین رهبر بزرگ را تعیین کنند و این یک مطلب بسیار عظیمى بود با انعکاس بسیار عالى آنچنان که انسان مى‏شنود خیلى مطلب عظیمى است که ساعت 7 بعدازظهر خبرگان توانستند فردى را به جاى او معرفى کنند که در رسانه‏هاى گروهى دنیا هم به نظر اعجاب بر این مطلب نگریسته‏اند و این یکى از نعمت‏هاى الهى است.
من خیال مى‏کنم خدا خبرگان را توفیق داد که توانستند این کار را انجام بدهند و چه نیکو این عمل انجام گرفت. برادر عزیزمان جناب آقاى خامنه‏اى نسبت به برخى از مطالب در اقشار مختلفه جا افتاده بودند. در ارتش ایشان سوابق داشتند، ارتش از وضع ایشان اطلاع داشت، تسلیم ایشان بود، تسلیم عظمت او، کمال او، شجاعت او، روحانیت در برابر او، او را به عظمت مى‏شناختند. سوابق روحانیت داشته، مردم از او اطلاع داشتند و مردم تابع رهبر کبیر انقلاب شدند او و شاگرد و تلمیذ خاص رهبر انقلاب بودن را پذیرفته بودند، از جهات مختلفى در میان جامعه حضور داشت، در میان جامعه پذیرفته شده بود کأنه، وقتى که این جمله القاء شد که خبرگان او را به رهبرى پذیرفته‏اند. تقریباً در میان تمام اقشار این مطلب جا افتاد و تلقى و قبول شد و این یک رحمت الهى بود و من معتقدم همچنان که قیام امام امت رضوان اللّه علیه از ابتدا توأم با یک امدادهاى غیبى و کارهاى معجزى بود که خداوند به وسیله او حرکت و نهضت او را تا اینجا رسانید ما اینجا این جورى حدس مى‏زنیم و بلکه مطمئنیم که خداوند مى‏خواهد باز از حالا به بعد ان شاءاللّه این نهضت را رساتر، قوى‏تر و گسترده‏تر و اسلام را ان شاءاللّه در جهان بیش از سابق گسترده کند.
از این‏که یک چنین پیشآمد خیرى انجام داد ما این حدس را مى‏زنیم که در آینده ان شاءاللّه نیک باشد و به هر حال ما انتصاب او را تبریک عرض مى‏کنیم، به خودمان، به امت‏مان‏
Majlis:2 Volume:2 Sessions:15-28 Page:672
تبریک عرض مى‏کنیم و امیدواریم که دوستان متوجه بشوند که ایشان نیاز به کمک از همه اقشار مردم دارد، خاص از طرف روحانیت باید این مسأله که «عن نصیحة للائمة المسلمین» یکى از فرایض مردم و روحانیت است، بتوانیم ما هم این مسأله را درباره ایشان عملى کنیم. خدایا به محمد و اهل‏بیتش نهضت ما را مستدام بفرما و روز به روز بر عظمت و بزرگى و پیشرفت اسلام ما و نهضت ما بیفزاى و روح مطهر حضرت امام امت رضوان اللّه علیه را شاد بفرما و انجام وظایفى که ما عمل مى‏کنیم قبول بفرما. والسلام علیکم و رحمة اللّه.
آقا بى‏زحمت دستور جلسه را مطرح بفرمایید.
3- ادامه بحث پیرامون رسیدگى به گزارش شور اول کمیسیون شماره یک در خصوص رهبر و خبرگان رهبرى.
منشى (یزدى)- بعد از صحبت تعدادى از مخالفین و موافقین، به ترتیبى که داریم، الان نوبت جناب آقاى عمید است که به عنوان مخالف صحبت مى‏فرمایند.
طاهرى- من یک تذکرى دارم.
نایب رئیس- تذکرتان را بفرمایید.
سید حسن طاهرى خرم‏آبادى- بسم اللّه الرحمن الرحیم. البته در این مصوبه یک سرى تذکراتى داشتم که به کمیسیون دادم، بعضى از آن تذکرات عبارتى بود و بعضى هم مربوط به مطلب بود که نوشتم و دادم. اما آن چیزى که فقط لازم مى‏دانستم، اینجا عرض مى‏کنم. به طور کلى به نظر مى‏آید حذف شورا صحیح نباشد. البته الحمدللّه در این جریان، خبرگان توانستند فرد صالح و شایسته‏اى را انتخاب کنند، اما این قانون اساسى مال یک زمان خاصى نیست ممکن است در یک زمانى پیشامدى بشود و جورى بشود که خبرگان نتوانند فردى واجد همه شرایط انتخاب کنند و مجموعه سه نفر یا پنج نفر بتوانند کار یک نفر، شرایط یک نفر را انجام بدهند. مثلًا یک نفر در فقه قوت دارد، یکى در مدیریت، یکى در جهات دیگر، یک مجموعه آنجا لازم باشد که جاى فرد را بگیرد. به نظر مى‏آید اگر براى موارد اضطرار، نه به طور تخییر یا فرد یا شورا بلکه به عنوان یک مسأله اضطرارى و ترتیبى ذکر بشود که اگر خبرگان براى موارد اضطرار باز باشد. والسلام علیکم و رحمةاللّه.
رئیس- سلمکم اللّه.
منشى- از موافقین نوبت آقاى جنتى است.
جنتى- اگر کسى صحبت نمى‏کند من صحبت مى‏کنم.
منشى (یزدى)- پس اجازه بدهید مخالفین اول صحبت بکنند. آقاى آذرى بفرمایید.
احمد آذرى قمى- بسم اللّه الرحمن الرحیم. با تشکر از کمیسیون که نقاط مثبتى را در اینجا آورده‏اند. بنده با قسمت‏هاى مختلف مخالفت دارم نه در اصل رهبرى که هیچ جاى حرف نیست و جاى مخالفت نیست ولى این طورى که تنظیم شده بنده اعتقادم این بود که در سه بخش مخالف و موافق صحبت بشود که مطالب باز بشود و نتیجه گرفته بشود. حالا اگر با این موضوع موافقت مى‏شود که خوب فبها و اگر نه من چون نمى‏توانم در هر سه قسمت نکات مخالفتم را بیان بکنم در همین اصل یکصد و ده مخالفتم را عرض مى‏کنم:
Majlis:2 Volume:2 Sessions:15-28 Page:673
ما این را مى‏دانیم که نظر امام این بود که مسأله «ولایت» در قانون اساسى فعلى تحت تأثیر آن زمان قرار گرفت و آن طورى که باید در قانون اساسى فعلى ولایت فقیه ذکر نشده و روى ولایت مطلقه عنایت نشده و اینجا هم آن جهت رعایت نشده و بلکه به نظر من بدتر از آن قانون اساسى اول شده است چون آن قابل توجیه بود که اصل پنجم کلیتاً آنچه را که در اختیار امام زمان علیه السلام است، در اختیار ولى فقیه هست. بعد هم در اصل یکصد و ده آنچه به طور مباشرت ولى فقیه باید انجام بدهد قابل توجیه بود ولى جورى بود که با ولایت مطلقه هیچ منافاتى نداشت و روى این جهت هم خوب، امام هم در جواب نمایندگان مجلس مى‏فرمود که بعد از این مى‏خواهیم نقض ظاهرى قانون اساسى مثلًا نشود اینها را در حقیقت ایشان نقض واقعى قانون اساسى نمى‏دانست (کارهایى که مجمع تشخیص مصلحت مى‏کرد یا تصمیماتى که خود ایشان مى‏گرفتند) چون در اصل یکصد و ده همین طور که اینجا تنظیم شده وظایف و اختیارات رهبرى، مفهومش این است که چیزى که در مقام تحدید باشد مفهوم دارد ولو لقب هم باشد (مفهوم لقبى) ولى اینجا مفهومش این است که غیر از این چند بندى که در اینجا ذکر شده رهبر نه وظیفه دارد و نه اختیار دارد.
خوب، این یک مطلب است، مثل این‏که اصلًا فلسفه ولایت و اینها فراموش شده و مقایسه شده با رئیس‏جمهور، یا مثلًا نخست‏وزیر و یا امثال این گونه مقامات که خوب، محدودیت‏هایى براى آنها باید قائل بشوند. کنترل‏هایى براى او گذاشته بشود، غافل از این‏که در آن طور موارد اگر کنترل بگوید مانعى ندارد و اشکالى ندارد کما این‏که اشکال هم ندارد بالاخره براى موارد بن‏بست، معضلات در موارد ضرورى خوب، رهبرى باید وجود داشته باشد که در این مواقع بتواند تصمیم بگیرد. آن هم تصمیم سریع و فورى که اگر ما این جهت را از او بگیریم و در این کانال بیندازیمش که باید با مجمع تشخیص مصلحت مشورت کند، خوب حالا خود این ممکن است وقت ببرد، زمان ببرد، مشکلاتى به وجود بیاید، چیزى است که الان او تشخیص بن‏بست داده و این ممکن است اکثریت مجمع تشخیص مصلحت چنین تشخیصى را ندهند.
خوب، در زمان امام رضوان اللّه علیه ما فراوان از این چیزها داشتیم که شاید همه قوا نظرشان برخلاف این بود، رؤسا یا دیگران ولى خوب، ایشان تصمیم مى‏گرفت، عمل مى‏کرد. ایشان طورى که من به خاطر دارم حالا تا چه اندازه‏اى باشد من درست یادم نیست و شاید همان موقع هم در جریان کامل قضیه قرار نگرفتم اما همان مسأله بنى‏صدر که ایشان ساعت 5/ 11 خطر را احساس کرد و به ایشان اطلاع داده بودند و آن موقع تصمیم گرفت حالا شما فرض کنید یک چنین قضیه‏اى بنا بشود براى رهبر پیش بیاید که باید مجمع تشخیص مصلحت را جمع‏آورى بکند با آنها مشورت کند. آنها جلسه تشکیل بدهند. جلسات تشکیل بشود به نظر برسند. گفت که همه را آب برده است و اوضاع به طور کلى عوض مى‏شود.
بنابراین فلسفه ولى و رهبر و امام براى حکومت اسلامى اصلًا این است که قید و بندى نداشته باشد و در مواقع ضرورى و معضلات بتوانند برخورد بکند، تصمیم بگیرد و هیچ حالت منتظره‏اى نباشد و متأسفانه اینجا خیلى‏هایش را با مشورت با مجمع مصلحت قید کرده‏اند. «نظارت بر حسن اجراى سیاست‏هاى کلى نظام» شاید بهتر بود که با مشورت نظارت را قید مى‏کردند».
Majlis:2 Volume:2 Sessions:15-28 Page:674
براى این‏که این یک کارى است که باید افرادى باشند که اینها نظارت را انجام بدهند عمل کنند، دقت کنند. اما خود رهبر که بخواهد در حسن اجراى سیاست‏هاى کلى نظام، این یک کارى است که شاید به تنهایى ناقص باشد و نتواند این کار را انجام بدهد. اینجا به نظر من مناسب بود آن هم نه به صورتى که البته قید باشد به صورت این‏که بازویى باشند که آنها این کار را انجام بدهند. مثلًا «تعیین نماینده در نهادها و ارگان‏هایى که لازم بداند» این چه خصوصیتى دارد؟ یعنى ما این قدر مشکل داریم که مثلًا رهبر نتواند براى خودش نماینده معین کند که ما اینجا بیاییم، تصریح بکنیم؟ به نظرم این قضیه خیلى کوچک است و جاى شبهه هم نیست که نتواند براى خودش مثلًا نماینده معین کند و «تعیین اختیارات آنها پس از مشورت با مجمع تشخیص مصلحت.»
 «منحل نمودن مجلس شوراى اسلامى». این از آن چیزهایى است که من مخالفم ذکر بشود. گرچه موافقم و صحیح مى‏دانم و این هم یکى از بن‏بست‏هایى است که در دنیا الان مى‏بینم، در کشورهایى که مدعى دموکراسى هستند. کاملًا این مسأله وجود دارد اما ذکرش در اینجا را من خیال مى‏کنم صحیح نباشد. اگر ما آن ولایت مطلقه را تصریح بکنیم، این هم یکى از آن موارد است که بعید هم نیست یک موقعى پیش بیاید و لازم باشد که او منحل بکند ولى ذکرش اینجا درست نیست و یا مسائل دیگر.
بنابراین من سخت با این جهات مخالفم و اعتقادم این است که ما رهبرى را مثل یکى از مقامات گرفتیم، این طورى که در اصول کافى روایت مى‏کند، فضیل بن یسار بعد از عرض ادب حضور پیغمبر (ص) مى‏فرماید: «فوض امر امته و دینه الى نبیه لیسوس عباده» براى سیاست عباد و براى اداره بندگانش این اختیارات مطلقه لازم است. یعنى مى‏گوید: این را داد براى «لیسوس عباده» و این اختصاص ندارد به پیغمبر اکرم (ص) هر کسى که بخواهد اداره بکند نیاز به چنین ولایتى دارد و یک چنین سرپرستى و یک چنین اختیاراتى براى حل معضلات و مشکلات و بن‏بست‏ها.
بنابراین من خواهش مى‏کنم که آقایان از این موضوع نترسند. مفسده محدود کردن ولى فقیه و رهبر بیشتر از آن است که ما فکر مى‏کنیم بعضى اوقات ممکن است که برخلاف مصلحت، مثلًا یک کارهایى واقع بشود. مطلبى که من لازم مى‏دانم اینجا باز تذکر بدهم این است که اگر این مطلب باشد، چون آن روز با این‏که خیلى‏ها در موافقت صحبت مى‏کردند مى‏گفتند خوب، حضرت امام یک چیز دیگرى است، خوب، اگر شما این حرف را بزنید من مى‏گویم حضرت رسول (ص) یک رهبر دیگرى است، على بن ابیطالب هم یک رهبر دیگرى است. استثنایى است پس ولى فقیه ولو امام باشد نمى‏تواند آن اختیارات را داشته باشد براى این‏که آن معصوم بوده، اینها معصوم نیستند و این‏که مرتب امام اینجا مطرح مى‏فرمودند که مؤید این قید و بندها باشیم، در صورتى که ما کسى را مثل امام نداشته باشیم و مجبور باشیم تنزل بکنیم به درجات بعدى، نمى‏توانیم اختیارات و فلسفه ولایت را نادیده بگیریم و بگوییم براى این‏که این کارها را نمى‏کند. این در حقیقت همان نقص ولایت است یا بخواهیم محدودش بکنیم. (منشى- توجه داشته باشید وقت‏تان گذشته است) من راجع به اجتهاد مطلق به طورى که به آسانى بتواند در ابواب مختلف احکام را استنباط کند چون این به فرموده حضرت امام رضوان اللّه علیه انصراف دارد به اجتهاد مصطلح در حوزه‏ها، عقیده من این است که همین طورى که مبدأ و منشأ حدوث «اجتهاد» بوده‏
Majlis:2 Volume:2 Sessions:15-28 Page:675
که همان مسائل مستحدثه و مسائل جدید است، اجتهاد در تئورى‏ها و کلى‏ها که موضوعش از سابق بوده خوب، آن مسأله رجال است، مسأله رفع تعارض و امثال اینها است. آن‏چه براى رهبرى لازم است و شرط لازم است این است که در مسائل مستحدثه بتواند به آسانى حکم مسأله را به دست بیاورد یا قواى لازم براى امامت امت اسلام. این تقوا و عدالت همان طور که در قانون اساسى فعلى هست براى امامت اسلام این احاله به مجهول است یعنى در جایى این حد و حدود تقوا را بیان نکرده این انصراف دارد به همان که در رساله‏ها براى مرجع تقلید عدالت یا تقوا را ذکر کردند.
به قول آقاى حکیم آن چیزى که از روایات معروف امام حسن عسکرى استفاده مى‏شود، سندش هم گرچه ضعیف است ولى متأید به ادله دیگرى که در باب امامت است و در کتب کلام ذکر شده آن یک چیز فوق‏العاده‏اى است تالى تلو عصمت است و این هیچ ضرر ندارد که ما در اینجا این را بگذاریم و بگوییم ما چنین فردى را رهبر مى‏دانیم اما در صورت ضرورت خوب، به همین عدالت‏هاى حسن ظاهر، ما هم اکتفا مى‏کنیم. همین طور که در مسأله اجتهاد در رئیس قوه قضائیه حق این بود که واقعاً لازم نیست. اما گفتیم که ذکرش یعنى ذکر عدم اجتهاد یا این‏که اجتهاد را قید نکردند این کار درستى نیست. ما باید همیشه دست بالا را بگیریم و حفظ حیثیت قانون اساسى را بکنیم که آن‏که در اصل لازم و معتبر است آن را بیان کرده باشیم ...
منشى (یزدى)- چند دقیقه مى‏خواهید زائد بر آیین‏نامه صحبت بفرمایید که بقیه هم توقع داشته باشند؟
آذرى قمى- چون من چند دفعه صحبت کردم آن 2- 3 دقیقه اضافه را حساب نکردم. (منشى- هر دفعه اضافه صحبت فرموده‏اید) نه خیر یک دفعه را حتى یادم هست که یکى از بچه‏ها! هم به من گفت مثل این‏که تو منتظر بودى به تو بگویند وقت تمام شد و رفتى ... (منشى- حالا مى‏خواهید چند دقیقه اضافه صحبت کنید؟) 2- 3 دقیقه اگر اجازه بدهید. (منشى الان 4 دقیقه اضافه صحبت کرده‏اید یک وقت به ما اعتراض نکنند که خلاف آیین‏نامه عمل شد)
نایب رئیس (هاشمى رفسنجانى)- اگر مراعات بفرمایید بهتر است.
آذرى- 2- 3 دقیقه دیگر.
منشى (یزدى)- در یک نوبت دیگر صحبت کنید بهتر است.
آذرى- ى ک دو دقیقه دیگر، حالا که شروع کرده‏ایم، موقع دیگر که نمى‏شود صحبت کرد. و اما عرض کنم که مقبولیت عامه‏اى که ذکر کردند این عیب ندارد یکى از مرجحات باشد، اما بالاخره یک مفهومى است که گنگ است، مبهم است، مقبولیت عامه ظاهراً نظر آقایان به مرجعیت بوده، مرجعیت را خواسته‏اند قید نکنند، شرط نکنند ولى خواسته‏اند که مرجح قرار بدهند ولى لفظ را برگردانده‏اند، مقبولیت کرده‏اند و الا مقبولیت را به معناى اعمش اگر بخواهید براى مفاسدى که دارد نمى‏توانیم ما مرجح قرار بدهیم حساب بکنید براى این‏که ممکن است بعضى‏ها بخواهند سوءاستفاده بکنند.
یا «هرگاه رهبر مرجع تقلید عام براى خبرگان نباشد به مدت 10 سال به رهبرى انتخاب مى‏گردد». این صحیح نیست که اگر مرجع تقلید عام نباشد، این در حقیقت همان اعتبار مرجعیت هست منتها گفته‏اید که اگر غیر مرجع باشد یعنى مجتهد مطلق باشد، باید با 10 سال به رهبرى‏
Majlis:2 Volume:2 Sessions:15-28 Page:676
انتخاب بشود این هیچ جهتى، دلیلى، وجهى ندارد. خداى نکرده اگر این شد که شما پیش‏بینى کرده‏اید در آنجا که خبرگان مى‏توانند او را عزل کنند. درباره خبرگان هم من اعتقادم این است که خیلى بالاتر بگیریم، هم از نظر عدالت و هم از نظر علمیت، براى این‏که تمام آنها مخصوصاً در این جریان ثابت شد که خبرگان یک نقش خیلى اساسى دارد، یک قدرى براى این‏که واقعاً محکم‏کارى داشته باشند و یک وجه بیشترى پیش مردم داشته باشند و کارشان نفوذ بیشترى داشته باشد، بهتر این است که یک قدرى شرایط خبرگان را بالاتر ببریم. هم از نظر علمیت و هم از نظر تقوى. والسلام علیکم.
رئیس- سلمکم‏اللّه.
منشى (یزدى)- در موافقین نوبت آقاى جنتى است.
احمد جنتى- بسم‏اللّه الرحمن الرحیم. در موضوع رهبرى این مطلب را نمى‏شود انکار کرد که از نظر اسلام آن‏که اصل در مقام ولایت و رهبرى است یک ولایت‏تامه و اختیارات گسترده در همه امور است یعنى در پیغمبر (ص) این طور بوده، در حضرت امیر (ع) این طور بوده و ائمه علیهم السلام مسلم مقام‏شان همین بوده ولى بنابر قول ولایت مطلقه فقیه هم به عنوان جانشین آنها باید یک ولایت کامل و شاملى داشته باشد و اختیاراتى که هیچ چیزى نتواند سد راهش بشود و در تمام امور بتواند مستقیم دخالت بکند، این خیال مى‏کنم با پذیرفتن ولایت مطلقه فقیه قابل انکار نیست. اما آیا این ولایت را به این صورت مى‏شود در قانون اساسى گنجاند و به اجرا گذاشت؟ یعنى الان ما بگوییم که ولى‏فقیه مجتهد عادل جامع (این شرایطى که در اینجا هست) هر گونه اختیارى را دارد، هر عزلى، هر نصبى، مخالفت با هر قانونى، هر چه قانون مثلًا وضع مى‏شود در مجلس قانون عادى و در قانون اساسى، اگر یک وقتى خواست خلاف عمل بکند ولى ولایت دارد، مى‏تواند عمل بکند، محدودیت قانونى اصلًا ندارد. هیچ قانونى هم نمى‏تواند جلویش را بگیرد، دستش را ببندد و امثال اینها. این آیا به صلاح مسلمین هست؟ به صلاح اسلام هست یا نیست؟
اگر به صلاح باشد مانعى ندارد همان اصل را رعایت مى‏کند که ولایت مطلقه فقیه باید اجرا بشود و عمل بشود ولى خیال نمى‏کنم به صلاح باشد به این معنا که بلى، از طرفى این یک محسناتى دارد و یک مثبتاتى دارد. اما جهات منفى‏اش را وقتى جمع‏بندى بکنیم بیشتر از جهات مثبتش است. این‏که حاج آقا آذرى فرمودند که آقایان مى‏گویند که ما نباید با حضرت امام رضوان‏اللّه علیه قیاس بکنیم و هر کسى ولى‏فقیه شد باید این اختیارات را داشته باشد، من خیال مى‏کنم که تصدیقش مشکل است براى این‏که واقعاً حضرت امام یک امتیازاتى داشتند که ما تصور نمى‏کنیم به این زودى کسى این امتیازات را پیدا بکند و فقهاى گذشته را که در نظر بگیریم، ببینیم در چه حدودى بوده‏اند، فقهاى آینده را هم با یک خرده کم و زیاد مسلم یعنى حساب سیر زمان را که بکنیم با آنها مى‏توانیم قیاس بکنیم. اینها حالا یک بینش سیاسى دارند، آنها کم داشتند، (نمى‏گوییم نداشتند) یا یک خصوصیات دیگرى، اما این طور نیست که ما بتوانیم واقعاً هستى و نیستى یک امت و یک ملتى را آن هم در شرایط حاد زمان و در تضارب سیاست‏ها و اصطکاک‏هایى که به وجود مى‏آید و توطئه‏هاى جهانى که بر ضد اسلام و مسلمین مى‏شود همه را بسپریم به دست یک نفر و حتى ایشان حاضر نیستند که ما بگوییم که آقا با مجموعه تشخیص مصلحت‏
Majlis:2 Volume:2 Sessions:15-28 Page:677
هم شما مشورت بکن و نظر آنها را هم جلب بکن و این کار را بکن و مى‏فرمایند که بعضى وقت‏ها لازم مى‏شود، آنى تصمیم مى‏گیرید مثل حضرت امام که آنى تصمیم گرفتند.
نباید این نکته را فراموش کرد که حتى حضرت امام هم دیر تصمیم مى‏گرفت. یعنى بعضى وقت‏ها که زمینه‏هاى تصمیم فراهم شده بود. ایشان یک سال، 2 سال، 3 سال، 4 سال صبر مى‏کرد و مى‏توانست خودش را نگه دارد و اقدامى نکند تا این جورى پخته بشود که برایش مثل آبین من الشمس بشود، دیگر برایش هیچ جاى شبهه‏اى نباشد، دیگر چاره منحصر به فرد بداند اقدام بکند.
در همین قضیه بنى‏صدر هم این جور بود مکرر در مکرر دوستان با او صحبت مى‏کردند. خود ما از آنهایى بودیم که صحبت مى‏کردیم که آقا آخر شما این را مى‏دانید چه کار مى‏کنید؟ این دارد چنین مى‏کند، چنان مى‏کند. ایشان گوش مى‏دادند و اقدامى نمى‏کردند. اینها را هم مى‏دانستند نفى هم نمى‏کردند ولى خیلى دیر تصمیم گرفتند. خوب یک آدمى که این طور مى‏تواند یک مسأله‏اى را که على القاعده هر کسى از قبیل ما و یک خرده پایین بالا، ظرف یک روز، دو روز، یک ماه، دو ماه تصمیم مى‏گیرد چند سال خودش را نگه دارد و تصمیم نگیرد تا خوب جهاتش مبین بشود. این را نمى‏شود قیاس کرد با یک آدمى که خیلى ساده و عادى و معمولى تصمیم مى‏گیرد. بنابراین به نظر من ما چاره‏اى نداریم به نفع اسلام، به صلاح اسلام و مسلمین که این محدودیت‏ها را براى ولى فقیه بگذاریم و اگر این محدودیت‏ها نباشد در مشکلات تصمیم‏گیرى‏ها اصلًا یک نوع هرج و مرج و بى‏ضابطگى به وجود مى‏آید، عدم اعتماد به وجود مى‏آید. دیگران نمى‏دانند چه کار باید بکنند و روى چه ضابطه‏اى ما مى‏خواهیم کار بکنیم حتى بهتر از قانون اساسى که نیست؟ قانون اساسى زیربناى قوانین مملکت است، خوب حالا اگر یک روزى ولى‏فقیه خواست قانون اساسى را به هم بزند، آنى، فورى به نظر شما این قانون اساسى باید به هم بخورد یا نباید به هم بخورد؟ اینجا شما باید مخالفت بکنید با این‏که خلاف قانون اساسى عمل بکنند. چه ضابطه‏اى هست که مردم ما بفهمند که روى چه معیارهایى کار مى‏شود، اینها باید روشن باشد. نمى‏شود این جور آزاد گذاشت.
در کمیسیون به نظر ما آمد که اگر یک کارهاى کلیدى در دست ولى‏فقیه نباشد دیگر کارى آن قدرها در دستش نیست، اینها را بگذاریم در اختیارش، مثلًا مدیر عامل صدا و سیما را ما معتقد بودیم که باید او معرفى تعیین بکند براى این‏که صدا و سیما حساس‏ترین دستگاه مملکت است که هیچ دستگاهى در مملکت با او قابل قیاس نیست و برنده‏ترین حربه تبلیغاتى است که اگر کسى داشته باشد تقریباً باید گفت همه چیز را دارد اگر هم نداشته باشد هیچى ندارد. گفتیم خوب این باید در دست رهبر باشد. حالا اگر رهبر خواست مردم را هدایت بکند به یک ناحیه‏اى باید یک وسیله‏اى داشته باشد، باید افکار خودش و سیاست‏هاى نظام را بتواند به مردم تفهیم بکند و این وسیله‏اش این است.
درباره رئیس‏جمهور خوب قانون اساسى قبلى به نظر ما نقص داشت، در دو صورت که عدم کفایت سیاسى و تخلف که یکى از آن ضعف بود. عدم کفایت سیاسى و یکى هم تقصیرات بود و تخلفات در این دو مورد گفته بودند بعد از این‏که مجلس رأى بدهد یا دیوان عالى کشور رأى بدهد، مى‏تواند رهبر عزل بکند، به نظر ما این خیلى کم بود بعضى وقت‏ها مى‏بیند
Majlis:2 Volume:2 Sessions:15-28 Page:678
این جور نیست و رئیس‏جمهور دارد، اصلًا مسیر را عوض مى‏کند. مجلس تشخیص نداده یا آمادگى ندارد که عدم کفایت سیاسى را اعلام بکند، دستگاه قضائى آمادگى ندارد، تشخیص نداده که مچ متخلف را بگیرد و اعلام تخلف بکند او حس مى‏کند که دارد نظام به هم مى‏ریزد، باید بتواند تصمیم بگیرد، گفتیم اینجا حق عزل داشته باشد. منتها در عین حال باید یک تعیین مشورتى هم با مجمع تشخیص مصلحت که مشاورین خاص و ویژه او هستند، داشته باشد. نه این‏که بازهم با یک فکرى که به ذهنش مى‏آید با چند تا قرینه شاهد تصمیم بگیرد و هیچ مشورتى هم نکند با این‏که هر کسى وقتى که مشورت نکند مسلم خطاى بیشترى ممکن است بکند تا وقتى که مشورت بکند و لذا آنجا هم گفته‏ایم عزل رئیس‏جمهور هم باید به دست او باشد.
و اما قضیه تقوا. واقعش این است که تقوا بیش از عدالت لازم است. ما نمى‏توانیم در ولى فقیهى که خود دوستان معتقد هستند و مبانى هم همین طور اقتضا مى‏کند که اختیار یک مملکت به دستش باشد این را بیاوریم در حد یک عادل نماز جماعت از او معنویت بخواهیم و مبانى اخلاقى را در همین قدر از او انتظار داشته باشیم و همه امور مملکت را بسپریم به دستش بگوییم که همین قدر که پشت سرش نماز بخوانى یا در حضورش طلاق بدهى این کفایت مى‏کند براى این اختیارها این یک مقدار بیشتر لازم است. این تقوا مسلم یک مفهومى مازاد بر عدالت دارد. حالا اگر نتوانیم درست مرزبندى بکنیم و خطکشى بکنیم که این طرفش داخل در مرز است، آن طرفش خارج از مرز است. اما در عین حال یک مفهوم بالاتر از عدالت است. همین که «مخالفاً لهواه و مطیعاً لامر مولاه» در آن حدودى که هواهاى نفسانى بر آن مسلط نباشد بتواند تملک نفس داشته باشد خودش را حفظ بکند. یک چیز این جورى باید در آنجا بیاوریم و من خیال مى‏کنم که بهترین تعبیرى که مى‏شود آنجا به کار برد همین تعبیر تقواست. وقت من تمام شد متشکرم والسلام علیکم و رحمة اللّه.
رئیس- سلمکم اللّه.
نایب رئیس (هاشمى)- بسم اللّه الرحمن الرحیم. من به عنوان مخالف چند تا نقص مى‏بینم که تذکر مى‏دهم و این پیشنهاد خواهد بود که جناب آقاى مؤمن به خصوص توجه کنند که در شور دوم مورد توجه قرار بگیرد. در اصل 107 فکر مى‏کنم کلمه «همه» مزاحم باشد. این‏که گفتید همه فقهاء واجدین شرایط را بررسى کنند. این عام استغراقى را آوردن، خبرگان را دچار اشکال مى‏کند که حالا مثلًا این حادثه‏اى که این دفعه اتفاق افتاد ما مى‏توانستیم همه فقهاء را مطلق بگذاریم، بگوییم فقهاء واجدین شرایط را که مشکل درست نکند یعنى مجبور نشویم در یک شرایطى قانون اساسى را عمل نکنیم خود عبارت هم در یک جایى سلیس نیست. مثلًا همان صفحه دوم «اگر کسى را با این موضوعات تشخیص دهند او را وگرنه یکى از آنان را» این عبارت ظاهراً عربى است، به جاى این سبک عبارت، عبارت سلیس‏ترى در قانون اساسى نوشته بشود. آخر همین بند در مرجع گفته‏اند اگر: «مرجع ده سال لازم نیست» یعنى اگر فقیهى، رهبرى که انتخاب کرده‏ایم مجتهد باشد، رهبر باشد 10 سال لازم نیست قید کنیم. اگر مرجع بود 10 سال. چرا این کار را بکنیم؟ همه را 10 سال باشد این‏که ما ضررى نمى‏بینیم از این‏که 10 سال را بگذاریم. بعد از 10 سال واقعاً اگر کسى صلاحیت رهبرى نداشته باشد خوب بشود تجدیدنظر
Majlis:2 Volume:2 Sessions:15-28 Page:679
بکنیم یک رهبر را عزل کردن یا کنار گذاشتن کار آسانى نیست اما دوره‏اش تمام بشود و کس دیگرى جایش بیاید این چیز معقولى است، معلوم هم هست اگر رهبرى مثلًا صلاحیت‏هاى نسبى هم داشته باشد کسى کنار نمى‏گذارد، بنابراین 10 سال را مطلق بیاوریم براى هم مرجع و هم غیر مرجع.
در اصل 108 جمله «نخستین دوره» اى که نوشته‏اید این حالا دیگر لازم نیست، ما از نخستین دوره عبور کرده‏ایم. ذکرش در قانون اساسى چون قبلًا بوده یک بن‏بست بوده، باز در نخستین دوره حل کرده‏اند. خوب ما دیگر اصلًا گیر نیستیم که بیاوریم، چرا آوردید نخستین دوره را؟ فقط باید بگوییم مثلًا قانون خبرگان را خودشان مى‏توانند اصلاح کنند (این را بگوییم) در اصل 109 آنجا که قید اجتهاد مطلق است ما هم یک اجتهاد مطلق بیاوریم و آن عبارت ذیلش دیگر فکر مى‏کنم کار لازمى نیست. مخصوصاً با الهام از حرف امام من خیال مى‏کنم امام با مطالعه و دقت و با تجربه خودشان این سفارش را کردند که فرمودند مجتهد عادل، هم همین کلمه‏اى که امام گفتند کافى است، یکى کنیم این‏که دیگر بگوییم هر وقت خواست بتواند به آسانى به دست بیاورد، ممکن است همین شبهه درست بشود که حالا آسانى خودش کشدار است آسانى یعنى چه؟ خوب بالاخره یک کسى که واقعاً مجتهد باشد یک شوراى افتائى هم براى خودش درست بکند، کمک بگیرد، خوب دیگر با مسؤولیت‏هایى که دارد وظایفش را انجام مى‏دهند آن شورا ممکن است فقهاى خبره‏اى آماده بکند که کارهایشان را انجام بدهند، خودش هم مجتهد اسناد و اینها مى‏شود. ممکن است خودش دیگر به آسانى نتواند اسناد را جمع بکند، اما کمک بگیرد. این مسأله به خاطر این‏که اینها دیگر کار تفحص است که مى‏شود با کمک انجام داد. امروز خوب زمان ما اخیراً خودشان دیگر تنهایى کار نمى‏کنند اصلًا یکى از اشکالات ما در فقه این است که فقهاى ما به تنهایى مى‏خواهند کار به این عظمت را انجام بدهند که هر فصلش یک تخصص عظیمى است که نیاز به یک گروه ویژه‏و متخصص دارد که اگر بخواهیم اجتهادمان خوب بشود.
بنابراین قید اجتهاد کافى است و آن جمله ذیل اگر مزاحم نباشد مفید براى ما نخواهد بود فقط در قانون اساسى یک قدرى مشکل درست مى‏کند. در آنجایى که اختیارات رهبرى را مى‏گویید سیاست‏گذارى را گفتید با این اطلاق درست نیست اگر گفتیم کل سیاست‏گذارى به طور کلى در مورد رهبر است دیگر دولت و مجلس و اینها هیچ کار نمى‏توانند بکنند یا نخواهیم به این عمل بکنیم سیاست‏هاى کلى خوب است، سیاست‏هاى کلى نظام را رهبر در یک چهارچوبى تعیین مى‏کند بعد دیگر ما هر چیزى که بخواهیم بگذاریم، هر قانونى بخواهیم بگذاریم به یک معنا یک سیاست‏گذارى است هر بودجه ما یک سیاست‏گذارى است، آقایان که مى‏دانند سیاست‏گذارى یک چیزى است که کار روزانه دولت هم سیاست‏گذارى است لذا ما بگوییم سیاست‏هاى کلى که دست و پاى مسؤولان دیگر را در بخش‏هاى دیگر به کلى نبندد، سیاست کلى هم چیزى است که کافى است براى رهبرى.
نظارتى که در بند دوم نوشته‏اید این دیگر براى رهبرى لازم نیست بنویسیم یعنى چه؟ یک بازرسى هم باز براى رهبرى در کنار بازرسى کل کشور درست بکنیم؟ نظارت که تحقیقاً رهبرى یک چنین حقى را دارد، اما این‏که به عنوان یک بند ما اینجا بیاوریم همه چیز اینجا دیگر کمتر از قو قضائیه یا دیگران که نیست. اما این‏که آوردن نظارت در اینجا به عنوان یک بند از بندهاى اختیارات رهبرى زیادى است.
Majlis:2 Volume:2 Sessions:15-28 Page:680
تعیین نماینده در همه ارگان‏ها هر جا بخواهد، این به نظر من چیز مضرى است. ما مى‏دانیم اگر رهبر در هر ارگانى نماینده داشته باشد، مدیر واقعى او است. اگر مى‏خواهیم مسؤولیت مدیر آنجا لوث بشود هر وقت به چیزى مراجعه کردیم بگوید که خوب نظر نماینده رهبرى این بود یا اگر خواستید مخالفین آن مدیر به یک جایى پناه ببرند و در پناه او نگذارند، مدیر کار بکند، یک چنین چیزى را بگذاریم. البته این اجبارى نیست، ممکن است رهبر نگذارد، اما خوب اگر گذاشت دیگر حالا شروع شد به گذاشتن و در خیلى جاها این کار شد. من مى‏دانم که فساد، تضعیف مدیریت‏ها است، لوث کردن مدیریت ها است، و اصلًا مخالف همان تمرکز قوه مجریه است که اصل شأن نزول اصلاح قانون اساسى ما بود. این تمرکز را به کلى از بین مى‏برد، نفعى هم ندارد. خوب رهبر اگر لازم دید خودش به هر نحوى مى‏تواند هر کسى را از طریق مناسب تحت نظر بگیرد.
در مورد «انحلال مجلس» ما یک قیدى لااقل بگذاریم اینجا که اگر فرمان انحلال صادر شد در ظرف 2 یا 3 ماه (یک زمانى را بگذاریم) یا در همان فرمان یعنى باید انتخابات بعدى بشود که لااقل مثل بقیه دنیا بشود. این طور نباشد که بشود، یک مجلسى را منحل کنند. مدت‏ها هم بى‏مجلس بماند. البته در دنیا تقریباً هیچ کشورى نیست که بدون حق انحلال باشد. منتها حتماً باید به گونه‏اى باشد که کشور بدون پارلمان نماند و این محدود باشد به زمان معینى که سریعاً پارلمان تعیین بشود.
مسأله دیگرى که من اینجا دارم نقص قانون اساسى است. البته این نقص از قانون اساسى قبلى مانده، این را چون یک مقدار فعلًا به سمت‏مان مربوط مى‏شود و مى‏دانیم که این نقص اساسى است، خواهش مى‏کنم حتماً آقایان اصلاح کنید، ببینید عبارت شما این است که فرماندهى کل نیروهاى مسلح به ترتیب زیر:
الف- نصب و عزل و قبول استعفاى فلان 6- 5 مورد این طور نوشته‏ایم؛ معناى این جمله‏اى که اینجا آورده‏اید این است که رهبرى کارش فقط همین‏ها است یعنى وقتى که رئیس ستاد را نصب کرد، فرمانده کل سپاه را نصب کرد، شوراى عالى دفاع را تشکیل داد و فرماندهان نیروهاى سه‏گانه را تعیین کرد یا اعلان جنگ و اینها، دیگر در نیروهاى مسلح کارى ندارد! اصلًا معناى فرماندهى این نیست، من تعجب مى‏کنم که آن موقع چه طور قانون اساسى را این جورى نوشته‏اند و آقایان هم الان اصلًا توجه نکردند! فرماندهى کل نیروهاى مسلح لحظه به لحظه در این نیروها کار دارد، نیروهاى مسلح مثل وزارت‏خانه نیستند.
الان ببینید مثلًا حتى یک هواپیمایى که مى‏خواهد پرواز بکند باید فرمانده اجازه بدهد، بدون اجازه او یا کسى که او تعیین مى‏کند یک فرمانده نمى‏تواند هواپیما را پرواز بدهد باید هم اینجور باشد. اگر یک یگان بخواهد از یک جایى منتقل بشود به جاى دیگرى باید فرمانده این را تصویب بکند، یک یگانى که تعدادش فرض کنید هزار نفر است بخواهند یک قدرى شکلش را عوض بکنند باید فرمانده تصویب بکند، اصلًا کارهاى روزمره اساسى فرماندهى چیزهاى دیگرى است. از فرمانده نیرو که گذشتیم بقیه فرماندهان را چه کسى نصب و عزل بکند؟ فرماندهان لشکرها، فرماندهان تیپ‏ها، فرماندهان قرارگاه‏ها و اصلًا اینجا چیزى از این حرف‏ها نیامده، قانون ارتش را شما بخوانید ببینید که چه قدر کار به عهده رهبرى است و باید هم باشد. همه ترفیعات را باید امضاء بکند، پاداش‏ها و چیزهاى دیگرى که حالا من بخواهم بگویم یک کتاب‏
Majlis:2 Volume:2 Sessions:15-28 Page:681
است. شما اینجا نوشته‏اید که رهبرى در نیروهاى مسلح این طورى فرماندهى مى‏کند، این را اصلاح کنید. فرماندهى را مطلق کنید. اینها را هم اگر مى‏خواهید اسم ببرید به یک نحوى اسم ببرید که چون بعضى از این کارها از فرماندهى خارج است، در فرماندهى نخوابیده، بعضى جاهایش مى‏توانید اینها را بیاورید. حتماً براى تنظیم عبارت نهایى اینجا با جناب آقاى خامنه‏اى هم مشورت کنید که ایشان مسلط هستند یا جناب آقاى نورى هم در این زمینه کار کرده‏اند و دارند کمک مى‏کنند، از من هم بپرسید من هم مى‏دانم، یک عبارتى تهیه بشود که همه شؤون رهبرى را بگیرد.
 «صلاحیت رئیس‏جمهور را امضاء کند» در اینجا نباید باشد آن یک اصل مستقلى مى‏خواهد، شاید اصلًا ببریم در بحث دیگرى، چون ترکیب شوراى عالى دفاع اصل مستقلى مى‏خواهد، این جورى در این بند بیاورید جور نیست، اصلًا این عبارت باز ناقص تنظیم شده. این عبارت را ببینید شما این را ضمنى کرده‏اید، این طور نیست. شوراى عالى دفاع خودش یک موضوعى است باید با یک عبارت خاص مستقلى بیاید، شما دارید که «تشکیل شوراى عالى دفاع ملى مرکب از 7 نفر از اعضاء زیر» خوب چرا اینجا آمده؟ (مؤمن- از اول اینجا بوده) اینجا بوده حالا که ما داریم اصلاح مى‏کنیم این را باید مستقل کنیم و ببریم جاى دیگر، البته ذیل اینها هم مى‏توانید بیاورید. ولى جاى دیگرى هم مى‏توانید ببرید به هرحال این بند احتیاج به اصلاحات عبارتى هم دارد که باید درست بکنیم.
در اصل 111 حالا یک چیزى نوشته بودند که نمى‏خواهم دنبال کنم. (رئیس- وقت‏تان گذشته است) تمام شد، یک تذکر دیگر هم که آقاى طاهرى داده بودند من نظرم این است که ما به کلى شوراى رهبرى را نبندیم. در این گزارش آقایان، به کلى بسته شده، بالاخره ممکن است در شرایطى ما احتیاج پیدا کنیم به شوراى رهبرى، بنابراین راهش باز باشد. منتها یک قدرى راهش را محدود کنید که خیلى به آسانى از فرد ما به شورا منتقل نشویم. خیال مى‏کنم این دست بستن به خیر آیندگان نباشد. (من پیشنهادم را نوشته و تقدیم مى‏کنم).
منشى (یزدى)- آقاى هاشمیان بفرمایید.
حسین هاشمیان- بسم اللّه الرحمن الرحیم. بنده عرایضى روى مواردى از این گزارش کمیسیون تقدیم مى‏کنم و اشکالاتى هم دارم. یکى از اشکالاتى که بنده دارم همین مدت 10 سال است که ما با داشتن اصل 111 که اگر رهبر فاقد شرایط رهبرى شد عزل مى‏شود، آن کافى هست تا در شرایط باقى است و یا ما مى‏توانیم رهبر را عزل بکنیم شرعاً چه لزومى دارد؟ اگر در صلاحیت خودش باقى هست و مدیر سایر شرایط را دارد چرا ما زمان 10 سال را بگذاریم؟ پس از این‏که یک شخصیتى 10 یا 8 سال زعامت بکند، رهبرى بکند و رشد کرده، کاردان‏تر شده، واردتر شده و در اداره جامعه قوى‏تر شده، ما بیاییم عزلش بکنیم. بنابراین تا فاقد شرایط رهبرى نباشد و نشود ما این کار را نکنیم. یعنى مدت 10 سال را حذف بکنیم.
موضوع دیگرى که بنده مى‏خواستم عرض کنم راجع به شرایط و صفات رهبر است که یکى اجتهاد مطلق است که به طورى که به آسانى بتواند در ابواب تا آخر ... آقاى هاشمى فرمودند که این عبارت بعد از اجتهاد مطلق را ما حذف کنیم «که به آسانى بتواند». این را مى‏دانیم که ما یک نفر فقیه جامع‏الشرایط وقتى براى ما جامع‏الشرایط است که مجتهد باشد، مجتهد باشد یعنى چه؟ یعنى ملکه صرف را داشته باشد بدون این‏که یک حکمى را استنباط
Majlis:2 Volume:2 Sessions:15-28 Page:682
کرده باشد، آیا این عناوینى که در روایات وجود دارد فقیه، عارف به احکام، ناظر به حلال و حرام، مجتهدى که حالا در روایات وجود ندارد ولى اصطلاح فقها شده، آیا بر کسى که فقط ملکه صرف را داشته باشد اینها اطلاق مى‏شود یا نه؟ باید در بخش متنابهى از فقه نظراتش را اثبات کرده باشد، فتاوایش مشخص باشد، حتى من این جمله «به آسانى بتواند» را هم قبول ندارم که این قید باشد. اما نه به آن دلیلى که آقاى هاشمى مى‏گویند، به این دلیل که تا استنباط در مسائل کثیر نکرده باشد بالفعل به او نمى‏شود گفت فقیه، عارف به احکام، ناظر به حلال و حرام.
مطلب دیگرى که موجب اشکال بنده است همان تقواى لازم است. ببینید ما در شرایط خاصه مرجع، قاضى عدالت اینها را همه بالاتفاق ذکر کرده‏اند یعنى عدالت کافى است. بلى، تقوا باشد، ورع باشد بهتر است. در استحسان عقلى و حسن عقلى‏اش ما بحثى نداریم. اما این‏که شما شرط بکنید که حتماً باید تقواى لازم را داشته باشد. نه، همان عدالتى که از چهارچوبه احکام اسلامى خارج نشود. این کافى است و بعد بند بعدى است که بینش صحیح سیاسى و مدیریت و تدبیر و شجاعت و مانند اینها، در این بند هم بنده معتقد هستم آنچه که بنده با ذهن قاصرم به روایت مراجعه کردم صفاتى را که در بسیارى از روایات ذکر مى‏کند اینجا نیامده و من معتقدم کمیسیون، آن عناوین و صفات را از روایات بیرون بکشد. البته با بودن بعضى از صفات، بعضى از صفات خودشان یک جامعیتى دارند که ممکن است ده تا صفت را در بر بگیرند، این را حساب کنند، مسأله اى نیست! فرض کنید که یکى از چیزهایى که در روایات معمولًا ذکر مى‏شود این است که عالم به زمان باشد که در اینجا نیامده.
و سایر صفات دیگرى که آمده غیر محتجب از مردم باشد، از دولت‏ها نترسد و تا آخر ... لذا بنده پیشنهادم این است که کمیسیون آن صفات را از روایات بیرون بکشد، جامع‏ها را در اینجا ذکر بکند که بخشى از این جامع‏ها آمده که مدبّر خودش، جامع بخشى از صفات مى‏تواند باشد.
بعد راجع به وظایف و اختیارات رهبرى که جناب آقاى جنتى فرمودند که ما فقیه را نباید محدود بکنیم. ببینید فقیه، حتى پیغمبر هم تا مردم با او بیعت نکرده‏اند کارى نمى‏تواند بکند، تا مردم قبولش نکرده‏اند، حمایت از او نکرده‏اند، کارى نمى‏تواند بکند. فقیه هم وقتى خبرگان انتخابش مى‏کنند این بیعت است، بیعت مردمى است که به دنبالش بیعت‏هاى دیگر را دارد، بیعت اقشار جامعه را دارد. خوب شما وقتى که مى‏خواهید با یک فقیه بیعت بکنید، آن فقیه را مى‏آیید در مجراى خودش وارد کارش مى‏کنید، چه اشکالى دارد؟ این کنترل فقیه نیست. مى‏گوییم آقا شما وقتى مى‏خواهى رئیس‏جمهور را عزل کنى مجلس عدم کفایت سیاسى‏اش را رأى داده باشد، قو محترم قضائیه تخلفاتش را اثبات کرده باشد و بعد شما تأیید کنید. این چه اشکال شرعى دارد؟ این مگر کنترل فقیه است؟ بنابراین بیعت بر این شرایط و بر این پایه قرار مى‏گیرد و شرعى هم هست.
بعد راجع به تعیین اهداف و خطمشى که بنده شدید با این مخالفم، براى این‏که همه این قواى شما منبعث از رهبر هستند! مجلس منبعث از رهبر از راه خودش تشکیل مى‏شود. دستگاه اجرایى از راه خودش تشکیل مى‏شود، دستگاه قضایى از راه خودش تشکیل مى‏شود و
Majlis:2 Volume:2 Sessions:15-28 Page:683
همه اینها سیاست‏گذار هستند، سیاست‏گذارانى که از طرف رهبر هستند. اگر در سیاست‏گذارى‏شان جایى، خدشه‏اى بود رهبر اعلام خطر بکند، جلوگیرى بکند و الا از اول شما بیایید براى رهبر آن همه دفتر و دستک درست کنید که بنشیند راجع به مسائل اقتصادى، راجع به مسائل قضائى، راجع به مسائل اجرایى، سیاست خارجى، سیاست داخلى بنا کند سیاستگذارى کردن! به نظر من این اصلًا جا ندارد. همین دستگاه‏ها، قوایى که منبعث از طرف او هستند با این کنترل‏هایى که وجود دارد کافى است و با این‏که من با تعیین نماینده در جاهایى مخالفم ولى بر اساس نوشته خود آقایان عرض مى‏کنم، شما مى‏گویید هر کجا که رهبر خواست نماینده بفرستد، بفرستد. از آن طرف مى‏گویید که نظارت هم بکند. (رئیس- وقت‏تان تمام است) یا بگویید نظارت بکند که نظارت یک چیز مستقلى باشد یا یک ارگانى براى رهبر درست بشود که برود نظارت بکند یا این نماینده‏هایى که مى‏تواند در جاها و ارگان‏ها بفرستد. اینها این کار را بکنند. شما هر دو را نوشته‏اید! به نظر ما هیچ‏کدام لازم نیست براى این‏که باز عرض کردم خود تشکیل این ارگان‏ها و نهادها، شرایط و ضوابطى دارد که اینها روند اصولى خودشان را عمل بکنند و رهبر در جایى که دید اینها ممکن است خطا بکنند یا خطا جلو آنها را بگیرد.
منشى (یزدى)- وقت‏تان تمام شده، از روى تابلو وقت تمام است و از روى ساعت من دو دقیقه هم اضافه صحبت کرده‏اید، ولى آقاى رئیس خودشان تنظیم مى‏کنند.
هاشمیان- حالا اگر اجازه مى‏دهید یک دقیقه دیگر صحبت مى‏کنم. (منشى- بفرمایید) چون حالا دیگر نمى‏توانم آن را باز بکنم، راجع به مسأله اعلمیت در احکام فقهى و موضوعات سیاسى و مسائل سیاسى چه جور این اعلمیت قابل تحقق است من نمى‏دانم! چه جورى خبرگان مى‏خواهند پنجاه تا، ده تا، پانزده تا فقیه را بیاورند امتحان کنند براى احکام فقهى؟ حالا اگر یک اختلافِ بینى باشد که من فکر نمى‏کنم بین دو مجتهد مطلقى که از اول فقه تا آخر فقه مى‏توانند اجتهاد بکنند، در این مورد را من مى‏گویم اینجا دیگر بین نیست. چه جورى در جایى که بین نیست خبرگان مى‏توانند همه اینها را ارزیابى کنند که این بینش سیاسى‏اش چقدر بالاتر است؟ درجه بگذارند! در احکام فقهى اگر کتاب‏ها و تحقیقات را مى‏دانند، خیلى خوب یک بخشى از تحقیقات را بررسى کرده‏اند، ممکن است این تا آخر هنوز چیزى داشته باشد. تحقیقاتى که هنوز یا چاپ نکرده، یا هنوز آقایان نرسیده‏اند یا تحقیقات را از اول تا آخر فقه دارد یا ندارد یا این‏که باز مذاکره کرده‏اند از اول فقه یا نکرده‏اند؟ شما از اول فقه تا آخر فقه، فرض کنید یک نفر را امتحان کنید، بررسى کنید. خوب آن دیگرى در این مدت رشد مى‏کند. اصلًا چه جورى این اعلمیتى که به نظر بنده تشخیص آن بسیار نادر الوقوع است و یکى از چیزهایى که ضعیف مى‏کند این فتوایى که فقیه اعلم را لازم مى‏داند، این است. یک چیز نادر الوقوعى که بسیار کم اتفاق مى افتد، ما بیاییم این را ملاک کار خبرگان قرار بدهیم. (نایب رئیس- وقت‏تان تمام است) والسلام.
منشى (یزدى)- آقاى محمدى بفرمایید.
محمد محمدى گیلانى- بسم اللّه الرحمن الرحیم. خبرگان محترم رهبرى در طى 15 جلسه 7 اصل را تهیه کردند. مخالف یا موافق، در این اصل بخواهد اظهارنظر کند در هر اصلى ممکن است چهار تا نظر داشته باشد، دو تا نظر داشته باشد، یک دقیقه و نیم و یا چیزى کمتر!
Majlis:2 Volume:2 Sessions:15-28 Page:684
این همان المشى فى القید است که ظاهراً اوضح مصداقش همین‏جا است و البته سال کره مریخ با سال کره شمس ببالکم که سال آنجا دویست و چند سال شمسى است. یعنى ده دقیقه فوق با ده دقیقه تحت این بینشان بون بعید است. در صورتى که هیأت رئیسه محترم به اینها در بعضى جاها اجازه داده که یک کمى وقت را گسترده کنند و بیشتر کنند. البته با نظر مبارک آقایان است. این را من تذکر مى‏دهم براى آنهایى که بعد از ما باید در مسأله مهم رهبرى صحبت کنند، اجازه بدهند یک عده بیشتر صحبت کنند.
مسأله شورا که عنوان عوض کردن رهبر و خبرگان رهبرى جناب آقاى طاهرى و جناب آقاى هاشمى فرمودند من تذکر دادم، جناب آقاى هاشمى هم گفتند در این تهافت است. آقایان اینجا شورا را برداشته‏اند ولى بعداً به حمد شایع ثنایى این را اینجا آورده‏اند. ملاحظه مى‏کنید که قانون مربوط به تعداد و شرایط خبرگان، در اینجا در اصل یکصد و یازدهم مکرر ایشان مى‏فرمایند با تأیید. وگرنه «شورایى مرکب»، خوب پس معلوم مى‏شود که شما شورا دارید، «شورایى مرکب». طول و قصر زمان فرقى نمى‏کند. مثلًا شورا پنج روزه ... اولًا چه کسى به شما سند داده که بتوانید خبرگان سراسر مملکت را جمع کنید مثل این دفعه، ممکن است یک سال طول بکشد و زمان شورایى هم، (معذرت مى‏خواهم) که بعداً خبرگان را تعیین بکنند، این ممکن است طولانى بشود. طولانى هم نشود طول و قصر زمان در صدق عنوان هیچ تأثیرى نمى‏گذارد. پس آن را ان شاءاللّه ترتیب خواهند داد.
اینجا در اصل یکصد و هفتم به جز در مورد «رهبرى مرجع عالیقدر تقلید و رهبر انقلاب اسلامى حضرت آیت‏اللّه العظمى امام که از طرف اکثریت قاطع مردم به مرجعیت و رهبرى شناخته و پذیرفته شده است، تعیین رهبر به عهده خبرگان منتخب مردم است». مى‏خواهم سؤال کنم از کمیسیون محترم اگر اینطورى شد فرض بشود در زمان اجتهاد رهبرى به رهبرى خود، مرجعى، مرجع تقلید را شما گفتید مى‏شود از رهبرى جدا بشود شرطیت ندارد. براى رهبرى حالا مثلًا مرجعى در قم، در مشهد یا جاى دیگر این به واسطه اظهار نظر، آقاى رهبر مصلحت دیدند که رسانه‏هاى گروهى فلان چیز، فلان چیز و فلان چیز را پخش کنند و آن آقا چند بار (آن مرجع وقت) تذکر داد و آقا نپذیرفت. تلگراف تندى کرد که آقا اینها خلاف موازین شرع است و این در میان مردم صدا کرد، مردم گرایش به رهبرى او پیدا کردند. یا جناب آقاى رهبر استیمان داد غیر اهلش را مثلًا گفت بهایى‏ها در امان هستند. آقاى مرجع دادش بلند شد که آقا این استیمان را شما به غیر اهل داده‏اید، مردم گرایش‏شان به صیانت و اصابت رأى آن آقا بیشتر شد و آقا سازش با خط سازش کرد. فرض کنید رهبر مصلحت دید خلاف شرع امر نکرده، نظرش این بوده، با این خط سازش باید ما سازش کنیم و آن آقا آنجا تلگراف کرد، اعلامیه پخش کرد که آقا این درست نیست، همین‏ها بودند که از اول با شما مخالف بودند چرا با خط سازش شما سازش مى‏کنید شما چرا توجه ندارید که: «لا تَتَّخِذُوا بِطانَةً مِنْ دُونِکُمْ لا یأْلُونَکُمْ خَبالًا»؛ چرا شما این کار را مى‏کنید؟ رفته رفته جمعیت به رهبرى آن مرجع معتقد شدند تا عمر آقاى رهبر هم به سر آمد یا آمد رهبرى‏اش تمام شد. اینجا هم مرجع مشخص بوده قبلًا هم مرجع بوده و حالا هم با این نقاط ضعفى که در رهبر بوده مردم گرایش به رهبرى او پیدا کرده‏اند. اینجا هم آیا انتخاب به دست‏
Majlis:2 Volume:2 Sessions:15-28 Page:685
خبرگان است؟ مورد نقض را دارم عوض مى‏کنم. جناى آقاى مؤمن ان شاءاللّه یادداشت فرموده‏اید مى‏بینید راه ردّى که براى عرض من است را رد مى‏کند. منظور این‏که به جز در مورد حضرت امام، زمام انتخاب رهبرى به دست آقایان خبرگان باشد نه، در چنین موردى که مردم مقلّد آقا بودند و بعداً هم قصور و کوتاهى‏ها یا تقصیرهایى در رهبر مشاهده کردند و مرتب هم آن آقا تذکر مى‏داده و مرجع آدم متدین و متشرع بوده، اخلال در کارش نمى‏کرده، اما همین تذکراتش گرایش مردم را براى رهبرى به سوى او جلب کرده به طورى‏که رهبر بالقوة القریبة .... فاذاتم، زمان این رهبر خود به خود هم آن مرجع را مى‏شناسند و هم اینجا او را خبرگان به رهبرى باید انتخاب کنند. من خیال مى‏کنم این مورد نقض است باید عنایت کنید.
این‏که اینجا فرموده‏اند که هرگاه خبرگان درباره همه فقهاى واجد شرایط همه، (همه عرفى است، اشکال جناب آقاى هاشمى را وارد نمى‏دانم). همه فقها نه استغراق عقلى حقیقى باشد، استغراق عرفى است، حالا به عوض هم بردارید عیبى ندارد، هرگاه یکى از آنان را اعلم به احکام موضوعات فقهى یا مسائل و موضوعات سیاسى یا داراى مقبولیت عامه، یا واجد برجستگى خاص در یکى از صفات مذکور در اصل فلان. سؤال ما از کمیسیون محترم این است، اولًا «اعلم به احکام حکم به موضوع در عالم اعتبار مثل نسبت عرض به موضوع در حقایق است عرض بى‏موضوع مى‏شود؟ لابد مرادشان موضوعات جزیى است. اینجا ما سؤال مى‏کنیم که این موضوعات فقهى یعنى آقا حکم دم را مى‏داند نجاست است و این سرخى هم که به دیوار مالانده شده این را تشخیص بدهد؟ اگر فرمودید مسائل و موضوعات سیاسى پس این موضوعات دیگر لغو مى‏شود؟ ممکن است بفرمایند که مراد از این موضوعات، یعنى جزئیات سیاسى را این آقا تشخیص مى‏دهد که «وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِینَ»؛ خدا اعزاز دین خودش را مى‏خواهد و کاپیتولاسیون این اضلال است و این حکم کلى را مى‏داند. این پیمان را هم، این جزئى را هم مى‏داند این اضلال است. هان؟ خوب پس این «یا» را براى چه آوردید؟ این موضوعات را براى چه آوردید؟ موضوعات بهتر این است که ... آن قضیة شرطیه (آقاى یزدى ما ناچاریم آن سؤال را تکرار کنیم. پس شما باید وقت بدهید ما تا آخر اشکال داریم) و آن راجع به عدالت هم که آقایان اشکال کردند. چون عدالت در اصل پنجم آمده، آنجا خاطر ما جمع است که فقیه عادل در اصل پنجم آمده، اینجا تقواى لازم هم که آمده، در حقیقت آن را مضاعف مى‏کند، دوبله مى‏کند، آن را ما دغدغه‏اى نداریم، ولى ما خیلى جاها اعتراض و اشکال داریم (امینى- کتباً بنویسید) باید بگوییم، بحث طلبگى کنیم و الا اینجا من بدهم در کمیسیون درست نمى‏شود، حالا ما اشکال داریم. جناب آقاى مشکینى! دادرسى کن. والسلام علیکم و رحمة اللّه.
رئیس- سلمکم‏اللّه.
جنتى- به دیوان عدالت ادارى مراجعه بفرمایند.
امینى- تشریف بیاورید به کمیسیون.
منشى (یزدى)- جناب آقاى موسوى اردبیلى بفرمایید.
موسوى اردبیلى- بسم اللّه الرحمن الرحیم. در اینجا از بحث‏هاى آقایان استفاده کردیم و
Majlis:2 Volume:2 Sessions:15-28 Page:686
اکثر اینها در کمیسیون مطرح و رویش بحث شده حالا این به عهده جناب آقاى مؤمن است که ایشان تشریف مى‏آورند در نوبت خودشان صحبت مى‏کنند من نمى‏خواهم آنها را ... یکى دو تا جهت بود که ما آنجا مطرح نکرده بودیم، اینجا مطرح شد من آنها را مى‏خواهم عرض کنم و از نوشته کمیسیون دفاع کنم. نه دفاع آن به عنوان موافق صحبت مى‏کنم و الا دفاعش به عهده مخبر محترم کمیسیون است. به نظر من البته بعضى صحبت‏ها خیلى با هم تعارض داشت. اصلًا تعارض صدر و ذیل داشت. یا شاید من کنه مسأله را درک نکردم و تعجب مى‏کنم از یک طرف موضوع را بیاییم و یک چیز را مدام کم بگذاریم، از یک طرف زیاد کنیم. به ولایت که مى‏رسیم مى‏گوییم رهبر ولایت مطلقه دارد. مثل پیغمبر به تقوى که مى‏رسیم، مى‏گوییم بابا با تقوى چه کار کنیم؟ همین حسن ظاهر کاشف است که ملکه است، بعد آن ولایت مطلقه را که به پیغمبر دادند، عصمت هم داده‏اند آن وقت شما تقوى را هم اضافه مى‏بینید؟ خوب پیدا است یک امام جماعت در یک ده‏کوره اگر گناه کبیره نکرده، اصرار در صغیره هم نکرده، مى‏شود پشت سرش نماز خواند. بیاورند یک مملکت را بدهند به دستش با وسوسه‏هاى قدرت، با همه این چیزها؟ بگوییم همان مقدار عدالت کافى است این چه جور است؟ به ولایت مى‏رسیم مطلق مى‏شود. مى‏دانیم ولایت مطلقه را خدا به پیغمبر و ائمه داده، آنها عصمت دارند. اصولًا آقایان بزرگوار در بحث عصمت وقتى که وارد مى‏شوند، چرا پیغمبر باید معصوم باشد؟ چرا اصلًا امام معصوم باید معصوم باشد؟ عصمت چرا لازم است؟ استدلال اولش چه هست؟ مى‏گویند اگر مقام عصمت نداشته باشد مردم اعتماد به او ندارند وقتى که گناه را در او ببینند، خطا را در او ببینند، همه این مسأله مختل مى‏شود. آن وقت تا مقام عصمت مى‏برند، عصمت از طرف خدا مصونیت از طرف خدا، آن وقت بگوییم نه، رهبر هیچ لازم نیست. بابا این همان جورى که ولایتش تالى تلواو است تقوایش هم تالى تلواو است. حالا ما عصمت را افراد محدود و معدودى داریم. این، این جور، یکى دیگر این‏که بحث شد به این‏که ما که گفته‏ایم مجتهد مطلق بعد گفتیم به آسانى بتواند در ابواب فقه استنباط کند. به این اشکال شد که لازم نیست. همین در مسائل حکومتى بتواند کافى است، شما حداقل براى فهمیدن من یک مثالى بزنید که کسى در مسائلى که در کتب فقهى هست در متون هم هست، در شروح هست و امثال اینها، آن را نمى‏تواند استنباط کند، اما مسائل حکومتى را با همه پیچیدگى‏هایش مى‏تواند استنباط کند. آنجا که مى‏رسد هم در اصولش گرفتار است، نه مبنا دارد، هیچ‏چیز نمى‏داند. حالا ما نگفتیم دماء ثلاثه را بتواند بفهمد. ما نمى‏گوییم مسأله کبر را بتواند حل کند مسائل دیگرى ما داریم. نافله را نمى‏تواند استنباط کند، مسأله صلوات نافله را. اما مسأله حکومت را مى‏تواند حل کند. بگوییم نه، به آسانى نگویید، بگویید فقط کسى که بتواند مسائل حکومتى را که سابقه استدلال ندارد، این باید در مرحله بالایى از فقه باشد بتواند این جور چیزها از این طرف و از آن طرف جمع‏آورى کند، یک ابتکاراتى داشته باشد، این هیچ منافاتى با آن ندارد، ما آنچه گفتیم حداقل را گفتیم. بفرمایید مسائل حکومتى را مسائل مستحدثه را، که حتى در متون شروح هم راهنمایى ندارد، الگویى ندارد اینها را بتواند مثل یک فقیه مسلط استنباط کند، عیب ندارد، من فکر نمى‏کنم اینها اشکالاتى باشد. این یک مسأله دیگرى بود.
مسأله دیگر این بود که جناب آقاى هاشمى گفتند که لازم نیست این را استنباط کند،
Majlis:2 Volume:2 Sessions:15-28 Page:687
کمک مى‏گیرد. (هاشمى- نه من کى گفتم؟) دو چیز است یک وقت این است کسى خودش نمى‏تواند و یک وقت این است فرصت و حوصله تتبعش را ندارد. به یکى مى‏گوید شما نگاه کنید و این کتاب را ببینید فلان کس از فلان کس نقل کرده یا نه؟ این دومى را کسى نگفته، نمى‏شود این با بتواند استنباط کند، منافات ندارد، مسأله این است اگر خودش رفت دنبالش دیگر در همه اینها مقلد نباشد. بگوید من نمى‏دانم و الا آقایان این را اگر بردارند، این معنایش این است ولى رهبر که ولى فقیه است، وقتى که مى‏خواهد حکم بکند، بگوید واللّه من نمى‏دانم، اما من بر طبق فتواى آقایان حکم مى‏کنم، ببینید ولى فقیه به چه صورتى در مى‏آید؟ دیگر این حداقل را اگر آقایان صلاح مى‏دانند نزنیم. ما فکر کردیم این حداقل است که در اینجا مى‏توانیم داشته باشیم.
راجع به انحلال مجلس، انحلال از آن طرف آقایان مى‏گویند این ولایت مطلقه همه کار مى‏تواند بکند، از آن طرف بگوییم انحلال مجلس را نمى‏تواند بکند، نمى‏تواند؟ بگوییم نه مى‏تواند، چرا مى‏گویید، خوب نگویید، فردا نمى‏تواند، مى‏گویند خلاف قانون اساسى کرده. که آمد به شما گفت منحل کردید، بگوییم این خلاف شأن رهبر است، انحلال مجلس خلاف شأن است، اما تعیین مدیر رادیو تلویزیون خلاف شأن نیست؟ انحلال مجلس را بعضى‏ها مى‏گویند اصلًا این از شئون مجلس کسر مى‏شود، یک وقت بحث این است که آقا نگویید انحلال مجلس، این به شأن رهبر نمى‏آید، رهبر کوچک مى‏شود، پس چه کار مى‏تواند بکند؟ کعبه را نمى‏تواند خراب کند؟ در اداره یک مملکت، یکى از بزرگ‏ترین کارها این است، سلطه بر این قواى ثلاثه‏اى که در زیر دستش هست. یک نحوه سلطه‏اى داشته باشد آن مقام رهبریتش محفوظ بماند.
اما راجع به نمایندگى بگذارد، من موافقم نمایندگى حذف بشود. اما نه به این عنوان که بعضى از برادران مى‏گفتند، به آنچه بعضى‏ها استدلال کردند، استدلال درستى است. این نمایندگى اگر گذاشته بشود، این در مدیریت‏ها اخلال مى‏شود. خوب آن یکى هم که از طریق رهبر است، (منتها با واسطه) البته از ذهنیت‏هایمان یک مقدار کمک مى‏گیریم. همان جورى که در شورا، ما چون در شوراها، در بعضى جاها خیرى ندیده‏ایم یا کم دیده‏ایم، فکر مى‏کنیم در رهبرى هم شورایى باید باشد بد است، در نمایندگى هم مثل همین است، نمایندگى‏ها یک مقدار چیزهایى در نمایندگى‏ها ما دیدیم، لذا مثلًا آمادگى این را ندارد. یک مدیرى بگذارند، یک وزیرى بگذارند، مدیر کلى بگذارند، رئیس اداره‏اى بگذارند، یک کسى را هم آنجا بگذارند، بگویند که ... اگرچه من وقتم ظاهراً تمام شد، این یک جمله را هم بگویم، اما این‏که بعضى آقایان مى‏گویند این ده سال کم است. خوب مطلق بگذارید. اگر نشد عزل کنید. این روى همان جهت است که ما از آن اول طلبگى یادمان است، مى‏گویند: «دفع المؤونه است از رفع» این همان حرف است. یک وقت مى‏چسبیم به یقه کسى مى‏کشیم پایین مى‏گوییم تو صلاحیت ندارى. یک وقت از اول محدوده به او اجازه مى‏دهیم. اگر او قدرتش را دارد مى‏گوییم آقا ده سال دیگر اگر ندارد مى‏گوییم بابا یک سال دیگر تمام مى‏شود، جانمان خلاص مى‏شود، حالا اینها. اما آن استدلالى که بعضى از دوستان کردند، اگر در آن شرایط هست، بله ممکن است آقایان در مقام مخمصه قرار گرفته‏اند، یک کسى را در یک شرایط متوسطى قبول کردند، بعد از یک سال، دو سال، سه سال، چهار سال معلوم شد. (نه این‏که این ثابت شده) یکى دیگر
Majlis:2 Volume:2 Sessions:15-28 Page:688
هست از این اصلح است، او بهتر مى‏تواند اداره کند. این هم هست و این هم معلوم بشود یک رهبرى که 10 سال رهبرى کرده برداشتن او به آسانى نصبش نیست. نصبش آسان است با یک رأى دادن و دو تا رأى اضافه و کم مى‏شود، اما کسى که 10 سال رهبر بوده آمدن و اثبات کردن حتى در آن صورت‏هایى که لازم است عرضه کردن مشکلاتى را داراست. والسلام علیکم و رحمة اللّه و برکاته.
منشى- جناب آقاى مشکینى بفرمایید.
رئیس (على مشکینى)- بسم اللّه الرحمن الرحیم. من اشکالاتى یادداشت کرده بودم در اطراف این چند اصلى که آقایان تنظیم کرده‏اند (کمیسیون رهبرى) قبلًا عرض کنم که ما تشکر مى‏کنیم از آقایان که خیلى زحمت کشیده‏اند در تنظیم این اصول، و این‏که اشکالاتى شده است این دلیل بر این نیست که خوب تنظیم نشده است. به هر حال بعضى از اشکالات را دوستان گفتند. من آنچه که اشکال به نظرم مى‏رسد اینها را فهرستش را عرض مى‏کنم گرچه در بعضى‏ها موافق آقایان هستم.
اشکال اولى که به ذهن ما آمده بود این است که این آقایان راه شوراى رهبرى را به کلى بسته‏اند، ما این را یادداشت کرده بودیم. آقاى طاهرى و آقاى هاشمى هم فرمودند و این واقعاً درست نیست. گاهى مى‏شود که دو نفر پیدا مى‏شوند که هر یک (چون عبارت این است) به موضوعات فکرى یا مسائل سیاسى یا داراى مقبولیت یا واجد برجستگى خاص در یکى از صفات مذکور در اصل یکصد و نهم تشخیص دهند او را وگرنه ... (دنبالش بهتر است که او را معرفى کنند، او را انتخاب کنند و معرفى کنند، بعد تکرار هم باشد عیب ندارد) وگرنه یکى از آنان را به عنوان رهبر انتخاب و معرفى مى‏کنند. این معنایش این است که آقایان خبرگان قدرت این را ندارند بالاخره یک وقت قضیه شورایى بشود. در صورتى که مى‏شود، یک وقت چند نفر هستند که هر یکى در قسمتى برجستگى دارند و یکى از آنها صلاح نیست به این‏که رهبر بشود و صلاح در این است که چند نفر باشند. گاهى این اتفاق مى‏افتد خارجاً بى‏تردید. دست آقایان را بستن در اینجا صحیح نیست ولو این‏که مثلًا یک عبارتى اینجورى گفته بشود، ما پیشنهاد کردیم و معرفى کنند. (که اینجا نوشته شده) مگر آن‏که خبرگان منتخب مردم با اکثریت دوسوم شورایى بودن رهبرى را تصویب نمایند. کار به عبارت ندارم اما این محتوا را مى‏خواهم بگویم که صلاح هست که اینها یک وقتى بتوانند شوراییت را بگویند. اشکال دوم در این است که این عبارتى که شرایط و صفات رهبر را بیان مى‏کند:
الف- اجتهاد مطلق، به طورى که به آسانى بتواند در ابواب مختلف فقه احکام را استنباط کند کلمه احکام به اصطلاح ما قهراً «جمیع الاحکام» است. باید بگوید که احکام محل ابتلاء جامعه یا احکام فرعى فقهى.
اولًا یک چنین چیزى بر احکام باید اضافه بشود و به هر حال ظاهر این، این است که همه احکام را آقاى مجتهد مطلق به طور آسانى بتواند استنباط کند. اگر اینجور باشد این فقیه خیلى کمیاب خواهد بود براى این‏که هر فقیهى را بگویید همه احکام فقهى را به طور آسانى نمى‏تواند. مسائل احکام، علل احکام، گاهى مدارک احکام خیلى مشکل است. صاحب جواهر رضوان اللّه علیه با آن مقامش مى‏بینید که گاهى مدت‏ها طول مى‏کشد معلوم است که سه چهار
Majlis:2 Volume:2 Sessions:15-28 Page:689
ورق، پنج شش ورق در یک مسأله‏اى حرف نوشته آن را یک دقیقه، یک ساعت که ننوشته شاید چند روز طول کشیده تا این را بنویسد و در آخر هم درست قضیه حل نشده، به احتیاط گذرانده. اگر ما شرط کنیم که یک فقیهى باشد که همه احکام را به آسانى بخواهد استنباط کند واقعاً وجود خارجى این چنین فرد را شما نمى‏توانید پیدا کنید پس صلاح است که همین‏جورى باشد که اجتهاد مطلق یا دیگر هیچ نگویید یا به طورى که کلمه «به آسانى» را حذف کنید. اجتهاد مطلق به طورى که بتواند در ابواب مختلف فقه احکام محل ابتلاء مردم را استنباط کند. هم کلمه «احکام» را بنده قید مى‏زنم در اینجا و هم کلمه «به آسانى» را پیشنهاد مى‏کنم که حذف بشود. این هم یکى.
اشکال دوم در این است که آقایان اینجا تقواى لازم براى امامت امت اسلام است، مرقوم فرموده‏اند در آن کیفیت توضیحش را هم، دلیل توجیهى آن هم را گفته‏اند که تقواى لازم براى امامت یک مرحله بالاتر از عدالت است. آنجا این جورى گرفته‏اند اصطلاحاً که عدالت و تقوا مترادف است براى این‏که عدالت عبارت از استقامت است. حالا یا صفت و ملکه بگیرید اسم آن ملکه است، اسم آن را عدالت گذاشته‏اند. معنى عدالت، استقامت در فکر و استقامت در عمل است. تقوا هم تحفظ است. اینها دو تا عنوان است که از نظر عنوان مختلف است اما از هر دو عنوان یک معنا مراد است و آن این است که انسان خودش را تحفظ کند از گناهان، از ترک واجبات و فعل محرمات که معناى تقوا است. یا استقامت داشته باشد از نظر اعتقادى و عملى هر دو معنا تقریباً دو تا عنوان است که یک معنا از اینها اراده شده است. پس خوب است که این تعلیل را بیان نکنید که مرادمان از تقوا یک مرحله بالاتر است. اینجا هم پیشنهاد بنده این است که بنویسد.
ب- عدالت و تقوا لازم براى امامت است.
اگر بخواهید چیزى اضافه کنید کلمه تقوا را با عدالت فرق نگذارید. کلمه عدالت و تقوا یکى است. با یک قید دیگرى، چیزى اضافه کنید. عدالت و تقواى لازم براى امامت امت. این عیبى ندارد.
عرض کنم که عمده اشکال بنده در اینجا آن آخر وظایفى است که آقایان ذکر کرده‏اند. آخرین وظایف که وظیفه دهم است.
عفو یا تخفیف مجازات محکومین در حدود موازین اسلامى پس از پیشنهاد دیوان عالى کشور.
البته قید دیوان عالى کشور وظیفه این آقایان نبوده بلکه وظیفه کمیسیون قضایى است که این را تبدیل خواهند کرد، کار به آن ندارم. من اینجا یک عرضى دارم. اینها در آن بیان توجیهى‏شان یک عبارتى دارند که ما آنجا این عبارت را مى‏خواهیم قرینه بر این مطلب بیاوریم.
اولًا ما اینجا پیشنهاد مى‏کنیم که یک چیز دیگرى در اینجا باید اضافه بشود و آن این است که همه وظایف فقیه را، فقیه واجد شرایط را اینجا شما استقصاء نکرده‏اید. برخى از وظایف فقیه واجد شرایط هست که اینجا آورده نشده. مثلًا نصب ائمه جمعه یکى از وظایف فقیه است که شما اینجا ذکر نکرده‏اید و همچنین مسائل دیگرى پیدا مى‏شود. اینجا پیشنهاد ما این‏
Majlis:2 Volume:2 Sessions:15-28 Page:690
است که دنبال این جمله یا به عنوان یازدهم قرار بدهید ذکر کنید که «و سایر آنچه در قانون اساسى و در کتب فقهى از وظایف حاکم اسلامى شمرده شده» که این وظایف دیگر هم اضافه بشود بر این‏که در قانون اساسى هم یک وظیفه براى فقیه گفته شده که شما اینجا نیاورده‏اید. براى این‏که در اصل قانون اساسى یکى از وظایف فقیه گفته شده که اینجا آورده نشده، اصل 45 این است:
 «انفال و ثروت‏هاى عمومى از قبیل زمین‏هاى موات یا رها شده، دریاها، دریاچه‏ها، رودخانه‏ها، سایر آب‏هاى عمومى، کوه‏ها، دره‏ها، جنگل‏ها، نیزارها، بیشه‏هاى طبیعى، مراتعى که حریم نیست، ارث بدون وارث، اموال مجهول المالک، اموال عمومى که غاصبین مسترد مى‏شود در اختیار حاکم اسلامى است تا بر طبق مصالح عامه نسبت به آنها عمل نماید».
این یکى از وظایف حاکم اسلامى است که اینجا در اصل 45 ذکر شده که در خارج هم یکى از وظایف ولایت فقیه است. مثلًا این ذکر شده ولى در اینجا شما ذکر نکرده‏اید فلذا آن هم که بنده عرض کردم که نصب ائمه جمعه یا امام الحج و امثال اینها ... چون قیود بالاخره وظایف دیگرى حاکم دارد که به عنوان ولایت امر آن وظایف جزو وظایف حاکم است و اینجا اضافه نشده فلذا بعد از وظیفه دهم این قید اضافه بشود. «سایر آنچه در قانون اساسى و در کتب فقهى از وظایف حاکم اسلامى شمرده شده. تفصیل را قانون معین مى‏کند.» این جمله اضافه بشود دنبالش تفصیل را قانون معین مى‏کند که بعد بروند سراغ این‏که کدام وظیفه هست که حاکم دارد یا ندارد.
این پیشنهاد بنده است راجع به اضافه کردن این، اینجا یک نکته‏اى که به عنوان تعلیل این عرض بنده است، این است اینجا آقایان کمیسیون نوشته‏اندکه ... (آقا وقت من تمام شده است؟)
نایب رئیس (هاشمى رفسنجانى)- بله، خیلى وقت است. وقت شما تمام شده است.
رئیس (على مشکینى)- پس من اشکالاتى داشتم من قناعت به وقت مى‏کنم. اغلب آقایان عوض ده دقیقه، یک ربع صحبت کردند. منتها من اشکالم را مى‏گذارم، اگر بعداً موفق شدم مى‏گویم تا تخلف از قانون نکنم. حاضرم که جام شوکران را بر سر بکشم. والسلام علیکم.
منشى- جناب آقاى موسوى نخست‏وزیر.
نایب رئیس (هاشمى رفسنجانى)- اگر تنفس مى‏خواهید بدهید، بعد از تنفس صحبت کنند.
رئیس (على مشکینى)- بله تنفس مى‏دهیم. یک ربع تقریباً تنفس مى‏دهیم.
 (جلسه ساعت 18 به عنوان تنفس تعطیل و مجدداً ساعت 45/ 18 به ریاست آقاى على مشکینى تشکیل گردید).
رئیس (على مشکینى)- بسم اللّه الرحمن الرحیم. جلسه رسمیت دارد، دستور را اعلام بفرمایید.
نایب رئیس (هاشمى رفسنجانى)- براى ادامه مذاکرات بگویید آقاى نخست‏وزیر صحبت کنند.
Majlis:2 Volume:2 Sessions:15-28 Page:691
منشى (یزدى)- جناب آقاى موسوى به عنوان مخالف بفرمایید.
میر حسین موسوى- بسم اللّه الرحمن الرحیم. بنده در رابطه با این اصول، در رابطه با رهبرى، از بعد شرعى صحبت نمى‏خواهم بکنم چرا که در این زمینه بضاعتى ندارم و معمولًا هم دخالت نمى‏کنم در این حیطه بلکه از بعد سیاسى قضیه که بخشى از رهبرى به این امر بر مى‏گردد صحبت مى‏کنم. طبیعى است که این اظهارنظر وقتى برگشت و برخورد با مسائل فقهى کرد هر چه در زمینه فقهى حکم داده بشود همان باید انجام بشود.
من راجع به دو سه تا اصل و دو سه تا مطلب در اینجا به نظرم مى‏آید که ایراد هست. یکى در ارتباط با اصل یکصد و هشتم هست. (مجلس خبرگان) من اعتقاد دارم اگر درست است که بخشى از ویژگى‏هاى رهبرى بر مى‏گردد به فقاهت، اعلمیت و این‏که آیا قدرت استنباط از ابواب مختلفه یک نفر دارد یا نه، همان طور که در اصل یکصد و نهم آمده یک قسمت از مسأله بر مى‏گردد به بینش سیاسى و اجتماعى، مدیریت، تدبیر، شجاعت و نظایر اینها.
بخش اول را طبیعى است که علماء باید نظر بدهند، فقیهان باید نظر بدهند. در بخش دوم ضرورت ندارد و الزام ندارد که حتماً یک فقیه باید بینش سیاسى را یا مدیریت را تشخیص بدهد. مدیریت یک دانش است، مدیریت چیزى است که قضاوت در مورد آن را شاید کارشناس را هم در میان روحانیت ما بیابیم، هم در میان مدیران سیاسى و اقتصادى کشور بیابیم. و این حصر در رابطه با روحانیت و علماء به اعتقاد من یک نوع استفاده نکردن از ذخایر عظیمى است که در کشور ما وجود دارد و من فکر مى‏کنم صحیح نیست. ما نمونه‏اش را در قانون اساسى الان داریم. شوراى نگهبان خوب یک بخش‏هایى دارد که در رابطه با مسائل فقهى است، قضاوت مى‏کند، داورى مى‏کند و حرف آخر را مى‏زند ولى مواردى هست که ارتباطى با مسأله فقهى ندارد در مورد خود قانون اساسى است. یا افراد ذى‏صلاح دیگرى مى‏آیند به اضافه همان روحانیون یا فقیهانى که در شوراى نگهبان هستند نظر مى‏دهند راجع به این‏که این مسأله مطابق با قانون اساسى هست یا نه؟ شش نفر حقوقدان من مى‏خواهم بگویم در مورد مسأله خبرگان ما به یک راه‏حلى نظیر این باید برسیم. ما یک رهبر مى‏خواهیم انتخاب بکنیم که کشور را مى‏خواهد اداره کند. و خودمان گفتیم که بینش صحیح سیاسى داشته باشد، اجتماعى داشته باشد، مدیریت داشته باشد، تدبیر داشته باشد، شجاعت داشته باشد و هیچ معلوم نیست که تشخیص این مسأله به طور منحصر در اختیار علماء محترم و فقیهان باشد و من اعتقاد دارم که ما دست‏مان را باید باز بگذاریم و از همه نیروهاى کشور استفاده کنیم. بله در آن قسمت اول (الف) مسأله اجتهاد بر مى‏گردد به تشخیص فقیهان مى‏گوید این ده نفر، سه نفر، دو نفر یا یک نفر این ویژگى را دارد ولى در مورد آن دومى هم فقها و هم کارشناس‏هاى دیگر باید اظهار نظر کنند.
مسأله دوم در ارتباط با این اصل یکصد و دهم هست که بحث شد این بند یک آن یعنى در حقیقت مختصر کردن و کوچک کردن نظام اجرایى و دولت است. ما یکى از کارهایى که مى‏خواهیم بکنیم مى‏خواهیم اختیار را یک کمى متمرکز بکنیم و بگذاریم در اختیار رئیس‏جمهور که کار بکند. اگر شما با همین عباراتى که آمده اهداف، خط مشى کلى، سیاست‏گذارى، را آنجا بیاورید دولت کوچک خواهد شد ... و بگذاریم باز هم در رابطه با مجمع تشخیص‏
Majlis:2 Volume:2 Sessions:15-28 Page:692
مصلحت و از طرف دیگر خود رهبر از این همه نیروى کارشناسى که بودجه جارى ما را به طور کلان مى‏خورد که ما همیشه بحث مى‏کنیم. دویست و پنجاه میلیارد تومان یا سیصد میلیارد تومان، ما در حقیقت بى‏بهره شدیم، در این زمینه، خوب سیاست‏گذارى چه جورى صورت مى‏گیرد؟ سیاست‏گذارى در وزارت‏خانه‏ها توسط نیروهایى که متخصص هستند مى‏آید و مى‏آید، البته در بالا یک خط مشى داده مى‏شود، یک راه‏حلى قبول مى‏شود یا قبول نمى‏شود، ما اینجا مشورت را از جاى طبیعى خودش برگردانده‏ایم به مجمع تشخیص مصلحت که من فکر مى‏کنم وظایفش یک چیز دیگرى است. دور زدن دستگاه‏هاى کارشناسى کشور که کارشان اصولًا سیاست‏گذارى است و توى قوانین و مقررات هست و روى فعالیت‏هاى روزمره و سالانه‏شان هست این اشتباه است و از طرف دیگر به خود رهبر وظیفه‏اى را به این وسعت دادن، یک نوع سلب کردن این وظیفه از دستگاه‏هاى اجرایى است و آن اصطلاحى که جناب آقاى هاشمى اینجا به کار بردند، «سیاست کلى» من فکر مى‏کنم مناسب باشد. (سیاست‏هاى کلى) و رفتن توى این جزئیات یقیناً مشکل ایجاد خواهد کرد. یقیناً دستگاه اجرایى ما را بى‏اختیار خواهد کرد و در حقیقت به کشور ضرر خواهد رساند. تعیین نماینده چون بحث زیادى شده من صحبت نمى‏کنم فقط مى‏خواهم بگویم معنایش فلج کامل کشور است. یعنى هیچ تردیدى برادرها نداشته باشند در این زمینه یعنى واقعاً فلج کشور و آن کسى هم که کار مى‏کند وزیر است یا به نوعى نمایند رهبرى در آنجاست. خوب کار نمى‏کند رهبرى از نفوذ خودش استفاده کند، کنار بزند، برخورد بکند و اینها، این‏که ما یک نفر مدیر بگذاریم، یک نفر پهلوى دستش که تا تکان بخورد یا از او بترسد که خوب روحیه جبونى را ما در حقیقت در مدیریت خودمان دمیده‏ایم و مدیر را ترسانده‏ایم و مدیر ترسو به اصطلاح مناسب و متناسب با جامعه انقلابى ما نیست. مدیر باید شجاع باشد، تصمیم بگیرد، قاطع عمل بکند و باز او حساب بکند که نماینده مراقب اوست و نماینده رهبر هم هیچ موقع به انداز خودش در دستگاه اجرایى قانع نخواهد شد. شما بعداً آیین‏نامه خواهید خواست که حیطه وظایفش چیست؟ ممکن است به آن گفته بشود در این حد متوقف شو ولى او به همه اطاق‏ها سر خواهد زد، در همه امور دخالت خواهد کرد این به معناى پاشیدن دستگاه اجرایى است و یقیناً به نفع کشور نیست.
راجع به منحل کردن مجلس من اعتقاد دارم مجلس جایگاه گرایش‏هاى عموم مردم در حدود اختیاراتى است که شرع و قانون به آنها داده و فقط با مراجعه به افکار عمومى مى‏شود تشخیص داد که این مجلس دیگر گرایش شما را در این چهارچوب نشان نمى‏دهد و رجوع به مجمع تشخیص مصلحت براى منحل کردن مجلس به هیچ‏وجه به اعتقاد من کافى نیست و با مبانى که ما براساس آن قانون اساسى را نوشتیم من فکر مى‏کنم کاملًا تناقض دارد. خوب ما منظورمان این است که مى‏گذاریم مردم نماینده‏ها را انتخاب مى‏کنند، مى‏گوییم که مردم شما در این چهارچوب یک حاکمیت‏هایى دارید و این حاکمیت از طریق نمایندگان‏تان اعمال مى‏شود. ما وقتى مجلس را کنار مى‏زنیم در حقیقت مى‏خواهیم بگوییم که نماینده‏هاى این گرایش عمومى مردم هستند، این خواسته‏هاى شما به عنوان یک جامعه اسلامى و انقلابى نیست، تشخیص این مسأله با خود مردم است. براى همین من فکر مى‏کنم در رابطه با این مورد در صورت این‏که این مجمع رجوع به همه‏پرسى را لازم بداند این را نباید بگذاریم.
Majlis:2 Volume:2 Sessions:15-28 Page:693
اگر انحلال را، ما قبول کردیم در این رابطه حتماً با همه‏پرسى مردم باید این مسأله صورت بگیرد و من همین مسائل را خدمت برادرها مى‏خواستم عرض بکنم. والسلام علیکم.
منشى (یزدى)- من در موافقت اگر اجازه مى‏فرمایید مى‏خواستم صحبت بکنم.
رئیس- بفرمایید.
ى زدى- بسم اللّه الرحمن الرحیم. البته قرار شد حتى الامکان بحث در کلیات باشد چون الان بحث در کلیات است کمتر سراغ جزئیات برویم. من تصور مى‏کنم مطالبم تا حدودى مربوط به کلیات است. در اصل ولایت فقیه همان‏طور که بعضى از آقایان هم فرمودند اصل بر اطلاق هست، جاى هیچ تردید نیست.
اولًا ولایت از فقیه است بعد هم اصل اطلاق است. ولایت از فقیه است معنایش این است که باید صدق فقیه برطرف بکند و صدق فقیه یعنى کسى که «نظر فى حلالنا و حرامنا عرف احکامنا» اینها را داشته باشد، اجمالًا بر او صدق بکند. حالا صدق فقیه بکند تصور ما این است که اطلاق صدق منصرف است به مجتهد مطلق. یعنى اگر گفته‏اند فقیه یعنى فقیه مطلق. نه فقیه یعنى کسى که در یکى دو تا مسأله قدرت فقاهت دارد. البته معلوم است که مقصود هم این نیست که یک دور فقه کامل را فرضاً مثل مرحوم «صاحب جواهر» رضوان اللّه علیه تمام فقه را یک دوره بررسى کرده باشد. و قطعاً مقصود هم این نیست که حتى بعضى از مسائل را هم اجتهاد و استنباط نکرده باشند. خوب این «و حلالنا و حرامنا» یا «عرف احکامنا» اصلًا صدق نمى‏کند. کسى که هیچ نوع اجتهاد نکرده، قدر مسلم منظور جناب آقاى هاشمى هم که مى‏فرمودند اطلاق را از این مجتهدى که اینجا ذکر کردید بردارید این نیست که یعنى کسى که مجتهد است یعنى اگر مراجعه بکند بتواند اجتهاد و استنباط بکند، خیر اینجورى نیست، مجتهد صدق بکند. مطلبى که جناب آقاى موسوى اردبیلى در آن جلسات بحث‏هاى عمومى داشتند که اگر ما قید مرجعیت را برمى‏داریم و مى‏گوییم لازم نیست مرجع باشد چون هیچ دلیل شرعى براى مسأله نداریم معنایش این نیست که هر کس که مثلًا روحانى است یا عمامه به سر است در هر مرحله‏اى که هست بتواند بیاید، قدر مسلم مرجعیت وقتى نبود فقاهت قطعاً هست و ولایت مال فقیه «بما هو فقیه» است. این اصل بر این است. من همین‏جا این نکته‏اى را که جناب آقاى موسوى الان مى‏فرمودند به آن اشاره بکنم که حتماً این فقیه صرف فقاهت به معنى قدرت بر استنباط احکام فرعیه از ادله اصلیه کافى نیست. زیرا مدیریت هم باید داشته باشد و معنى این‏که مدیریت داشته باشد این نیست که ما از مدیریت‏هاى موجود در سایر مدیران استفاده نکنیم، بلکه معنایش این است که فقاهت و قدرت استنباط از احکام کافى نیست. براى ادار امت، براى گرفتن مسؤولیت امت و به این مسأله در روایات هم اشاره شده است. حداقل تا آنجایى که من یادم هست دو جا در روایات به کلمه «عارفاً بِزَمانه» اشاره شده است و عارفاً بِزَمانه مقصود همین است. یعنى زمان را بشناسند یعنى مسائل جارى در زمان را درست بشناسند. بنابراین آن فقیه حتماً باید مدیر هم باشد. طبعاً یکى از خصائص مدیریتش همین است که از مدیران هم استفاده مى‏کند. یعنى منظور جناب آقاى موسوى هم تأمین مى‏شود. اما اگر یک فقیهى باشد که مدیریت نداشته باشد شاید در نحو استفاده از مدیران هم درست نتواند استفاده بکند. اما به هرحال باید مدیر باشد. بنابراین من مى‏خواهم عرض کنم که در فقیه فقاهت قطعاً
Majlis:2 Volume:2 Sessions:15-28 Page:694
لازم است، مدیریت هم حتماً لازم هست که باید باشد و در روایات هم به این قیود اشاره شده.
اما این‏که اطلاق در ولایت فقیه به معنى این است که یک امتى را در اختیار او بگذاریم هر کار مى‏خواهد بکند. مطابق سلیقه و نظر شخصى خودش که این موجب نگرانى جمعى هست و جاى نگرانى هم هست و از راه‏هاى مختلف هم راه‏حل آن را ذکر کرده‏اند. من مى‏خواهم عرض کنم که اگر همین فقیه ولى که متصدى امور امت هست خودش مى‏گوید من براى اجراى امور از طریق این قانون عمل مى‏کنم. از طریق قواى سه‏گانه عمل مى‏کنم. از طریق قانون اساسى عمل مى‏کنم به عبارت دیگر این‏که حق دارد قسمتى از وظایف خودش را به عهد دیگران واگذار بکند و از دیگران بخواهد که این کار را انجام بدهند این یک حق کاملًا شرعى‏اش است که منافات با اطلاق ولایتش ندارد چنانچه در این پیشنهاد هم به این نکته اشاره شده و این یکى از نکات مثبت است که ولى امر مى‏تواند بعضى از وظایفش را به عهده دیگرى بگذارد. حالا اگر همین ولى فقیه مى‏گوید من کارهایم را از این طریق انجام مى‏دهم. چنانچه حتى در ائمه معصومین صلوات اللّه علیهم اجمعین هم و حتى در شخص پیامبر اکرم صلى اللّه علیه و آله و سلم هم چنین بوده است. یعنى این طور نبوده که تمام کارها را مباشرتاً انجام بدهند. قطعاً یک سرى کارها را به دیگران واگذار کرده‏اند. وقتى در یک سطح وسیع‏ترى این حالت به وجود مى‏آید خود به خود یک نظمى هم حاکم مى‏شود، یک قانونى هم حاکم مى‏شود از طریق قانون. پس طبعاً ولى فقیه که ولایتش مطلق است وقتى خودش مى‏گوید من اعمال ولایتم را از طریق این قانون عمل مى‏کنم و خطوط کلى آن هم قانون اساسى باشد دیگر این شبهه پیدا نمى‏شود که ما چرا یک جهت مى‏گوییم ولایت مطلقه و یک طرف مى‏گوییم باید قانون باشد و او را محدود بکند. هیچ تنافى با هم ندارد و مسأله به این کیفیت حل مى‏شود.
نکته دوم دربار وظایف و اختیارات رهبرى هست که این بحث قبلًا هم در شوراى نگهبان مطرح بوده. ما در مجلس که بودیم این اختلاف‏نظر را داشتیم و این سؤال را داشتیم. جواب‏هایش را هم گرفتیم که آیا مقصود از این چند قلم اختیاراتى که ذکر مى‏کنند یعنى فقیه غیر از این کارها نمى‏تواند انجام بدهد در امور ادار امت، یا معنایش این است که این کارها از اختصاصات فقیه است و غیر از فقیه دیگرى نمى‏تواند در این امور دخالت داشته باشد؟ در تفسیر قانون اساسى فعلى شوراى نگهبان قبلًا اینجور فرموده بودند که این انحصار از آن طرف هست یعنى این کارها را غیر از فقیه نمى‏تواند انجام بدهد. اما کار فقیه فقط همین کارها است؟ خیر، نفى کارهاى دیگر را از آن نکرده‏اند تا نتیجه‏اش انحصار باشد. بنابراین با این مبناى کلى هم که اصل در ولایت اطلاق هست این مطلب باز منافات ندارد و به معناى انحصار مى‏شود. شما خواهید فرمود که نتیجتاً این مى‏شود که هر کارى خواست بکند، مى‏گوییم هر کارى خواست بکند بعد از این‏که خودش فرموده است از طریق این قانون، خود به خود از طریق قانون عمل مى‏کند که اگر به جایى رسید، به جایى که بخواهد حتى خلاف قانون هم انجام بدهد آن بحث جدایى است که باید ببینیم به چه شکل مثلًا مى‏توانیم قضیه را حل کنیم که آن بحث عدالت و تقواى سیاسى و آشنایى با مسائل و مطالب دیگر مطرح شد.
Majlis:2 Volume:2 Sessions:15-28 Page:695
نکته دیگر دربار انحلال مجلس؛ من نظر جناب آقاى موسوى را تأیید مى‏کنم. همین‏جورى که ایشان فرمودند من هم قبول دارم منتها با یک تفاوت جزئى، من هم معتقد هستم که مجلس یکى از پایگاه‏ها و تکیه‏گاه‏هاى مردم است و مردم از طریق مجلس مى‏توانند نظرات‏شان را در مدیریت کشور برسانند و نمایندگان مجلس باید بتوانند با این آرائى که دارند مستقلًا در ادار کشور نظر داشته باشند الااین‏که گاهى پیش مى‏آید، واقعاً شرایطى که بن‏بست‏هایى به وجود مى‏آید که احیاناً رهبرى که ترسیم خطوط کلى نظام دستش است ناچار بشود و راه را منحصر به این ببیند که باید این مجلس را در آن شرایط منحل بکند. ما راه را نبندیم ولى این قدر هم باز نگذاریم که هر وقت یک نگرانى پیدا کرد مجلس را منحل بکند. لذا پیشنهادى که من دارم ذکر هم که مى‏کنم که به این صورت اگر باشد دو تا کنترل در حقیقت در آن گذاشته شده باشد. پس از موافقت اکثریت مجمع تشخیص مصلحت نسبت به همه‏پرسى و پس از انجام همه‏پرسى یعنى بازوى مشورتى رهبرى. شوراى تشخیص مصلحت مى‏گوید این مجلس در وضعى که قرار دارد براى نظام مشکل ایجاد کرده و راه‏حل این مشکل، بن‏بست است. جز با انحلال، راه دیگرى ندارد. این را به رأى اکثریت شوراى مصلحت بگذارد و شوراى مصلحت موافقت کنند که به همه‏پرسى گذاشته بشود. اگر بعد از موافقت آنها به همه‏پرسى گذاشته بشود و همه‏پرسى رأى موافق بدهد آن موقع انحلال انجام بگیرد. یعنى مستقیماً همه‏پرسى نباشد، مستقیماً هم رأى شوراى مصلحت نباشد، به این طریق مى‏شود انحلال را در ردیف اختیارات آورد و الا انحلال مجلس در ردیف اختیارات رهبرى یک مقدار سنگین به نظر مى‏رسد که شبهه داریم.
نایب رئیس (هاشمى رفسنجانى)- وقت شما تمام شده است.
ى زدى- بله، بسیار خوب اگر وقت من تمام شده نسبت به این نکته چون گفته نشده اجازه بفرمایید که عرض کنم، دو بندى که جناب آقاى هاشمى اشاره فرمودند «نظارت بر حسن اجراى سیاست‏ها و تعیین نمایندگان» من هم موافق نیستم منتها چون نمى‏دانم چه چیزى که در کمیسیون مسأله به عهده آنها گذاشته بشود. اما رهبرى که نه نماینده بتواند داشته باشد و نه نظارت بتواند داشته باشد و نتواند از جریان‏هاى جارى کشورى کاملًا مطلع باشد. خوب مشکل مى‏شود. رهبرى باید در جریان مسائل باشد. اگر آن بازوى مشورتى‏اش این مطلب را تأمین مى‏کند خود به خود حذف این دو تا خوب است، اما اگر آن بازوى مشورتى نمى‏تواند این را تأمین بکند یکى از این دو تا حداقل یا «نظارت» یا «تعیین نماینده» راه‏هایى است که رهبرى بر امور جارى کشور باید مطلع باشد این راه‏ها، راه‏هاى مناسبى است. هر کدام از اینها تأمین بشود ما نظرمان تأمین شده.
نایب رئیس (هاشمى رفسنجانى)- نفر بعدى کیست؟
منشى (یزدى)- جناب آقاى امینى که در موافقت صحبت فرموده بودند مایل بودند در مخالفت هم صحبت بکنند حالا اگر مایلند صحبت بکنند.
امینى- جناب یزدى خودتان دو دفعه براى موافقت صحبت کردید.
ى زدى- در اینجا خیر من صحبت نکردم فهرستش اینجا هست.
Majlis:2 Volume:2 Sessions:15-28 Page:696
احمد جنتى- تمامش کنید، کمیسیون هم صحبت کند.
نایب رئیس (هاشمى رفسنجانى)- من یک تذکرى بدهم. از اظهارات من مثل این‏که بعضى از آقایان حتى آقاى یزدى هم که اخیراً صحبت کردند برداشت کردند که من گفتم اجتهاد مطلق نباشد. چرا من مى‏گویم اجتهاد مطلق باشد، آن ذیل نباشد، تقریباً همان حرف آقاى مشکینى است که فرمودند به آسانى بتوانند مجتهد اصلًا تعریفش روشن است یعنى کسى که احکام را مى‏تواند استنباط کند. چون آقاى یزدى هم که مى‏خواستند حرف من را توضیح بدهند فرمودند که ایشان مى‏گویند اطلاق را برداریم. نه من مى‏گویم مطلق باشد.
محمد یزدى- اطلاق را بردارید منظورشان این نیست که مجتهد مطلق نباشد، بلکه منصرف به اطلاق است.
نایب رئیس (هاشمى رفسنجانى)- آقاى موسوى بفرمایید.
میرحسین موسوى- من پرسیدم که این برداشت یک کمى عام‏تر باشد، من این را بگویم که مورد استفاده از رجال سیاسى را من در مورد مجلس خبرگان، اینجا مطرح مى‏کنم نه در مورد این‏که فرضاً ولى فقیه یا ولى امر غیر فقیه باشد. من فکر مى‏کنم که مجلس خبرگان مى‏تواند از ...
نایب رئیس (هاشمى رفسنجانى)- ما هم همین را فهمیدیم از حرف شما.
منشى (محمد یزدى)- قبلًا آقاى عمید نام نوشته بودند و صحبت نکردند ولى حالا مایلند که صحبت کنند.
نایب رئیس (هاشمى رفسنجانى)- این دیگر آخرین مخالف است و بعد نوبت آقاى مؤمن است.
عباسعلى عمید زنجانى- بسم اللّه الرحمن الرحیم. اگر عنایت بفرمایید مصوبه کمیسیون رهبرى و مجمع تشخیص مصلحت داراى دو قسمت است. قسمت اول مربوط به اصولى است که در زمینه کیفیت انتخاب رهبر و شرایط رهبر است مانند اصول 107 و 108 و 108 مکرر 109 و 111 و 111 مکرر و همچنین اصول 5 و 99. ولى یک قسمت از مصوبه کمیسیون مربوط به اصل 110 است، اگر عنایت بفرمایید بین این 2 قسمت کاملًا تفاوت وجود دارد. اما اصولى که مربوط به کیفیت انتخاب رهبر و شرایط رهبر است من هم با کلیات کاملًا موافق هستم. اما قسمت دوم که مربوط به مسؤولیت‏هاى رهبر است من مخالفم با کلیاتش هم مخالفم اصل طرحش را مخالف مى‏دانم یعنى مخالفت دارم و درست نمى‏دانم، دلیلم را عنایت بفرمایید آیا قابل قبول هست یا نه؟ محورى که در پیام و فرمان امام تعیین شده براى بحث عبارت از مسأله رهبرى است.
مسأله رهبرى یعنى انتخاب رهبر و شرایط رهبر نه مسؤولیت‏هاى رهبر. دلیل این مسأله این است که خود امام قرینه گذاشته‏اند، فرموده‏اند که در مورد مسأله رهبرى و من از اول معتقد بودم که مرجعیت لزومى ندارد، مشکل ایجاد خواهد کرد. مرجعیت درباره مسائل مربوط به مسؤولیت رهبر مشکل ایجاد کرده، یا مربوط به انتخاب و مربوط به شرایطش؟ بنابراین اصل قسمت دوم که عمدتاً مربوط به اصل 110 است خارج از محورهاى تعیین شده در فرمان حضرت امام است و شورا صلاحیت بررسى در این زمینه را ندارد مگر
Majlis:2 Volume:2 Sessions:15-28 Page:697
یک فرمان دیگرى باشد، پیام یا مسأله دیگرى باشد. شورا هیچ‏گونه تغییرى در مورد اصل 110 نمى‏تواند بدهد و اصل کلیاتش هم قابل اشکال است تا چه رسد به جزئیاتش که بنده هم مثل آقایان مخالفى که صحبت کردند در جزئیاتش مخالفت دارم. اما از آنجا که کلى‏اش غیر قابل قبول هست دیگر نوبت به جزئیات نمى‏رسد. من این نکته را اضافه کنم، من هم مانند بسیارى از آقایان و سروران استنباط شخصى‏ام از عناوینى که ...
محمد دانش‏زاده مؤمن- الان نفر دوازدهم است که در مخالفت صحبت مى‏کند و از 120 دقیقه گذشته است.
منشى (محمد یزدى)- مخالفین 87 دقیقه تا حالا صحبت کرده‏اند و موافقین 77 دقیقه است که تا حالا صحبت کرده‏اند. جناب‏عالى هم 55 دقیقه صحبت کرده‏اید، یعنى مخبر 55 دقیقه، مخالفین 87 دقیقه، موافقین 77 دقیقه، در حالى که خیلى‏ها سه دقیقه صحبت کرده‏اند. مثلًا جناب آقاى طاهرى سه دقیقه صحبت کردند بعضى دیگر هم همین‏طور.
عباسعلى عمید زنجانى- من این نکته را اضافه کنم و به عرایضم خاتمه بدهم. من هم مانند بسیارى از سروران اعتقادم و استنباطم از روایات که عنوان خلیفه، عنوان وارث، عنوان حکام، عنوان مجارالامور، عنوان حاکم، عنوان حکم، عنوان امناء، عنوان حجت، عنوان مرجع و مقلد داده، ده تا عنوان که در روایات به فقیه داده شده من هم استنباطم از مجموع این روایات اختیاراتى وسیع‏تر از اصل 110 است. فقیهى که به عنوان ولى امر انتخاب مى‏شود به استناد این روایات بیش از آنچه که در 6 مورد اصل 110 آمده اختیار دارد. اما بحث در این نیست که ما هرچه استنباط فقهى‏مان هست که از نظر اطلاق عمومش با موازین اسلامى قابل تردید هست نه خود اصل اطلاق و عموم بعضى از اصول از نظر فقهى قابل تردید است. ولى ما موظف نیستیم به همه آنها رسیدگى کنیم. بنابراین اصل 110 درست با بعضى از مبانى فقهى سازگار نیست. اما شورا صلاحیت بررسى مسؤولیت‏هاى رهبر و تغییر مسؤولیت‏هاى رهبر را ندارد به دلیل این‏که در فرمان امام گفته شده مسأله رهبرى یعنى کیفیت انتخاب و شرایط به دلیل ذکر این‏که من مرجعیت را از اول اعتقاد نداشتم و معتقد بودم این مشکل ایجاد خواهد کرد و این قرینه است که منظور از مسأله رهبرى مسائل مربوط به انتخاب و شرایط رهبرى است. والسلام علیکم و رحمة اللّه.
منشى- جناب آقاى مؤمن.
محمد دانش‏زاده مؤمن- بسم اللّه الرحمن الرحیم. با عرض تسلیت به مناسبت این فاجعه عظیمه رحلت جانگداز رهبر بزرگوار این کلیات گزارش ما، گزارش شور اول در بین همه گزارش‏ها به این سرنوشت مبتلا شد که یک قسمتش در زمان حیات رهبر بزرگوار و این قسمت بعد از رحلت این عزیز است، رضوان اللّه تعالى علیه. با تشکر از همه برادران و سروران بزرگوار که جز آن قسمت آخرى که برادر بزرگوارمان جناب آقاى عمید فرمودند همه مطالب آقایان در مورد جزئیات بود و خوب براى این‏که بیشتر شورا در جریان قرار بگیرد تعرض فرمودند. من هم باز به همین منظور که مسائل یک مقدار روشن بشود متعرض مى‏شوم.
ابتدائاً این قسمت آخر را که مسأله مخالفت در کلیات نسبت به اصل یکصد و دهم بود.
Majlis:2 Volume:2 Sessions:15-28 Page:698
که اصلًا از محدوده صلاحیت بررسى شورا خارج است این را عرض کنم بعد به مطالب دیگر بپردازم.
عبارت حضرت امام رضوان اللّه علیه در آنچه که به عنوان وظیفه شورا تعیین فرمودند، فرموده‏اند مسأله رهبرى و قهراً مسأله رهبرى به حسب برداشت ما عبارت است از هر چه که مربوط به رهبر باشد اعم از این‏که مربوط به کیفیت رهبر باشد، مربوط به شرایط خود رهبر باشد، مربوط به خبرگان رهبرى باشد و مربوط به اختیارات رهبر باشد، تفاوت نمى‏کند. نامه‏اى را که به آن استناد شد حضرت امام فرمودند. من مطلبى در مورد آنچه که آقایان در شورا بحث مى‏کنند ندارم. هر چه آقایان نظر بدهند همان است فقط در مورد مسأله رهبرى من یک مطلب دارم و آن این است که در رهبرى لازم نیست مرجعیت شرط باشد. اگر حضرت امام مطلب دیگرى مورد نظر مبارک‏شان بود در جهات دیگر در شرایط خبرگان، در شورایى بودن یا فرد بودن که به نظر ما از عبارت‏شان استفاده نمى‏شود و یا هر جهت دیگرى اگر بالخصوص مورد عنایت ایشان بود ذکر مى‏فرمودند. حضرت امام فرموده اند من فقط در مسأله رهبرى این یک چیز را دارم و آن این است که در رهبر مرجعیت شرط نیست، اما سایر جهات همان طور که خودتان از عبارت من استفاده مى‏کنید و با شورا به آن مى‏رسید طبق همان و وقتى کلمه مسأله رهبرى آنچه را که مربوط به رهبر است در تمام مراحل شامل است. بنابراین جا ندارد که ما بگوییم که ما نمى‏توانیم اختیارات رهبر را در موردش بحث کنیم و به همه‏پرسى بگذاریم. اما مطالبى که برادرها اظهار کردند به ترتیبى که من یادداشت کرده‏ام. یک قسمت در رابطه با اصل 110 که همین مسأله اختیارات رهبرى است. بعضى برادرها (که مکرر بود) راجع به تعیین نماینده که بند سوم است فرمودند که نماینده گذاشتن درست نیست به جهات گوناگونى یا این‏که کشور به فلج کشانده مى‏شود، نماینده دخالت در اختیار مسؤولین مى‏کند، یا بعد از این‏که نظارت گفته شد دیگر تعیین نماینده درست نیست و به علاوه باید مسکوت بماند براى این‏که اگر رهبرى مثل امام باشد در هر جا لازم بداند تعیین نماینده مى‏کند. این عبارات گوناگونى بود که در این رابطه گفته شد که برادرانى هم که این مطالب را فرمودند من یادداشت کرده‏ام. اما راجع به این‏که آیا این تعیین نماینده با ذکر بند دوم که از اختیارات رهبر، نظارت قرار داده شده کافى است یا کافى نیست؟ این در کمیسیون بحث شد و صحبت شد که مسأله نماینده که حق دارد رهبر در نهادها یا ارگان‏ها بگذارد ما اصلًا از اینجا به آن رسیدیم که خوب بود اول این را عرض مى‏کردم. ما جهت این‏که مسأله نماینده را یا بعضى اختیارات دیگر را که انشاءاللّه در مورد خودش عرض مى‏کنم به آن رسیدیم که دو جهت بود؛ یکى مسأله این‏که اختیارات رهبر را در امور کلیدى ذکر کنیم و یکى دیگر هم این‏که الهام از رفتار رهبر بزرگوار باعث شد که ما این اختیارات را به این صورت ذکر کنیم. چون دیدیم که رهبرى که مانند امام است که خود آقایان هم حق مى‏دهند که در اینجا حق دارد نماینده بگذارد، اگر مصلحت تشخیص داد خودشان مى‏گویند مى‏تواند نماینده بگذارد. کما این‏که حضرت امام این کار را کرده‏اند و خوب یادم هست که بعد از این‏که مجلس ظاهراً نماینده در جهاد سازندگى را حذف کرد، در اصلاحاتش همان ایام، حضرت امام یک سخنرانى فرمودند و فرمودند نماینده من در جهاد باقى خواهد ماند. ما براى این‏که مسأله این‏طور عنوان نشود که کارى که مقام رهبرى کرده خلاف قانون اساسى است، برخلاف آنچه که بعضى از سروران فرمودند آنچه را که برداشت شوراى نگهبان هست شاید در حد
Majlis:2 Volume:2 Sessions:15-28 Page:699
تفسیر این است که در اصل یکصد و دهم وقتى عنوان شد وظایف و اختیارات رهبرى انحصار از آن فهمیده مى‏شود نه این‏که رهبر هر جا که مصلحت دانست مى‏تواند تعیین کند ولو شما در قانون اساسى ذکر نکنید. اگر در قانون اساسى عنوان عامى نیاید که این اختیار را به رهبر بدهد. شوراى نگهبان این را خلاف قانون اساسى مى‏داند و دیگران هم على القاعده همین‏طور از قانون اساسى مى‏فهمند نه این‏که چند مورد را ذکر کرده‏اند و بقیه‏اش را گذاشته‏اند در اختیار خود رهبر تا هر کار خواست بکند. این خلاف برداشتى است که ظاهراً الان در حد تفسیر ما داشته باشیم در شوراى نگهبان. بنابراین چون مسأله به این صورت هست و حداقل این‏که نسبت به مقام رهبرى این تفوه به این مطلب نشود که رعایت قانون اساسى از ناحیه خود رهبر نمى‏شود و عنایت هم به تعیین نماینده بود که تعیین نماینده ذکر شد و البته این صحبت بود در کمیسیون که خود همان نظارت بر حسن اجراى سیاست‏هاى کلى نظام که باشد کفایت مى‏کند، چون نظارت بدون این‏که نماینده‏اى باشد نمى‏شود. خود رهبر که بالمباشره نظارت ندارد، قهراً نمایندگانى تعیین خواهد کرد. اما این مطلب را باز به همین دلیلى که عرض کردم کمیسیون به آن رسید که اقدامى که از ناحیه رهبر بزرگوار شده بود در محدوده نظارت نبود، بلکه براى احیاناً حل بعضى از مشاکل بود و لذا مصلحت دانسته شد که تعیین نماینده در نهادها و ارگان‏ها که لازم باشد به عنوان اختیارات رهبر گذاشته بشود منتها رهبرى که خودش رهبرى کشور را به عهده دارد و تمام مشروعیت نظام و مسؤولیت مسؤولین از ناحیه خود رهبر است. هرگز طورى عمل نمى‏کند و نمى‏خواهد عمل بکند که به فشل و فلج کشیده بشود، اوضاع کشور براى این مسأله به این محظور منتهى نشود، «تعیین اختیارات آنها پس از مشورت با مجمع تشخیص مصلحت»، این کلمه تعیین اختیارات که ذیل این بند عطف شده که مشخص کند منتها خود رهبر، صحبت شد آنجا که به مجلس واگذار بشود گفتیم نماینده را او بگذارد بعد مجلس بگوید که تو تا چه حدى مى‏توانى نظارت بکنى یا نکنى. لذا مشورت با مجمع تشخیص مصلحت که آنها وقوف به مسائل و حدود کارها را دارند شرط شد و تعیین اختیارات به دست رهبرى گذاشته شد تا این‏که مسأله فلج و اینها هم به وجود نیاید.
اما این‏که باز در بعضى از کلمات بود که انحلال مجلس را باز این‏که در بعضى از فرمایشات بود خوب است که ذکر نشود، اگر رهبر مصلحت بداند اقدام مى‏کند. خیلى حرف عجیبى است که در کلمات متعدد از برادرها بود به همین بیانى که عرض کردم. این مسأله به این مهمى را ذکر نکنیم اگر رهبر خودش خواست اقدام به انحلال بکند. این‏که دیگر درافتادن با مجلسیان است که خودشان اهل قانون و قانون‏گذارى هستند و سر و صدا بالا مى‏رود که اینجا خلاف قانون اساسى است. فلذا اگر بنا باشد که شورا نظرش این باشد که این حق براى رهبر است، حتماً باید ذکر بشود و ما نظرمان این نیست که هر وقت دلش خواست رهبر به انحلال اقدام بکند، بلکه این تعبیر هم در کمیسیون بود که در مواقع اضطرار و ضرورت، صحبت هم شد که کلمه اضطرار در عبارت آورده بشود براى این‏که برادرهایى که به عنوان موافق در این قسمت صحبت مى‏کردند توضیح دادند، من دیگر خیلى توضیح نمى‏دهم به خاطر این‏که به هر حال احتمال این هست که یک وقتى به یک مرحله‏اى برسد مجلس که هیچ راهى نباشد، به یک مرحله‏اى برسد که نتواند نهیب رهبر و یا تمهیدات دیگر کارساز
Majlis:2 Volume:2 Sessions:15-28 Page:700
باشد و مجلس به انحراف کشانده شده باشد. اینجا وقتى که اصول انقلاب را رهبر در خطر ببیند قهراً باید حق داشته باشد که اقدام به انحلال بکند منتها چون رهبر است و نظام به او وابسته است و مسؤول کلى نظام او هست، پیداست که تا ضرورت نباشد اقدام نمى‏کند. از این جهت قید ضرورت اضطرار آورده نشد. این هم نسبت به مسأله انحلال مجلس که در فرمایش بعضى از آقایان بود. اما این جهت دیگر که باز در اصل 110 بعضى از بزرگواران فرمودند که ...
شما براى این‏که مسأله حل بشود بیایید به ولایت مطلقه تصریح کنید و ترس از این نداشته باشید که هر کار که رهبر دلش خواست مى‏تواند بکند. این را بنویسید دیگر احتیاج به تعداد ندارد. حالا من نمى‏دانم دیگر نظر مبارک‏شان را تصریحاً نفرمودند ولى فقیه در هر چه که مصلحت بداند اختیار دارد و بعضى از اختیاراتش به قرار زیر است. لابد این‏طور مثلًا باید قانون اساسى ... ولى این مسأله که ما بگوییم اختیارات مطلق را براى ولى فقیه تصریح کنیم و حد و مرزى اینجا برایش ذکر نکنیم، در کمیسیون صحبت شد که ما درست است اختیارات مطلقه را قبول داریم. این‏که بعضى از آقایان گفتند که چون که خبرگان بیعت مى‏کنند مانعى ندارد اختیارات محدود بشود، این معلوم است که حرف درستى نیست. براى این‏که اختیارات ولى فقیه همان طورى که حضرت امام رضوان اللّه علیه هم در مباحث‏شان اشاره فرموده‏اند عیناً همان اختیارات امام معصوم است از نظر حکومت و همان‏طورى که ما ولایت فقیه را قبول داریم، همان‏طورى که محدود بوده حکومت و ولایت امام معصوم خلاف موازین شرعى ماست ولو این‏که شما نقشى هم براى بیعت با امیرالمؤمنین سلام اللّه علیه هم قائل بشوید. همچنین محدود کردن ولایت فقیه که چون خبرگان مى‏گویند ما این کار را مى‏کنیم به شرطى که، حق شرط ندارند. فلذا حضرت على سلام اللّه علیه هم فرمود من شرطتان را قبول نمى‏کنم على الکتاب والسنة به آنچه که خودم تشخیص بدهم عمل مى‏کنم. یعنى این محدوده ولایت امام است که على الکتاب والسنة کلیاتش است، تشخیص هم تشخیص موضوعات است. هر چه من تشخیص بدهم عمل مى‏کنم. نمى‏شود ما بگوییم چون خبرگان به منزله بیعت هست پس بنابراین به او مى‏گوییم که آقاى ولى فقیه تو ولى فقیه باش به شرطى که ما همین مرزى را که در قانون اساسى گذراندیم عمل بکنید و به مرز قانون اساسى هم هر چه دل‏مان بخواهد قید بزنیم. این با موازین فقهى ما ولو براى بیعت هم فى الجمله نقشى قائل باشیم درست در نمى‏آید. این هم یک قسمت راجع به اصل 110.
نایب رئیس (هاشمى رفسنجانى)- شما از بقیه وقت‏تان هم مایلید استفاده کنید؟
محمد دانش‏زاده مؤمن- همین یک ربعى که شد باشد، بقیه‏اش براى بعد باشد. اگر وقت تمدید مى‏شود تمدید بشود و الا باشد براى بعد.
نایب رئیس (هاشمى رفسنجانى)- نه دیگر حالا شب مى‏شود مى‏گذاریم براى بعد.
4- پایان جلسه و تاریخ تشکیل جلسه آینده‏
رئیس- جلسه بعد ان شاءاللّه فردا ساعت 4 تشکیل مى‏شود.
 (جلسه ساعت 30/ 19 پایان یافت).
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:701
 جلسه نوزدهم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و بیست دقیقه پنجشنبه هجدهم خردادماه 1368 هجرى شمسى برابر با چهارم ذیقعدة الحرام 1409 هجرى قمرى به ریاست آیت‏اللّه على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام‏اللّه مجید
2- ادامه بحث پیرامون گزارش کمیسیون شماره یک در خصوص رهبر و خبرگان رهبرى و تصویب کلیات آن‏
3- بحث پیرامون گزارش کمیسیون شماره سه در خصوص تمرکز در مدیریت قو قضائیه‏
4- پایان جلسه و تاریخ تشکیل جلسه آینده‏
Majlis:2 Volume:2 Sessions:15-28 Page:702
1- اعلام رسمیت جلسه و تلاوت آیاتى از کلام اللّه مجید
رئیس- بسم اللّه الرحمن الرحیم. با حضور 18 نفر جلسه رسمى است. دستور جلسه را اعلام بفرمایید.
منشى (دکتر حسن ابراهیم حبیبى)- بسم اللّه الرحمن الرحیم. دستور نوزدهمین جلسه عمومى شوراى بازنگرى قانون اساسى بعد از ظهر پنجشنبه هجدهم خردادماه 1368 مطابق با چهارم ذیقعده 1409.
1- دنباله رسیدگى به گزارش شور اول کمیسیون شمار 1 در خصوص رهبر و خبرگان رهبرى.
2- گزارش شور اول کمیسیون شمار 3 در خصوص تمرکز در مدیریت قو قضائیه.
رئیس- قرآن را تلاوت بفرمایید.
نایب رئیس (هاشمى)- آقاى نورى تشریف بیاورید.
 (حجت الاسلام عبداللّه نورى سوره‏البلد را به قرار ذیل تلاوت فرمودند).
اللهم صل على محمد و آل محمد
اعوذ باللّه من الشیطان الرجیم‏
بسم اللّه الرحمن الرحیم‏
لا أُقْسِمُ بِهذَا الْبَلَدِ* وَ أَنْتَ حِلٌّ بِهذَا الْبَلَدِ* وَ والِدٍ وَ ما وَلَدَ* لَقَدْ خَلَقْنَا الْإِنْسانَ فِى کَبَدٍ* أَ یحْسَبُ أَنْ لَنْ یقْدِرَ عَلَیهِ أَحَدٌ* یقُولُ أَهْلَکْتُ مالًا لُبَداً* أَ یحْسَبُ أَنْ لَمْ یرَهُ أَحَدٌ* أَ لَمْ نَجْعَلْ لَهُ عَینَینِ* وَ لِساناً وَ شَفَتَینِ* وَ هَدَیناهُ النَّجْدَینِ* فَلَا اقْتَحَمَ الْعَقَبَةَ* وَ ما أَدْراکَ مَا الْعَقَبَةُ* فَکُّ رَقَبَةٍ* أَوْ إِطْعامٌ فِى یوْمٍ ذِى مَسْغَبَةٍ* یتِیماً ذا مَقْرَبَةٍ* أَوْ مِسْکِیناً ذا مَتْرَبَةٍ* ثُمَّ کانَ مِنَ الَّذِینَ آمَنُوا وَ تَواصَوْا بِالصَّبْرِ وَ تَواصَوْا بِالْمَرْحَمَةِ* أُولئِکَ أَصْحابُ الْمَیمَنَةِ* وَ الَّذِینَ کَفَرُوا بِآیاتِنا هُمْ أَصْحابُ الْمَشْأَمَةِ* عَلَیهِمْ نارٌ مُؤْصَدَةٌ
 (صدق اللّه العلى العظیم)
رئیس- ایدکم‏اللّه.
2- ادامه بحث پیرامون گزارش کمیسیون شمار یک در خصوص رهبر و خبرگان رهبرى و تصویب کلیات آن‏
منشى (یزدى)- جناب آقاى مؤمن بفرمایید.
 (اگر به طور دقیق بخواهم عرض کنم 71 دقیقه صحبت شده یعنى 29 دقیقه وقت جناب‏عالى است، مطالب‏تان را طورى تنظیم بفرمایید که ...)
محمد دانش‏زاده مؤمن- بسم اللّه الرحمن الرحیم. بنده امروز تنظیم کرده‏ام اظهاراتى را که برادران بزرگوار فرموده بودند، به این نتیجه رسیدم که نسبت به اصول پیشنهادى کمیسیون در مورد اصل 111 و اصل 111 مکرر هیچ پیشنهادى نبود و پیشنهادها مربوط به اصول دیگر است و باز این جهت را هم تنظیم کرده‏ام که ان شاءاللّه آنچه باقى مانده (بعد از این‏که دیروز مقدارى صحبت کردیم) نظر کمیسیون را به عنوان دفاع از اظهارات آقایان عرض مى‏کنم.
Majlis:2 Volume:2 Sessions:15-28 Page:703
جناب آقاى آذرى در مورد اصل 110 که بخشى از صحبت‏هایش دیروز شد این طور فرمودند که اصل 110 که در قانون اساسى به عنوان وظایف و اختیارات رهبرى مطرح شده مربوط است به امورى که رهبر بخواهد مباشرتاً انجام بدهد، بنابراین اگر ما یک قیود و محدودیت‏هایى در اینجا قائل بشویم، تغییر در اختیارات ولى فقیه نیست و براى این فرمایش‏شان استناد مى‏کردند به فرموده حضرت امام که در جواب نامه نمایندگان مجلس ظاهراً مرقوم فرموده بودند که براى این‏که نقض ظاهرى قانون اساسى نشود که نقض ظاهرى را ایشان این طور تفسیر کرده بودند که چون محدود اختیارات ولى فقیه در امورى که مباشرتاً مى‏خواهد انجام بدهد یک قیودى دارد و الا اگر بالمباشره نباشد نماینده تعیین کند و یا کارى به دیگرى واگذار کند لابد این مشمول اصل 110 نیست از این جهت نقض، نقض ظاهرى است.
نسبت به این جهت، همان‏طور که دیروز هم عرض کردم این خلاف آن چیزى است که در شوراى نگهبان مسلم است و خود ما هم الان منهاى شوراى نگهبان از اصل 110 قانون اساسى این جهت را مى‏فهمیم که این دارد «وظایف و اختیارات رهبرى» یعنى در مقام عد و شماره است و خیلى به روشنى دلالت دارد که منحصر در همان چیزى است که در این اصل ذکر شده، دیگر قید این‏که بالمباشره و غیر مباشره باشد در آن نیست و من این طور فکر مى‏کنم این‏که حضرت امام فرموده است «نقض ظاهرى قانون اساسى نشود» به استناد اصل چهارم قانون اساسى است که فرموده: «کلیه قوانین و مقررات جمهورى اسلامى باید بر اساس موازین اسلامى باشد».
این اصل بر اطلاق یا عموم همه اصول قانون اساسى هم مقدم است یعنى اگر بخواهد اصل 110 اختیارات مقام ولایت فقیه را با این‏که مطلق است محدود بکند، بنابراین اطلاق آن محدودیتى را که دلالت بر آن دارد چون خلاف ضوابط شرع است، اصل 4 آن را تقیید مى‏کند. فلذا این نقض ظاهرى قانون اساسى است و الا به حسب واقع نقضى نیست براى این‏که فقهاى شوراى نگهبان قطعاً این محدودیت را خلاف اطلاق ولایت فقیه مى‏دانند و از این جهت این را درست نمى‏دانند، در هر حال این مسأله مسلم است که اگر ما در مقام تعداد برآمدیم و در این اصل وظایف را شمردیم این ظهور دارد در این‏که منحصر در این است و غیر از این حقى براى مقام رهبرى نیست. پس ما هر قیدى مى‏خواهیم ذکر بکنیم در صورتى مى‏توانیم که محدوده ولایت را، اطلاق ولایت را تقیید نکند و روى این جهت در بند دوم که اینجا ذکر کرده‏ایم یکى از اختیارات مقام معظم رهبرى نظارت بر حسن اجراى سیاست‏هاى کلى نظام است. بعضى برادران فرموده‏اند خوب نیست ذکر بشود، البته حق دارد. ولى قهراً ذکرش لازم نیست، نه ذکرش لازم است اگر حق داشته باشد که دارد.
چند نفر از برادران راجع به مسأله سیاست‏گذارى فرمودند که اگر سیاست‏گذارى کشور به دست رهبر سپرده شود لازمه‏اش این است که دولت از کار بیفتد و یا بعضى تعبیرات این بود که مسؤولین خودشان سیاست‏گذارند و رهبر مى‏تواند کنترل کند. بنابراین لازم نیست ذکر بشود. این روشن است، ما مقصودمان بدون هیچ شبهه، سیاست‏هاى کلى نظام است و ریزکردنش وظیفه مسؤولین است. حالا چه اجرایى چه تقنینى و چه مقامات دیگر. سیاست کلى نظام را باید رهبر ذکر بکند و این عبارتى هم که گفتیم تعیین اهداف و خط مشى کلى و سیاست‏گذارى کشور اگر ابهامى داشته باشد که مقصود سیاست‏گذارى حتى در امور جزئیه است کما این‏که آقاى هاشمى پیشنهاد
Majlis:2 Volume:2 Sessions:15-28 Page:704
فرمودند که سیاست‏گذارى کلى تقیید به کلى بشود این مسأله‏اى نیست هدف کمیسیون همان سیاست‏هاى کلى نظام است و قهراً هیچ محظورى و اشکالى پیش نمى‏آورد.
بعضى از آقایان نسبت به انحلال مجلس فرمودند که آیا از اختیارات مقام معظم رهبرى باشد یا نه؟ دو نظر متفاوت بود بعضى آقایان مى‏گفتند نباشد و بعضى هم مى‏گفتند باشد و باید هم باشد تنها این‏که معین بشود که اگر انحلال پیدا کرد مثلًا دوماه بعدش انتخابات انجام بشود که البته این پیشنهادى است بسیار جالب و این‏که کمیسیون انحلال مجلس را از اختیارات مقام رهبرى دانسته و جهتش همان‏طور که ظاهراً دیروز عرض کردم این است که مال مواقع ضرورى است که اگرآقایان لازم بدانند در بحث جزئیات، کلمه «ضرورت» هم اضافه بشود هیچ محظورى ندارد، دیگر من توضیح نمى‏دهم.
بعضى برادرها راجع به این‏که عزل عالى‏ترین مقام قضائى را ذکر بکنیم و عزل را از اختیارات رهبر به حساب بیاوریم فرمودند این مناسب نیست چون تزلزل ایجاد مى‏کند و دلگرمى مسؤول قضائى را از بین مى‏برد. ولى این روشن است که رهبر که نظام را در مرتبه اعلا دارد کنترل و هدایت مى‏کند، بى‏جهت که دست به عزل عالى‏ترین مقام نمى‏زند، اگر خداى نکرده از جهت صفاتى که در قاضى باید باشد یا آن شرایط مدیر و مدبر بودن را از دست بدهد آن وقت است که اقدام مى‏کند و الا این بر همه روشن است که برداشتن کسى که به کارى گماشته شد (فوراً یا چند روز بعد) این اصلًا دلگرمى براى هیچ کس نمى‏آورد. روى این حساب قطعاً مقام معظم رهبرى در صورتى اقدام به این امور مى‏کند که با دقت‏هاى زیاد بررسى کرده باشد و لازم بداند و الا جهات و ابعاد دیگر مطلب را بررسى مى‏کند و بعد اقدام مى‏کند، از این جهت قیدى آورده نشد. باز اگر در مباحث جزئى و جزئیات اگر آقایان لازم بدانند ذکر مى‏شود.
پیشنهادهایى هم آقایان فرموده‏اند که به اختیارات رهبر اضافه بشود که البته خوب اینها قهراً طبق همان ضابطه‏اى که در کمیسیون داریم مورد بحث قرار مى‏گیرد. البته بعضى از این مطالب در کمیسیون بحث شده و کمیسیون به نتیجه نرسیده که ذکر بکند مثل نصب ائمه جمعه که مسأله نصب ائمه جمعه را که در قانون اساسى ذکر کردیم ما بحث کردیم در کمیسیون به خاطر این‏که گفتیم مسأله امامت جمعه همان جنبه مردمى محض را داشته باشد، در قانون ذکر نشود و الا معلوم است که از اختیارات مقام معظم رهبرى است از این جهت ذکر نکردیم. در عین حال برادرانى که پیشنهاد فرمودند ممکن است که طبق ضابطه ان شاءاللّه دعوت بشوند در کمیسیون و مورد بحث قرار بگیرند یا مثلًا فرمودند که بگویید اضافه بکنیم یا بند 11 را یا در ذیل اضافه بکنیم. سایر آنچه در قانون اساسى یا کتب فقهى از شؤون حاکم ذکر شده این را هم بیاوریم. در قانون اساسى فکر نمى‏کنم چیزى از شؤون حاکم نوشته شود چون اصل 45 که به آن دیروز اشاره فرمودند انواع آن را که ذکر مى‏کند در ذیل مى‏فرماید که اینها در اختیار حکومت است نه در اختیار حاکم و رهبر و حکومت مجموعه مسؤولین نظام است که قهراً اموال دولتى و حکومتى، همه جزو اموال حکومت است. در آخر فرموده است که اینها از اموال مجهول المالک و در اختیار حکومت اسلامى است که در اختیار حکومت اسلامى است نه در اختیار رهبر. بنابراین قانون اساسى آن اصلش این جهت را ندارد و خصوصیات دیگر را اگر بگوییم هر چه در کتب فقهى آمده این از دو جهت اشکال پیدا مى‏کند یکى این‏که یک سرى مسائلى که شاید
Majlis:2 Volume:2 Sessions:15-28 Page:705
مربوط به حکومت نباشد، و مربوط به رهبر نباشد در آنجا ذکر شده باشد و مطلق مجتهد باشد، نظیر این‏که فرض کنید که نسبت به یک صغیر بالخصوصى بخواهد قیمومیتى داشته باشد که این حالا شاید لازم نباشد که حتماً رهبر این کار را بکند. مطلق مجتهد این کار از او ساخته است و مضافاً این جور کردن، باز بى در و پیکر کردن اختیارات ولى فقیه است که از اول کمیسیون این را مناسب ندانست و درصدد برآمد که یک ضابطه‏اى برایش ذکر بکند. این خلاصه مطالبى است که راجع به اصل 110 صحبت شده بود.
بعداز این، مطالبى که مربوط به اصل 107 بود. بعضى آقایان فرمودند که در قانون اساسى سابق براى انتخاب مردم حسابى باز شده بود و اینجا هم چون ممکن است روى جهاتى مردم بعد از این‏که مرجع غیر رهبر، رهبرى کرد او را کم‏کم به رهبرى انتخاب بکنند خوب است که اینجا حسابى براى انتخاب مردم باز بشود. من عرض کنم که این جهت باز در کمیسیون بحث شد و این‏که ما براى غیر رهبرى حضرت امام رضوان اللّه تعالى علیه انتخاب مردم را حذف کردیم روى یک جهتى بود و آن این‏که گفتیم ممکن است اشخاصى ولو غیر خود فقها اشخاص مرتبط با آنها وقتى ببینید که در قانون اساسى براى مسأله انتخاب مردم حسابى باز شده در مقام زمینه‏سازى و تظاهرات و سر و صدا راه انداختن و خبرگان را در محظور قرار دادن باشند، خبرگان اگر کسى یک مقبولیت عامه‏اى داشته باشد او را ملاک انتخاب قرار مى‏دهند، فلذا به آن مطلب دوم هم اشاره مى‏کنم که این مقبولیت عامه که در فرمایش بعضى آقایان بود که مقصود لابد مرجعیت است مرجعیت محض نیست، اعم از اینها است. یک جهتش هم ممکن است همین باشد که ولو آن شخص مقدارى از جهت رهبرى جانبدارى دارد، براى این‏که آن محظور پیش نیاید آقایان بالصراحه این جهت انتخاب مردم را ذکر نکردند و به عنوان «حداقل مقبولیت عامه» متعرض شدند.
بعضى آقایان اظهار داشتند که چرا گفته‏اید اگر 2 نفر باشند یا در اصل 107 اگر یکى اعلم باشد اعلم مقدم است؟ اعلم تعیینش تقریباً امکان ندارد، خوب این‏که خیلى روشن است در مرجع تقلید هم گفته‏اند اعلم، احتیاط واجب، حداقل باشد ممتنع نیست حالا مشکل است خوب مشکل است براى غیر خبرگان، وقتى به خبرگان واگذار شد با دقت و فحص اعلم را معین مى‏کنند معین هم نکردند باز یکى از آنها را نتوانستند معین کنند براى یکى از آنها راه را باز گذاشته این اشکال نیست که بعضى از برادرها مى‏فرمودند.
در مورد اصل 107 که بعضى از بزرگواران فرمودند این‏که کمیسیون گفته است که هرگاه یکى از فقهاء را اعلم به احکام و موضوعات فقهى یا مسائل یا موضوعات سیاسى ... (تا آخر) یافتند فرمودند که در این موضوعات فقهى مقصود چیست. اگر مقصود موضوع کلى است که خود کلمه احکام کفایت مى‏کند براى این‏که حکم با موضوع، حکم شبیه عرض است. مثلًا نسبت به موضوع که محل او باشد و وقتى اعلم به احکام بود قهراً اعلم به موضوعات هم هست و اگر مراد موضوعات جزئى یا سیاسى باشد گفتن نمى‏خواهد، غیر سیاسى هم باشد مناسب نیست. که توضیحى که خودشان فرمودند من عرض مى‏کنم که نه مقصود همان موضوعات کلى است، منتها این‏که احکام و موضوعات را جدا ذکر کرده‏اند به خاطر این است که به قول خودمان‏
Majlis:2 Volume:2 Sessions:15-28 Page:706
یک وقت مفاد ماده و حکم فهمش که آیا وجوب است یا استحباب، حرمت است یا کراهت؟ خود حکم که مفاد هیأت است فهمش احتیاج به دقت دارد و یکى اعلم است در فهم حکم و الا موضوعش روشن است. در موضوع دیگر اختلافى نیست و عامیت چندانى نیاز ندارد. یک وقت به عکس است حکم روشن است مثلًا غنا حرام است. اما «الغنا ما هو» این دقتى که لازم است بشود در تبیین مفاد موضوع کلى، فقهى است که «الغناماهو» نه در این‏که الغنا حرام است. روى این حساب آقایان یعنى در کمیسیون احکام موضوعات را جدا کرده یعنى در آنجایى که اعمال دقیق براى فهمیدن و به چنگ آوردن حکم لازم است اعلم فى الاحکام است و اگر براى تبیین موضوع کلى لازم است اعلم فى تبیین الموضوعات است. بنابراین، این طریقى که کمیسیون ارائه کرده به نظر مى‏آید که طریق مناسبى باشد. مسأله دیگرى که اینجا مطرح شد مسأله این بود که راه شورایى بودن رهبرى را باز بگذاریم. البته پیشنهاد را که چند نفر از بزرگواران کردند مطلب اینجا 3 گونه صحبت شد یکى به صورت پیشنهاد که خوب است که دست خبرگان را نبندیم که این اختیار برایشان باشد. البته در مرحله اول فردى ولى اگر فردى نشد مصلحت دانستند که شورایى باشد، بنابراین شورایى را پیشنهاد کنیم و پیشنهاد کنند خبرگان.
بعضى از آقایان فرمودند این‏که شما اینجا براى رهبرى، فردى را ملاک قرار بدهید و به طور کلى شورایى را نقض کردید که با اصل 111 مکرر تناقض دارد، چون آنجا گفته شده است در صورتى‏که رهبر فوت کرد و یا عزل شد یا کناره‏گیرى کرد و هنوز خبرگان کار خودش را انجام نداده به طور موقت چند نفر شورایى از مجمع تشخیص مصلحت وظیفه رهبرى را عهده‏دار مى‏شوند. این متناقض با آن است گاهى این جور صحبت شد و گاهى هم این‏طور فرموده شد. این‏که کمیسیون شورایى را نفى کرده به خاطر این است که شورایى را خلاف موازین شرعى دانسته با این‏که شورایى را در آنجا در ذیل اصل 111 ولو به مقدار 2 ماه و 3 ماه موقت تعیین کرده و تأیید کرده منافات دارد، اگر جایز است مطلقاً هم باید جایز باشد، اگر جایز نیست، دو ماهش هم باید جایز نباشد و استدلال هم فرمودند که نه، شورایى بودن اصلًا و شرعاً اشکال ندارد حالا ما نمى‏خواهیم راجع به این صحبت کنیم. من عرض کردم که سابقه شرعى ندارد در بیانى که مى‏کردند نگفتم آقایان نظرشان این بود که جایز نیست بلکه با توجه به آنچه که در گذشته ما از رهبرى‏هاى امت اسلامى داشتیم همیشه چه ائمه معصومین سلام اللّه علیهم و چه دیگران رهبرى، رهبرى فردى بوده و لذا یک مقدار بعید به ذهن مى‏آید نه این‏که جایز نباشد قطعاً و در عین حال شورایى بودن به آنچه که مستند کمیسیون بود کما این‏که در دلایل توجیهى هم عرض کردیم آنچه که کمیسیون بود این بود که شورایى در امور اجرایى سابقه مطلوبى نداشته و بالاترین مقام اجرایى در آن حد اختیارات مقام رهبرى است، از این جهت شورایى را نفى کردیم در عین حال پیشنهادى است که آقایان فرموده‏اند، باز هم ممکن است با یک کم و زیادى در کمیسیون بحث بشود که شورایى به یک نحو دیگرى را مثلًا فرض بفرمایید مطرح کنیم در آنجایى که 2 نفر باشند یکى از یک جهت یکى از جهت دیگرى قوى‏تر باشد، اینجا شورایى در هر حال مسأله‏اى است که در کمیسیون قابل بحث است، ولى اگر کمیسیون این را نپذیرفته فعلًا من حرف کمیسیون را بزنم، سر آن عمدتاً این است که علاوه بر این‏که سابقه نداشته سابقه خوشى هم در نظام نداشته. و اما مسأله تناقض. مضافاً این‏که بعضى از آقایان عباراتى را که‏
Majlis:2 Volume:2 Sessions:15-28 Page:707
حضرت امام اظهارنظر فرمودند در رابطه با این‏که در رهبر مرجعیت شرط نیست، آنجا تعبیر فرموده‏اند اگر خبرگان فردى را انتخاب بکنند بعضى آقایان از این استظهار، این جهت را ذکر کردند که این فردى که حضرت امام فرمودند باید یک نفر باشد.
رئیس- شورا هم ذکر کرده ... شورا هم هست.
مؤمن- بلى، این را من فراموشم شده بود بلى، غیر از این جهت که عرض شد جناب آقاى اردبیلى و جناب آقاى امینى خدمت حضرت امام مشرف شدند و حضوراً ایشان فرموده بودند که شورایى نه، چون وقتى کار کمیسیون خدمت حضرت امام عرضه شده بود که خدمت ایشان گفته شده بود که شورایى را ما برداشتیم، ایشان هم با این جهت موافقت فرموده بودند این هم خودش جهت از باب است. (حالا مناسبات ولو از قبیل مناسبات بعدالوقوع این هم از مسائلى است که مسأله نفى شورایى را تأیید مى‏کند).
و اما مسأله تناقضى که فرمودند قهراً تناقض نیست چون ما نمى‏خواهیم بگوییم که رهبر باشند، همیشه اینجا صحبت این است که خبرگان کسى را انتخاب کنند، خبرگان اگر کسى را انتخاب کردند یک نفر باشد. اما آن مسأله شورایى که آنجا است خبرگان نیست بلکه او در زمینه‏اى که هنوز خبرگان نتوانسته‏اند کسى را انتخاب کنند هست، آنجا گفتیم که شورایى موقتاً (آن هم نه رهبر) وظیفه رهبرى را موقتاً عهده‏دار باشد، بنابراین تناقض نیست و از نظر شرعى هم که عرض کردم خیلى استناد رویش نبوده که حالا گفته بشود حتماً خلاف موازین است.
مسائلى را که بنده یادداشت کرده‏ام، نسبت به قید 10 سال که کمیسیون به آن رسیده چون دو نظر هست الان بعضى‏ها هم گفته‏اند نه اصلًا قید نمى‏خواهد ولو در غیر مرجع خوب این جزئیات است که کمیسیون در مورد مرجع و غیر مرجع که فرق گذاشت دلیلش این بود که مرجع عام خصوصاً چون جنبه عمومى و مورد توجه همه مردم هست. این جهت در آن هست مناسب نیست که بگوییم تو تا 10 سال رهبر باش، مردم او را براى همیشه به مرجعیت پذیرفته‏اند، فرضم این است که شرایط رهبرى را دارد، لذا تقیید رهبرى اینجا به 10 سال چندان مناسب دیده نشده اما اگر که مرجع نباشد آنجا 10 سال یا 5 سال یا کمتر یا بیشتر مسأله‏اى ندارد و این‏که محدودش کرده‏اند به خاطر این‏که اگر مثلًا دیدند که آن طورى که باید نمى‏تواند انجام وظیفه کند و یا فرد «اصلحى» پیدا شد تا 10 سال کأنه دندان سر جگر گذاشتن راحت است و بعد وقت او که تمام شد قهراً خودش کنار مى‏رود و مسأله عزل که مناسب با مقام رهبرى است پیش نمى‏آید. این نظر کمیسیون بود در این قسمت.
این هم راجع به اصل 107- 108 را بعضى از برادران فرمودند این‏که در مورد خبرگان در اصل 108 گفته شده است «تعدادى از علماء عادل و آگاه به زمان» اگر مقصود کسانى باشند که اطلاعات فقهى دارند خوب اینها مى‏توانند فقط فقاهت رهبر را تشخیص بدهند، خوب است که یک عده کارشناسان دیگرى که جهات سیاسى و بینش‏هاى دیگر رهبر را بتوانند این‏ها هم اضافه بشود. این برادران ظاهراً غفلت کرده‏اند که تنها فقاهت را شرط نکرده‏اند، گفته شده تعدادى از علماء عادل و آگاه به زمان که آگاه به زمان جز این است که جهات سیاسى زمان را هم بدانند و باز گفته شده که داراى قدرت تشخیص و احراز شرایط و صفات رهبرى باشند.
Majlis:2 Volume:2 Sessions:15-28 Page:708
یعنى بینش سیاسى هم خودشان داشته باشند، به علاوه این‏که خودشان دارند، شخصى که داراى بینش هم هست بتوانند تشخیص بدهند چون مى‏خواستم هر یک از خبرگان تمام جهات را دارا باشند لذا هم اطلاعات فقهى را در آنها شرط دانستیم و هم آگاهى به زمان و بینش سیاسى داشتن و داراى قدرت تشخیص بودن را.
نسبت به این جناب آقاى آذرى فرمودند که خوب است از نظر علمى و تقوا شرایط را بالاتر ببریم، حالا این قهراً پیشنهادى است که حاج آقا مى‏فرمایند آن‏که عرض مى‏کنم کمیسیون به آن رسیده، همین است که اگر از علماء باشند که قهراً یک مقدار از نظر فقهى بالا هستند. حالا اگر این عبارت هم که بعضى فرمودند مختصر ابهام دارد ممکن است عبارت بهترى پیشنهاد بشود به جاى این گذاشته بشود. به نظر آمد که اگر طرف عادل بود و آگاه به زمان بود و مى‏توانست تشخیص احراز و شرایط صفات رهبرى را بدهد و از نظر فقهى هم قوى بود این کافى است این اندازه شرایط، حالا اگر چیز دیگرى حاج آقا بالخصوص دارند ان شاءاللّه مى‏فرمایند که در کمیسیون مورد بحث قرار مى‏گیرد.
جناب آقاى هاشمى فرموده‏اند این‏که در اصل 108 مکرر ما به اصطلاح گفته‏ایم براى نخستین دوره به وسیله فقها اولین شوراى نگهبان تهیه مى‏شود، حالا که اولین دوره نیست دیگر این حرف‏ها چه لزومى دارد؟ حالا که خبرگان تشکیل شده گفتن آن لزومى ندارد و سرّ آن این بوده که چون آیین‏نامه داخلى و بعضى از مقررات، ملاک عمل براى خبرگان هنوز هم همان‏هایى است که به وسیله فقها نخستین دوره شوراى نگهبان تنظیم شده از این جهت دست به این عبارت زده نشد. در عین حال ما ان شاءالله کوشش مى‏کنیم عبارت را مختصرتر و مناسبت‏تر کنیم.
اما راجع به اصل 109، فرموده‏اند که بینش و تشخیص صحیح، مشکل است چون از امور کیفى است. اگرچه چاره‏اى از آن نیست، خوب حالا بینش صحیح نباشد خود بینش سیاسى داشتن طرف، این هم مشکل است، ولى خوب خودشان فرمودند این مسأله‏اى نیست که چیزى باشد. مطلبى که گفته شده فرمودند که چون اجتهاد منصرف به اجتهاد مصطلح در حوزه هست خوبست کلمه اجتهاد حتى در مسائل مستحدثه مجتهد یعنى هر چه از مسائلى که مورد نیاز و عمل مردم است بتواند اجتهاد بکند. حالا اعم از این‏که موضوعش جدید باشد یا موضوعش قدیم باشد، بنابراین انصراف نیست که احتیاج باشد. مسائل مستحدثه ذکر بشود. فرموده‏اند که چون تقواى لازم براى رهبرى منصرف به عدالت است لازم است تصریح به مافوق العداله که در روایات تفسیر حضرت عسکرى (ع) هست بشود و بعد موارد اضطرارى استثناء بشود.
من فکر مى‏کنم که وقتى ما گفتیم «تقواى لازمه براى رهبرى» و این قید را به آن زدیم خوب تمام آن حدود به جمیع حدودى که لازم است تقوا آن حد را داشته باشد خوب همه را شامل است دیگر. انصراف به صرف عدالت نمى‏شود مگر تازه تقوا، کما این‏که بعضى از بزرگان دیگر فرمودند تقوا با عدالت معنایش یکى هست به دو جهت گفته مى‏شود یکى تقوا، یکى عدالت، عرض کنم که عدالت هم گفته بشود یا تقوا گفته بشود وقتى تقیید کرد عدالتى را که ما براى رهبرى لازم داریم که بیشتر از عدالت‏هاى معمولى است، همان‏طورى که خود آقایان‏
Majlis:2 Volume:2 Sessions:15-28 Page:709
در بیانات‏شان فرمودند فکر مى‏کنم دیگر هیچ قیدى نیاز نباشد و مسأله درست است. مسأله این‏که آیا ما اجتهاد را تفسیر بکنیم که به آسانى بتواند یا نه؟ اینجا دو نظر متناقض (تقریباً) گفته شده. بعضى آقایان فرمودند که نخیر قید این‏که به آسانى بتواند اجتهاد بکند کافى نیست باید بگوییم که فعلیت استنباط هم شرط است.
بعضى فرمودند نه به آسانى چرا؟ و فرمودند که ... مرحوم صاحب جواهر هم در بعضى از مسائل مى‏بینیم چندین صفحه نوشته و آخرش هم به نتیجه نرسیده. اما این‏که گفته شد که فعلیت استنباط لازم است، این در کمیسیون بحث شد. وقتى شخص در مرحله‏اى بود که به آسانى مى‏تواند هر مسأله‏اى که به او در مورد ابواب مختلف فقه گفته مى‏شود نظرش را بدهد. این طبیعتاً و معمولًا با استنباط فعلى توأم است و این شخص قطعاً یک سرى از مسائل را استنباط کرده و به او گفته مى‏شود و این آسانى که گفته شد منظور آسان براى علماء و فقها است، نه آسان براى دیگران! مرحوم صاحب جواهر ممکن است در یک مسأله ... یک وقت مى‏بیند بعضى مسائل هست که اصلًا هیچ‏کس نمى‏تواند حل بکند، خوب قهراً (اگر فرض کردیم این طور مسأله‏اى داشته باشیم) این عبارت مربوط به آنجا نیست، مربوط به همان مسائل عادى معمولى است که فقها مى‏توانند به آسانى آن را حل بکنند و آسان بودن غیر از هفت، هشت، ده صفحه بحث کردن است. ممکن است روایات متعددى باشد جوانب مختلف بحث را بررسى بکنند اما براى شخص فقیه متبحر مثلًا یا شخصى که ملکه استنباط کافى داشته باشد حل این مسأله با طول‏ها خیلى آسان هست و بعضى آقایان دیگر هم فرمودند خوب است براى رهبر صفات دیگر را هم در اصل 109 ذکر کنیم مثل:
 (از دولت‏ها نترسد، عالم به زمان باشد و از این حرف‏ها ...) که خوب بینش صحیح سیاسى، همان عالم به زمان است دیگر! و به علاوه آگاه به زمان بودن که در اصل 5 ذکر شده ولى «بینش صحیح سیاسى و اجتماعى» خوب، آگاه به زمان بودن است. «مدیریت و شجاعت و قدرت کافى!» خوب، شجاعت و قدرت و نترسیدن از دولت‏ها در آن هست.
بنابراین چیز دیگرى ظاهراً نمانده که ذکر آن لازم باشد.
این خلاصه مطالبى بود که بنده لازم دانستم به عنوان دفاع خدمت آقایان عرض کنم چون تقریباً تمام این پیشنهادها نسبت به جزئیات بود و کلیات را جز در اصل یکصد و دهم که جناب آقاى عمید در کلیات اشکال کردند، کسى ایرادى نداشت.
حالا اگر آقایان هیأت رئیسه محترم مصلحت بدانند نسبت به کلیات اصل یکصد و دهم با دیگران اصول دو (چیز) را جدا کنند. والسلام.
آذرى قمى- سؤال مرا جواب ندادید.
نایب رئیس (هاشمى رفسنجانى)- خوب ندهند! شاید نمى‏توانستند وقت خودشان را صرف سؤال کنند.
بیات- اخطار قانون اساسى دارم.
نایب رئیس (هاشمى رفسنجانى)- آقاى بیات اخطار قانون اساسى دارند، حالا ما اینجا داریم قانون اساسى را اصلاح مى‏کنیم! بفرمایید.
اسداللّه بیات- بسم اللّه الرحمن الرحیم. درست است که ما مى‏توانیم قانون اساسى را
Majlis:2 Volume:2 Sessions:15-28 Page:710
اصلاح بکنیم ولى در آن محدوده‏اى که به ما اجازه داده‏اند. من اصل شصت و سوم را مى‏خوانم:
 «دور نمایندگى مجلس شوراى اسلامى 4 سال است. انتخابات هر دوره باید پیش از پایان دور قبل برگزار شود به طورى که کشور در هیچ زمان بدون مجلس نباشد». این مسأله‏اى است که ما نمى‏توانیم کشور را ولو یک روز بدون مجلس بگذاریم. امام این را جزو محدود اختیارات ما قرار نداده. این اصلًا نمى‏شود اصلاح بشود. عرض کردم براى مسأله انحلال فقط یک فرض مى‏ماند و آن این‏که قبل از 3 ماه رهبرى بگوید مردم آماده باشید در دو ماه آینده من مى‏خواهم مجلس را منحل بکنم. از حالا که نمایندگان هستند انتخاباتتان را انجام بدهید بعد از 2 ماه آن 270 نفر را بیاوریم جاى اینها و اینها را از مجلس بیرون بکنیم! یک چنین وضعیتى چیز بسیار بى‏ربطى است! به نظر من کلمه انحلال و مسأله انحلال را در اصل 110 آوردن برخلاف این اصلى است که ما نمى‏توانیم تغییر بدهیم.
نایب رئیس (هاشمى رفسنجانى)- بسیار خوب، آقایان این اخطار آقاى بیات را در کمیسیون مورد بحث قرار بدهند، موارد دیگرى هم از این قبیل هست. اگر بنا باشد این را در نظر بگیرید مثلًا در صدا و سیما هم آنجا دارد: «تحت ادار سه قوه» اگر بخواهیم به رهبرى منتقل کنیم همین اشکالى که ایشان گفتند ممکن است پیش بیاید و موارد دیگرى ... این را شما در کمیسیون بحث کنید اگر بنا دیدید که هست یا راهش این است که از رهبرى باید اجازه بگیریم یا به شکل دیگرى باید در بیاوریم.
خوب ما تقریباً همه حرف‏ها را شنیدیم آقایان دیگر براى رأى آمادگى دارند و روى کلیات رأى مى‏گیریم. ان شاءاللّه در مسائل جزئى بحث خواهیم کرد.
رئیس- یک بار دیگر کلیات را تعریف کنید.
نایب رئیس (هاشمى)- معناى کلیات این است که آقایان مى‏توانند غیر از اصل این مسائل در مورد همه این چیزهایى که اینجا مطرح است پیشنهاد بدهند که قبلًا هم این را گفته‏ایم.
عمید- مى‏شود دو قسمت را تفکیک کرد؟
نایب رئیس (هاشمى)- نه، این کلیات است و یک بار هم اینجا بحث کرده‏ایم.
آقایانى که با کلیات این گزارش (شور اول این اصل) که الان مطرح بود موافق هستند اعلام کنند. (اکثر دست‏شان را بلند کردند) تصویب شد، مخالفین کم هستند. دستور بعدى را مطرح کنید.
3- بحث پیرامون گزارش کمیسیون شمار سه در خصوص تمرکز در مدیریت قو قضائیه‏
نایب رئیس (هاشمى)- مخبر کمیسیون قضائى تشریف بیاورید.
عباسعلى عمید زنجانى (مخبر کمیسیون قضائى)- بسم اللّه الرحمن الرحیم. گزارش از کمیسیون 3- کمیسیون تمرکز در مدیریت قو قضائیه به جلسه عمومى شوراى بازنگرى در قانون اساسى.
کمیسیون بررسى مسائل مربوط به تمرکز مدیریت در قو قضائیه شوراى بازنگرى قانون اساسى، در جلسات متعدد با حضور تمامى اعضا تشکیل جلسه داد و پس از بحث و بررسى،
Majlis:2 Volume:2 Sessions:15-28 Page:711
اصول مربوطه را به شرح زیر مورد اصلاح و تصویب قرار داد.
اینک گزارش آن جهت رسیدگى شور اول تقدیم مى‏گردد.
رئیس کمیسیون بررسى مسائل مربوط به تمرکز مدیریت در قو قضائیه- على مشکینى‏
اصل نود و یکم- به منظور پاسدارى از احکام اسلام و قانون اساسى از نظر عدم مغایرت مصوبات مجلس شوراى اسلامى با آنها، شورایى به نام شوراى نگهبان با ترکیب زیر تشکیل مى‏شود:
1- 6 نفر از فقهاى عادل و آگاه به مقتضیات زمان و مسائل روز. (انتخاب این عده با رهبر یا شوراى رهبرى است).
2- 6 نفر حقوقدان در رشته‏هاى مختلف حقوقى از میان حقوقدانان مسلمانى که به وسیله رئیس قو قضائیه به مجلس شوراى ملى معرفى مى‏شوند و با رأى مجلس انتخاب مى‏گردند.
 (مواردى که اصلاح شده زیر آن خط کشیده شده).
اصل یکصد و ده- وظایف و اختیارات رهبرى:
1- تعیین فقهاى شوراى نگهبان.
2- نصب عالى‏ترین مقام قضائى کشور.
 (در پرانتز تفسیر شده «رئیس قو قضائیه».)
در مورد ششم از مسؤولیت‏ها و اختیارات مقام رهبرى عفو یا تخفیف مجازات محکومین در حدود موازین اسلامى پس از پیشنهاد رئیس قو قضائیه.
اصل یکصد و بیست و یک- رئیس‏جمهور در مجلس شوراى ملى در جلسه‏اى که با حضور رئیس قو قضائیه و اعضاى شوراى نگهبان قانون اساسى، تشکیل مى‏شود به ترتیب زیر سوگند یاد مى‏کند و سوگندنامه را امضا مى‏نماید. الى آخر ...
اصل یکصد و سى‏ام- در هنگام غیبت یا بیمارى رئیس‏جمهور شورایى به نام شوراى موقت ریاست‏جمهورى مرکب از نخست‏وزیر، رئیس مجلس شوراى ملى و رئیس قو قضائیه وظائف او را انجام مى‏دهد. مشروط بر این‏که عذر رئیس‏جمهورى بیش از دو ماه ادامه نیابد و نیز در مورد عزل رئیس‏جمهور یا در موردى که مدت ریاست‏جمهورى سابق پایان یافته و رئیس‏جمهور جدید بر اثر موانعى هنوز انتخاب نشده، وظایف ریاست جمهورى بر عهد این شورا است.
اصل یکصد و شصت- وزیر دادگسترى مسؤولیت کلیه مسائل مربوط به روابط قو قضائیه با قو مقننه را بر عهده دارد و از میان کسانى که رئیس قو قضائیه به رئیس‏جمهور پیشنهاد مى‏کند انتخاب مى‏گردد.
اصل یکصد و شصت و یکم- دیوان عالى کشور به منظور نظارت بر اجراى صحیح قوانین در محاکم و ایجاد وحدت رویه قضائى و انجام مسؤولیت‏هایى که طبق قانون به آن محول مى‏شود بر اساس ضوابطى که رئیس قو قضائیه تعیین مى‏کند تشکیل مى‏گردد.
اصل یکصد و شصت و دوم- رئیس دیوان عالى کشور باید مجتهد، عادل، آگاه به امور قضائى باشد و از طرف رئیس قو قضائیه با مشورت قضات دیوان عالى کشور منصوب مى‏گردد.
اصل یکصد و شصت و دوم مکرر- دادستان کل کشور باید مجتهد، عادل و آگاه به امور قضائى باشد و از طرف رئیس قو قضائیه جهت انجام وظایف زیر منصوب مى‏گردد:
Majlis:2 Volume:2 Sessions:15-28 Page:712
1- احیاى حقوق عامه و حمایت از آزادى‏هاى مشروع طبق قانون.
2- اقدام مناسب براى پیشگیرى از وقوع جرم و اصلاح مجرمین.
3- امور حسبیه که حدود آن را قانون معین مى‏کند.
4- ریاست سازمان بازرسى کل کشور.
اصل یکصد و شصت و چهارم- قاضى را نمى‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد. تغییر محل خدمت یا سمت یا نقل و انتقال دوره‏اى قضات بر طبق ضوابطى که قانون تعیین مى‏کند صورت مى‏گیرد.
اصل یکصد و هفتاد و دوم- براى رسیدگى به جرائم مربوط به وظایف خاص نظامى یا انتظامى اعضاى ارتش، ژاندارمرى، شهربانى، سپاه پاسداران انقلاب اسلامى و کمیته انقلاب اسلامى و همچنین جرائم عمومى و جرائمى که در مقام ضابط دادگسترى مرتکب مى‏شوند، محاکم نظامى مطابق قانون تشکیل مى‏گردد.
دادستانى و دادگاه‏هاى نظامى بخشى از قو قضائیه کشور و مشمول اصول مربوط به این قوه هستند.
اصل یکصد و هفتاد و سه- به منظور رسیدگى به شکایات، تظلمات و اعتراضات مردم نسبت به مأمورین یا واحدها یا آیین‏نامه‏هاى دولتى و احقاق حقوق آنها دیوانى به نام دیوان عدالت ادارى زیر نظر رئیس قو قضائیه تأسیس مى‏گردد.
حدود اختیارات و نحو عمل این دیوان را قانون تعیین مى‏کند.
اصل یکصد و هفتاد و چهار- بر اساس حق نظارت قو قضائیه نسبت به حسن جریان امور و اجراى صحیح قوانین در دستگاه‏هاى ادارى، سازمانى به نام سازمان بازرسى کل کشور تشکیل مى‏گردد، ادار این سازمان با دادستان کل کشور خواهد بود.
اصل یکصد و هفتاد و پنجم- در رسانه‏هاى گروهى (رادیو و تلویزیون) آزادى انتشارات و تبلیغات طبق موازین اسلامى باید تأمین شود. این رسانه‏ها زیر نظر مشترک قواى سه‏گانه قضائیه، مقننه و مجریه اداره خواهند شد. ترتیب آن را قانون معین مى‏کند.
البته عبارت «شوراى عالى قضایى» که در این اصل بود حذف شده است که توجه دارید.
اصلى اضافه مى‏شود به این مضمون: (البته آن چیزى که در اینجا ذکر مى‏شود مبنا است، ممکن است اصل آن به یک نحوى در ضمن اصل‏هاى گذشته آورده بشود) «رئیس قو قضائیه عالى‏ترین مقام قضائى کشور است».
همان‏طورى که ملاحظه فرمودید در مواردى که ذکر شد و عمدتاً 14 مورد هست به علاوه سه مورد دیگر که قبلًا کلیاتش به جلسه عمومى شورا تقدیم شده جمعاً 17 مورد در اصول مربوط به قو قضائیه در کمیسیون بحث و بررسى شده و اتخاذ تصمیم گردیده که سه موردش چون قبلًا مطرح شده و به تصویب رسیده تکرار نمى‏شود ولکن 14 موردش به ترتیبى که قرائت شد اصلاح و به تصویب رسیده است. من لازم به تذکر مى‏دانم که دو مورد هم خارج از مسأله تمرکز در مدیریت قو قضائیه به مناسبت پیشنهاد بعضى از اعضاى محترم کمیسیون سه در
Majlis:2 Volume:2 Sessions:15-28 Page:713
کمیسیون مطرح و بحث شد که یکى مربوط به اصل یکصد و شصت و هفت است که گفته شد و دیگرى مربوط به دادگاه ویژه بود که بالاخره چون مورد تصویب قرار نگرفته طرح آن لزوم و ضرورتى ندارد.
اما دلائل توجیهى: همان‏طورى که ضمن قرائت اصول مصوبه براى سروران روشن هست در حقیقت این اصول به چند دسته تقسیم مى‏شود و هر کدام از این دسته‏ها (به اصطلاح یعنى قسمتى از این اصول) دلیل خاص و ادلّه توجیهى خاص خودش را دارد.
ما در مصوبه قبلى‏مان یعنى سه تا اصلى که در جلسات قبل در مورد قو قضائیه به تصویب رساندیم دو نکته را الان مسلم مى‏گیریم بر اساس آن مصوبات.
نکته اول آن است که تمرکز به عنوان یک اصل در قو قضائیه پذیرفته شده و کلیاتش در اینجا تصویب شده.
مسأله دومى که مورد تصویب قرار گرفته این است که کلیه مسؤولیت‏هاى قضائى، ادارى و اجرایى مربوط به قو قضائیه بر عهد رئیس قو قضائیه است. این دو تا مطلب مصوبه شورا در جلسات گذشته است. خواه‏ناخواه بر اساس این دو مطلب تعدادى از اصول تغییر پیدا مى‏کند و خود به خود جابه‏جا مى‏شود، به جاى «شوراى عالى قضائى»، «رئیس قو قضائیه» گنجانده شده. در کلیه مواردى که به نحوى مسؤولیت‏ها (یعنى کل مسؤولیت‏ها) مسؤولیت‏هاى قضائى، ادارى و اجرایى به غیر رئیس قو قضائیه سپرده شده، آن اصول تغییر داده مى‏شود و آن مسؤولیت‏ها بر عهد رئیس قو قضائیه گذارده مى‏شود. به عنوان مثال در بند (2) اصل 91 که قرائت شد گفته شده بود که «6 نفر حقوقدان که به وسیله شوراى عالى قضائى به مجلس معرفى مى‏شود» خواه ناخواه بر اساس این مصوبه شورا به جاى شوراى عالى قضائى رئیس قو قضائیه گنجانده مى‏شود.
در اصل یکصد و ده یک جا «نصب عالى‏ترین مقام قضائى کشور» خواه ناخواه در اینجا «رئیس دیوان عالى کشور» ذکر شده بود که باید تغییر پیدا کند به «رئیس قو قضائیه»، چون کلیه مسؤولیت‏هاى مربوط به قو قضائیه از جمله مسؤولیت مربوط به ریاست دیوان عالى کشور بر اساس مصوبه شورا بر عهد رئیس قو قضائیه نهاده شده است.
همچنین در بند ششم عفو را شوراى عالى قضائى پیشنهاد مى‏کرد و به مقام رهبرى که خواه ناخواه این مسؤولیت هم بر اساس دو مصوبه شورا به رئیس قو قضائیه واگذار مى‏شود.
و همچنین در اصل یکصد و بیست و یک مى‏بینیم که رئیس‏جمهور در مجلس شوراى ملى در جلسه‏اى که با حضور رئیس دیوان عالى کشور و اعضاى شوراى نگهبان آمده بر اساس مصوبه دوم که کلیه مسؤولیت‏هاى مربوط به قو قضائیه بر عهد رئیس قو قضائیه است. این مسؤولیت هم به عهد رئیس قو قضائیه نهاده مى‏شود. خواه ناخواه رئیس دیوان عالى کشور تغییر پیدا مى‏کند به رئیس قو قضائیه.
در اصل یکصد و سى‏ام که در هنگام غیبت یا بیمارى رئیس‏جمهور شوراى موقت رئیس‏جمهور تشکیل مى‏شود و یکى از اعضاى شوراى موقت ریاست جمهورى عبارت از رئیس دیوان عالى کشور است، بر اساس همین مصوبه که کلیه مسؤولیت‏هاى قضائى و مربوط به قو قضائیه بر عهده‏
Majlis:2 Volume:2 Sessions:15-28 Page:714
رئیس قو قضائیه است، این مسؤولیت هم به عهد رئیس قو قضائیه گذارده مى‏شود و اصل تغییر پیدا کرده است.
در اصل یکصد و شصتم مى‏بینیم که وزیر دادگسترى باید از میان کسانى که شوراى عالى قضائى معرفى مى‏کند انتخاب شود. خواه ناخواه بر اساس اصل تمرکز باید این وظیفه هم بر عهد رئیس قو قضائیه نهاده شود.
در اصل یکصد و شصت و یکم باز مى‏بینیم که دیوان عالى کشور مسؤولیتش با شوراى عالى قضائى است و اینجا تصریح مى‏شود که بر عهد رئیس قو قضائیه است که باید رئیس دیوان عالى کشور را تعیین بکند.
در مورد اصل یکصد و شصت و دو هم دقیقاً همین‏طور است که رئیس دیوان عالى کشور صفاتش ذکر شده و در قانون اساسى تغییرى داده نشده است. اما این‏که اصل یکصد و شصت و دوم باید از طرف شوراى عالى قضائى انتخاب بشود اینجا گفته شده است که رئیس قو قضائیه بر اساس اصل تمرکز و بر اساس این‏که کلیه مسؤولیت‏هاى قو قضائیه بر عهد رئیس قو قضائیه است.
اصل یکصد و هفتاد و سه، هفتاد و چهار و هفتاد و پنج همه از همین مقوله است و احتیاجى به توضیح بیشتر ندارد.
اما نکته دوم این است که در قانون اساسى عالى‏ترین مقام قضائى وقتى معرفى شده، رئیس دیوان عالى کشور به عنوان عالى‏ترین مقام قضائى شناخته شده و چون رئیس دیوان عالى کشور عالى‏ترین مقام قضائى بوده به همین دلیل در کلیه مواردى که به نحوى مسؤولیت‏هاى قضائى بر عهد رئیس دیوان عالى کشور بوده کمیسیون تغییر داده و این مسؤولیت‏ها را به عهد رئیس قو قضائیه گذارده است.
اینجا یک نکته قابل بحث هست که من به بحث اشاره مى‏کنم که اگر آقایان نظر مخالفى داشته باشند، توجه داشته باشند در آن نظر مخالف، البته جزئیات است. اما قابل بحث هست به نحوى که در کلیاتش هم مؤثر است. تصور برخى از اعضاء کمیسیون این بود که عالى‏ترین مقام قضائى بالمعنى الاخص رئیس دیوان عالى کشور است، یعنى در حقیقت قاضى القضاة رئیس دیوان‏عالى کشور است. چرا؟ چون رئیس دیوان عالى کشور رئیس شعبه اول هم هست. بالاترین قاضى که در محاکم، نظر قضائى مى‏دهد، رأى مى‏دهد رئیس دیوان عالى کشور است. بنابراین نظر مخالفى داشتند بر این‏که رئیس قو قضائیه به عنوان عالى‏ترین مقام قضائى معرفى نشود ولى این نظر به دو دلیل رد شد:
دلیل اول این است که وقتى نصب خود رئیس دیوان عالى کشور با رئیس قو قضائیه باشد و عزل او هم با رئیس قو قضائیه باشد خواه ناخواه نمى‏توان گفت که رئیس دیوان عالى کشور عالى‏ترین مقام قضائى است. چون عزل و نصب خود او به دست رئیس قو قضائیه است.
نکته دوم آن است که ما در اصلى که به تصویب رساندیم گفتیم کلیه مسؤولیت‏هاى قضائى بالمعنى الاخص ادارى و اجرایى، بر عهد رئیس قو قضائیه است. پس بنابراین کسى که کلیه مسؤولیت‏هاى قضائى بالمعنى الاخص به عهد او هست خواه ناخواه او عالى‏ترین مقام قضائى هم خواهد بود.
نکته دیگر مربوط به وزارت دادگسترى است که بحث زیادى را در کمیسیون به خود
Majlis:2 Volume:2 Sessions:15-28 Page:715
اختصاص داده و در زمینه اصل این‏که ما وزیر دادگسترى لازم داریم یا نداریم بحث شد. مخالف و موافق بحث کردند بعضى از عزیزان در کمیسیون نظرشان این بود که هیچ احتیاجى به وجود وزیر دادگسترى نیست و کلیه مسؤولیت‏هاى مربوط به وزیر را معاون رئیس قو قضائیه مى‏تواند انجام بدهد چون مربوط به رابطه بین قو قضائیه از یک سو و قو مجریه و مقننه از سوى دیگر هست و احیاناً اگر هم مى‏خواهم مسائل ادارى و مسؤولیت‏هاى اجرایى قضائى را بر عهد وزیر بگذاریم مى‏شود بردوش معاون رئیس قو قضائیه گذارد. اما این نظر مورد تأیید قرار نگرفت و به خاطر این‏که این ارتباط بین قو قضائیه و دو قو دیگر کاملًا ارتباط ارگانیک، ارتباط کاملًا پیوسته و متصل باشد و رابطه، رابطه دقیقى باشد که از قو قضائیه در قو مجریه حضور داشته باشند و همچنین در قو مقننه حضور جدى داشته باشند و به دلایل دیگر، لازم دیده نشد که «وزیر دادگسترى» حذف بشود و وقتى اصل وزیر دادگسترى در کمیسیون به تصویب رسید در مورد مسؤولیت‏هایى که وزیر دادگسترى مى‏تواند بر عهده بگیرد بحث زیادى شد. اتفاقاً پیشنهادهایى هم به طور غیر رسمى به کمیسیون رسیده بود که همه آنها مورد بحث قرار گرفت. مثلًا از جمله مسؤولیت‏هایى که پیشنهاد شد در کمیسیون که بر عهد وزیر دادگسترى باشد مسائل اجرایى و ادارى قو قضائیه است که کاملًا با قو مجریه تنگاتنگ در ارتباط هست که بخشى از این مسائل را هم جناب آقاى موسوى (نخست‏وزیر) بیان کردند که ارتباط تنگاتنگى که بین مسائل اجرایى و ادارى قو قضائیه و قو مجریه هست بیان شد. به استناد آن مسائل گفته شد که وزیر دادگسترى عهده‏دار مسؤولیت‏هاى ادارى اجرایى باشد ولى این پیشنهاد در کمیسیون مورد تصویب قرار نگرفت، گفته شد که این خلاف اصل تمرکز هست، اصل تمرکز معنایش این است که کلیه مسائل بر عهد رئیس قو قضائیه باشد. اگر رئیس قو قضائیه لازم دید این مسؤولیت‏ها را به عهد کسى مى‏گذارد، اگر لازم ندید او را ما مجبور کنیم که رئیس قو قضائیه حتماً مسؤولیت‏هاى ادارى و اجرایى را بر عهد وزیر دادگسترى بگذارد. این خلاف تمرکز هست. (البته من دارم نقل قول مى‏کنم) و بر این اساس این مسؤولیت از وزیر دادگسترى منتفى شد.
پیشنهادهاى دیگرى هم بود که هیچ کدام از دلایل این پیشنهادها براى اعضاى کمیسیون قانع‏کننده نبود و نهایتاً کمیسیون در مورد مسؤولیت‏هاى وزیر دادگسترى به آن چیزى رسید که در اصل یکصد و شصتم آمده که وزیر دادگسترى مسؤولیت کلیه مسائل مربوط به روابط قو قضائیه با قو مجریه و قو مقننه را بر عهده دارد. تنها وظیفه‏اى که بر عهد وزیر دادگسترى گذاشته شد همان است که فلسفه وجودى وزیر دادگسترى هست و بیش از این مسؤولیت‏هایى که پیشنهاد شد به تصویب نرسید. البته در توضیحات بعدى، بعضى از مسؤولیت‏هایى که موافقین یا مخالفین پیشنهاد داده بودند و رد شده (و دلایلش را اگر لازم شد) من به عرض شوراى بازنگرى قانون اساسى خواهم رساند. این هم یک نکته در مورد وزیر دادگسترى.
نکته بعد در مورد «دادستان کل کشور» است. خواهش مى‏کنم عزیزان به این نکته توجه بیشترى عنایت بفرمایند.
در اصل یکصد و شصت و دوم قانون اساسى صفات و شرایط «دادستان کل کشور» بیان شده است، حذف «دادستان کل کشور» مورد بحث کمیسیون قرار گرفت که اصلًا احتیاج به «دادستان کل کشور» داریم یا نه؟
Majlis:2 Volume:2 Sessions:15-28 Page:716
از بیانات جناب آقاى موسوى خوئینى‏ها هم استفاده شد و ایشان توضیحاتى دادند، نظر ایشان این بود که در گذشته این یک منصب تشریفاتى بوده و چندان وظایف جدى و قابل توجه چشم‏گیرى نداشته و عملًا هم خیلى کارساز نبوده جز در مواردى که در توضیحات بعدى به عرض خواهد رسید. در هر حال اصل بقاى دادستان کل در قانون اساسى یا حذف آن مورد بحث قرار گرفت. ادله‏اى که براى حذف دادستان از قانون اساسى ذکر شد براى کمیسیون قانع‏کننده نبود و کمیسیون بر این اساس که آنچه که مربوط به تمرکز نیست از حوز بحث کمیسیون خارج است، لذا دست به این مسأله نزد و دادستان کل همان‏طور ابقاء شد چون دادستان کل با مسأله تمرکز ارتباط چندانى نداشت و بنا هم بر این است که طبق آیین‏نامه که شورا فقط به مسائلى بپردازد که در رابطه با مسأله تمرکز در مدیریت است. اما در مورد وظایف دادستان کل پیشنهادهاى زیادى بود که احیاناً به 10 پیشنهاد مى‏رسید که وظایفى بر عهد دادستان کل نهاده بشود. از میان این پیشنهادها مواردى که مورد تصویب قرار گرفته را من یادآورى مى‏کنم:
وظیفه اولى که بر عهد دادستان کل کشور نهاده مى‏شود با توجه به این‏که عزل و نصب آن توسط رئیس قو قضائیه خواهد بود و منافات با تمرکز هم ندارد، اولى آن احیاى حقوق عامه و حمایت از آزادى‏هاى مشروع طبق قانون است که یکى از عمده‏ترین وظایف قو قضائیه احیاى حقوق عامه و حمایت از آزادى‏هاى مشروع طبق قانون که یک بندهاى پنجگانه‏اى است که وظایف قو قضائیه را بیان مى‏کند، البته دلیل این‏که این مسؤولیت به عهد دادستان کل نهاده شده آن تصورى است که در مورد دادستان کل سال‏هاست در ذهن‏هاست. یعنى مفهوم «مدعى العموم» که در جامعه یک شخص براى ایفاى حقوق و براى احقاق حقوق عامه لازم است که حامى حقوق عامه باشد و در جهت حفظ و احیاى حقوق عامه گام بردارد.
در مواردى که از طرف اشخاص حقیقى و حقوقى، حقوق عامه مورد تعرض قرار بگیرد از جانب عامه مردم از حقوق آنها دفاع بکند که هم در بحث‏هاى مربوط به امور حسبیه، بحث حسبیه و هم در زمینه آنچه که ذهنیت‏ها داشته در زمینه «مدعى العموم» این یک مسأله جا افتاده‏اى بوده که بالاخره براى حفظ حقوق عامه و احیاى حقوق عامه یک مقام و شخصیت قضائى لازم است که از جانب مردم، از حقوق آنها و احیاى حقوق آنها دفاع بکند و از سوى دیگر براى این احیاى حقوق عامه که یکى از بندهاى پنج‏گانه وظایف قو قضائیه هست مسؤول مشخصى در قانون اساسى ذکر نشده یعنى اگر ملاحظه بفرمایید یک وظیفه‏اى است که دقیقاً معلوم نشده که کدام مقام قضائى این وظیفه را باید بر عهده بگیرد به این دو دلیل احیاى حقوق عامه و حمایت از آزادى‏هاى مشروع طبق قانون بر عهد دادستان کل نهاده شد.
دوم، اقدام مناسب براى پیشگیرى از وقوع جرم و اصلاح مجرمین که بند پنجم از وظایف قو قضائیه است که باز همه نگران این بودند که در قانون اساسى براى تحمل این وظیفه هیچ مقام مسؤولى تعیین نشده که چه کسى و چه مقامى و چه سازمانى در تشکیلات قضائى کشور عهده‏دار این هست که اقدام مناسب براى پیشگیرى از وقوع جرم و اصلاح مجرمین بکند، مثل «طب پیشگیرى» به جاى بهداشت و «طب پیشگیرى» به جاى درمان. این مسأله بارها مورد سؤال بود که اینجا تشخیص داده شده که این وظیفه‏اى که بر عهد هیچ سازمانى و نهادى‏
Majlis:2 Volume:2 Sessions:15-28 Page:717
از قو قضائیه گذارده نشده بر عهد دادستان کل گذاشته بشود.
سوم، امور حسبیه است که کاملًا روشن است، اگر صحیح باشد که امور حسبیه را این جور تعریف کنیم. امور حسبیه امور ضرورى و قربى است که شخص معینى عهده‏دار آن وظیفه نیست. وظایف و امور قربى ضرورى که وقوع آن در جامعه ضرورى هست اما شخص معینى براى انجام آن معین نشده است. اگر این تعریف، تعریف صحیحى باشد که معمولًا در کتب متداول فقهى این تعریف را براى امور حسبیه ذکر مى‏کنند. در این صورت خوب «مدعى العموم» یا دادستان کل یک مقامى است که مى‏تواند این امورى را که متصدى مشخصى ندارد در درون دستگاه قضائى بر عهده بگیرد.
البته من درصدد تعریف دقیق از امور حسبیه نیستم اما براى این‏که روشن باشد که چرا امور حسبیه بر عهد دادستان کل گذاشته شده، این توضیح را دادم که بالاخره الان در سیستم قضائى فعلى امور حسبیه در دستگاه قضائى متمرکز نیست و دو بخش است، بخشى از امور حسبیه بر عهد شهردارى‏هاست و یک بخش آن بر عهد دستگاه‏هاى قضائى است اما به صورت پراکنده هست و ایجاد تمرکز ایجاب مى‏کند که کلیه این امور مربوط به حسبیه در اصل یکصد و شصت و دوم مکرر بر عهد دادستان کل گذارده بشود.
اما مسأله چهارم یعنى مسؤولیت چهارم ریاست سازمان بازرسى کل کشور هست که در کمیسیون دو نظر وجود داشت. برخى معتقد بودند که سازمان بازرسى کل کشور اصلًا باید از تشکیلات قضائى جدا بشود و زیر نظر مقام رهبرى قرار بگیرد چون وقتى مى‏گوییم مقام رهبرى نظارت بر سه قوه دارد یک سازمان مجهزى لازم دارد که مقام رهبرى توسط آن سازمان مجهز، کلیه امور مربوط به سه قوه را زیر نظر بگیرد و این سازمان چیزى جز سازمان بازرسى نمى‏تواند باشد. پس الیق و انسب این است که سازمان بازرسى کل کشور بر عهد مقام رهبرى باشد. ولى این پیشنهاد در کمیسیون رأى نیاورد، تصویب نشد به این دلیل که آنچه که ما در ذهن‏مان هست از سازمانى که کمک کند به مقام رهبرى در نظارت بر سه قوه غیر از آن سازمان بازرسى است که در قو قضائیه آمده. آن که در قو قضائیه آمده یک سازمان محدودى هست بنابراین، این را از قو قضائیه نمى‏شود جدا کرد چون ریاست سازمان بازرسى کل کشور که بر عهد رئیس قو قضائیه گذاشته شده به دلیل این است که یکى از وظایف قو قضائیه نظارت بر حسن اجراى قوانین و امور هست که خواه ناخواه ایجاب مى‏کند که یک سازمان مجهزى را رئیس قو قضائیه در اختیار داشته باشد تا بداند که آیا امور به ترتیب احسن اجرا مى‏شود یا اجرا نمى‏شود.
از این نکته که بگذریم نکته دیگرى هم که در کمیسیون براى مسؤولیت‏ها ذکر شد، مناسبت حکم موضوع است که اگر در هر مورد ملاحظه بشود، ملاحظه مناسبت حکم موضوع مراعات شده و ایجاب مى‏کند که این مسؤولیت‏ها بر عهد دادستان کل کشور گذارده بشود.
مسأله دیگر که در کمیسیون مطرح شد مسأله بسیار مهمى است که مربوط به عزل و نصب قضات و مربوط به تغییر محل و سمت قضات است که این یکى از مسائلى است که بارها مورد بحث و بررسى قرار گرفته. من براى این‏که ذهن سروران روشن باشد عرض مى‏کنم، در قانون اساسى فعلى، شوراى عالى قضائى مى‏تواند با اتفاق رأى قاضى را از سمتش یا انفصال موقت بدهد یا انفصال دائم. در قانون اساسى فعلى به این ترتیب، شوراى عالى قضائى با اتفاق آراء قاضى را منفصل‏
Majlis:2 Volume:2 Sessions:15-28 Page:718
از خدمت بکند. دائمى یا موقت و نکته دوم این هست که در قانون اساسى تغییر محل مأموریت و خدمت قضات یا تغییر سمت و یا تغییر دوره‏اى پیش‏بینى شده و این هم قید شده و من متأسفانه قانون اساسى را همراهم نیاورده‏ام، قید شده به این‏که شوراى عالى قضائى با مصلحت، قید مصلحت شده که این دو نکته کاملًا مورد توجه کمیسیون قرار گرفت و در هر دو مورد تعییراتى داد. اجازه بدهید من تغییرات را اول عرض کنم بعد دلیلش را ذکر بکنم.
منشى (یزدى)- جناب آقاى عمید عذر مى‏خواهم از روى قانون اساسى بخوانید چون آن نسبتى که اول دادید این مطلق نیست. مورد عام دارد.
عمید زنجانى- بله، مورد اول که جرائم ثابت بشود من آنها را اگر بخواهم توضیح بدهم که خیلى طولانى مى‏شود.
منشى (یزدى)- اجازه بفرمایید، این‏که با اتفاق آراء مى‏توانند عزل بکنند، این این‏طور نیست. به طور کلى، بله آن را اگر از روى قانون اساسى بخوانید بهتر است.
عمید زنجانى- الان من مى‏خوانم:
 «اصل یکصد و شصت و چهارم- قاضى را نمى‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد یا بدون رضاى او محل خدمت یا سمتش را تغییر داد مگر به اقتضاى مصلحت جامعه با تصویب اعضاى شوراى عالى قضائى به اتفاق آراء» چون یک تفسیر این است که این قید «به اقتضاى مصلحت جامعه با تصویب اعضاى شوراى عالى قضایى به اتفاق آراء» احتمال این بود که به هر دو بخورد یعنى چه؟ یعنى در صورتى که به اقتضاى مصلحت، شوراى عالى قضائى به اتفاق آراء انفصال موقت یا دائمى قاضى را تشخیص مى‏دهد، بتواند. این احتمال بالاخره از عبارت در مى‏آمد، تفسیر شوراى نگهبان سر جایش، که این قید به اخیر مى‏خورد یعنى مربوط مى‏شود به تغییر محل خدمت یا تغییر سمت. محل خدمت یا سمتش را تغییر دهد، نظر شوراى محترم نگهبان این است که به این اخیر مى‏خورد، ولى چون اصل یکصد و شصت و چهارم تاب تحمل هر دو را داشت. (آقایان توجه دارند که در اصول هم این بحث مطرح است که اگر به دنبال چند جمله قیدى بیاید آیا قید به همه مى‏خورد یا به جمله اخیر مى‏خورد؟) دو، سه عامى آمده در آخر تخصیصى آمده، آیا تخصیص به اخیر مى‏خورد یا به همه مى‏خورد؟ استثناء آمده، استثناء به اخیر مى‏خورد یا به همه مى‏خورد؟ عبارت اصل یکصد و شصت و چهار به نحوى است که احتمال این‏که این قید به اولى هم بخورد، چون بود، لذا نظر کمیسیون این بود که ما عبارت اول را به گونه‏اى جدا کنیم که اصلًا احتمال این‏که این قید به او بخورد را نداشته باشد. پس کمیسیون آمد تصویب کرد که عبارت «منفصل کرد» اینجا تمام بشود. «قاضى را نمى‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد». اینجا مطلب تمام بشود که استقلال قاضى و استقلال محاکم و استقلال دستگاه قضائى بالمعنى الاخص حفظ بشود و جز در مواردى که قاضى در مثلًا دادگاه انتظامى قضات ثابت نشده که مرتکب جرم و خلافى شده، نمى‏شود او را چه به صورت موقت چه به صورت دائمى منفصل کرد. این جمله اینجا تمام مى‏شود، هیچ احتمالى دیگر نخواهد بود. آن وقت جمله بعدى هم از اینجا شروع مى‏شود، در اصل یکصد و شصت و چهارم که تغییر محل خدمت یا سمت‏
Majlis:2 Volume:2 Sessions:15-28 Page:719
یا نقل و انتقال دوره‏اى قضات بر طبق ضوابطى که قانون تعیین مى‏کند صورت مى‏پذیرد.
اگر ملاحظه مى‏فرمایید «به اقتضاء مصلحت جامعه با تصویب اعضاى شوراى عالى قضائى به اتفاق آراء» حذف شده یعنى بر اساس قانون اساسى فعلى شوراى عالى قضائى به اتفاق آراء مى‏توانستند اگر مصلحت ایجاب مى‏کند در مورد محل خدمت قضات و در مورد سمت قضات تغییراتى بدهند. یک قاضى را از یک جایى به جاى دیگر منتقل کنند. من یک مثال ساده‏اى را عرض مى‏کنم براى روشن شدن، فرضاً یک قاضى 6 ماه با تحقیق و با مطالعه و با مقدمات فراوان به نظرى منتهى شده که در یک روز معین و تاریخ معین فرضاً فرداى آن روز قرار است که رأى خودش را صادر بکند، یک روز، دو روز، سه روز جلوتر اگر محل خدمت او تغییر کند در حقیقت کل مسأله قضائى اینجا زیر سؤال رفته است.
در هر حال کمیسیون «به اقتضاى مصلحت جامعه با تصویب اعضاى شوراى عالى قضائى به اتفاق آراء» را در اینجا نه تنها مفید ندانست بلکه مخل و مضر دانست براى استقلال قو قضائیه و ذیل اصل یکصد و شصت و چهارم به این صورت اصلاح شد که تغییر محل خدمت یا سمت یا نقل و انتقال دوره‏اى قضات، همه اینها بر طبق ضوابطى که قانون تعیین مى‏کند صورت مى‏گیرد که اصل تساوى هم حفظ بشود با استقلال قو قضائیه.
من یک بار دیگر تأکید مى‏کنم این اصلاحى که در اصل یکصد و شصت و چهارم داده شده در حقیقت دو تا اصلاح هست. یک اصلاح براى دفع دخل مقدر است، براى دفع توهم این‏که قید اخیر به جمله بالا هم مى‏خورد هست، یک تغییر اصلاح هم در مورد ذیل است که به اقتضاى مصلحت تا آخر حذف شده است. این هم نکته دیگر، آخرین مطلبى که من باید توضیح بدهم اصل یکصد و هفتاد و دو هست که در مورد سازمان قضائى نیروهاى مسلح مى‏باشد.
اصل یکصد و هفتاد و دوم- براى رسیدگى به جرائم مربوط به وظایف خاص نظامى یا انتظامى اعضاى ارتش، ژاندارمرى، شهربانى و سپاه پاسداران انقلاب اسلامى و محاکم نظامى مطابق قانون تشکیل مى‏گردد.
در این اصل یکصد و هفتاد و دوم دو نکته هست که مورد بحث و بررسى در کمیسیون قرار گرفته، البته من قبلًا توضیح بدهم که تغییراتى که در این اصل داده شده، چندان ارتباطى با مسأله تمرکز ندارد جز یک نکته‏اى که در آخر به عرض خواهم رساند. در مورد سازمان قضائى نیروهاى مسلح دو ایراد وجود داشت که همیشه مسؤولین در این دو مورد شکوه داشتند:
مسأله اول این بود که جرائمى که توسط نیروهاى مسلح انجام مى‏گرفت و مورد رسیدگى قرار مى‏گرفت، گاه این جرائم مرکب بود. یعنى دو جرم به هم پیوسته بود، یک جرم مربوط به وظایف خاص نظامى و جرائمى در جهت مسائل عادى غیر نظامى، فرض بفرمایید که یک کسى سوار ماشین یا موتورى شده از مأمورین انتظامى یا نظامى هست، در ضمن تصادف کرده و باعث جراحت یا مرگ کسى شده و در ضمن فرض کنید که از اسلحه‏اش سوءاستفاده کرده در یک عملى که واقع شده چند جرم اتفاق افتاده، هم جرم مربوط به آن جهات نظامى، جرائم خاص نظامى و انتظامى و هم در مورد مسائل عادى، و تفکیک این پرونده و تفکیک جرائم مربوط از همدیگر که جرائم خاص نظامى، انتظامى ارسال بشود، واگذار و موکول بشود به سازمان قضائى نیروهاى مسلح و جرائم عادى محول بشود به دادگاه‏هاى عمومى مشکلات‏
Majlis:2 Volume:2 Sessions:15-28 Page:720
بسیارى را به وجود مى‏آورد که عملًا در بسیارى از موارد امکان تفکیک وجود نداشت، اگر هم ممکن بود تفکیک آن، با مشکلاتى مواجه بود. اضافه کنیم که گاه براى برخى از افراد نیروهاى مسلح، نیروهاى نظامى و انتظامى مراجعه به محاکم عادى و محاکم عمومى مشکلاتى در بر داشت که البته این مشکلات لزومى ندارد خیلى توضیح داده بشود و باز بشود و این مشکل به این صورت حل شد که کلیه اعضاى مربوط به نیروهاى مسلح که نام برده شده، اینها چه جرائم خاص انتظامى و نظامى‏شان و چه جرائم عادى‏شان همه در محاکم نظامى مورد رسیدگى قرار بگیرد که پرونده‏ها تفکیک نشود و مسائل از هم جدا نشود یا جلو آن توالى فاسدى که از ارجاع این افراد به محاکم عمومى به وجود مى‏آید، گرفته بشود. این تغییر اولى است که در اصل یکصد و هفتاد و دو داده شده و در حقیقت نوعى تمرکز است، اصل تمرکز را که ما در قو قضائیه قبول کردیم این یک نوع تمرکز است که کلیه مسائل و جرائم مربوط به نیروهاى نظامى و انتظامى به یک نوع دادگاه سپرده بشود که عبارت از سازمان قضائى نیروهاى مسلح یا به تعبیر قانون اساسى محاکم نظامى هست.
نکته دوم، ذیل این اصل یکصد و هفتاد و دوم هست. که مى‏فرماید ولى به جرائم عمومى آنان یا جرائمى که در مقام ضابط دادگسترى مرتکب مى‏شوند که ضابط دادگسترى شامل شهربانى و شامل ژاندارمرى و کمیته انقلاب اسلامى مى‏شود. در اینجا هم باز همان اصل تمرکز ایجاب مى‏کرد که مسائل مربوط به تخلفات و جرائمى که در مقام ضابط دادگسترى از این نیروهاى انتظامى صادر مى‏شود اینها هم به همان محاکم نظامى ارجاع بشود به همان دلایلى که ذکر شد.
اولًا مقتضاى اصل تمرکز هست و.
ثانیاً مشکلاتى که در واگذارى این پرونده‏ها به محاکم عمومى وجود داشته است.
این دو تغییر، یک تغییر سومى هم داده شده و آن این است که در قانون اساسى جمهورى اسلامى ایران با وجودى که کمیته‏هاى انقلاب اسلامى رسماً و قانوناً به عنوان ضابط دادگسترى شناخته شده، اما نام‏شان در اصل یکصد و هفتاد و دو به صراحت نیامده، سومین تغییرى که کمیسیون در اصل یکصد و هفتاد و دو قائل شد، این بود که نام کمیته انقلاب اسلامى هم در ردیف نیروهاى نظامى و انتظامى آورده شد، همان‏طورى که ملاحظه فرمودید در اصل یکصد و هفتاد و دو گفته شد که براى رسیدگى به جرائم مربوط به وظایف خاص نظامى یا انتظامى اعضاى ارتش، ژاندارمرى، شهربانى، سپاه پاسداران انقلاب اسلامى و کمیته انقلاب اسلامى این هم به دلیل این بود که قانوناً جزء این اصل بود ولى نامش در این اصل آورده نشده بود، اگر توضیحات دیگرى لازم باشد ان شاءاللّه در پایان بحث و بررسى موافقین و مخالفین توضیحات بیشترى در مورد اصول مصوبه و تغییراتى که در چهارده اصل از قانون اساسى که مربوط به قو قضائیه است داده شده به عرض خواهد رسید. والسلام علیکم و رحمةاللّه و برکاته.
منشى (یزدى)- جناب آقاى طاهرى به عنوان مخالف اول بفرمایید و نفر بعد جناب آقاى موسوى اردبیلى هستند.
رئیس- آقایان اجازه بفرمایید من یک پیشنهادى بکنم نوعاً دوستان که مى‏آیند صحبت مى‏کنند وقت را ده دقیقه قرار داده‏ایم، غالباً تخلف حاصل مى‏شود، آقایى که صحبت کرده رفته‏
Majlis:2 Volume:2 Sessions:15-28 Page:721
هم متخلف هست و هم ناراحت که مطالبش را نگفته اگر آقایان راضى باشند رأى بدهند بیایید این وقت را یک ربع قرار بدهیم که هم آن آقا بتواند حرفش را بزند و هم خودش را مجرم نبیند در این موارد.
منشى (یزدى)- وقت کافى است، طبق آیین‏نامه است.
رئیس- بالاخره ما از تجربه‏اى که اینجا نشستیم این را به دست آوردیم که غالباً این جورى مى‏شود.
نایب رئیس (هاشمى رفسنجانى)- اشکالى که پیش مى‏آید چون ما سقف‏مان محدود است آن وقت به جاى ده نفر که الان مى‏توانند صحبت کنند تبدیل به 6، 7 نفر مى‏شود که آن وقت بدتر مى‏شود.
رئیس- شما در قانون‏تان تخلفات را حساب نمى‏کنید.
نایب رئیس (هاشمى رفسنجانى)- خوب آقایان تخلف نکنند مى‏شود مختصر صحبت کرد. آقاى موسوى اردبیلى به عنوان مخالف تشریف بیاورید.
جنتى- ما دیروز صحبت کردیم که فشرده‏تر کار کنیم.
سید عبدالکریم موسوى اردبیلى- بسم اللّه الرحمن الرحیم. این نصب عالى‏ترین مقام قضائى کشور که در صفحه 2 بالاى صفحه، توى پرانتز آمده (رئیس قو قضائیه) معنا شده، با وجود او دیگر احتیاج به اصل اضافى مصوب که نوشتید رئیس قو قضائى عالى‏ترین مقام قضائى کشور است. من فکر مى‏کنم این تکرار است، ببینید جهت آن چیست؟ این‏که نوشته شده «قاضى را نمى‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد» در عرض این ده سال یکى از مشکلات ما این بود با توضیحاتى که آقا فرمودند حالا من نمى‏دانم این یک مشکلى است که همیشه قو قضائى خواهد داشت یا در این مقطع ما داشتیم. ولى این همیشه یکى از مشکلات ما بود، دو سه بار هم من خدمت امام عزیز عرض کردم این را که این یک جور حل بشود. در میان قضات افراد موجه، عادل، خوب، پاک خیلى الحمدللّه داریم. افراد ناسالم و ناموجه در حد بسیار بالایى هم پیدا مى‏شد، دو سه بار هم ما تصفیه کردیم، بازسازى کردیم، چه کار کردیم نشد. چیزهایى به اینها نسبت داده مى‏شد که مى‏دیدیم ماندن اینها حتى یک روز در قو قضائى صلاح نیست، حتى رسیدگى به یک پرونده صلاح نیست، این‏که نوشته شده مگر بدهند به محاکمه، خوب محکمه انتظامى ما داریم به محکمه مى‏دادیم، «رسیدگى در محکمه» بخوان مدارکش را بخوان، تحقیق کنند. چه کار کنند، نوبت بگذارند. نوبتش برسد، تازه چیزهایى که ما اطلاع داشتیم براى محکمه ثابت بشود، ثابت نشود فلان این نمى‏شد، شاید در صد مورد، دو مورد نتیجه مطلوب نمى‏توانستیم بگیریم. این اشکال این مسأله است که عین او در اینجا هم آمده، حداقل در آنجا یک جمله در آخر داشت «مگر به اتفاق آراء» بعضى‏ها مى‏گفتند به هر دو جمله مى‏خورد، همان‏جورى که آقا توضیح فرمودند آن هم از اینجا برداشته شده دیگر آن راه هم بسته شده، آقایان فکر کنند، من فکر مى‏کنم یکى از راه‏هایش این است، حداقلش این است که تعلیق را بدهند به رئیس قو قضائیه یعنى وقتى که پیش او ثابت شد بتواند قاضى را معلق کند بگوید از این ساعت دیگر سر کار نرو، بعد البته نتیجه نهایى را به محکمه‏
Majlis:2 Volume:2 Sessions:15-28 Page:722
بدهند چون این کار شده، یک فایده دارد و آن این است که قاضى مستقل است، خوب است دستش باز است، دستش نمى‏لرزد احکام را صادر مى‏کند، یک وقت زور به او نگویند این کار منافعى دارد اما مضار آن جورى هم دارد. تعلیق را اگر داده بشود به رئیس قو قضائیه. البته کلى و جزئى را به این اصطلاحى که در مجلس است من نمى‏دانم، الان این حرفى که من مى‏زنم کلى است یا جزئى، چون این کلى و جزئى منطقى نیست کلى و جزئى مجلسى است. حالا هر کجا جزئى بود آقایان بفرمایند این جزئى است، من عرض نکنم. این یک مسأله بود.
مسأله دیگر این جرائم عادى بود که اخیراً برادرمان توضیح دادند. مدتى است مسؤول سازمان قضایى کشور دنبال این کار است، البته او صلاح مى‏داند که اگر قرار شد نیروهاى مسلح پرونده داشته باشند این پرونده نظامى یا انتظامى یا جرائم عادى باشد، همه‏اش به دادگاه‏هاى نیروهاى مسلح برود. من البته این را صلاح نمى‏دانم دادگاه‏هاى نیروهاى مسلح چون همیشه این جرائم ... مابین دو تا نیروى مسلح نیست، گاهى مثلًا یک طرفش شاکى غیرمسلح است، اما مجرم مسلح است. البته الان یک کارهایى شده، نیروهاى مسلح هم قضات‏شان از معمم و اهل علم و اینها گذاشته شده که خیلى مابین اینها تعصب نداشته باشد. سابقاً این جور نبود، شاید در آینده هم این جور نباشد یعنى قضات اینها از نیروهاى مسلح بود و این کار وقتى که به جرائم عادى هم بیاید هر کسى به صنف خودش یک تعصبى دارد. اولًا مراجعه کردن اشخاص غیر مسلح، اشخاص عادى به محاکم نظامى از آن اول برایشان سخت و مشکل است. در ذهن‏شان این جورى هست، نتیجه‏اش هم نتیجه خوبى از آب در نمى‏آید و اما این توجیهى که یک پرونده دو جنبه دارد من این را خدمت آقایان عرض کنم که ما کمتر پرونده‏اى داریم که مثلًا یک جنبه داشته باشد یا جزائى و حقوقى با هم مخلوط است یا نظامى و غیرنظامى با انقلاب و غیر انقلاب با هم مخلوط است و تاکنون هیچ موردى در تفکیک پرونده براى ما در عرض این مدت پیش نیامده که با این که مى‏گوییم مثلًا جنبه حقوقى را در حقوقى برسند و جنبه جزائى را در جزائى، بگویند این مشکل ایجاد مى‏کند، این چه طور ممکن است. ما که در این مدت مشکلى در این‏باره ندیدیم. هیچ اشکالى ندارد. آن وقت جرائم نظامى، انتظامى را که مى‏دهند به دادگاه‏هاى نظامى مى‏فهمد غیرنظامى‏ها در آن تخصصى ندارند، لذا او را به این قسمت داده‏اند. من فکر مى‏کنم این هیچ صلاح نیست و این هیچ مشکلى هم نیست که اگر یک پرونده داراى دو جنبه باشد چه کار مى‏شود کرد. این را به آسانى در محاکم جدا و تفکیک مى‏کنند، هیچ مشکلى هم به وجود نمى‏آید. یک وقتى حتى اگر در یک جهت اختلاف کنند، این هم قانون دارد اگر هر دو عدم صلاحیت بزنند یا هر دو صلاحیت بزنند راه قانونى دارد و حل مى‏شود، این هم مشکل قضایى دارد.
یکى از مسائل این است که در این زحمتى که برادران عزیزمان کشیده‏اند رئیس قو قضائى شده بالاترین مقام قضائى، اما هیچ‏گونه در هیچ محکمه‏اى شرکت نمى‏کنند و در هیچ‏جا حکم نمى‏دهد. حکم مى‏آید مى‏رسد به رئیس دیوان عالى کشور، آنجا دیگر حکم تمام مى‏شود، اگر شد برمى‏گردد. یکى از مشکلات ما در قوه قضائى این بود. البته این را این جور ما حل مى‏کردیم. یک مسائلى هست. آن رئیس قوه قضائیه تنها در محیط قضا نیست، در محیط سیاسى‏
Majlis:2 Volume:2 Sessions:15-28 Page:723
کشور هم هست، در محیط باز زندگى مى‏کند، مشکلات را خوب مى‏داند. مى‏بیند که این پرونده‏اى که آمده مثلًا یک طرفش دولت است و طرف دیگرش کیست؟ این را باید با یک ظرافتى حل کند وقتى که رئیس قوه قضائیه، رئیس دیوان عالى کشور است، آن هم رئیس شعبه است این راه دارد. این را من فکر مى‏کنم براى این هم گذاشته‏اند، در این‏گونه موارد گاهى مثلًا دستور داده مى‏شود این پرونده به شعبه یک بیاید، تحت نظارت مستقیم رئیس قوه قضائى چون خودش عضو آن شعبه است، یک جورى حل مى‏شود که اشکالاتى به وجود نیاید. خصوصاً وقتى که قوه قضائى با قوه مجریه یا قوه مقننه مثلًا کاملًا از هم جدا شدند گاهى یک تعصباتى، چیزهایى هم به میان مى‏آید. حالا بشر است، انسان است یک نحوه تنافسى به وجود مى‏آید. این خودش یکى از حل مشکلات مسأله است که الان در شعبه اول دیوان عالى کشور نوع پرونده‏هایى که در آنجا هست حالا 100- 200- 300- 500 تا پرونده هست. مثلًا ما گفتیم پرونده‏هایى که مربوط است به امور مالى دولت، این به شعبه اول بیاید، پرونده‏هایى که مربوط است به فلان ... آن جنبه‏هاى عمومى و اینها ملاحظه مى‏شود. در اینجا اصلًا رئیس قوه قضائى هیچ‏گونه دخالتى در این کار ندارد. یعنى دستش از محکمه کوتاه است. حالا مقام رهبرى فشار بیاورد، قوه مجریه نمى‏دانم فلانى از آن بالا هى فشار مى‏آید که این کار را نکنید این دستش بسته است هیچ کارى نمى‏تواند بکند. وقتى که در محکمه گوش ندادند این مشکل ایجاد خواهد کرد. حالا چه مى‏فرمایید. اینجا نوشته وقت شما تمام است حرف من هم تمام نیست. اذ دارالامریین وقت تمام است، حرف تمام نیست.
نایب رئیس (هاشمى رفسنجانى)- یکى، دو دقیقه معمولًا مسامحه مى‏کنیم، خوب سریع بفرمایید یک جورى یواش یواش ...
سید عبدالکریم موسوى اردبیلى- من را متخلف نکنید بگویید اجازه مى‏دهیم.
نایب رئیس (هاشمى رفسنجانى)- نمى‏توانیم بدهیم آخر ما که آیین‏نامه را نمى‏توانیم ...
موسوى اردبیلى- فهمیدم این خودش اجازه است.
امینى- وقت را تمدید کنید.
نایب رئیس (هاشمى رفسنجانى)- نمى‏توانیم سقف را ده دقیقه گذاشته‏ایم. آقایان اگر خیلى با طمأنینه صحبت نکنند خیلى بیشتر مى‏شود صحبت کنیم.
موسوى اردبیلى- خوب بعضى‏ها ذات‏شان طمأنینه دارد، خوب چه کار کنند؟ حالا مى‏گویید من بروم یا صحبت کنم؟
نایب رئیس (هاشمى رفسنجانى)- گفتیم یکى دو دقیقه مسامحه مى‏کنیم، تند بگویید.
موسوى اردبیلى- یکى اصل 8 است. در اصل 8 براى دادستان کل کشور چهار تا وظیفه تعیین شده، من نمى‏دانم این را فردا قوه قضائیه چگونه اجرا خواهد کرد؟ اولش این است «احیاى حقوق عامه، حمایت از آزادى‏هاى مشروع طبق قانون». الان معمول این است، پرونده‏هاى کیفرى آن پرونده‏هایى که باید بیاید دیوان عالى کشور از مسیر دادسراى دیوان کشور مى‏آید در آنجا رسیدگى مى‏کنند، خوب دادستان کل کشور هم در آنجا رئیس آنجاست، آنجا جلو پرونده‏ها را مى‏گیرد آن وقت یک کارهاى مناسبى که قانون هم دارد انجام مى‏دهد. از آن راه است یا این یک چیز اضافى است، احیاء حقوق عامه؟ اگر یک چیز اضافى باشد سازمان و
Majlis:2 Volume:2 Sessions:15-28 Page:724
و تشکیلات مى‏خواهد، دیگر از طریق دادسراها نیست از طریق دیگرى است. یک سازمان و تشکیلات و اینها مى‏خواهد، تعیین هم نشده، حالا قانون بعد مى‏خواهد تعیین کند، یعنى یک دستگاه دیگرى اضافه کند؟ همچنین اقدام مناسب براى پیشگیرى از وقوع جرم و اصلاح مجرمین. یک کلى است، ما نظیر این کلى را در قانون اساسى سابق هم داشتیم. در همه این مدت همه‏اش در فکر بودیم چه کار بکنیم که مثلًا ما اقدام مناسبى را انجام بدهیم؟ ما راهى را پیدا نکردیم. اینها کلیات است، این سه و چهارى که به دادستانى کل کشور داده شده، این سه و چهارش مشروط بر این‏که امور حسبى را درست بتوانیم معنا کنیم حد و حدودش را معین کنیم. آقایان توجه دارند که امور حسبى یک چیز کشدارى است آن را اگر بتوانیم، آن درست است آن یک چیز مسلمى است. ریاست سازمان بازرسى کل کشور آن هم اشکالى ندارد، این دو تا اشکال ندارند، آن دوتاى اول، توجه بفرمایید من نمى‏خواهم بگویم باشد یا نباشد اما فقط یک کلى است که در آنجا نوشته شده عملى نخواهد داشت.
رئیس- آقا 15 دقیقه شد. یک ربع ساعت تنفس.
 (جلسه ساعت 5/ 18 به عنوان تنفس تعطیل و مجدداً ساعت 35/ 18 به ریاست آقاى على مشکینى تشکیل شد.)
رئیس- بسم اللّه الرحمن الرحیم. جلسه براى ادامه مذاکرات رسمى است مطالب را دنبال فرمایید.
منشى (محمد یزدى)- اجازه مى‏فرمایید من به عنوان موافق اسم نوشته‏ام.
رئیس- بفرمایید.
محمد یزدى- بسم اللّه الرحمن الرحیم. این گزارشى که از کمیسیون قضائى آمده، به دنبال آن قسمت قبلى است که در حقیقت اصل 156 هیچ دست به آن زده نشد و اصل یکصد و پنجاه و هفتم جمله اولش تغییر کرد. با اصطلاحاتى که در گذشته بحث کردیم کل این گزارش در 8 مورد اصلاح است که اصلًا هیچ جاى بحث ندارد، نیازى به بحث نیست به خاطر این‏که قبلًا که تصویب کردیم به دلیل تمرکز یک نفر به عنوان رئیس قوه قضائیه باشد، طبیعى است که در این 8 مورد کلمه شوراى عالى قضایى برداشته مى‏شود، جایش رئیس قوه قضائیه گذاشته مى‏شود. این 8 مورد این وضعیت را دارد یک مورد هم کلمه شوراى عالى قضائى برداشته مى‏شود و چیزى لازم نیست جایش گذاشته بشود که آن اصل آخر هست. بنابراین، این 9 مورد اصلًا بحثى ندارد، مى‏ماند سه چهار تا مسأله مورد بحث.
یکى این مطلب اصل 157 نسبت به عالى‏ترین مقام قوه قضائیه است، من خواهش مى‏کنم این اصل را لطف بفرمایید در قانون اساسى فعلى.
اصل 157- به منظور انجام مسؤولیت‏هاى قوه قضائیه شورایى به نام شوراى عالى قضائى تشکیل مى‏گردد که بالاترین مقام قوه قضائیه است و وظایف ذیل را به عهده دارد.
در حالى‏که شوراى عالى قضائى هم هیچ‏وقت کار قضائى نمى‏کرد. این‏که جناب آقاى موسوى اردبیلى فرمودند که عالى‏ترین مقام، قوه قضائیه مى‏بایست بتواند قضاوت هم بکند و در عمل عالى‏ترین مقام قضائى، رئیس دیوان عالى کشور است، یعنى احکام تا بالا مى‏آید و باز برمى‏گردد و هیچ‏وقت قضاوت نمى‏کند و چه طور عالى‏ترین مقام قوه قضائیه است؟ در قانون غرب هم این‏جور
Majlis:2 Volume:2 Sessions:15-28 Page:725
بوده. علت این مسأله این است. همین نکته‏اى که ایشان فرمودند در کمیسیون بحث شد، عین همان بحثى است که ما در شور اول گزارش اول‏مان داشتیم که رئیس قوه قضائیه مسؤولیت‏هاى اجرایى را به عهده دارد، مسؤولیت‏هاى قضایى را به عهده ندارد، خودش قضاوت نمى‏کند. در عین حال آقایان رأى دادند که باید مجتهد باشد، باید عادل باشد و باید شرایط قاضى را داشته باشد چرا؟ به خاطر این‏که قضات زیردست او هستند. سمت عالى‏ترین مقام قضائى که در اینجا هست، به هر حال در مجموعه نظام وقتى قوه قضائیه یک فرد در آن وجود دارد به نام رئیس قوه، یک نفر هم به عنوان رئیس دیوان، یکى هم به عنوان دادستان، براى کدام یک از اینها عالى‏ترین مقام قضائى را قائل بشویم؟ اگر به لغت توجه بکنیم همین‏طور است که فرمودند، آن کسى که مقام قضاوت را دارد، عالى‏ترین مقام قضائى، آن قاضى است که در دادگاه عالى حضور دارد. اما چون آن قاضى زیر نظر رئیس قوه قضائیه عمل مى‏کند این عنوان را به رئیس داده‏اند. بنابراین همان‏طور که در قانون اساسى غرب هم عمل شده است فلسفه این کار این مسأله بوده از این جهت این سمت داده شده، اما این نکته که در آخر این گزارش آمده است (یک اصل اضافى) و جناب آقاى عمید هم اشاره فرمودند، این طور نیست که یک اصل اضافى باشد. این به عنوان توصیف خواهد آمد. یعنى در آینده در شور دوم اضافه خواهد شد بعد از این‏که رئیس قوه قضائیه تعیین مى‏شود، در آن گزارش داشتیم که یک نفر به عنوان رئیس قوه قضائیه (این توصیف هم اضافه مى‏شود) که عالى‏ترین مقام قضائى است از طرف رهبرى نصب مى‏شود. بنابراین یک اصل اضافى نخواهد بود، فقط به عنوان توصیف مى‏آید. منتها اینجا چون بحث شده بود ما اینجا به عنوان اصل اضافى ذکر کردیم. این هم نسبت به این مسأله. دو تا مطلب دیگر هست که مطلب ماهوى است و واقعاً باید مقامات قضائى رویش نظر بدهند و بالاخره کمیسیون نظرش را داده، آقایان هم نظر مى‏دهند که چه باید کرد.
مسأله اول راجع به این اصل 164 بود که «قاضى را نمى‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد». در این اصل بحث مفصلى پیش آمد. همان‏طور که توضیح داده شد. یکى راجع به ابهامى که وجود دارد، یعنى الان این اصل واقعاً مبهم است. ما ناچار هستیم متوسل به بحث‏هاى اصولى بشویم که آیا قید به اخیر مى‏خورد یا به همه مى‏خورد، تفسیر لازم داشته باشد، شوراى نگهبان تفسیر کند که مقصود چیست؟ ابهام به هر حال دارد، این ابهام به هر حال باید رفع بشود. بنابراین، براى رفع ابهام واردش مى‏شویم که اصلاحش کنیم. براى اصلاح، محتواى قضیه این است که قاضى داراى یک اصالت هست که هیچ مقامى نباید بتواند او را جابه‏جا بکند یعنى اگر قاضى هست و در قضا خلافى نکرده است و صلاحیت قضائى‏اش محفوظ هست این را به چه دلیل از قضا منفصلش بکنیم، چه دائم و چه موقت. یک وقت است که شما مى‏فرمایید، من خواهش مى‏کنم که مقامات عالى قضائى که تشریف دارند به این بحث عنایت بیشترى بفرمایند که شبهه رفع بشود ما خودمان هم در جریان قرار بگیریم. این‏که مى‏فرمایید ممکن است یک قاضى باشد که صلاح نیست حتى یک پرونده را هم رسیدگى بکند، بله ممکن است واقعاً چنین چیزى باشد معنایش این است که طرف دوم جرم مرتکب شده، معنایش این است که طرف، صلاحیت قضاوت و شرایط لازم را ندارد، طبیعى است که در اینجا این حق رئیس قوه قضائیه است که او را
Majlis:2 Volume:2 Sessions:15-28 Page:726
بردارد. اما برداشتن یک کسى به عنوان این‏که صلاحیت ندارد یا مرتکب جرمى شده است، مى‏تواند همین‏جور باشد. اگر به این جهت بگوییم در اختیار رئیس قوه قضائیه باشد که بلافاصله بردارد، خوب از این طرف هم براى خود دستگاه قضائى این مسأله پیش مى‏آید. به عبارت دیگر ثبات و امنیت شغلى قضایى به خطر مى‏افتد. یک قاضى وقتى یک جا مشغول کار هست، همین‏جورى رئیس قوه قضائى یک وقت از نحوه برخوردش خوشش نیامده یا دوست نداشته یا به نظرش رسیده است، متناسب با این حوزه قضائیه نیست باید جایش عوض بشود یا باید منفصل بشود حالا عوض کردن جا را عرض نمى‏کنم، باید منفصل بشود موقت یا دائم، اگر این حالت وجود داشته باشد طبعاً قضات یک وضعیت متزلزلى پیدا مى‏کنند و در دستگاه قضائى اصل بر ثبات دستگاه هست، اصل بر حفظ دستگاه قضائى است. به این جهت مى‏گوییم قاضى را از سمت قضا کسى نمى‏تواند بردارد و نباید بردارد مگر صلاحیتش از دست برود، صلاحیتش از دست برود به چه؟ به ارتکاب جرم، ارتکاب جرم چگونه؟ به هر حال باید ثابت باشد. شما مى‏فرمایید تا مى‏آید دادگاه برود و دادگاه انتظامى قضات رسیدگى کند، مفاسدى پیش مى‏آید. درست است ممکن است در مواردى هم چنین باشد ولى از این طرف هم اگر بخواهید در اختیار یک فرد بگذارید که بدون رسیدگى در یک محکمه قضائى همین‏طورى کسى را بردارید بگذارید یک اضطراب و تزلزلى در وضعیت قضات پیش مى‏آید از این جهت گفته شد که سمت قضا و عزل و نصب قضات چه موقت و چه دائم بدون ثبوت در یک محکمه امکان‏پذیر نباشد بعد شما مى‏فرمایید این قاضى در این حوزه قضایى صلاحیت ندارد بسیار خوب این در اختیار هست مى‏تواند جابه‏جایش بکنید این مى‏شود نقل و انتقال، جابه‏جایى، قاضى هست، از قضا معزول نمى‏شود ولى از این حوزه قضائیه منتقلش مى‏کنید به یک حوزه قضائى دیگرى، این بحث دوم است. در بحث دوم گفته شده است که طبق قانون مى‏شود این کار را کرد. ترفیعش، انتقالش، نقلش حتى اشاره فرمودید به مسأله تعلیق، بله در قانون عادى ممکن است این مسأله بیاید. واقعاً در قانون عادى گفته بشود که حق تعلیق داده بشود چنانچه نقل و انتقال طبق ضوابطى تنظیم مى‏شود، تعلیق هم طبق ضوابطى تنظیم بشود و مشکل حل بشود. بله قانون اساسى فعلى را قبول دارم با پیشنهادى که الان ما داریم مى‏دهیم یعنى مى‏گوییم عنایت بفرمایید عبارت این است، اولًا براى رفع ابهام آمدیم این کار را کردیم که قسمت اول را مستقل جدا کردیم «قاضى را نمى‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد» این حکم را تمام کردیم، این جمله تمام است، همان جمله قانون اساسى قبلى است عنایت بفرمایید نمى‏شود به طور موقت یا دائم منفصل کرد. تعلیق غیر از انفصال است، انفصال با تعلیق دو تا است. انفصال یعنى از سمت جدا کردن، تعلیق، یعنى بنده قاضى هستم، الان نمى‏توانم کار بکنم. ولى انفصال یعنى بنده دیگر قاضى نیستم سه ماهه، شش ماهه یا به طور دائم حالا بر حسب بحثى که ما در کمیسیون کردیم. این بحث براى رفع ابهام اینجا تمام شده است. بعد تغییر محل خدمت یا سمت که قسمت دوم است یا نقل و انتقال دوره‏اى قضات طبق ضوابطى که قانون تعیین مى‏کند صورت مى‏گیرد. با این تغییر هم ابهام از اصل برداشته شده و هم این قسمت طبق قانون در اختیار دستگاه قضائى قرار داده شده که خود به خود در اختیار رئیس قوه قضائیه است. به هر حال در این گزارش این یک بحث اصلى است. بحث دومم بحث اصل هفتاد و دوم هست که‏
Majlis:2 Volume:2 Sessions:15-28 Page:727
جرائم یک جا باشد. این را واقعاً ما رویش خیلى بحث کردیم. یک ماده قانونى هم داریم که اگر یک پرونده واحدى باشد که حقوقى و کیفرى با هم باشد، اگر در یک دادگاه کیفرى مى‏رسند به این‏که حقوقى است همان‏جا رسیدگى بشود یا اگر در یک دادگاه حقوقى رسیدگى مى‏شود که کیفرى هست همان‏جا یا بالعکس، تبعیت را از این جهت گفته‏اند. اینجا هم یک همچنین مسأله‏اى است که اگر در یک دادگاه نظامى به یک جرم نظامى مى‏رسند، گذشته از مسائل دیگر به خاطر این‏که عوارضى پیش مى‏آید، انتقالش به دادگاه دیگرى گفته شده در یک دادگاه انجام بگیرد که در حقیقت در تمرکز مؤثر هست. به این ترتیب نکات مثبت این گزارش بیشتر همین دو تا مسأله است. مسأله سوم هم ریاست بازرسى کل کشور هست که بر اساس آن ماد دوم اقدام مناسب براى پیشگیرى این ریاست را به او داده‏اند. اگر در این اصل یکصد و شصت و دوم این بند دوم را شورا قبول نکرد خود به خود آن را هم مى‏شود برداشت. اگر این بند دوم را قبول بکنیم آن بر آن اساس مى‏تواند باشد.
منشى- جناب آقاى مؤمن بفرمایید.
محمد دانش‏زاده مؤمن- بسم اللّه الرحمن الرحیم، عرض مى‏کنم که بنده که به عنوان مخالف با کلیات ثبت‏نام کرده‏ام به خاطر این است که یک تغییرات جزئى همان‏طور که فرمودند بر اساس این‏که شوراى عالى قضائى برداشته شده به وجود آمده، آنها مسأله‏اى نیست در دو سه اصل است که آقایان تغییراتى داده‏اند با اصل این تغییرات مخالفم کلى کارشان این است و الا آنچه که خود قانون اساسى قبلى داشته که آقایان کارى نکرده‏اند. یکى همین مسأله دادستان کل کشور در اصل 162 مکرر که وظایفى برایش تعیین کرده‏اند. اولًا به دادستان کل کشور چه نیازى هست و بعد از این‏که موازین شرعى ما این است که هر کس شکایتى دارد گزارشى دارد پیش قاضى مطرح مى‏شود و قاضى رسیدگى مى‏کند و اگر مطلب اثبات شد حکم مى‏کند وگرنه، تحقیقات هم با خودش نیست. ما بیاییم یک دستگاه دادستانى درست بکنیم که حالا عرض مى‏کنم اختصاص ندارد تنها به دادستان کل کشور به قضات مراجعه بشود تا مسأله حل بشود، کما این‏که آقایان هم فعلًا در صددند همین کار را بکنند. منتها این‏که اگر دادگاه دید احتیاج دارد در تحقیق بعضى از مسائل یک تحقیقى بشود، احیاناً ممکن است دستگاه، تحقیقى در موارد لزوم کنار دادگاه باشد. این کارهایى را که براى دادستان کل کشور بالخصوص ذکر کرده‏اند که قانون اساسى ملزم مى‏کند که حتماً باید به این صورت باشد این با اصل تمرکز منافات دارد. تمرکز یعنى تمام امور را شما در اختیار یک نفر بگذارید نه این‏که او را ملزم بکنید که حتماً باید این قدرت را به دادستان کل کشور بدهید که از اختیار آن کسى که رئیس قوه قضائیه است خارج است و ثانیاً احیاى حقوق عامه، احیاء به معناى این‏که حقوق عمومى مردم را زنده بکند و برجا بشود و این در صورتى مى‏شود که اگر یک مسأله‏اى مربوط به حقوق عامه مردم هست، دادگاه است که رسیدگى مى‏کند و نظر نهایى را مى‏دهد. مسأله مدعى‏العموم بودن و صرف این‏که طرح دعوا در دادگاه بکند این که احیاء حق نشده، تازه آمده یک ادعایى را در دادگاه طرح کرده و براى این جهت هم هیچ نیازى به دادستان نیست براى آن‏که امور عامه و مطالبى که مثلًا مربوط به عموم مردم و بیت‏المال است و این مسائل هر قسمتى به یک کسى سپرده شده و مسؤولیتى دارد، آن مسؤول خودش مى‏آید
Majlis:2 Volume:2 Sessions:15-28 Page:728
طرح دعوا مى‏کند، فوقش مى‏فرمایید که نیاز هست که وکیلى بگیرد، خوب وکیل هم بگیرد کما این‏که دستگاه‏ها یک مشاور حقوقى دارند و یا وکیل در این قسمت که کارهایشان را انجام مى‏دهد. حمایت از آزادى‏هاى مشروع، حمایت دقیق از آزادى‏هاى مشروع وقتى مى‏شود که حکم قضائى بشود به این‏که این آزادى باید انجام بشود و این کار دادگاه است مگر این‏که عبارات عوض بشود که یک چیز دیگر قهراً از آب در مى‏آید، اقدام مناسب براى پیشگیرى از وقوع جرم و اصلاح مجرمین. ملاحظه بفرمایید این اقدام مناسب براى پیشگیرى از وقوع جرم و اصلاح مجرمین اگر بخواهد به هر تشکیلاتى جورى باشد که در سراسر کشور باشد نتیجه این مى‏شود که دادستان کل در سرتاسر کشور بیاید یک دستگاه جداگانه‏اى خودش داشته باشد در کنار دادگاه‏ها و این از تمرکز بیرون آوردن است. مسأله اصلاح مجرمین هم همین‏طور. خوب اصلاح مجرمین اگر تشکیلاتى برایش شد که چه بسا مربوط به زندان‏ها مى‏شود، خوب زیر نظر خود رئیس دادگاه باشد. امور حسبیه هم همین‏طور. اگر امور حسبیه سراسر کشور و در هر شهرستانى بخواهد دادستان آن را متصدى باشد قهراً باید یک دستگاهى خودش در هر شهرستانى داشته باشد و چه بسا مسائل امور حسبى در دادگاه‏ها رسیدگى مى‏شود و حکم به آن مى‏شود، آن وقت بعد براى انجامش بدهد به دست کسى دیگر، این اگر زیر نظر خود رئیس دادگاه باشد که بسیارى از این موارد در مسائل صغار و ایتام و این حرف‏ها در خود دادگاه‏هاى مدنى الان انجام مى‏شود، مردم مراجعه‏شان به همان رئیس دادگاه است که در تعیین او مسلم یک ضوابط بیشترى را رعایت مى‏کنند. بعد از این‏که اینجا تمام شد سر و کارش را بدهند به دست کسى که قطعاً آن صلاحیت‏هاى لازم هم که براى رئیس دادگاه در نظر نمى‏گیرند، این کار جور نیست. ریاست سازمان بازرسى کل کشور، خوب اصلًا ریاست سازمان بازرسى کل کشور را دادن به دادستان باز همان اشکال کلى که بنده عرض کردم را دارد که خلاصه‏اش این است که آقایان موظف بودند تمرکز را درست بکنند. آمده‏اند یک دادستانى درست کرده‏اند و یک سرى وظایفى برایش تعیین کرده‏اند، این چه ارتباطى به تمرکز دارد؟ تمرکز این است که شما مسؤولیت‏هاى قوه قضائیه را در یک جا متمرکز کنید، این نظیر همان بحثى مى‏شود که بعضى از برادرها در تمرکز قوه مجریه مى‏گفتند که بیاییم تقسیم کارها را بکنیم. این آمده یک سرى کارها را به دادستان کل کشور داده که اولًا در دادگاه انجام مى‏شود و به مصلحت نیست و ثانیاً اصلًا هیچ ارتباطى به تمرکز ندارد.
مسأله دیگر من چون مى‏ترسم وقت تمام بشود اصل 172 را عنوان مى‏کنم. در اصل 172 کارى که آقایان انجام داده‏اند یکى مسأله کمیته انقلاب اسلامى است که اضافه کرده‏اند، یکى هم این‏که جرائم عمومى را که اعضاى نیروهاى مسلح انجام مى‏دهند داده‏اند به دادگاه انتظامى. اصل اضافه کردن کمیته انقلاب در قانون اساسى خارج از محدوده صلاحیت شوراى بازنگرى است. براى این‏که ما وظیفه داریم اینجا تمرکز قوه مدیریت در قوه قضائیه را بحث کنیم. وقتى قانون اساسى اصلًا کمیته انقلاب اسلامى را متعرض نشده شما چه حقى دارید که در قانون اساسى خارج از محدوده فرمان امام علاوه بر نیروهاى مسلحى که در قانون تثبیت شده، یک کمیته انقلاب اسلامى اضافه کنید؟ خارج هم اگر باشد یک‏جورى باید درستش کرد، کما این‏که مى‏خواستند جزو شهربانى و نیروهاى آنجا قرارش بدهند و الا بخواهد یک عنوانى باشد در
Majlis:2 Volume:2 Sessions:15-28 Page:729
قانون اساسى مضافاً قانون عادى مى‏تواند کارى بکند. ما به قانون اساسى نمى‏توانیم اضافه بکنیم کمیته انقلاب را که مثل سپاه پاسداران باشد که حق حذفش را ما هرگز نداشته باشیم.
آن وقت جرائم عادى، جرائم عادى که یک نفر از نیروهاى مسلح انجام داد، این باید برود در دستگاه نظامى. آخر بندگان خدا فرض کنید برخورد کردند به یک مسلحى که جزو نیروهاى مسلح است. آقایان مطرح مى‏کنند که پرونده‏ها مشترک است. آخر این بحث آقایان که پرونده مشترک نیست که یک نفر با یک آقایى که جزو نیروهاى مسلح است یک مسأله خانوادگى دارد، یک دعواى شخصى و حقوقى دارد. البته جزائیات است یا این‏که به او سیلى زده و دعوایشان شده، این اگر با یک آدم بود بروند دادگسترى، حالا که نیروهاى مسلح است برود به دادگاه نظامى شکایت بکند و این طبعاً مسأله رفاقت و پارتى‏بازى و هم‏صنفى رعایت کردن است، این یک مسأله‏اى است که در اذهان متبادر مى‏شود. این را بگوییم که همان‏طور بعضى از آقایان فرمودند این‏طور باشد. پس بیاییم یک دادگاه ویژه هم درست بکنیم براى دانشگاهیان، یک دادگاه ... این بنابراین نیست که نیروهاى مسلح با دیگران تفاوتى ندارند تنها مسائل نظامى به خاطر پیچیدگى‏اش همان‏طور که حاج آقاى اردبیلى فرمودند و مسأله این‏که تخصص نیاز دارد براى شناخت این‏که تخلف انجام شده یا نه؟ و چه بسا تخلفات آنجا تخلفى باشد که در جاى دیگر اگر انجام بشود تخلف نیست. از این جهت دادگاه ویژه تشکیل مى‏شود و الا جرم عمومى که معنا ندارد، پرونده مشترک بودن هم همین‏طور که در همه موارد شما مى‏فرمایید که پرونده وقتى که مشترک شد آن قسمت که مربوط به این دادگاه است به این دادگاه برسد، اصلًا وجهى ندارد. بنابراین کل آنچه که اینجا آمده، درست نیست. کما این‏که در اصل 164 هم که مسأله تغییر محل خدمت یا سمت را به قانون موکول کردن، باز این از تمرکز بیرون رفتن است. شما آمدید به جاى شوراى عالى قضائى فرمودید که رئیس قوه قضائیه. خوب اگر این‏جور است اگر مى‏خواهید فقط از مرز تمرکز بیرون نروید، صلاحیت‏هاى شوراى عالى قضائى را به رئیس قوه قضائیه بدهید، چرا آمده‏اید و مى‏گویید که بلى، رئیس قوه قضائیه باشد دیگر شوراى عالى قضائى نه؟ بسیار خوب، اما این وظیفه‏اى را که قانون اساسى قبلًا به شوراى عالى قضائى داده بود، حالا لابد این وظیفه را از رئیس قوه قضائیه به خاطر تمرکز مى‏گیرید. این مخالف با تمرکز است. یعنى براى این‏که این مسؤولیت‏هایى که قبلًا در دست شورا انجام مى‏شد، شورایى نباشد، قاعده‏اش این است که به خاطر تمرکز، همان اختیار به رئیس قوه قضائیه داده بشود. نه این‏که این اختیار از او سلب بشود آن هم به دلیل تمرکزى که حضرت امام فرمودند. بنابراین، این تغییرات اساسى را که آقایان انجام داده‏اند. به نظر من همه این تغییرات اساسى مشترک است در این‏که اصلًا ارتباطى به تمرکز ندارد و خارج شدن از تمرکز است و مضافاً به آن اشکالات دیگرى که خدمت آقایان عرض شد. والسلام.
منشى (یزدى)- جناب آقاى حبیبى مخالف.
دکتر حسن ابراهیم حبیبى- بسم اللّه الرحمن الرحیم. من در خصوص چند اصل کلى عرض مى‏کنم که مخالف هستم بعد از این‏که گفتم براى این‏که ترس دارم که وقت بگذرد وارد جزئیاتش مى‏شوم: یکى در مورد اصل 160 است که مربوط به وزیر دادگسترى مى‏شود.
Majlis:2 Volume:2 Sessions:15-28 Page:730
و دوم در خصوص اصل 162 مکرر در مورد دادستان کل و اصل 172 که رسیدگى به جرائم مربوط به نظامیان است. در مورد اصل 172 سریع عرض مى‏کنم، به نظر مى‏رسد که این اصلًا ارتباطى به مسأله تمرکز ندارد. یعنى این‏که اگر جرائم را که متنوع است ما آنها را به یک دادگاه بدهیم اگر این تمرکز باشد، خوب باید بگوییم که جرائم مدنى و کیفرى و اینها را هم در قانون اساسى بیاوریم که همه اینها را هم حتماً یک دادگاه رسیدگى بکند چون مى‏خواهیم که مسأله تمرکز را حل کنیم. پس مسأله، خارج از صلاحیت ما بوده که به این مطلب برسیم.
حالا اگر وارد این بحث بشویم که باید هم رسید، باز هم این مطلب کلیتاً به این ترتیبى که آمده خلاف هست براى این‏که این با بعضى از اصول دیگر قانون اساسى هم تعارض پیدا مى‏کند. چون تمامى استدلال به حفظ شئونات و حیثیات برمى‏گردد و این مطلب اقتضا مى‏کند که نظامیان و مأموران انتظامى در یک جا محاکمه بشوند. خوب مسأله در این نیست که همیشه جرم از طرف این مأمور انجام یافته. یعنى همیشه او مجرم است، ممکن است مجنى‏علیه باشد، خوب آن را چه کارش مى‏کنیم؟ در مسائلى هم که مجنى‏علیه واقع مى‏شود، مسائل حیثیتى قطعاً مطرح مى‏شود، مسائل حقوقى را مى‏گوییم نباشد. ما الان داریم، مثلًا اصلاح یک رشته کارهایى هست که به آن شرخرى مى‏گویند، یعنى یک دعواى صد در صد حقوقى را یک بازى کوچک در مى‏آورند یکى دوتا چک در گوش همدیگر مى‏زنند به دعوا یک جنبه جزائى مى‏دهند براى این‏که برود در دادگاه جزائى که به آن سریع رسیدگى بشود. بنابراین همه دعاوى یک مرتبه سر دادگاه‏هاى نیروهاى نظامى و انتظامى و نیروهاى مسلح خواهد ریخت و این به مصلحت نیست. اصل 140 قانون اساسى را به لحاظ حیثیت اگر ملاحظه بفرمایید مى‏گوید که: «رسیدگى به اتهام رئیس‏جمهور، نخست‏وزیر و وزیران در مورد جرائم عادى با اطلاع مجلس شوراى ملى در دادگاه‏هاى عمومى دادگسترى انجام مى‏شود»، پس اگر مسأله حیثیت است، بالاخره حیثیت رئیس‏جمهور و نخست‏وزیر و وزراء هم مطرح است. پس بیاییم این اصل را هم ... چون مبناى استدلال ما این است این خلاصه مطلب من در این مورد بود.
در مورد اصل مربوط به دادستان کل، ما بحث‏مان در کمیسیون این بود که یک بحثى همواره در دادگاه‏هاى ما و دستگاه قضائى بوده که دادسراها را نمى‏شود حذف کرد، به دلیل این‏که در قانون اساسى کلمه یا تعبیر «دادستان کل» آمده، این استدلال درستى نیست. ولى به هر حال این‏طورى است. ما ترس‏مان این بود که اگر این «دادستان کل» حذف بشود همان‏طور که جناب آقاى مؤمن فرمودند که دادستان کل، کار زیاد ندارد و همین‏طور جناب آقاى خوئینى‏ها در خصوص این بحث مفصلى در کمیسیون کردند، اگر این کلمه را حذف کنیم مبادا آن مطلب به کرسى بنشیند و ما فعلًا مى‏خواهیم دادسراها را حذف بکنیم. اما آمدیم بعد از دو سه سال تجربه‏مان منتج نبود و خواستیم دادسراهاى عمومى را برگردانیم آن وقت دیگر از این طرف استدلال مى‏شود که چون «دادستان کل» را برداشتیم، دادسراها حذف مى‏شود. یک چنین اشکالى بود که بعد یک مرتبه مطلب به این ترتیب درآمد که ما یک رشته وظایف براى دادستان کل بنویسیم که این هم شاید صحیح نباشد، براى این‏که اولًا ارتباط زیادى به تمرکز ندارد.
ثانیاً ممکن است اصلًا این تمرکز را در هم بریزد. بنابراین یک راهى پیدا کرد
Majlis:2 Volume:2 Sessions:15-28 Page:731
که آن کلمه «دادسرا» بیایید که بنده یک پیشنهادى دارم. اما بیشتر به اصل 160 برگردیم که در مورد وزیر دادگسترى است.
ما در نظام کشور در واقع دو تا مجموعه داریم که یکى از آن زیر مجموعه دیگرى قرار مى‏گیرد. یک مجموعه‏اى داریم به اسم دولت که قسمت اعظم قوایش عبارتست از قواى «مقننه، مجریه، قضائیه» این یک مجموعه کلى است.
یک مجموعه دیگرى داریم که زیر مجموعه قو قضائیه است، تمام آنچه را که تا این زمان راجع به آن صحبت شده این است که شوراى عالى قضائى که این زیر مجموعه را اداره مى‏کند نمى‏تواند این کار را بکند، براى این‏که شورایى است. پس بیاییم این را فردى‏اش بکنیم، رئیس قو قضائیه بگذاریم. بسیار خوب. مسأله زیر مجموعه را از لحاظ اداره، شما حل کردید.
اما این زیر مجموعه در یک زیرمجموعه‏اى باید حرکت بکند و آن مجموعه کل دولت است، ارتباط این زیرمجموعه که عبارت از قو قضائیه باشد با کل دولت است که عبارت مى‏شود از: «قو مجریه و قو قضائیه» از چه طریقى باشد؟ در این مورد در خبرگان اول بعد از بحث‏هاى زیاد برادرها به این نتیجه رسیده‏اند که وزیر دادگسترى رابط بین قوا است. اما این رابط همان‏طورى که سال‏ها و ماه‏ها گفته شد، ربط حرفى است و کار زیادى از دستش بر نیامده و باز این مسأله را یعنى ادار دستگاه قضائى را و حل مسائل و مشکلاتى که دستگاه قضائى در خارج از مجموعه خودش دارد. در داخل مجموعه با ریاست قو قضائیه، مسائلش را حل مى‏کند. اما در خارج از مجموعه تمامى مسائلش مى‏ماند و این مسائل تا الان به نظر نمى‏آمده براى این‏که همة اینها در دل آن مسأله دیده مى‏شده، از این به بعد حداقل 60% مسائل باقى خواهد ماند که حالا تا این زمان کاسه کوزه‏اش به دلیل شورایى بودن سر شوراى عالى قضائى شکسته مى‏شد. اما بعد از این‏که رئیس قو قضائى شد، باز رئیس قو قضائى در داخل قو قضائیه هر تصمیمى را که مى‏خواهد بگیرد یک سرش مربوط به مجموع کل دولت مى‏شود و آنجا لنگ مى‏ماند. وزیر دادگسترى هم وقتى اختیارى نداشته باشد جز این‏که پیغام بیاورد و پیغام ببرد و در دستگاه دولت و قو مجریه نتواند حرفش را طورى بزند که در رو داشته باشد و مسائل و مشکلات دستگاه قضائى را حل بکند طبعاً کاربرى نخواهد داشته و کارهاى دستگاه قضائى زمین خواهد ماند. بنابراین تنها راهى که وجود دارد این است که دستگاه قضائى حضور مداوم و مؤثر در دستگاه اجرایى پیدا بکند و راهى که به نظر من تا این زمان مى‏رسد این است که ما وزیر دادگسترى را حذف بکنیم و به جایش در قانون اساسى ذکر بکنیم. (حالا رئیس قوه قضائیه چند تا معاون مى‏خواهد داشته باشد، آن بحثش در اینجا نیست) یک معاون اجرایى و پارلمانى دارد که این در هیأت دولت شرکت مى‏کند. معاون اجرایى و پارلمانى یعنى در واقع مقلد رئیس قو قضائیه. اختلاف با قوه قضائیه پیدا نمى‏کند، وزیر بالاخره یک نوعى اجتهاد دارد یعنى نمى‏تواند نمایندگى تام و تمام داشته باشد. حرف‏هاى رئیس قوه قضائیه را بزند در صورتى که خودش مخالف باشد. چون به هر حال در مقابل مجلس مسؤول است یا شرعاً مسؤول است. وقتى که نظر رئیس قوه قضائیه را قبول نداشته باشد.
اما اگر معاون بود تا زمانى که با رئیس قوه قضائیه مى‏تواند کار بکند هست، زمانى که نتوانست مى‏رود یکى دیگر مى‏آید. او مسأله ارتباطش با رئیس قوه قضائیه حل است. در ارتباط با دولت و در ارتباط با مجلس به خصوص در ارتباط با دولت این مسأله بسیار مهم است‏
Majlis:2 Volume:2 Sessions:15-28 Page:732
که مى‏دانند هر وقت که او حرفى زد حرف رئیس قوه قضائیه را زده، هر جا قول داد قول رئیس قوه قضائیه است.
و از آن طرف هم وقتى مطالب را مى‏برد رئیس قوه قضائیه مى‏داند که این مطلبى که آمده بدون شائبه، همه آن مطلبى است که در دولت گفته شده، براى این‏که این دیگر حفظ منافع صنفى دولت و مسؤولیت مشترکش را نمى‏کند. بنده تجربه شخصى خودم را خدمت‏تان عرض مى‏کنم، من برخى از مسائل دولت را خدمت آقایان عرض نمى‏کردم و حق هم داشتم، شرعاً هم مسؤول بودم. براى این‏که «المجالس بالامانة» و در هیأت دولت که مذاکراتش سرى بود برخى از مطالبش را بنده عرض نمى‏کردم، برخى از اوقات بود بعضى مطالب را علیه دستگاه قضائیه مى‏گفتند آنجا دفاع مى‏کردم ولى به آقایان نمى‏رفتم چغلى بکنم براى این‏که به هر حال این مشکل وجود دارد.
اما اگر کسى بخواهد در دستگاه قضائى مؤثر باشد باید به این ترتیب باشد و راه دیگرى هم ندارید. بنده عرض مى‏کنم که اینجا ثبت بشود که اگر شما باز از این طریق بخواهید مسائل دستگاه‏هاى قضائى را حل بکنید فقط به خاطر این‏که وزیر دادگسترى شوکت دستگاه قضائى مى‏تواند باشد که دستگاه قضائى هم یک وزیر داشته باشد، مسائلش حل نخواهد شد. والسلام.
رئیس- ایدکم‏اللّه.
منشى (یزدى)- جناب آقاى طاهرى بفرمایید.
سید حسن طاهرى خرم‏آبادى- بسم اللّه الرحمن الرحیم. عرض کنم که آنچه در رابطه با قوه قضائیه در فرمان امام (قدس‏سره) و رضوان‏اللّه تعالى علیه به این شورا محول شده، فقط تمرکز قوه قضائیه است و این تعبیراتى که داده شده، البته آنجاهایى که به جاى شوراى عالى قضائى، رئیس قوه قضائیه را گذاشته‏اند، خوب این‏که مسلم مسأله‏اى است ضرورى، بعد از آن‏که آن اصل کلى را ما رأى دادیم. این خواه‏ناخواه یک امر روشنى است. آنچه که مربوط به تمرکز مى‏شود، مسأله این‏که دادستان کل کشور و رئیس دیوان عالى کشور را رئیس قوه قضائیه تعیین مى‏کند این ممکن است که به مسأله تمرکز مربوط بشود و کسى بگوید اگر بخواهد اینها را رهبر تعیین بکند در واقع سه تا رئیس از طرف رهبر براى قوه قضائیه تعیین شده که این مخالف با تمرکز است. این قابل بحث و قابل دفاع در این جهت هست.
اما به نظر مى‏آید بقیه تغییراتى که آقایان داده‏اند هیچ ربطى به مسأله تمرکز ندارد یعنى اصلًا از حیطه صلاحیت کار ما خارج است. جناب آقاى عمید فرمودند که به این علت ما دادستان را حذف نکردیم که از حیطه کار ما خارج است، به همین دلیلى که حذف کردن دادستان از حیطه کار این شورا خارج است تعیین وظایف هم خارج است. چه فرقى مى‏کند؟ اگر حذف خارج است من هم قبول دارم. حذف دادستان ولو بفرمایید درست باشد، اما حذف دادستان مربوط به کار ما نیست. مگر این‏که وجود دادستان مخل به تمرکز باشد، آن یک حرفى است، ولى اگر اصل وجود دادستان مخل به تمرکز نباشد، حذفش مربوط به کار شورا نیست. و به طریق اولى این وظایفى که برایش مشخص شده فرض کنید که این وظایف هم صددرصد درست، هیچ اشکالى هم ندارد به نفع قوه قضائیه و مصلحت کشور هم هست و این‏
Majlis:2 Volume:2 Sessions:15-28 Page:733
اشکالى هم که جناب آقاى مؤمن کردند که نفس خود این وظایف با تمرکز مخالف باشد آن را هم فرض کنیم نه با تمرکز مخالف نباشد، در واقع تعیین این وظایف از حیطه کار ما خارج است، براى این‏که ربطى به تمرکز ندارد و همچنین مثلًا فرض کنید آقایان آمدند در اصل 164، بعد از این‏که مى‏گوید: «قاضى را نمى‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد یا بدون رضاى او محل خدمت یا سمتش را تغییر داد، مگر به اقتضاى مصلحت جامعه» این جمله را حذف کردند. این چه ربطى به مسأله تمرکز دارد؟ جناب آقاى یزدى از این دفاع کردند که براى رفع ابهام است ما در اینجا موظف نیستیم که از اصول قانون اساسى رفع ابهام بکنیم. بلى، اگر بناى رفع ابهام باشد خیلى جاهاى دیگر است که مبهم است. در این خصوص جناب آقاى هاشمى هم یک بار فرمودند که خوب است که این را هم از حضرت امام تقاضا کنیم. اما فعلًا على اى حال رفع ابهام مربوط به کار ما نیست. بنابراین حذف این جمله حالا چه ابهام داشته باشد و چه ابهام نداشته باشد (به نظر من ابهام هم ندارد) ربطى به کار ما ندارد. و همچنین آن مطلبى که دیگر مربوط کردن به این دادگاه محاکم نظامى و تغییر در این ... که این هم باز مربوط به مسأله تمرکز نمى‏شود. بنابراین فکر مى‏کنم که هیچ یک از این تغییراتى که هست جز همان تغییر در اصل مسأله، تبدیل شورا به رئیس قوه قضائیه باشد که (البته این جهت دومى) قابل بحث است، غیر از اینها ربطى به مسأله کار ما ندارد. والسلام علیکم و رحمةاللّه.
رئیس- سلمکم‏اللّه.
منشى (یزدى)- آقاى بیات بفرمایید.
اسداللّه بیات- بسم اللّه الرحمن الرحیم. من با کلیات این طرح مخالفم و رأى هم نمى‏دهم، این‏که جناب آقاى یزدى و جناب آقاى هاشمى مى‏فرمایند که مخالفت‏ها منافات ندارد بنده به کلیاتش هم رأى نمى‏دهم سرقضیه عبارت از این است که:
در صحبت‏هاى آقاى مؤمن و آقاى طاهرى بالخصوص مطرح بود که کمیسیون از محدود وظیفه و اختیارات خودش خارج شده. من دو سه مورد دیگر را اشاره مى‏کنم. من مى‏گویم که سروران کمیسیون تمرکز در دستگاه قضائى صلاح‏اندیشى را با بحث در تمرکز مخلوط کرده‏اند، فکر کرده‏اند تمرکز، بعد گفته‏اند مصلحت بر این است که این تمرکز حاصل بشود، مثلًا بیاییم بگوییم جرائم معمولى هم در دادسراى نظامى یا در دادگاه نظامى رسیدگى بشود، این از باب صلاح‏اندیشى است. چون در کمیسیون قضائى هشت سال است، تقریباً من آنجا هستم. این را ما عملًا در بحث قوانین آیین دادرسى و اینها داریم. این صلاح‏اندیشى است. اما آیا این صلاح‏اندیشى باید در بحث تمرکز مطرح بشود یا نه؟ این در محدود اختیارات کمیسیون نبوده و در محدود اختیارات شوراى بازنگرى هم نیست. و به همین دلیل عزیزان در شرایط صفات قاضى نیامده‏اند بحث بکنند، نیامده‏اند اینها به طور کلى در باب این‏که محاکمات علنى باید انجام بشود بحث بکنند، نیامده‏اند در بحث قضات دادگاه‏ها مثلًا در اجراى مصوبات، چرا؟ براى این‏که در محدود اختیاراتشان نبوده. این یک مطلب.
Majlis:2 Volume:2 Sessions:15-28 Page:734
مسأله دومى که باز سروران در اینجا مطرح نکرده‏اند یعنى درست باز نکرده‏اند. در اصل 162، اصل قبلى جز کلمه شورایش، کامل‏تر و دقیق‏تر از این بوده که الان آقایان آورده‏اند، براى این‏که در آنجا مسأله این‏طور مطرح بوده: «رئیس دیوان عالى کشور و دادستان کل باید مجتهد عادل و آگاه به امور قضائى باشند و رهبرى با مشورت قضات دیوان عالى کشور، آنها را براى مدت پنج سال به این سمت منصوب مى‏کند». آقایان آمده‏اند این‏طور گفته‏اند، گفته‏اند که «رئیس قوه قضائیه با مشورت قضات منصوب مى‏گردد» اما در چه مدت، الى الابد؟ من مى‏گویم خبرگان آن موقع که مسؤول بررسى این قضیه بودند دقیقاً به این قضیه توجه داشته‏اند. آنجا به مسأله زمان اشاره کرده‏اند و در «رئیس دستگاه قضائى» هم آقایان به زمان اشاره کرده‏اند. اما «رئیس دیوان عالى کشور که از طرف رئیس قوه قضائیه باید منصوب بشود» به مسأله زمان اصلًا اشاره نکرده‏اند، خود این دقیقاً نشان مى‏دهد که سروران آن دقت لازمى که آنها داشته‏اند، آن دقت لازم را در اینجا مورد عنایت قرار نداده‏اند. یا مثلًا از جمله چیزهایى که ... (حالا اى کاش جناب آقاى موسوى اردبیلى اینجا تشریف داشتند، حاج آقا موسوى خویینى‏ها که هستند) یکى از مسائلى که در طول قانون‏گذارى ما عملًا گیر و ابهام داشتیم این بود که مسأله نحو اعمال نظارت دیوان عالى کشور چیست و چگونه است؟ «دیوان عالى کشور به منظور نظارت بر اجراى صحیح قوانین». آقایان اگر تقید بر تحفظ عبارات داشتند بهتر بوده، همان را که در اول بوده مطرح بکنند و زمان را هم بگویند.
اما وقتى که بر خودشان اجازه داده‏اند عبارات دیگر را عوض بکنند خود «به منظور نظارت بر اجراى صحیح قوانین» خیلى روشن نیست، مکانیزمش چیست، چگونه؟ و لذا یکى از گیرهایى که دارد آقایان با وحدت رویه مى‏آیند مسأله را مورد بررسى و مطالعه قرار مى‏دهند و حل مى‏کنند. من یادم هست که شاید در دور دوم مجلس بود که یک روز جناب آقاى مؤمن از طرف شوراى نگهبان تشریف آورده بودند یکى از اختلافاتى که در تفسیر وحدت رویه و جایگاه وحدت رویه بین شوراى نگهبان و بین دستگاه قضائى وجود دارد، همین‏جا است. این وحدت رویه چیست؟ آیا وحدت رویه قانون است؟ امروز دستگاه قضائى به وحدت رویه بار قانونى به آن مترتب مى‏کند، اثر قانون بر آن بار مى‏کند، در موارد زیادى آن را مثل قانون تلقى مى‏کند و حال آن‏که مشکل است این معنا را دقیقاً درست تصور بکنیم. وقتى‏که آقایان مى‏خواستند اصلاح بکنند اینجا را اصلًا توجه نکرده‏اند و اصلاح نکرده‏اند آنجایى را که باید اصلاح بکنند. الان مى‏بینیم که با همین ابهام مسأله را گذرانده‏اند.
باز مسأله دیگرى ما داریم که سروران به این جهت عنایت نکرده‏اند. آن عبارت از این است که «به منظور رسیدگى به شکایات و تظلمات و اعتراضات مردم نسبت به مأمورین یا واحدها یا آیین‏نامه‏هاى دولتى و احقاق حقوق آنها، دیوانى به نام دیوان عدالت ادارى زیر نظر رئیس قوه قضائیه تأسیس مى‏گردد. حدود اختیارات و نحو عمل ...» البته اینجا شورا را تبدیل کرده‏اند به «رئیس قوه قضائیه» من در این جهت حرفى ندارم چون با توجه به آن تمرکز بعید نیست که ما بتوانیم مسأله را توجیه بکنیم.
اما بحثى که ما در کلیات شور اول آن نصفه‏اى که قبلًا مطرح بود، داشتیم و آن این بود که اقدام مناسب که مسؤولیت دوم دادستانى کل است «اقدام مناسب براى پیشگیرى از وقوع جرم و اصلاح مجرمین»
Majlis:2 Volume:2 Sessions:15-28 Page:735
این مقدارى جنبه قضائى دارد. اما مقدار زیادى از این جنبه اجرایى دارد، جنبه بازسازى و جنبه بهسازى دارد، جنبه تقریباً درمانى و اینها دارد که اصلًا به دستگاه اجرایى برمى‏گردد، قرار بر این بود که لااقل کمیسیون در رابطه با این قضیه هم یک مقدارى بحث و بررسى بکنند. مضافاً بر همه اینها شاید این یکى از مصادیق مزیت بر اصل است براى این‏که آقایان احیاى حقوق عامه را با این کشدارى به دادستان کل داده‏اند. بسیار خوب اقدام مناسب براى پیشگیرى اموال آنها. این هم باز بسیار خوب امور حسبیه ریاست سازمان بازرسى کل کشور. خوب بازرسى کل کشور نوعى نظارت بر حسن اجراى قوانین است. نظارت بر حسن اجراى قوانین در قانون اساسى قبلى دو تا مکانیزم داشت: در رابطه با آیین‏نامه‏هاى دولتى و دستگاه‏هاى دولتى مربوط به دیوان عدالت ادارى بود. در ارتباط با سطح وسیع و کلى مربوط به سازمان بازرسى است، آقایان همه را به دادستانى کل داده‏اند. بسیار خوب شما براى رئیس دستگاه قضائى چه گذاشته‏اید؟ براى آنها چه مانده؟ این یکى از مسائلى است که شما همه اینها را در اختیار دادستانى کل گذاشته‏اید و آمده‏اید گفته‏اید که دادستانى کل کشور باید این‏طورى بشود و بعد این یکى از مسائلى است که به نظر من اولًا اقدام مناسب براى پیشگیرى از وقوع جرم باید تفکیک بشود. آن کار اجرایى‏اش از کار قضائى‏اش باید تفکیک بشود، علاوه بر اینها شما وظایف دادستان کل را هم باید دقیقاً مشخص‏تر بکنید. علاوه بر اینها پیشنهادى را که جناب آقاى مؤمن مطرح کردند، بنده هم با آن موافقم. یا ما بیاییم اصلًا دادستان کل را حذف کنیم، هیچ اشکالى هم ایجاد نمى‏کند، مشکلى هم به وجود نمى‏آورد و اگر هم نمى‏خواهید دقیقاً مسأله را حذف بکنید طورى مطرح بکنید ... مسأله وزارت را ولو این‏که این بحث را از نظر محدود اختیارات بودن مطرح شود، خودم هم این شبهه را دارم. براى مسأله وزارت دادگسترى جزو محدود اختیارات ما نبود، اما لااقل اگر آقایان از محدود اختیارات، دقیقاً تعدى فرمودند و قضیه را جاى دیگر هم تسرى دادند، این مسأله را حل بکنند: «وزیر دادگسترى که کارش پستچى بودن و نقل نامه‏ها و لوایح و مصوبات است، بعد آن را منتقل کردن به دستگاه دولت و این یقیناً آن برد لازم و کارآیى لازم را واقعاً نمى‏تواند داشته باشد. و اگر هم وزیر، وزیر مجتهدى بشود و آزادى عمل هم داشته باشد ...» طبیعى است همان‏طورى که جناب آقاى دکتر حبیبى هم اشاره فرمودند آن اطاعت لازم و آن هماهنگى لازم را با رئیس دستگاه قضائى نمى‏تواند داشته باشد.
آخرین حرفى که لازم است عرض بکنم و در صحبت‏هاى جناب آقاى طاهرى هم بود. من عرض مى‏کنم اصل 172 یا کلًا حذف بشود، یا اساساً من معتقدم که مطرح کردن کمیسیون بر خلاف محدوده اختیارات خودش است. این باید همان چیزى که در قانون اساسى قبلى بوده در همان وضع بماند، مخصوصاً به این نکته اشاره بکنم. مسأله این‏که در قانون اساسى آمدن براى دستگاه‏هاى نظامى دادگاه خاص نظامى مطرح کردن، این دادگاه ویژه نیست. این دادگاه رسیدگى به جرائم خاص نظامى است. و الا همه عزیزان قبول دارند ما در اسلام دادگاه ویژه نداریم، دادگاه ویژه یعنى چه؟ دادگاه مال همه است. منتها به طور طبیعى جرائم مختلف است. جرائم همان‏طورى که حقوقى با جزایى فرق مى‏کند. طبیعى است که مسائل خاص نظامى با غیر نظامى فرق دارد به همین جهت آمده‏اند گفته‏اند که مثلًا افرادى که در آنجا به جرائم خاص نظامى رسیدگى مى‏کنند، (یک چنین دادگاهى) شما به عنوان صلاح‏اندیشى بیایید همه اینها را به‏
Majlis:2 Volume:2 Sessions:15-28 Page:736
آنجا منتقل بکنید علاوه بر این‏که با تمرکز مخالف است، مضافاً بر این‏که بر خلاف اختیاراتى است که حضرت امام رضوان اللّه تعالى علیه دقیقاً فرموده‏اند. مضافاً بر همه اینها عزیزان دقیقاً نوع تنظیمى که داشتند اگر مى‏آمدند تنها کلمه «شورا» را حذف مى‏کردند به جایش کلمه «رئیس قوه قضائیه» را مى‏گذاشتند، یقیناً کارشان همان بود. عزیزان اگر کارى کرده‏اند به نظر من بیش از محدود اختیارات خودشان هست و از این جهت است که من به کلیاتش هم رأى نمى‏دهم. والسلام علیکم و رحمة اللّه و برکاته.
رئیس- سلمکم اللّه.
منشى (یزدى)- آقاى خوئینى‏ها بفرمایید.
موسوى خویینى‏ها- بسم اللّه الرحمن الرحیم. بنده هم به دو دلیل با کلیات طرح مخالفم و تقاضا هم مى‏کنم که در این بحث بر خلاف سایر بحث‏هایى که از کمیسیون‏هاى دیگر مى‏آمد على‏رغم مخالفت‏هایى که در کلیات مى‏شد آخرالامر رأى مى‏دادیم. در عین حال براى این‏که مى‏گفتیم مقصود از این بحث‏ها این است که جلسه با نقطه‏نظرات همه آقایان آشنا بشود که در بحث جزئیات بداند که عمدتاً در ذهن اکثریت اعضا چه مى‏گذرد. اما اینجا من تقاضا مى‏کنم که، حالا که بحث در مخالفت است به کلیاتش هم رأى داده نشود و تا آنجایى که من از مجموعه بحث‏ها برداشت کردم تقریباً موافق چندانى جز همان دو سه نفر اعضاى کمیسیون فکر نمى‏کنم داشته باشد.
اولًا بنده مخالفم با کلیات، براى این‏که هیچ یک از اینها در مفهوم تمرکز در مدیریت قو قضائیه نمى‏گنجد و ما هم که بنا نداشتیم فصل یازدهم را که در ارتباط با قوه قضائیه است تمام اصولش را بازنگرى بکنیم. با توجه با این توصیه‏هاى مکررى که مى‏شود که ما حتى‏الامکان بحث‏هایمان را جمع و جور بکنیم. حالا وقتى ما یک چنین فرصت فراوانى نداریم چرا مى‏رویم وارد یک مقوله‏هایى مى‏شویم که حرف زیاد خواهد داشت.
این نکته را هم باز مجدد تکرار مى‏کنم که اساساً بحث در تمرکز در مدیریت قوه قضائیه است. چون من از اظهارات بعضى از برادرها على‏رغم این‏که مدعیشان را قبول دارم اما استدلال‏هایشان ضعیف بود و مى‏فرمودند که خوب این امور را که ما مثلًا به «دادستان کل» دادیم براى «رئیس قوه قضائیه» چه مانده؟ مثل این‏که ما در ذهن‏مان آمده که به رئیس قوه قضائیه مى‏خواهیم کار قضائى احاله بکنیم در حالى که همان بحثى که شد، کارى که بر عهد شوراى عالى قضائى بود، مى‏خواهیم بر عهد رئیس قوه قضائى بگذاریم و ما هرگز در قانون اساسى فعلى براى شوراى عالى قضائى کار قضائى نگذاشتیم. یعنى هیچ‏گاه شوراى عالى قضائى نمى‏تواند به جاى یک قاضى، محکمه تشکیل بدهد و به یک دعوا رسیدگى بکند. همان‏گونه که تاکنون شوراى عالى قضائى کار قضائى نمى‏توانست انجام بدهد. از این به بعد رئیس قوه قضائیه هم نمى‏تواند انجام بدهد. و این هم توجه بشود که واقعاً رئیس قوه قضائیه با این بار سنگینى که بر دوش او هست، برایش امکان ندارد که بیاید بنشیند و یک محکمه تشکیل بدهد، یک دعوایى را دو ساعت، سه ساعت، چهار ساعت، پنج ساعت به آن رسیدگى بکند تا یک حکمى را هم صادر بکند. یک کسى را که ما گفتیم تشکیلات قوه قضائیه را او باید ایجاد بکند، گفتیم باید لوایح را او تهیه بکند، گفتیم استخدام قضات بر عهد او هست. عزل و نصب و تمام امور، حتى‏
Majlis:2 Volume:2 Sessions:15-28 Page:737
امور اجرایى قوه قضائیه را هم گفتیم بر عهد او است با همین بحث‏هایى که شد گفتیم وزیر همان در حد رابط باشد که من آنجا نظر خودم را عرض مى‏کنم. خوب یک کسى که این همه مسؤولیت بر دوش او هست ما مى‏خواهیم یک کار قضائى هم بر عهد او بگذاریم یعنى به او اجازه بدهیم که شما یک دادگاه هم خودت تشکیل بده. هر پرونده‏اى را احیاناً میل‏تان شد و هر پرونده‏اى خودتان صلاح بدانید آن را به آنجا بیاورید و رسیدگى بکنید، چون قاعدتاً رئیس قوه قضائیه نمى‏تواند برود در عرض یکى از دادگاه‏هایى که 2- 3 هزار دادگاه داریم در عرض آنها قرار بگیرد. لابد یک دادگاهى فوق همه دادگاه‏ها مى‏خواهد تشکیل بدهد من نمى‏دانم اصلًا در محدود وظایف ما چنین چیزى هست؟ چون ما مى‏خواهیم مدیریت قوه قضائیه را متمرکز بکنیم نه عمل قضائى را متمرکز بکنیم. یعنى به جاى 100 تا دادگاه یک دادگاه ایجاد بکنیم. اصلًا این امر معقولى نیست، تمرکز در قضا کار صحیح نیست. این مسأله اول. پس بنده با کلیات مخالفم براى این‏که همه این مسائل خارج از محدود وظیفه شوراى بازنگرى است. دادستان کل برایش وظایفى تعیین بشود که حالا من آنجا عرض مى‏کنم چون خود من هم در کمیسیون رفتم و مطلبى را عرض کردم. آن اصل مربوط به سازمان قضائى نیروهاى مسلح که مطلب را من باز آنجا عرض مى‏کنم. این هم خارج از وظیفه ما هست. کلیات یعنى همین دیگر، یعنى اساساً این را بیخود آورده‏اند. این به معناى این‏که مى‏گوییم مخالف با کلیات، یعنى این را نمى‏بایستى این چنین مى‏کردید نه این‏که اصلش را قبول داریم، مى‏گوییم حالا آنجا «و» آن را کم و زیاد بکنید که آن در بحث جزئیات مى‏شود ما مى‏گوییم اصلًا این نمى‏بایست در کار بازنگرى ما وارد مى‏شد، اما حالا مورد به مورد.
یک نکته‏اى را باز در کلیات بگویم چون در فرمایشات آقایان اظهار مى‏شد که رئیس دیوان عالى کشور چون قاضى القضات است، اصلًا این را آقایان توجه بکنید که دیوان عالى کشور کار قضائى نمى‏کند یک قاضى اصطلاحى و قانونى است نه قاضى شرعى، یعنى به این معنا در هر شعبه‏اى از دیوان کشور که فعلًا 30 شعبه داریم، سه تا قاضى عالى‏رتبه نشسته، کارش این است یک پرونده‏اى از شهرستان مى‏آید از هر یک از دادگاه‏هاى کشور که قاضى آن کسى است که در آن شهر در دادگاه نشسته است و رسیدگى کرده است و حکم داده است. منتها براى رعایت احتیاط قانون اساسى گفته یک مرجع عالى قرار مى‏دهیم، قبل از این‏که این حکم اجرا بشود، این پرونده را بر مى‏دارند و به این شعبه مى‏آورند. دادگاه هم نیست چون دادگاهى که نه شاکى و نه متهم در آنجا حضور دارد نه شهودى در آنجا احضار مى‏شوند. هیچ یک از شرایط محکمه را این شعبه ندارد. فقط او کارش این است که این اوراق و این پرونده را نگاه مى‏کند ببیند آن قاضى که گفته است مثلًا این قتل عمد است آیا طبق قانون عمد بوده یا نبوده است؟ یعنى آن متهم قصد کشتن او را داشته است یا نه یا عمل، عملى است که نوعاً کشنده است یا نه؟ این‏طورى بررسى مى‏کند و بعد از این‏که شعبه فهمید بلى قتل عمد را درست تشخیص داده، آن وقت نگاه مى‏کند ببیند حکمى که داده، درست است یا نه؟ یعنى این‏که آیا قاتل اقرار داشته، نگاه مى‏کند ببیند شهودى بوده، شهود معتبر بوده، از باب قسامه بوده، یعنى یک کارشناسى قضائى مى‏کند، و الا اصلًا شعب دیوان کشور دادگاه نیستند که ما خیال مى‏کنیم قضات دیوان کشور، قاضى‏القضات هستند. رئیس شعبه اول، اسمش رئیس دیوان عالى کشور است، رئیس دیوان عالى‏
Majlis:2 Volume:2 Sessions:15-28 Page:738
کشور هم برخلاف وضعیت موجود، این نکته را من عرض بکنم مثل این‏که یک بار هم در آن جلسه قبل این را عرض کردم بعد از پیروزى انقلاب، شخصیت‏هایى که آمدند و رئیس دیوان عالى کشور شدند، شخصیت آنها، جامعه و همه ما را به اشتباه انداخت. فکر کردیم که رئیس دیوان عالى کشور، عالى‏ترین مقام قضائى کشور است. یعنى شخصیت مرحوم شهید بهشتى، رئیس دیوان عالى کشور، ما خیال مى‏کردیم چون مرحوم بهشتى رئیس دیوان عالى کشور است یعنى بالاترین قاضى ایشان است. در حالى که طبق قانون اساسى و قانون عادى قاضى منصوب ایشان مى‏توانست حکم بدهد. اما مرحوم شهید بهشتى حق نداشت حکم صادر بکند. به حسب قوانین عرض مى‏کنم. یا بعد از آن مرحوم شهید بهشتى جناب آقاى موسوى اردبیلى، در حالى که رئیس دیوان عالى کشور یعنى کسى که در شعبه اول، اولًا مثل بقیه شعب کار مى‏کند.
و ثانیاً بیش از آنها وظیفه‏اش این است که پرونده‏هایى که از شهرستان‏ها مى‏آید، صاف که در شعب نمى‏رود مى‏آید در دفتر رئیس دیوان عالى کشور جمع مى‏شود، ایشان اینها را دانه‏دانه به شعب ارجاع مى‏دهد. یکى را نگاه مى‏کند مى‏بیند که پرونده حقوقى است به شعبه حقوقى مى‏دهد، یکى جزایى است، به شعبه جزایى مى‏دهد. آمار شعب در نزد او هست، مى‏بیند شعبه اول 10 تا پرونده دارد، مى‏تواند الان پرونده ارجاع بدهد. شعبه دوم الان 20 تا پرونده نزدش هست، فعلًا پرونده براى او ارجاع نمى‏دهد. یعنى یک کار ادارى صرف مى‏کند. پس این ذهنیت درست بشود، گمان نکنیم رئیس دیوان عالى کشور یعنى قاضى‏القضات. ایشان کار و وظیفه‏اش در این حد است و ذهن‏مان را خالى بکنیم از شخصیت‏هایى که تاکنون در این دوره بعد از پیروزى انقلاب، رئیس دیوان عالى کشور شده‏اند، این هم یک مطلب.
اما در ارتباط با دادستان کل. من در آن بحث‏هاى کلیات اینجا عرض کردم که اگر ما باشیم و این قانون اساسى تاکنون در این قانون اساسى دادستان کل وظیفه مهمى که بر عهده‏اش بوده که در قانون اساسى هم بوده، این بوده است که: «عضو شوراى عالى قضائى» بوده، یعنى یک پنجم مدیریت قوه قضائیه اگر این‏طورى قابل تقسیم باشد چون مشترکى است که دیگر قابل تقسیم نیست. اما اگر فرض مى‏کردیم مدیریت قابل تقسیم است. یک پنجم مدیریتش مال رئیس دیوان عالى کشور بود، یک پنجم دادستان کل، یک پنجم هم هر یک از آن سه نفر دیگر هم سه پنجم.
خوب حال این مدیریت را ما از شورا گرفتیم و به یک نفر دادیم، همان‏طور که آن سه نفر بیکار خواهند شد و باید تشریف ببرند، دادستان کل هم بیکار خواهد شد. علت این‏که بنده پیشنهاد حذف دادم این بود که حالا ممکن است آقایان بگویند حذفش برخلاف وظیفه است. خوب شما اگر بخواهید حذف نکنید فقط آقایان بدانید یک سمتى را که هیچ کارى ندارد در قانون اساسى آورده‏اید، این مثل آن‏که مثلًا رئیس‏جمهور در آنجاهایى که تشریفاتى است ... یک رئیس‏جمهورى در قانون اساسى بیاوریم و هیچ وظیفه‏اى هم براى او تعیین نکنیم. خوب شأن قانون اساسى اجل از این است که یک عنوانى را تصریح بکند در حالى که هیچ وظیفه‏اى براى او گفته نشده باشد.
لذا بنده در آن عرایض قبلى‏ام در آن جلسات گفتم با این اصلاحى که ما مى‏کنیم خود به خود باید دادستان کل را حذفش بکنیم.
Majlis:2 Volume:2 Sessions:15-28 Page:739
منشى- وقت‏تان تمام است.
سید محمد موسوى خوئینى‏ها- چشم، الان عرایضم را تمام مى‏کنم، بنده در کمیسیون شرکت کردم دیدم جو این است که نه، ما دادستان کل که در دنیا داریم، همه جا هست اگر حذفش بکنیم بد است، دیدم جو این‏طورى است گفتم حالا بنابراین که دادستان کل حذف نشود، بیایید براى او یک وظایفى درست بکنید همین‏طور بیکار نباشد. به خصوص این عناوین پر طمطراق بیکار، کلى مزاحمت ایجاد مى‏کند. شما یک کسى را به عنوان دادستان کل منصوبش بکنید، هیچ کارى هم نداشته باشد، اتفاقاً این سازمان بازرسى کل کشور را خود بنده پیشنهادش را آوردم. منتها این از باب این‏که دیدم آقایان به حذفش رضایت نمى‏دهند و الا خود بنده عقیده‏ام این است که این حذف بشود و نیازى نیست. پس این یک مسأله بنده با آن موافق نیستم.
نسبت به آن سازمان قضائى من یک سابقه‏اى از آن بگویم که براى آقایان مفید است. اساساً ببینم چرا سازمان قضائى نیروهاى مسلح در قانون اساسى آمده؟ در قانون اساسى قبل نبوده. در گذشته دادگاه‏هایى بود که به شکل خاص، حتى جرایم ضد امنیت را هم آنها رسیدگى مى‏کردند. همه آقایانى که الان اینجا تشریف دارید و قبلًا یعنى در رژیم گذشته گرفتار شدید، همه شماها را به دادگاه‏هاى نظامى بردند و محاکمه کردند.
خبرگان اول در آن موقع و با آن فضاى انقلاب براى این‏که بفهمانند «سازمان قضائى نیروهاى مسلح» حق رسیدگى به جرائم علیه امنیت و این نوع چیزها را ندارد. این را در قانون اساسى آوردند و وظیفه‏اش را هم گفتند. یعنى در حقیقت مى‏خواستند دست و پایش را ببندند و الا اصلًا لزومى نداشت. «سازمان قضائى نیروهاى مسلح» اسمش در قانون اساسى بیاید. پس ببینید! علت این‏که آورده‏اند این بوده که در گذشته «سازمان قضائى نیروهاى مسلح» که وظیفه‏اش هم خاص جرائم نظامى است. یعنى سرپرست حاضر نشده، غیبت کرده و نمى‏دانم تفنگش چه طورى شده، از جبهه فرار کرده و امثال این‏طور چیزها که این هم خیلى کار قضائى واقعش را بخواهید نیست، این یک کارى مثل تخلفات ادارى مى‏ماند. براى این کار مناسب است ما یک سازمان خاصى را ایجاد بکنیم اما بیاییم بگوییم که اگر مرتکب مثلًا جرائمى شد و گناهانى که شرعاً حد دارد، این را هم ببریم در «سازمان قضائى» بررسى بکنیم، این تجزیه قوه قضائیه است. عجیب بود که استدلال کمیسیون این بود که ما چون در تمرکز بحث مى‏کردیم دیدیم این هم خودش تمرکز است. معناى این تجزیه است یعنى شما مى‏خواهید دو تا دادگسترى درست بکنید: یعنى یک «دادگسترى» حالا ما داریم مى‏خواهید بگویید یک «دادگسترى» هم در نیروهاى مسلح درست مى‏کنیم و آن اشکالاتى گفتند که بیچاره مردم که اگر با یک نظامى دعواشان بشود، جرمى و چیزى اتفاق بیفتد، اصلًا از وارد شدن در یک فضاى نظامى وحشتش مى‏گیرد به خصوص بالاخره آن رفیق دارد و این ندارد، این اولًا.
ثانیاً این‏که سازمان قضائى نیروهاى مسلح در همه جاى کشور حضور ندارد، در جاهایى است که نیروهاى مسلح حضور فعال دارند، آن هم یک جاهاى خاص. مثلًا شما در تهران در هم‏
Majlis:2 Volume:2 Sessions:15-28 Page:740
نقاط تهران شما دادگاه دارید، اگر مردم احتیاجشان بیفتد. اما اگر بخواهید به سازمان قضائى نیروهاى مسلح بروید از تمام منطقه تهران، بیچاره مردم باید به یک نقطه کشانده بشوند. این چه ظلمى است که ما مى‏خواهیم به مردم بکنیم. آن برادرمان که از سازمان قضائى براى کمیسیون توضیح دادند، او با من صحبت کرد، او مى‏گفت حذفش هم بکنید، ما موافقیم. یعنى این اصل را از قانون اساسى بردارید، هیچ اشکالى ندارد چون خود قوه قضائیه مى‏تواند در تشکیلات یک دادگاه‏هایى را تأسیس بکند و بگویید این به آن جرائم خاص رسیدگى کند. بنابراین این هم مربوط به سازمان قضائى نیروهاى مسلح است، پس بنده با همه کلیات مخالفم. اما راجع وزیر ...
منشى- جناب موسوى فرمایش‏تان طولانى شد.
سید محمد موسوى خوئینى‏ها- صحبت‏هایم زیاد شد من اگر مطمئن بودم آقایان رأى نمى‏دهند، صحبت نمى‏کردم.
اما راجع به وزیر، ملاحظه بفرمایید ما بالاخره یک رابط مى‏خواهیم، یعنى قوه قضائیه با مجلس یک رابط مى‏خواهد. شما مى‏فرمایید اسمش را معاون بگذاریم. بنده مى‏گویم اگر این معاون، عنوان وزیر داشت و مجلس به او رأى داد. در قوه مجریه هم در جلسات هیأت دولت، حضور مستمر داشت. این بهتر مى‏تواند مسائل قوه قضائیه را به این دو قوه منتقل بکند یا یک کسى که معاون است باید بیاید در را بزند و ببیند به او وقت مى‏دهند، اجازه مى‏دهند بیاید و یا اجازه نمى‏دهند بیاید. خوب پس ما این‏که رابط مى‏خواهیم مسلم است. مى‏فرمایید اگر وزیر باشد، خوب این وزیر هیچ کاره است، خوب بالاخره باید آن کارى که انجام بشود، حالا چرا اسمش وزیر نباشد که چه بسا اگر ما بخواهیم یک معاونى انتخاب بکنیم که عنوان وزیر هم داشته باشد، مثلًا یک شخصیتى مثل آقاى دکتر حبیبى را مى‏توانیم خدمت قوه قضائیه و کل نظام را بیاوریم. اما اگر این عنوان را نداشت چه بسا افرادى مثل ایشان را هرگز نتوانیم ما از او استفاده بکنیم باید یک آقایى را بیاوریم که راضى باشد که در حدّ معاون باشد. با عرض معذرت پس من با کلیات مخالفم که کلیات این طرح هم همین‏ها بود اما این‏که در فلان جا اسم «شورا» را به «رئیس» تبدیل بکنیم. این اصلًا در کلیات به طور کلى نبوده. والسلام علیکم ورحمة الله.
نایب رئیس (هاشمى رفسنجانى)- آقاى عمید هم 50 دقیقه وقت دارند یعنى ایشان هم قاعدتاً مى‏خواهند همة وقت‏شان را صحبت بکنند. البته یک نکته را ما اینجا داشته باشیم آقایان یادشان باشد حتى اگر کلیات این رأى نیاورد بر اساس آن کلیات قبلى که ما تصویب کردیم بسیارى از آنچه که اینجا آمده مى‏تواند به عنوان شور دوم آنجا بیاید. یعنى اصلًا لازم نبود ما یک بخش دومى به عنوان شور اول بیاوریم. شما مى‏توانستید همین‏ها را به عنوان شور دوم بیاورید وآقایان پیشنهاد حذف بدهند، آقاى عمید دیگر صحبت نکنند ما رأى بگیریم رد بشود آقایان همین‏ها را ببرند در کمیسیون.
عباس‏على عمید زنجانى- آقاى هاشمى! ما مى‏خواهیم در این مورد صحبت بکنیم همه اینها جواب دارد.
نایب رئیس- شما فکر مى‏کنید امید رأى آوردن دارید؟
عمید زنجانى- خوب بالاخره باید جواب سؤال‏ها را داد و شبهات جواب دارد، آقایان‏
Majlis:2 Volume:2 Sessions:15-28 Page:741
یک طرفه صحبت کردند.
سید هادى خامنه‏اى- اگر این‏جورى است رأى‏گیرى بکنید.
نایب رئیس- خوب ایشان حق‏شان است ما که نمى‏توانیم حق ایشان را ضایع بکنیم و ضمناً آقاى مشکینى هم وقت گرفته‏اند، بنابراین ما جلسه را مى‏گذاریم براى روز دوشنبه ...
رئیس (مشکینى)- صحبت وقت بنده فقط نیست.
نایب رئیس (هاشمى رفسنجانى)- آقاى عمید اگر منصرف بشوند ما رأى مى‏گیریم و معناى رأى هم این خواهد شد که ...
عمید زنجانى- مسأله نظر شخص من نیست، مسأله آیین‏نامه است.
منشى (محمد یزدى)- اگر کمیسیون مى‏تواند از حق خودش در شور دوم دفاع بکند به عنوان شور دوم مطالبش را بیاورد. همین‏طور که جناب آقاى هاشمى مى‏فرمایند، بنابراین اشکالى ندارد.
عمید زنجانى- شبهات باید جواب داده شود، با این شبهات رأى نمى‏آورد.
منشى (محمد یزدى)- خوب حالا شبهات را در دفاع در شور دوم مى‏توانیم بگوییم این که اشکالى ندارد.
نایب رئیس (هاشمى رفسنجانى)- با این شبهات کلیات رأى نمى‏آورد.
منشى (یزدى)- بلى، این کلیات رأى نمى‏آورد ولى ما مطالب‏مان را در شور دوم مى‏توانیم بیاوریم.
نایب رئیس- حالا به هر حال ایشان مى‏خواهند صحبت کنند و ما مى‏خواهیم به آیین‏نامه عمل بکنیم.
سید هادى خامنه‏اى- شما از کمیسیون قضائى سؤال کنید نه از مخبر.
نایب رئیس (هاشمى رفسنجانى)- حالا اجازه بدهید ببینیم حدود رأى چه قدر است. آقایانى که با کلیات این طرح موافقند، این رأى واقعیت نیست، مى‏خواهیم ببینیم چه قدر طرفدار دارد. آقایانى که با کلیات این طرح موافقند، دستشان را بلند کنند (سه نفر دستشان را بلند کردند) آقاى مشکینى هم که مخالفند. اگر این‏طورى است آقاى عمید بگذاریم که وقت شما هم صرفه‏جویى بشود و بروید شور دوم همین‏ها را بیاورید.
عمید زنجانى (مخبر کمیسیون)- محول مى‏کنیم به رئیس کمیسیون.
نایب رئیس (هاشمى رفسنجانى)- جناب آقاى مشکینى! جناب‏عالى به عنوان رئیس کمیسیون، موافقت بکنید که اگر این رد شد همین مسائل را شما به عنوان شور دوم، هر مقدارش را خواستید مى‏توانید بیاورید.
رئیس- اشکالى ندارد.
نایب رئیس (هاشمى رفسنجانى)- خیلى خوب رأى مى‏گیریم. آقایانى که با کلیات این طرح موافق هستند دستشان را بلند کنند (سه نفر دستشان را بلند کردند) رأى نیاورد. پس بنابراین آقایان این مطالبى که اینجا آمده مربوط به آنجا است. در شور دوم بیاورند اینجا بحث بکنیم و آقایان پیشنهاد حذف بدهند.
Majlis:2 Volume:2 Sessions:15-28 Page:742
4- پایان جلسه و تاریخ تشکیل جلسه آینده‏
رئیس- ختم جلسه اعلام مى‏شود، جلسه بعدمان روز دوشنبه خواهد بود.
 (جلسه ساعت 45/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:743
 جلسه بیستم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و ده دقیقه سه شنبه بیست و سوم خرداد ماه 1368 هجرى شمسى برابر با نهم ذیقعده الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید.
2- تصویب گزارش شور دوم کمیسیون (4) در خصوص تغییر نام «مجلس شوراى ملى» به «مجلس شوراى اسلامى».
3- تصویب گزارش شور دوم کمیسیون (4) در خصوص تعداد نمایندگان مجلس شوراى اسلامى‏
4- تصویب گزارش شور دوم کمیسیون (4) در خصوص تمرکز در مدیریت صدا و سیما
5- بحث پیرامون گزارش شور دوم کمیسیون (4) در خصوص راه بازنگرى قانون اساسى جمهورى اسلامى ایران‏
6- پایان جلسه و تاریخ تشکیل جلسة آینده‏
Majlis:2 Volume:2 Sessions:15-28 Page:744
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور هجده نفر جلسه رسمى است. دستور جلسه را اعلام بفرمایید.
منشى (حسن ابراهیم حبیبى)- بسم الله الرحمن الرحیم. دستور بیستمین جلسه عمومى شوراى بازنگرى قانون اساسى بعد از ظهر سه شنبه بیست و سوم خرداد ماه 1368 مطابق با نهم ذیقعده 1409:
گزارش شور دوم از کمیسیون چهارم در خصوص:
1- تغییر نام «مجلس شوراى ملى» به «مجلس شوراى اسلامى».
2- تعداد نمایندگان مجلس شوراى اسلامى.
3- تمرکز در مدیریت صدا و سیما.
4- راه بازنگرى قانون اساسى جمهورى اسلامى ایران.
رئیس- کلام الله مجید را تلاوت بفرمایید.
 (حجت الاسلام عبدالله نورى چند آیه از سورة آل عمران را به قرار ذیل تلاوت کردند):
اللهم صل على محمد وآل محمد
اعوذبالله من الشیطان الرجیم- بسم الله الرحمان الرحیم‏
إِنَّ فِی خَلْقِ السَّماواتِ وَ الْأَرْضِ وَ اخْتِلافِ اللَّیْلِ وَ النَّهارِ لَآیاتٍ لِأُولِی الْأَلْبابِ* الَّذِینَ یَذْکُرُونَ اللَّهَ قِیاماً وَ قُعُوداً وَ عَلى جُنُوبِهِمْ وَ یَتَفَکَّرُونَ فِی خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَکَ فَقِنا عَذابَ النَّارِ* رَبَّنا إِنَّکَ مَنْ تُدْخِلِ النَّارَ فَقَدْ أَخْزَیْتَهُ وَ ما لِلظَّالِمِینَ مِنْ أَنْصارٍ* رَبَّنا إِنَّنا سَمِعْنا مُنادِیاً یُنادِی لِلْإِیمانِ أَنْ آمِنُوا بِرَبِّکُمْ فَآمَنَّا* رَبَّنا فَاغْفِرْ لَنا ذُنُوبَنا وَ کَفِّرْ عَنَّا سَیِّئاتِنا وَ تَوَفَّنا مَعَ الْأَبْرار
 (صدق الله العلى العظیم- حضار صلوات فرستادند).
 «از آیه 190 تا 193 سوره آل عمران»
2- تصویب گزارش شور دوم کمیسیون (4) در خصوص تغییر نام «مجلس شوراى ملى» به «مجلس شوراى اسلامى»
رئیس- دستور جلسه را اجرا کنید.
منشى (یزدى)- مخبر کمیسیون چهارم تشریف بیاورید.
محمد امامى کاشانى (مخبر کمیسیون 4)- آقایان در تغییر نام «مجلس شورا» پیشنهادهایى داشتند که بازگشت تمام آنها به یک تغییرات لفظى از نظر کمیسیون بود، براى اینکه ما «اصل» ننوشته بودیم تا آن اشکالات را به وجود بیاورد. به هر حال یک بررسى کردیم و تصویب شد که اصلاحیه به این صورت: «درتمامى اصول و سرفصل‏ها و مقدمة قانون اساسى جمهورى اسلامى ایران عبارت «مجلس شوراى ملى» به «مجلس شوراى اسلامى» تغییر مى‏یابد» با توجه به تمام صحبت‏هایى که آقایان داشتند یک چنین چیزى تصویب شد.
نایب رئیس (هاشمى رفسنجانى)- من به عنوان رئیس کمیسیون یک توضیح بیشترى بدهم که ایشان ندادند.
ببینید بحثى که آن روز بود، این بود که چگونه در قانون اساسى معلوم باشد که ما این‏
Majlis:2 Volume:2 Sessions:15-28 Page:745
کار را کرده‏ایم (در تاریخ آینده) این را محول کردیم که به یکى از سه صورت انجام بگیرد:
یا وقتى که قانون اساسى تنظیم مى‏شود در اولین جایى که نام مجلس را عوض کردیم زیر آن پاورقى مى‏نویسیم که اینجورى عرض شد (یعنى متن را آن جا مى‏نویسیم مى‏گوییم در جلسة فلان در این تاریخ تصویب شد که عوض بشود) یا اینکه در شور سوم به هر حال شما با ید براى مجموعة این تغییرات یک کارى بکنید، یعنى ما این اصولى که عوض مى‏کنیم قاعدتاً در یک جایى باید آخر قانون اساسى یک توضیحى بدهیم این هم در آن جا مى‏گنجد.
به هر حال فعلا آنچه که لازم به تصویب است، همین جمله است. بعد از این تصمیم بگیریم این مطلب را چگونه در یک جایى از قانون اساسى بگنجانیم که روشن بشود در این تاریخ شده.
منشى- آقاى خوئینى‏ها بفرمایید.
سید محمد موسوى خوئینى‏ها- عرض من هم شاید در تأیید همین مطلبى باشد که فرمودید که ما در کلیة اصولى که ایجاد تغییر و اصلاح مى‏کنیم لابد در مقدمة این قانون اساسى یک چیزى نوشته مى‏شود که این اصل اینطورى بوده و حالا اصلاح شده. اما آن چیزى که به آراى عمومى گذاشته مى‏شود (قانون اساسى گذشته با این اصلاحات) یعنى اصلاحات مى‏آید در متن و از این به بعد آن متنى که در دست همه مردم هست، قانون اساسى خواهد بود که اصلاحات در آن انجام شده است و نه اینکه متن قانون اساسى فعلى حفظ بشود بعد آن وقت یک چیزى را به آراى عمومى بگذاریم که اصل چند، این جمله‏اش اصلاح شد!
نایب رئیس (هاشمى رفسنجانى)- نخیر ما عوض مى‏کنیم.
محمد موسوى خوئینى‏ها- پس اگر این شد مثل بقیه در مقدمه یکى از چیزهایى که ما این جا تصویب مى‏کنیم، این است که در تمام اصول قانون اساسى که به آراى عمومى خواهیم گذاشت، هر جا اسم «مجلس شوراى ملى» بوده، «مجلس شوراى اسلامى» مى‏کنیم و همان را به رأى مى‏گذاریم، بنابراین نه ما اصلى در این جا تصویب مى‏کنیم و نه مثلا یک بندى، یک ماده‏اى، یک چیزى ...
هاشمى رفسنجانى- نظر ما هم همین است. جناب آقاى یزدى بفرمایید.
محمد یزدى- عرض شود که من هم همین سؤال را داشتم که این مصوب به عنوان یک اصل مستقل مى‏خواهد تصویب بشود و در قانون اساسى مى‏خواهد بیاید یا این یک دستورالعمل هست که باید در سراسر قانون اساسى عمل بشود؟ اگر اصل باشد ممکن است باز بى اشکال نباشد، حالا اگر دستورالعمل باشد که ... (هاشمى رفسنجانى- نه اصل نیست، دستورالعمل است) بسیارخوب.
نایب رئیس- آقاى بیات بفرمایید.
اسدالله بیات- بسم الله الرحمن الرحیم. در دو مرحله باید بحث بشود. یکى شیوه اینکه چطور ما به همه پرسى بگذاریم که این همان است که حضرت عالى مى‏فرمایید این را ما قبول داریم، در قانون اساسى باید کلمه «ملى» به «اسلامى» تبدیل بشود و بعد شاید در آن فرمى که براى رأى گذاشته مى‏شود کلمه‏اى، نه به این مورد خاص، اشاره مى‏شود «کلیة موارد هشت گانه که در آن قانون اساسى منظور شده به همه پرسى و رفراندم گذاشته مى‏شود». این مال آن جاست!
Majlis:2 Volume:2 Sessions:15-28 Page:746
اما بنده معتقدم الان در این شورا اینطور باید به رأى گذاشت:
1- کلمه «ملى» حذف و کلمه «اسلامى» جاى ملى گذاشته شود.
این را شورا الان تصویب بکند طبیعى است که به ادارة قوانین گفته مى‏شود و منظور مى‏کند و در رفراندم هم همین کار را مى‏کنیم. یعنى الان رأى گیرى غیر از آن شکلى است که ما در همه پرسى (همان طور که جناب آقاى موسوى خوئینى‏ها و حضرت عالى هم توضیح فرمودید) داریم. بنابراین الان رأى ما این است که کلمه «ملى» حذف و جاى آن کلمه «اسلامى» بیاید.
نایب رئیس (هاشمى رفسنجانى)- ببینید ما اصلا در شور دوم این جورى بحث نداریم. آقایان یادشان باشد که در شور دوم پیشنهادها به بحث گذاشته مى‏شود یا اگر پیشنهادى نیست، بحث نمى‏کنیم. حالا چون آن جا آقایان پیشنهادى نداشتند باید این عبارتى را که ما این جا آورده‏ایم به رأى بگذاریم.
امامى کاشانى- تازه عبارت را ما جالب‏تر آورده‏ایم.
نایب رئیس (هاشمى رفسنجانى)- آقاى عمید با اینکه در این مورد پیشنهادى به ما نداده‏اند، نمى‏دانم چه بحثى مى‏خواهند بکنند؟
عمید- در مورد آن مصوبه ایرادى به نظر مى‏رسد.
منشى (یزدى)- اگر قبلا پیشنهادى داده بودید و در کمیسیون بحث شده بود وارد شده بود حالا ...
هاشمى رفسنجانى- براى بحث‏هاى این جورى دیگر به کسى وقت ندهید، در شور دوم دیگر نمى‏توانید اشکال بکنید، عبارت ما این است:
در تمامى اصول و سرفصل‏ها و مقدمة قانون اساسى جمهورى اسلامى عبارت «مجلس شوراى ملى» به «مجلس شوراى اسلامى» تغییر مى‏یابد.
این کار عملى است، انجام مى‏شود.
بیات- باید در تمامى ....
نایب رئیس (هاشمى)- در تمامی گفتیم دیگر! اگر این بدعت را باز بکنیم، دیگر شور اول و دوم مخلوط می شود و دوباره از نو به شور اول بر مى‏گردیم.
امامى کاشانى- ما اصول را اسم برده‏ایم.
نایب رئیس (هاشمى)- ما تمام اصول را که شصت و چند مورد بود گذاشتیم و جایش معلوم است.
عمید- تمام امیدها به این بود که در شور بحث شود.
نایب رئیس (هاشمى)- شور دوم به پیشنهادها وصل مى‏شود، آیین‏نامه را بخوانید.
مؤمن- من مى‏خواستم عرض کنم چیزى که کمیسیون تصویب کرده، عین همان چیزى است که خود آقاى بیات پیشنهاد مى‏کنند. پیشنهاد ایشان این است که در همه جا کلمه «ملى» حذف شود و به جاى آن «اسلامى» بیاید. آقایان هم همین کار را کرده‏اند و گفته‏اند عبارت «مجلس شوراى ملى» به «مجلس شوراى اسلامى» تغییر مى‏یابد.
 «تغییر مى‏یابد» یعنى «ملى» حذف مى‏شود و به جاى آن «اسلامى» گذاشته مى‏شود.
نایب رئیس (هاشمى رفسنجانى)- بلى یعنى همان موارد را هم ضمیمه کرده‏ایم.
Majlis:2 Volume:2 Sessions:15-28 Page:747
آیین‏نامه را اگر مى‏خواهید یک بار بخوانید.
منشى (یزدى)- در مادة 21: «کلیة پیشنهاد دهندگان مى‏توانند در کمیسیون مربوط حاضر شوند. دربارة پیشنهاد توضیح بدهند. کمیسیون موظف است این کار را بکند» در ماده 22: «پیشنهاد دهنده‏اى که نظرش در کمیسیون رد شده است مى‏تواند پیشنهادش را در جلسة عمومى مطرح کند.»
نایب رئیس (هاشمى رفسنجانى)- شرح آن هم هست که چگونه مطرح کنند.
منشى (یزدى)- دربارة آن اگر پیشنهاد باشد، مخالف و موافق مى‏توانند صحبت کنند.
نایب رئیس (هاشمى رفسنجانى)- امروز چند نفر هستیم؟ (منشى- 22 نفر) آقایانى که با این مصوبه کمیسیون که خدمتتان قرائت کردیم موافقند رأى بدهند (همه موافق بودند) به اتفاق آراء تصویب شد.
عمید- در مقدمة قانون اساسى هم کلمه ملى بکار رفته است گرچه اثر حقوقى ندارد.
نایب رئیس (هاشمى رفسنجانى)- ما گفتیم آن جا هم حذف بشود. آقاى امامى! گزارش دوم را شما توضیح بدهید که چرا ما به این جا رسیدیم که آقایان در جریان بحث‏ها قرار بگیرند.
3- تصویب گزارش شور دوم کیسیون (4) در خصوص تعداد نمایندگان مجلس شوراى اسلامى‏
امامى کاشانى (مخبر کمیسیون 4)- اصل: عدة نمایندگان مجلس شوراى اسلامى 270 نفر است و از تاریخ تصویب این قانون پس از هر 10 سال حداکثر 20 نفر نماینده با در نظر گرفتن عوامل «انسانى، سیاسى، جغرافیایى و نظایر آن ها» مى‏تواند اضافه شود.
زرتشتیان و کلیمیان هرکدام یک نماینده و مسیحیان آشورى و کلدانى مجموعاً یک نماینده و مسیحیان ارمنى جنوب و شمال هر کدام یک نماینده انتخاب مى‏کنند.
محدودة حوزه‏هاى انتخابیه و تعداد نمایندگان را قانون معین مى‏کند.
ما پیشنهادهاى آقایان را در کمیسیون مطرح کردیم و با توجه به اینکه این 270 نفر براى مجلس کافى است و اگر بگوییم در صورتى که به جمعیت اینقدر اضافه شد، ما اینقدر نماینده اضافه کنیم، در شور اول مطرح شد که ما تنها به جمعیت نمى‏توانیم تکیه بکنیم و عامل جمعیت را نمى‏توانیم در نظر بگیریم و آن چیزى که ما را وادار مى‏کند بر اینکه بر تعداد نمایندگان اضافه بکنیم موقعیت‏هاى سیاسى و جغرافیایى است و احیاناً موقعیت هایى است که مربوط به جمعیت باشد، یعنى با توجه به اینکه ما الان نمى‏توانیم از جایى نماینده‏اى بگیریم، در کمیسیون تمام پیشنهادهایى که نتیجه‏اش برمى گشت به اینکه ما از جایى نماینده حذف کنیم، رد شد. حالا یا بر اساس استانى بودن رد شدن یا بر اساس اینکه از کجا کم کنیم، به کجا اضافه کنیم، رد شد. بر همین پایه که جایى را که نماینده داده‏ایم، دیگر نمى‏توانیم از آنها بگیریم. براى اینکه مردم ناراحت مى‏شوند و دلیلى ندارد که ما مردم را ناراحت بکنیم فقط بحث این است که ممکن است در بعضى از جاها جهات سیاسى پیش بیاید که ما احتیاج داشته باشیم در یکى از نقاط دوردست مثل نقاط محروم (احیاناً) براى نماینده و اینها احتیاج داشته باشیم که نماینده اضافه بکنیم.
ما بر این اساس یک مصوبه‏اى در شورا آوردیم که در آن گفته‏ایم چنانچه در سطح کشور یک میلیون جمعیت اضافه بشود پس از گذشت هر 10 سال در برابر یک میلیون جمعیت یک‏
Majlis:2 Volume:2 Sessions:15-28 Page:748
نماینده اضافه بشود که نتیجه‏اش این مى‏شد که بعد از 20 سال 20 نفر نماینده اضافه بشود. دوستان تقریباً یک اشکالى بر این داشتند که آقایان در شور اول مکرر روى آن تکیه مى‏کردند که شما مى‏گویید اگر یک میلیون نفر برجمعیت کشور اضافه شد مثلا ششصد هزار نفر، هشتصد هزار نفر بر تهران اضافه شد، یک نماینده به مثلا فلان بندر یا فلان نقطة مرزى بدهیم؟! این چه رابطه‏اى پیدا مى‏کند که ما اگر بگوییم جمعیت در یک جا زیاد بشود، در یک جاى دیگر آن طرف کشور ما یک نماینده اضافه کنیم؟ این رابطه‏اش چه مى‏شود؟ البته ما رابطه را هم درشور اول مطرح کردیم. گفتیم که چه بسا ممکن است عامل جمعیت اقتضا بکند که براى همان جایى که جمعیت است، نماینده اضافه بشود. براى اینکه ما به دست قانونگذار گذاشته‏ایم چه بسا قانونگذار از این 20 نماینده‏اى که الان پس از 10 سال مى‏خواهد اضافه بکند مثلا 5 نفرش را به تهران بدهد، 2 نفرش را به اصفهان بدهد، 1 نفر را به تبریز بدهد، چند تایش را به نقاطى که یکسرى مسائل جغرافیایى یا یک سرى مسائل سیاسى دارند، بدهد. بنابراین دستشان باز است که به هر کجایى که بخواهند، بدهند. ولى درعین حال این اشکال در ابتداى امر به نظر مى‏آمد که ما بگوییم که اگر یک میلیون نفر به جمعیت اضافه شد، در برابر آن یک نماینده بدهند، به کجا؟ به آن جایى که نیاز هست. این عامل عدم ارتباط صدر و ذیل، آن چیزى که موجب هست و آن چیزى که به قول معروف مقتضى و مقتضاست، کانّه فرق مى‏کند، براى اینکه آن چیزى که مقتضى و تمام معنا بوده، مسألة سیاسى بوده و آن چیزى که در متن عبارت آمده، روى یک میلیون تکیه شده که تقریباً عامل جمعیت باشد. ما همین محتوا را به تعبیر دیگرى آورده‏ایم ولى اسم جمعیت را برداشته‏ایم، یعنى آن یک میلیون را برداشتیم ولى همان محتوا را آوردیم. با این اصل که گفتیم وقتى 10 سال گذشت 20 نفر نماینده اضافه مى‏شود دیگر عبارت «یک میلیون جمعیت» را نیاوردیم و این مصوب ما تقریباً از نظر اکثر آقایان دیگر بى اشکال بود. براى اینکه آن اشکال اساسى که بر این مى‏شد، همین بود که یک تناسبى بین اول و آخر این عبارت ندارد.
لذا ما اینجورى تصویب کردیم و گفتیم که «و از تاریخ تصویب این قانون پس هر 10 سال حد اکثر 20 نفر نماینده با در نظر گرفتن عوامل انسانى، سیاسى، جغرافیایى و نظایر آنها مى‏تواند اضافه شود.» این 20 نفر نماینده‏اى که ما نوشتیم، این بر همین اساس است. آن وقت عوامل انسانى را آوردیم، یعنى قانونگذار مى‏تواند با توجه به جمعیت، به یک جایى نماینده بدهد، به مسایل سیاسى توجه کند، به آن توجه بدهد، به جغرافیایى توجه کند، به عامل اقتصادى خوب توجه کند، مى‏تواند بکند ولى درعین حال حد اکثر 20 نفر هستند که بر این اساس خوب وقتى که 10 سال دیگر گذشت کل این 290 نفر نماینده مى‏شود. آن وقت آن جاهایى که قانونگذار فکر مى‏کند با توجه به این عوامل نماینده اضافه کند، اضافه مى‏کند.
بعضى آقایان هم در کمیسیون تشریف آوردند و پیشنهادهایشان هم مطرح شد و صحبت شد، بعضى از آنها خودشان قانع شدند بر اینکه این پیشنهادشان تمام نیست و بعضى از پیشنهادها هم همین مسأله را داشت که جمعیت یک میلیون در این جا یک مقدارى بیگانه است از اینکه به عامل سیاسى توجه بشود، با اینکه ما عامل سیاسى، جغرافیایى را آورده بودیم، ولى یک جورى این یک میلیون به چشم مى‏خورد که یک بیگانگى بین یک میلیون و بین اضافه‏
Majlis:2 Volume:2 Sessions:15-28 Page:749
شدن به چشم مى‏خورد. ما براى این جهت یک میلیون را برداشتیم ولى سقف را حفظ کردیم و عوامل را به جاى خودش گذاشتیم.
نایب رئیس (هاشمى رفسنجانى)- اولا آقایان وقتى که صحبت مى‏کنند حتماً آن دکمه‏اى که جلویشان هست باز کنند که صدایشان ضبط بشود.
ثانیاً در آیین‏نامة ما هست که آقایان مى‏توانند پیشنهاد هایشان را این جا مطرح کنند، ده دقیقه هم وقت دارد، بعد مخالف و موافق هم 10 دقیقه، مخبر کمیسیون هم 10 دقیقه، بنابراین وقت زیادى براى هر پیشنهاد هست. پیشنهاد هم در این مورد داریم. ظاهراً این جایش خالى است که پیشنهاد جدید ما مى‏توانیم بپذیریم یا نه؟ سؤال هم عیب ندارد. شما سؤالتان را مکتوب به ما بدهید. سؤال را مخبر کمیسیون یا رئیس کمیسیون جواب مى‏دهد.
مؤمن- اخطار آیین‏نامه‏اى دارم.
نایب رئیس- بفرمایید.
محمد دانش‏زاده (مؤمن)- عرض کنم که پذیرفته شدن پیشنهاد جدید هم در خود آیین نامه هست منتها باید 5 نفر متفقاً تقاضا کنند.
نایب رئیس (هاشمى رفسنجانى)- عبارتى که آقاى مؤمن مى‏فرمایند، پیشنهادهاى جدید در صورتى که به امضاى 5 نفر برسد و جلسة عمومى آن را قبول کند، براى بررسى به کمیسیون ارسال مى‏شود، نه اینکه در این جلسه بحث مى‏شود یعنى اگر آقایان خواستند پیشنهاد جدیدى بدهند، بدهند، جلسه هم این را قبول مى‏کند و به کمیسیون مى‏فرستد، کمیسیون بررسى مى‏کند، دوباره این جا مى‏آورد. پس آقاى عمید و آقاى موسوى اردبیلى که قبلا پیشنهادشان را به ما داده‏اند و به کمیسیون تشریف آورده‏اند و بحث هم کرده‏ایم، اگر مى‏خواهند پیشنهادشان را مطرح کنند. آقاى عمید بفرمایید.
عباسعلى عمید زنجانى- بسم الله الرحمن الرحیم. در مورد مصوبة مربوط به تعداد نمایندگان مجلس شوراى اسلامى من دو تا پیشنهاد دارم:
پیشنهاد اول مربوط به تعداد نمایندگان هست که با وجود اینکه کمیسیون مصوبة قبلى‏اش را اصلاح کرده، باز به نظر مى‏رسد که این 20 نفر نماینده که هر سال 10 سال اضافه مى‏شود، ملاک آن هیچ مشخص نیست که اگر احیاناً افزایش جمعیت نداشته باشیم، بلکه کاهش جمعیت داشته باشیم، باز هم 20 نفر افزوده مى‏شود؟ از این نظر ساکت است و لذا پیشنهاد من دقیقا این بود که هر سیصد هزار نفر یک نماینده افزوده بشود و منتها این براى هر 300 هزار نفر افزایش جمعیت یک نماینده تعیین مورد نماینده را مى‏شود با همین قید عوامل انسانى، سیاسى، جغرافیایى و نظایر آنها آورده بشود که آن مشکل وزارت کشور هم حل بشود که بعضى از مناطق هست که نماینده ندارند و بالاخره با افزایش تعداد نماینده براى آن جاها باید فکر نماینده کرد.
این مشکل سیاسى هم با این پیشنهادى که من دارم، حل مى‏شود و سیصد هزار نفر هم یک عدد متعادل و عادلانه‏اى است که نه آن حالتى را دارد که تعداد، افزایش زیادى داشته باشد، حتى به یک حسابى از آن یک میلیون نفر هم کمتر منظور مى‏شود. در هر حال هم از نظر رقم (300 هزار) یک رقم عادلانه و معتدلى است و هم اینکه با توجه به عوامل انسانى،
Majlis:2 Volume:2 Sessions:15-28 Page:750
سیاسى، جغرافیایى موردش را مى‏شود تعیین کرد که به کدام حوزة انتخاباتى این یک نفر افزوده بشود؟
نایب رئیس (هاشمى رفسنجانى)- منظورتان این 300 هزار نفر در هرحوزه است یا در کل کشور؟
عمید زنجانى- البته پیشنهاد من در حوزه است و در کمیسیون یکى از جهاتى که این رد شد، این بود که انتخابات حوزه‏اى نیست، ولى قابل تصحیح است که اگر در کل کشور هم ... البته در کل کشور هر سیصد هزار نفر یک نفر معنا ندارد، در هر حوزه است و البته این اشکال را کمیسیون کرد و خدمتتان عرض کنم که به نظر من اینجور مى‏رسد که در قانون اساسى ما نمى‏توانیم یک چیز جزئى را مسلم بگیریم. این مربوط به آیین‏نامة انتخابات است. ممکن است در آینده آیین نامة انتخاباتى حوزه‏اى باشد. چه ایرادى هم دارد؟ اتفاقاً عادلانه‏ترین انتخابات هم حوزه‏اى است. معنا ندارد تهران 30 تا نماینده داشته باشد، باید 30 تا حوزة منتخب (به فتح خ) خودشان را بشناسند و نسبت به او معرفت کامل داشته باشند.
بنابراین اشکالى که کمیسیون رد مى‏کرد، اشکال واردى نیست. من از این پیشنهادم مى‏گذرم، به همین مقدار اکتفا مى‏کنم،
پیشنهاد دوم را من ...
نایب رئیس (هاشمى رفسنجانى)- جناب آقاى عمید! اگر مى‏خواهید رأى بگیریم بحث نشود.
عمید زنجانى- براى هر پیشنهاد 10 دقیقه است؟
نایب رئیس (هاشمى رفسنجانى)- بلى.
عمیدزنجانى- پس اجازه بدهید من یک توضیح بیشترى بدهم.
همانطورى که قبلا هم صحبت شد در قانون اساسى که 150 هزار نفر یک نماینده منظور شده، با توجه به رشد سریع جمعیت در کشورمان خواه ناخواه این موجب مى‏شود که افزایش نمایندگان در مجلس به نحوى باشد که همانطور که به نظر اکثر اشکال به نظرمى رسید، مجلس از کنترل خارج بشود، ممکن است تعداد از 400 نفر هم بالاتر برود و یک مجلس مثلا شلوغى باشد که کارآیى زیادى نداشته باشد.
اما با بالابردن تعداد و نسبت به 300 هزار نفر درحقیقت این اشکال به نصف تقلیل پیدا مى‏کند و از این نقطه نظر من فکر مى‏کنم که این پیشنهاد، پیشنهاد خوبى مى‏تواند باشد، در میان حداکثر و حداقل یک حد متعارفى هست. من دیگر احتیاجى نمى‏بینم که بیشتر از این توضیح بدهم.
منشى- آقاى هاشمى بفرمایید.
نایب رئیس (هاشمى رفسنجانى)- شبیه پیشنهاد آقاى عمید را جناب آقاى موسوى اردبیلى هم داشتند و در کمیسیون خیلى بحث کردیم (دو جلسه بحث کردیم) به نظرمان منطقى نمى‏آید، حالا من مختصر عرض مى‏کنم. ببینید ایشان مى‏گویند نسبت به هر 300 هزار نفر یکى اضافه بشود.
Majlis:2 Volume:2 Sessions:15-28 Page:751
سؤال این است! اگرمنظورتان این است که درکل ...
موسوى اردبیلى- پیشنهادم این است که براى هر سیصدهزار نفر درهر حوزه یک نماینده انتخاب شود، درحوزه هایى که نماینده تعیین شده است و به حد نصاب نرسیده است، تعداد نمایندگان کاهش پیدا نکند.
نایب رئیس (هاشمى رفسنجانى)- بسیار خوب بیشتر توضیح بفرمایید.
سید عبدالکریم موسوى اردبیلى- عرض من اولش همان فرمایش جناب آقاى عمید است. من معتقدم که عامل جمعیت را از نظر دور نداریم، تعداد را درنظر بگیریم. بحثى که در خدمتتان بودیم آن جا به من گفته شد که عامل جمعیت ناپایدار است، روى عامل جمعیت خیلى نمى‏شود حساب کرد، من قانع نشدم. دلیلش تقسیمى است که فعلا نمایندگان درحوزه‏ها تعیین شده‏اند، این طبق عامل جمعیت تعیین شده، بعد هم که شما مى‏فرمایید در هر 10 سال 20 نفر اضافه مى‏کنید، این فقط به خاطر عامل جمعیت نیست، عامل سیاسى، عوامل دیگر در کنار عامل جمعیت، آن هم به حساب مى‏آید نه اینکه عامل جمعیت و آن مطابق ارتکاز اصلا این است عامل جمعیت را در نظر بگیرند و به نسبت عامل نظام مى‏گویند تهران مثلا 30 نفر، فلان جا 10 نفر، فلان جا 3 نفر آدم وقتى که نگاه مى‏کنید خوب این اصلا عامل جمعیت بود. اینکه ما بگوییم بعد از ده سال، 20 نفر اضافه مى‏شود حالا آن آقایان خودشان ان شاءالله این عوامل را درنظر بگیرند بالاخره آنها هم آدم‏هاى عاقلى هستند، فلان هستند آنها همه‏این عوامل را درنظر بگیرند، دستشان را باز بگذاریم، این یک چیز احاله بر مجهول است و ایجاد اختلاف که هر 10 سال یک مرتبه بر سر تقسیم این 20 نفر غوغایى برپا مى‏شود. این یکى مى‏گوید به ما بدهید، آن یکى مى‏گوید از نظر سیاسى ما مقدمیم. آن یکى مى‏گوید کى، هیچ کس هم نمى‏داند ضابطه چیست؟ ضابطه مانده به این است که آقایان بنشینند یک روز یک جور فکر کنند، روز دیگر هم جور دیگر فکر کنند. مهم‏ترین مسألة این مملکت را ما بدون تهیه این‏ها بگذاریم، من فکر مى‏کنم صلاح نیست. اگر منظور این است که این دویست وهفتاد نفر یک مرتبه، پانصد نفر نباشد، چهارصد نفر نباشد و این راهم بپذیرید، من عرض مى‏کنم که:
اولا ملاک حوزه باشد.
ثانیا تعداد سیصد هزار نفر باشد.
ثالثا هیچ گونه کاهشى از چیزهایى که حالا هست، ندهید (به نصاب نمى‏رسد) چون برداشتن، کم کردن مشکلاتى دارد. کم نشود، ولى اضافه هم نشود، بیاید برسد به آن حد نصاب. تنها چیزى که در کمیسیون به من گفته شد، این بود که گاهى یک جا افزایش جمعیت دارد، یک جاى دیگر جدیدا تأسیس شده، پنجاه هزار نفر، صدهزار نفر جمعیت دارد و آن جا اصلا نماینده نداشته باشد. وظیفه ایجاب مى‏کند که آن جا یک نماینده باشد، مى‏شود گفت مگر در مواردى که جدید التأسیس هست و قبلا نماینده‏اى نداشته وقتى که جمعیتش به تعداد معین رسید (مثلا پنجاه هزار نفر یا صد هزار نفر) حالا بفرمایید مثلا با مراعات جنبه‏هاى و امثال این‏ها یک نفر مى‏شود در آن جا اضافه کرد.
اقلا این گوشة مسأله را بدهید دست مجلس یا امثال این‏ها مقدماتش را هم فراهم کنید، هم نظر شماها تأمین مى‏شود، هم افزایش آن جمعیت و خارج از کنترل شدن نمى‏شود یک چیز
Majlis:2 Volume:2 Sessions:15-28 Page:752
سرراستى هم هست، یعنى ضابطه‏اش این است و اگر محاسبه‏اى که شما کرده بودید، من هم کرده بودم بشود، سال‏ها طول مى‏کشد، از دویست و هفتاد نفر اضافه نمى‏شود مگر چند تا در آن مواردى که به ششصد هزار نفر رسیده قبلا نبوده یا مواردى که جدیدا تأسیس شده، جمعیتش به پنجاه هزار یا صد هزار رسیده و از نظر سیاسى لازم است ما در آن جا یک کسى را بگذاریم آن هم با این یک قید تأمین مى‏شود. عرض من این است حالا شما جواب بفرمایید.
نایب رئیس (هاشمى رفسنجانى)- آقایان خواهش مى‏کنم دقت بکنید به آن عواملى که ما را به این نتیجه رساند. البته آن پیشنهاد قبلى ما هم که یک میلیون گفته بودیم، باز توى جلسة ما به صورت یک پیشنهاد باقى است. اگر این رأى نیاورد، آن قابل طرح است منتها این بیشتر رأى داشت. ببینید حرف آقایان این است که اگر سیصد هزار جمعیت به یک حوزه اضافه شد، یک نماینده اضافه بشود. این یک فرض است. اگر حالا یک مقدار باز ما مسلحه کنیم و بگوییم نه مى‏تواند آن فرض هم بحث بشود یعنى اگر سیصد هزار جمعیت به کل کشور که اضافه شد، یک نماینده در کل کشور اضافه بشود، این به نظر هیچ یک از آقایان نیست.
موسوى اردبیلى- من نظرم این نیست.
نایب رئیس (هاشمى رفسنجانى)- خیلى خوب، حالا که نظر این نیست، ببینید اشکالى که پیش مى‏آید این است، آقایان مى‏گویند در هر حوزه‏اى که سیصد هزار نفر اضافه شد، ما یک نماینده اضافه مى‏کنیم. مشکل ما این است که در آینده جاهایى درکشور به وجود مى‏آید که ممکن است صد هزار نفر، دویست هزار نفر، دویست و هفتاد هزار نفر، دویست و نود هزار جمعیت داشته باشند و ما نمى‏توانیم به آنها نماینده بدهیم، یعنى اگر در کشور شهرهاى جدیدى ساختیم یا درظرف چند سال این شهرهاى کوچکى که الان هستند، بزرگ شدند و جمعیت زیادى پیدا کردند ما طبق پیشنهاد آقایان به این‏ها نمى‏توانیم نماینده بدهیم، براى اینکه سقف ما 270 تا است باید این‏ها به سیصد هزار نفر برسند تا شما یک نماینده به آنها بدهید.
عباسعلى عمید زنجانى- درهر جا که سیصدهزار نفر افزایش یافت شما مى‏توانید یک نماینده بدهید.
نایب رئیس (هاشمى رفسنجانى)- خوب حالا این یک پیشنهاد جدیدى است، پس همان سطح کشور شد، ببینید ایشان به سطح کشور برگشتند.
عمید- به سطح کشور نه، حوزه‏اى حساب کنید داریم نماینده دادند ...
منشى (یزدى)- سطح کشور حساب مى‏شود.
نایب رئیس (هاشمى رفسنجانى)- خیلى خوب، یعنى هر جا، یعنى اگر مثل بندر عباس سیصد هزار نفر جمعیت اضافه کرد ما یک نماینده به بوشهر بدهیم. مى‏توانیم بدهیم منظور ایشان این است. حالا آقایان ببینند این چیز خیلى جالبى هست یا نه؟ حالا فرض هم هست، (یکى از آقایان- جالب نیست) مى دانم نیست، ما آن جا چون بحث کردیم لذا همه شقوق آن را من مى‏گویم.
اگر منظور این باشد که به همان حوزه بدهیم که آقاى اردبیلى مى‏گویند یا شما فرضتان اگر این باشد معنایش این است که ما حوزه‏هاى جدیدمان بى نماینده بماند. خیلى خوب، الان شهرى مثل آستارا با سى، چهل هزار جمعیت یک نماینده دارد، با پیشنهاد شما شهرهاى جدیدمان‏
Majlis:2 Volume:2 Sessions:15-28 Page:753
که دویست و نود هزار جمعیت پیدا مى‏کند نماینده نخواهد داشت. شما هیچ جوابى به ما ندادید که این چه فرضى است براى این مى‏کنید عوامل سیاسى هم پیش مى‏آید. الان در جاهایى مثل گلپایگان و خوانسار که دعوا دارند (محلات- دلیجان) ممکن است تا ده سال دیگر جمعیت این‏ها هم برسد به جمعیت بالایى، ما نمى‏توانیم به این‏ها دو تا نماینده بدهیم، باید همین یک نماینده را بگذاریم همیشه هم صبر کنند. قانون اساسى هم هست یعنى این‏ها مأیوسند که هیچ وقت نمى‏توانند نماینده بگیرند. ما که آمدیم به جاى یک میلیون، بیست نماینده آوردیم، تقریباً همان روح را حفظ کردیم، یعنى فرض ما بر این است که سالى نزدیک به دو میلیون نفر بر جمعیت اضافه مى‏شود، ده سال بیست میلیون نفر اضافه مى‏شود، ما براى اینکه فقط این جواب سؤال را بدهیم که هى آقایان مى‏گفتند چه طور براى یک میلیون جمعیت یک نماینده مثلا آقاى عمید مى‏گفتند آمریکا چقدر است؟ فرانسه چه قدر است؟ و محاسبه نمى‏کردند که اگر برگردیم به کل جمعیت ما، دوباره همان سیصد هزار نفر مى‏شود در کل که حساب بکنیم اولا براى اینکه یک چنین حرفى زده نشود و ثانیا براى اینکه این اشکال را نکنید که جمعیت در تهران اضافه شده، چرا به جاى دیگر نماینده مى‏دهید؟ ما آمدیم بازگذاشتیم، گفتیم که دیگر نگوییم جمعیت کجا اضافه شده، در ده سال بیست تا نماینده اضافه مى‏شود. مجلس اگر تشخیص داد به هر جا بدهد به آن جا مى‏دهد، یعنى آن‏ها صلاح آن روز را نگاه مى‏کنند ببینند کجاى مملکت کشش و نیاز به نماینده دارد.
اشکال دیگرى که آقاى اردبیلى جواب ندادند حالا اگر جواب این است که در فرض شما نوعا به جاهایى مثل تهران و اصفهان فقط اضافه مى‏شود یعنى فرض اینکه سیصد هزار نفر اضافه بشود در ظرف 10 سال شهرهایى مثل مشهد، تهران، اصفهان، شیراز شهرهاى بزرگ مشمول مى‏شود، کم اتفاق مى‏افتد که شهرهاى کوچک سیصد هزار نفر به آن‏ها اضافه بشود که ممکن است بشود ما نمى‏گوییم محال است ولى عمدتاً این پیشنهاد شما نماینده جدید را سوق مى‏دهد به تهران و به شهرهاى بزرگ، این اشکال را هم جنابعالى آن جا به ما جواب ندادید حالا اگر جوابى داشتید که مى‏دادید.
بنابراین، این دو اشکال این جا وارد است، طرح ما هم هیچ اشکالى ندارد، بیست نماینده در ده سال در اختیار دولت و مجلس، شرایط هم حتماً براى ما تحمیل مى‏کند که جاهاى جدیدى در ده سال پیدا مى‏شود که باید نماینده اضافه بکنیم، تازه ما گفتیم «مى‏توانند» آن آقایانى هم که امضاى پنج نفرى به ما دادند، گفتند که بکنید 10 تا به جاى 20 تا. خوب ما گفتیم مى‏تواند، ما که نگفتیم حتما 20 تا اضافه بشود. بگذارید دست مجلس و دولت باز باشد. آن روز اگر مصلحت دید دولت و مجلس متفقاً 20 نفر لازم داشتند 20 نفر اضافه مى‏کنند، اگر نشد 10 تا اضافه مى‏کنند، 5 تا اضافه مى‏کنند. بنابراین ما دست را باز گذاشتیم دیگر شما حالا بیایید دوباره یک بحثى درست بکنید بگویید 10 تا، 10 تا هم دوباره برود به کمیسیون و برگردد گمان مى‏کنم لازم نباشد.
منشى (یزدى)- آقاى مشکینى به عنوان موافق بفرمایید.
على مشکینى- بسم الله الرحمن الرحیم. من اصلا تعجب مى‏کنم که عدد نمایندگان چه ارتباط با عدد منتخبین باید داشته باشد. ما این جا یک انتخاب منتخب داریم مردمند. منتخبین هم نمایندگانند یک ما به‏
Majlis:2 Volume:2 Sessions:15-28 Page:754
منشى (یزدى)- حاج آقا به عنوان موافق پیشنهادى که مورد بحث است صحبت کنید.
مشکینى- مى‏خواهم ثابت کنم اینکه نوشته شده صحیح است.
نایب رئیس- موافق صحبت کنید.
رئیس (على مشکینى)- موافق صحبت مى‏کنم دیگر، مگر بنا نبود ما هم موافق صحبت کنیم؟
منشى (یزدى)- خیر، موافق پیشنهاد مورد بحث، پیشنهاد مورد بحث این است که در برابر هر سیصد هزار نفر یک نماینده باشد.
على مشکینى- مى‏خواهم ثابت کنم با اینکه این جا نوشته شده موافق هستم.
منشى (یزدى)- بله، شما موافق اصل گزارش دارید صحبت مى‏کنید.
مشکینى- بله، طبق گزارش.
منشى (یزدى)- خوب اصل گزارش مورد بحث نیست.
مشکینى- پس خیلى خوب، من بحث را براى بعد مى‏گذارم.
نایب رئیس (هاشمى رفسنجانى)- آقاى عمید به عنوان موافق شما ده دقیقه صحبت کنید.
عباسعلى عمید زنجانى- خدمتتان عرض کنم تنها مانعى که در برابر پیشنهاد هست و منطقى هم هست، همان طور محظور نرسیدن نماینده به مراکزى است که به حد نصاب نرسیده‏اند یعنى به سیصد هزار نفر نرسیده‏اند، من مى‏خواهم عرض کنم که این جور مشکلات را شما انتظار دارید در قانون اساسى حل بشود؟ این‏ها را باید قانون عادى حل کند. شما در قانون اساسى مى‏توانید جاى پایى براى قانون عادى بگذارید که در قانون عادل مشکل حل بشود. شما اگر قبول بفرمایید که هر سیصد هزار نفر یک نماینده، آن وقت مى‏شود به همان صورتى که جناب آقاى موسوى هم فرمودند به نحوى محول به قانون بشود که اگر احیاناً چنین مشکلى به وجود آمد، از طریق قانون عادى آن مشکل حل بشود. اما اینکه مى‏فرمایید که این مصوبه کمیسیون هیچ ایرادى ندارد، آخر ملاک به دست داده نشده همان طور که آقاى موسوى هم گفتند آخر این بیست نفر به چه ملاکى افزوده بشود؟ حالا کاهش جمعیت شد (حالا درست یا نادرست) فرض بفرمایید مردم آمدند کنترل موالید کردند و جمعیت کشور ما از پنجاه میلیون یک مرتبه آمد به چهل میلیون! باز شما مى‏خواهید افزایش نماینده داشته باشید؟
امامى کاشانى- خیر، گفتیم «مى‏تواند».
عمید- شما مى‏گویید حداکثر اینقدر.
امامى- گفتیم مى‏تواند.
نایب رئیس (هاشمى رفسنجانى)- ببینید ما هم از دو دقیقه مان استفاده کنیم. در مورد اول اگر ما مى‏دانستیم شما برمى‏گردید به همان که اگر سیصد هزار جمعیت اضافه شد به هر جا مى‏خواهید اضافه کنید. حالا به همان برگشتید.
عمید زنجانى- البته با قانون عادى.
نایب رئیس (هاشمى رفسنجانى)- نه، به هر حال مى‏خواهید به آن جا برگردانید. آن را ما مى‏گوییم اگر سیصد هزار نفر بگیریم، براى هر سال ما باید 6 تا، 7 تا نماینده اضافه کنیم. یعنى ده سال باید هفتاد تا نماینده اضافه کنیم. ما این کار را نمى‏خواستیم بکنیم اگر ملاک سیصد بگیریم‏
Majlis:2 Volume:2 Sessions:15-28 Page:755
ما روى همان ملاک داریم کار مى‏کنیم. معیارمان هم همان یک میلیون است، اما این اشکالى که جنابعالى فرمودید که اگر جمعیت اضافه نشد، این را توى کمیسیون ما مطرح کردیم که این اشکال را ممکن است داشته باشد لذا ما همان پیشنهاد یک میلیون را باقى گذاشتیم که اگر آقایان این را نپسندیدند، همان پیشنهاد یک میلیون را باقى گذاشتیم که همان را برگردانیم ولى چون دیدیم آقایان اعتراض مى‏کنند ما این را فعلا آوردیم براى اینکه نگویند هیچ چیز را عوض نکردند، به علاوه ما که این جا نگفتیم (همان طور که آقاى امامى هم گفتند) حتماً اضافه بشود، عوامل سیاسى و این‏ها را هم باید در نظر بگیریم، آن موقع اگر دیدند که جمعیت مملکت کم شده خوب انجام نمى‏دهند.
امامى کاشانى- عامل انسانى ناظر به جمعیت هم هست.
نایب رئیس (هاشمى رفسنجانى)- بله، اصلا منظور از عامل انسانى جمعیت است.
آقاى عمید پیشنهادشان را بخوانند تا رأى بگیریم.
عباسعلى عمید زنجانى- پیشنهاد من به این شکل هست که در مورد تعداد نمایندگان در اصل 64، به جاى «به نسبت هر یکصد و پنجاه هزار نفر یک نماینده اضافه مى‏شود» جمله زیر آورده شود:
به نسبت هر سیصد هزار نفر، یک نماینده اضافه مى‏شود و ترتیب آن را قانون مشخص مى‏کند».
نایب رئیس (هاشمى رفسنجانى)- آقایانى که با این پیشنهاد موافق هستند رأى بدهند (عدة کمى دست بلند کردند) رأى نیاورد. آقاى اردبیلى هم پیشنهادشان را مطرح کنند.
سید عبدالکریم موسوى اردبیلى- براى هر سیصد هزار در هر حوزه یک نماینده انتخاب شود. در حوزه هایى که تعداد نمایندگان تعیین شده از قبل (یعنى قبلا تعیین شده) به حد نصاب نرسیده است، تعداد نمایندگان کاهش نمى‏یابد ولى تا به حد نصاب نرسیده، افزایش هم نمى‏یابد. (افزایش آن معلول این حد نصاب است) محل‏هاى جدیدى که از اول نماینده نداشته یا بعد این محل‏ها به وجود آمده اگر عواملى ایجاب کند که در آن جا نماینده باشد و مجلس شوراى اسلامى احساس کند لازم (وقتى جمعیتش مثلا پنجاه هزار نفر یا صد هزار نفر شد) در آن جا مى‏تواند یک نفر نماینده تعیین کند (براى رفع آن اشکالى که شما فرمودید).
نایب رئیس (هاشمى رفسنجانى)- موافقین پیشنهاد آقاى اردبیلى که خودشان قرائت فرمودند رأى بدهند (دو نفر رأى دادند) تصویب نشد. حالا آقاى هاشمیان راجع به پیشنهادشان توضیح بفرمایند.
حسین هاشمیان- بسم الله الرحمن الرحیم. همان طور که آقایان مى‏دانند علت اینکه اصل شصت و چهار را باید اصلاح بکنیم این است که بى رویه تعداد نمایندگان اضافه نشود و صحبت شد که همین (270 نفر) هم زیادى هستند، منتها چون کاهش آن عوارض سیاسى خواهد داشت، از این تعداد کم نشود، اساسا یک روندى را طى بکنیم که بتوانیم جاهایى که ضرورت دارد نماینده انتخاب بشود و درعین حال در انتخاب نماینده روند رشد نداشته باشیم.
لذا بنده در رابطه با تراکم جمعیت پیشنهادم را مطرح مى‏کنم که تراکم در حد پائین داریم، در حد متوسط داریم و در حد بالا داریم و ما اگر تراکم جمعیت را در کشور رعایت بکنیم، هم جاهایى که رشد جمعیتشان پایین است، داراى نماینده خواهند شد و هم اینکه جاهایى که رشد
Majlis:2 Volume:2 Sessions:15-28 Page:756
جمعیتشان فوق العاده بالاست، همه نمایندگان یا اکثر نمایندگان را به خودشان اختصاص نمى‏دهند و هم اینکه پاسخگوى شهرهاى جدید ما خواهد بود. چون جاهایى که اختلاف وجود دارد، تحت شمول قانون تراکم مى‏آیند.
بنابراین پیشنهاد بنده را عیناً قرائت مى‏کنم «عده نمایندگان مجلس شوراى اسلامى دویست و هفتاد نفر است و پس از هر سه دوره در صورت زیاد شدن جمعیت کشور در هر حوزه انتخاباتى به نسبت هر دویست هزار نفر در تراکم پایین و ششصد هزار نفر در تراکم متوسط و یک میلیون و دویست هزار نفر در تراکم بالا یک نماینده اضافه مى‏شود. زرتشتیان و کلیمیان هر کدام یک نماینده و مسیحیان آشورى و کلدانى مجموعا یک نماینده و مسیحیان ارمنى جنوب و شمال هر کدام یک نماینده انتخاب مى‏نمایند و در صورت افزایش جمعیت هر یک از اقلیت‏ها پس از سه دوره به ازاى هر دویست و پنجاه هزار نفر اضافى، یک نماینده اضافه خواهند داشت. مقررات مربوط به انتخابات و همچنین درجات تراکمى و محدودة حوزه‏هاى انتخابیه را قانون معین مى‏کند» و السلام.
محمد یزدى- من به عنوان مخالف صحبت مى‏کنم.
هاشمیان- موافق دارد؟
منشى (یزدى)- در آیین‏نامه البته ما چنین چیزى نداریم، فقط داریم پس از اینکه توضیح داده یک موافق و یک مخالف مى‏توانند صحبت کنند.
نایب رئیس (هاشمى رفسنجانى)- بله، توضیح بدهید.
منشى (یزدى)- عرض شود اینکه رقم نماینده را به تراکم مرتبط بکنیم اولا خود تراکم یک امر غیر ثابتى هست که تابع عوامل مختلف است و زود به زود تغییر مى‏کند، چون عواملى که منشأ تراکم مى‏شود گاهى عوامل جغرافیایى است، گاهى عوامل صنعتى است، گاهى عوامل سیاسى است، مثل ایجاد یک کارخانه در یک نقطه یا برداشتن یک کارخانه از یک نقطه یا ایجاد یک سازمان و مؤسسه‏اى در یک مرکز و بعضى عوامل دیگر که منشأ تراکم هست. این چیزى نیست که بتواند حالت ثابت داشته باشد و براى رفع این مسأله شما به قانون ارجاعش مى‏دهید، این باز یک حالت ناثابتى به وجود مى‏آورد. بنابراین، ارتباط با تراکم یک ارتباط معقولى به نظر نمى‏رسد. گذشته از اینکه وقتى شما مى‏گویید که در جاهایى که تراکم داشته باشد دویست و پنجاه نفر، این جور در حد متوسط یا حد بالا به هر حال در جاهایى که در حال حاضر فرض کنید تهران شما این جا را داراى تراکم مى‏دانید دیگر وقتى داراى تراکم مى‏دانید نتیجتاً این مى‏شود که به اینجا نماینده بدهید و به آن جاهایى که این حالت را ندارد با اینکه رشد جمعیت هم حالت طبیعى خودش را در هر دو نقطه على السویه داشته است یا توقف یا حتى برگشتش على السویه داشته است اما تراکم را وقتى ملاک دانستید آن جایى که به اصطلاح جمعیت کمترى داشته نماینده به آن ندادید و آن جایى که جمعیت بیشترى داشته نماینده به آن داده‏اید، بنابراین این باز یک نقصى هست که در پیشنهاد شما وجود دارد و در پیشنهاد کمیسیون وجود ندارد. از این جهات با این پیشنهاد من مخالف هستم.
نایب رئیس (هاشمى رفسنجانى)- موافق کیست؟ (اظهارى نشد) موافقى ندارد پس دیگر رأى هم نمى‏گیریم. پیشنهاد دیگرى نداریم؟ پیشنهاد بعدى آقاى عمید مطرح بشود.
هاشمیان- راى بگیرید.
Majlis:2 Volume:2 Sessions:15-28 Page:757
نایب رئیس (هاشمى رفسنجانى)- نه، یک دفعه ما رأى مى‏گیریم، بند بند که نمى‏خواهیم رأى بگیریم.
منشى (یزدى)- چون کسى موافق نیست، صرف نظر مى‏کنیم.
هاشمیان- صرف نظر که نمى‏شود، در آیین‏نامه که ندارد اگر موافق نداشت رأى گیرى نشود؟
نایب رئیس (هاشمى رفسنجانى)- نه نمى‏توانیم رأى بگیریم، حالا اگر مى‏خواهید رأى بگیریم.
هاشمیان- مجلس این جورى است، این جا این طورى نیست؟
نایب رئیس (هاشمى رفسنجانى)- مى‏خواهید رأى بگیریم؟
هاشمیان- بله رأى بگیرید.
نایب رئیس (هاشمى رفسنجانى)- خیلى خوب، آقایانى که با پیشنهاد آقاى هاشمیان موافق هستند، رأى بدهند (عدة کمى دست بلند کردند) تصویب نشد.
جنتى- آقاى هاشمى آن پیشنهادى را که این جا با امضاى پنج نفر داده شد، مطرح کنید. براى اینکه نخواهد برود توى کمیسیون و برگردد و ضمناً بلا جواب هم نمانده باشد، اگر موافق باشید مطرح بشود.
نایب رئیس (سیدعلى خامنه‏اى)- پاسخش را که ایشان دادند.
نایب رئیس (هاشمى رفسنجانى)- بله خوب باید جلسه تصویب کند، هر وقت مطرح شد مى‏خواهید الان مطرح کنید ببینید جلسه تصویب مى‏کند یا نه؟ آقاى جنتى خودشان پیشنهادشان را بگویند.
جنتى- پیشنهاد من این است که این بیست نفر، ده نفر بشود و دلیلش هم این است که ما اضافه کردن نمایندگان را باید به دلیل ضرورت‏ها بپذیریم و لزومى ندارد که حتماً نماینده زیاد بشود، ضرورت هم خیال مى‏کنم حد با ده نفر رفع مى‏شود و بیست نفر چرا اضافه بکنیم؟ من خیال مى‏کنم این یک تعدیلى است درهم آن پیشنهادى که قبلا مطرح شد.
نایب رئیس (هاشمى رفسنجانى)- آقاى خوئینى‏ها بفرمایید.
موسوى خوئینى‏ها- من موافقم.
نایب رئیس (هاشمى رفسنجانى)- این دیگر پیشنهاد موافق و مخالف ندارد. دارد که «پیشنهاد جدید در صورتى که جلسه عمومى آن را قبول کند» حالا چون ایشان یک مقدار صحبت کردند من بگویم اگر جلسه خواست رأى بدهد، من مى‏گویم که نه اینچنین لزومى ندارد که ما حالا بیاییم 10 نفر بکنیم ما گذاشته‏ایم مجلس مى‏تواند 10 نفر، 20 نفر، اضافه بکند، ما سیر صعودى جمعیت را هم بیش از این مى‏دانیم که الان ما گفتیم در سال فعلا دو میلیون است. هر سال که جلو مى‏رویم یک قدرى بیشتر مى‏شود، یعنى هشت سال، نه سال دیگر سالى سه میلیون، چهارمیلیون به جمعیت اضافه مى‏شود، ولى باز ما گفتیم بیست نفر. ما رقم معتدلى گرفتیم شما حالا بیایید این را ده نفرش بکنید! همین حالا ما مى‏خواستیم 6 تا نماینده اضافه کنیم، وزارت کشور قبول نکرد گفت 6 تا نماینده ما را توى زحمت مى‏اندازد. من در آن شور اول شاید
Majlis:2 Volume:2 Sessions:15-28 Page:758
گفتم بیست تا، اشتباه کردیم 6 تا مى‏خواستیم به آن‏ها بدهیم دویست و هفتاد و پنج تا، دویست و هفتاد و شش تا بکنیم قبول نکردند، بنابراین شما مى‏گویید 10 تا، ده سال دیگر ممکن است 30 جا (کمتر، بیشتر)
جایى باشد منتظر نماینده باشند با 10 تا نمى‏شود مشکلات را حل کنیم. لذا 20 تا را بگذارید با اختیار اینکه مجلس و دولت تصمیم مى‏گیرند. من خیال نمى‏کنم این چیز زیادى نیست، حالا در عین حال اگر مجلس موافق باشد، ما پیشنهاد آقایان را در کمیسیون بررسى مى‏کنیم و مى‏آوریم.
نایب رئیس (سید على خامنه‏اى)- پنج نفرى را رأى بگیرید.
نایب رئیس (هاشمى رفسنجانى)- آن وقت دیگر نمى‏توانیم براى این ماده رأى بگیریم.
جنتى- همین جا رأى بگیرید.
نایب رئیس (هاشمى رفسنجانى)- آخر آیین نامه مان این نیست.
جنتى- دورش نگردانید.
نایب رئیس (سیدعلى خامنه‏اى)- براى رفتن به کمیسیون رأى بگیرید.
نایب رئیس (هاشمى رفسنجانى)- براى رفتن به کمیسیون رأى مى‏گیریم آقایانى که موافقند این به کمیسیون برود و بعداً کمیسیون گزارش بیاورد رأى بدهند (هفت نفر دست بلند کردند) تصویب نشد.
آقاى عمید قسمت دوم پیشنهادتان را مطرح کنید.
عباسعلى عمید زنجانى- بسم الله الرحمن الرحیم. من خواهش مى‏کنم آقایان عنایت بفرمایند من اصل شصت و چهارم را مى‏خوانم این پیشنهاد یک پیشنهاد اصولى هست بعد از آنى که عدة نمایندگان مجلس شورا مشخص شده، در مورد اقلیت‏ها این جور ذکر شده که زرتشتیان و کلیمیان هرکدام یک نماینده و مسیحیان آشورى و کلدانى مجموعاً یک نماینده و مسیحیان ارمنى جنوب و شمال هر کدام یک نماینده انتخاب مى‏کنند.
من یک مقدمه‏اى را با عرض معذرت عرض کنم. تقسیم بندى مسیحى‏ها به سه صورت است: یک بار مسیحى‏ها تقسیم بندى مى‏شوند به لحاظ مذهبى، مى‏گوییم مسیحى کاتولیک، مسیحى ارتدوکس ووو الى آخر. این یک تقسیم بندى منطقى صحیحى است، گاه تقسیم بندى مسیحى‏ها به لحاظ قومى است، مى‏گوییم ارمنى، آشورى. ارمنى یک قومیت‏اند، مسیحى‏اند و قومیتى هستند آشورى، مسیحى‏اند یک قومیت‏اند. یک بار هم تقسیم مى‏کنیم به لحاظ محل، مى‏گوییم ارمنى‏هاى جنوب، ارمنى‏هاى شمال، باز این منطقى است اما آشورى، کلدانى تقسیم بندى غیر منطقى است، چون کلدانى نه قوم است نه مذهب است. کلدانى اسم کلیساست. در ایران سه تا کلیساى کلدانى وجود دارد، یکى در جنوب است، یکى در تهران است، یکى در آذربایجان غربى است و حال چرا اسم این کلیسا را گذاشته‏اند کلدانى؟ دلیل خاصى ظاهراً ندارد و این‏ها هم کاتولیک هستند. از نظر مذهبى این سه تا کلیسا کاتولیک هستند.
نایب رئیس (سیدعلى خامنه‏اى)- قومیتشان چیست؟
عباسعلى عمید زنجانى- قومیت ندارد، قومیتشان همه آشورى هستند. قومیت جداگانه‏اى ندارد. در تورات اسم کلدان آورده شده، در بعضى از نصوص یهودى اسمى از کلدان آورده شده به عنوان کلده، به عنوان یک محل. اما اینکه کلدانى یک قومى باشند منسوب به آن‏
Majlis:2 Volume:2 Sessions:15-28 Page:759
محل این واقعیت ندارد. حتى آشورى هایى که الان در عراق هستند و یک میلیون هم جمعیت دارند نسبت به آشورى‏هاى ایران خیلى هم بیشتر هستند، این‏ها هم یک قوم هستند که آشورى هستند. مسیحى‏هاى آشورى، مذهبشان مسیحى است. قومیتشان آشورى است. این فقط در ایران است که حالا به چه لحاظى در خبرگان اول این اشتباه شده، چون سه تا از کلیساى کاتولیک‏ها اسمش کلیساى کلدانى است مثل اینکه ما مى‏گوییم حسینیه بلا تشبیه یا مى‏گوییم مثلا فرض کنید مسجد امام باقر، این نه تقسیم بندى مذهبى است، نه قومى. هیچى فقط اسم یک مسجدى را ما به این نام گذاشته‏ایم به این لحاظ این آورده شده، بنابراین چون این تقسیم بندى یک تقسیم بندى واقعى نیست، صورى است. آقایان معترضند و اعتراضشان هم کاملا واقعى است و البته این گزارش را من در کمیسیون هم عرض کردم و قرار هم بر این شد که آقایان تحقیقى هم در این زمینه بکنند و نکتة آخرى که من مى‏خواهم عرض کنم این است که این اشکال من، دقیقاً مربوط به تعداد نمایندگان است، یعنى در حوزة مأموریت شوراست، چون در این جا آمده است که مسیحیان آشورى و کلدانى مجموعاً یک نماینده، این باعث شده است که آن کلیساهایى که به نام کلدانى هستند و آن کاتولیک‏ها که به آن کلیسا مى‏روند، حق نمایندگى داشته باشند یعنى آنها هم در این واقعه حق این را داشته باشند که ملحوظ بشوند. بنابراین با این توضیحاتى که من عرض کردم، البته خیلى فشرده، بحث خیلى طولانى دارد. بر اساس این توضیح، من پیشنهادم این است که این «وکلدانى» از اصل شصت و چهارم حذف بشود، دقیقاً پیشنهاد به این صورت است کلمه وکلدانى از اصل 64 حذف شود. زیرا که مفهوم واقعى ندارد و کلدانى صرفاً نام چند کلیسا در تهران و خوزستان و آذربایجان است و آشورى نام ملى و واقعیت ملى دارد.
نایب رئیس (هاشمى رفسنجانى)- خوب حالا من یک توضیحى بدهم، به عنوان اینکه بنا بود تحقیق بکنیم آقاى عمید آمدند این را در جلسة کمیسیون گفتند ما گفتیم تحقیق مى‏کنیم به مسیحى هایى که در مجلس هستند مراجعه کردیم، گفتیم قضیه چیست؟ نمایندة آن مسیحى‏ها و ارمنى‏ها گفتند ما که چنین مسأله‏اى را نمى‏دانیم. آقاى خنانشو صحبت کردم که قضیه چیست؟ ایشان توضیحات شفاهى داد. بعد گفتم بنویس، نامه‏اى هم نوشته که نامه‏اى که من به اعضاى کمیسیون داده‏ام نمى‏دانم به آقایان رسیده یا نه، ممکن است نرسیده باشد. چون دیروز من نوشتم که تکثیر کنند به شما بدهند. خلاصه حرف این است: ایشان مدعى است که آشورى مقسم است و چهار قسم دیگر در این آشورى‏ها است که یکى از آن 4 قسم کلدانى است، سه تایشان هم اسامى دیگرى دارند که اسم هایشان آن جا نوشته است، مى‏گوید در قانون اساسى قبل آمده‏اند و گفته‏اند که آشورى وکلدانى در حقیقت مقسم را با یکى از اسم‏ها آورده‏اند، در کنار هم قرار داده‏اند و ایشان مدعى بود و همیشه هم موقع انتخابات براى ما مى‏گفت اسباب زحمت مى‏شود چون کلدانى‏ها که چهار تا کلیسا (آقاى عمید گفتند سه تا او گفت چهارتا) چهار تا کلیسا در ایران دارند و مرکزشان هم بیشتر عراق است، همین را که گفت ما گفتیم چرا یک چیز دیگرى بیش از این که ایشان مى‏گوید و مرکزشان عراق است همین طور نمى‏شود ما بگوییم که عراقى‏ها عمدتاً کلدانى هستند، آن هایى که آن جا هستد البته من باز دقیقاً نمى‏دانم اما بخش یعنى آن بخش کلدانى قضیه هستند. ایشان هم گفتند اسم کلیسا. من گفتم ما اگر از رؤساى کلیساها برویم‏
Majlis:2 Volume:2 Sessions:15-28 Page:760
تحقیق بکنیم چه طور است؟ گفت: نه، آن‏ها که مخالفت مى‏کنند شما الان به آنها بگویید. آن‏ها قطعاً مخالفند و به شما مى‏گویند نه، درست نیست. این کار را نکنید. پس معلوم شد این طورى هم نیست که ما حالا اگر این را حذف کنیم، حرف نداشته باشد. حالا اگر فرض کنیم همه نامه و همه چیزها هم درست باشد، معنایش این است که آن 4 کلیساى کلدانى که در کشور هستند، آن‏ها از این ناراضى مى‏شوند، ممکن هم هست این حرف ایشان درست باشد از اول بد توى قانون اساسى آورده‏اند ما به این تحقیق نرسیده‏ایم اگر آقایان خواستند و موافق بودید یک کسى را بفرستیم تحقیق بیشترى بکنند. این مستلزم این است که برویم با کلیساها حرف بزنیم، درست روشن کنیم بعداً روى این تصمیم بگیریم. والا ما با همان وضع سابق نگهداریم یا در این چند روزى که جلسه باقى است ممکن است این تحقیق را بکنیم بعد جواب بدهیم. تا به حال به ما این را گفته‏اند.
عمید- اجازه هست من بقیه ده دقیقه وقتم را استفاده کنم؟
هاشمى- نه دیگر بقیة ده دقیقه را مى‏توانید به دیگرى بدهید یعنى اگر یک نفر از ده دقیقه استفاده نکرد، فرد دیگرى مى‏تواند بقیه‏اش را استفاده کند.
منشى (یزدى)- آقاى کروبى بفرمایید.
کروبى- من هم یک کلمه مى‏خواستم عرض کنم که نمایندگان آنها در خبرگان اول بوده‏اند. اتفاقاً اینکه آقاى عمید فرمود که ممکن است اشتباه شده باشد، احتمال دارد ما اشتباه بکنیم، چون تا حالا از آن‏ها در این جا نماینده‏اى نداریم. آن‏ها این جا بوده‏اند و با توجه به حضور همه نماینده‏هاى گروه‏هاى مسیحى این کار انجام شده، حداقل همین که فرمودید قابل احتیاط است اگر بخواهیم جویاى بیشترى باشیم.
محمد دانش‏زاده (مؤمن)- بسم الله الرحمن الرحیم. عرض کنم که اینطورى که جناب آقاى عمید مى‏فرمایند این کلدانى‏ها یک جمعى از آشورى‏ها هستند و چه ذکر کلمه آشورى و کلدانى، ذکر مقسم با یک قسم کنار هم است با اینکه ظاهر عبارت این است که این‏ها مقابل هم هستند، قسیم هم هستند و لذا حالا براى شورا مسأله مسلم بود، یعنى اگر واقعا این طور که جناب آقاى عمید مى‏فرمایند باشد که آشورى همان مقسم باشد، بنابراین این براى قانون اساسى نقص است که با اینکه کلدانى مقسمى است، براى آشورى کنارى ذکر بشود و اگر که دست اشخاصى که مطلع هستند بر کیفیت تقسیم بندى مسیحى‏ها نگاه بکنند این قانون را، این نقصى براى قانون اساسى است، ما چرا این نقص را بگذاریم در قانون اساسى بماند؟ و لذا بنده به دنبال فرمایش ایشان براى اینکه به حدى برسد که شورا بتواند به هردو طرفین رأى بدهد، پیشنهاد همان تحقیق را که مى‏فرمایید درست است منتها تحقیق اینکه، نه اینکه حالا به آن‏ها الان برویم پیشنهاد بکنیم که نسبت به قانون اساسى ما مى‏خواهیم چه کار بکنیم که احیاناً حساسیتى برایشان به وجود بیاید، بلکه تحقیق این جهت که واقعا این آشورى که یک قومى از آن‏ها هست این آشورى تقسیم بر چهار قسم مى‏شود که یکى شان هم کلدانى است این از نظر مذهب این‏ها بررسى بشود که چرا کلدانى گفته مى‏شود؟ واقعاًهمین است جناب آقاى عمید مى‏فرمایند اگر براى شورا مشخص بشود که واقعا قضیه همین است، گمان نمى‏کنم که کسى مخالفت بکند، خوب کلمه کلدانى باید برداشته شود ولى اگر که معلوم شد که نه،
Majlis:2 Volume:2 Sessions:15-28 Page:761
کلدانى یک قومى است حالا در عین اینکه اسم کلدان هم به لحاظ محل هست اگر از نظر قومیت هم باز قومى بودند که مقابل آشورى بودند بنابراین باشد اشکال ندارد. بنابراین پیشنهاد مشخص من به دنبال فرمایش آقاى عمید این است که واقعا براى اینکه احتمالا هم قانون اساسى نقصى نداشته باشد، تحقیق از این جهت است که چگونه باشد. والسلام علیکم.
نایب رئیس (هاشمى رفسنجانى)- پس جاى این را باز بگذاریم تا شور سوم، به هر حال این عمدتا یک کار عبارتى هم خواهد بود، ما تحقیقمان را تمام مى‏کنیم اگر لازم بود آن موقع براى حذفش رأى مى‏گیریم.
نایب رئیس (سیدعلى خامنه‏اى)- ولى آقاى هاشمى تحقیقش فقط این نباشد که ما ببینیم آیا کلدانى قسمى از آشورى است که اگر این بود، به فرمایش آقاى مؤمن، ما این را حذف کنیم این کافى نیست، ممکن است یک قسمى باشد که من البته بعید هم مى‏دانم چون کلده و آشور همیشه در تمدن‏هاى قدیم ذکر مى‏شود، مقابل هم ذکر مى‏شود. حالا به فرض که کلدانى قسمى هم باشد، ممکن است قسم مهمى باشد که داراى خصوصیاتى است مثل اینکه مثلا فرض کنید در یک کشورى بگویند مسلمانان و شیعیان، علت این باشد که شیعیان مثلا جمعیت بیشترى داشته باشند. یک چنین چیزى ممکن است باشد (هاشمى- خودش هم همین را گفته) پس اگر تحقیقى مى‏شود حال این به هرحال تحقیق مى‏شود. آشورى‏ها هم غالباً طرف ارومیه و این‏ها هستند، مى‏دانید آن طرف‏هاى شمال غربى هستند، خیلى هم به نظرم نمى‏رسد که سریع بشود تحقیق کرد. در خوزستان و تهران هم آشورى‏ها هستند. غرض اینکه احتمال دارد که کلدانى‏ها اولا اینجور نباشد قسمى از آشورى‏ها باشند، اگر هم قسمى باشند، این توجه بشود که ممکن است یک قسم مهمى باشند علت اینکه درقانون اساسى آمده این باشد، غرض تحقیق باید همه جانبه باشد.
نایب رئیس (هاشمى رفسنجانى)- خیلى خوب پس جاى این را باز مى‏گذاریم بعد از تحقیق گزارشمان را به شما مى‏دهیم من البته براى تحقیق فرستاده‏ام به شما مى‏دهم. آقاى امام براى رأى گیرى بخوانند.
محمد امامى کاشانى- اصل- عدة نمایندگان مجلس شوراى اسلامى 270 نفر است و از تاریخ تصویب این قانون پس از هر ده سال حداکثر 20 نفر نماینده با در نظر گرفتن عوامل انسانى، سیاسى، جغرافیایى و نظایر آن‏ها مى‏تواند اضافه شود. زرتشتیان و کلیمیان هر کدام یک نماینده و مسیحیان آشورى و کلدانى مجموعاً یک نماینده و مسیحیان ارمنى جنوب و شمال هرکدام یک نماینده انتخاب مى‏کنند. محدودة حوزه‏هاى انتخابیه و تعداد نمایندگان را قانون معین مى‏کند.
نایب رئیس (هاشمى رفسنجانى)- آقایانى که با این متن قرائت شده موافق هستند، رأى بدهند (دو نفر مخالف داشت) با اکثریت آراء تصویب شد. جاى کلدانى خالى ماند تا تحقیق شود. ما براى کلدانى بحث مى‏کنیم، نتیجه را مى‏گوییم، اگر بنا بود مى‏توانیم روى آن رأى بگیریم.
نجفقلى حبیبى- در آن جلسه عمومى عرض کرده بودم که اگر ممکن است سقف نهایى هم منظور بشود، یعنى این دیگر قطعى شد که سقف نمى‏خواهد؟ یعنى اگر بگوییم 300 تا، دیگر هیچ وقت بیشتر نمى‏شود؟
Majlis:2 Volume:2 Sessions:15-28 Page:762
نایب رئیس (هاشمى)- نه، به ما در جلسه پیشنهاد کتبى نرسیده بود، پیشنهاد شفاهى کردند ما هم روى آن بحث نکردیم.
نجفقلى حبیبى- یکى هم این که آیا واقعا این ده سال را قطعى کرده‏اید؟ این ده سال گذشت دیگر هیچ؟ الان مردم خیلى مشکل دارند.
موسوى اردبیلى- شما به این مطلب رأى دادید.
نایب رئیس (هاشمى)- آن دفعه به ما اعتراض شد که چرا مبهم گذاشتید؟ ما این را اضافه کردیم.
4- تصویب گزارش شور دوم کمیسیون (4) درخصوص تمرکز
در مدیریت صدا و سیما
نایب رئیس (هاشمى)- آقاى امامى گزارش بعدى را مطرح بفرمایید.
محمد امامى کاشانى (مخبر کمیسیون چهارم)- گزارش سوم- اصل «در صدا و سیماى جمهورى اسلامى ایران آزادى بیان و نشر افکار با رعایت موازین اسلامى و مصالح کشور باید تأمین گردد. نصب و عزل مدیر عامل به پیشنهاد رئیس جمهور و تصویب و حکم رهبرى خواهد بود.
شورایى متشکل از 6 نفر از سوى قواى سه گانه هر قوه 2 نماینده بر حسن اجراى وظایف محوله نظارن مى‏نمایند، خط مشى و حدود وظایف و اختیارات را قانون معین مى‏کند. آیین‏نامه‏هاى اجرایى به تصویب سران سه قوه مى‏رسد» درشور اول نظر شورا این بود که به طور کلى کار به دست رهبر باشد و رأى هم که گرفته شد (فى الجمله به دست رهبر باشد) موضوع مدیر عامل و این که در کمیسیون مطرح شد و یکى هم در خود کمیسیون صحبت شد. یکى اینکه مدیر عامل را ابتدائاً رهبر نصب کند و یا هر وقت خواست عزل کند. این یک احتمال.
احتمال دوم، این بود که مدیرعامل را سه قوه پیشنهادکند.
احتمال سوم، اینکه مدیرعامل را سران سه قوه پیشنهادکنند.
احتمال چهارم، اینکه مدیرعامل را مجمع تشخیص مصلحت پیشنهاد کند.
احتمال پنجم، مدیرعامل را رئیس جمهور پیشنهاد کند.
ما در تمام این‏ها صحبت کردیم، اولا این که رهبر نصب و عزل کند بدون اینکه کسى پیشنهاد کند این را با اینکه امام اعلى الله مقامه در دستورشان فرموده بودند که نظارت سه قوه، ما دیدیم اگر بنا بشود رهبر ابتدائاً خودش نصب یا عزل کند، تقریباً نظارت سه قوه بى مفهوم مى‏شود، چون چیزى را که رهبر خودش تشخیص داده و تعیین کرده ما بگوییم سه قوه یا سران سه قوه آن هایى که بعد هستند، این‏ها بیایند بر کار رهبر نظارت کنند این را دیدیم یک چیزى است اصلا به قول معروف تناسب حکم و موضوع ندارد. علاوه بر اینکه به نظرمان رسید بالا خره این مدیر عامل باید حرف شنوایى از این تشکیلات داشته باشد، از قوة قضاییه حرف شنوایى داشته باشد، از قوه مجریه، از رئیس جمهور حرف شنوایى داشته باشد نه که عزل و نصب من به دست رهبر است هیچ کس هم هیچ کاره است و هیچ تلفنى را هم گوش ندهد و هیچ نامه‏اى را هم مثلا نخواند این هم به نظرمان رسید یعنى یکى به نظرمان رسید
Majlis:2 Volume:2 Sessions:15-28 Page:763
که نظارت سه قوه تقریباً لغو و بى معنا مى‏شود و یکى اینکه تکیه مدیرعامل صد در صد به رهبر در عزل و نصب مناسب ندیدیم. لذا آمدیم سراغ آن صور بعدى یک صورت اینکه مجمع تشخیص مصلحت پیشنهاد کند باز این معنا به ذهنمان آمد که مجمع تشخیص مصلحت یک چیزى نیست همینطورى که حضرت امام رضوان الله تعالى علیه فرمودند یک چیزى نباشد که در عرض بقیه قوا باشد یک چیز جدایى ما نمى‏خواهیم قرار بدهیم که بگوییم او پیشنهاد بکند و بلکه ما مى‏توانیم این پیشنهاد را ببریم روى یک جمعى که آن جمع در تشخیص مصلحت هستند و خودشان دست اندرکاران نظام، این بود که به نظرمان رسید پیشنهاد را ما ببریم در سه قوه.
پیشنهاد اگر در سه قوه بیاید و رأى سه قوه اگر بخواهد روى یک نفر متفق بشود این کار بسیار مشکلى است که یک نفر را از طرفى مجلس قبول کند، از طرفى قوه قضاییه قبول کند، هیأت دولت، رئیس جمهور قبول کند اصلا سه قوه اگر بخواهد یک نفر را پیشنهاد کنند این معنایش این است که یعنى واقعا خیلى بعید است به یک جایى برسد و اگر بگوییم که سران سه قوه باشد البته آن کار را آسان‏تر مى‏کند ولى در عین حال این به نظرمان رسید که با توجه به اینکه کار، کار اجرایى است و این بیشتر مى‏تواند در مسیر قوة مجریه قرار بگیرد و در اختیارات رئیس جمهور ولى نه پیشنهادى که براى رهبر نقش تعیین کننده داشته باشد تا بگوییم که رهبر بتوانیم ما محدودش کنیم بگوییم موظفید شما به پیشنهاد رئیس جمهور تکیه بکنید و ترتیب اثر بدهید.
گفتیم «به پیشنهاد رئیس جمهور و تصویب حکم رهبر»، یعنى اگر رهبر صلاح دانست که آن را تصویب مى‏کند بعد حکم مى‏دهد، اگر صلاح ندانست مى‏گوید برو افراد دیگرى را براى ما در نظر بگیر، او مى‏رود افراد دیگرى در نظر مى‏گیرد، به هر حال باید آن قدر اشخاص را به رهبر ارائه بدهد تا رهبر یک فرد جامع الشرایطى که بر این پست حساس نیاز هست آن را بپسندد وقتى پسندید تصویب مى‏کند و بعد از تصویب هم رهبر حکم را مى‏دهد. کمیسیون به نظرش رسید که اگر از طریق رئیس جمهور این به عنوان پیشنهاد محض انجام بگیرد این مناسب‏تر است به کل تشکیلات ولى در عین حال قواى سه گانه هم نظارت بکنند همان طورى که در دستورالعمل حضرت امام اعلى الله مقامه بود، این نظارت بکند. نظارت هم ما در آن مصوبه قبلى مان گفته بودیم که رهبر هم نظارت داشته باشد که یک نفر قرار دادیم حالا با این که تصویب را رهبر مى‏کند و حکم را رهبر مى‏دهند، پس بنابراین دیگر این که ما بیاییم و بگوییم که رهبر هم بتواند نظارت کنند اینکه رهبرى خوب مى‏توانند نظارت بکنند، یعنى کسى که منتخب رهبر است و منصوب رهبر است، مى‏تواند از طرف مقام رهبرى هم براى آن افرادى یک نفر، ده نفر بیشتر یا کمتر به عنوان ناظر گذاشته بشود دیگر این معنى ندارد که از رهبر هم ناظر بگذاریم در این جمع.
این بود که به نظرم رسید که همان سه قوه نظارت بکند و هر قوه‏اى هم 2 نفر باشد و این 6 نفر نظارت کنند اما کیفیت نظارت اختیارات محدود و همچنین کل امورى که در صدا و سیما از نظر خط مشى و اختیارات و وظایف است این را دیگر ما در قانون اساسى متعرضش نشویم. این‏ها تمام مسائل جزئى است که بایستى با کارشناس‏ها بنشینند صحبت کنند کمیسیون‏هاى مجلس روى این کار بکنند و در مجلس به یک نتیجه خوبى برسند و لذا گفتیم کل این مسایل را با این تعبیر هم‏
Majlis:2 Volume:2 Sessions:15-28 Page:764
آوردیم که خط مشى و حدود وظایف و اختیارات را قانون معین مى‏کند. کل این را در اختیار قانونگذار گذاشتیم و بعد هم آیین نامه اجرایى به تصویب سران سه قوه مى‏رسد. البته این اشکالى که آقاى هاشمیان کردند این را ما در شور اولمان داشتیم که آیین نامة اجرایى به تصویب سران سه قوه مى‏رسد این را ما در کمیسیون داشتیم. حالا ولو اینکه در نوبت بعدى این کلمه دیگر به نظر من صحبت نشد ولى در شور اول این به تصویب کمیسیون رسیده بود.
نایب رئیس (هاشمى رفسنجانى)- آقایانى که در این جا پیشنهاد دارند بفرمایند.
هاشمیان- پیشنهادها بر اساس اصل رهبرى باشد یا غیر از آن؟
نایب رئیس (هاشمى رفسنجانى)- اصل رهبرى‏اش را ما قطعى گرفتیم، دیگر چون مصوب است و ما مکلف بودیم که رهبرى به نحوى دیگر بایستى این جا حضور داشته باشند تا این جایش نمى‏شد.
منشى (یزدى)- آقاى عمید بفرمایید.
عباسعلى عمید زنجانى- بسم الله الرحمن الرحیم. پیشنهاد من دو قسمت دارد یک قسمت مربوط به شوراى ناظر است که این قسمت از پیشنهاد من در کمیسیون رد شد و دلیل ردش هم براى من قابل قبول بود. دلیل رد کمیسیون این بود که معنا ندارد که شورایى ... (هاشمى- ده دقیقه وقت دارید) نه این جورى نمى‏شود اجازه بدهید من توضیح بدهم، این جورى عمل نکنید خواهش مى‏کنم من حرف دارم مبتدا را که مى‏شنوید خبرش را هم باید بشنوید پس من اینجورى بگویم کمیسیون به همان دلیلى که پیشنهاد بنده را رد کرد، خودش مرتکب همین اشتباه شده و رد ما را ملحوظ نکرده و در پیشنهاد خودش، منتها من این را اول نمى‏خواستم بگویم. اجازه بدهید توضیح بدهم بعد عرض کنم.
کمیسیون استدلالش این بود که معنا ندارد کسى که از طرف رهبر تعیین مى‏شود ناظر بر کار او گذاشته بشود، ما هم گفتیم بسیار خوب پیشنهاد را پس گرفتیم، ولى خود کمیسیون آمده شورا تعیین کرده براى نظارت برکسى که منتخب رهبر است (امامى- من توضیح دارم) اجازه بفرمایید، شما به نوبت مى‏فرمایید، بنابراین من این اشکال را قبول کردم از این پیشنهادم صرفنظر کردم ولى این پیشنهاد و این اشکال اگر درست است، در مصوبة کمیسیون هم این اشکال وارد است. اما قسمت دوم پیشنهاد من که در کمیسیون رد شده ولى دلیلش قانع کننده نبود، در مورد این بوده ما پیشنهاد را به رئیس قوة مجریه بدهیم آیا بهتر است یا پیشنهاد با سه قوه باشد؟ (نه سران سه قوه) که در مورد قوة مقننه مى‏شود مجلس.
به نظر مى‏رسد که دلیلى که کمیسیون براى رد این ارائه داد، قانع کننده نیست، چون فرمودند که حالا اگر سه قوه تعیین نکردند چون پیشنهاد من اتفاق آراء نبود، اکثریت کافى است. خوب این اشکال على کل حال هست، حتى در این پیشنهاد مصوبه کمیسیون هم هست حالا رئیس جمهور این کار را نکرد، خوب جزو وظایفش (هاشمى- پیشنهادتان را بخوانید) عزل و نصب مدیر عامل صدا و سیماى جمهورى اسلامى ایران با پیشنهاد اکثریت سه قوه و تأیید و حکم مقام رهبرى انجام خواهد گرفت و اکثریت سه قوه به این صورت است که هرگاه رؤساى یکى از 2 قوة مجریه و قضائیه فردى را به مجلس معرفى و با اکثریت آراى نمایندگان مجلس مورد تصویب قرار گیرد آن فرد به رهبر جهت تأیید و حکم معرفى مى‏شود که به نظر مى‏رسد اگرفقط رئیس‏
Majlis:2 Volume:2 Sessions:15-28 Page:765
جمهور معرفى بکند مقایسه بشود با این که اکثریت سه قوه معرفى بکنند. خواه ناخواه این پیشنهاد دوم اقوى هست و اما اشکالى که در کمیسیون ارائه شد به این که ممکن است که این کار را نکنند، خوب این کار را نکنند، در مورد رئیس جمهور هم صادق است و وآنگهى اگر رئیس جمهور معرفى کرد، رهبر نپذیرفت، باز همان اشکال سر جاى خودش محفوظ است، یعنى اشکالى که کمیسیون ارائه داد، مشترک است بین پیشنهاد خود کمیسیون و پیشنهادى که بنده عرض کردم. بنابراین قسمتى از پیشنهاد من که پیشنهادم را دومرتبه در شورا عرضه مى‏کنم، این است که پیشنهاد عزل و نصب با اکثریت سه قوه باشد.
نایب رئیس (هاشمى رفسنجانى)- پیشنهاد عملى آقاى عمید به این صورت مى‏شود که رئیس قوة قضائیه یا رئیس قوة مجریه یک نفر را معرفى مى‏کنند به مجلس و مجلس رأى بدهد بعد ببرند پیش رهبر که او تأیید کند یا نکند. شما ببینید که چه جریان طولانى در این جا خواهد بود براى نصب یک مدیر عامل یا عزل آن که آنها پیشنهاد کنند در دستور مجلس قرار بگیرند مجلس حالا رد کند یا نکند، مجلس هم بالأخره اکثریت نماینده‏ها هستند، دوباره برود به نزد رئیس جمهور رهبر هم قبول نکند هى برگردد یک ماجراى اینجورى هیچ قابل تضمین نیست، این خیلى تفاوت دارد با اینکه رئیس جمهور با رهبر دو نفر هستند با هم، مى‏توانند با تلفن هم با هم حرف بزنند، روى یک نفر توافق بکنند، کار را با سرعت انجام بدهد و او پیشنهاد کند و قبول کند.
واقعاً براى نصب و عزل یک دستگاه حساسى اگر مصلحت شد و عزلش مطرح شد در مجلس و رأى آورد و بعد رهبر قبول نکرد یا اینطور جریان، جریان عاقلانه‏اى نیست در مملکت که ما بیاییم اینجورى برخورد کنیم. قبلا بحث شده بود که بیاییم به عنوان وزیر معرفى کنیم و آن در مجلس تصویب بشود، آن را هم به ادله‏اى نتوانستیم بپذیریم، در مجلس هم در جلسة عمومى هم کسى از آن حمایت جدى نکرده، به غیر از یکى دو نفر ما به نظرمان انداختن در آن مسیر درست نیست گر چه خود این هم حالا مثلا حتى پیشنهادى به رهبر بشود در اصلش هم ما یک مقدار تردید داشتیم، همان شبهه هایى که آقاى امامى فرمودند، ما را وادار کرد که نظارت و این جور چیزها درست کنیم و یک نحوى هم ارتباط براى مدیرعامل با بدنة اجرایى درست بکنیم که منفک نباشد و الا دیگر این مقدمات را ما حسابى زائد مى‏دانیم. پیشنهاد آقاى عمید را که قرائت شد به رأى مى‏گذاریم. آقایانى که موافق هستند رأى بدهند. (یک نفر رأى داد) تصویب نشد. آقاى هاشمیان پیشنهاد دارید بفرمایید.
حسین هاشمیان- ببینید من الان هرچه گشتم نامة حضرت امام را ندیدم. نامه‏اى که امام به شورا نوشته‏اند من فکر مى‏کنم که منصرف است از اینکه صدا و سیما در دست رهبرى باشد، چون دارد که تمرکز مدیریت در صدا و سیما به گونه‏اى که نظارت سه قوه نیز تأمین بشود. این به نظر مى‏آید که منصرف باشد.
نایب رئیس (هاشمى رفسنجانى)- خوب این را جنابعالى در کمیسیون هم فرمودید. ما گفتیم ظاهراً ذهن امام آن موقع این نبوده که خودشان مى‏خواهند نصب بکنند، لذا هم نظارت را گفته‏اند هم تمرکز را، ولى منعى از آن ما نفهمیدیم. و علاوه ما در کمیسیون مأمور بودیم، در شوراى بازنگرى این را دو سه ساعت بحث کردیم آخر بار شورا رأى داد که این محول بشود به رهبرى ما بر اساس کار شورا آن کار را کردیم. به علاوه اصلا این‏
Majlis:2 Volume:2 Sessions:15-28 Page:766
پیشنهاد، پیشنهاد شما بود ظاهراً که رأى آورد، درجلسه همین پیشنهاد را شما خواندید رأى آورد ولى با این فرض بود. پیشنهاد بعدى را اگر آقایان مى‏خواهند مطرح کنند.
محمد مؤمن- اخطار آیین‏نامه‏اى دارم.
ماده 26- در شور دوم کلیات و مبانى اصول مجدداً مورد بحث قرار نمى‏گیرد در صورتى که در گزارش شور دوم کمیسیون اصل جدیدى اضافه شده باشد و یا به تشخیص هیأت رئیسه در اصول مصوب شور اول تغییرات کلى داده شده باشد در این صورت مخالفان و موافقان صحبت مى‏کنند.
من برخلاف آنچه که جناب آقاى هاشمیان فرمودند، مى‏خواهم عرض کنم که بحث‏هایى که در مورد شورا شد این بود که به خاطر اینکه مسأله صدا و سیما زیر نظر و سیطره یکى از رؤساى قواى ثلاثه نباشد، به این جهت رهبر تعیین کند مدیر عامل را الان که باز «به پیشنهاد رئیس جمهور» را که اساس هست کمیسیون آورده این باز برگشتش به این است که زیر سیطرة ریاست جمهورى خواهد بود. از این جهت آن جزو آن مواردى فکر مى‏کنم باشد که تغییرات کلى داده شده برخلاف مصوبة اصل شورا والسلام.
نایب رئیس (هاشمى رفسنجانى)- این آن جور نیست، مى‏شود پیشنهاد حذف داد. شما مى‏توانید در همین جلسه پیشنهاد بدهید که آن قسمتى که پیشنهاد رئیس جمهور هست، حذف بشود باقى بماند. آقاى خوئینى‏ها بفرمایید.
موسوى خوئینى‏ها- من ابتدا توضیحى عرض کنم که چطور شد من یک پیشنهادى دادم فقط با امضاى خودم و بعد پیشنهاد دیگرى هست که در کنار چهار نفر، پنج نفر، دیگر از آقایان امضا کرده‏ایم. این به این جهت بود که اول من متن آن پیشنهاد دوم را خودم نوشتم و دادم بقیه آقایان امضا کنند بعد تصور کردم آقایان موافق نبودند و این رد شده. یعنى اصلا ندادند به هیأت رئیسه لذا مجبور شدم خودم مجدداً یک پیشنهاد دیگرى را نوشتم که البته یک قدرى متنش را هم اصلاح کردم، به اعتقادخودم بهتر از آن متن اولى بود. از این جهت بنده از همان متنى که با امضاى تکى خودم هست، دفاع مى‏کنم.
در آن پیشنهادى که بنده داده‏ام نکتة اولش این بود که مهم هم نبود نمى‏دانم چطور شد کمیسیون نپذیرفت و مخبر محترم کمیسیون هم در این زمینه توضیحى ندادند. و آن این بود که بجاى مدیر عامل صدا و سیما رئیس سازمان صداو سیما باشد و اصولا مدیرعامل یک خرده خفیف است از نظر آن اعتبارى که در یک چنین جاهایى نام برده مى‏شود به علاوه اصلا این جا سازمان است. اسمش سازمان صدا وسیما است. طبیعى است که یک سازمان رئیس دارد نه مدیر عامل، مدیر عامل بیشتر در جاهایى است که شرکت است، یک هیأت مدیره‏اى دارد و بعد یک مدیر عامل دارد و اصلا رئیس سازمان یک اعتبار بیشترى دارد و حالا که بنا است رهبر نصبش بکند چرا یک اسم بهتر از کلمه مدیر عامل نباشد، لهذا بنده نفهمیدم آیا علت اینکه کمیسیون نپذیرفته نکته‏اى بود در کلمه «مدیرعامل» که ترجیح دادند بر کلمه رئیس یا نه، همین غفلت شده است. به هر حال بنده هنوز بر همان پیشنهاد خودم اصرار دارم که بجاى مدیر عامل صدا و سیما گفته شود «رئیس سازمان صدا و سیما» (این مطلب اول).
نایب رئیس (هاشمى رفسنجانى)- جداگانه رأى مى‏گیریم. این یک مطلب مستقلى‏
Majlis:2 Volume:2 Sessions:15-28 Page:767
است. ما هم موافقیم با این پیشنهاد. حالا اگر کسى مخالف است، صحبت کند. حالا این قسمت یک قسمت مجزایى است. پیشنهاد آقاى خوئینى‏ها که مى‏فرمایند به جاى مدیر عامل بگوییم رئیس سازمان. کسانى که موافقند رأى بدهند (اکثر موافق بودند) رأى آورد. اتفاق آراء است ظاهراً ما کسى را ندیدیم که مخالف باشد.
موسوى خوئینى‏ها- مطلب بعدى. در پیشنهادى که بنده داده بودم اینطور بود «عزل و نصب رئیس سازمان صدا و سیما با مقام رهبرى است». دیگر پیشنهاد رئیس جمهور در آن نبود. استدلال بنده این است که با آن بحث هایى که در شور اول شد، شورا مجموعاً به این نتیجه رسید، یعنى از بحث‏ها اینطورى استفاده شد و نتیجه رأى این بود که به دلیل اهمیت خاصى که صدا و سیما دارد، این باید در اختیار مقام رهبرى باشد، اوست که به جامعه خط مى‏دهد، اصول را، تبیین مى‏خواهد بکند براى جامعه. و نظام را آن اصول و چهار چوب‏هاى اصلى‏اش را رهبرى تنظیم مى‏کند. بنا براین یک رسانه‏اى که همین رسالت مهم‏ترین رسالت اوست، این عزل و نصبش با این مسؤولیت را محول مى‏کند به عهده یک فرد. بنده به نظرم مى‏آید چون مبناى آن مصوبه این بود، آوردن یک سنگ ولو سنگ کوچک جلو ى پاى او گذاشتن این تقریباً برخلاف روح آن مصوبه است. درست است که ما ممکن است چشم اندازهاى نزدیک را مى‏بینیم آنچنان براى ما روشن است که اصل هیچ گونه حرفى در این زمینه‏ها نیست به راحتى پیشنهاد مى‏دهند و به راحتى تصویب مى‏کنند که مشکله‏اى نخواهد بود، اما فرض این است ما در قانون داریم مى‏نویسیم. خوب اگر آنچنان تفاهم بین رئیس جمهور و رهبرى است آنچنان اطاعت از یک طرف هست نسبت به رهبرى، خوب اگر ما در قانون اساسى هم ننویسیم، پیشنهاد رئیس جمهور رهبرى که تفاهم دارد با رئیس جمهور خودش قهراً با او مشورت خواهد کرد و نمى‏آید همین طور تنهایى بدون اینکه او خبر داشته باشد یک کسى را نصب بکند مگر در جایى که رئیس جمهور یک حرفى دارد که رهبرى آن را صلاح نمى‏داند آن گاه است که بدون اطلاع او خودش مستقیماً یک کسى را نصب مى‏کند. پس ما براى خاطر ملاحظه این حالت باید پیشنهاد رئیس جمهور را برداریم فقط بگذاریم در اختیار مقام رهبرى. طبیعى است رهبرى مشورت مى‏کند هم با رئیس جمهور هم با دیگران و اگر هم مشورت کرد، نظر رئیس جمهور چیز دیگرى بود، دست او بسته نباشد از اینکه آن فردى را که او صالح مى‏داند نصبش بکند. پس پیشنهاد بنده این بود که فقط عزل و نصب دست رهبرى است، پیشنهاد رئیس جمهور در آن نیست. این هم یک مطلب. چون چیز دیگرى هم هست در پیشنهاد بنده این را هم تمام کنیم و بعد ...
نایب رئیس (هاشمى رفسنجانى)- خیلى خوب. اگر کسى مخالف پیشنهاد ایشان است صحبت کند. ما مخالف نیستیم، آقاى امامى کاشانى بفرمایید.
امامى کاشانى- ما این مسأله را در کمیسیون صحبت کردیم و گفتیم اگر پیشنهاد از طرف رئیس جمهور یا سران سه قوه نباشد، نظارت سه قوا متناسب با تعیین رهبر نیست. آن که ما را وادار بر این کار کرد، همان دستورالعمل حضرت امام بود که فرموده بودند قواى سه گانه نظارت بکند، ما دیدیم نظارت دیگر معنى ندارد. آن ما را کشاند به این پیشنهاد.
سید هادى خامنه‏اى- این مخالفت نبود.
Majlis:2 Volume:2 Sessions:15-28 Page:768
نایب رئیس (هاشمى رفسنجانى)- ایشان که مخالفت نمى‏کنند. ایشان مخبر کمیسیون‏اند و حالا مخالفتى هم نیست.
موسوى خوئینى‏ها- انصافاً هم ایشان جواب ندادند. صرف پیشنهاد رئیس جمهور شبهه ایشان را برطرف نمى‏کند.
نایب رئیس (هاشمى رفسنجانى)- عبارت شما چیست؟ عبارتتان را بگویید.
موسوى خوئینى ها- عبارت بنده این است: «عزل و نصب رئیس سازمان صدا و سیما با مقام رهبرى است.»
نایب رئیس (هاشمى رفسنجانى)- نصب و عزل را بگویید.
موسوی خوئینی‏ها- بلى نصب و عزل، بسیار خوب.
نایب رئیس- چون که کسى نمى‏خواهد صحبت بکند همین را به رأى مى‏گذاریم. پیشنهاد آقاى خویینى‏ها که قرائت کردند به رأى مى‏گذاریم. موافقان با این پیشنهاد رأى بدهند. (اکثر دست بلند کردند) رأى آورد با اکثریت.
موسوى خوئینى‏ها- قسمت سوم پیشنهاد بنده که تفاوت پیدا کرده با مصوبة کمیسیون عبارتش این بود: «نصب و عزل رئیس سازمان صدا و سیما با مقام رهبرى است.»
پیشنهاد بعدى این است که شواریى مرکب از نمایندگان رئیس جمهور و رئیس قوه قضائیه و مجلس شوراى اسلامى نظارت بر این سازمان خواهد داشت. در مصوبه کمیسیون آمده است که شورایى متشکل از شش نفر (البته من در بارة نفرش عرضى ندارم که چند نفر) از سوى قواى سه گانه بر حسن اجراى وظایف. این جا قواى سه گانه اولا ابهام و اجمال پیدا مى‏کند این یک اشکال بعداً باید تفسیر کرد که یعنى قوه قضاییه باید دو نفر نماینده تعیین کند یا رئیس قوه قضاییه؟ خوب اگر مقصود رئیس قوه قضائیه هست، نوشته شود رئیس قوه قضائیه تا آن ابهام پیش نیاید. به نظر بنده مى‏آید مقصود ما این بود: رئیس جمهور نه اینکه بروند کل قوه مجریه مثلا هیأت وزیران و این‏ها هم دخالت بکنند در تعیین آن کسى که به عنوان نماینده مى‏خواهد رئیس جمهور تعیین بکند. پس نماینده قواى سه گانه نه. نماینده رئیس جمهور شواریى مرکب از نمایندگان، رئیس جمهور، رئیس قوه قضاییه و مجلس شورا ى اسلامى. بنده این جا نظرم این است که رئیس مجلس شوراى اسلامى گفته نشود، بلکه خود مجلس شوراى اسلامى، علتش هم این است که وضع مجلس با وضع آن قوا و همچنین رئیس مجلس با رؤساى آن دو قوه یک تفاوت ماهوى و اساسى دارد. و آن این است که در مجلس شوراى اسلامى رئیس مجلس، رئیس ادارة مجلس است. هیچ دخالتى در آراى آن نمایندگان، در عزل و نصب نماینده، در اعتبار نامه نماینده در اینکه نماینده آن جا چه رأى بدهد چه اظهار نظرى بکند هیچ دخالتى ندارد. یعنى زمام امور مجلس و قانونگذارى دست رئیس مجلس نیست، فقط رئیس ادارة جلسه است، از نظر خارج از مجلس او را مى‏شناسند، مصوبات را او باید ابلاغ کند و اینطور چیزها. اما رئیس قوة مجریه در حقیقت زمام امور اجرایى کشور در دست اوست. یعنى حتى وزرا و پایین‏تر از وزرا هم به نوعى وجود ظلى او هستند، این در واقع محور است، او اصل است که اصلا مسؤول بقیه است. اگر وزرا کار اشتباهى بکنند، خلاف قانونى چیزى، از رئیس جمهور سؤال مى‏شود. پس رئیس جمهور مسؤولیتش در آن قوه‏اى‏
Majlis:2 Volume:2 Sessions:15-28 Page:769
که هست خیلى مسؤولیت درست به معنى اصل کلمه است، بنا براین حق دارد از طرف آن قوه یک نماینده‏اى تعیین بکند در صدا و سیما نظارت بکند. رئیس قوة قضائیه را با این چیزى که ما تصویب کردیم در این جا تمام عزل و نصب‏هاى قضات بر عهده اوست. تشکیلات قوة قضائیه را او باید ایجاد بکند. خلاصه زمام آن قوه در دست آن رئیس است. آن دو تا رئیس واقعاً رئیس‏اند، یعنى رئیس جمهور واقعاً رئیس قوة مجریه است، رئیس قوة قضائیه هم واقعاً رئیس قوة قضائیه است. اما این جا رئیس مجلس را رئیس قوه مقننه نمى‏شود، در واقع گفت رئیس این مجلس است که آن را اداره بکند. و همچنین مصوبات را امضا کند، براى شورا ى نگهبان بفرستد، براى رئیس جمهور بفرستد و آن وظایفى که دارد. البته جسارت به مقام آقاى هاشمى رفسنجانى نمى‏شود تعبیرى که من مى‏کنم، شان ایشان غیر از آن حدى است که فقط رئیس مجلس است. بنا براین بگوییم رئیس مجلس که حدش و شأنش در این مقدار است، اختیارش در قوة قضاییه حتى از نظر قانونگذارى هم رأیش یک رأى است، این بیاید از طرف مجلس نماینده تعیین بکند. و نکتة دیگر اینکه خوب ما در قوة قضاییه و مجریه واقعا مشکل است بگوییم بنشینید انتخابات بکنید. اما قوة مقننه که 270 تا یکجا نشسته‏اند هر روز صبح تا شب کارشان رأى دادن و انتخاب کردن و این چیزها است، خیلى به راحتى این کار انجام مى‏گیرد. واقعاً در قوة قضائیه این کار خیلى کار مشکلى است که بگوییم قوة قضاییه کشور دو نفر نماینده تعیین مى‏کنند، رئیس مجلس هم در فشار قرار نمى‏گیرد که شما چرا او را تعیین کردى، او را تعیین نکردى؟ فردا بد و خوبش پاى کل مجلس است نه خود رئیس مجلس. بنا براین بنده با این دلایل اعتقادم این است که اولا براى رفع ابهام بگوییم شورایى مرکب از نمایندگان رئیس جمهور، رئیس قوة قضائیه و مجلس شوراى اسلامى. این هم یک پیشنهاد.
سید هادى خامنه‏اى- این پیشنهادى که در مورد کیفیت رأى گیرى از مجلس الان مطرح کردند تقریباً همان مطلبى است که در پیشنهاد آقاى عمید بود.
نایب رئیس- نظارت است رأى گیرى نیست.
سید هادى خامنه‏اى- نه منظورم این است که کیفیت انتخاب ناظرین ...
نایب رئیس (هاشمى رفسنجانى)- مثل حال دو نفر را انتخاب مى‏کنند.
حسین هاشمیان- من با دو قسمت فرمایش ایشان مخالفم. یکى اینکه دولت هم انتخابات دارد. قوة مجریه هم انتخابات دارد. قوة مجریه انتخابات دارد که ایشان فرمودند کار به دست رئیس جمهور هست اینطور نیست. شما نگاه کنید الان هم نماینده‏اى از قوة مجریه در صدا وسیما ناظر است، دیگر خوب آنها انتخاب کرده‏اند. بنا براین هم اصلح این است که ما این نماینده را از قوة مجریه انتخاب بکنیم، قوه انتخاب بکند نه شخص رئیس جمهور که ممکن است آسیب پذیر باشد و معمولا کارهاى دولت حالا چه الان که رئیس جمهور در رأس است باز انتخاباتى دارد انجام مى‏شود. آیین نامه هایشان بر اساس مصوبه است، انتخابات است، افرادى را که مى‏خواهند از طرف هیأت دولت معرفى کنند انتخابات است. بنا براین از طرف قوة مجریه الان دارد انتخابات صورت مى‏گیرد و بهترین وجه هم این است که با انتخاب قوة مجریه باشد. اما قوة قضائیه، من شبهه ایشان را وارد مى‏دانم، ولى باز اگر ما بخواهیم آن هم به هر حال اصلح باشد و بهتر باشد
Majlis:2 Volume:2 Sessions:15-28 Page:770
آن هم امکان دارد که ما بیاییم فرض کنید که یک تعدادى از مقامات آن جا رئیس آن جا، وزیر، دادستان، رئیس دیوان عالى کشور این‏ها یک نماینده را تعیین کنید این هم امکان دارد که آن هم از طرف قوه باشد، آن هم بنابراین امکان دارد. ما انتخاب را به دست فرد ندهیم که دست جمع باشد اصلح است و محکم‏تر است و بهتر است.
خوئینى‏ها- در این مصوبه کمیسیون مقصود این است که قوة قضائیه انتخابات مى‏کند؟
نایب رئیس (هاشمى رفسنجانى)- ما این را بحث کردیم در کمیسیون اتفاقاً ما به این نتیجه رسیدیم که قانون تعیین بکند چگونگى انتخابات را. این را این جا نداریم ولى در کمیسیون تصویب کردیم.
حسین هاشمیان- این جا هم مى‏تواند بیاید.
سید حسن طاهرى- آن مربوط به بحث بازنگرى است.
نایب رئیس (هاشمى رفسنجانى)- حالا ما به هر حال ما نیاوردیم ما در انتخابات بازنگرى توجه کردیم کلش را دادیم به قانون که قانون تعیین بکند. این جا این شبهه باقى است. همین بحث هم آن جا بود که ما نگران بودیم، گفتیم که کى انتخاب بکند از قوة قضاییه؟ اشکال شما وارد است.
منشى- آقاى بیات به عنوان موافق.
اسدالله بیات- بسم الله الرحمن الرحیم. حالا با همین صحبت جناب آقاى هاشمى معلوم شد که این عبارتى که تنظیم شده خواهى نخواهى خالى از اشکال نیست، چون خط مشى و حدود وظایف و اختیارات را گفته‏اند قانون معین مى‏کند اما نحوة انتخابات گفته نشده. اما در ارتباط با شوراى عالى قضایى ما شیوه‏اى داشتیم، شیوه این بود که چون مدیریت دستگاه قضایى با شوراى عالى قضایى بود، انتخابات معقول بود. اما الان سه نفر تقریباً مقام بالاى قضایى پیش بینى شده در این مصوبه کمیسیون، دادستان و رئیس دیوان عالى کشور و رئیس دستگاه قضایى و پیش بینى کرده‏اند هر دوى آن‏ها از آن رئیس حکم مى‏گیرند. البته احتمال حذف و پیشنهاد حذف دادستان هم وجود دارد. چون قبلا پیشنهاد داده شده شاید رأى بیاورد، شاید رأى نیاورد. اما در عین حال با اینکه این سه نفر به عنوان تقریبا افراد بالاى دستگاه قضایى پیش بینى شده باز آن دو نفر بعدى زیر نظر آن فردى است که در رأس دستگاه قضایى قرار دارد. بنا براین معنا ندارد که ما بگوییم از سوى قواى سه گانه چون شیوه هم پیش بینى نشده مخصوصاً در دستگاه قضایى یک شیوه انتخابات قبلا بود، معلوم نیست از این به بعد این شیوه عملى بشود. عمدتاً براى آن سه نفر عضو شوراى عالى قضایى بود که از میان قضات طبق قانون انتخاب مى‏شد. ولى وقتى که این هم رفت خواهى نخواهى آن هم از بین مى‏رود. قانونى ما نداریم در این جهت مطرح بشود.
در رابطه با مسألة دستگاه اجرایى، اگر ما مى‏گفتیم که از سوى قواى سه گانه یعنى دولت، یا به عنوان قوة مجریه و باز در آن جا ما بیاوریم بگوییم که انتخابات مثل گذشته در گذشته هم مطرح بود از این جهت بود که یکسرى اختیارات مال نخست وزیرى بود، یکسرى اختیارات مال رئیس جمهور بود، در قانون اساسى رئیس جمهور، رئیس دادگاه اجرایى معرفى شده بود. اما در رابطه با کابینه و وزرا معمولا تقریباً حالت بینا بینى داشت این حالت پیش بینى شده‏
Majlis:2 Volume:2 Sessions:15-28 Page:771
بود. اما الان فرض این است که با نخست وزیرى حذف مى‏شود یا اگر هم بماند دقیقاً یک حالت تشریفاتى به تمام معنا، یک شکل معاونت اجرایى براى رئیس جمهور پیدا مى‏کند. پس رئیس دستگاه اجرایى درحقیقت همان رئیس جمهورى است، اختیار عزل وزرا با اوست، نصب وزرا با اوست، همه این‏ها با رئیس جمهورى است. بنابراین من هم معتقدم که اگر عبارت همین طورى که جناب آقاى موسوى پیشنهاد داده‏اند و قبلا هم درعبارت قبلى هم باز همین عبارت بود، این پیشنهاد خود است. شورایى متشکل از شش نفر از سوى رئیس جمهور و رئیس قوة قضائیه و مجلس شوراى اسلامى اشاره کردند، من به یک نکته هم اشاره بکنم. اساساً قوة سوم قوة مقننه است و واقعاً رئیس قوة مقننه حتى در آیین‏نامه‏هاى اجرایى قبلى عنوان هیأت مدیره داشت و آیین‏نامة داخلى یعنى آیین‏نامة اجرایى ادارة داخلى جلسه و پارلمان است و در آن جا آنچه که مهم است نمایندگان باید در جریان قضیه قرار بگیرند. بنا براین در آن جا باید حالت شورایى به تمام معنا مورد توجه قرار بگیرد و از طرف خود قوة مقننه بشود اما در رابطه با آن دو تا اگر رؤسایشان مطرح بشود، به نظر من مناسب‏تر است و با فسلفة تمرکز هم که ما قبلا داشتیم، بیشتر هماهنگى پیدا مى‏کند.
منشى (یزدى)- خوب در این پیشنهاد مخالف و موافق صحبت کند. جناب آقاى کروبى به عنوان موافق و آقاى امینى به عنوان مخالف صحبت کنند. آقاى امینى بفرمایید.
ابراهیم امینى- بسم الله الرحمن الرحیم. عرض کنم که جهتى که در آن جلسه گذاشته قرار شد که اختیار این مدیر عامل به عهدة رهبر باشد، در واقع یک تشریفات نبود. بلکه این واقعیت بود که به هر حال کسى که در رأس این نظام است و این نظام یک نظام مکتبى و اسلامى هست و آن مناسب‏تر از همه است بکند. براى اینکه تعیین سیاست کلى کشور را یا تبلیغات را به هر حال اینجورى رأى گرفته شد که پس در اختیار رهبر قرار بگیرد و این مطلب با این پیشنهاد آقاى موسوى خوئینى‏ها و همین طور با این پیشنهادى که آقایان مطرح کردند در واقع تأمین نمى‏شود. یعنى در واقع چون در آن جلسه تصویب شده که این رهبر را تعیین کند آقایان هم قبول کرده‏اند که رهبر تعیین کند، اما حالا بعد از اینکه رهبر تعیین کرد، خوب رهبر نصب کرد. اما قاعدتاً آن کسى که باید نظارت هم داشته باشد در اینکه آیا این برنامه اجرا مى‏شود یا نه؟ رهبر هم باید در این کار دخیل باشد. والا اگر رهبر هیچ دخالتى نداشته باشد مثل اینکه پیشنهاد جناب آقاى موسوى بود، این سه نفر از سوى رهبر بر صدا و سیما و برنامه‏هاى آن نظارت مى‏کنند، آن سه تا نظارت مى‏کنند اما رهبر هیچ، بریده است از این. آن فقط انتخاب کرد و تمام شد. دیگر الان آن نمى‏تواند دخالتى داشته باشد. اگر هم آن‏ها آمدند گزارش دادند که بله این خوب نیست. آن واقعاً یک راه قانونى ندارد که خوب است یا نه؟ یا اگر گفتند خوب هست باز همین جور. بنابراین این بریده و منقطع است. کما اینکه در این برنامه‏اى هم که آقایان پیشنهاد کرده‏اند در این جا آن هم همین جورى است. شورایى متشکل از شش نفر از سوى قواى سه گانه این‏ها نظارت مى‏کنند. اما رهبر هیچ دخالتى در این ندارد. نه در این پیشنهاد آقایان کمیسیون و نه در این پیشنهاد آقاى موسوى. بنا براین من پیشنهادم این است‏
Majlis:2 Volume:2 Sessions:15-28 Page:772
که باید یک جورى کرد که این نظارت در هردو صورت یک جورى باشد که رهبر هم بداند که چه واقع مى‏شود، بریده و منقطع نباشد، یعنى با این صورت من مخالفم، اگر یک چیزى اضافه بشود ...
موسوى خوئینى‏ها- آقاى امینى مخالف نبودند چیزى را اضافه کردند.
نایب رئیس (هاشمى رفسنجانى)- پیشنهاد آقاى موسوى رهبر را نگذاشته بود در نظارتش مخالفت کردند. مخالفت همین است دیگر.
محمدمؤمن- تفکیک کنید.
نایب رئیس- خیلى خوب باشد، ایشان با هر دو مخالف است. موافق صحبت کند.
مهدى کروبى- بنده ابتدا جواب آقاى امینى را به نظر خودم عرض مى‏کنم و بعد یک نکته‏اى راجع به اصل پیشنهاد آقاى موسوى و موافقت. و آنکه رهبر اصلا حکم مى‏دهد. رهبر سرپرست و رئیس را تعیین مى‏کند. آن سرپرست که اصلى هست این‏ها نظارتى هستند آن مرتب گزارش مى‏دهد، رهبر حضور دارد اگر یک وقت تخلفى بشود آناً مى‏تواند سرپرست را عزل کند و بردارد بر فرض. بنا براین وقتى سرپرست حکم خود رهبر را دارد و همه کاره، در واقع کار اجرایى است و کل تشکیلات صدا و سیما و این سازمان عظیم در اختیار آن کسى است که حکم رهبر را دارد. این مثل این است که بنده را امام کرده مسؤول بنیاد شهید و سرپرست هم هستم، گزارش هم برایش مى‏دهم. حالا یک ناظر هم براى من بگذارد. خوب هر کارى دارد، با خود من ارتباط دارد. از من مى‏گیرد. هر حرفى دارد رهبر با من مى‏زند. هر وقت هم دید من کفایت این کار را ندارم من را کنار مى‏گذارد یکى دیگر را مى‏گذارد. این مسألة اول.
مسألة دوم همین است که مى‏خواستم عرض کنم. مطالب را آقاى بیات و آقاى موسوى خودشان فرمودند. قوة قضاییه که روشن است، قوة اجرایى هم رئیس جمهور رئیس قوة اجرایى است و بخصوص در کل قضایا بنا شده آن روز رأى آزمایشى هم گرفته شده که از رئیس جمهور مى‏شود سؤال کرد، از او استیضاح مى‏شود حالا که بنا براین است که با رئیس جمهور این نحوه برخورد بشود، یعنى به این معنا که مسؤول کل باشد، طبعاً خودش باید تعیین کند، والا فردا یک کسى را در کابینة مورد نظرش باشد رئیس جمهور ولى اکثریت رأى ندهند و یک کسى بر رئیس جمهور تحمیل بشود که موافق نیست فردا فرض کنید در نظارت یک مشکلاتى به وجود بیاورد، حالا من بحث ندارم بر اینکه او حدود اختیاراتش چیست یا نظار ت به چه معنایى است به هر جهت به این طریق ما مى‏خواهیم از رئیس جمهور ما یک وقت سؤالى کنیم، از این طرف هم گفتیم یک کسى ممکن است که او خودش نتواند بگذارد و اختیاردار نباشد، بنا براین با توجه به این قضایاى اخیر و قوة اجرائیه و ریاست جمهورى و همین طور که آقاى بیات فرمودند، نخست وزیر حذف مى‏شود طبعاً خود او باید ناظر بگذارد و اگر یک روزى خواست تعویضش کند که بتواند جوابگو هم باشد.
نایب رئیس- مخبر کمیسیون بفرمایید.
امامى کاشانى (مخبر کمیسیون)- این مسأله قوة قضائیه از جهت اینکه الان مشخص نیست، اگر مشخص بود که رئیس دیوان عالى کشور وضعش چه طور است، دادستان وضعش چه طور است، خوب قوه قضائیه صدق مى‏کرد، این را ما قبول داریم که الان مشخص نیست و از
Majlis:2 Volume:2 Sessions:15-28 Page:773
طرف سه قوه مى‏توانیم بگوییم که رئیس قوة قضاییه. و اما رئیس قوة مجریه، رئیس قوة مجریه هم من فکر نکنم با توجه به اینکه ما در کمیسیون پیشنهاد را از رئیس جمهور اصلا مطرح مى‏کردیم، من فکر نکنم که مخالف باشیم با اینکه رئیس جمهور باشد. بنابراین شش نفر ...
منشى (یزدى)- جناب آقاى امامى فرض این است که آن قسمت اول رأى آورد و آن پیشنهاد تمام شد، فعلا به وسیلة رهبرى است. بنابراین براى دفاع با توجه به آن مصوبه قبلى بفرمایید.
امامى کاشانى- بله مى‏دانم حذف شد. مى‏خواهم عرض کنم. با توجه به اینکه ما در مصوبة قبلى‏مان پیشنهاد رئیس جمهور را مطرح کرده بودیم، یعنى به رئیس جمهور این بها را داده بودیم، مى‏خواهم از آن جا (ولو اینکه حذف شد) قرینه بگیرم بر اینکه ما موافق هستیم که این دو نفر از طرف رئیس جمهور باشد. من این را مى‏خواهم عرض کنم. مى‏خواهم آن قرینه بر این بگیریم.
نایب رئیس (هاشمى رفسنجانى)- از کمیسیون پس دفاع نکردید؟
امامى کاشانى- نه من خودم هم اگر رأى گیرى مى‏شد به رئیس قوة قضائیه و رئیس جمهور رأى مى‏دادم، حالا اگر جنابعالى مى‏خواهید دفاعى بشود، خودتان دفاع بفرمایید.
نایب رئیس (هاشمى رفسنجانى)- براى اینکه من دفاع بکنم، من مى‏گویم اصلا چیز مهمى نیست این حال نظارتى که ما مى‏خواهیم بگذاریم که حالا چه کسى بگذارد یا نگذارد، چه آثارى مى‏تواند داشته باشد، اصلا نظارت جدى نخواهدبود. یعنى نظارتى عملا اتفاق نخواهد افتاد دیگر بحث اینقدرى هم ندارد.
منشى (یزدى)- آقاى هاشمى اجازه بفرمایید، پیشنهاد جناب آقاى موسوى را با پیشنهاد خود شما اگر تکمیل بکنید یعنى در پیشنهاد آقاى موسوى رقم مطرح نیست. اگر رقم را مطرح بکنید و نحوه را هم به عهدة قانون بگذارید، فکر مى‏کنم دیگر بشود رأى بگیریم و مسأله تمام مى‏شود. شما هم موافق هستید که رقم در پیشنهادتان اضافه بشود (موسوى خوئینى‏ها- بله من مخالف نیستم) چون رقم آن جا شما ندارید. به هر حال مخالف نیستند.
محمدمؤمن- من عرض مى‏کنم که راجع به رأى گرفتن ممکن است که بعضى‏ها نظرشان این باشد که در هر سه مورد مثلا رئیس مجلس، رئیس قوة مجریه که رئیس جمهور است و رئیس قوة قضائیه. بنا براین پیشنهاد من این است که اگر مى‏خواهید رأى بگیرید، جداجدا رأى بگیرید که هر کس بداند که به چه چیزى رأى مى‏دهد.
نایب رئیس- خیلى بسیار خوب، چون پیشنهاد رؤساى سه قوه هم داشتیم، آن را هم رأى مى‏گیریم، پیشنهاد جدیدى نیست. آقاى هاشمیان بفرمایید.
حسین هاشمیان- من مى‏خواهم عرض کنم که این فرمایش آقاى موسوى خوئینى‏ها نمى‏تواند اشکال اساسى باشد ببینید مى‏گوید: «دو نفر از هر قوه». هر قوه‏اى براى کارش شیوه‏اى دارد. اگر شیوة مجرى این بود که رئیس جمهور معرفى کند ...
نایب رئیس- بسیار خوب، این مخالفت با پیشنهاد است. نمى‏شود مخالفت کنید. حرف‏هاى مخالفین زده شده، آقایان ببینید ما الان دو رأى گیرى داریم، توجه بفرمایید. اول پیشنهاد آقاى خوئینى‏ها را رأى مى‏گیریم که ایشان مى‏گویند که دو نفر مجلس از طرف مجلس انتخاب بشود و دو نفر قوة قضائیه و مجریه از طرف رؤساى دو قوه انتخاب بشود که مجموعاً شش نفر است.
Majlis:2 Volume:2 Sessions:15-28 Page:774
محمد مؤمن- تفکیک بکنید و رأى گیرى کنید.
نایب رئیس- بسیار خوب، حالا اینکه فرق نمى‏کند، این جور شیوه‏اى که ایشان مى‏گویند اصلا اگر به مجلس بیایید همه کارهاى ما را به هم مى‏ریزید ما پیشنهاد دو تا داریم، یک پیشنهاد داریم رؤساى سه قوه یک پیشنهاد داریم. (پیشنهاد مشخص ایشان) که یک جا رؤساى سه قوه، دو رئیس و یک مجلس.
منشى (یزدى)- پیشنهادشان همین است فقط رقم را که اضافه بکنید.
نایب رئیس- هر دو قبول داریم. ایشان رقم ما را قبول دارند. پس من اول پیشنهاد آقاى خوئینى‏ها را رأى مى‏گیرم که مقدم است.
امینى- نمایندة رهبرى را هم رأى بگیرید.
نایب رئیس (هاشمى)- نه، نمایندة رهبرى در پیشنهاد نیست، دیگر لزومى هم ندارد. شما حق نظارت در همه امور براى رهبر گذاشته‏اید. فعلا پیشنهاد آقاى خوئینى‏ها است که ایشان مى‏گویند دو نفر از هر سه قوه که در قوة اجرایى و قضایى رؤسایشان تعیین مى‏کنند، دو قوه مقننه مجلس تعیین مى‏کند. آقایانى که با این پیشنهاد موافقند رأى بدهند (یازده نفر دست بلند کردند) رأى نیاورد. پیشنهاد سوم این است که هر سه قوه رؤسایشان انتخاب بکنند.
مؤمن- تفکیک بکنید.
نایب رئیس- اگر این رأى نیاورد تفکیک مى‏کنیم. به این پیشنهاد که رؤساى سه قوه دو نماینده انتخاب بکنند. آقایان رأى بدهند (یازده نفر دستشان را بلند کردند) این هم مثل آن، بسیار خوب پیشنهاد کمیسیون را با یک اصلاح به رأى مى‏گذاریم (امامى- رئیس قوة قضائیه) قوة قضائیه را بنویسید. رئیس قوة قضائیه چون آن‏ها شیوه‏اى ندارند.
محمد مؤمن- آقاى هاشمى! اجازه بفرمایید، من واقعاً تعجب مى‏کنم.
نایب رئیس- آخر تعجب نکنید رأى بدهید، آن جا تعجبتان تمام مى‏شود.
محمد مؤمن- رئیس قوة قضائیه و قوة مجریه را که همه تقریباً رأى مى‏دهند.
نایب رئیس (هاشمى)- بسیار خوب حالا پیشنهاد آقاى امینى را هم اضافه مى‏کنیم و رأى مى‏گیریم. ایشان مى‏گویند از طرف رهبر هم دو نفر تعیین بشوند.
ى زدى- این پیشنهاد جدید است، باید بحث جدا بشود.
نایب رئیس (هاشمى)- بحث دیگر نمى‏خواهد، معلوم است.
حسین هاشمیان- اخطار آیین‏نامه‏اى دارم. نامة حضرت امام منصرف است که آن‏ها ناظر تعیین کنند، نه خود رهبر.
نایب رئیس (هاشمى)- مانع که نیست که آن‏ها هم بکنند. حالا نامة امام را که ما اصلا قبول نداشتیم که به رهبر باشد. این جلسه تصمیم گرفت. ما اصلا با مبنا مخالف بودیم، ولى جلسه گفته و ما تسلیم جلسه هستیم، دیگر حالا نمى‏توانیم که این را به هم بزنیم.
احمد جنتى- چرا این‏ها مخلوط مى‏شود؟ مسأله نظارت رهبرى را با نظارت سه قوه جدایش کنید. چرا با هم مخلوط مى‏کنید؟
نایب رئیس (هاشمى)- پیشنهاد آقاى امینى است که مخلوط بشود.
احمد جنتى- نه آن جدا، مستقلا مى‏گویند رهبر هم خودش ناظر داشته باشد.
Majlis:2 Volume:2 Sessions:15-28 Page:775
نایب رئیس (هاشمى)- در همین شش نفر؟
احمد جنتى- ربطى به آن ندارد.
نایب رئیس (هاشمى)- بابا آن که دارد.
منشى (یزدى)- اجازه بدهید من متن پیشنهاد آقاى امینى را بخوانم آقاى جنتى! پیشنهاد آقاى امینى این است: «شورایى متشکل از نه نفر سه نماینده از طرف رهبر و از هریک از قواى ثلاثه دو نفر بر حسن جریان و وظایف محوله نظارت مى‏نمایند» پیشنهاد ایشان این است که این شورا 9 نفرند.
عمید زنجانى- پیشنهادى مشابه پیشنهاد آقاى امینى دارم که شورایى متشکل از 5 نفر دو نماینده از طرف مقام رهبرى و سه نماینده از سه قوه.
نایب رئیس (هاشمى)- آن وقت در مورد قوة قضائیه چه مى‏گویند؟
عمید زنجانى- آن جدا رأى گرفته بشود.
نایب رئیس (هاشمى)- آخر ما الان مى‏خواهیم رأى بگیریم.
سیدعلى خامنه‏اى- یکى یکى چرا رأى نمى‏گیرید؟
نایب رئیس (هاشمى)- یکى، یکى مى‏گیریم، صبر کنید همان پیشنهاد آقاى مؤمن را عمل مى‏کنیم. آقایانى که موافقند قوة قضائیه دو نماینده‏اش را رئیس آن انتخاب بکند، رأى بدهند (اکثر دستشان را بلند کردند) رأى آورد.
حالا آقایانى که موافقند دو نماینده قوة اجرائیه را رئیس آن انتخاب کنند، رأى بدهند (اکثر دستشان را بلند کردند). رأى آورد. حسابى عوامى مى‏کنید. حالا آقایانى که موافقند رئیس قوة مقننه هم نماینده را انتخاب کند رأى بدهند (ده نفر دست بلند کردند) رأى نیاورد. حالا آقایانى که موافقند دو نماینده قوة مقننه را مجلس تعیین کند، رأى بدهند (اکثر دستشان را بلند کردند) رأى آورد.
منشى (یزدى)- دو نفر از طرف رهبر را هم رأى بگیرید.
نایب رئیس (هاشمى)- آقایانى که موافقند رهبرى هم دو نفر نماینده در این شورا داشته باشد رأى بدهند (عدة کمى دست بلند کردند) رأى نیاورد.
رئیس- یک ربع تنفس مى‏دهیم.
 (جلسه ساعت 25/ 18 ربع عنوان تنفس تعطیل و مجدداً ساعت 50/ 18 تشکیل گردید).
رئیس- بسم الله الرحمن الرحیم. جلسة بعدى براى ادامه مذاکرات رسمى است.
منشى (یزدى)- پیشنهاد جناب آقاى موسوى خوئینى‏ها قسمت آخرش مطرح است. بفرمایید.
موسوى خوئینى‏ها- در قسمت بعدى آن فکر نمى‏کنم کمیسیون مخالف بوده با این جمله‏اى که بنده در پیشنهاد آورده‏ام و بر اساس مخالفت حذف کرده باشد. در پیشنهاد بنده کلمه «ترتیب ادارة این سازمان و نظارت بر آن را قانون معین مى‏کند». در کمیسیون آمده به جاى این جمله «خط مشى و حدود وظایف و اختیارات را قانون معین مى‏کند». البته بنده با آن‏ها مخالف نیستم اما عنایتى هست روى این کلمه «ترتیب اداره» ضمن این که آن «حدود وظایف و اختیارات» اصلا مبهم است. معلوم نیست که مقصود از این بند این است که حدو د وظایف‏
Majlis:2 Volume:2 Sessions:15-28 Page:776
این نظارت کنندگان را قانون معین مى‏کند یا حدود وظایف سازمان را؟ این عبارت بیشتر مى‏خورد به اینکه این شش نفرى که مى‏خواهند نظارت بکنند، حدود وظایف و اختیاراتش این شش نفر را قانون معین مى‏کند
در حالى که بنده عقیده‏ام این بوده که این پیشنهاد را دارم اولا گفته بشود «ترتیب ادارة این سازمان» براى اینکه این سازمان، سازمانى است بسیار وسیع از بودجة دولت استفاده مى‏کند قوانین مختلفى نیاز دارد، قانون استخدامى نیاز دارد، قوانین دیگر این گفته بشود که ترتیب اداره‏اش را قانون تعیین بکند نه اینکه یک وقتى بعدا گفته شود نه اصلا این جداى از این سه قوه است و این تحت نظر رهبرى است و رهبرى خودش بیاید براى این سازمان یک سلسله فعلا قوانین خاص این سازمان را وضع بکند. ممکن هم هست نظر کمیسیون این نبوده. بنده عرض مى‏کنم این گفته بشود تا این ابهام از بین برود. بنابراین یکى ترتیب ادارة این سازمان را باید قانون تعیین کند، یکى هم نحوة نظارت را. پس عبارت بنده این است: «ترتیب ادارة این سازمان و نظارت بر آن را قانون معین مى‏کند» و با آن تعبیرات کمیسیون هم مخالف نیستم. یعنى «خط مشى، حدود وظایف و اختیارات». البته آن را خود کمیسیون دفاع خواهد کرد.
منشى (یزدى)- جناب آقاى امینى مخالف بفرمایید.
ابراهیم امینى- عرض کنم این جا شما یک امر تشریفاتى را دادید به رهبر که انتخاب همین فرد است. اما نظارت ندارد و از طرفى دیگر نحوة نظارت و اجرا و همه چیزها را هم مى‏گذارید بر عهدة قانون، پس رهبر این جا چه کاره است؟ و در واقع تشریفات محض است واقعاً. آن مقدارش که مال قانون است، مقدارى هم که آن‏ها تعیین مى‏کنند رهبر هیچ کاره است.
نایب رئیس (هاشمى رفسنجانى)- موافق صحبت کند. آقاى بیات.
اسدالله بیات- بسم الله الرحمن الرحیم، اتفاقاً در مجلس الان ما در قانون یعنى عملا در اجراء دو قانون براى صدا و سیما داریم: یکى اساسنامة آن است، یکى قانون نحوة ادارة صدا و سیما. در اساسنامه خط مشى ها، اهداف و مسائل کلى که در آن جا هست، قانون بسیار محکم است و کمیسیون ویژه هم در مجلس بررسى کرده، شوراى نگهبان هم تأیید کرده و الان عمل مى‏شود و آن قانون هیچ اشکالى هم ندارد. مشکلى هم ما از آن قانون در اجرا ندیده‏ایم. منتها در قانون نحوة ادارة صدا و سیما آمده بود براى شورا نوعى دخالت داده بود در نتیجه دو مدیریتى در صدا و سیما به وجود آمده بود و اساسنامه فلسفه وجودى این که حضرت امام رضوان الله تعالى علیه مطرح کردند، در رابطه با تمرکز مدیریت صدا وسیما، در ارتباط با قانون نحوة ادارة صدا و سیما است. روى این حساب، حاج آقا امینى که مى‏فرمایند که یک کار تشریفاتى است، خیر، عزل و نصب و حکم مدیر عامل همه مربوط به ایشان هست و دقیقا کسى که عزل و نصبش با اوست طبیعى است که همه چیزش با اوست، در آن حرفى نیست و حتى شاید ما به ظهور فرمان امام هم، البته ظهور من ادعا نمى‏کنم چون اگر ظهور بود، یقیناً سروران ... نمى کردند، اما در عین حال ادعاى انصراف را هم ما توجه نکردیم. آمدیم صدا و سیما را زیر نظر رهبرى قرار دادیم، چه عامل قوى اى براى کنترل هست از اینکه همه چیز رئیس سازمان در اختیار مقام رهبرى باشد اما اینکه ایشان مى‏فرمایند که ... یعنى اینطور ظاهراً به رغم و گمان مبارکشان که اگر دو نماینده هم بر نماینده خودش مى‏گذاشت، مثلا تشریفاتى نمى‏شد، این طور نیست که این اهانت به خود
Majlis:2 Volume:2 Sessions:15-28 Page:777
مقام رهبرى است. مقام رهبرى فردى را به عنوان مسؤول بگذارد، بعد دو نفر را هم بگوید که خوب نمایندة من را تو کنترل کن بیا ببین چه کار دارد مى‏کند. این که اصلا صحیح نیست. از آن طرف ما آن شش نفر ناظر را هم گذاشته‏ایم، ناظر بر مدیر عامل نیست. نظارت آن نظارت دخالتى نیست، نظارت استصوابى نیست، نظارت بر حسن جریانى است که طبیعى است که قانونش باید در مجلس تصویب بشود. خواهى نخواهى سازمان صدا و سیما، یک سازمان دولتى، تعبیر دولت من نمى‏گویم. بالا خره جزئى از این سازمان است. از بودجة عمومى استفاده مى‏کند از ارز استفاده مى‏کند، از مسائل گوناگون استفاده مى‏کند. طبیعى است که نظارت مى‏خواهد، نمى‏شود که نظارت نداشته باشد و نظارت را هم که ما در این جا گفتیم. روى این حساب من با پیشنهاد جناب آقاى موسوى موافقم، منتها به اضافة این. چون خط مشى هم داریم، یعنى خواهى نخواهى خط مشى قانون مى‏خواهد و نحوة اداره هم قانون مى‏خواهد. پس اینطور مى‏شود. «نحوة ادارة صدا و سیما و خط مشى و حدود وظایف ...» (یعنى با اضافة این، آن هم اضافه بشود ما موافقیم) قانون معین مى‏کند.
منشى (یزدى)- مخبر کمیسیون شما تکمیل بکنید.
امامى کاشانى (مخبر کمیسیون)- البته نحوة اداره و بعد هم نظارت بر اینکه جدا مى‏شود، مشخص مى‏شود. از ابهام در مى‏آید خیلى خوب است. این را موافقیم، ولى در قانون اساسى همین طورى که نظر شریف آقایان هم استحضار دارد، روى هر کلمه، در تفسیرش صحبت مى‏شود، بعد از هر کلمه‏اى یک معنایى استفاده بشود غیر از آنکه از کلمه دیگر استفاده مى‏شود. آن وقت حالا ما از هر کلمه چه جورى استفاده کنیم؟ اگر عبارت را اینجورى بنویسیم: «خط مشى و نحوة اداره و نظارت را قانون معین مى‏کند» هر کدام از سه کلمه معناى خودش را دارد، خط مشى، این معناى کلى است که دارد، نحوة اداره هم بر اساس همان خط مشى است. نظارت هم معلوم است. ولى حدود وظایف و اختیارات به نظر من مى‏رسید که حدود وظایف و اختیارات در شکم نحوة اداره باشد. اگر باشد در دل آن قرار بگیرد از نظر معنا و از نظر کار در خارج واقعاً ذکر این آن وقت جالب بود. ولى اگر حدود وظایف و اختیارات با نحوة اداره دو تابشود ما هم موافقیم. من این را مى‏خواهم سؤال کنم ببینیم که واقعاً این حدود وظایف و اختیارات با نحوة اداره دو معنا است؟ این را من نمى‏دانم، تا من ببینم نظر کمیسیون چیست؟
منشى (یزدى)- خوب حالا عرض مى‏کنم که چون پیشنهاد جناب آقاى خوئینى‏ها ضمن اینکه با پیشنهاد کمیسیون موافق بودند تکمیل کردند که شبهه شما را هم رفع مى‏کند. اگر اجازه مى‏فرمایید این پیشنهاد را بخوانیم، (پیشنهاد کامل را) که پیشنهاد ایشان هست با پیشنهاد کمیسیون، بعد اگر باز احتیاج به توضیحى دارد بفرمایید اگر نه که به رأى گذاشته بشود. پیشنهاد به این صورت مى‏شود: «ترتیب ادارة این سازمان و نظارت بر آن و خط مشى و حدود وظایف و اختیارات را قانون معین مى‏کند.»
امینى- خط مشى چیست؟
نایب رئیس (هاشمى رفسنجانى)- در آن جا نوشته که مثلا اینجورى، یک مقدار نحوة اداره است. مثلا مسائل اسلام باید بشود سیاست‏هاى کلى نظام را در نظر بگیرد، با قانون اساسى تطبیق بکند، با تعلیمات رهبرى مخالفت نکند، از این چیزهاى اینطورى است که‏
Majlis:2 Volume:2 Sessions:15-28 Page:778
خط مشى نوشته‏ایم و تصویب هم شده.
امامى کاشانى- نحوة اداره با اختیارات و وظایف دو تا است؟
نایب رئیس (هاشمى)- ى ک جاهایى تداخل مى‏کنند، یک جاهایى ممکن است با حدود اختیارات نباشد.
احمد جنتى- بنده یک سؤال و آن این است که این حدود وظایف و اختیارات در این ذیل که آمده مسلم مال این شورا هست، مال آن نمایندگان قوا، ولى احتمالا شامل حال نمایندة امام هم مى‏خواهد بشود. همین جور است؟ مراد این است که حدود اختیارات همه این‏ها را قانون معین بکند یا نه؟
نایب رئیس (هاشمى)- قاعدتاً این طورى است.
احمد جنتى- چون ما معتقد نیستم که حدود اختیارات نمایندة امام را قانون معین کند.
نایب رئیس (هاشمى)- منظورشان مدیرعامل است.
جنتى- ما معتقدیم به اینکه حدود وظایف رئیس سازمان را آن که نصبش کرده باید معین کند.
امینى- قانون دستش را مى‏بندد که هیچ کارى هم نتواند بکند.
منشى (یزدى)- نه، که اینجورى کار کند. نه اینکه هیچ کار نکند. بسیارخوب، حالا به هر حال از نظر آیین نامه‏اى الان پیشنهاد آقاى موسوى مطرح است. ایشان هم پیشنهاد را تکمیل کردند. مخالف و موافق و کمیسیون هم صحبت کردند.
حسین هاشمیان- آقاى هاشمى! پیشنهاد من این است که کمیسیون اگر موافقت بکنند، دنبالة اختیارات، نظارت را اضافه کنید.
نایب رئیس (هاشمى)- نظارت هست.
منشى (یزدى)- دقت کنید، من عبارت را دوباره مى‏خوانم نظارت هست. «ترتیب ادارة این سازمان و نظارت بر آن ...»
حسین هاشمیان- عرضم این است که «ترتیب» دیگر نمى‏خواهید. همین عبارت «خط مشى و حدود وظایف اختیارات و نظارت را قانون معین مى‏کند» «خط مشى» قانون مى‏شود حدود وظایف و اختیارات مربوط به اساسنامه‏اش است.
منشى (یزدى)- بله، در هر صورت این پیشنهاد هست.
نایب رئیس (هاشمى)- آقاى خامنه‏اى.
سید على خامنه‏اى- اگر این جور بکنیم که «خط مشى و ترتیب ادارة این سازمان و نظارت» این همان مقصود آقاى هاشمیان است. منتها من فکر مى‏کنم عبارت بهتر خواهد شد. چون «ترتیب اداره» غیر از تعیین حدود وظایف و اختیارات هیچ چیز دیگر نیست. اصلا ترتیب اداره یعنى همین دیگر. یعنى مشخص کنند کى چه کاره است. یعنى همین حدود وظایف و اختیارات. بنابراین تکرار خواهد شد.
نایب رئیس (هاشمى)- اصلا مثل اینکه اختلاف ما هوى ما نداریم. سر الفاظ است.
سیدعلى خامنه‏اى- این سؤال آقاى امامى، سؤال به جایى است اگر ما هم ترتیب اداره را ذکر کردیم، هم حدود وظایف و اختیارات را، بعد شوراى نگهبان در مقام تفسیر مى‏ماند که‏
Majlis:2 Volume:2 Sessions:15-28 Page:779
این‏ها چه هستند؟ تکرار که لابد نیستند. پس براى هر کدام یک معنایى باید بتراشیم. در حالى که ما مى‏دانیم منظور آقاى خوئینى‏ها از ترتیب اداره همین تعیین حدود وظایف و اختیارات است. ترتیب اداره غیر از این چیز دیگرى نیست. یعنى اینکه مدیر عامل چه کاره است و چگونه اداره مى‏کند، چه کسانى چه کاره هستند، مثلا فرض کنید اگر شورایى در ذیل آن دارد کار مى‏کند، البته خط مشى از این جداست. پس مى‏شود: «خط مشى و ترتیب ادارة این سازمان و نظارت بر آن را قانون معین مى‏کند.»
نایب رئیس (هاشمى)- اگر آقاى موسوى موافقند، این جور باشد. آقاى نورى صحبتى دارند؟
عبدالله نورى- من به ذهنم مى‏رسد که در ارتباط با تعیین قانون راجع به وظایف رهبرى ما هیچ اشکالى نمى‏بینیم نه در این جا و نه در قوانین که الان دارد تصویب مى‏شود.
احمد جنتى- اگر عزل و نصب نماینده رهبر را با او قرار دادیم بعد مجلس بیاید دست و پایش را ببندد؟
سید على خامنه‏اى- مثل رئیس قو ة قضائیه.
هاشمى رفسنجانى- مثل رئیس جمهور، این‏ها همه قوانینى دارند.
نورى- جناب آقاى هاشمى این یک قدرى به نظر من توضیح داده بشود خوب است، یعنى الان در ارتباط است با نیروهاى مسلح مگر قانون ارتش کجا تصویب مى‏شود؟ قانون سپاه کجا تصویب مى‏شود؟ یعنى کلیه سازمان هایى که در ارتباط با همه مقامات است، قانونش را آن جا باید گفت. از آن طرف جناب آقاى هاشمى نحوة اداره با بحث شرح وظایف یک کمى فرق مى‏کند. یعنى ادارة بحث تشکیلاتى است، شرح وظایف یک بحث ماهوى است.
نایب رئیس (هاشمى)- آقایان اجازه بدهید این حرفى که آقاى جنتى پرسیدند، جواب آقاى نورى کاملا درست است. ببینید جناب آقاى جنتى ما براى رئیس ستاد که رهبر نصب مى‏کند مگر همین قانون را نداریم؟ براى هر جا شما فرض کنید. باید در قانون عمل کنند دیگر در آن محدوده قانون رهبر او را نصب مى‏کند. من خیال مى‏کنم پیشنهاد آقاى خوئینى‏ها آنکه خودشان مى‏خواهند به رأى بگذاریم اگر رأى نیاورد آن وقت عبارات را اصلاح کنیم.
منشى (یزدى)- با این پیشنهاد که آقاى خامنه‏اى فرمودند مى‏خواهید من بخوانم.
نایب رئیس (هاشمى)- بخوانید.
منشى (یزدى)- عبارت اینجور مى‏شود با رعایت این جهت «خط مشى و ترتیب ادارة این سازمان و نظارت بر آن و حدود وظایف و اختیارات را قانون معین مى‏کند.»
نایب رئیس (هاشمى)- خوب حالا پیشنهاد ایشان را اول رأى بگیریم.
آقایانى که با این پیشنهادى که قرائت شد از طرف آقاى خوئینى‏ها موافقند، رأى بدهند (دوازده نفر رأى دادند) رأى نیاورد. حالا شما عبارتتان را بخوانید.
نایب رئیس (سید على خامنه‏اى)- «خط مشى و ترتیب ادارة این سازمان و نظارت بر آن را قانون معین مى‏کند.»
نایب رئیس (هاشمى)- آقایانى که با این عبارت موافقند رأى بدهند (اکثر رأى دادند) تصویب شد پیشنهاد دیگرى هست؟
Majlis:2 Volume:2 Sessions:15-28 Page:780
هاشمیان- تذکر آیین‏نامه‏اى دارم. آیین‏نامه را که ما داشتیم که رؤساى سه قوه تدوین کنند موقعى بود که در اختیار رؤساى سه قوه بود. یعنى گفتیم که به اتفاق آرا معرفى کنند مدیر عامل را، آین نامه را هم خودشان بنویسند الان که اینطورى نیست آیین نامه در مصوبه ...
نایب رئیس (هاشمى)- پیشنهاد حذف مى‏دهید؟
هاشمیان- بله پیشنهاد حذف مى‏دهم.
نایب رئیس (هاشمى)- دیگر وقتى مربوط به سران سه قوه نیست دیگر انصافا لازم نیست که آنها خودشان بنویسند.
نجفقلى حبیبى- قانون معین مى‏کند.
نایب رئیس (هاشمى)- بله آنها خودشان مى‏نویسند. آقایانى که با حذف این جمله موافقند رأى بدهند (اکثر رأى دادند) تصویب شد.
عبدالله نورى- مطلبى که در این جا آمد، یکى از اشکالاتى که در رابطه با بعضى جاهاى قانون اساسى هم داریم الان خودمان داریم مبتلا به آن مى‏شویم و آن اینکه این جا تعبیر که آوردیم عزل و نصب مدیر عامل صدا و سیما در ارتباط با رهبرى شد و حال اینکه عزل و نصب مدیر عامل صدا و سیما در ارتباط با رهبرى شدن این همه مأموریت و مسؤولیت صدا و سیما نیست. این یعنى واگذار کردن یک عزل و نصب به رهبر. من پیشنهادم این است که اگر بناست سازمان صدا و سیما در ارتباط با رهبر باشد همان عبارتى که در قانون اساسى آمده آن اصلاح بشود این جمله هم به آن اضافه بشود. «سازمان صدا وسیما زیر نظر رهبر جمهور ى اسلامى ایران اداره خواهد شد و رئیس سازمان از سوى رهبر نصب و عزل مى‏گردد» که کلیت ...
نایب رئیس (هاشمى)- پیشنهاد جدید نمى‏توانیم قبول کنیم.
نورى- جناب آقاى هاشمى این اشکال پیدا مى‏کند، پیشنهاد جدید هم نیست الان بحث این است که شما سازمان صدا و سیما ...
نایب رئیس (هاشمى)- بحث ندارد.
نورى- یعنى این همان اشکالى را دارد که در نیروهاى مسلح خودتان ...
منشى (یزدى)- به هر حال آن بحث کلیات مى‏شود و مجدداً نمى‏شود برگشت به کلیات. حال مصوبات به این کیفیت شده است: در صدا و سیماى جمهورى اسلامى ایران ...
خوئینى‏ها- سازمان صدا و سیما
نایب رئیس (هاشمى)- سازمان را هم اضافه کنید.
منشى (یزدى)- اصل مصوبه کمیسیون این بوده.
نایب رئیس (سید على خامنه‏اى)- آقا ملاحظه کنید آن جایى که آزادى افکار بایستى باشد آن جا سازمان که نیست، ما نمى‏خواهیم در سازمان تأمین بشود، درخود صدا و سیما باید تأمین بشود.
منشى (یزدى)- حالا این جا در اصل گزارش خود کمیسیون محفوظ است.
در صدا و سیماى جمهورى اسلامى ایران آزادى بیان و نشر افکار با رعایت موازین اسلامى و مصالح کشور باید تأمین گردد.
Majlis:2 Volume:2 Sessions:15-28 Page:781
نصب و عزل رئیس سازمان صدا و سیماى جمهورى اسلامى ایران با مقام رهبرى است و شورایى مرکب از نمایندگان رئیس جمهور و رئیس قوة قضائیه هر یک دو نفر و مجلس شوراى اسلامى نیز دو نفر نظارت بر این سازمان خواهد داشت.
نایب رئیس (هاشمى)- هر یک دو نفر را باید آخر بیاوریم.
منشى (یزدى)- ى ا به عبارت دیگر مى‏شود این جور باشد شوراى شش نفره مرکب از نمایندگان رئیس جمهور، رئیس قوة قضائیه و مجلس شوراى اسلامى. داخل پرانتز مى‏نویسیم از هر قوه دو نفر.
منشى (حبیبى)- عرض مى‏شود هر قوه نمى‏توانیم بگوییم، براى اینکه رئیس جمهور و رئیس قوة قضائیه قوه نیستند. هر یک دو نفر هم نمى‏توانیم بگوییم، براى اینکه مجلس شوراى اسلامى دو نفر نیست.
نایب رئیس (هاشمى)- به هر حال یک واحد است دیگر.
نایب رئیس (خامنه‏اى)- هرکدام باشد بهتر است.
منشى (یزدى)- دوباره قرائت مى‏کنم: شوراى شش نفره مرکب از نمایندگان رئیس جمهور، رئیس قوة قضائیه و مجلس شوراى اسلامى. (هر کدام دو نفر) نظارت بر این سازمان خواهد داشت. خط مشى و ترتیب ادارة این سازمان و نظارت بر آن را قانون معین مى‏کند.
نایب رئیس (هاشمى)- آقایانى که موافق با این متن هستند رأى بدهند (اکثر رأى دادند) تصویب شد با اکثریت قاطع.
5- بحث پیرامون گزارش شور دوم کمیسیون (4) درخصوص راه بازنگرى قانون اساسى جمهورى اسلامى ایران‏
امامى کاشانى (مخبر کمیسیون)
اصل ...- تغییر و اصلاح و تتمیم قانون اساسى جمهورى اسلامى ایران در موارد ضرورى به ترتیب زیر انجام مى‏گیرد.
مقام رهبرى پس از مشورت با مجمع تشخیص مصلحت، اصلاح یا تتمیم قانون اساسى را به شوراى بازنگرى قانون اساسى با ترکیب زیر پیشنهاد مى‏نماید:
1- اعضاى شوراى نگهبان‏
2- سران سه قوه‏
3- مجمع تشخیص مصلحت‏
4- خبرگان 5 نفر
5- با انتخاب رهبرى 10 نفر
6- دولت 3 نفر
7- قوه قضائیه 3 نفر
8- مجلس 15 نفر
9- ائمه جمعه 5 نفر
10- شوراها 2 نفر
11- نیروهاى مسلح 2 نفر
Majlis:2 Volume:2 Sessions:15-28 Page:782
12- دانشگاه‏ها 3 نفر
13- آموزش و پرورش 3 نفر
14- کارگران دو نفر
15- اصناف دو نفر
شیوة کار و کیفیت انتخاب و شرایط آن را قانون معین مى‏کند. مصوبات شورا پس از تأیید و امضاى رهبرى از طریق همه پرسى باید به تصویب اکثریت مطلق آراى شرکت کنندگان در همه پرسى برسد. محتواى اسلامى بودن نظام و حاکمیت مقررات اسلام در جامعه و حاکمیت ملى در قانون اساسى جمهورى اسلامى ایران قابل تغییر نیست.
پس از اینکه در شور اول آقایان یک پیشنهاداتى داشتند و تشریف هم آوردند بعضى آقایان در کمیسیون به هر حال به این جا رسیدیم که بالاخره پیشنهاد از طرف مقام رهبرى باید بشود با مشورت مجمع تشخیص مصلحت. حالا این پیشنهاد به چه صورت باشد؟ معمولا در پیشنهاداتى که در دنیا مطرح است، یعنى در هر کجا معمولا مطرح مى‏کنند، اینجورى است که آن کسى که پیشنهاد مى‏کند به یک تشکیلاتى پیشنهاد مى‏کند و در پیشنهادش هم یک متنى به عنوان یک لایحه‏اى چیزى مى‏دهد مى‏گوید شما این را بررسى کنید و تصویب کنید. ما در این جا گفتیم مقام رهبرى پس از مشورت با مجمع تشخیص مصلحت پیشنهاد مى‏کند ولى پیشنهاد را چگونه مى‏کند، یعنى متن مى‏دهد، متن را مجمع تشخیص مصلحت تهیه مى‏کند، به مقام رهبرى ارائه مى‏دهد و بعد آن متن داده مى‏شود به آن شوراى بازنگرى ما کل این را گفتیم برعهدة قانون است که بعد قانون این را تعیین خواهد کرد که به چه صورتى باشد، ولى اصل مسأله این است که ضرورتش را بایستى مقام رهبرى با تشخیص مجمع تشخیص مصلحت تشخیص بدهد و به شوراى بازنگرى اعلام کند. بنا براین در این جا ارکانى که در این گزارش و در این اصل در نظر گرفته شده عبارت است از اینکه اولا این کار به دست رهبرى باشد ثانیا با مشورت مجمع تشخیص مصلحت باشد آن طورى که عرض کردم قانون تعیین مى‏کند که مقصودمان از اینکه قانون تعیین مى‏کند یعنى مثلا لایحه را چه کسى بنویسد، چه اصولى را بگویند و به چه صورت بگویند این جور چیزها.
مسألة سوم اینکه ضرورتش باید احراز بشود براى مقام رهبرى.
مسألة چهارم اینکه چیزهایى قابل تغییر نیست که آن چیزهایى که قابل تغییر نیست ما در پایان سه کلمه آوردیم:
یک محتواى اسلامى بودن نظام که بعد از مشورت‏ها یعنى بعد از این پیشنهاداتى که آقایان داده بودند براى کمیسیون و ما بحث کردیم بالا خره به این جا رسیدیم که در شور اول خودمان آورده بودیم به شورا که به آن محتواى اسلامى بودن نباید لطمه‏اى وارد بشود.
نمى‏توانیم بگوییم این اصل، آن اصل. چه بسا ممکن است ما ده تا بیست تا اصل را احصاء بکنیم ولى در یک اصل دیگرى چیزى باشد که اگر در آن جا بخواهد تغییرى حاصل بشود، محتواى اسلامى بودن را کمرنگ کند و قانون اساسى هم جلویش را نگیرد و لذا به نظرمان رسید این معناى کلى را بیاوریم که محتواى اسلامى بودن نظام باید در تمام تغییرات و تتمیمات و اصلاحات لحاظ بشود.
Majlis:2 Volume:2 Sessions:15-28 Page:783
مطلب دوم حاکمیت مقررات اسلام در جامعه است که بایستى این هم در قانون اساسى هر چه که ما مى‏آوریم آن مقرراتى که باید حاکم باشد باید مقررات اسلام باشد و سوم حاکمیت ملى یعنى آن چیزهایى که واقعاً بر صلاح کشور است و بر صلاح مملکت است. یعنى یک بار قانون اساسى نیاید یک چیزى را تصویب بکند که مثلا صلاح ملت نیست، به آن حاکمیت ملى ضربه مى‏زند، به آن آزادى مثلا ضربه مى‏زند، به آن استقلال ضربه مى‏زند. لذا ما سه کلمه در این جا فکر کردیم «محتواى اسلامى بودن»، «حاکمیت مقررات اسلام»، «حاکمیت ملى» این رکن چهارم گزارش ماست.
رکن پنجم گزارش ما که تمام بحث‏ها و سخن ها ...
نایب رئیس (هاشمى)- آقاى امامى اجازه بدهید من یک توضیح بدهم چون ظاهراً این کافى نبود. از حاکمیت ملى منظور ما دموکراسى بود. یعنى اراده مردم، آراء مردم یعنى به هر حال نظام باشد متکى به آراء مردم باشد.
اینکه ایشان فرمودند مصالح ملى و اینها نه، مشخصا آراء مردم محور است.
امامى کاشانى- ى عنى ارادة ملت.
امامى کاشانى- بله ارادة ملت و رکن پنجمى که در گزارش ما هست و مورد بحث است و آقایان خیلى رویش صحبت داشتند ترکیب شوراى بازنگرى است. ترکیب شوراى بازنگرى را ما تمام این پیشنهاداتى که آقایان فرموده بودند، رویش بررسى کردیم که بعضى‏ها هم تشریف آورده بودند و صحبت هم شد بر اینکه بالاخره به آراء عمومى گذاشته مى‏شود. یعنى این رفراندومى خواهد شد و نظر ملت در نهایت روى این قانون اساسى خواهد آمد به عنوان همه پرسى. فقط بحث سر این است که آن کسانى که مى‏خواهند این را بررسى کنند آیا آن‏ها یک جمعیت خاصى باشند یا اینکه منتخب مردم باشند، یا اینکه مرکب از هردو باشند، یعنى ما بگوییم مثلا شوراى نگهبان و مجمع تشخیص مصلحت و سران سه قوه و بعد هم بگوییم رهبرى هم چند نفر را تعیین کند که ما فکر کردیم که این مى‏آید روى جمعیت خاص ولو اینکه در پایان مردم رأى مى‏دهند.
ولى از اول هم مردم ممکن است بگویند که مثلا یک عده خاصى دارند این قانون اساسى را مى‏نویسند، از متن جامعه کمترند. گرچه آن کسانى که آمده‏اند، آن‏ها هم در متن جامعه‏اند، ولى آن که ما در نظر گرفتیم، آن گسترده‏تر است و مردمى‏تر است. ما روى گسترش مردمى بودنش دقیقاً تکیه داریم.
یکى از پیشنهادات این بود که نه به طور کلى عده را بیایند به عنوان نماینده تعیین بکنند و مردم انتخاب بکنند و آن‏ها بیایند قانون اساسى را تغییر بدهند که ما اشکالش را دیدیم اولا دو دفعه ما مردم را به میدان کشیده‏ایم یک دفعه در انتخابات و یک دفعه در همه پرسى و این هیچ کجاى دنیا هم متعارف نیست که دومرتبه باشد مردم یا اینکه انتخابات مى‏کنند و منتخبشان مى‏روند قانون اساسى را درست مى‏کنند و مى‏نویسند، یا اگر رئیس جمهور یا نخست وزیر
Majlis:2 Volume:2 Sessions:15-28 Page:784
یا به اصطلاح از مقامات این پیشنهاد را کردند که مجلسشان نیامد، این را تدوین و تصویب بکند آن وقت به همه پرسى مى‏رسد. این است که ما از اینکه منتخبین مردم به عنوان نمایندگان باشند با همه پرسى اضافه دیدیم گفتیم همه پرسى بودن کافى است دیگر. و یک پیشنهاد بود که یک بخشى را تعیین بکنند و یک عده‏اى هم به عنوان نمایندگان مردم باشند که ما دیدیم باز مرکب از دو گروه مى‏شوند. مثلا پنجاه نفر را بگوییم که گویا در پیشنهاد بود که پنجاه نفر نماینده تعیین بکنند و بعد سى نفر هم از دست اندرکاران را بیایند تعیین بکنند که این را هم حساب کردیم باز یک انتخاباتى کرده‏ایم، عده‏اى را آورده‏ایم و بعد هم دوباره به همه پرسى گذاشته‏ایم، این مشکل را اضافه کرد. ما غیر از این نیست که آراى مردم را مى‏خواهیم، ما آراء را در همه پرسى به دست مى‏آوریم. ولى در عین حال در قانون اساسى نوشتن فکر کردیم که هر چه آن جمعى که قانون اساسى را مى‏خواهند تغییر بدهند، هر چه در متن مردم گسترده‏تر باشد بهتر خواهد بود و لذا ما این گروه‏ها را در نظر آوردیم همین طور که ملاحظه مى‏فرمایید اعضاى شوراى نگهبان، مجمع تشخیص مصلحت، رهبرى ده نفر، قوة قضائیه، ائمة جمعه، نیروهاى مسلح که دو نفر گذاشتیم که آقایان بحث داشتند در کمى و زیادى آن که ما دو نفر گذاشتیم. سران سه قوه، خبرگان 5 نفر، دولت سه نفر. البته به انتخاب کى آقایان این را بحث داشتند که کیفیتش چطور است؟ ما کیفیتش را در آخر گفتیم که قانون تعیین مى‏کند. قانون لابد خودش خواهد گفت. خواهد گفت مثلا ائمة جمعه به انتخاب خود ائمة جمعه یا خبرگان به انتخاب خبرگان پنج نفر، یا سه نفر در هیأت دولت به انتخاب هیأت دولت یا ده نفر از مجلس به انتخاب نمایندگان ترتیبش را معلوم است که قانون بیان خواهد کرد. دیگر ما دیدیم بیان این در قانون اساسى شبیه به قانون عادى مى‏شود و گاهى از قانون عادى تنزل پیدا مى‏کند و به حالت آیین‏نامه در مى‏آید. هر چه در قانون اساسى کلى‏تر و اصولى‏تر باشد، البته با قانون اساسى تناسب بیشترى دارد و شوراها هم دو نفر گذاشتیم گر چه بعضى دوستان ما مى‏گفتند از شوراها چرا ولى ما فکر کردیم بالا خره شوراها افرادى را دارند که آنها حقوق دان باشند و قانون نویس باشند، آنها را انتخاب خواهند کرد. دانشگاه‏ها سه نفر البته هرجور که قانون تعیین بکند لابد طبعاً خواهند گفت به انتخاب اساتید. آموزش و پرورش سه نفر که آن هم باز قانون تعیین خواهد کرد که حالا این سه نفر را مثلا شوراى عالى آموزش و پرورش تعیین بکند، مدیران کل استان‏ها تعیین بکنند کى تعیین بکند؟ این را قانون تعیین خواهد کرد ولى بالاخره از آموزش و پرورش هم سه نفر کسى که بتواند قانون نویسى کند و قانون اساسى را بتواند رویش نظر بدهد این را مى‏توانند بفرستند.
کارگران دونفر، اینکه گفتیم کارگران دو نفر باز این شبهه نشود که کارگر نخواهد توانست قانون اساسى بنویسد. ما مى‏گوییم کارگران انتخاب کنند دو نفر را که بتوانند قانون اساسى بنویسند و این بدان معناست که ما کارگرها را از اول نظرشان را درقانون اساسى ملحوظ کرده‏ایم و بعد هم که در همه پرسى در آراى عمومى آن‏ها شرکت خواهند کرد. اصناف هم به همین طریق باز این اشکال نباشد که عرض کنم چه طور مثلا یک کسى که فلان کاسب است، نمى‏تواند قانون اساسى بنویسد؟ نه آن کسانى را تعیین خواهند کرد که در آن مسائل آن‏ها هم تخصص داشته باشند و بتوانند نظر بدهند. کلا ما در کمیسیون به این جا رسیدیم که ما اگر
Majlis:2 Volume:2 Sessions:15-28 Page:785
جمعى را که تعیین مى‏کنیم به عنوان انتخابات مجلس نباشد، بلکه تعیین مى‏کنیم از حالا چون همه پرسى داریم و به انتخابات مجلس و تعیین هر دو نباشد چون همه پرسى داریم، تعیین یک عده خاص نباشد. چون در متن جمعیت کمتر نظر کردیم، رسیدیم به همین مسأله چهارم بر اینکه کسانى باشند که از این گروه‏ها ولى درعین حال قانون اساسى نویس باشند و بتوانند این کار را انجام بدهند. به هر حال ما این پنج مطلب را یعنى اینکه اول از رهبرى و مجمع تشخیص آغاز مى‏شود و دوم در هنگام ضرورت باید باشد و سوم چه چیزهایى قابل تغییر نیست و چهارم اینکه آن جمعى که باید نظر بدهند ...
منشى (یزدى)- وقت تمام شده است اگر مى‏خواهید باز هم توضیح بدهید دیگر ...
امامى کاشانى- من کلا مطالبم را عرض کردم.
طاهرى خرم آبادى- ما اصلى در قانون اساسى به عنوان حاکمیت ملت اصلا نداریم اصل ششم مى‏گوید: درجمهورى اسلامى ایران امور کشور باید به اتکاء آراء عمومى اداره شود. (هاشمى- خوب همین است) خوب پس باید تصریح بشود یکى هم اصل پنجاه و ششم:
 «حاکمیت مطلق بر جهان و انسان از آن خداست و هم او انسان را بر سرنوشت اجتماعى خویش حاکم ساخته است، هیچ کس نمى‏تواند این حق الهى را از انسان سلب کند یا در خدمت منافع فرد یا گروهى خاص قرار دهد و ملت این حق خداداد را از طرقى که در اصول بعد مى‏آید اعمال مى‏کند». به عنوان حاکمیت ملت ما اصلى نداریم.
نایب رئیس (هاشمى)- حاکمیت ملى را ما به عنوان یک اصل مشخص نگفتیم منظور چیزى که مربوط مى‏شود به ارادة مردم، حال شما تعبیر مناسب‏ترى پیدا کنید.
منشى (یزدى)- در قانون اساسى ارجاع به آراى عمومى مکرر ذکر شده است.
نایب رئیس (هاشمى)- ى ک جا هم نیست چون جاهاى فراوانى است ما روح قضیه را گرفتیم. دمکراسى یعنى حاکمیت مردم اصلا مجلس شوراى اسلامى حاکمیت مردم است، انتخاب ریاست جمهورى حاکمیت مردم است.
میرحسین موسوى- خوب اصل 6 این‏ها را دارد یعنى ذکر بشود از حاکمیت ملى ما مفهوم برون مرزى مى‏فهمیم.
نایب رئیس (هاشمى)- اصلا آقاى طاهرى کم لطفى کردند بحثى که حالا موقعش نبود شروع کردند. ما الان پیشنهادها را داریم بررسى مى‏کنیم تا برسى به آن جا آقاى طاهرى عضو بى وفایى است براى ما آن جا رأى مى‏دهد این جا که مى‏آید همیشه مزاحم است.
آقاى امینى مى‏توانید پیشنهاد جدید را با پنج امضا بدهید.
منشى (یزدى)- آقاى عمید پیشنهاد قبلى دارند که مکتوب است.
نایب رئیس- آقاى عمید مطرح کنید.
عمید زنجانى- بسم الله الرحمن الرحیم. من یک پیشنهادم این است که اصل 12 هم بدون اینکه محتوایش نام برده بشود آورده شود.
دوم پس از ذکر تعداد هرکدام از گروه‏هاى نامبرده در مصوبه کمیسیون کیفیت انتخاب به قانون احاله شود که این منظور تأمین شده.
پیشنهاد سوم تعداد نماینده از شوراها به پنج نفر ارتقا داده بشود که سه نفر است چون در
Majlis:2 Volume:2 Sessions:15-28 Page:786
آینده شوراها نقش بسیار مهمى را در مسائل اجرایى و حتى قانونگذارى ایفا خواهند کرد و پیشنهادهاى شوراى عالى استان حتى در مجلس به عنوان طرح قابل بررسى است.
چهارم، تعداد اساتید دانشگاه‏ها به پنج نفر افزایش یابد با این قید که سه نفر از آن‏ها تخصصى در حقوق عمومى و حقوق اساسى داشته باشند که این رشته حقوقى مستقیما مربوط به مسائل قانون اساسى و مسائل مربوطه است.
پنجم، مسألة ولایت فقیه به عنوان یک اصل غیر قابل تغییر به صراحت ذکر بشود و اکتفا به آن عنوان عام که اصل حاکمیت احکام اسلام ذکر شده به آن اکتفا نشود، به خاطر اهمیتش به صراحت ذکر بشود.
ششم، در مورد تداخل اعضا به نحوى اندیشیده بشود که بسیارى از این عناوین قابل تداخل هستند، البته این هم چون به قانون احاله شده ممکن است این بند هم باز از این نظر صرف نظر بشود که در قانون حتماً این موضوع پیش بینى مى‏شود.
پیشنهاد دیگر رئیس جمهور به عنوان مخاطب رهبر و مسؤول اجراى بازنگرى در قانون اساسى تعیین مى‏شود. بالا خره رهبر مخاطبش رئیس جمهور باشد. این جا پیش بینى شده است که مخاطب رهبر خود شوراى بازنگرى است و من یک یادداشتى هم خدمت حضرتعالى دادم که این جا گفته شده است که با ترکیب زیر پیشنهاد مى‏نماید: معناى پیشنهاد مى‏نماید، این است که یعنى شوراى بازنگرى مى‏تواند این پیشنهاد را رد کند. در صورتى که منظور کمیسیون ظاهراً این نیست ...
نایب رئیس (هاشمى رفسنجانى)- همین است.
عمید زنجانى- ى عنى شوراى بازنگرى مى‏تواند تشخیص بدهد که اصلا احتیاجى نیست. در هر حال پیشنهاد این است که مخاطب رهبر و مسؤول اجراى بازنگرى رئیس جمهور باشد که این سنتى را هم که حضرت امام قدس سره بنا کردند این سنت هم حفظ بشود که در نامة امام مخاطب رئیس جمهور بودند.
هشتم، محورهایى که توسط شوراى بازنگرى مورد تجدید نظر قرار مى‏گیرد، توسط رهبر با مشورت مجمع تشخیص مصلحت معین و مشخص بشود و بالاخره معلوم مى‏شود که در چه محورهایى بازنگرى انجام مى‏گیرد.
این پیشنهادى است که من تقدیم کردم.
منشى (یزدى)- حالا به هر حال هر چه از آن که فکر مى‏کنید تأمین شده صرف نظر بکنید، هرچه که اصرار دارید که باشد، مطرح کنید اگر هم اصرار ندارید صرف نظر کنید.
عمید زنجانى- نه دوسه موردش که تأمین شده ولى دو سه مورد دیگر تأمین نشده که من پیشنهاد دارم. آقایان دیگر هم هستند که مصرند مسألة ولایت فقیه تصریح بشود.
منشى (یزدى)- پیشنهادتان را مطرح کنید.
عمید زنجانى- یکى در مورد تعداد نمایندگان از شوراهاست که پنج نفر باشد. این یک پیشنهاد مشخصى است، دلیلش هم این است که شوراها در آینده نقش عمده‏اى به عهده خواهند گرفت.
نایب رئیس (هاشمى)- آخر وقت است بقیه بماند براى جلسه بعد.
Majlis:2 Volume:2 Sessions:15-28 Page:787
6- پایان جلسه و تاریخ تشکیل جلسه آینده‏
رئیس- اعلام ختم جلسه مى‏کنیم. جلسة آینده فردا ساعت چهار بعد از ظهر در همین مکان.
 (جلسه ساعت 40/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:789
 جلسه بیست و یکم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و ده دقیقه چهارشنبه بیست و چهارم خرداد ماه 1368 هجرى شمسى برابر با دهم ذیقعده الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- تصویب گزارش شور دوم کمیسیون چهارم درخصوص راه بازنگرى قانون اساسى‏
3- پایان جلسه و تاریخ تشکیل جلسه آینده‏
Majlis:2 Volume:2 Sessions:15-28 Page:790
1- اعلام رسمیت جلسه و تلاوت آیاتى از کلام الله مجید
رئیس (مشکینى)- بسم الله الرحمن الرحیم. با حضور هیجده نفر جلسه رسمى است.
دستور جلسه را اعلام بفرمایید.
منشى (حبیبى)- بسم الله الرحمن الرحیم. دستور بیست و یکمین جلسه شوراى بازنگرى قانون اساسى بعد از ظهر چهارشنبه بیست و چهارم خرداد ماه 1368 هجرى شمسى مطابق با دهم ذیقعده 1409 هجرى قمرى.
1- دنباله رسیدگى به گزارش شور دوم کمیسیون چهارم درخصوص راه بازنگرى قانون اساسى.
2- گزارش شور اول کمیسیون اول درخصوص مجمع تشخیص مصلحت.
رئیس- قرآن تلاوت بفرمایید.
 (حجت الاسلام عبدالله نورى چند آیه از سوره یونس را به قرار ذیل تلاوت کردند):
اللهم صل على محمد و آل محمد
اعوذ بالله من الشیطان الرجیم‏
قُلْ یا أَیهَا النَّاسُ إِنْ کُنْتُمْ فِى شَکٍّ مِنْ دِینِى فَلا أَعْبُدُ الَّذِینَ تَعْبُدُونَ مِنْ دُونِ اللَّهِ وَ لکِنْ أَعْبُدُ اللَّهَ الَّذِى یتَوَفَّاکُمْ وَ أُمِرْتُ أَنْ أَکُونَ مِنَ الْمُؤْمِنِینَ* وَ أَنْ أَقِمْ وَجْهَکَ لِلدِّینِ حَنِیفاً وَ لا تَکُونَنَّ مِنَ الْمُشْرِکِینَ* وَ لا تَدْعُ مِنْ دُونِ اللَّهِ ما لا ینْفَعُکَ وَ لا یضُرُّکَ فَإِنْ فَعَلْتَ فَإِنَّکَ إِذاً مِنَ الظَّالِمِین* وَ إِنْ یمْسَسْکَ اللَّهُ بِضُرٍّ فَلا کاشِفَ لَهُ إِلَّا هُوَ وَ إِنْ یرِدْکَ بِخَیرٍ فَلا رَادَّ لِفَضْلِهِ یصِیبُ بِهِ مَنْ یشاءُ مِنْ عِبادِهِ وَ هُوَ الْغَفُورُ الرَّحِیم‏
 (صدق الله العلى العظیم)
 «آیه 104 تا 107 سوره یونس»
2- تصویب گزارش شور دوم کمیسیون چهارم در خصوص راه بازنگرى قانون اساسى‏
رئیس- دستور جلسه را مطرح کنید.
منشى- دنباله دستور قبلى منتهى شد به دو تا پیشنهاد که یکى از پیشنهادات را چند نفر از آقایان امضا فرموده‏اند که ظاهراً این مقدم است. البته چند تا از پیشنهادات آقاى عمید را فرمودند تأمین شده است.
نایب رئیس (هاشمى)- قرار شد که پیشنهاد جامع‏ترى قبل از پیشنهاد آقاى عمید که چاپ هم شده است مطرح بشود آن وقت بعداً پیشنهادهایى را که جدیداً داده‏اند مطرح مى‏کنیم. آقاى جنتى بفرمایید.
احمد جنتى- بسم الله الرحمن الرحیم. من کلا معتقدم که اینگونه شوراها و مجمع‏ها هر چه فشرده‏تر باشد از نظر کمیت و بالاتر باشد از نظر کیفیت به نتیجه بهتر مى‏رسد و زیاد بودن عدد خیلى کارایى ندارد. بنا براین در درجه اول نظرم این است که مثل همین دور، اعضا به انتخاب مقام رهبرى باشد و لازم نیست اعضاى قبلى ما داشته باشیم، بلکه هر وقت لازم بود اعضا را رهبر معین و اعلام مى‏کند آن وقت موظفند تشکیل جلسه بدهند. اگر این‏
Majlis:2 Volume:2 Sessions:15-28 Page:791
پذیرفته بشود، به نظر من بهترین وجهش است چون در هر زمانى هم یک شرایطى هست، یک اقتضاهایى هست ممکن است شرایط افراد عوض بشود کم و زیاد بشوند در همان زمان متناسب وضع آن روز تصمیم مى‏گیرند و افراد را معین مى‏کنند. اگر بنا بشود که نه حتماً ما بخواهیم عناوینى را، افرادى را داشته باشیم که در مواقع لازم آن‏ها تشکیل جلسه بدهند و جلوتر انتخاب شده باشند، به یک وجهى باز مجمع تشخیص مصلحت و سران سه قوه و شوراى نگهبان و چند نفر هم با انتخاب مقام رهبرى به نظرم این مناسب ترینش است. یک جمع و جورى است، هم عدد زیاد بالا نیست، هم افرادى که انتخاب شده‏اند کسانى هستند که وارد به ریز مسائل‏اند و هر موضوعى هم که مطرح باشد این‏ها کم و بیش در آن وارد هستند، بیگانه نیستند راجع به اصول قانون، و به نظر من این مناسب‏ترین ترکیبى است که مى‏تواند داشته باشد هم کماً و هم کیفاً.
نایب رئیس (هاشمى)- مخالف و موافق صحبت کنند.
منشى (یزدى)- آقاى بیات مخالف.
اسدالله بیات- بسم الله الرحمن الرحیم. من با پیشنهاد حاج آقا جنتى مخالفم. براى اینکه درست است این نوع مجامع اگر فشرده و جمع و جور باشد بهتر است، اما در هر مجمع فشردگى نه تنها مفید نیست، بلکه مضر هم هست. بازنگرى قانون اساسى چند مرحله و چند بعد دارد. یک بعد قضیه این است که این بازنگرى صورت بگیرد. در این جا نقش اصلى و اولى با رهبرى است، چون بالاترین مقام نظام اسلامى مقام رهبرى است، اما مسأله اصلاح و تغییر قانون اساسى بازتاب اجتماعى و سیاسى دارد، بازتاب حتى در جامعه دارد، براى اینکه مطرح شدن تغییر قانون اساسى یعنى تزلزل نظام، مطرح شدن تغییر قانون اساسى یعنى جا به جا شدن خیلى از مسائل در رابطه با نظام، مخصوصاً اگر اصولى مطرح بشود که در رابطه با مسائل محورى نظام مطرح است. طبیعى است که در چنین جاهایى هر اندازه ... و لذا در آینده ما نیاز به رفراندوم و همه پرسى داریم. چرا نیاز به همه پرسى داریم؟ براى اینکه آن مسأله مربوط به خود مردم و پایگاه مردم است و اگر مردم روى قضیه تصمیم نگیرند، قانون اساسى آن ثبات لازم را نمى‏تواند داشته باشد، آن بقاى لازم را نمى‏تواند داشته باشد. روى این حساب اعتقاد من بر این است که هر اندازه ما بتوانیم تغییر قانون اساسى را سخت‏تر بکنیم، هر اندازه ما بتوانیم راه تغییر قانون اساسى را باریک‏تر و سخت‏تر و تنگ‏تر بکنیم، بهتر است. اگر از ارگان‏ها و نهادهاى مختلف از اقشار مختلف همان طور که در کمیسیون مطرح شد، یقیناً مفیدتر و مؤثرتر است. آخرین نکته‏اى که در این جا لازم است من عرض کنم عبارت از این است که یقیناً اگر بنا بشود ما بیاییم بگوییم همین مجلس یا فرض کنید شوراى نگهبان، مسأله این طور نیست، یعنى این طور نیست که ما بیاییم و بگوییم اگر تنها شوراى نگهبان باشد یا مجلس باشد، خیر. یک سرى مسائل هست افرادى که از بیرون نگاه مى‏کنند، افرادى فرض کنید در دانشکده‏هاى حقوق آن‏ها روى مسائل حقوقى و قانون بررسى مى‏کنند، معلوم نیست اطلاعات آن‏ها کمتر از برادرانى باشد که در رابطه با این قضایا هستند ولو اینکه اصل در این جا همین‏هایى هستند که پیش بینى شده و لذا از شوراى نگهبان بیشتر پیش بینى شده، از مجلس افرادى پیش بینى شده‏اند اما ما بیاییم به طور کلى پاى دیگران را در رابطه با این قضیه کنار بکشیم‏
Majlis:2 Volume:2 Sessions:15-28 Page:792
و بگوییم آن‏ها مطرح نباشند، این را من متناسب نمى‏دانم و یقیناً در تغییر قانون اساسى اطلاعات جامع‏تر و وسیع‏تر از افراد مختلف و اقشار مختلف ما به دست بیاوریم، براى تغییر قانون اساسى یقیناً مفیدتر خواهد بود و به همین دلیل من با این پیشنهاد مخالفم.
منشى- آقاى خزعلى موافق.
خزعلى- بسم الله الرحمن الرحیم. وعمتک مثلک، وقتى ما در وادى هستیم که داریم تجربه مى‏کنیم، رهنمودى هم از امام داریم. الان ما در تجربه بازنگرى قانون اساسى هستیم، نه مملکت به هم خورده، نه نظام از هم پاشیده است. خوب یک تجربه‏اى داریم، یک رهنمودى هم از امام داریم، به این معنا وقتى مرد بزرگ تاریخ که در این کار خیلى اهتمام داشت این عده را انتخاب کرده، این براى ما خیلى ارزش دارد، هم رهنمود، هم تجربه. ما مى‏خواهیم براى همین معنایى که الان در آن هستیم، آینده خیلى خطرناک است، باید از افرادى که شاید تناسب زیادى هم ندارند، ما ضمیمه کنیم. حالا یا بگذاریم با بیان خود آن رهبر در آن موقع که یک چیزهاى دیگرى ببینند آن را ضمیمه کنیم یا اگر نه از همین که ایشان امر فرمودند و انجام شد استفاده کنیم. دو پشتوانه دارد، یکى رهنمود این مرد بزرگ، یکى تجربه‏اى که در آن هستیم. ما بقى خوف‏هایى است که شاید پایه نداشته باشد.
نایب رئیس (هاشمى)- متکى است به مردم، خود حرکات متکى به مردمش معنا دار است. خوب ما مطمئنیم رهبرى مى‏تواند خودش هم با یک مشاورانى به نتیجه برسد، پیشنهاد بدهد. اطمینان از دست نمى‏رود با یک گروه منسجمى. حتى نوشتن قانون اساسى هم همان جور ممکن بود انجام بشود، یعنى هیچ اشکالى نداشت که مثلا 50 نفر، 20 نفر حقوقدان جمع بشوند قانون اساسى جورى بنویسند، دیگر انتخابات نمى‏خواست، آن بحث‏ها و این‏ها را نمى‏خواست، همین خبرگانى که خود ما الان درست کرده‏ایم این خبرگان دوجور مى‏شد بشود، یک جور رهبر یک عده اشخاص را انتخاب بکند بگوید شما بروید مسأله را حل کنید، شاید هم متین‏تر هم تمام مى‏شد در نتیجه اما اینکه بگوییم مردم انتخاب بکنند، افراد بیایند، این حرکاتى است که نظام دموکراسى، نظام مردمى، این‏ها را باید تویش داشته باشد. خوب قانون اساسى یکى از مهم‏ترین کارهاى ماست. یک ترکیبى درست کنیم که همه طبقات احساس کنند این جا نماینده دارند، حضور دارند. این در راستاى کارهاى دیگر است. اگر شما همین استدلال را در مورد وجود مجلس، وجود شوراى نگهبان، وجود سایر ارگان‏هایى که به نحوى بالاخره بحثشان یک مقدار کار را عقبت مى‏اندازد، یک مقدار مشکل مى‏کند بکنید، این جا هم بکنید و الا من خیال مى‏کنم که در تغییر قانون اساسى حداقل این مقدارى است که ما ترکیب درست کرده ایم، خوب دیگران مى‏خواستند که ما اصلا محول کنیم به مجلس یا انتخابات کنیم. پیشنهاد آنجورى هم هست. ما افراط و تفریط درست نکنیم. نه برویم آنجورى که کار را به قدرى مشکل کنیم که از دست در برود، نه آنجورى هم محدود کنیم. حالا این دفعه اینجور اتفاق افتاده، خوب حضرت امام در شرایط خاصى که قرار داشتند، ایشان معلوم بود که روزهاى آخر عمرشان دنبال بودند که مسائل را سریع حل بکنند. ما حالا در قانون اساسى داریم مى‏آوریم، آن روز هم خداى نکرده اگر شرایطى پیش آمد که عجله‏اى بود، خوب رهبرى این مسائل را تشخیص مى‏دهد به گونه‏اى حل مى‏کند. در وضع عادى من خیال مى‏کنم این پیشنهاد کمیسیون‏
Majlis:2 Volume:2 Sessions:15-28 Page:793
حد وسطى است بین دو نظریه افراطى و تفریطى که البته حالا صفت افراطى و تفریطى درست نیست. به هر حال دو طرف قضیه هستند که یکى این طرف را گرفته، یکى آن طرف، این حد اعتدال را آقایان بپذیرند ما هم روى این خیلى کار کردیم، خیلى صحبت کردیم.
منشى (یزدى)- چون موافق کمتر از ده دقیقه صحبت کردند، جناب آقاى مؤمن مى‏توانند صحبت کنند.
محمد مؤمن- بسم الله الرحمن الرحیم. بنده با پیشنهاد جناب آقاى جنتى موافقم. روى این حساب که نظام ما و انقلاب ما پیش از آنکه مردمى باشد، اسلامى است. و آنچه که اگر ما دقت بکنیم در موضع گیرى‏هایى که حضرت امام داشته‏اند همیشه جورى تعیین افراد را در شوراها مى‏کردند که آن حیث اسلامیت که اساس نظام است، محفوظ باشد. ملاحظه بفرمایید در آن گیر و دار شایعه که تمام کشور را فرا گرفته بود، علیه شوراى نگهبان، حضرت امام مجمع تشخیص مصلحت درست کردند. 6 نفر فقیه شوراى نگهبان، آن وقت نفرات دیگر که روى عنوان هم خصوصا اسم از آقایان نبردند. جناب آقاى موسوى اردبیل (به اسم)، جناب آقاى خامنه‏اى (به اسم)، جناب آقاى هاشمى (به اسم)، یعنى اعتماد به اینکه این‏ها اشخاص کارشناس نسبت به مسائل اسلامى هستند باعث شد (آن طور که ما احساس مى‏کنیم) که آن تصمیم گیرى را در مجمع تشخیص مصلحت بکنند، آمدند در این جمع، این جمع را شما ملاحظه بفرمایید جورى تعیین کردند که اکثریت افراد اسلام شناس باشند به طور قطع. براى اینکه آنکه حضرت امام زیاد رویش عنایت داشتند، مسأله حفظ اساس اسلامى انقلاب بود که مردم آمدند دنبال روحانیت اما به عنوان اینکه روحانیت نماینده اسلام بود و روى این اساس جورى باید ما وقتى مى‏خواهیم قانون اساسى را عوض بکنیم، اگر اعتمادى هست که هست به جهت این است که مسؤولین نظام اشخاصى هستند که دنبال این هستند که اسلام مو به مو پیاده بشود و بنابراین مردم ریزه کارى‏هایى را که در قانون اساسى یک اصلى اعمال مى‏شود به حسب واقع که حساب کنیم مردم یعنى عموم مردم و اکثریت دقت نمى‏کنند. آن اعتماد است که باعث مى‏شود که بیایند رأى بدهند شرکت کنند و رأى موافق بدهند. آن وقت ما که الان داریم پى ریزى مى‏کنیم که یک جمعى را به عنوان شوراى بازنگرى تعیین کنیم، این جمع باید یک جمعى باشد که «بیننا و بین الله» به نظر من این مسأله، مسأله حساسى است، باید جمع، جمعى باشد که اکثریت قاطع آن اشخاصى باشند که شناخت اساسى نسبت به اسلام دارند. این مسأله‏اى را که آقایان پیشنهاد کردند، من حساب کردم حدود سى و هفت نفر هستند که هیچ حسابى رویشان نیست. البته ممکن است آدم‏هاى ذاتاً سالم و صالحى هم باشند، الا اینکه شناختى ندارند. ما با برادران عزیزى برخورد مى‏کنیم که صفاى نفس دارند ولى شناختى از اسلام ندارند. این‏ها روى یک جو سازى‏ها و شایعاتى که دارند و احیاناً دلسوزى‏هایى که خودشان دارند و توام بشود با اینکه این‏ها نمى‏توانند تشخیص بدهند آنچه که جهات اسلامى و ریزه کارى‏هاى اسلامى هست تصمیم گیرى شان احیاناً یک جورى مى‏شود که منطبق با ضوابط نباشد. من آنچه که عرض مى‏کنم و باعث است که با فرمایش جناب آقاى جنتى موافقت بکنم این است که در این پیشنهادى که ایشان فرمودند این اصل کلى رعایت شده. مردمى بودنش هم مسلماً به اینکه عرض کنم که شما اشخاصى را تعیین بفرمایید که آن اشخاص مورد اعتماد مردم باشند آن جهت در این‏
Majlis:2 Volume:2 Sessions:15-28 Page:794
تأمین مى‏شود. در آن خبرگان اولى که براى قانون اساسى بود حالا ما کار نداریم به حرف‏هایى که گروهک‏ها زدند، ولى واقعیت قضیه این بود که آن موقع انقلاب پیروز شده بود، انقلاب روى روح اسلامى بودنش پیروز شده بود. نمایندگانى را هم که تعیین مى‏کردند مى‏بینیم که همه شان مجتهدین و بزرگان بودند که از طرف مردم انتخاب شدند. فضلاى اسلام شناس بودند از طرف مردم ولو به انتخاب بود، ولى حالا دیگر روح لیبرالى چه بسا در بین مردم یک مقدارى شیوع پیداکرده، به خصوصیات هم دقت ندارند، روى این جهت من عرض مى‏کنم که همان روح فرمایش حضرت امام است، مزیت این پیشنهاد به این است که تأمین و تضمین مى‏کند اصولى را که عرض مى‏کنم که پیشنهاد مى‏خواهند بکنند براى همه پرسى. این اصولى است که جهت اسلامى بودنش رعایت مى‏شود و روى این اصل، من با این پیشنهاد موافقم.
منشى (یزدى)- آقاى امامى به عنوان مخبر بفرمایید.
امامى کاشانى (مخبر کمیسیون)- بسم الله الرحمن الرحیم. البته با کلیات مطالبى که آقایان مى‏فرمایند ظاهراً کمیسیون روى این موضوع هیچ حرفى نداشته باشد که البته اشخاصى باید باشند که اسلام شناس باشند، چنین و چنان باشند، این ظاهراً مورد اختلاف نیست، فقط بحث این است که ما یک شوراى بازنگرى مرکب از 20 الى 25 نفر مى‏خواهیم تشکیل بدهیم، همین طورى که حضرت امام اعلى الله مقامه تشکیل دادند. اگر یک همچنین کمیتى بناست خوب براى این کمیت طبعا توى همین محدوده دور مى‏زند. ولى اگر قرار است که واقعاً یک جمعیتى باشد هفتاد نفر، هشتاد نفر کم، بیش این مقدار اگر باشد حالا اگر در اختیار رهبرى بود یعنى او مثلا از دانشگاه‏ها انتخاب نمى‏کند، از شوراها انتخاب نمى‏کند، از اصناف انتخاب نمى‏کند، یعنى تمام هفتاد نفر، هفتاد و پنج نفر تمام را مى‏آورد در همان رده بالا و همه را انتخاب مى‏کند؟
ما ببینیم چند نفر مى‏خواهیم انتخاب بکنیم، اول من فکر مى‏کنم راجع به این پیشنهاد ما برویم سراغ اینکه ببینیم چند نفر مى‏خواهیم انتخاب بکنیم؟ مى‏خواهد 12 نفر باشد، 15 نفر باشد، 20 نفر باشد؟ خوب بله محدود مى‏شود توى همین جمعیت و یک همچنین الگویى را در قانون اساسى پیاده مى‏کند. ولى اگر قرار باشد یک جمع بیشترى باشد که به نظر مى‏رسد حق هم بر این باشد که جمع بیشترى باشد که این بازنگرى را بکند اصولا بازنگرى در دنیا هم اگر بخواهند جمعیت‏هایى را بازنگرى بکنند این جمعیت‏ها توى قانون اساسى شان آمده. یعنى وقتى به قانون‏هاى اساسى آدم نگاه مى‏کند که کسانى که بازنگرى بکنند کى‏ها هستند؟ کى‏ها هستند پیشنهاد بکنند؟ مشخص شده، بالا خره این یک علائمى باید داشته باشد که مشخص بشود، ولى اگر بخواهد گسترده باشد، مقام رهبرى هم بخواهد این کار را بکند طبعاً به همین جور چیزها منتهى خواهد شد.
نایب رئیس (هاشمى رفسنجانى)- پیشنهاد جناب آقاى جنتى دو قسمت دارد. اول اولویت را داده‏اند به آن قسمت اول اگر آن رأى نیاورد، قسمت دوم را رأى مى‏گیریم.
پیشنهاد اولشان این است که اعضاى شوراى بازنگرى مثل این دوره‏اى که ما داریم عمل مى‏کنیم به انتخاب رهبر تعیین بشوند.
جنتى- من عرض کنم که راجع به این قسمت اولش مخالف رد نکرد.
نایب رئیس (هاشمى رفسنجانى)- چرا من رد کردم گفتم که امام حالا یک مصلحتى‏
Majlis:2 Volume:2 Sessions:15-28 Page:795
دیدند، عجله داشتند ما هم بهتر این است که نظاممان به گونه‏اى باشد که همین طور نهادهاى مردمى در آن شریک باشند. استدلال من مگر چه بود؟ حالا اگر هم نکردیم به نفع شما، حال چه غصه‏اى دارید؟ من گفتم یعنى من بیشتر تکیه‏ام روى همین بود. خوب حالا آن قسمت اول را اول رأى مى‏گیریم. آقایانى که موافقند که ترکیب شوراى بازنگرى مثل همین دفعه در اختیار رهبر باشد رأى بدهند (چهار نفر رأى دادند) تصویب نشد. حالا قسمت دوم رأى را مى‏گیریم.
قسمت دوم پیشنهاد ایشان این است، ترکیب اینجورى بشود. مجمع تشخیص مصلحت سران سه قوه، شوراى نگهبان و هر مقدار افرادى که رهبرى مى‏خواهند اضافه کنند به این سه قسمت آقایانى که با این بخش دوم پیشنهاد موافقند رأى بدهند (6 نفر رأى دادند) تصویب نشد. حالا آن پیشنهاد آقایانى که از این طرف پیشنهاد داده بودند مطرح بشود. یکى از آقایان صحبت کنند.
سیدهادى خامنه‏اى- بسم الله الرحمن الرحیم. این پیشنهاد که حالا متنش خدمت آقایان هست و اصل پیشنهاد بازنگرى توسط دولت یا قوه قضاییه و یا مجلس به صورت طرح یا لایحه انجام مى‏گیرد و در مجلس تصویب مى‏شود و بعد این مصوبه به اطلاع رهبر رسانده مى‏شود، در صورت توافق رهبر با همه یا بعضى از آن، شوراى بازنگرى را براى رسیدگى موظف مى‏کند.
اعضاى شوراى بازنگرى هشتاد نفر است که سى نفر از آن‏ها را رهبر و پنجاه نفر هم از میان افراد واجد صلاحیت لازم توسط رأى مردم انتخاب مى‏شوند. آن جنبه مردمى در این جا به طور کامل متبلور هست و در نظر گرفته شده. این جا در دفاع از پیشنهاد قبلى بعضى از برادران فرمودند که مسأله اسلامى بودن مهم است، نه مردمى بودن. خوب این البته درکشور ما و در وضعیت جامعه ما یک مسأله روشنى است که مردمى بودن و اسلامى بودن از هم تفکیک نمى‏شود.
جامعه ما اسلامى است و تجربه خبرگان قانون اساسى این مسأله را اثبات کرد که ما یک انتخابات آزاد و عمومى داشتیم و اصل قانون اساسى که کلیتش مورد قبول همه ما هست و فقط الان مقدارى از مباحثش را تتمیم و تکمیل مى‏کنیم، در آن شرایط به تصویب رسیده و منتخب هم مردم بودند منتها ضوابط این انتخاب گفته شده و به دقت مورد رعایت قرار گرفته از طرف آن کسانى که مى‏توانستند این‏ها را از لحاظ خصوصیات تست کنند. الان هم این کار امکان دارد کما اینکه در تمام کاندیداها چه در کاندیداتورى مجلس، چه ریاست جمهورى و چه کاندیداتورهاى دیگر مجلس خبرگان رهبرى هم مى‏شود این شرایط را توسط عده‏اى مثلا شوراى نگهبان کاملا کنترل کرد و در این جا آنچه که لازم دیده مى‏شود براى رهبر قدرت مانور و کنترل باشد خوب به اندازه سى نفر از افراد که مى‏توان از میان اعضاى مجمع تشخیص مصلحت باشد، سران سه قوه باشند، شوراى نگهبان باشند، و هر فردى از افراد یا شخصیت‏هاى حوزه‏اى که بتوانند در این قضیه کارساز باشند، این جا دست رهبر باز است به اندازه سى نفر. پنجاه نفر دیگر هم الزاماً به این معنا نیست که از میان افرادى باشند که هیچ کدام از آن‏ها مورد تأیید و توجه اسلام و انقلاب اسلامى و رهبر و رهبرى و مسؤولین نباشند. پنجاه نفر مى‏توانند از میان روحانیون، از میان کارشناسان، از میان متخصصین، حقوقدان‏ها، اساتید و همه قشرهایى که در پیشنهاد خود کمیسیون اصلى آمده مى‏توانند باشند. یعنى در عین حال که ما این آزادى را به مردم مى‏دهیم‏
Majlis:2 Volume:2 Sessions:15-28 Page:796
که خودشان انتخاب بکنند و بى خود این مسأله را صنفى نمى‏کنیم که باز پاى رقابت‏ها و کشمکش‏هاى صنفى پیش بیاید. کارگران بگویند چرا از ما تعداد کم است؟ اصناف چیز دیگرى بگویند، شوراها که هنوز تشکیلاتى درستى در خارج ندارند، نامعین باشد کیفیت انتخاب آنها، دانشگاه‏ها همین طور. نیروهاى مسلح درست روشن نباشد که وجود آن‏ها چه نقشى مى‏تواند در این نظر دادن داشته باشد به عنوان متخصص، یا قوه قضاییه، یا ائمه جمعه که هیچ کدام از آن‏ها اگر چه مصادیق این‏ها مى‏تواند افرادى کارشناس و متخصص و داراى شرایط باشند اما از لحاظ نام کلى و صنفى نمى‏توانند قانع کننده باشد که این‏ها به چه مناسبت؟ چون اصنا ف هم در جامعه از این‏ها متنوع‏تر و بیشترند. اما وقتى که ما پنجاه نفر را به انتخاب مردم واگذار مى‏کنیم چه بسا از میان آن‏ها به تناسب موجودین در جامعه و شایستگان فرض کنید که از آموزش وپرورش به جاى دو سه نفرى که این جا گفته شده ده نفر باشند، چه مانعى دارد؟ اساتید بیست نفر باشند، روحانیون ده نفر یا بیشتر یا کمتر باشند، درست مثل مجلس شوراى اسلامى و مهم این است که ضوابط در آن‏ها باشد. البته همین الان هم که این جا در این جمع هستیم و در مجلس خبرگان یک عده اساتید، یک عده معلمین، یک عده با هویت‏ها و حیثیت‏هاى گوناگون این جا حضور دارند خوب بعضى از آقایان هستند که درعین حال که در مجلس هستند، استاد دانشگاه هم هستند، معلم هم هستند. این خصوصیات صنفى را ما منحصر نمى‏کنیم در یک نام خاص که احیاناً یک اشکالات خاصى هم به وجود بیاورد. بنا براین غیر از آن سه قوه و خبرگان و مجمع تشخیص مصلحت و شوراى نگهبان که این‏ها مى‏توانند مستقیما توسط مقام رهبرى انتخاب بشوند یا همه آن‏ها یا بعضى از آن‏ها بقیه آن‏ها را ما طورى مى‏توانیم این جا انتخاب کنیم که از مجلس، از شوراها، از دانشگاه‏ها، از نیروهاى مسلح، ائمه ى جمعه، قوه قضاییه، آموزش و پرورش، اصناف، کارگران و دیگران مثلا دهقانان ممکن است کسى بپرسد دهقان‏ها را چرا این جا اسم نبرده اید؟ همه این‏ها خواهند بود و این نحوه تعیین درعین حال که از راه تعیین ضوابط قابل کنترل هست، از راه انتخاب مستقیم توسط مردم هم آن شرایط دموکراسى و حاکمیت مردم بهتر تضمین و تأمین مى‏شود. بنا براین ما از این طرح بیشتر دفاع مى‏کنیم.
منشى (یزدى)- مخالف کسى صحبت نمى‏کند؟
نایب رئیس (هاشمى)- اگر کسى صحبت نمى‏کند من صحبت مى‏کنم. در این طرح دو تا نقطه اساسى دارد که با مصوبه کمیسیون اختلاف دارد. یکى اینکه بخشى از اعضا را به انتخاب مردم داده و یک اختلاف دیگر هم این است که از اول شروع کار را در اختیار لایحه گذاشته که از قوه قضاییه بیاید یا طرح که از مجلس تهیه بشود و با شرط تصویب دو سوم نماینده‏ها که ما با هر دوى این دو تا موافق نبودیم در کمیسیون. اینکه تغییر قانون اساسى را مشروط کنیم به این صورت که دوسوم نمایندگان مجلس تصویب بکنند، بسیار کار مستبعدى است، یعنى اگر روزى ضرورتى پیش بیاید که اصلاحى بشود رسیدن به این نصاب در مجلس تقریباً قابل پیش بینى نیست که چنین چیزى اتفاق مى‏افتد. رهبر تشخیص داده که باید قانون اصلاح بشود. حتى ممکن است دولت هم تشخیص داده، قوه قضاییه و مسؤولان دست اندرکار هم تشخیص داده‏اند که نیاز به دوسوم رأى مجلس هست. تهیه دوسوم رأى در مجلس کار بسیار دشوارى است که ما به این نقطه برسیم عملا دست بسته است. به علاوه درحد پیشنهاد
Majlis:2 Volume:2 Sessions:15-28 Page:797
دیگر ما این قدر حق رهبرى را محفوظ نگه داریم که رهبرى که مصلحت نظام را مى‏بیند قانون تغییر بکند مجبور نباشد که صبر کند که دیگران به نحوى موافقت کنند. در اصلش ما نباید دست رهبرى را ببندیم. آن نظامى که ما داریم نظام ولایت فقیه است. ما حداقل رهبرى را در این جا در نظر گرفته‏ایم که پیشنهاد بدهد و بتواند حق پیشنهاد دادن داشته باشد که این جا این هم نیست در این نظریه آقایان. در مورد آن هم که ما بیاییم دو تا انتخابات بکنیم ما به همان دلیل که در جلسه قبل گفتیم یک بار بیاییم انتخابات کنیم اعضاء را انتخاب کنیم، یک بار هم بیاییم رفراندم کنیم. در یک مدت کوتاهى دو بارمردم را پاى صندوق‏هاى رأى بکشانیم و تا آن جایى که من خبر دارم در کمیسیون بحث شد. جایى در دنیا نیست که این گونه قانون اساسى اصلاح بشود یا رفراندم مى‏کنند یا مجلس مؤسسان یا جایى دارند که قانون اساسى شان تصویب مى‏کند و اصلاح مى‏کند مى‏رود تمام مى‏شود.
و این شیوه‏اى که ما دو بار انتخابات کنیم، درست نیست و آن سى نفرى که در اختیار رهبرى گذاشته‏اند هم خوب حالا آن کارى که ما کردیم که مناسب‏تر است، ما ده نفر در اختیار رهبرى گذاشتیم. بعد از ارگان‏هاى مشخصى که در نظام هستند که معمولا قابل اعتمادند: خبرگان، شوراى نگهبان، سران سه قوه، دستگاه دولت از توى این‏ها افراد مناسبى بیاید بیرون و آن بخشى هم که از سایر ارگان‏ها جمع مى‏شود افراد نامناسبى انتخاب نمى‏کنند، تحقیقاً آدم‏هاى زبده‏اى در میان آن‏ها رأى مى‏آورند، آموزش و پرورش هم همچنین، در کارگرها همچنین، به نظر مى‏رسد آن ترکیب، ترکیب اطمینان بخش ترى است، براى اظهار نظر در قانون اساسى، مردمى هم هست، جمع بین 2 نظر آقایانى که در دو طرف قضیه ایستاده‏اند.
منشى (یزدى)- آقاى موسوى نخست وزیر.
میرحسین موسوى- بسم الله الرحمن الرحیم. من در ذهنم مى‏آید که آن پیشنهادى که داده شده توسط برادرها یک مزایایى دارد که در آن طرحى که آقایان داده‏اند نیست، بلکه یک مشکلات آن طرح ایجاد خواهد کرد. یکى از مزایاى این طرح مشکل بودن تغییر قانون اساسى است. براى این که هر لحظه در جامعه چنین موجى و چنین احساسى وجود نداشته باشد که قانون اساسى را خیلى راحت مى‏شود عوض کرد. در قانونگذارى، طراحى براى آینده طمع کردن دشمنى‏ها و امثال این‏ها ممکن است جوهاى فشارى براى دگرگون کردن قانون اساسى را در کشور به وجود بیاورد که برخورد با آن کار ساده‏اى نباشد. ما هرچه قدر تغییر قانون اساسى را مشکل کنیم، راحت‏تر عمل خواهیم کرد و قانون‏هاى محکم ترى خواهیم داشت و روشن‏تر پیش خواهیم رفت، براى همین خود مشکل کردن این کار به اعتقاد من یک اصل است و ما راحت نباید مثل قانون عادى یک راه حل‏هایى را پیشنهاد کنیم که آنى منجر بتواند بشود به قانون اساسى. ما فردا نمى‏دانیم که چه اتفاقاتى در کشور مى‏افتد. این گروه آن گروه درحکومت باشند، در مجلس در این جا و آن جا باشند، این‏ها خیلى ساده یک جو فشارى را براى عوض کردن قانون اساسى ایجاد بکنند این یک نکته. نکته دوم این هست که گفته مى‏شود که ممکن است این مخل اختیارات رهبرى باشد. در این پیشنهادى که ما دادیم دو جا رهبرى به طور قاطع دخالت مى‏کند. وقتى مسأله در مجلس تصویب شد، مى‏تواند رد بکند، مى‏تواند قبول بکند.
Majlis:2 Volume:2 Sessions:15-28 Page:798
مى تواند بعضى قسمت‏هایش را قبول و بعضى قسمت‏هایش را رد بکند. تازه بعد از تصویب قضیه هم رهبرى حق رأى دارد و این شبهه‏اى که هست، ممکن است یک چیز غیر اسلامى و این‏ها بیاید اصلا این غیر عادى است. وقتى که رهبر تصویب کننده خواهد بود، تصور اینکه رهبر یک چیز غیر شرعى را انتخاب کند و به اصطلاح تصویب کند نیست. همیشه اهرم دست رهبر هست که بخواهد کج برود مجلس مى‏گوید این را امضا نمى‏کنم. این را تصویب نمى‏کنم و به رأى نمى‏گذارم. براى همین نظارت رهبر به صورت عالى در این مجلس خواهد بود و همه متوجه خواهند بود که اگر فرضا اصل 12 را بخواهند عوض کنند، رهبر هست که بگوید من این را امضا نمى‏کنم، یعنى مجلس بازنگرى و شوراى بازنگرى کار خودش را درست بکند براى همین به طور کامل به اعتقاد من مسأله رهبرى در این جا مطرح است فقط این حسن را دارد که عملا مسأله زمزمه تغییر قانون اساسى از خود رهبر شروع نشده، این به نفع رهبرى است که اشراف دارد بر جمعیت، در همه ارگان‏ها و کشور و اتفاقاً راه حلى که پیشنهاد شده، قانون اساسى را قبل از اینکه متأثر بکند از تمایلات جوسازى‏ها متأثر مى‏کند از ضرورت‏ها. قوه قضاییه مشکلى دارد، مى‏آید مطرح مى‏کند اگر مجلس تصویب کرد، عملا این ضرورت‏ها مى‏تواند منجر به این بشود که قانون اساسى عوض شود.
این قسمت به اصطلاح شکلش و ارتباطش با رهبرى و خود این اصل که ما مجبوریم یک کمى مشکل بکنیم و همچنین اسلامى بودنش که اصلا تصور اینکه غیر اسلامى باشد با این کانال‏هایى که گذاشته شده غیر ممکن به نظر مى‏آید. ما اضافه بر این هم یک چیز دیگرى داریم براى اینکه اسلامى خواهد بود قویاً به این معنا که عملا ما نظاممان همان طور که اشاره شد اسلامى هست، 30 نفر از رهبرى انتخاب مى‏شود، 50 نفر بقیه از شهرستان‏ها و استان‏ها، فکر مى‏کنید چه کسانى انتخاب خواهند شد؟ آیا بهتر نیست که ما بگذاریم ائمه جمعه‏اى که خودمان مى‏خواهیم این جا بگوییم 5 نفر از ائمه جمعه بیایند این 5 نفر ائمه جمعه توسط خود مردم انتخاب بشوند و بیایند؟ یقینا تعداد زیادى از این افراد 50 نفر از روحانیت خواهد بود که مورد اعتماد کل مردم هستند. فرقى که با طرح برادرها دارد این است این‏ها نام نشان و انتخاب مردم را هم با خودشان دارند، زبان نظام را هم براى اینکه ما مردمى عمل کردیم باز کرده‏اند و من در یک نظام اسلامى و در یک نظامى که این راهپیمایى را دیدیم اصلا تناقضى بین اسلامى بودن و مردمى بودن نمى‏بینم. یعنى واقعاً احساس مى‏کنم در این کشور همان جورى که امام عمل مى‏کردند، اسلامى عمل مى‏کردند، مردمى از آب در مى‏آمد، مردمى عمل مى‏کردند اسلامى از آب در مى‏آمد. این‏ها با هم دیگر مخالفتى ندارند، براى همین به اعتقاد من باید به مردم اعتماد بکنیم برویم به سمت انتخابات. مسأله دوم اینکه ما مى‏گوییم پشت سر هم انتخابات مى‏کنیم به خاطر این که قانون اساسى اول ناپخته عمل شده، چون تجربه نداشتیم، ده سال طول کشید تا قانون اساسى را عوض کنیم، یقیناً هر 5 سال یکبار ما قانون اساسى را عوض نخواهیم کرد. خود انتخاب مردم شور و هیجانى را در رابطه با قانون اساسى مى‏تواند ایجاد کند، بحث‏هایى را در جامعه مى‏تواند ایجاد کند که مى‏تواند مفید باشد، به حال آن جلسه‏اى که آگاهانه‏تر سنت به این قضیه برگردد. براى همین مسأله انتخاب مردم هم اشکالى ندارد جز اینکه یک حالت واقعاً توهین آمیزى هم من اعتقاد دارم و این را از صمیم دل مى‏گویم، این کارى که برادران کردند
Majlis:2 Volume:2 Sessions:15-28 Page:799
نسبت به اقشار ملت دارد. ما مى‏گوییم که مردم وارد به کار بیایند. این درست مگر کشاورزهایى که 45 درصد مردم کشور خودمان را تشکیل مى‏دهند افراد ناواردى را به این مجلس خواهند فرستاد؟ خوب همان روحانى استانشان را شهرستان‏ها را نماینده امام را نماینده رهبرى را خواهند فرستاد و ما به تشخیص مردم به اعتقاد من احترام بگذاریم و باز بکنیم و یقین داشته باشیم افرادى که خواهند آمد از همین فقها و اسلام شناسان خواهند بود. اگر یک فردى مانند همان مجلس خبرگان قبلى مقدم مراغه‏اى هم در آن جا باشد که خائن از آب در بیاید، این نشان افتخار ماست که آزادانه عمل شده و از صحنه خارج شده. این به ما اصلا ضررى نمى‏زند که ما شبهه کنیم و شک داشته باشیم که ممکن است دوسه نفر آدم نخاله هم در این جا بیایند که ما نمى‏شناسیم آدم‏هاى مشکوک بیایند. بخواهند که رو به غیر اسلامى داشته باشند.
بعد وقتى به خود ترکیب برمى گردید مى‏بینید که شما براى همه این قشرهایى که جمعیت وسیعى را تشکیل مى‏دهند نمى‏توانید در این جا نماینده بگذارید. اصلا تکه تکه مى‏شود جماعت، یعنى 7- 8 انتخابات به جاى یک انتخابات مجبورید بکنید. شما براى این کارگرها نماینده بگذارید یک انتخابات باید در میان کارگرها داشته باشید. (منشى- وقتتان تمام شد) یک جمله دیگر مى‏گویم و تمام مى‏کنم. من به ذهنم مى‏آید که این ترکیبى که الان این جا داده شده که ما دادیم آن را حل بکند واقعاً کشور را قسمت قسمت مى‏کند، قشر قشر مى‏کند، طبقه طبقه مى‏کند و جو انتخاباتى هم که ایجاد مى‏کند که ما از آن هراسى داریم شاید بیشتر از آن راه حلى باشد که در این طرح داده شده.
منشى (یزدى)- از وقت مخالف سه دقیقه باقیمانده است جناب آقاى مؤمن بفرمایید.
محمد دانش‏زاده (مؤمن)- بسم الله الرحمن الرحیم. من با توجه به فرمایشاتى که برادر محترممان جناب آقاى موسوى فرمودند عرض مى‏کنم دو سه جمله من مى‏گویم که اگر جو فشار باشد به خاطر جو فشار رهبرى که فقیه است و بزرگ شده در اسلام تحت فشار قرار بگیرد ولى مجلس احتمال ندارد که تحت فشار قرار بگیرد؟ این یکى. مگر در این انتخابات گذشته بنى صدر را مردم انتخابش نکردند؟ مگر به مثل مرحوم بهشتى و خود برادر بزرگوارمان آقاى هاشمى و جناب آقاى خامنه‏اى مردم بدگویى نمى‏کردند؟ درست است افراد نابابى ما قبول داریم صحبت این است که ما باید یک کارى بکنیم که آینده اساس انقلاب اسلامى ما تضمین بشود. ممکن است جو سازى‏هایى بشود، امام جمعه را مردم در مقابلش بایستند، نماینده امام را آن گروهک‏ها که کار تشکیلاتى مى‏کنند از چند سال قبل از مطرح کردن یک چنین زمینه‏هایى را در شهرستان فراهم کنند که افراد صالحى که الان شما مى‏فرمایید رأى نیاورند و نباید ما مقایسه بکنیم با اول انقلاب و باز اینکه آخر هم دارد که با موافقت رهبر وقتى بنا باشد رهبر را شما مى‏فرمایید که ممکن است تحت فشار قرار بگیرد، چه طور مى‏تواند موافقت نکند؟ این‏ها یک مقدارى صدر و ذیل تناقض است که از یک طرف رهبر فرض شده تحت فشار قرار نمى‏گیرد چون موافقتش شرط شده، از یک طرف مى‏گویند که مجلس باشد چون رهبر ممکن است تحت فشار قرار بگیرد. والسلام علیکم.
منشى (محمد یزدى)- آقاى امامى.
Majlis:2 Volume:2 Sessions:15-28 Page:800
محمد امامى کاشانى (مخبر کمیسیون)- حالا یک مقدار از مطالب را آقاى مؤمن فرمودند ولى واقعش این است که وقتى آقاى نخست وزیر مطرح کردند این مطلب را به عنوان موافق من دیدم براى کمیسیون براى این مصوبه اش یک دلیل زنده دیگرى به وجود آمد. یعنى این فرمایش جناب آقاى نخست وزیر کمک کمیسیون بود و ما را جازم‏تر کرد چرا؟ براى اینکه درست این حرف، حرف دقیقى است که نباید تغییر قانون اساسى، تتمیم قانون اساسى در اثر امواج و جوسازى‏ها کلید زده شود. پس بنابراین ما کلید را در یک جایى که از همه جا امن‏تر است بدهیم. ما در کمیسیون به دست رهبر با مشورت مجمع تشخیص دادیم، ولى این پیشنهاد به دست مجلس است و این را من فکر مى‏کنم که آقایانى هم که همین پیشنهاد را امضا فرمودند خودشان قبول داشته باشند که در گرداب و موج مجلس و نمایندگان ما خیلى سریع‏تر و بیشتر و نافذتر قرار مى‏گیرند و درست کلید را کمیسیون به دست نقطه امنى داده است. این دلیل براى همین چیزى است که کمیسیون تصویب کرده و البته این مسأله‏اى که روى آراى مردم باید تکیه بشود و مردمى بودن از اسلامى بودن جدا نیست و بالعکس همین طور است ما این را قبول داریم. ولى این کمیسیون درست همین نظر مردم را رویش تکیه کرده، یعنى مصوبه کمیسیون که آمده از شوراها گرفته از کجا گرفته از آموزش پرورش گرفته، عده‏اى را در اختیار رهبر گذاشته، این درست آمده یک کارى کرده که به متن جامعه ارتباط پیدا مى‏کند و بعد هم تکیه بر روى آراء مردم با همه پرسى خواهد بود. آن همه پرسى است که تقریبا مهر مى‏زند. گر چه آن جایى که رهبر تصویب مى‏کند که به رفراندم گذاشته شود باید گفت آن جا نقطه بالا و مهر این است ولى در عین حال تکمیلش با مردم است و نظر مردم است و همان رفراندم است. این است که ما با این پیشنهادى که آقایان داده‏اند و فرمایشاتى که آقایان در جهت موافقتش فرمودند من فکر مى‏کنم براى اعضاى شوراى محترم بازنگرى این مصوبه کمیسیون بهتر جا مى‏افتد.
نایب رئیس (هاشمى رفسنجانى)- بخوانید پیشنهاد را تا رأى بگیریم.
سیدهادى خامنه‏اى- این نظر آقاى امامى با نظر شما کاملا متناقض بود.
هاشمى رفسنجانى- من گفتم اختیار رهبر را سلب مى‏کند. در یک جایى تشخیص داده که لازم است رفراندوم بشود، نمى‏تواند پیشنهادش را مطرح کند مخصوصاً این تکه‏اى که ایشان روى رفراندم عنوان کردند جزو تکیه‏هاى اساسى من بود. حالا شما پیشنهادتان را براى رأى بخوانید.
سید هادى خامنه‏اى- «هرگاه شوراى اسلامى با دوسوم بازنگرى در برخى از اصول قانون اساسى را تصویب نماید، خواه بر اساس طرح تهیه شده از طرف نمایندگان و یا بر اساس لایحه تهیه شده از طرف قوه قضاییه یا قوه مجریه باشد، مصوبه را به اطلاع رهبر مى‏رسانند، در صورت موافقت رهبر با همه آن موارد یا بعضى از آن‏ها رسیدگى آن را به شوراى بازنگرى محول مى‏نمایند».
پیشنهاد مى‏شود که شما دو قسمتى رأى بگیرید چون دو تا عنصر جداگانه دارد. این قسمتش را اگر مى‏خواهید رأى بگیرید.
نایب رئیس (هاشمى رفسنجانى)- آقایانى که با این قسمت که آقاى خامنه‏اى خواندند
Majlis:2 Volume:2 Sessions:15-28 Page:801
موافق هستند رأى بدهند (8 نفر دست بلندکردند) 8 نفرند رأى نیاورد. قسمت بعدى را هم بخوانید.
سید هادى خامنه‏اى- «اعضاى شوراى بازنگرى 80 نفر بوده که 30 نفر از آنان را رهبر تعیین و 50 نفر آن‏ها از میان افراد واجد صلاحیت‏هاى لازم توسط رأى مردم انتخاب مى‏شوند، پس از بررسى و تصویب شوراى بازنگرى آن موارد به رهبر تقدیم مى‏شود. در صورت موافقت به همه پرسى مى‏گذارد. شرایط انتخاب شوندگان و ضوابط اجراى این را قانون معین مى‏نماید».
نایب رئیس (هاشمى رفسنجانى)- این قابل تجزیه است، یعنى مى‏توانیم ما آن قسمت اول که تصویب نشد این قسمت را تصویب کنیم. آقایانى که با این قسمت دوم موافق هستند، رأى بدهند (9 نفر رأى دادند) رأى نیاورد. خوب پیشنهاد دیگرى اگر آقایان دارند مطرح کنند.
منشى- آقاى آذرى قمى.
احمد آذرى قمى- بسم الله الرحمن الرحیم، یک نکته این که فکر مى‏کنم غفلت شده در این طرح کمیسیون این است که مأمور به تشکیل شوراى بازنگرى در این جا مشخص نشده. «مقام رهبرى پس از .... با مجمع تشخیص مصلحت اصلاح یا تتمیم قانون اساسى را به شوراى بازنگرى قانون اساسى با ترکیب زیر پیشنهاد مى‏نماید» تشکیل دهنده شوراى بازنگرى و گیرنده آن اعضایى که در زیر هست مشخص نشده چه کسى است؟ این یک مطلب.
من به نظرم طرح خوب در این جا آن است که جامع چند امتیاز باشد. یکى اینکه جنبه تخصصى قضیه رعایت شده باشد که در این طرح کمیسیون این جهت رعایت نشده. شوراها، دانشگاه‏ها، دولت، نیروهاى مسلح، حتى خبرگان، چون خبرگان رهبرى مقصود است، ائمه جمعه یا بعضى‏هاى دیگر خلاصه رعایت تناسب تخصص این‏ها در رابطه با آن اصول مربوطه‏اى که بنا است تغییر داده شود یا اصلاح بشود. این هم یک جهت.
یک جهت دیگر اینکه اعضاى شوراى بازنگرى تعداد زیادى باشد که کار مشکل باشد، این مسأله در کار نباشد. فرض کنید چون ما پیش بینى نمى‏کنیم، گاهى یک اصل بنا است تعویض بشود یا دو اصل بنا است که تعویض بشود، براى خاطر تغییر دو اصل ما 80 نفر را بخواهیم انتخاب کنیم و یک جلسه شلوغى براى این جهت تشکیل بدهیم و این هم الهام از همین شوراى بازنگرى فعلى که به دستور امام تشکیل شده و جهت دیگر مردمى بودن قضیه است. مردمى بودن قضیه این هم باید رعایت بشود که در این طرح من این چند جهت هست و جنبه تخصصى دارد. حالا این جهاتى که عرض کردم که وجود دارد در طرح بنده و یکى هم جهت اسلامى بودن. این جهت اسلامى بودن در این طرح کمیسیون رعایت نشده، جهت مردمى بودن رعایت نشده که این افرادى که در این جا معین شده خوب این وسط از شوراها براى مردمى کردن قضیه 2 نفر پیشنهاد شده یا نیروهاى مسلح بعد بقیه دیگر افرادى است که مربوط به رهبرى و دولت و قوه قضاییه و امثال این‏هاست. اما اگر یک ضابطه‏اى را قانون معین کند، براى این افراد همین طور که من در این جا پیشنهاد کرده‏ام که از مجتهدین و مسؤولین مربوطه براى یک اصل خوب افرادى که از اجتهاد و از این‏ها برخوردار باشند حالا البته روى این جهت من خیلى فشار ندارم که حالا حتما مجتهد باشد. ولى خلاصه از این جهت‏
Majlis:2 Volume:2 Sessions:15-28 Page:802
اسلام شناسان و مسؤولین مربوطه براى همان جهاتى که این‏ها ممکن است وارد باشند و دیگران وارد نباشند یعنى در اجرا ى افرادى که راجع به آن اصول مشخص یک جنبه تخصصى داشته باشند، این‏ها را دخالت مى‏دهد. و بعد هم این قصه اینکه شلوغ نباشد خیلى من پیشنهاد کرده‏ام هر اصلى 5 نفر. اگر ده اصل یا 20 اصل است، خوب ممکن است جمعیت زیاد باشد مثلا 100 نفر، براى 20 اصل. اما اگرنه حالا یک اصل دو اصل است ما بیاییم یک جمعیت شلوغى راه بیندازیم، خیلى لزومى ندارد.
بعد هم مسأله انتخابات است که خوب باید مردم انتخاب بکنند جهت مردمى و بعد هم همین طورى که در همه انتخابات جمهورى اسلامى ایران یک صفات و چیزهاى کنترل کننده‏اى وجود دارد که باز نیست و هم مردم انتخاب مى‏کنند هردو جهت در این جا رعایت مى‏شود معذلک کله آخرش این است که مصوبات شوراى بازنگرى با عدم نقض رهبرى یعنى یک حق وتویى براى رهبرى گذاشته شده که اگر آن نقض نکرد، به همان شکل به رفراندم گذاشته بشود:
1- «مجمع تشخیص مصلحت پس از بحث و بررسى و تصویب مواد به رهبر پیشنهاد و او طبق حکمى به ریاست قوه مجریه. (که آن اشکال را من در این جا اصلاح کردم) طى حکمى به ریاست قوه مجریه تکلیف تشکیل شوراى بازنگرى را مى‏نماید».
2- «شوراى بازنگرى به نسبت اصول مورد درخواست هر اصلى 5 نفر مرکب از مجتهدین و مسؤولین مربوطه به طور مساوى با پیشنهاد رئیس جمهور و رأى مردم انتخاب شوند».
3- که همان مسأله حق وتوى رهبرى است «مصوبات شوراى بازنگرى با عدم نقض رهبرى به همه پرسى گذاشته مى‏شود».
منشى (محمد یزدى)- آقاى بیات مخالف.
اسدالله بیات- بسم الله الرحمن الرحیم. سروران اگر عنایت کنند در فرمان حضرت امام وقتى که مسأله مجمع تشخیص مصلحت را مطرح فرمودند، این طور آمده بود: «تلاش کنید مجمع تشخیص مصلحت در کنار و عرض قواى دیگر نباشد» ما که بنا نداریم مجمع تشخیص مصلحت خودش تصمیم گیرنده باشد. دو تا کار اساسى دارد: یکى حل معضلات نظام است که عمدتاً بر مى‏گردد به مواردى که بین مجلس و شوراى نگهبان توافق حاصل نمى‏شود، دومى هم بازوى مشورتى مقام رهبرى است. اما اگر ما بیاییم چون با همین روند اگر حرکت بکنیم بگوییم که نه تغییر قانون اساسى هم آن‏ها بحث و بررسى کنند و پیشنهاد بدهند به مقام رهبرى یقیناً با آن صراحت فرمان حضرت امام نمى‏خواند، علاوه بر این‏ها اشکالاتى که جناب آقاى هاشمى بر پیشنهاد ما داشتند، مسأله انتخابات و این‏ها آن اشکالات در این جا وارد است منتها در آن جا ما پیشنهاد داده بودیم که 50 نفر با انتخاب مردم، این جا ایشان فرموده‏اند مثلا مجتهدین یا مسؤولین مربوطه را باز با انتخاب مردم. دو انتخاب بودن اگر اشکال در آن جا است طبیعى است که آن اشکال به عینه در این جا هم باز وجود دارد. مضافاً بر همه این‏ها تعداد اصل تعداد را بالا نمى‏برد. جناب آقاى آذرى خودشان در مجلس بوده‏اند، حالا فرق نمى‏کند شما یک لایحه یک ماده‏اى که سرنوشت ساز است به کمیسیون بدهید یا یک لایحه ده بیست ماده‏اى که به اندازه اهمیت آن نیست. فرق نمى‏کند همان اندازه در مجلس مثلا کمیسیون یازده نفره، سیزده نفره، در رابطه با آن نقش و تأثیر دارد افکار مختلف در آن جا فرق نمى‏کند
Majlis:2 Volume:2 Sessions:15-28 Page:803
اصول زیاد هم باشد. البته این جهت را من قبول دارم اگر اصول مربوط به جنبه‏هاى قضایى، اجرایى مثلا مسایل گوناگون باشد طبیعى است که در این جا افراد بیشترى باید بشود. این بعد یقیناً در استدلال جناب آقاى آذرى قمى نبود. اگر این طور بیان مى‏کردند من مخالفت نمى‏کردم اما ایشان تأکیدشان بر این است که اگر دو تا اصل شد بگوییم چهار نفر اگر پنج تا اصل شد بگوییم مثلا 10 نفر، این خیلى فرق نمى‏کند مثلا اصولى هست که عوض شدن آن‏ها ممکن است درخیلى از اصول دیگر تغییراتى را به وجود بیاورد در آن جا ممکن است ما بگوییم تعداد بیشترى هم باشد. بنا براین به نظر مى‏رسد که مجمع شوراى بازنگرى از یک انضباط، انسجام و یک سیستم باید برخوردار بشود و این با آن نمى‏خواند و موکول و متوقف کردن به کثرت و یا کمتر بودن اصول به نظر من این با آن سیستماتیک فکر کردن نمى‏خواند این است که من با این پیشنهاد مخالفم.
منشى (محمدیزدى)- موافق کسى هست؟
محمد مؤمن- با بعضى جاهایش مى‏شود موافقت کرد.
منشى (محمد یزدى)- با پیشنهاد باید صدق کند.
نایب رئیس (هاشمى رفسنجانى)- ظاهراً موافقى ندارد فقط یک نقطه را (آقاى آذرى اگر بخواهند به رأى بگذارند) ما در کمیسیون غفلت کردیم و آن این است که مخاطب ندارد واقعاً مصوبه کمیسیون این قسمتش را اگر خودشان موافق باشند به رأى مى‏گذاریم.
محمد مؤمن- همان طورى که براى پیشنهاد آقایان جدا جدا کردیم جدابه رأى بگذاریم.
نایب رئیس (هاشمى رفسنجانى)- بله. این قسمت را جدا بکنیم اشکالتان وارد ما هم قبول داریم، حالا این مخاطب رئیس جمهور باشد یا کس دیگرى در نظام باشد.
عمید زنجانى- در پیشنهاد من هم هست.
نایب رئیس (هاشمى رفسنجانى)- در پیشنهاد شما هم هست بله. پیشنهاد ایشان هم دارد. ظاهراً هم غیر از رئیس جمهور کسى براى این مخاطب بودن مناسب نیست. مى‏خواهید به رأى بگذاریم این قسمت را؟
آذرى قمى- بگذارید.
نایب رئیس- شما پیشنهادتان چیست؟
عمید زنجانى- «رئیس جمهور به عنوان مخاطب رهبر و مسؤول اجراى بازنگرى در قانون اساسى تعیین مى‏شود».
نایب رئیس (هاشمى رفسنجانى)- آن عبارت با مضمون آقاى آذرى یکى است. منتها ایشان فرمودند که «طى حکمى به ریاست قوه مجریه تکلیف مى‏کنند» ما مضمون را رأى مى‏گیریم بعد عبارت را جداگانه تهیه مى‏کنیم. آقایانى که موافقند مخاطب حکم بازنگرى رئیس جمهور باشد رأى بدهند (14 نفر رأى دادند) تصویب شد.
حالا آن عبارت را درست مى‏کنیم و درنهایت به رأى مى‏گذاریم. آن قسمت‏ها را مى‏خواهید رأى بگیریم؟ بقیه پیشنهاد آقاى آذرى را هم به رأى مى‏گذاریم. موافقان رأى بدهند (یک نفر رأى داد) یک واحد کالالف وجود داشت. رأى نیاورد.
Majlis:2 Volume:2 Sessions:15-28 Page:804
منشى (یزدى)- ى ک پیشنهاد از آقاى حبیبى است و یک پیشنهاد هم از آقاى موسوى است بفرمایید.
سید عبدالکریم موسوى اردبیلى- بسم الله الرحمن الرحیم. من پیشنهادم مربوط به این است که همین جور بیاییم بگوییم که قانون اساسى بازنگرى مى‏کنند عوض مى‏کنند، مقدارى قانون اساسى را تضعیف مى‏کند. چنانچه این فکر در بعضى از آقایان یا در اکثر آقایان آن روزهاى اول بود. حتى بعضى‏ها مى‏گفتند این را در قانون اساسى نیاوریم، براى اینکه تضعیف مى‏کند. خیلى خوب این در اختیار ولى امر یا در اختیار دیگران هست و این کارها را مى‏کنند. اما دیگر کم کم بس که گفتیم و شنیدیم این‏ها، آن وحشت از بین رفت.
این اولا و این قانون اساسى من فکر مى‏کنم جزو اختیارات نظام ماست، رویش کار زیادى شده، اصول زیادى در آن جا هست، البته بعضى از اصول هم مقدارى کم و زیاد دارد. لازم است این‏ها عوض بشود. من عرض مى‏کنم اگر آقایان نظرشان مساعد باشد یک اصلى اول قبل از آن که وارد این مسأله بشویم راجع به این قانون اساسى، راجع به استحکامش، راجع به اصول اولیه اش، آن اصول غیر قابل تغییرش آورده بشود. بعد اصل بازنگرى بعد از آن بیاید که اگر ضرورتى ایجاب کرد، بازنگرى بشود آن وقت همین پیشنهادهایى که آقایان کردند و تصویب مى‏فرمایند آن عمل بشود. لذا من این را اینجور نوشتم حالا لازم هم نیست لفظ عین این لفظ باشد، ممکن است الفاظش کم و زیاد هم بشود. چون اکثر اصول قانون اساسى از محکمات اسلامى و مسلمات عقلى و اصول پذیرفته شده جوامع مختلف بشریت از طرف خبرگان نخستین نسل انقلاب تهیه شده، مانند اصول مربوط (البته این یکى دو جمله را از پیشنهاد آقاى دکتر حبیبى من استفاده کردم. چون آن جا من نقطه گذاشته بودم) مانند اصول مربوط به اسلامى بودن نظام، ابتناى کلیه قوانین و مقررات بر اساس موازین اسلامى و پایه‏هاى ایمانى، اهداف جمهورى اسلامى ایران، جمهور ى بودن اصل نظام، ولایت امر و امامت امت اداره کشور با اتکا به آراى عمومى، دین و مذهب رسمى ایران که اسلام است و مثلا تشیع است، این‏ها تغییر ناپذیر است. و اگر غیر از این اصول، ضرورت ایجاب کرد، آن وقت با آن وضعى که بعد مى‏خواهد بیاید با آن وضع تغییر ناپذیر باشد. یک همچو اصلى در اول بیاید براى استحکام قانون اساسى که آن چهار چوب قانون اساسى را حفظ کند که اگر مثلا فردا آمدند یکى پیشنهاد کرد اصل نظام را تغییر بدهیم یا مثلا اصول مربوط به رهبرى اصلش را تغییر بدهیم یا راجع به مذهبى بودن بگوییم که این‏ها غیر قابل تغییر است. حالا جملاتى که من خواندم، یک جمله یا دو جمله اش اگر اضافى بود، مى‏شود حذف کرد، یک مقدار جمع و جور تنظیم کرد. اگر آقایان موافقند من پیشنهاد مى‏کنم یک چنین اصلى قبل بیاید بعد این اصل بازنگرى بیاید.
نایب رئیس (هاشمى)- تا موافق و مخالف صحبت مى‏کنند جنابعالى آن جمله نهایى تان را تنظیم کنید.
سیدعبدالکریم موسوى اردبیلى- عیبى ندارد.
هاشمى رفسنجانى- من مخالفم.
منشى- آقاى هاشمى جنابعالى مخالف هستید بفرمایید.
Majlis:2 Volume:2 Sessions:15-28 Page:805
هاشمى رفسنجانى- این مطلب را به مضمونى هم آقاى دکتر حبیبى دادند به کمیسیون، آقایان دیگر هم داده‏اند. آقاى هاشمیان هم جداگانه داشتد. آقاى موسوى اردبیلى در جلسه شورا هم مطرح کردند. آن جا هم بحث شد. ما این منظور ایشان را تأمین کردیم. یعنى آن که به نظر ما قابل تغییر نیست، همین دو عنوان است که این جا به سه عنوان آمده. یکى حاکمیت نظام اسلامى، حاکمیت مقررات اسلامى، یعنى محتواى اسلامى بودن نظام قابل تغییر نیست. گرچه الفاظ هر اصلى قابل تغییر است. ما روى لفظ اصلا اصرار نداریم. بنابراین شکل الفاظ، شکل لفظى اصول مى‏تواند تغییر بکند ولى محتواى اسلامى بودن از هر جا از هر اصلى بخواهد جدا بشود آن را ما مخالفیم که این را ما آوردیم. مسأله دوم هم مردمى بودن نظام است که منظور ما این است که متکى به آراى عمومى است. یعنى با انتخاب مثلا مجلس، رئیس جمهور، شوارها یا همه پرسى‏هایى که انجام مى‏شود. مردم در سرنوشت خودشان دخالت دارند. این مضمون هم قابل تغییر نیست، یعنى اگر بنا باشد قانون اساسى به گونه‏اى تغییر پیدا بکند که این محتوا از قانون گرفته بشود و حق حاکمیت مردم «دموکراسى» مخدوش بشود این را هم ما در این جا آورده ایم.
موسوى اردبیلى- این نبود در شور اول.
هاشمى رفسنجانى- درشور دوم آوردیم.
موسوى اردبیلى- بعد آوردید؟
هاشمى رفسنجانى- بله حاکمیت ملى آوردیم که بعضى از آقایان مى‏گویند جاى حاکمیت ملى ...
موسوى اردبیلى- راجع به اصل نظام چه؟ تغییر اصل نظام. بیایند بگویند مشروطه باشد.
هاشمى رفسنجانى- ممکن است به هر شکلى نظام دربیاید.
موسوى اردبیلى- اینجورها مثلا برگردد.
هاشمى رفسنجانى- آراى مردم.
موسوى اردبیلى- سلطنت مشروطه باشد.
هاشمى رفسنجانى- حالا شما یک اسم منفورى را نبرید. اگر مردم ما یک روزى به این جا رسیدند.
موسوى اردبیلى- دیگر آخر اسمى بهتر از آن نیست.
هاشمى رفسنجانى- اگر واقعاً شما مردم ما را اینجورى تشخیص مى‏دهید که این‏ها یک روزى برمى گردند مى‏گویند «سلطنت مشروطه» خوب ما اینجور دیدى به مردم نداریم.
موسوى اردبیلى- هم در یونان شد، هم در یمن.
هاشمى رفسنجانى- یونان با مردم اینجورى نشد. مردم را اگر شما محور قرار بدهید، ما اعتماد زیادى به مردممان داریم و فکر مى‏کنیم که مردم یک بار دیگر از این سوراخ گزیده نخواهد شد.
موسوى اردبیلى- دین رسمى و مذهب رسمى چه؟
هاشمى رفسنجانى- حالا شما که مرتب دارید یک و دو مى‏کنید در بحث.
Majlis:2 Volume:2 Sessions:15-28 Page:806
موسوى اردبیلى- مواردش را مى‏گویم.
هاشمى رفسنجانى- ظاهراً در دادگاه هم اینجور نمى‏شود بکنیم. حالا در جلسه اینطورى که دیگر آئین نامه خودش را دارد.
موسوى اردبیلى- دادگاه نیست که این جا.
هاشمى رفسنجانى- خواهش مى‏کنم. به هر حال اما عبارت ایشان، این چیزى که ایشان تهیه کرده‏اند هیچ چیزى ندارند. اولا مقدمه که جزو اصل نمى‏تواند بیاید، اصول پذیرفته شده جوامع مختلف بشریت و تهیه شده از طرف خبرگان نخستین نسل انقلاب مانند اصول ...
موسوى اردبیلى- نه این را من الان دارم تکمیل مى‏کنم.
هاشمى رفسنجانى- حالا آن چهار نقطه را پر کنید. جوامع مختلف بشریت و این‏ها قابل تغییر و حذف نیستند. «اگر به حکم ضرورت لازم باشد در سایر اصول تغییر و دگرگونى به عمل آید یا اصولى بر آن‏ها اضافه شود، مى‏توان در آن‏ها بازنگرى کرد». البته این در مجموع هیچ چیزى ندارد اگر همین مقدار باشد. حالا اگر آن اصول را ایشان معین کردند یا مضمون را معین کردند که ما معین کرده‏ایم اگر ایشان بیش از آنچه که ما معین کرده‏ایم چیزى را معین کردند، آن وقت قابل رأى گیرى است که بحث کنیم.
منشى (یزدى)- آقاى حبیبى بفرمایید.
حسن ابراهیم حبیبى- بسم الله الرحمن الرحیم. عرض شود من بیشتر در واقع راجع به آن چهار نقطه که خواندند ایشان در آن خصوص عرض مى‏کنم. این مطلبى را که کمیسیون پیشنهاد کرده در آن دو قسمتش که نظام اسلامى است و حاکمیت مقررات اسلامى بسیار خوب اما حاکمیت ملت در قانون اساسى دیروز هم جناب آقاى طاهرى فرمودند حاکمیت ملى هیچ جایى نداریم حاکمیت ملى داریم و در حاکمیت ملت آن نکات یعنى اتکاء به آراى عمومى در یکى از اصولش هست و اگر این را ما در حقیقت با عنوان اتکاء به آراى عمومى بگوییم شاید روشن‏تر از حاکمیت ملت باشد. این یک.
نایب رئیس (هاشمى رفسنجانى)- خیلى خوب آن را موافقیم.
حسن ابراهیم حبیبى- مطلب دیگرى که هست این است که ما دو سه تا اصل در قانون اساسى داریم که واقعا برایش زیاد زحمت کشیده شده و خیلى هم در موردش صحبت شد. یکى اصل دوم است که جمهورى اسلامى نظامى است بر پایه ایمان به ... چند مورد آمده که مسائل اساسى دارد که مرتب در این جلسات به آن اشاره مى‏شود و در ظرف این ده سال به آن اشاره شده. یعنى اگر که این مسأله اجتهاد مستمر فقهاى جامع الشرایط الى آخر که هى مرتب تحت عنوان اسلام شناس و نظایر این‏ها گفته مى‏شود و مسائل دیگرى از این قبیل که توحید و عرض مى‏شود نبوت همه این‏ها آمده این‏ها مسایل خیلى جدى است. به هر حال حالا که ما نظام را بر این اساس استوار کردیم، این جا یک تکیه به این‏ها و تذکر مجددش براى مردم لازم است که بدانند این اصول الى الابد غیر قابل تغییر است، یعنى اصلا تفوه به این مطلب نشود که آیا مى‏شود تغییرش داد یا نمى‏شود؟ این هم یک مطلب.
مطلب دیگر اصل اول است. جمهورى اسلامى نه یک کلمه کم و نه یک کلمه اضافه. این مطلبى بوده که ما راجع به آن خیلى صحبت کردیم در روزهاى اول و به هر حال نظام‏هایى‏
Majlis:2 Volume:2 Sessions:15-28 Page:807
که در حال حاضر هست و با اتکاء به آراى عمومى است آن چیزى که به هر حال ما هر چقدر به دنبالش بگردیم مى‏بینیم اتکاء به آراى عمومى نهایتاً به یک جایى مى رسد مى شود جمهورى اسلامى و این جمهورى 2/ 98% هم رأى آورده. این را با چه اصلى ما در آینده مى خواهیم تغییرش بدهیم؟ نمى خواهیم که تغییر بدهیم این را. پس این را هم ذکر بکنیم. بنابراین نکاتى از این قبیل هست که البته در پیشنهاد خودم این‏ها هست و باز مسأله همین ولایت امر و امامت امت، بالاخره اگر که این مسأله ولایت فقیه را داریم خوب باید این را هم ذکر کنیم و این را جزو آن نکات و اصولى بدانیم که الى‏الابد غیر قابل تغییر است و هیچ کدام از این‏ها در حاکمیت نظام اسلامى نمى‏آید. چون ما خاطرمان هست دیگر بالاخره این حاکمیت نظام اسلامى مى تواند باشد. یعنى حتى رساله را بگیرند بیاورند در مجلس همان‏ها را تصویبش بکنند. این با آن ولایت امر و ولایت فقیه نمى‏خواند. اگر که ما مى خواهیم این نظام به همین ترتیب استمرار پیدا بکند، این مطلب هم باید ذکر بشود. بنابراین جمهورى بودن، اتکاء به آراى عمومى، مسائل پایه‏هاى ایمانى که در اصل دوم آمده است و مسأله ولایت امر. این نکاتى است که بنه ظر مى‏رسد به عنوان اصول غیر قابل تغییر تلقى بشود.
منشى (یزدى)- البته این در موافقت این پیشنهاد نبود بلکه در موافقت پیشنهاد خودتان بود حالا در موقع خودش مخالف و موافق باید بحث کنند. اگر موافق دیگرى مى خواهد صحبت کند پنج دقیقه دیگر وقت دارد.
میرحسین موسوى- موافقت چهار نقطه بود!
منشى (یزدى)- براى موافق پنج دقیقه دیگر وقت هست. براى مخالف هم سه چهار دقیقه وقت هست. راجع به پیشنهاد جناب آقاى موسوى. پیشنهاد آقاى حبیبى مى ماند، حالا پنج دقیقه صحبت کردند شما در مخالفت صحبت مى کنید یا موافقت؟ (عمید زنجانى- در موافقت) مخالف کس دیگرى نیست؟ (اظهارى نشد) بسیار خوب. بفرمایید آقاى عمید.
حسین هاشمیان- تذکر آئین نامه‏اى دارم.
نایب رئیس- بفرمایید.
حسین هاشمیان- این پیشنهاد جناب آقاى موسوى اصلا قابل طرح نیست. ایشان یک توصیه‏اى قبلش کردند و توصیه‏اى هم بعدش کردند. ما الان کل مذاکراتى که راجع به پیشنهاد ایشان کردیم به نظر من خلاف آئین‏نامه است. براى اینکه ما باید پیشنهادى که مشخص یک مضمونى باشد معیناً ما روى این بحث بکنیم.
نایب رئیس (هاشمى رفسنجانى)- اخطار ایشان وارد نیست. به هر حال آقاى موسوى یک عبارتى را به عنوان یک اصل ارائه دادند. خوب شما مى گویید این محتواى روشن ندارد، این مخالفت با این است. آقاى عمید بفرمایید.
عمید زنجانى- بسم‏الله الرحمن الرحیم. جناب آقاى هاشمیان هم عنایت بفرمایند پیشنهاد جناب آقاى موسوى دو قسمت دارد. شاید جوابى که آقاى هاشمى دادند باعث شد که آقاى هاشمیان این تصور را بکنند. پیشنهاد آقاى موسوى دو قسمت دارد. قسمت اولش این است که براى اینکه ما در اصلى که بیانگر کیفیت بازنگرى در قانون اساسى هست یک‏
Majlis:2 Volume:2 Sessions:15-28 Page:808
پیش بینى لازم را بکنیم که این قانون اساسى از یک استحکامى برخوردار است و بازنگرى به این صورت نیست که این اصول از اول پیش بینى شده که یک جایش لنگ است اشکال دارد. از این نظر تجدید نظر در قانون اساسى پیش بینى شده، چون در بسیارى از قوانین اساسى دنیا به این دلیل اصل تجدید نظر در آن پیش بینى مى‏شود چون از اول مى‏دانند که خواسته‏هاى مردم تغییر مى‏کند، انتظارات مردم تغییر مى‏کند، تمایلات مردم تغییر مى‏کند. و به همین دلیل از اول پیش بینى مى‏کنند که در آینده اگر چنین چیزى اتفاق بیفتد، خواه ناخواه قانون اساسى به شیوه خاصى تغییر و تبدیل پیدا کند. اما اول قبل از اینکه شیوه بازنگرى را بیان کنیم، این را بگوییم که این به معناى آن نیست که اصول قانون اساسى از متانت و استحکام برخوردار نیست، این را از اول بگوییم که ما هم که در بازنگرى قانون اساسى وارد شور و بررسى شدیم، ایمان داریم که اسطقس قانون اساسى، اسکلت قانون اساسى از یک استحکامى برخوردار است. حالا آن تعبیراتى هم که ایشان آوردند دقیقا براى بیان این نکته است که کسانى که نسل اول انقلاب بودند با دقت و با نگرش خیلى عمیق این اصول را تنظیم کردند. قسمت اول پیشنهاد ایشان مربوط به این است که مى‏شود در اول اصلى که کیفیت بازنگرى در قانون اساسى را معین مى‏کند این پیشنهاد آورده شود. اما قسمت دومش که تقریبا مشابه با پیشنهاد جناب آقاى حبیبى هست آن هم به نظر من مورد توجه قرار نگرفت، براى اینکه هفت مورد را با عنوان خاص آورده‏اند. از این هفت عنوان یکى محتواى اصول مربوط به اسلامى بودن است. دوم ابتنا کلیه قوانین و مقررات بر اساس موازین اسلامى است. سوم پایه‏هاى ایمانى اهداف جمهورى اسلامى ایران است که با دقت تنظیم شده است. اگر یک بار آقایان مرور بکنند، با کمال دقت ... چهارم جمهورى بودن حکومت است که البته در نظام‏هاى متصور کنونى دو نظام بیشتر نیست. همان طور که آقاى هاشمى گفتند یا سلطنتى است یا جمهورى. و یقینا جمهورى با موازین اسلامى نه تنها سازگارتر است بلکه اصلا غیر از جمهورى هم در نظام اسلامى امکان پذیر نیست. به همین دلیل جمهورى بودن حکومت.
پنجم: ولایت امر، ششم اداره کشور با اتکا به آرا ى عمومى. هفتم هم اصل دوازدهم قانون اساسى بدون اینکه اسم ببریم. (منشى وقت تمام شده است) هفت موردى که پیشنهاد شده (یک جمله هم عرض کنم تمام است) هفت موردى پیش بینى شده و به نام اسم برده شده. در صورتى که در مصوبه کمیسیون به صورت کلى فقط سه مورد آمده که بعضا شامل این جزییات هم نمى‏شود.
منشى (یزدى)- سه دقیقه از وقت مخالف باقى مانده. جناب آقاى موسوى آن دو تا ملاک اولى که ذکر کردند یکى اینکه پذیرفته شده جوامع مختلف بشریت و در مقابلش پذیرفته شده از خبرگان نخستین نسل انقلاب. من به نظرم مى‏رسد این‏ها مبانى متفاوتى باهم دارند. بالاخره یکى از این دو تا را باید قبول کنید. على القاعده دوم را قبول مى‏کنیم و در هر دو کلى است این کلیات اصلا قابل بحث یا رأى گیرى نیست. باقى مى‏ماند آن چهار تا نقطه‏اى که یک مقدارى جناب آقاى حبیبى رویش صحبت کردند. یعنى شما تصریح بفرمایید که ...
موسوى اردبیلى- متوجه نشدم فرمودید یکى از این دو را ...
محمد یزدى- یعنى مبناى پذیرفته شده جوامع مختلف بشریت را یک ملاک حساب‏
Majlis:2 Volume:2 Sessions:15-28 Page:809
کرده‏اید، پذیرفته شده از ناحیه خبرگان نخستین نسل انقلاب را هم یک ملاک حساب کرده اید.
موسوى اردبیلى- این دو تا است. دو چیز است.
محمد یزدى- بله، پذیرفته شده یا تهیه شده توسط آن‏ها. حالا به هر حال من مى‏خواهم بگویم که این دو تا کلى است که هیچ کدامش گویایى خاصى نمى‏تواند داشته باشد براى تصمیم گیرى. دو تا عنوان کلى است گذشته از اینکه در دل این دو تا عنوان یکى تهافتى هم وجود دارد. یعنى ملاکات اولى با ملاکات دومى نمى‏تواند با هم بخواند. باقى مى‏ماند آن مسأله جهار نقطه‏اى که این جا ذکر شده است که واقعا روح پیشنهاد شما همین است. یعنى اگر نقطه مثبتى دارد همین است و این متأسفانه چیزى ذکر نشده است. چنان که در پیشنهاد آقاى حبیبى در موقع بحث اگر صحبتى نشد ممکن است صحبتى بشود ذکر عنوان کلى کافى نیست. و الا این عنوان کلى را پیشنهاد خود کمیسیون هم دارد. پیشنهاد کمیسیون هم دارد محتواى اسلامى بودن نظام و حاکمیت مقررات اسلام در جامعه و حاکمیت ملت مثلا. آن عناوین کلى را هم دارد. اگر عناوین کلى کافى است که پیشنهاد کمیسیون دارد، اگر کافى نیست خوب هیچ کجا کافى نیست. نه در پیشنهاد شما کافى است، نه در پیشنهاد جناب آقاى حبیبى. یعنى باید مشخصا ذکر شود اگر منظورتان بخواهد تأمین بشود که اصل دوازدهم مثلا اصل پنجم، اصل دوم، همین اصولى که رویش عنایت خاصى هست.
موسوى اردبیلى- زیاد است.
ى زدى- بله، حالا هر چند تایى که هست. بنا بر این اگر پیشنهاد این باشد یعنى اصول خاصى را ذکر مى‏فرمایید این اصول قابل تغییر نیست. این قابل بحث است و در قابل رأى گیرى هست. ولى اگر یک کلیاتى را بفرمایید، این کلیات را پیشنهاد کمیسیون هم دارد. همینجورى بگوییم این اصول تحت عناوین آن ظاهرا ... یعنى ما قبول نداریم. قسمت آخرش هم که اگر به حکم ضرورت لازم باشد خود به خود بازنگرى انجام مى‏گیرد راه بازنگرى اصلا ذکر نشده است. اگر لازم باشد بازنگرى انجام مى‏گیرد.
موسوى اردبیلى- آن در اصل بعدى مى‏آید.
نایب رئیس (هاشمى رفسنجانى)- آن را به عنوان اصل جدایى گفته‏اند ..
موسوى اردبیلى- آن در اصل بعدى مى‏آید.
محمد یزدى- بله. حالا به هر صورت.
نایب رئیس (هاشمى رفسنجانى)- آقاى امامى صحبت کنند.
امامى کاشانى- عرض کنم که این پیشنهاد را آقایان مخالفین کم و بیش فرمودند. ولى به نظر من اگر بخواهد بیاید در مقدمه قانون اساسى باید بیاید نه در متن قانون اساسى. این عبارات اصلا به درد متن قانون اساسى مى‏خورد. همین طور که در مقدمه قانون اساسى دیدیم آقایان قبلا هم همین تعبیرها را دارند که حالت حماسه‏اى و حالت محکم کردن قانون اساسى و حالت مقاله تقریبا دارد. اینها البته خیلى خوب است. ولى در مقدمه بیاید خوب است. در متن قانون اساسى من صلاح نمى‏دانم. یعنى کمیسیون به نظرم مخالف باشد و اما راجع به اصولى که عمده تکیه جناب آقاى دکتر حبیبى هم روى آن اصول بود که جناب آقاى موسوى اردبیلى هم‏
Majlis:2 Volume:2 Sessions:15-28 Page:810
فرمودند من اصول را تنظیم مى‏کنم و مى‏گویم این اصول را اگر به عنوان «از قبیل» بخواهد بیاید که انحصار در آن نباشد از قبیل بخواهد بیاید شاید کمیسیون مخالف نباشد، ولى اگر بخواهد منحصر بشود به این اصول، ما این را خطرناک مى‏بینیم. خطرش هم این است آن که کمیسیون تصویب کرده دقیقا توجه به این معنا کرده است که ممکن است یک اصولى را ما ذکر بکنیم و در عین حال اصول دیگرى باشد و غفلت بشود و قابل تغییر باشد. حالا بنده مثال مى‏زنم مثلا این اصل 101 که مى‏گوید: «واعدوا لهم ما استطعتم من قوه و من رباط الخیل ترهبون به عدو الله و عدوکم» مسأله آموزش نظامى را مطرح مى‏کند. خوب شما الان این اصولى را که مى‏خواهید چه آن که جناب آقاى موسوى اردبیلى مى‏خواهند بفرمایند چه اصولى که جناب آقاى دکتر حبیبى. آیا این اصل را هم مى‏خواهید مطرح کنید، بگویید این هم قابل تغییر نیست؟ در حالى که اگر شما اصول را بیاورید انحصار از آن فهمیده خواهد شد. انحصار فهمیده شد همین را مى‏توانند تغییر بدهند. بنده در همین اثنایى که داشتم نگاه مى‏کردم به اصول چند تا اصل به نظرم افتاد. اصل 167 قانون اساسى مى‏گوید که قاضى بایستى که حکم را در قوانین مدونه بگردد و پیدا کند و نظر بدهد. در صورتى که پیدا نکند نمى‏تواند حکم را متوقف بکند. باید برود سراغ منابع فقهى از آن جا نظر بدهد. خوب آیا که ما گفتیم محتواى فقهى یعنى کسى نمى‏تواند فردا بیاید بگوید اگر قوانین مدونه قانونى نداشت، قاضى باید تعطیل کند حکم را، یعنى این محتواى اسلامى بودن تمام را در مى‏گیرد. ولى اگر ما اصول را بخواهیم یک یک بیاوریم و حتى همین مسأله‏اى که جناب دکتر حبیبى فرموده‏اند که راجع به اصل 2 خیلى رویش تلاش شده خدا ان شاء الله آن‏هایى که تلاش کرده‏اند و رفته‏اند خدا مقامشان را متعالى کند، آن‏هایى هم که هستند خیر و برکت به عمرشان بدهد. ما قبول داریم این کارها شده ولى آیا محتواى اسلامى بودن معنایش این نیست که معاد نباشد؟ وحى نباشد؟ یعنى این‏ها معنایش این است که این‏ها نباید تغییر کند، این معنایش همین هست دیگر. محتواى اسلامى بودن معنایش همین است. اصل امامت و ولایت ولو اینکه ما خداى نخواسته ما در یک عصرى در آینده متوجه بشویم که اصلا مسأله ولایت فقیه را بیابند بگویند که خیر این در همان امور حسبیه است و مسأله اداره حکومت هم فرض بفرمایید یک کسانى بیایند بگویند از امور حسبیه هم حساب نمى‏شود در حالى که باید از امور حسبیه حسابش بکنند ولى در عین حال آمدند گفتند حساب نمى‏شود ولى از اینکه در رأس نظام یک مجتهد عادل باشد، این محتواى اسلامى بودن را درست مى‏کند. بنابرایناین محتواى اسلامى بودن مسأله جامعى است. ولى فکر مى‏کنم کمیسیون مخالف نباشد که نظیر گفته بشود. نظیر اصل 2، نظیر اصل فلان، چند تا اصل به عنوان نظیر گفته بشود. والا این اصول جاى نقطه بیاید این خطرناک است. و میدان را باز مى‏کند براى تغییر خیلى از مسایل اسلامى.
نایب رئیس (هاشمى رفسنجانى)- آقاى موسوى پیشنهادشان را مشخص بکنند که رأى بگیرى.
موسوى اردبیلى- من پیشنهادم مشخص است منتها مى‏توانم یک دفاع بکنم؟
نایب رئیس (هاشمى رفسنجانى)- نه دیگر حالا وقت رأى گیرى است.
Majlis:2 Volume:2 Sessions:15-28 Page:811
موسوى اردبیلى- پنج دقیقه من وقت مى‏خواهم دفاع بکنم.
نایب رییس (هاشمى رفسنجانى)- این بر خلاف آئین نامه است و حالا اثرى هم آن طورى ندارد.
موسوى اردبیلى- چرا آخر این حرف‏هایى که گفتند جواب دارد.
نایب رییس (هاشمى رفسنجانى)- باب خوبى وارد نمى‏شود. وارد شدن در یک بابى است که دیگر منحصر ...
موسوى اردبیلى- این‏ها جواب دارد، دو دقیقه چطور است؟
منشى (یزدى)- تبعیض است، خلاف قانون اساسى است.
موسوى اردبیلى- اى بابا! شما مى‏خواهید همه قانون اساسى را تغییر بدهید.
نایب رییس (هاشمى)- شما بهتر است پیشنهادتان را بفرمایید.
موسوى اردبیلى- در کتاب بازیگران عصر طلایى مى‏گوید وقتى که مرحوم سید حسن مدرس مى‏خواست چیزى را رد کند.
مقدارى از آن را با عمامه رد مى‏کرد، مقدارى را با خنده و قدرى از آن را هم با منطق! شما هم با پیشنهاد بنده همان بازى‏هاى سید حسین مدرس را در آوردید، آمدید اول مخالفت کردید بعد ...
نایب رییس (هاشمى)- خوب حالا دو دقیقه‏اى هم که وقت گرفتید از بین رفت.
سید عبدالکریم موسوى- اولا من معتقدم که این به عنوان یک اصل مستقل بیاید، فرق این پیشنهاد با مصوبه کمیسیون این است که کمیسیون آن را در بطن اصل آورده، من براى اینکه این جهت متشخص و متعین باشد معتقدم که در اصل دیگرى جداگانه بیاید که خودش را نشان بدهد، حالا عینا همان هم باشد اشکالى ندارد.
متن آن هم این است: ( (چون اکثر اصول قانون اساسى از محکمات اسلامى و مسلمات عقلى و اصول پذیرفته شده جوامع مختلف بشریت تهیه شده از طرف خبرگان نخستین نسل انقلاب است مانند: اصول مربوط به اسلامى بودن نظام و اهداف جمهورى اسلامى ایران، جمهورى بدون حکومت و اصل ولایت و رهبرى، اداره امور کشور با اتکا به آراى عمومى و دین و مذهب رسمى ایران، تغییر ناپذیر است)).
البته با این هم که آقاى ... گفتند، موافقم اگر این هم اضافه شود اشکالى ندارد.
نایب رییس (هاشمى)- شما (مانند) گفتید دیگر، مانند هم یعنى ...
موسوى اردبیلى- مانند هم من گفتم دیگر، همان است. این اصل پیشنهادى من، آن وقت یک ذیلى دارد، آن ذیل البته اگر خواست بیاید و اگر نخواست نیاید. حالا مى‏خواهید بدون آن ذیل رأى بگیرید.
نایب رییس (هاشمى)- خیلى خوب، تا این جا را رأى مى‏گیریم تا به ذیل برسیم. آقایانى که با این عبارتى که آقاى موسوى فرمودند، موافقند رأى بدهند. (8 نفر موافق بودند.) رأى نیاورد.
حالا ذیل را هم رأى بگیریم؟ دیگر ذیل فایده ندارد.
موسوى اردبیلى- نه دیگر اگر اول نباشد ...
Majlis:2 Volume:2 Sessions:15-28 Page:812
نایب رییس (هاشمى رفسنجانى)- عملا پیشنهاد آقاى دکتر حبیبى هم دیگر رأى نمى‏آورد.
موسوى اردبیلى- آن را هم مستقیما رأى بگیرید.
نایب رییس (هاشمى رفسنجانى)- خیلى خوب حالا عبارت دکتر حبیبى را بخوانیم بحث‏ها دیگر همین بود، جداگانه بحث‏
نکنید، آقاى دکتر حبیبى، خودشان عبارتشان را بخوانند، رأى مى‏گیریم.
منشى (حسن حبیبى)- من پیشنهاد مى‏کنم که این آخرین جمله‏اى که در پیشنهاد کمیسیون هست، با این متن عوض بشود احتمالا آن «در قانون اساسى جمهورى اسلامى ایران» را هم مى‏شود حذف کرد، من همه را مى‏خوانم: «در قانون اساسى جمهورى اسلامى ایران محتواى اصول مربوط به اسلامى بودن نظام، ابتناى کلیه قوانین و مقررات بر اساس موازین اسلامى و پایه‏هاى ایمانى و اهداف جمهورى اسلامى ایران و جمهورى بودن حکومت و ولایت امر و امامت امت و نیز اداره امور کشور با اتکا به آرا ى عمومى و دین و مذهب رسمى ایران تغییر نا پذیر است».
منشى (یزدى)- ذیل پیشنهاد کمیسیون بیاید، یعنى پیشنهاد کمیسیون محفوظ بماند.
موسوى خوئینى‏ها- از قبیل اصول فصل اول.
نایب رییس (هاشمى)- از قبیل اصول فصل اول، معنایش این است که کل فصل اول را نمى‏شود دست زد، منظورتان این است؟
موسوى خوئینى‏ها- بله، همین است.
هاشمى- آقاى دکترحبیبى این را نمى‏خواهند، ایشان مى‏گویند مضامین است که این مضامین قابل تغییر نیست.
موسوى اردبیلى- این اکثر اصول را مى‏گیرد.
نایب رییس (هاشمى)- «از قبیل» عیب ندارد، آقاى دکتر حبیبى هم یک کلمه‏اى اضافه کند. از قبیل را کجا بیاوریم؟ نمى‏شود.
عمید- به جاى مصوبه مى‏آید.
میرحسین موسوى- آقاى هاشمى اگر پیشنهاد آقاى دکتر حبیبى «از جمله فصل اول» اضافه بشود، مسأله حل است.
هاشمى- ى عنى کل چیزهاى فصل اول؟
عمید زنجانى- فصل اول کلیات است.
منشى (یزدى)- حالا آن یک پیشنهاد دیگر است اگر بنا باشد فصل اول مستقلا بیاید، یک پیشنهاد دیگر است فعلا پیشنهاد آقاى حبیبى مطرح است، این «ازقبیل» هم که اضافه بشود به این صورت مى‏شود «در قانون اساسى جمهورى اسلامى ایران، از قبیل اصولى که مربوط به اسلامى بودن ... تا آخر» یعنى باز انحصار به این‏ها هم نباشد که آن اشکالى که آقاى امامى داشتند نباشد.
موسوى اردبیلى- به همان پیشنهاد آقاى حبیبى رأى بگیرید.
جنتى- جناب آقاى هاشمى من یک سؤالى دارم، ببینید آقا! این قضیه غیر قابل تغییر
Majlis:2 Volume:2 Sessions:15-28 Page:813
بودن یک دفعه در اصل وقتى که قانون اساسى نوشته مى‏شود یک چنین جمله‏اى مى‏آید، معنایش این است که بنیانگذاران نظام و آن کسانى که اصلا این نظام را به وجود آورده اند، این‏ها مى‏گویند این اصول ارکان غیر قابل تزلزل و غیر قابل تردید است در این نظام و به هم ریختن این ارکان و این اصول معنایش به هم ریختن نظام است یا نظام را به هم بزند اگر نظام به هم خورد که همه چیز به هم مى‏خورد، یا اگر نظام هست، این‏ها هم باید باشد. این آن‏جا جلو را مى‏گیرد براى آیندگان که احیانا بخواهند در ... (یزدى- سؤال مى‏فرمایید یا مخالف هستید؟) نه، سؤال است اجازه بفرمایید من مشروعیت این را مى‏خواهم بپرسم، آخر این مقدمه همان است دیگر. اما ببینید الان ما مشروعیتمان را از کجا گرفته‏ایم؟ این شوراى بازنگرى که الان آمد هم مشروعیتش را از رهبر گرفته، خود قانون اساسى هم رهبر آمدند گفتند شما در این اصل و این اصل و آن اصل بیایید بازنگرى بکنید، حالا شما این جا نوشته اید که این چهار تا اصل پنج تا اصل قابل تغییر نیست، حالا اگر رهبر بعدى آمد گفت که نخیر این اصل و آن اصلى را که این‏ها استثنا کرده اند، بروید بنشینید و بازنگرى بکنید، چه فرقى مى‏کند؟ چه امتیازى ما بر آن‏ها داریم که ما مى‏خواهیم جلو آن‏ها را ببندیم؟
نایب رییس (هاشمى رفسنجانى)- شما دارید مخالفت مى‏کنید.
جنتى- من سؤال مى‏کنم که آیا اصلا این درست است ما چنین چیزى را بگذاریم یا درست نیست؟
نایب رییس (رفسنجانى)- یک ساعت صحبت مى‏کنید بعد مى‏پرسید این درست بود؟! این جورى آدم همه چیز مى‏تواند سؤال کند، یک ساعت صحبت کند بگوید حالا این درست نیست جواب ایشان این است، هیچ رهبرى در دنیا نمى‏آید بگوید که اسلامى بودن نظام را شما تغییر بدهید. ما این را گفتیم، گفتیم اسلامى بودن و اتکا به آراى مردم این را شما نمى‏توانید عوارض بکنید، خوب چه رهبرى مى‏آید که از مردم بیعت بگیرد بعد بگوید ... اصل معینى را اسم ببرند همین طور است ما حرف شما را قبول داریم. حالا آقاى دکتر حبیبى عبارتشان را بخوانند، از قبیل هم نمى‏خواهد آن مضمون را چون شما دارید، آن دیگر از قبیل نمى‏خواهد، عبارت را بخوانید ...
میرحسین موسوى- پس آقاى هاشمى! دو جور رأى بگیرید، یکى الان براى این رأى بگیرید، بعدا به این مسأله یک پیشنهاد دیگر هست اضافه بشود. «از جمله فصل اول» آن هم دوباره رأى بگیریم ...
نایب رییس (هاشمى رفسنجانى)- آخر فصل اول را من دارم مى‏گویم ...
میرحسین موسوى- نه اینکه به این رأى ندهیم، بگوییم که این باز باشد که اگر یک چیزهایى بخواهیم اضافه کنیم، اضافه کنیم.
نایب رییس (هاشمى)- خیلى خوب آن پیشنهاد جدید است، اگر خواستید مطرح مى‏کنیم، طبق آیین نامه هم عمل مى‏کنیم. ایشان مى‏خواهند اضافه کنند، اضافه کنند. «از جمله فصل اول» معنایش همین است که گفتم، یعنى مسیحیت و این‏ها باید ولو یک نفر هم بود ...
میرحسین موسوى- آن چه اشکالى دارد، مسیحیت و این‏ها ... چیز خیلى محکمى است.
نایب رییس (هاشمى رفسنجانى)- خیلى خوب آقاى حبیبى اگر مى‏خواهند مخلوط کنند،
Majlis:2 Volume:2 Sessions:15-28 Page:814
معمولا این تغییرات را ما در پیشنهادها مى‏پذیرفتیم بگویید.
حسن ابراهیم حبیبى- براى اینکه یک قسمتى از آن اصلا مربوط به همان فصل اول است یعنى آن چیزهایى که به نظر من مى‏رسیده در فصل اول اهمیت دارد در این جا من ذکر کرده ام.
هاشمى رفسنجانى- مضمون را آورده اید؟
حسن ابراهیم حبیبى- حالا اگر که بخواهید (از قبیل را) اضافه کنید مى‏شود گفت: «محتواى اصول بنیادى از قبیل اصول‏
مربوط به ...» اینجورى مى‏شود، اگر موافق باشید، اینطورى مى‏کنیم که رأى بیشتر بیاورد.
امامى کاشانى- ى ا اینکه در آن آخرى که دارد: «ولایت و امامت» در آن جا اضافه اگر پیشنهاد مى‏کنند، آقاى دکتر حبیبى که همان طورکه در فصل اول آمده ...
نایب رییس (هاشمى)- حالا دیگر بحث اینجورى نکنید، عبارت خودشان را بگویند، آقاى حبیبى بخوانند.
حسن ابراهیم حبیبى- من همان پیشنهاد خودم را مى‏خوانم هر که مى‏خواهد رأى بدهد، هر که مى‏خواهد رأى ندهد.
 «در قانون اساسى جمهورى اسلامى ایران محتواى اصول مربوط به اسلامى بودن نظام، ابتناى کلیه قوانین. مقررات، بر اساس موازین اسلامى و پایه‏هاى ایمانى و اهداف جمهورى اسلامى ایران و جمهورى بودن حکومت و ولایت امر و امامت امت و نیز اداره امور کشور با اتکا به آراى عمومى و دین و مذهب رسمى ایران تغییر ناپذیر است.»
موسوى اردبیلى- این در بطن است؟
نایب رییس (هاشمى)- بله، یعنى غیر از این‏ها قابل تغییر است.
موسوى اردبیلى- این یک اصل مستقل است یا در ضمن آن حاصل است؟
منشى (یزدى)- در آخر پیشنهاد کمیسیون مى‏آید.
موسوى اردبیلى- آقاى دکتر حبیبى! شما این را پیشنهاد مى‏کنید ذیل آن بیاید یا مى‏گویید اصل مستقل باشد؟
دکتر حسن ابراهیم حبیبى- ذیل آن بیاید چه اشکالى دارد؟
نایب رییس (هاشمى رفسنجانى)- خیلى خوب، ایشان پیشنهادتان را قرائت کردند، آقایانى که با این پیشنهاد آقاى دکتر حبیبى موافق هستند رأى بدهند.
عمید زنجانى- منهاى انحصار.
نایب رییس (هاشمى)- نه انحصار هم تویش است، یعنى با انحصار (14 نفر رأى دادند) تصویب شد. (این به جاى آن عبارتى که ما آورده بودیم مى‏آید) پیشنهادهاى دیگر را مطرح کنید.
منشى (یزدى)- به جاى جمله «محتواى اسلامى بودن» خوب، آقاى عمید زنجانى هم دو تا پیشنهاد دارند.
میرحسین موسوى- آقاى هاشمى، فصل اول با این تناقضى ندارد، ما این را به عنوان پیشنهاد مطرح مى‏کنیم.
Majlis:2 Volume:2 Sessions:15-28 Page:815
نایب رییس (هاشمى)- خیلى خوب مطرح کنید، قابل طرح کردن هست، پیشنهاد چاپى که تمام شد این را مى‏خوانیم.
رئیس- ى ک ربع ساعت تنفس مى‏دهیم‏
 (جلسه ساعت 18 به عنوان تنفس تعطیل و مجددا ساعت 20/ 18 به ریاست آیت الله مشکینى تشکیل شد).
رئیس- بسم الله الرحمن الرحیم. جلسه براى ادامه مذاکرات رسمى است دستور جلسه را اعلام بفرمایید.
نایب رییس (هاشمى)- پیشنهاد آقاى عمید زنجانى مطرح است.
منشى یزدى- مقدارى از پیشنهادهاى آقاى عمید تأمین شده است، حالا آن مقدار که تأمین نشده است را بفرمایید.
نایب رییس (هاشمى)- قبلا ایشان چند دقیقه صحبت کرده اند. حالا از پیشنهادشان (کلى) دفاع کنند آن وقت جداگانه مورد به مورد براى رأى گیرى بحثشان را بفرمایید.
عمید زنجانى- بسم الله الرحمن الرحیم. لازم است قبلا عرض کنم که این پیشنهادها در چهارچوب مصوبه کمیسیون است، یعنى مبناى این پیشنهادها این است که من چهارچوب مصوبه کمیسیون را پذیرفته‏ام چون هم آن جهت دشوار گرفتن در آن منظور شده که شش مرحله‏اى است و هم کارشناسى منظور شده و هم اینکه این کارشناسانى که در مصوبه آمده به نحوى متکى به آراى عمومى هستند، نه به انتخاب مستقیم بلکه به انتخاب غیرمستقیم این‏ها افرادى هستند که به نحوى با انتخاب مردم هستند یا به نحوى مقبولیت عامه را دارند. بنابراین اصل چهارچوب این مصوبه کمیسیون را من قبول دارم منتها این پیشنهادها، به جهت تکمیل مصوبه کمیسیون است. البته تعدادى از پیشنهادهاى من در طى رأى گیرى‏ها تأمین شده من آن قسمت از پیشنهادها راعرض مى‏کنم که تأمین نشده است.
یک پیشنهاد این است که محورهایى که توسط شوراى بازنگرى مورد تجدید نظر قرار مى‏گیرد، توسط رهبر با مشورت مجمع تشخیص مصلحت معین و مشخص شود، البته در مصوبه آمده که مقام رهبرى پس از مشورت با مجمع تشخیص مصلحت، اصلاح یا تتمیم را پیشنهاد مى‏کند ولى این درست معین نیست که آیا مقام رهبرى موارد را هم مشخص مى‏کند یا موارد را مشخص نمى‏کند؟ من پیشنهاد تکمیلى دارم که این در مصوبه کمیسیون مشخص بشود که مقام رهبرى با مشورت مجمع تشخیص آن محورها را هم مشخص کند که چه محورهایى باید مورد بازنگرى قرار بگیرد. اگر پیشنهادها را یکى یکى مورد بحث قرار مى‏دهید اول این پیشنهاد را مطرح کنید.
نایب رئیس (هاشمى رفسنجانى)- کلى یک بار بحث کنید بعد یکى یکى رأى گیرى مى‏کنیم ...
عمید زنجانى- همان یکى یکى که بحث مى‏شود رأى گیرى بشود بهتر است.
امینى- ما هم یک پیشنهادى نفره داریم که دقیقا همین است.
نایب رییس- آقایان مختصر صحبت کنند اگر مخالف و موافق مى‏خواهند صحبت کنند اولین پیشنهادتان را مطرح کنید.
عمید زنجانى- در بند هشتم است.
Majlis:2 Volume:2 Sessions:15-28 Page:816
نایب رییس- بند هشتم- محورهایى که توسط شوراى بازنگرى مورد تجدید نظر قرار مى‏گیرد، توسط رهبر با مشورت مجمع تشخیص مصلحت معین و مشخص شود.
عمید زنجانى- در مصوبه کمیسیون هست ولى دقیق نیست که معین بشود، این معین بشود، اضافه بشود. شاید هم منظور کمیسیون همین است.
نایب رییس (هاشمى رفسنجانى)- منظور همین است ما فکر مى‏کنیم چیزى کم نداریم. آقاى یزدى به عنوان مخالف صحبت مى‏کنند.
محمد یزدى- وقتى که پیشنهاد کمیسیون را نگاه مى‏کنیم مى‏بینیم «مقام رهبرى پس از مشورت با مجمع تشخیص مصلحت» معنایش این است که مقام رهبرى با این جمع صحبت مى‏کنند. یعنى چه؟ یعنى مى‏گویید کدام اصل؟ به چه دلیل؟ چه مقدار تغییر بکند؟ کدام مسأله، به چه دلیل و براى چه تغییر بکند؟ مواردى را قاعدتا ذکر مى‏کنید که نواقص این موارد در طول تجربه و عمل بدست آمده و احساس شده که لازم است تجدید شود.
موسوى خویینى‏ها- موارد را مشخص کنید تا محورها معین بشود، هر چه که در آن هست.
ى زدى- به عنوان مخالف دارم صحبت مى‏کنم و عرض مى‏کنم لازم نیست ذکر بشود، به هر حال اگر قرار است طبق آیین نامه تصمیم بگیریم قاعده‏اش این است که پیشنهاد مشخص بشود، مخالف و موافق صحبت بکنند بعد رأى مى‏گیریم. من عرض مى‏کنم به این نیاز نیست، بلکه ضرر هم دارد، چرا؟ به دلیل اینکه وقتى گفته مى‏شود مقام رهبرى مشورت بکنند، مشورت مقام رهبرى یک حساب و کتابى دارد، قاعدتا در اثر تجربه‏هایى که قبلا عمل شده، موارد اشکال و لزوم تجدید نظر ذکر شده آن‏ها را مشورت مى‏کنند و قهرا نتیجه مشورت تعیین است. تعیین که شد بعد مى‏گوید پس از این مشورت، بعد مى‏گوید اصلاح بکنید یا تتمیم بکنید، یعنى این موارد را اصلاح بکنید یا تتمیم بکنید. یعنى مقصود ایشان این جا است، لازم نیست ذکر بکنیم حتما موارد را مشخص بکند.
بعد این موجب مى‏شود یک مقدارى دست رهبرى در مقام دستور دادن، بسته‏تر مى‏شود لذا همین اطلاق ظاهرا کافى است و نیازى نیست.
نایب رییس (هاشمى)- آن حرف آقاى موسوى خویینى‏ها اگر کلمه موارد اضافه بشود جمع بین دو نظرشده، یعنى مقام رهبرى پس از مشورت با مجمع تشخیص مصلحت موارد اصلاح یا تتمیم قانون اساسى، یعنى نظر شما هم تأمین شده است. آقایانى که موافقند کلمه موارد را اضافه کنیم رأى بدهند (اکثرا موافقند) تصویب شد، نظر آقاى عمید هم تأمین شده حالا پیشنهاد بعدى تان را بگویید.
عمید زنجانى- پیشنهاد بعدى مربوط به مسأله تداخل اعضایى است که عناوینشان در مصوبه تصریح شده. مثلا اعضاى شوراى نگهبان که البته نه مجمع تشخیص مصلحت که سران 3 قوه در آن جا حضور دارند و شوراى نگهبان هم همینطور ممکن است تداخل داشته باشد، خبرگان تداخل دارد و دولت تداخل دارد، خدمتتان عرض کنم قوه قضاییه کاملا تداخل دارد، موارد زیادى تداخل دارد، پیشنهاد من این است که در موارد تداخل تصریح بشود که این اعضا جداست، یعنى وقتى مى‏گوییم اعضاى شوراى نگهبان، آن عضوى از شوراى نگهبان‏
Majlis:2 Volume:2 Sessions:15-28 Page:817
که دیگر در مجمع تشخیص مصلحت نیست «سران 3 قوه» خواه ناخواه دیگر آن‏هایى از مجمع تشخیص مصلحت انتخاب مى‏شوند که جز سران سه قوه نیستند.
نایب رئیس (هاشمى)- اجازه بدهید من به عنوان رییس کمیسیون پیشنهاد بکنم که شما از این پیشنهاد صرفنظر بکنید. ببینید ما که مى‏گوییم اعضاى شوراى نگهبان یک کسى را که نمى‏گوییم با دو تا رأى شرکت مى‏کند. طبعا آن‏هایى که از شوراى نگهبان که در مجمع تشخیص مصلحت هستند، به مجمع تشخیص مصلحت هم مى‏آیند، این ...
نایب رییس- ما که سقف عددى نگذاشته ایم، اشتباه کار این است که شما خیال مى‏کنید ما یک سقفى گذاشته ایم، گفته‏ایم 75 نفر، حالا مى‏خواهیم عدد ... ما اصلا این کار را نکرده‏ایم ما سقف نداریم (یکى از آقایان- ائمه جمعه ...) من همین را مى‏خواستم بگویم. بله، ببینید ائمه جمعه آن‏هایى را انتخاب مى‏کنند که توى ... (عمید- در قانون نیست فردا استناد مى‏شود) بله، ممکن است .. ما که سقف تعیین نکرده ایم، ما گفتیم آن‏هایى را که از این‏ها مى‏آیند، خبرگان 5 نفر را انتخاب مى‏کنند، البته عقلا اینطورى نخواهد بود که خبرگان وقتى که ببینند یک عضوشان از شوراى نگهبان آمده، دیگر بیایند باز آن را انتخاب بکنند، آن که خوب، آن‏ها مى‏خواهند رأیشان را بیاورند ...
عمید- حق بقیه ضایع مى‏شود.
هاشمى- مى گویم آخر این کار را نمى‏کنند.
عمید زنجانى- حالا آمدند و کردند ...!
ى زدى- صلاح دانسته‏اند و کردند چه اشکال دارد؟ سقفى نیست؟
هاشمى- این چیز عجیبى است که خبرگان، کار را عبث بکنند، بگویند رییس خبرگان در مجمع تشخیص مصلحت هست و رفته توى بازنگرى، ما هم بیاییم انتخابش کنیم. من فکر مى‏کنم فرض درستى نیست پیشنهاد بعدى تان را مطرح بفرمایید.
عمید زنجانى- پیشنهاد بعدى، در مورد مسأله تعداد نماینده از شوراهاست که 3 نفر پیشنهاد شده که من پیشنهاد کردم که 5 نفر باشد، به دلیل اهمیت شوراها و نقشى که در آینده شوراها در تصمیم گیرى‏هاى سطح بالاى کشور، ممکن است داشته باشد و پیش بینى که در مورد شوراى عالى استان در نظر گرفته شده، بنابراین با توجه به آن سلسله مراتب شوراها که: شوراى ده، بخش، شهر، شهرستان، استان، و شوراى عالى استان در نظر گرفته شده، 3 نفر براى این سلسله مراتب با این عظمت که فصل پنجم قانون اساسى بیانگر آن است، این 3 نفر خیلى اندک است، پیشنهاد این است که پنج نفر بشود.
نایب رییس (هاشمى رفسنجانى)- خیلى خوب آن دانشگاه‏ها را هم بگویید.
عمید زنجانى- دانشگاه‏ها هم باز پیشنهاد این است که به جاى 3 نفر 5 نفر باشد البته با این قید، این قید به نظر من بسیار مهم است، تعداد اساتید دانشگاه‏ها، از 3 نفر به 5 نفر افزایش یابد و دلیلش هم این است که تخصص‏هاى مورد نظر در این جمع شوراى بازنگرى یک قسمت و سهم قابل توجهش نصیب دانشگاه‏هاى کشور مى‏شود و سه نفر اندک است و با این قید که 3 نفر آن‏ها حتما تخصص در حقوق عمومى و حقوق اساسى داشته باشند که‏
Majlis:2 Volume:2 Sessions:15-28 Page:818
مستقیما مربوط به قانون اساسى و نحوه بازنگرى در قانون اساسى است، مخصوصا تخصص این‏ها از نظر شکلى مى‏تواند مفید باشد. یکى از تخصص‏هایى که امروز در دنیا هست، تخصص در قانون نویسى است که متأسفانه ما در ایران این تخصص را نداریم. اصلا رشته اش را نداریم و به همین لحاظ آن‏هایى که تخصص در حقوق عمومى دارند و حقوق اساسى دارند مى‏توانند این خلا را پر کنند، کیفیت قانون نویسى که اصلا خودش یک فرمى دارد، اسلوب خاصى دارد. بنا براین پیشنهاد من این است که سه نفر، 5 نفر بشود. با این قید که (سه نفر آن‏ها از 5 نفر تخصص در حقوق عمومى و حقوق اساسى داشته باشند).
نایب رییس (هاشمى)- مخالف؟ آقاى امامى کاشانى مى‏توانند صحبت کنند.
محمد امامى کاشانى- همین را مى‏خوستم بگویم که این یک کار تقریبا آیین نامه‏اى است، مثلا ما قبول داریم ولى در قانون اساسى اینکه بیایید مثلا تخصصش در چه باشد و این‏ها نیست. قصه 5 نفر 3 نفر هم دیگر همین است که رأى بدهند. هر چه آقایان رأى دادند و اما راجع به اینکه تخصصشان چه باشد این‏ها در آیین نامه مى‏آید.
عمید- در حقوقدان‏هاى شوراى نگهبان تصریح شده است.
امامى کاشانى- آن در قانون اساسى است‏
نایب رییس- خیلى خوب حالا ما دیگر مشاجره نداریم، صحبت مخالف و موافق است. ببینید پیشنهاد آقاى عمید 2 تا 3 نقطه دارد که جداگانه رأى بگیریم یکى اینکه اعضاى شوراها از سه نفر بشوند 5 نفر. آقایانى که موافق این پیشنهاد هستند رأى بدهند. (دو نفر رأى دادند) تصویب نشد. پیشنهاد بعدى ایشان این است که دانشگاه‏ها 5 نفر بشوند با قید اینکه سه نفرشان تخصص در حقوق عمومى و قانون اساسى داشته باشند. آقایانى که با این پیشنهاد موافقند رأى بدهند. (4 نفر رأى دادند) تصویب نشد. دیگر پیشنهاد تأمین شده نداریم، مثل اینکه همه پیشنهادها تأمین شده است.
منشى (یزدى)- بقیه پیشنهادها؟
نایب رییس- تأمین شده است. حالا آقاى هاشمیان پیشنهادشان را بدهند، آن‏هایى را که تأمین نشده مطرح کنید و آن‏هایى که رد نشده.
حسین هاشمیان- بسم الله الرحمن الرحیم. من همین طور که عرض کردم یکى ذکر موارد بوده که تأمین شده آن جا ذکر کرده بودم دوم مسأله این شوراى بازنگرى است. شوراى بازنگرى در این گزارش کمیسیون هست که مصوبات شورا پس از تأیید و امضاى رهبرى از طریق ... (تا آخر) این مصوبات یعنى آن اصولى را که مأمور تغییرش شده‏اند و تغییرات هم مصوب دارند دیگر. اما اصل تغییر که رهبر پیشنهاد مى‏کند این را نمى‏فهماند، بنده معتقدم که رهبر با ذکر موارد که پیشنهاد مى‏کند این شوراى بازنگرى دو کار انجام مى‏دهد، یکى اینکه تصویب کند با دو سوم یا سه چهارم (حالا رقمش هر چه باشد) تصویب کند که آیا تغییر لازم است یانه، دوم کار تغییرش را شروع مى‏کند. بنابراین پیشنهاد مشخص من این است که این شورا تصویب اصل تغییر را هم باید انجام بدهد.
Majlis:2 Volume:2 Sessions:15-28 Page:819
نایب رییس- توضیح بدهند شاید آقاى هاشمیان هم در آن جلسه کمیسیون همین را گفته یعنى وقتى که رهبر پیشنهاد داده به این شوراى بازنگرى. شوراى بازنگرى بررسى مى‏کند اگر رأى نداد، به هر موردى از این موارد معنایش این است که موافق نیست. ممکن است به همه موارد رأى ندهد، ممکن است که به بعضى‏هایش رأى ندهند، این دیگر در اختیار شوراست. بنابراین نظر شما تأمین است اینکه ما بگوییم اول اصل تغییر را تصویب کنید بعد وارد موارد بشود، این همان کلیات و جزئیات است. اتفاقا اگر به صورت لایحه به جلسه بیاید معنایش همین است که اول در کلیات صحبت مى‏کنند و ما هم این را قبول داریم، یک وقت ممکن است بگویند ما اصلا قبول نداریم. بنابراین خیال مى‏کنم نظر شما تأمین است. شورا مجبور نیست که حتما تغییر بدهد چون پیشنهاد بعدى شما را هم همین جور مى‏گویم ما در کمیسیون با توجه به تعبیر مصوبات را آورده ایم، گفتیم مصوبات بازنگرى یعنى تصویب باید بشود، بنا براین بدون تصویب این به خدمت رهبر دیگر نمى‏رود اگر این‏هاست نظرمان تأمین است. آقاى خویینى‏ها صحبت کنند.
سید محمد موسوى خویینى‏ها- من مى‏خواهم عرض کنم که پس با همین استدلال که مى‏فرمایید با آوردن یک کلمه‏اى باید ابهام این برطرف بشود، چون اگر این به قوت نباشد، این احتمال باقى مى‏ماند که وقتى رهبر مى‏گوید به نظر من این جا نباید تغییر پیدا کند یا اصلاح بشود این شبهه پیش خواهد آمد که ما حق داریم بگوییم خیر، شما درست نفرمودید، به نظر ما لازم نیست اصلاح و تغییر مى‏گویند خوب وقتى مقام رهبرى گفته شما موظف هستید نحوه تغییر را بررسى کنید. اگر نظر جمع ما (شورا) این است در صورتى که رهبر پیشنهاد مى‏دهد و لزوما باید بپذیرند، این تصریح بشود اگر نه مى‏گویند آن شورا مخیر است این هم تصریح بشود.
نایب رییس- خوب عین عبارت پیشنهادیتان را بگویید.
موسوى خویینى‏ها- ى عنى کمیسیون با کدامش موافق است؟
نایب رییس (هاشمى رفسنجانى)- ما فکر مى‏کنیم در مصوبه کمیسیون تغییر مؤدبانه‏اى آورده ایم، اولا گفته‏ایم رهبر پیشنهاد ... بعدا گفته‏ایم «مصوب» مطلب روشن است حالا شما عبارت صریح‏تر مى‏خواهید عبارتتان را بگویید، ما همین مضمون را گفته ایم.
موسوى خویینى‏ها- ى عنى نظر کمیسیون این است اگر خواستند رد مى‏کنند؟
نایب رییس- بلى ما صریحا داریم مى‏گوییم نظرمان این بوده است که در کمیسیون هم بحث شده است منتها مؤدبانه آوردیم، رهبر پیشنهاد مى‏کند کمیسیون هم مصوب دارد بنا براین اگر شما عبارتى صریح‏تر مى‏خواهید همان عبارت را بگویید.
هاشمیان- من این عبارت را ذکر مى‏کنم (نایب رییس- بفرمایید) هر یک از اصول به پیشنهاد رهبرى با ذکر موارد و تصویب سه چهارم شوراى بازنگرى توسط 70 نفر شوراى بازنگرى قانون اساسى (20 نفر به انتخاب رهبر و 50 نفر به انتخاب مردم) که پس از تأیید رهبر به همه پرسى گذارده خواهد شد تغییر میابد.
نایب رییس- خیلى خوب حالا عمده اش هم بحث شد. اگر آقایان مى‏خواهید این عبارت را به رأى بگذاریم دیگر.
Majlis:2 Volume:2 Sessions:15-28 Page:820
مؤمن- اصل دو سوم رأى را تاکید دارید؟ پیشنهاد ایشان را تجزیه کنید.
هاشمیان- دو سوم بلى، من الان دو سوم گفتم، یعنى دو سوم آن رأى بدهند که این تغییر لازم است.
نایب رییس- ماعبارت ایشان را به رأى مى‏گذاریم.
میرحسین موسوى- ى ک بار دیگر عبارت خوانده بشود.
مؤمن- دو تا پیشنهاد دارید؟
هاشمیان- بلى دو تاست. من الان روى این اصرار دارم بعد آن یکى را مطرح مى‏کنم «به پیشنهادى با ذکر موارد و تصویب دو سوم شوراى بازنگرى».
نایب رییس- خیلى خوب حالا پس این را جداگانه رأى بگیریم تصویب دوسوم را به رأى مى‏گذاریم.
امامى- اصل تغییر؟
هاشمیان- اصل تغییر است دیگر، یعنى رهبر پیشنهاد مى‏کند، ببیند به جاى اینکه مى‏گفتیم مجلس تصویب کند. مى‏گوییم الان شوراى بازنگرى تصویب بکند. اگر گفت بلى ادامه بدهند تغییر ...
نایب رییس- خیلى خوب بعدا در مواد و اصول هم دو سوم مى‏خواهند یا نه؟
هاشمیان- خیر، در اصل مواردى که رهبر ذکر مى‏کند.
نایب رییس- خیلى خوب فعلا پیشنهاد آقاى هاشمیان را به این مضمون به رأى مى‏گذاریم که بعد از پیشنهاد رهبرى دو سوم شورایى که این جا داریم باید موافقت کنند که اصل تغییر غیر قابل قبول است، بعد وارد بحث شوند. آقایانى که با این پیشنهاد موافق هستند رأى بدهند (یک نفر رأى داد) تصویب نشد. در این قسمت دیگر پیشنهادى نیست.
عمید- رفع ابهام را هم پیشنهاد ...
نایب رییس- از نظر ما ابهامى ندارد، شما اگر عبارت صریح ترى دارید بفرمایید که رفع ابهام شود ما دنبال همین هستیم. ایشان اینجورى خواستند رفع ابهام کنند که گفتند.
منشى یزدى- آقاى خویینى‏ها و آقاى بیات و آقاى نجفقلى حبیبى و آقاى کروبى پیشنهاد کرده اند: «اصول کلى که در فصل اول آمده است و نیز محتواى اسلامى بودن نظام با حاکمیت مقررات اسلام که در جامعه و حکومت در قانون اساسى جمهورى اسلامى ایران قابل تغییر نیست».
نایب رییس- آقایان مى‏گویند همه اصول فصل اول از قابل تغییر بودن مستثنى باشد، ما الان روى این پیشنهاد بحثى نمى‏کنیم. اگر آقایان موافقت کردند میروند به کمیسیون، توى کمیسیون راجع به آن بحث مى‏کنند و گزارش آن را مى‏آورند به این جا، آیین نامه این است دیگر.
ى کى از آقایان- قبلا هم این کار را کرده اید؟
نایب رییس- نه نکرده ایم (یکى از آقایان- پس چرا حالا مى‏کنید؟) چاره هى نیست اتفاقا پیشنهاد هم در جزییات است، گفته‏ایم پیشنهادهاى جدید اینجورى عمل بشود.
منشى (یزدى)- جناب آقاى هاشمى اگر اجازه مى‏دهید آیین نامه را بخوانیم که رضایت‏
Majlis:2 Volume:2 Sessions:15-28 Page:821
پیشنهاددهندگان حاصل شود (نایب رییس- یک بار که خواندیم، حالا بفرمایید) «ماده 25- ... پیشنهادهاى جدید در صورتى که به امضا ى 5 نفر برسد و جلسه عمومى آن را قبول کند براى بررسى به کمیسیون ارسال مى‏شود در این صورت رأى گیرى در مورد اصل مربوطه تا رسیدن گزارش کمیسیون متوقف مى‏ماند ...»
نایب رییس- به هر حال این آیین نامه ماست اگر این جلسه پذیرفت که ما این را به کمیسیون ببریم مى‏بریم کمیسیون، فعلا این جا بحث را متوقف مى‏کنیم تا از کمیسیون برگردد.
مؤمن- نمى‏خواهد حالا بحثى راجع به آن داشته باشیم؟
نایب رییس- نه این بحث ندارد، فقط یک پیشنهاد است، بپذیریم که پیشنهاد مطرح بشود فقط این است. (آذرى- شوراها در اصل هفتم هست) بلى شوراها در اصل هفتم هست ... اگر مى‏خواهند توضیح بدهند یک قدرى توضیح بدهند. یک مخالفى هم مختصر بگوید.
موسوى خویینى‏ها- البته با همان چیزى که تصویب شد یک بخش عمده‏اى از هدف پیشنهاد تأمین شد، اما وقتى که انسان اصول فصل اول قانون اساسى را مطالعه مى‏کند مى‏بیند بسیارى از آن اصول به هیچ وجه قابل تغییر نیست مگر اینکه کسى بخواهد مثلا از محتواى انقلاب و نظام و همه این چیزها چشم پوشى کند!
اصل اول تعریف جمهورى اسلامى است.
اصل دوم- مى گوید جمهورى اسلامى نظامى است بر پایه ایمان به خدا ... الى آخر آن بنده‏ها (اهداف نظام)
اصل سوم- دولت جمهورى اسلامى ایران موظف است براى نیل به اهداف مذکور در اصل دوم، همه امکانات خود را براى امور زیر به کار ببرد ...
اصل چهارم- کلیه قوانین و مقررات مدنى، جزائى، مالى ... الى آخر این‏ها باید اسلامى باشد الا آن توضیحاتى که دارد.
اصل پنجم- اینکه حکومت تحت ولایت امامت امت و فقیه و عادل است، این هم از چیزهاى است که غیر قابل تغییر است.
اصل ششم: اینکه نظاممان متکى به آرا ى عمومى است این هم همین طور است.
اصل هفتم: نظام ما شورایى است.
اصل هشتم: آن مسأله امر به معروف و نهى از منکر است.
اصل نهم: بحث آزادى و استقلال و وحدت و تمامیت ارضى کشور از یکدیگر الى آخر ...
اصل دهم: همان طور، اصل یازدهم و اصل دوازدهم و اصل سیزدهم که بعضى از برادران تصور کردند که معنایش این‏
است ولو از اقلیت‏هاى سه نفر باشد نماینده لازم است اصلا آن نیست. یک مسأله مسلم بین آقایان است که مى‏گوید این‏ها اقلیت‏هاى دینى هستند، یعنى تغییر از این‏ها اقلیت دینى نمى‏شناسیم و در احوال شخصیه یا و تعلیمات دینى هم طبق آیین خودشان عمل مى‏کنند. خوب پس وقتى که اصول فصل اول همگى چیزهایى است که غیر قابل تغییر است ما براى متقن‏تر شدن، محکم‏تر شدن آن نکته‏اى که در آن ذیل مصوب آمده اصولا اگر این را ذکر بکنیم که تمام فصول فصل اول و آن اصول دیگرى که آن کلیات در آن تأمین شده است. اگر این را تصریح بکنیم، هیچ چیزى را از دست نداده‏ایم و رعایت احتیاط را هم کرده ایم.
Majlis:2 Volume:2 Sessions:15-28 Page:822
نایب رییس- ببینید آن چیزهاى اساسى که آقایان در ذهنشان هست در پیشنهاد آقاى حبیبى تصویب شده است. اسلامى بودن، ولایت فقیه، جمهورى بودن، آرا مردم، آزادى پیام همه آن چیزهایى که مفهوم فصل اول است تمامش را ما تصویب کرده ایم. مى‏ماند این کار را اگر کردیم معنایش این است که شکل قضیه را هم دیگر نمى‏توانیم عوض کنیم. یعنى اگر گفتیم فصل اول مثلا شما مى‏گویید امر به معروف و نهى از منکر (درست است که یک حکم اسلامى است) اما اینکه حالا لازم است در قانون اساسى باشد که ما هنوز هم نتوانسته‏ایم در مجلس برایش یک قانونى بنویسیم یا همان مسأله اقلیت‏ها که تا وقتى آن‏ها را داریم، باید در مجلس نماینده داشته باشند. حالا این چه چیزى است که این الى الابد تا قیامت قابل تغییر نیست؟ من خیال مى‏کنم نظر اصلى شما که محتواهاى عالى است، تضمین شده است، شما روى مسایل شکلى الان گرفتارید، یعنى این چیزهاى غیرمهمى که این جا وجود دارد یا مثلا خود شوراها حالا در قانون اساسى شوراها یک اصل مترقى است ولى نظامى که مجلس دارد، رییس جمهور دارد، همه کارهایش بر اساس دمکراسى است (آن جورى هم که الان قانون شوراها نوشته شده که مى‏توانند دخالت بکنند در امور کشور) یعنى الان بر اساس قانونى که داریم این‏ها مى‏توانند در هر شهرستانى بروند به فرماندار دستور بدهند، به استاندار دستور بدهند حالا این در قانون اساسى باید واقعا تا قیامت بماند؟ خوب تا هر زمانى که قبول دارند، این مى‏ماند، هر وقت دیدند مصلحت نیست، فکرى مى‏کنند حالا که در قانون اساسى هست من خیال مى‏کنم آقایان نظرشان تأمین است روى این پیشنهادشان اصرار نکنند. حالا رأى مى‏گیریم. آقایانى که موافقند این پیشنهاد آقایان بیاید در دستور شورا رأى بدهند (5 نفر رأى دادند) تصویب نشد.
هاشمیان- براى من رفع ابهام نشد از این عبارتى که شما گفتید هر دو ...
نایب رئیس- خوب یک پیشنهادى دادید رأى نیاورد!
هاشمیان- نه الان یک چیز دیگر نوشتم، اصلاح کردم، ببینید مصوبات شورا به رهبرى داده مى‏شود جهت همه پرسى. این مصوب، بنده معتقدم که (چیز) نیست یعنى اصل تصویب را اگر شما ...
نایب رییس- استدلال نکنید عبارتتان را بگویید، مى‏خواهیم رأى بگیریم.
هاشمیان- من مى‏خواهم روشن بکنم. حضورتان عرض کنم که اگر شورا وارد تغییر شد، معنى آن این نیست که کلیات را تصویب کرده مثل مجلس که نمایندگان کلیات لایحه‏اى را بحث مى‏کنند و وقتى وارد جزئیات مى‏شود، باز روى آن اظهار نظر مى‏کنند، بند بند تأیید مى‏کنند یا تأیید نمى‏کنند توجه مى‏کنید؟ این جا هم این طورى است، لذا من در این عبارت این اصلاح را پیشنهاد مى‏کنم که اول تصویب را داشته باشیم، اصل کلى تغییر را، بعد وارد آن جزییات مى‏شود، عبارت این است: «مقام رهبرى پس از مشورت با مجمع تشخیص مصلحت اصلاح یا تتمیم قانون اساسى را به شوراى بازنگرى قانون اساسى جهت تصویب کلى تغییر یا اصلاح یا تتمیم با ترکیب زیر پیشنهاد مى‏نماید.»
ى زدى- در جزئیات دیگر پیشنهاد نمى‏دهند.
Majlis:2 Volume:2 Sessions:15-28 Page:823
هاشمیان- چرا بعد که آن در مصوبه آخرى اش هست دیگر (یکى از آقایان- عبارت جدیدى است).
نایب رئیس- عبارت جدید ایشان را به رأى مى‏گذاریم، آقایانى که با این پیشنهاد ایشان موافقند رأى بدهند (یک نفر رأى داد) تصویب نشد.
منشى (یزدى)- ى ک پیشنهاد دیگر هست که پنج تا امضا دارد.
هاشمى رفسنجانى- آقاى طاهرى هم امضا کرده اند؟!
ى زدى- بله.
هاشمى رفسنجانى- ما این عضو کمیسیون را حاضریم عوض کنیم! (خنده حضار).
منشى (یزدى)- مرقوم فرموده اند: عطف به ماده 25 آیین نامه شورا، ترکیب زیر براى اعضاى شوراى بازنگرى پیشنهاد مى‏شود:
1- شوراى نگهبان 2- مجمع تشخیص مصلحت (اعضاى ثابت) 3- سران سه قوه 4- پنج نفر از خبرگان به انتخاب آنان 5- پانزده نفر به انتخاب مقام رهبرى که پنج نفرشان از اساتید دانشگاه باشند 6- ده نفر از نمایندگان مجلس به انتخاب مجلس (یعنى محدود کرده اند) حالا مختصرى توضیح بدهند به رأى بگذاریم.
مؤمن- بسم الله الرحمن الرحیم. من ان شاء الله کم صحبت مى‏کنم. این پیشنهاد بر اساس همان مسایلى است که صحبت کرده‏ایم و حتما برادران بزرگوار قبول دارند که اکثر این اعضایى که بازنگرى تعیین مى‏شود، باید کارشناس اسلامى باشند که محتواى اسلامى تا اصولى که تغییر مى‏کند همیشه محفوظ باشد و عرض کردیم حضرت امام هم این جهت را عنایت فرمودند. در این پیشنهادى که کمیسیون داده من حساب کردم با حذف مکررات حدود 69 نفر مى‏شوند و در بین 69 نفر نسبت‏
به 43 نفرشان تضمین اینکه کارشناس اسلامى باشند نیست! یعنى احتمال اینکه حدود دو سوم آن‏ها کارشناس اسلامى نباشند هست! (هاشمى- مبناى محاسبه تان را هم بگویید) حساب مى‏کنم. ملاحظه بفرمایید. اعضاى شوراى نگهبان 12 نفر هستند، 6 نفر از این‏ها تضمینى ندارند. سران سه قوه که سه نفر هستند 2 نفرشان تضمینى ندارند! البته الان که وضعیت روشن است، ولى تضمینى ندارد، مجمع تشخیص مصلحت اعضاى ثابتش که هست، فقهاى شوراى نگهبان که هیچ، آن جا سران سه قوه هم که حساب شد.
ى کى از آقایان- سران سه قوه کجا حساب شد؟ (امینى- در پیشنهاد ما هست).
مؤمن- هم در آن پیشنهاد است هم در آن که حضرت امام فرمودند. در مجمع تشخیص مصلحت دو نفرى که به عنوان مشاور رهبرى تعیین شده چون عضو مجمع تشخیص مصلحت هست ما نمى‏توانیم تضمین بکنیم این جا هم دو نفر این جا مى‏شود (شد ده نفر) عرض کنم که خبرگان 5 نفر درست است. با انتخاب رهبرى 10 نفر آن هم ما حرفى نداریم. سه نفر دولت، سه نفر قوه قضاییه 15 نفر، (21 مى‏شود) عرض مى‏شود که دو نفر شوراها (23 نفر) سه نفر دانشگاه‏ها (26 نفر) دو نفر نیروهاى مسلح (28) نفر سه نفر آموزش پرورش (31 نفر) دو نفر کارگران (33 نفر) دو نفر اصناف (35 نفر) 6 نفر هم از شوراى نگهبان بود، دو نفرهم آن جا 8 نفر، حدود 41 نفر، 43 نفر مى‏شود با آن دو نفر رهبرى این 43 نفر چون تضمین این‏
Majlis:2 Volume:2 Sessions:15-28 Page:824
جهت که کارشناسى اسلامى در این‏ها باشد نیست و ما باید کارى بکنیم که این مسؤولیت حساس را که امام بزرگوار به عهده ما گذاشت، آن روح اسلامى بودن قانون اساسى همیشه محفوظ بماند. بر این اساس چون این نقص به این پیشنهاد کمیسیون هست آن پیشنهاد ارائه شده در آن پیشنهاد هم ملاحظه کنید. اعضاى شوراى نگهبان هست 6 نفر و 6 نفر مجمع تشخیص مصلحت گفته شده اعضاى ثابتش. براى اینکه یک عضو سیار، عضو متغییر چون دیگر وزیرى احیانا هست آن گفتیم خوب لزوم ندارد این جا باشد و خبرگان 5 نفر با انتخاب رهبرى 15 نفر این 15 نفر را در انتخاب رهبرى گذاشتیم و اساتید دانشگاه را هم این جا اضافه کردیم. منتها رهبرى است که اساتید درست و درمانى را قهرا انتخاب مى‏کند به انتخاب خودشان کذاشته نشده که احیانا به مشکل بربخورد. از مجلس هم 10 نفر این مجموعه را به این ترتیب که حدود 43 نفر ظاهرا مى‏شود ما حساب کردیم 43 نفر مى‏شود، این مجموعه جورى است که اکثریتشان کارشناس اسلامى هستند. روى این جهت ما پیشنهاد کردیم.
نایب رئیس- خوب شد آقاى مؤمن توضیح دادند والا با این جمله مبهم که فرمودند من 43 نفر این‏ها را تضمین نمى‏کنم که کارشناس اسلامى باشند حالا واقعا ببینیم همین طور است که ایشان گفتند و ضمنا این مخالفتى بود با اصل این گزارش کمیسیون که دفاع هم لازم دارد. من برخلاف حرف ایشان مى‏خواهم بگویم خیلى از این‏ها تضمین دارد، شوراى نگهبان همه شان تضمین دارد. بالاخره آن 6 نفر حقوقدان باید از دستگاه قضایى بیایند در مجلس تصویب بشوند، یک مجتهدى که در رأس دستگاه قضایى است او به یک آدم بى دین یا یک غیر کارشناس اسلامى اجازه مى‏دهند که ...
مؤمن- کارشناسى ندارد.
نایب رییس- صبر کنید کارشناسى، حقوقدان اسلامى است. حالا بحث یک و دو که نداریم، شما دیگر حرف زدید، آن اعضایى که خودتان در مجمع تشخیص مصلحت آوردید یا اعضایى که الان امام آوردند آن‏ها جزو مطمئن‏ترین آدم‏هایى هستند که در رأس نظامند، این‏ها از اسلام چیزى سرشان نمى‏شود؟ ما خیال مى‏کنیم کارشناسى فقط این است که آدم عمامه داشته باشد، در کارشناسى بالاخره این‏ها آدم‏هایى هستند که پخته محیط اسلامى هستند، آمده‏اند در یک جایى واقع شده‏اندکه مصلحت نظام و کلى اسلام را باید تشخیص بدهند، یعنى با حکم این‏ها ما مى‏خواهیم که در اعراض و نفوس و همه چیز دخالت بکنیم، عوض اینکه به آن‏ها بگوییم براى قانون اساسى که مسلمات و محکمات روشنى از قرآن در آن هست، مى‏گوییم این‏ها کارشناس نیستند! با انتخاب رهبرى که ما گفتیم ده نفر، خوب رهبر که دستش باز است، ائمه جمعه را گفتیم 5 نفر، خوب ائمه جمعه اگر کارشناس نباشد کى باشد؟ سران سه قوه شما مى‏گویید رئیس جمهورى که تنفیذ مقام رهبرى را هم مى‏گیرد این یک کلامى است که مثلا معمولا اسلام را نمى‏تواند بشناسد!
خبرگان را گفتیم 5 نفر، آن طورى است. رییس مجلس به هر حال منتخب نمایندگان مجلسى است که مردم آن‏ها را انتخاب کرده اند، فرض اینکه ما بگوییم رئیس مجلس اسلام را نمى‏شناسد، درست نیست، حالا مى‏گویید مجتهد نیست، مى‏تواند این اتفاق بیفتد. اما اینکه این فرد دور باشد که نتواند محکمات اسلام را در قانون اساسى تشخیص بدهد این هم یک چیزى‏
Majlis:2 Volume:2 Sessions:15-28 Page:825
است! دولت سه نفر کارشناس ... ما فکر نمى‏کنیم وزیرى که در جمهورى اسلامى داشته باشیم در این حد کارشناسى خواهد داشت مجلس 15 نفر باز من مى‏گویم تضمین ندارد ولى اطمینان نسبى داریم، شوراها، دانشگاه‏ها دیگر آن‏ها خیلى نیستند. بعلاوه کلید این دست رهبرى است، یعنى مورد را رهبرى تعیین مى‏کند، تأیید نهایى هم با رهبرى است. شما دیگر هیچى کم ندارید، یعنى آخر بار که مى‏خواهد به همه پرسى برود، رهبرى باید تأیید کند. خوب اگر این‏ها چیزى از اسلام را تغییر داده باشند، رهبرى تأیید نمى‏کند چقدر احتیاط مى‏کنید؟ بگذارید یک مقدار کارشناس از عرف از مسائل وارد بیاید که ما مسائل را همه اش را نداریم که قانون اساسى را همه اش را آخوندى کنیم یک قدرى به این ...
مؤمن- کارگران، اصناف، ...
نایب رئیس- حالا کارگرها و اصناف را من گفتم اولا آن‏ها هم از یک محیط اسلامى که جوشیده از حزب الله است آمده‏اند تا آن بالا در شوراى عالى استان قرار گرفته‏اند از آن جا انتخاب مى‏شوند ما خیال کنیم آن‏ها ... و تازه حالا تخصص را هم لازم داریم، یک مقدار تخصص لازم داریم. من خیال مى‏کنم این که مى‏فرمایید 43 نفرشان آن طور مى‏شود. اولا ممکن است مثلا در بین این‏ها ده، پانزده نفرشان تخصص یا کارشناسى به آن معنا نداشته باشند این یک مقدار هم هیچ عیبى ندارد، مخصوصا پیشنهاد با رهبرى و تعیین هم با رهبرى و آدم این پیشنهاد را بگذارد در مقابل آن پیشنهادهاى ما در کمیسیون گرفتار این دو طرف بودیم. یکى مثلا آقایان مى‏گویند دو سوم همه انتخاب مردم یک سرى اینجور مى‏گویند وسطى را بگیرید که قابل قبول باشد. الان پیشنهاد آقایان را باید رأى بگیریم، آقایانى که با مطرح شدن این پیشنهاد موافق هستند، رأى بدهند (پنج شش نفر رأى دادند) تصویب نشد. حالا متن اصلاح شده را براى رأى گیرى مى‏خوانیم.
امینى- قرار بود درشور دوم تفکیک کنید.
منشى (یزدى)- مجموعه اصل است دیگر، یعنى شور دوم بوده همه پیشنهادها بررسى شده چه پیشنهادهاى چاپى و چه پیشنهادهایى که این جا مطرح شده و تمام شد.
امینى- شور دوم قرار بود که تک تک بحث شود.
ى کى ازآقایان- اصل، اصل.
منشى (یزدى)- ى ک اصل بیشتر نیست.
میرحسین موسوى- ى عنى این قسمت نسبت نمى‏شود که بگوییم که این ترکیبى که هست مثلا مسلح نباید بشود، فلان نباید بشود.
جنتى- این را اگر تجزیه کنید بهتر است جورى دیگر بحث درست نیست راحت‏تر به رأى مى‏رسد.
نایب رییس- شما پیشنهادها را گفتید ما هم به رأى گذاشتیم رأى نیاورد. الان بیاییم دوباره تفکیک کنیم؟ این ...
جنتى- اینطورى رأى نمى‏آورد.
نایب رییس- اگر رأى نیاورد، آن وقت تفکیک مى‏کنیم والا آقایان همکارى بکنند چون پیشنهادشان رأى نیاورده دیگر حالا بیایند هى ...
خیلى خوب ما که با زور نمى‏توانیم بگوییم، پیشنهاد اگر رأى نیاورد آن وقت باید برویم‏
Majlis:2 Volume:2 Sessions:15-28 Page:826
در یک وادى دیگرى.
آذرى قمى- آقاى هاشمى! من یک سؤالى دارم.
نایب رییس- بفرمایید.
آذرى قمى- اینکه اصلا انتخابات را در کار نیاورید که مردم اعضاى شوراى بازنگرى را انتخاب بکنند وقتى که مى‏خواهند رأى بدهند (اکثرا شاید این جور باشد) اگر به نظرخودشان بخواهى واگذار کنى، با یکى از آن مخالف باشند، با بقیه موافق باشند، آن وقت این را به چه دلیلى رأى بدهند که با هم موافق هستم؟ اگر این را مردم انتخاب بکنند و رأى بدهند خوب، مى‏شود گفت که بابا! این نماینده‏اى است که خودت معین کردى و اعتماد کردى حالا آن انتخاب کرده ... (هاشمى- مجبورند رأى بدهند- خنده حضار) بله مجبورند.
منشى (یزدى) این‏ها که بحث و رأى نیاورد (آذرى قمى- سؤال دارم مى‏کنم) سؤال نمى‏شود کرد.
نایب رییس (هاشمى رفسنجانى)- فهمیدیم. به فرض شما اگر خود مردم انتخاب کنند، اگر منتخبین آن‏ها چیزهایى تصویب کردند که مردم قبول ندارند، مجبورند رأى بدهند؟ (آذرى قمى- بله من همین را مى‏گویم) مجبور نیستید. پس همه پرسى معنا ندارد.
میرحسین موسوى- به دلشان میچسبد. حداقل نمایندگان خودشان را انتخاب کردند ...
نایب رییس- حرف آقاى آذرى این است که اگر این جور باشد باید به این نتیجه برسیم مردم انتخاب کنند، این‏ها تصویب کنند. دیگر رفراندوم نمى‏خواهید.
آذرى قمى- چرا رفراندوم مى‏خواهید. معناى رفراندم این است که این‏ها بیایند تنفیذ کنند، امضا کنند. در صورتى که با یکى از آن موافق است، با دو تاى آن مخالف است چه جور مى‏تواند؟ (نایب رییس- به هر حال این هست) اما وقتى که خودش انتخاب کرد مى‏تواند به طور اجمال و دربست آن را تأیید کند. حالا اگر یکى از آن را مخالف بود، اشکالى ندارد.
نایب رئیس- آقاى آذرى! من از خودتان مى‏پرسم منصفانه هم جواب بدهید. شما این شهامت را دارید شما اگر خودتان کسانى را انتخاب کردید و چیزى رأى ندادند که تشخیص دادید این برخلاف مصلحت است رأى مى‏دهید؟
آذرى قمى- اگر همه اش باشد بله ...
نایب رئیس- خوب، هر جا شد، این فرض مشترک است.
آذرى- خوب ما گفتیم شما بگویید آدم به چه دلیلى اگر با یکى از آن‏ها مخالف باشد با دو تا موافق باشد، همه را رأى موافق بدهد؟ این غلط است، بد چیزى است!
نایب رئیس- متن را براى رأى گیرى بخوانید.
 (به شرح زیر خوانده شد.)
اصل- تغییر و اصلاح و تتمیم قانون اساسى جمهورى اسلامى ایران در موارد ضرورى به ترتیب زیر انجام مى‏گیرد:
مقام رهبرى پس از مشورت با مجمع تشخیص مصلحت طى حکمى خطاب به رئیس جمهور موارد اصلاح یا تتمیم قانون اساسى را به شوراى بازنگرى قانون اساسى با ترکیب زیر پیشنهاد مى‏نماید:
Majlis:2 Volume:2 Sessions:15-28 Page:827
1. اعضاى شوراى نگهبان‏
2. سران سه قوه‏
3. مجمع تشخیص مصلحت‏
4. خبرگان پنج نفر
5. با انتخاب رهبرى ده نفر
6. دولت سه نفر
7. قوه قضاییه سه نفر
8. مجلس پانزده نفر
9. ائمه جمعه پنج نفر
10. شوراها دو نفر
11. نیروهاى مسلح دو نفر
12. دانشگاه‏ها سه نفر
13. آموزش و پرورش سه نفر
14. کارگران دو نفر
15. اصناف دو نفر
شیوه کار و کیفیت انتخاب و شرایط آن را قانون معین مى‏کند. مصوبات شورا پس از تأیید و امضاى رهبرى از طریق همه پرسى باید به تصویب اکثریت مطلق آراى شرکت کنندگان در همه پرسى برسد. در قانون اساسى جمهورى اسلامى ایران محتواى اصول مربوط به اسلامى بودن نظام و ابتناى کلیه قوانین و مقررات بر اساس موازین اسلامى و پایه‏هاى ایمانى و اهداف جمهورى اسلامى ایران و جمهورى بودن حکومت و ولایت امر و امامت امت و نیز اداره امور کشور با اتکا به آراى عمومى و دین و مذهب رسمى ایران تغییر ناپذیر است.
منشى (دکتر حسن حبیبى)- آقاى هاشمى «در قانون اساسى جمهورى اسلامى ایران» را هم نمى‏خواهد دیگر.
هاشمیان- انتخاب نه منتخب.
نایب رییس- ما منظورمان شرایط منتخبین بوده است (شرایط اعضا) ما براى اصل رأى مى‏گیریم اگر رأى نیاورد باید فکر دیگرى کنیم. اگر رأى آورد که تمام مى‏شود. آقایانى که با این متن قرائت شده موافق هستند، رأى بدهند (نه نفر رأى دادند). بنابراین ما رأى براى تصویب کم داریم، باید بند بند رأى بگیریم. ببینیم چه قسمت‏هایى تصویب مى‏شود، چه قسمت‏هایى نمى‏شود. بند بند بخوانید ببینیم آقایان کجایش اشکال دارند که اصلاح بکنیم.
منشى (یزدى)- در قسمت اول که لابد بحثى نیست، یعنى قبل از اینکه به ترکیب برسیم.
تغییر و اصلاح و تتمیم قانون اساسى جمهورى اسلامى ایران در موارد ضرورى به ترتیب زیر انجام مى‏گیرد: مقام رهبرى پس از مشورت با مجمع تشخیص مصلحت طى حکمى خطاب به رییس جمهور موارد اصلاح یا تتمیم قانون اساسى را به شوراى بازنگرى قانون اساسى با
Majlis:2 Volume:2 Sessions:15-28 Page:828
ترکیب زیر پیشنهاد مى‏کند.
موسوى خوئینى‏ها- آخرش بگویید مسؤول انجام این کار بازنگرى رئیس جمهور است.
نایب رییس- خیلى خوب این را آخر مى‏گوییم ...
عمید- مسؤول اجراى بازنگرى در قانون اساسى رئیس جمهور است.
منشى (یزدى)- یعنى اجراى این اصل به عهده رئیس جمهور خواهد بود. پیشنهاد آقاى عمید این بود که مخاطب معین بشود
میرحسین موسوى- مفهوم این مطلب را بنده نمى‏فهمم یعنى چه که رئیس جمهور مسؤول است.
نایب رئیس- آنکه ما گفتیم طى حکمى همین مسأله است. منتها حربه دارد. آقایان به خاطر اینکه پیشنهادشان عمل نشد رأى نمى‏دهند! ما گیر هستیم والا این طور گوش به حرفشان نمى‏کردیم که همان «طى حکمى» منظورتان را مى‏فهماند حالا شما عوامى مى‏کنید ما هم امروز گیر عوامى هستیم! بالاخره یک جاى دیگر انتقام سرتان در بیاوریم (خنده آقایان). آقایانى که تا این جا قبول دارند رأى بدهند (اکثرا برخواستند) تصویب شد. حالا معلوم شد اشکال عمده سر ترکیب است. آن متن آقاى حبیبى هم که قبلا رأى آورده بود. روى آن هم ما بحث نداریم، حالا سر ترکیب هر یک از آقایان که اشکال داشتند اشکالشان را بگویند ما منهاى آن رأى مى‏گیریم، شاید رأى بیاورد. (یزدى- به بندها یکى یکى رأى بگیرید) آقایانى که با بودن اعضا شوراى نگهبان موافق هستند رأى بدهند (اکثرا موافق دادند) تصویب شد.
آقایانى که با بودن مجمع تشخیص مصلحت موافقند رأى بدهند (اکثرا رأى دادند) تصویب شد.
آقایانى که باحضور رؤساى سه قوه در این جمع موافقند رأى بدهند (اکثرا رأى دادند) تصویب شد.
آقایانى که موافقند پنج نفر از خبرگان باشند رأى بدهند (اکثرا رأى دادند) تصویب شد.
آقایانى که با وجود سه نفر از اعضاى قوه قضاییه موافقند رأى بدهند (اکثرا رأى دادند) تصویب شد.
آقایانى که با ده نفر از طرف رهبر موافقند رأى بدهند (اکثرا رأى دادند) تصویب شد.
آقایانى که با بودن سه نفر از هیأت دولت موافقند رأى بدهند (اکثرا رأى دادند) تصویب شد.
آقایانى که با بودن سه نفر از قوه قضاییه موافقند رأى بدهند (یازده نفر رأى دادند) تصویب نشد. پس قوه قضاییه حذف شد.
آقایانى که موافقند پنج نفر از ائمه جمعه باشند رأى بدهند (عده کمى رأى دادند) تصویب نشد.
آقایانى که با بودن پانزده نفر از مجلس موافقند رأى بدهند (عده کمى رأى دادند) تصویب نشد.
Majlis:2 Volume:2 Sessions:15-28 Page:829
آقایانى که با بودن ده نفر از مجلس موافق هستند رأى بدهند (اکثرا رأى دادند) تصویب شد.
آقایانى که با بودن دو نفر از شوراها موافقند رأى بدهند (عده کمى رأى دادند) تصویب نشد.
آقایانى که موافقند از نیروهاى مسلح دو نفر باشند رأى بدهند (عده کمى رأى دادند) تصویب نشد.
آقایانى که موافقند از دانشگاه‏ها سه نفر باشند رأى بدهند (اکثرا رأى دادند) تصویب شد.
آقایانى که موافقند از آموزش و پرورش سه نفر باشند رأى بدهند (عده کمى رأى دادند) تصویب نشد.
آقایانى که موافقند دو نفر از گارگران باشند رأى بدهند (عده کمى رأى دادند) تصویب نشد.
آقایانى که موافقند سه نفر از اصناف باشند رأى بدهند (عده کمى رأى دادند) تصویب نشد.
بقیه چیزهایى که رأى آورد ترکیب این اصل مى‏شود.
منشى (یزدى)- سه نفر از قوه قضاییه و پنج نفر از ائمه جمعه و دو نفر از شوراها و دو نفر از نیروهاى مسلح و سه نفر از آموزش و پرورش و دو نفر از کارگران و دو نفر از اصناف حذف شد.
امامى کاشانى- ناچار از قوه قضائیه باید باشند.
مؤمن- شش نفر از شوراى نگهبان همه حقوقدان هستند.
موسوى خوئینى‏ها- با ورود آقاى خزعلى دوباره به این بندها رأى بگیرید.
نایب رئیس (هاشمى)- ما از اینکه مجددا رأى بگیریم منعى نداریم، در جلسه قبل هم این کار را کردیم، آقایانى که مخالفند رأى ندهند، نگذارید کارمان مخدوش بشود
امینى- هر وقت دلتان مى‏خواهد رأى مى‏گیرید، هر وقت نخواهید رأى نمى‏گیرید؟!
نایب رئیس (هاشمى)- نه ما کى این کار را کردیم؟ هر وقت شما گفته‏اید رأى گرفته ایم، کى هر وقت دلمان مى‏خواست بوده؟ آقاى امینى شما که نباید حرف‏هایتان چیز نداشته باشد، هر وقت آقایان گفتند رأى بگیرید و منعى نداشته ما مطابق آیین نامه عمل کرده ایم.
آذرى- این درست است؟ همین یک مورد!
نایب رئیس (هاشمى)- بله، یکى اضافه شده، الان مى‏بینیم موافق اضافه شده رأى مى‏گیریم، مگر در جلسه قبل ما این کار را نکردیم؟ آقاى آذرى همین کلیات بازنگرى همین سرنوشت را داشت، ما که نباید تبعیض قائل بشویم ....
امینى- شما اختیار دارید هر کار بخواهید بکنید؟
هاشمى- ما اختیار نداریم، طبق آیین نامه عمل مى‏کنیم، آیین نامه این اجازه را مى‏دهد.
امینى- کجاى آیین نامه این را نوشته است؟
هاشمى- طبق آئین نامه ما منعى نداریم، آن موقع آقاى خزعلى رأى ندادند حالا مى‏خواهند رأى بدهند.
منشى (یزدى)- اجازه بفرمایید عبارات مربوط را از آیین نامه بخوانم: «پس از آنکه‏
Majlis:2 Volume:2 Sessions:15-28 Page:830
کلیه پیشنهادها و اصلاحات عبارتى مطرح و مورد قبول قرار گرفت یا رد شد براى متن اصل رأى گیرى به عمل مى‏آید ...»
نایب رییس- ما در آیین نامه تکه تکه هم نداریم، چون منعى نداشتیم این کار را کردیم. آقایان متهم نکنند.
جنتى- آقاى هاشمى! اجازه بدهید من یک جمله‏اى عرض بکنم، پیشنهاد همین جورى که مى‏فرمایید در آیین نامه منع ندارد، آیا شما مى‏توانید این شیوه را براى همیشه حفظ کنید که باز فردا در یکجا یک رأى دیگر، یک رأى اضافه شد ...
نایب رییس- در گذشته عمل کرده ایم، وقتى دیدیم یک نفر اضافه شده رأى گرفتیم ...
سید على خامنه‏اى- رأى گیرى مجدد را رأى بگیرید.
منشى (یزدى)- این بحث را ادامه ندهید، بگذارید یا هیأت رئیسه تصمیم بگیرد یا جلسه تصمیم بگیرد. به این شکل بحث نکنیم.
آذرى- ى ک نفر رأى ندهد تا رأى آقاى خزعلى را جبران کند که این روش سیئه بدعت نشود.
نایب رییس- اگر این باب را بستید شما در آینده دچار بن بست مى‏شوید؟ ما که این جا ننشسته‏ایم که براى خودمان بن بست درست کنیم.
بیات- در آیین نامه مجلس ...
نایب رییس- در مجلس شوراى اسلامى اگر به ماده‏اى رأى گرفتیم و رأى نیاورد دیگر تفکیک نمى‏کنیم، این جا که با
این آیین نامه مجلس کار نمى‏کنیم.
منشى (یزدى)- این را از خود جلسه رأى بگیرید، جلسه مى‏تواند موافقت بکند که مجددا رأى گرفته شود یا نه.
نایب رییس- حالا از جلسه مى‏پرسیم، آقایانى که موافقند دوباره از قوه قضاییه تجدید رأى بدهند (اکثرا موافقت کردند) تصویب شد.
نجفقلى حبیبى- حالا که در تجدید نظر باز شد رأى بگیرید که ده نفر از مجلس پانزده نفر بشوند.
منشى (یزدى)- نه دیگر، ده تا رأى آورده است، دیگر نمى‏شود به آن رأى بگیرند.
میرحسین موسوى- اگر تجدید نظر صحیح است در این یکى هم باید رأى گرفته شود.
نایب رییس- حالا که براى سه نفر از قوه قضاییه دوباره رأى گرفتیم اگر به دو نفر از شوراها و دو نفر از کارگران باز رأى نگیریم ناحق است، خوب آقایانى که مخالفند رأى ندهند.
چند نفر از آقایان- نه آقا! درست نیست (همهمه اعضا)
نایب رییس (هاشمى)- مگر شما دیروز در مورد رؤساى سه قوه و مجلس این کار را
Majlis:2 Volume:2 Sessions:15-28 Page:831
نکردید؟ من مى‏گویم ما باید عادلانه عمل کنیم.
نجفقلى حبیبى- خوب، ده نفر از مجلس را دوباره رأى بگیرید که پانزده نفر بشوند.
منشى (یزدى)- آن را تصویب و تمام شده است.
نایب رییس- آن جا مصوبه دارد، تمام شده است دیگر. آقایانى که موافقند در مورد شوراها ما دوباره رأى بگیریم، رأى بدهند (از 22 نفر حاضر در جلسه 12 نفر رأى دادند) تصویب شد.
عمید- 14 رأى مى‏خواهد، تصویب نشد.
نایب رییس- نه اکثریت کافى است، تصویب شد. حالا روى عدد آن‏ها رأى مى‏گیریم، آقایانى که موافقند از شوراها دو نفر شرکت کنند رأى بدهند (12 نفر از 22 نفر رأى دادند) تصویب نشد.
امینى- این اصلا درست نیست، جزئیات تصویب نشده، کلیات تصویب نشده، حالا دوباره ...
نایب رییس- آقاى امینى من این را اخلاقى نمى‏دانم شما حرفى نداشته باشید و کنایه بزنید. این چه حرفى است شمامى گویید؟ من مى‏گویم یک رویه‏اى وجود داشته، یا کل این رویه را نفى کنید یا بپذیرید. آقایانى که موافقند براى کارگرها تجدید رأى کنیم، رأى بدهند (با 12 رأى موافق) تصویب شد. حالا روى عدد آن‏ها رأى مى‏گیریم، آقایانى که موافقند دو نفر از طرف کارگران انتخاب بشود رأى بدهند (12 نفر رأى دادند) تصویب نشد. مثل اینکه سرنوشت همه همین است، دیگر نیازى به رأى گیرى ندارد.
میرحسین موسوى- پس به سه نفر آموزش و پرورش هم رأى بگیرید.
نایب رییس (هاشمى)- خیلى خوب، آقایانى که موافقند رأى آموزش و پرورش را تجدید نظر کنیم رأى بدهند (12 نفر رأى دادند) تصویب شد.
حالا آقایانى که موافقند از آموزش و پرورش سه نفر در شورا حضور داشته باشند رأى بدهند (13 نفر رأى دادند) تصویب نشد.
نجفقلى حبیبى- حاج آقا مجلس را اگر مى‏شود ...
نایب رییس- مجلس مصوبه دارد، یعنى تصویب کردیم ده نفر، دیگر قابل تجدید رأى نیست. شیوه کار و کیفیت و این‏ها را براى رأى گیرى بخوانید.
منشى (یزدى)- تا آخر خواندیم و مجموع را یک بار رأى گرفتیم.
میرحسین موسوى- حالا به همه اصل رأى بگیرید که تمام بشود.
منشى (یزدى)- پس باز این قسمت را مى‏خوانم: «شیوه کار و کیفیت انتخاب و شرایط آن را قانون معین مى‏کند. مصوبات شورا پس از تأیید و امضاى رهبرى از طریق همه پرسى باید به تصویب اکثریت مطلق آرا شرکت کنندگان در همه پرسى برسد.»
نایب رییس- آقایانى که با این متن موافقند رأى بدهند (اکثرا دادند) تصویب شد. مجموعه را بخوانید که آقایان مطلع باشند به چه صورتى تصویب شده است.
Majlis:2 Volume:2 Sessions:15-28 Page:832
 (به شرح زیر خوانده شد)
اصل- تغییر و اصلاح و تتمیم قانون اساسى جمهورى اسلامى ایران در موارد ضرورى به ترتیب زیر انجام مى‏گیرد مقام رهبرى پس از مشورت با مجمع تشخیص مصلحت طى حکمى خطاب به رئیس جمهور موارد اصلاح یا تتمیم قانون اساسى را به شوراى بازنگرى با ترکیب زیر پیشنهاد مى‏نماید:
1. اعضاى شوراى نگهبان‏
2. رؤساى سه قوه.
3. مجمع تشخیص مصلحت.
4. خبرگان پنج نفر
5. با انتخاب رهبرى ده نفر.
6. دولت سه نفر
7. مجلس ده نفر
8. قوه قضاییه سه نفر
9. دانشگاه‏ها سه نفر.
شیوه کار و کیفیت انتخاب و شرایط آن را قانون معین مى‏کند. مصوبات شورا پس از تأیید و امضاى رهبرى از طریق همه پرسى باید به تصویب اکثریت مطلق آرا شرکت کنندگان در همه پرسى برسد.
محتواى اصول مربوط به اسلامى بودن نظام و ابتناى کلیه قوانین و مقررات بر اساس موازین اسلامى و پایه‏هاى‏
ایمانى و اهداف جمهورى اسلامى ایران و جمهورى بودن حکومت و ولایت امر و امامت امت و نیز اداره امور کشور با اتکا به آراى عمومى و دین و مذهب رسمى ایران تغییر ناپذیر است.
نایب رییس- دستور بعدى را بخوانید.
منشى (یزدى)- دستور بعد، شور اول کمیسیون اول درباره تشخیص مصلحت است.
نمایندگان- امروز دیگر وقت نداریم بگذلرید براى جلسه بعد.
3- پایان جلسه و تاریخ تشکیل جلسه آینده‏
نایب رییس- خیلى خوب، چون گزارش آماده‏اى نداریم جلسه بعد ما بعد از ظهر دوشنبه خواهد بود.
رییس- ختم جلسه اعلام مى‏شود.
 (جلسه ساعت 35/ 19 پایان یافت)
رییس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:833
 جلسه بیست و دوم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و ده دقیقه دوشنبه بیست و نهم خرداد ماه 1368 هجرى شمسى مطابق با پانزدهم ذیقعدة الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
اعلام رسمیت جلسه و تلاوت آیاتى از کلام الله مجید
تصویب کلیات گزارش کمیسیون اول در خصوص مجمع تشخیص مصلحت‏
پایان جلسه و تاریخ تشکیل جلسه آینده‏
Majlis:2 Volume:2 Sessions:15-28 Page:834
1- اعلام رسمیت جلسه و تلاوت آیاتى از کلام الله مجید
رئیس (على مشکینى)- بسم الله الرحمن الرحیم. با حضور 18 نفر جلسه رسمى است. دستور جلسه را اعلام بفرمایید.
منشى- بسم الله الرحمن الرحیم، دستور بیست و دومین جلسه عمومى شوراى بازنگرى قانون اساسى بعد از ظهر دوشنبه 29 خرداد ماه 1368 هجرى شمسى مطابق با پانزدهم ذیقعده 1409 نجرى قمرى.
1- گزارش شور اول کمیسیون اول در خصوص مجمع تشخیص مصلحت.
رئیس- قرآن تلاوت شود.
 (حجت الاسلام عبدالله نورى چند آیه از سوره شورى را به قرار زیر تلاوت نمودند).
اللهم صل على محمد و آل محمد
اعوذبالله من الشیطان الرجیم‏
فَمَا أُوتِیتُمْ مِنْ شَى‏ءٍ فَمَتَاعُ الْحَیاةِ الدُّنْیا وَمَا عِنْدَ اللَّهِ خَیرٌ وَأَبْقَى لِلَّذِینَ آمَنُوا وَعَلَى رَبِّهِمْ یتَوَکَّلُونَ* وَالَّذِینَ یجْتَنِبُونَ کَبَائِرَ الْإِثْمِ وَالْفَوَاحِشَ وَإِذَا مَا غَضِبُوا هُمْ یغْفِرُونَ* وَالَّذِینَ اسْتَجَابُوا لِرَبِّهِمْ وَأَقَامُوا الصَّلَاةَ وَأَمْرُهُمْ شُورَى بَینَهُمْ وَمِمَّا رَزَقْنَاهُمْ ینْفِقُونَ* وَالَّذِینَ إِذَا أَصَابَهُمُ الْبَغْى هُمْ ینْتَصِرُونَ* وَجَزَاءُ سَیئَةٍ سَیئَةٌ مِثْلُهَا فَمَنْ عَفَا وَأَصْلَحَ فَأَجْرُهُ عَلَى اللَّهِ إِنَّهُ لَا یحِبُّ الظَّالِمِینَ* وَلَمَنِ انْتَصَرَ بَعْدَ ظُلْمِهِ فَأُولَئِکَ مَا عَلَیهِمْ مِنْ سَبِیلٍ* إِنَّمَا السَّبِیلُ عَلَى الَّذِینَ یظْلِمُونَ النَّاسَ وَیبْغُونَ فِى الْأَرْضِ بِغَیرِ الْحَقِّ أُولَئِکَ لَهُمْ عَذَابٌ أَلِیمٌ* وَلَمَنْ صَبَرَ وَغَفَرَ إِنَّ ذَلِکَ لَمِنْ عَزْمِ الْأُمُورِ
 (صدق الله العلى العظیم)
 «آیه 36 تا 43 سوره شورى»
 (حضار صلوات فرستادند)
رئیس- طیب الله.
2- تصویب کلیات گزارش کمیسیون اول در خصوص مجمع تشخیص مصلحت‏
رئیس- دستور را شروع کنید.
منشى (یزدى)- بسم الله الرحمن الرحیم، چون مخبر کمیسیون اول تشریف ندارند، در صورت نبودن مخبر نایب رئیس یا یکى از آقایان دادن گزارش را به عهده مى‏گیرند. آقاى موسوى بفرمایید.
سید عبدالکریم موسوى اردبیلى (رئیس کمیسیون)- بسم الله الرحمن الرحیم. اصل ... مجمع تشخیص مصلحت به دستور مقام رهبرى از اعضاء ذیل تشکیل مى‏گردد:
الف- فقهاء شوراى نگهبان.
ب- رؤساى سه قوه.
ج- وزیر مربوط.
د- دو نفر صاحب نظر به انتخاب رهبر.
مقررات مربوط به مجمع توسط خود اعضاء تهیه و تصویب و به تأیید مقام رهبرى خواهد رسید.
اصل ... وظایف مجمع تشخیص مصلحت عبارت است از:
1- تشخیص مصلحت نظام در موارد احکام حکومتى در صورتى که پس از طى مراحل‏
Majlis:2 Volume:2 Sessions:15-28 Page:835
قانونى بین مجلس شوراى اسلامى و شوراى نگهبان توافقى حاصل نشود.
2- ارائه نظرات مشورتى به رهبر درباره مسائل مربوط به وظایف و اختیارات رهبرى.
3- انجام وظایف دیگرى که با توجه به اصل 110 و 111 مکرر بر عهده آنان قرار دارد.
دلایل توجیهى براى این مصوبه کمیسیون بیشتر از نوشته‏هاى حضرت امام استفاده شده.
در آن هم ترکیب شوراى نگهبان از همان که حضرت امام انتخاب فرموده بود، کمیسیون نظرش این بود که به همان نحو اکتفا بشود و هم راجع به وظایف در نامه‏اى که حضرت امام نوشته بود یک کلمه حل معضلات هم بود. نوشته بود که (مجمع تشخیص مصلحت براى مشاوره با رهبر و براى حل معضلات.) به نظر رسید که حل معضلات را دو جور مى‏شود معنا کرد. یکى حل معضلات همان وظیفه اول باشد، منظور از معضلات یعنى مشکلاتى که مابین شوراى نگهبان و مجلس پیش مى‏آید و راه حلى پیدا نمى‏شود، مشکلاتى پیش مى‏آید و مى‏شود معضل. یا ممکن است بگوییم حل معضلات، مطلق معضلات. مثلا مشکلاتى که در اداره ممکلت پیش مى‏آید و از راه قانونى نمى‏شود آنها را حل کرد. یا قانون ندارد یا قانونش مبهم است یا طورى است که اگر بخواهند به آن عمل کنند یک مشکلاتى پیش مى‏آید. با توجه به آن تجربه‏اى که در دوره حضرت امام گاهى پیش مى‏آمد، معضلاتى پیش مى‏آمد و حضرت امام دخالت مى‏فرمودند یا با مشورت مثلا مجمع تشخیص مصلحت یا سه قوه و امثال این‏ها. به نظر رسید ما حالا آن را اعم نگیریم، براى این که حد و حدود معینى نتوانستیم برایش پیدا کنیم. مگر کفایت کنیم فقط به این که بگوییم معضلات مملکت که از راه قانون راه حلى ندارد، مشکلاتى دارد یک همچنین چیزهایى به نظر رسید، بالاخره کمیسیون بعد از مشاوره به این جا رسید منظور از حل معضلات را این جور معنا کنیم، یعنى معضلاتى که مابین شوراى نگهبان و مجلس پیش مى‏آید و مشکل مى‏شود و ارائه نظرات مشورتى هم، باز با توجه به نوشته حضرت امام است که آن جا مجمع تشخیص مصلحت را ...
آقاى مؤمن تشریف آوردند ایشان ادامه بدهند.
نایب رئیس- ایشان بعداً دفاع کنند.
موسوى اردبیلى- حالا جسارتى به ایشان نشود ... در دلایل توجیهى این طور نوشته شده: در مورد اصل اول و ترکیب مجمع از کیفیت انتخاب حضرت امام رضوان الله تعالى علیه الهام گرفته شده، در مورد اصل دوم نیز از نامه حضرت امام قدس سره الشریف به آقاى رئیس جمهور مبنى بر تشکیل شوراى بازنگرى الهام گرفته شد و بند اول و ذیل بند سوم مصداق حل معضلات نظام و بند دوم مصداق بازوى مشورتى رهبر دانسته شد و صدر بند سوم نیز از آن دو خارج نخواهد بود.
نایب رئیس- مخالف و موافق صحبت کنند.
منشى- آقاى کاشانى، مخالف، بفرمایید.
محمد امامى کاشانى- بسم الله الرحمن الرحیم. بنده با توجه به یک سطر عبارتى که حضرت امام اعلى الله مقامه در وصیت نامه مرقوم فرموده‏اند اصلا شأن نزول مجمع تشخیص مصلحت را دیگر با این وصیت نامه بى فایده مى بینیم. چون اصلا سر این، همان اختلافات بین‏
Majlis:2 Volume:2 Sessions:15-28 Page:836
مجلس و شوراى نگهبان است. حالا من عرض کنم در وصیت نامه حضرت امام اعلى الله مقامه این سر آمده است که شوراى نگهبان در ضروریات (حالا تقریباً عبارتش این است) در کارهاى ضرورى و امور ضرورى کشور با توجه به احکام ثانویه و ولایت فقیه، آن وظایف خودش را انجام بدهد. آن چیزى که در شوراى نگهبان از نظر فقهى مطرح نبوده همین است. در آن جا تا کنون نظر آقایان بر این بوده است که ما مغایر با قانون اساسى و مغایر با شرع مقدس اسلام را، از نظر احکام اولیه باید بررسى کنیم، و اما این که ضروریات کشور را، امورى که براى مملکت پیش مى آید با توجه به احکام ثانویه و احکام حکومتى و ولایت فقیه و اینها، این وظیفه ما نیست. البته گاهى در شورا بنده خودم، این هم نه به استناد یک چنین سطر پر ارزشى که در وصیت نامه است ما که از این معنا خبر نداشتیم و همچنین چیزى را اطلاع نداشتیم، ولى بنده خودم به حساب این که در قانون اساسى دارد که 6 نفر فقیه عادل و آگاه به مقتضیات زمان گاهى در شورا عرض مى‏کردم که به نظر من، ما مى‏توانیم در احکام حکومتى و احکام ثانویه نظر بدهیم. دوستان ما هم نوعاً مى‏فرمودند نه، و ما هم دلیلى براى این که رد کنیم آن نه را نداشتیم براى این که مى‏گفتند از کجا شما در مى‏آورید؟ این که دارد مغایر با شرع، این معنایش در احکام ثانویه و این‏ها نیست و ما مى‏دیدیم که ظاهر مطلب حق با آقایان است و لذا گاهى بر همین اساس رأى مى‏دادیم و گاهى رأى نمى‏دادیم. به هر حال در شوراى نگهبان آن چیزى که مطرح است از نظر بررسى قوانین و مصوبات مجلس آن با احکام اولیه است. احکام ثانویه و احکام حکومتى که ولایت فقیه و امثال آنها باشد اصلا عقیده فقهاى شوراى نگهبان بر این است که به هیچ وجه نمى‏تواند رسیدگى کند و لذا آن روز اول هم در شوراى بازنگرى بنده یک صحبتى کردم، عرض کردم که صبح در جلسه شوراى نگهبان نظر مغایر مى‏دهند ولى در جلسه مجمع تشخیص مصلحت که شب مى‏آیند شرکت مى‏کنند، مى‏گویند این جا یک وظیفه داریم آن جا یک وظیفه داریم. و این درست خلاف وصیت نامه حضرت امام است. در وصیت نامه ایشان هست که شوراى نگهبان با توجه به ضروریات کشور در احکام ثانویه و احکام مربوط به ولایت فقیه نظر بدهد. بنابر این، این وظیفه‏اى که ما الان براى مجمع تشخیص مصلحت ذکر کردیم که این وظیفه را حضرت امام اعلى الله مقامه به عنوان مجمع تشخیص اعلام فرمودند این وظیفه در وصیت نامه‏شان درست وظیفه شوراى نگهبان است و بنده عقیده‏ام بر این است که اگر مجمع تشخیص مصلحت را به عنوان این که مشاور مقام رهبرى است حرفى نیست، به عنوان این که حل معضلات را مى‏کند، نه معضل بین مجلس و شوراى نگهبان، معضل در امور دیگر، این را بنده موافقم ولى این معنا که شوراى نگهبان باشد این را با وظایفى که حضرت امام فرمودند من مغایر مى‏دانم و روز اول هم قبل از این که حضرت امام رضوان الله تعالى علیه رحلت بفرمایند بنده در کمیسیون رفتم و پیشنهادى دادم، پیشنهاد من هم تصویب نشد و آن پیشنهادم این بود که این جایى که در این وظایف آوردیم بگوییم بعد از طى مراحلى که بین شوراى نگهبان و مجلس مى‏شود، در این که شوراى نگهبان با توجه به احکام اولى و ثانوى و احکام حکومتى نظر مى‏دهد. من عرض کردم در کمیسیون که یک چنین چیزى باشد که ناظر به قانون اساسى و وظایف شوراى نگهبان باشد که با این مطلب شوراى نگهبان بتواند در احکام حکومتى و ولایت و این‏ها تصرف بکند. بعد آقایان البته نمى‏دانم چطور شد که ما نوشتیم و آنجا دادیم ولى‏
Majlis:2 Volume:2 Sessions:15-28 Page:837
بعد دیدم در این نیامده، بعد که حضرت امام رحلت فرمودند و وصیت نامه که بیرون آمد دیدیم مطلب اصلا این است. به هر حال فقهاى شوراى نگهبان این وظیفه را دارند که مصوبات را با احکام اولیه تطبیق بدهند، در جاهایى که مملکت در ضرورت‏ها قرار بگیرد، در مشکلات قرار مى‏گیرد وظیفه شوراى نگهبان وظیفه کارشناسى است. این برخلاف آن چیزى است که مسلم بین مجلس و شوراى نگهبان تا حالا بوده که فکر مى‏کردند کارشناسى مال مجلس است شوراى نگهبان فقط باید شکلا نظر بدهد، خیر، معناى این فرمایش حضرت امام که مى‏فرمایند: در ضروریات با توجه به احکام ثانوى و ولایت فقیه نظر بدهد، این است که در این مسائل شوراى نگهبان برود کارشناسى کند. کمیسیون‏ها و افراد مختلف را بخواهد با آن‏ها صحبت بکند و آن هم در این معنا صاحب نظر باشد و چه بسا آن چیزى را که مجلس به عنوان ضرورت تشخیص داده، آن هم تشخیص بدهد، مصلحت نظام تشخیص بدهد. چه بسا ممکن است در یک جا هم تشخیص ندهد و البته این هم هست ولى به هر حال 6 نفر هستند بر اساس وظیفه‏اى که دارند وقتى شرعاً و قانوناً وظیفه داشتند آنها وظیفه دارند که بروند با اشخاص صاحب نظر مشورت کنند، صحبت کنند و اگر بروند صحبت بکنند با این که ما قبول داریم بر این که رهبرى، فقیه عادل انتخاب مى‏کند، پس فقیه عادل نمى‏آید در وظیفه‏اش سستى کند، بى اعتنایى بکند به این که نرود بررسى بکند، نمى‏آید آن چیزى را که بررسى کرده و به آن رسیده بر خلاف آن نظر بدهد. با این قانون اساسى و با این اختیاراتى که در وصیت نامه حضرت امام ملاحظه مى‏کنیم، مجمع تشخیص مصلحت را براى اختلافات بین مجلس و شوراى نگهبان بنده بى‏اثر مى‏بینم. این است که من مخالفم با مجمع تشخیص مصلحت کلًا مگر این که بگوییم چون حضرت امام فرموده‏اند راجع به مجمع تشخیص مصلحت آن را بگوییم راجع به غیر از این معضلات است و مشاوره در امورى است که بایستى با رهبرى مشاوره داشته باشد.
محمد یزدى- بسم الله الرحمن الرحیم، صحبت‏هاى جناب آقاى کاشانى در حقیقت مخالفت با اصل وجود تشخیص مصلحت بود. حالا استدلالات‏شان این نتیجه را مى‏داد یا نه یک بحث است و این که با اصل وجود مجمع تشخیص مصلحت مى‏شود مخالفت کرد بحث دیگرى است. فرض ما این است که یکى از مواردى که قرار است در قانون اساسى بیاید این مسأله است که یک ارگان دیگرى به عنوان مجمع تشخیص مصلحت وجود داشته باشد براى انجام یک وظایفى. حالا وظایفش را بعد بحث مى‏کنیم که این وظایف ممکن است همه این‏ها را که این‏جا آمده است قبول داشته باشیم، ممکن است بعضى‏هایش را قبول داشته باشیم. اما این که بگوییم اصلًا چنین ارگانى نباید وجود داشته باشد چون معتقدیم که این کارهایى را که این جا آورده‏اید شوراى نگهبان باید انجام بدهد یا مى‏تواند انجام بدهد، از این جهت چنین چیزى را نیاز نداریم. این مخالفت، مخالفت درستى نیست چون این از این مرحله گذشته و بحث در کلیات معنایش این است که اصل وجود مجمع تشخیص مصلحت هست، بحث در کیفیتش، اعضایش، وظایفش، نحوه کارش و این نوع چیزها است. نه این که بگوییم اصلا وجودش، تشخیص مصلحت نباید باشد، چون شوراى نگهبان این کار را مى‏کند. این اولًا. ثانیاً این که ایشان اصرار دارند که بفرمایند آن کارى که به عهده مجمع تشخیص مصلحت است به عهده شوراى نگهبان است من تعجب مى‏کنم که این اصرار را در شورا هم یکى دو بار فرمودند ما هم‏
Majlis:2 Volume:2 Sessions:15-28 Page:838
خدمتشان عرض کردیم که قطعاً چنین چیزى نیست، وظایف شوراى نگهبان در قانون اساسى با صراحت بیان شده هیچ ابهام و اجمالى ندارد. شوراى نگهبان فقط حق دارد مصوبات مجلس را بررسى کند و ببیند که این مصوبات آیا مطابق شرع هست یا نیست؟ یا به عبارت دیگر مخالف شرع نباشد. حتى مطابقت هم لازم نیست تصریح بکند بیشتر از این وظیفه ندارد که بگوید این مخالف شرع نیست. و یا از نظر قانون اساسى بگوید این مخالف قانون اساسى نیست. لازم نیست که اثبات بکند موافق شرع هست یا موافق قانون اساسى هست و در این که مخالف شرع یا مخالف قانون اساسى نیست البته در مخالفت شرع هم احکام اولیه وجود دارد، هم احکام ثانویه وجود دارد و هر دو شرع است. صرف این که در مفاد شرع و مفهوم شرع احکام اولیه و ثانویه هر دو وجود دارد این معنایش نیست که شوراى نگهبان در مقام رسیدن به این مطلب که این قانون مخالف شرع یا مخالف قانون اساسى نیست حق مصلحت اندیشى دارد، خیر چنین حقى را ندارد. مصلحت اندیشى، معنایش این است که صرف‏نظر از قوانین صرف‏نظر از ضوابط شرعى، مصلحت ایجاب مى‏کند. به عبارت دیگر مصلحت را اگر یک مقدار قدر متیقنش را بخواهیم بگیریم یعنى موارد ضرورتى که ما به دلیل ضرورت و به دلیل مصلحت مى‏خواهیم از مرزها بگذریم، مى‏خواهیم از یک قانون شرعى یا از یک قانون اساسى بگذریم، یعنى یک خلاف شرع را مرتکب بشویم و یک خلاف قانون را مرتکب بشویم به دلیل مصلحت. مثلًا شما وقتى که حکم مى‏کنید درباره این که فلان وجه را از فلان شخص باید بگیرید، یا از فلان جمع باید بگیرید، یا فلان فرد نباید از کشور خارج بشود، یا کار دیگرى را که بر اساس مصلحت انجام مى‏دهید، در حالى که قانون اساسى که جلوتان را مى‏گیرد یا شرع جلوتان را مى‏گیرد، در مقام تشخیص مصلحت، یعنى شما این را باید بسنجید که اگر این کار را نکنید چه زیانى براى نظام دارد. اگر براى نظام زیان دارد براى حفظ نظام این کار را انجام مى‏دهید ولى آن خلاف شرع است و به همین دلیل مصوبات تشخیص مصلحت موقت است و دائم نیست اما مصوبات مجلس و شوراى نگهبان که تأیید مى‏کند دائم و ثابت است. نفس دوام و ثبات در مصوبات مجلس و تأیید شوراى نگهبان و موقت بودن در شوراى تشخیص مصلحت، بهترین دلیل بر این است که مصوبات تشخیص مصلحت بر اساس قانون ضرورت است، بر اساس احکام ثانویه در این جا مطرح نیست که ما بگوییم احکام ثانویه است. بله تشخیص ضرورت در مواردى با احکام ثانویه هم در مصداق منطبق مى‏شود که آن یک بحث جدایى دارد به جاى خودش. بنابر این من مى‏خواهم عرض کنم این که ایشان با توجه به این مسأله مى‏فرمایند مخالف هستند این استدلال قطعاً ناقص است. وظیفه شوراى نگهبان دقیقاً مشخص است و حق مصلحت اندیشى ندارد. مجلس شوراى اسلامى هست که بررسى مى‏کند، سیاست‏گذارى مى‏کند، قانونى را مصلحت مى‏داند، تنظیم مى‏کند، آن‏چه را براى کشور صلاح مى‏داند در نظر مى‏گیرد قانون رویش مى‏گذراند وقتى به شوراى نگهبان مى‏آید شوراى نگهبان نباید بگوید به نظر من اجراى این قانون، مصلحت کشور نیست. ربطى به شوراى نگهبان ندارد که بگوید مصلحت کشور هست یا نیست، حداکثر مى‏تواند بگوید به نظر من این خلاف شرع نیست، یا خلاف قانون اساسى نیست. اما مصلحت کشور هست یا نیست، شوراى نگهبان در موضع مصلحت اندیشى ننشسته است. بله در مجمع تشخیص وقتى فقهاى شوراى نگهبان شرکت مى‏کنند آن جا به عنوان فقیه شوراى نگهبان نظر نمى‏دهند. آن‏جا به عنوان یک عضو از یک‏
Majlis:2 Volume:2 Sessions:15-28 Page:839
جمعى که مصالح کشور را بررسى مى‏کنند، که سران سه قوه تشریف دارند، وزیر مربوطه در مسأله مورد بحث حضور دارد، فقهاى شوراى نگهبان هم حضور دارند، افراد متخصص دیگرى هم حضور دارند، بحث مى‏کنند، مصلحت را بررسى مى‏کنند، بعد هم نظر مى‏دهند که این نظر درست است یا درست نیست، نظر یک فقیه عضو شوراى نگهبان در مجمع تشخیص مصلحت به عنوان مصلحت اندیشى کشور است در برابر یک مشکل که برایش به وجود آمده. بنابر این، این استدلال قطعاً استدلال کافى نیست براى مخالفت. مسأله بعد این است که درباره این طرح اگر بحث کنیم، راجع به کلیات طرح، یکى اصل وجودش است. اصل وجودش معلوم شد که حتماً باید باشد. عنایت مى‏فرمایید، در هر نظامى گاهى مسائلى پیش مى‏آید که حالت گره سنگینى است حالت بن‏بستى است، به هر حال مقامى باید آن گره را باز بکند در همه نظام‏هاى موجود در دنیا، کم و پیش این مسأله هست. یک مقامى باید بتواند آن گره را به سرعت باز بکند. و حتى در مواردى نمى‏شود منتظر بود که مسأله از مجارى عادى عبور بکند تا آن گره باز بشود. آن مقام را حقیقتش این است که ما در قانون اساس نداشتیم، یعنى در قانون اساسى گذشته چنین پیش بینى نشده است که کسى یک مشکلى که پیش مى آید بتواند حل بکند. طبعاً مقام مقدس رهبرى، وجود مقدس حضرت امام رضوان الله تعالى علیه در مواردى که پیش آمد، این مسأله را با همان ولایت و رهبرى خودشان دستور تشکیل آن را دادند و کسانى را هم بر اساس همان فلسفه‏هاى خاصى که حضورشان در تشخیص مصلحت دخالت دارد که هر کسى را هم اجازه ندادند که در این جمع بیایند و بنشینند و مصلحت اندیشى کنند، گفته اند: سران سه قوه یعنى کسانى که با مسایل کل کشور ارتباط و تماس نزدیک دارند، گفته‏اند وزیر مربوط در مسایل مربوط که یک مقدار تماس بیشترى دارد، فقهاى شوراى نگهبان به خاطر ارتباط و آشنایى‏شان با مسایل حقوقى و قانونى و شرعى و همینطور سایر اعضایى که عضو هستند. بنابر این رهبرى این مسأله را در عمل دستور فرمودند تشکیل شد و در مواردى هم مشکلاتى حل شد. آقایانى که عضو شورا هستند اکثراً یا همه‏شان این جا تشریف دارند که همین الان در دستور کار مجمع تشخیص مسایلى وجود دارد که به اتفاق مجمع معتقد است که نمى‏بایست به مجلس بیاید و در انظار عمومى و تریبون آزاد و بحث‏هاى آزاد باشد. مصلحت کشور اجازه نمى‏دهد چنین بحث‏هایى را. خوب چه کسانى چنین مصلحت را تشخیص مى‏دهند؟ مصلحت تشخیص دادن این‏جورى، نه کار شوراى نگهبان است و نه کار دیگرى، کار یک جمع خاصى باید باشد. پس اصل وجود مفروق عنه است گذشته از این‏که در دستور حضرت امام آن 8 مورد آمده است یکى از آنها این مسأله است که ایشان فرموده‏اند موضع قانونى‏اش را مشخص بکنید. اشاره‏اى هم فرموده‏اند که این موضع قانونى‏اش تقریباً به عنوان بازوى مشورتى براى رهبرى مى‏تواند باشد. بنابراین اصل تشکیلش قطعى است. روى اعضاء که وارد مى‏شویم، من فکر مى‏کنم این اعضائى که این‏جا تنظیم شده است همان طور که اشاره فرمودند جناب آقاى اردبیلى، با الهام از نامه حضرت امام این اعضاء پایه‏هاى اصلى یا اسکلت و استخوان‏بندى اصلى این مجمع هست. ممکن است در شور دوم افراد دیگرى را اضافه بفرمایید اما این افراد قدر متیقن باید باشند. یعنى رؤساى سه قوه، وزیر مربوط، دو نفر صاحب نظر با انتخاب رهبر، فقهاى شوراى نگهبان به دلیل همان آشنایى‏شان به مسایل فقهى و حقوقى و قانونى، این‏ها حتماً باید باشند. شما ممکن است بفرمایید چند نفر دیگر هم باید باشند از موارد دیگرى خوب در شور
Majlis:2 Volume:2 Sessions:15-28 Page:840
دوم اضافه مى‏کنیم. پس این مخالفت با کلیات نمى‏تواند باشد. این نسبت به اصل و اعضاء؛ نسبت به وظایف هم، بند اول کاملا درست است و مطابق هم نامه حضرت امام است، هم وضعیت قبلى است. بند دوم ممکن است مورد نظر قرار بگیرد که وظایف دیگرى که براى رهبرى هست این مجمع چه مقدار مى‏خواهد در آن وظایف دخالت بکند؟ به عنوان مشورت ممکن است بتواند دخالت بکند. بند سوم، در جایى که این مجمع، خاصیت مشاورتى براى رهبرى به هر عنوان داشته باشد، این خاصیت درست است پس روى وظایف گاهى مى‏شود کم و زیاد کرد، یا روى اعضاء مى‏شود گاهى کم و زیاد کرد، اما مجموعه این طرح به نظر من حرف درستى است، یعنى کلیات یک کلیاتى است که نمى‏شود با آن مخالفت کرد.
عذر مى‏خواهم این جمله را هم عرض کنم. در عبارت وصیت نامه، اگر بنده و دیگران قبلًا نمى‏دانستیم، خود حضرت امام مى‏دانستند که چه چیزى مرقوم فرمودند در وصیت نامه، و همان حضرت امام در نامه هم که دستور تشکیل شوراى بازنگرى را فرموده بودند، همین مسأله را فرمودند. پس نویسنده جمله وصیت نامه و نویسنده دستور تعیین تکلیف مجمع تشخیص، هر دو یکى هستند و ایشان مى‏دانستند، ولو نمى‏دانستیم. پس اشکال وارد نیست.
امامى کاشانى- حلش راه دیگرى دارد.
نایب رئیس (هاشمى رفسنجانى)- آقاى امامى اتفاقاً آن مضمون را شوراى نگهبان مى‏تواند عمل کند با وجود مجمع. حالا اگر در موافقت رسیدیم مى‏گوییم.
منشى- مخالف، آقاى بیات.
اسدالله بیات- بسم الله الرحمن الرحیم. من دفع دخل مقدرى قبلًا بکنم. ما در کمیسیون عرض هم کردیم چون من به این رأى ندادم از این جهت حالا عرض مى کنم. اولًا من استدلال، یعنى مخالفتم با این پیشنهاد نه به خاطر استدلال‏هایى است که جناب آقاى امامى دارند. براى این که جواب ایشان به نظر من روشن است. اولًا تاریخ نامه امام بعد از وصیت نامه است و خود حضرت امام توجه داشته‏اند مضافاً بر همه این‏ها ما اعتقادمان بر این است که مجمع تشخیص مصلحت، قانون‏گذارى نمى‏کند، کار کارشناسى مى‏کند، و یقیناً ممکن است با توجه به عناوین ثانویه باز ضرورت یک مجمع کارشناسى ما داشته باشیم. بنابر این آن هیچ منافاتى با مجمع تشخیص مصلحت ندارد. اما مخالفت من این است که این چیزى که ما الان در این‏جا داریم با دستورى که حضرت امام مرقوم فرمودند با آن نمى‏خواند. یعنى من با این مخالفم جناب آقاى یزدى هم اشاره نکنند که با اصلش مخالفید، خیر اصل مجمع را ما قبول داریم. اما این را که در این‏جا نوشته شده است، بنده قبول ندارم، یعنى این کیفیت و این ترتیب را بنده قبول ندارم. در مجلس هم ما این‏گونه مخالفت مى‏کنیم.
ببینید عبارتى که حضرت امام قدس سره الشریف دارند این است «تشخیص مصلحت براى حل معضلات نظام و مشورت رهبرى به صورتى که قدرتى در عرض قواى دیگر نباشد» در این‏جا دو سه تا اشکال وجود دارد که بعضى با ذیل عبارت امام مخالفت دارد، بعضى با صدر عبارت امام، و از این جهت است که با این که مثلًا بنده با حضور فقهاى شوراى نگهبان موافقم. اما نه با شش نفرشان. بنده معتقد نیستم به این قضیه‏اى که مسلماً یکى از مصادیق حل معضلات مواردى چه با توجه به عنوان اولیه، یا با توجه به عنوان ثانویه، بین مجلس و شوراى نگهبان مخالفت حاصل‏
Majlis:2 Volume:2 Sessions:15-28 Page:841
بشود. بنده رؤساى کمیسیون‏ها را در رابطه با کارشناسى ضعیف‏تر از فقهاى شوراى نگهبان نمى‏دانم و بودن آنها در جریان قضایا، در این جهت هم آن‏هایى که در تهیه مواد اولیه بوده‏اند، در شور اول بوده‏اند، در کارهاى دیگر بوده‏اند، در همه این مسایل بوده‏اند. ما در کمیسیون پیشنهاد دادیم، گفتیم لااقل شما وقتى که وزیر مربوطه را مى‏آورید به خاطر چه مى‏آورید؟ براى این که چون در متن جریانات بوده. یقیناً رئیس کمیسیون خاص از این وزیر مربوطه در رابطه با این قضیه، بیشتر در جریان قضیه بوده و به همین دلیل هم من معتقدم یقیناً حضور یک نماینده، عنوانش هم گفتیم، عنوان رئیس کمیسیون، که مثلًا فرض کنید که یا در رابطه با عنوان اولیه است یا در رابطه با عنوان ثانویه است. اگر مربوط به برنامه‏ریزى است، کمیسیون برنامه و بودجه، مربوط به مسایل مسکن است کمیسیون مسکن و راه و ترابرى و هکذا. با توجه به این قضیه خوب یقیناً از این بعد قضیه غفلت شده و در آن جا هم ما گفتیم بعضى از اعضاء هم رأى دادند. اما اکثریت رأى ندادند. از این جهت به نظر من حل معضلات نظام از این‏ها ساخته نیست، مخصوصاً با توجه به نکته‏اى که جناب آقاى امامى اشاره فرمودند، در صحبت حاج آقا موسوى اردبیلى هم بود. اگر ملاحظه کنید امام ترکیبى که اتخاذ کرده بودند. بعضى از ترکیب‏ها حساسیت روى عنوان بود در بعضى از آنها حساسیت روى عنوان نیست. شما اگر متن آن نامه اولیه امام را ملاحظه بکنید، یقیناً روى جناب آقاى هاشمى رفسنجانى به عنوان رئیس مجلس تکیه شده. به شخص ایشان موضوعیت دارد. روى حاج آقا خامنه‏اى به عنوان رئیس جمهور در گذشته که الان رهبر عزیز هستند در گذشته عنوانشان تکیه نشده. نامه‏اى است که من در این‏جا دارم. یقیناً در رابطه با بعضى از این‏ها عنوان موضوعیت ندارد شخص موضوعیت دارد. اما بعضى از این‏ها در رابطه با فقهاى شوراى نگهبان به عنوان فقها موضوعیت دارند این‏جا شخص نیست. و این مسأله‏اى است که یقیناً در نوع نوشته‏هایى است که ما داشتیم، این چرا؟ سر قضیه این است که بحث در مجمع کارشناسى است. این اشخاص شخص‏شان موضوعیت دارد. براى این که مى‏دانند در متن جریانات هستند. حتى اگر این‏ها در این سمت هم نبودند به احتمال بسیار قوى در کنار کسانى که داراى این سمت بودند، این‏ها لازم بود در آن‏جا باشند. براى این‏که شخص ایشان موضوعیت دارد. این نشان مى‏دهد بحث، بحث کارشناسى است، چون بحث کارشناسى است باید ما توجه به این بعد قضیه داشته باشیم. مثلًا بیاییم بگوییم شش نفر فقهاى شوراى نگهبان خدا طول عمرشان بدهد دستشان را هم مى بوسیم، اما شش نفر فقهاى شوراى نگهبان در شوراى نگهبان بودن توجه به عنوان اولیه مى‏فرمایند. حاج آقا خزعلى مى‏فرمودند ما دو تا لباس داریم وقتى که در شوراى نگهبان لباس شوراى نگهبان‏دار مى‏پوشیم، وقتى که آن جا رفتیم لباس تشخیص مصلحت را. من مى‏گویم این چه خصوصیتى دارد؟ کى مى‏گوید که شوراى نگهبان مى‏داند مجلس کار کارشناسى کرده. مى‏گوید مصلحت این است. حضرت امام هم در آن نامه‏اش با توجه به سیر این مراحل نیازى به کار کارشناسى دیگر ندارد. اما براى احتیاط بیشتر، خود این راهنمایى نیست؟ خود این رهگشا نیست؟ خود این نشان نمى‏دهد، همان نکته‏اى را که جناب آقاى امامى دارند و وصیتنامه لااقل این معنا را تأیید مى‏کند که شوراى نگهبان توجه به عنوان ثانویه هم بکنند. و خود این دقیقاً نشان مى‏دهد که فقهاى شوراى نگهبان باید باشند اما نه همه‏شان. ما پیشنهاد دادیم سه نفر، الان هم باز اعتقاد من همین است. در کنار این سه نفر بزرگوار دو سه نفر از
Majlis:2 Volume:2 Sessions:15-28 Page:842
جاهاى دیگر بیاید که آن کار کارشناسى قضیه تقویت بشود، مضافاً بر این در ذیل آمده است که قدرتى در عرض قواى دیگر نباشند. این تصریح نص است. یعنى نص عبارت حضرت امام است. دو سه تا در این‏جا کار به عهده تشخیص مصلحت داده شده است، این در عرض قواى دیگر است. بنده با این هم مخالفم که یقیناً یک‏سرى کارها (که در عبارت حاج آقا یزدى هم بود) یک‏سرى کارها در مجلس مطرح نشود. در دستگاه‏هاى دیگر مطرح نشود، اما ده نفر، پنج نفر بنشینند در آن‏جا بگویند که ما تصمیم گیرنده هستیم. امام مى‏گوید در عرض قواى دیگر نباید باشد، قانون‏گذارى نمى‏توانند داشته باشند، حتى به عنوان تصمیم گیرنده و خط دهنده به رهبر نمى‏توانند باشند، براى این که رهبرى، ولى فقیه، دستش باز است، آن به عنوان بازوى مشورتى است. بازوى مشورتى مى تواند باشد. اما بیاییم در رابطه با بعضى از مسایل اختیارات بیشترى به آن‏ها بدهیم، به نظر من با فرمان امام نمى‏خواند. بنابر این با اصل مجمع من مخالف نیستم اما این ترکیب با این خصوصیاتى که در این‏جا هست، به‏نظر من عبارت امام آن که حضرت امام فرموده‏اند، در رابطه با آن، این اصلى که تهیه شده، آن را تأمین نمى‏کند. از این جهت است که من با این مخالفم.
نایب رئیس (هاشمى رفسنجانى)- از آقایان هر کس بعنوان موافق مى‏خواهد، صحبت کنند (اظهارى نشد) خوب حالا مخالف صحبت کنند.
منشى (یزدى)- مخالف بعدى آقاى نجفقلى حبیبى.
دکتر نجفقلى حبیبى- بسم الله الرحمن الرحیم. با توجه به بحث‏هایى که شد، اولًا جناب آقاى یزدى توضیحاتى دادند راجع به این مجمع تشخیص مصلحت، در عین این که در این جا، در وظایف‏شان که ذکر شده آن مسأله که در یک موارد خاصى لازم است به لحاظهاى مختلف یک جمع محدودى بنشینند تصمیم بگیرند، و نمى‏شود آورد در جمع، مثلًا در مجلس یا جاهایى از این قبیل، چنین برمى‏آید که قدرت قانون‏گذارى را به این مجمع واگذار کرده‏اند. در حالى که در این وظایفى که این جا منظور کرده‏اند، اصلًا چنین چیزى عملًا ذکر نشده ولى ظاهراً نظر آقایان این است که چنین چیزى باشد. که این یک مشکلى بود که براى من حل نشد. و مسأله دوم هم همان مسأله‏اى است که جناب آقاى بیات هم اشاره کردند به عنوان بازوى مشورتى باشد. این هم با این که بخواهد قانون‏گذارى بکند و یا این جا تشخیص مصلحت نظام در مورد احکام حکومتى بند (19 اگر مى‏خواهد بعد از این که توافق‏هایى حاصل نشده بین مجلس و شوراى نگهبان، حالا تشخیص مصلحت نظام یک بار نظر مشورتى مى‏خواهد بدهد، که بعد رهبرى تصمیم بگیرد، یا ارجاع بدهند به مجلس یا به شوراى نگهبان براى تصمیم قطعى. بسیار خوب اما اگر بخواهد خودش تصمیم بگیرد یعنى دارد قانون‏گذارى مى‏کند و با این عبارت تشخیص هم، آن باز هم جور در نمى‏آید. یعنى یک مقدار مبهم است این چیزى که این جا تهیه شده.
مسأله دیگرى که مطرح است این است که در بیان حضرت امام، در نامه‏اى که مرقوم فرمودند به عنوان بازوى مشورتى فرمودند، به نظر مى‏رسد که مجمع تشخیص مصلحت (حالا من شخصاً لااقل روى خود تشکیل مجمع نظرم کاملا مساعد است و فکر مى‏کنم یک چنین مجموعه‏اى لازم هست) بیشتر باید برگردد به تشخیص مصالح جامعه و مصادیق در موضوع‏هاى مختلف و در زمان‏هاى مختلف و مکان‏هاى مختلف و پیش بینى امور و کمک کند براى تعیین‏
Majlis:2 Volume:2 Sessions:15-28 Page:843
سیاست کلى کشور به مقام معظم رهبرى، یا همین طور در عزل و نصب‏هایى که ایشان مطابق قوانین یا اختیاراتى که دارند باید انجام بدهند. به هر حال شناسائى این آدم‏ها و شناخت فضاها و مکان‏ها، این‏ها هست. در قسمت تشخیص مصالح جامعه و مصادیق و حتى در آن بخش پیش بینى امور، یا تعیین سیاست احتیاج به تخصص‏هاى مختلف وجود دارد و متأسفانه در این طرحى که آقایان منظور کرده‏اند که فقهاى شوراى نگهبان و رؤساى سه قوه و وزیر مربوطه و حداکثر دو نفر صاحب نظر به انتخاب رهبر، با توجه به تنوع موضوعاتى که به مسائل سیاست کلى کشور مربوط است و به مصالح کشور مربوط مى‏شود آن هم در این دنیاى پیچیده که به هر حال جریانات شگفت‏انگیز جهانى، مسائل اقتصادى، صنعتى، فرهنگى، آموزشى، دفاعى همه این‏ها پیش مى‏آید، طبیعتاً احتیاج دارد به متخصص‏هاى مختلف و متنوعى. ممکن است حالا گفته بشود این‏ها به صورت کمیته‏هاى فرعى تشکیل بشود، ولى به هر حال در آن صدر مجموعه‏اى که به عنوان مجمع تشکیل مى‏شود باید یک نمونه‏ها و الگوهایى از این‏ها آن‏جا وجود داشته باشد که حداقل آن بگوید حالا در این مورد از چه کسانى یا کمیته‏هایى هم باید نظر خواسته بشود. من یک ایرادم بر سر این است که این تعداد اولًا کافى نیست. فقهاى محترم شوراى نگهبان در شوراى نگهبان نظرات خودشان را مى‏دهند. البته حالا آن ایراد بنده هم حاصل نشد.
جناب آقاى امامى هم لطف کردند فرمودند خیلى خوب شد چون آن جا در اصل نود و یکم گفته شده به منظور پاسدارى از احکام اسلام شوراى نگهبان تشکیل مى‏شود. خوب چه کسى است که منکر بشود که احکام ثانوى هم حکم اسلامند، یا احکام حکومتى هم حکم اسلامند. این جا هم که نگفته احکام ثانوى یا اولى، یعنى هیچ قیدى ندارد کاملًا مطلق است. به هر حال این مسأله هم‏چنان مبهم باقى مانده و اگر تا حالا لااقل این مسأله یک‏جورى حل شده، شاید بسیارى از مشکلات ما حل مى‏شد و امام حتى شاید معلوم نبود که در آن بحران جنگ مجبور مى‏شدند که مجمع تشخیص مصلحت را به آن صورت تشکیل بدهند که بعداً فرمودند ما بر مى‏گردیم به قانون اساسى. در بخش‏هایى از آن البته نه در تمامش. به هر حال من این تعداد را کافى نمى‏دانم. رؤساى سه قوه بسیار خوب، وزیر مربوطه بسیار خوب، دو نفر صاحبن‏ظر بسیار کم است. این جا را من لااقل ده پانزده نفر با تخصص‏هاى مختلف از اقتصادى، سیاسى، دفاعى، و مسائل صنعتى، فرهنگى، آموزشى، یک تعدادى از متخصصین صاحب‏نظر که این‏ها قطعاً آدم‏هاى عالى باشند حالا به انتخاب خود مقام معظم رهبرى هم صورت بگیرد، این جا لازم هست تا بتواند مشکلاتى را که ما داریم حل بکند آن رؤساى کمیسیون‏هاى مجلس را هم که جناب آقاى بیات پیش بینى کردند آن هم تا یک حدودى مطلوب است. و السلام علیکم و رحمة الله و برکاته.
منشى- مخالف بعد جناب آقاى سید هادى خامنه‏اى‏
سید هادى خامنه‏اى- بسم الله الرحمن الرحیم. اشکال اساسى بنده نسبت به این مصوبه این است که ترکیب به نسبت آن مسؤولیتى که دارد انسجام لازم را ندارد. این اصل مخالفت من است که مخالفت با اصل شوراى تشخیص نیست. با این مصوبه است. ولى قبلا باید عرض کنم که صحبت جناب آقاى امامى نتیجه‏اش ضد آن چیزى مى‏شد که مى‏خواستند بگویند. یعنى اگر معتقدند که شوراى نگهبان مى‏تواند در احکام حکومتى هم نظر بدهد و اصولًا
Majlis:2 Volume:2 Sessions:15-28 Page:844
کار کارشناسى بکند، معناى شوراى تشخیص مصلحت در این صورت این مى‏شود که بین مجلس و آن‏ها در کارشناسى توافقى پیدا نمى‏شود و طبعاً بررسى نهایى را مى‏دهند به شوراى تشخیص مصلحت. اما آن چیزى که این‏جا مورد بحث بنده است این است که اولًا آن چیزى که در دستور حضرت امام آمده براى تشخیص مصلحت در این آخرین دستور براى بازنگرى فلسفه‏اش کانه یک مقدارى فرق مى‏کند با آن دستور اول، دستور اولیه فقط ناظر مى‏شد به موارد اختلاف بین مجلس و شوراى نگهبان، یعنى فقط فلسفه وجودى‏اش آن بود. و ترکیبى هم که خود ایشان پیشنهاد فرمودند در ارتباط با همان مسأله بود اما الان شما در مجموعه وظایف شوراى تشخیص مصلحت چند چیز را گنجاندند که حالا دو چیزش در این‏جا آمده غیر از آن مسأله اول، ارائه نظرات مشورتى به رهبر درباره کل مسائل و وظایف و اختیارات رهبرى و انجام وظایف دیگرى با توجه به اصل 110 و 111 مکرر و تازه اشاره‏اى هم به عامل حل معضلات ما این‏جا نکردیم که حالا بحث است که آیا این‏جا لازم هست که این کار را بکنیم یا نه؟ چون حل معضلات آن چیزى است که در متن بیان امام آمده ولى این‏جا اشاره‏اى به آن نشده. ما در مورد رسیدگى به موارد اختلاف بین مجلس و شوراى نگهبان احتیاج بود که فقهاى شوراى نگهبان (البته نه همه‏شان، تعدادى) این‏جا تشریف بیاورند و نقطه نظر خودشان را توضیح بدهند فقط به این معنا.
ظاهراً به نظر مى‏رسید که مسأله فقط به این دلیل بود. و به همین دلیل وزیر مربوطه و رؤساى سه قوه هم که در جریان کار اجرایى هستند در این‏جا حضور پیدا کنند و در این‏جا که ما وظایف دیگرى را اضافه کردیم وجه این‏که غیر از وزیر مربوطه و به عقیده ما کمیسیون مجلس، کمیسیون مربوطه و رؤساى سه قوه و صاحب‏نظران باشند. دیگر وجه این که شوراى نگهبان در این‏جا حضور داشته باشند روشن نیست. به خاطر اینکه طرف مشورت قرار گرفتن براى امور رهبرى صدها و هزارها مسأله است و اتفاقاً اکثریت آن‏ها هم غیر از مسایل قانون‏گذارى است. چون قانون‏گذارى و مسایل قانونى مربوط به مجلس است. مسائل رهبرى مسائل دیگر است. مسائل گوناگون هم هست. که این‏ها هیچ کدامش به نحوى از انحاء به مجموعه وظایف شوراى محترم نگهبان و فقها ارتباط پیدا نمى‏کند و تخصص‏هاى گوناگون، اطلاعات مختلف را لازم دارد و شاید بشود آن تنوع در مشخصات آن مسائل مربوطه را ما بیشتر واگذار کنیم به بند (د) که این‏جا گفته دو نفر صاحبنظر. که همین طور که گفتند باید این دو نفر را نامحدود گذاشت. صاحبنظران به انتخاب رهبر. شاید ده نفر بیست نفر لازم باشد. و شاید براى مسایل مختلف هم مرتباً این‏ها لازم باشد که تعویض بشوند. بنابر این این‏جا عیب اساسى این مصوبه همین ناهماهنگ بودن و نامشخص بودن وظایفش است. وظایفش اگر جورى تنظیم مى‏شد که ما اعضایش را هم مى‏توانستیم شناور قرار بدهیم با توجه به موضوعاتى که در دستورش هست اشکالى نداشت. اما این‏جا که ما همه فقهاى شوراى نگهبان را ثابت نگه داشتیم و بقیه اعضا را، این اشکال پیدا مى‏شود که در مسایل و معضلات اجتماعى خوب انصافاً ما نیازى نداریم به این ترکیب. کما این که در مورد حل مشکلات بین مجلس و شوراى نگهبان هم باز درست تر این بود که حالا که بناست آن‏ها فاصل این اختلاف باشند و آنها در واقع مصلحت را تشخیص بدهند جداى از نوع تشخیص‏هاى نخصصى و یا فقاهتى شوراى نگهبان و مجلس چیزى را ماوراى آن و مافوق آن تشخیص بدهند آنجا قاعده اش این است که از مجلس یک نماینده از شوراى نگهبان هم یک نماینده یا حداکثر دو
Majlis:2 Volume:2 Sessions:15-28 Page:845
نفر بروند بگویند که منشاء تشخیص ما که باعث عدم توافق بوده این بوده. فقط توضیح بدهند. بنده عقیده ندارم که در این مجموعه‏اى که به عنوان مجمع تشخیص مصلحت هست لازم باشد که تعداد آراء یکى از دو طرف مجلس یا شوراى نگهبان تأثیر کمى داشته باشد، در سرنوشت رأى. حتماً باید سرنوشت رأى را ترکیب دیگرى که براى تشخیص خود مصلحت در آنجا شرکت مى‏کنند. و این‏جور نیست که آن‏جا مثلًا شوراى نگهبان لباسش را عوض کند برود آن‏جا نه احتیاج به تعویض لباس نیست. مى‏توانند آن‏جا با همان نظریه تخصصى‏شان دقیقاً از همان چیزى که تشخیص داده‏اند از همان جا دفاع کنند و تشخیص نهایى آن چه که مصلحت هست به عهده آن ترکیب جدیدى است که امام تعیین فرموده‏اند. پس به دلیل این که اولًا در همان قسمت اولى که دستور تشخیص مصلحت از طرف امام صادر شد این نقطه نظر موجود است. و ثانیاً در این مجمع تشخیص مصلحت دوم که در این بازنگرى مطرح شده، به کلى مسؤولیت‏هاى دیگرى به آن‏ها داده شده من احساس مى‏کنم که این ترکیب انسجام لازم را با همدیگر ندارد. باید یک مقدارى تغییرات اساسى داده بشود. یا قید بشود که مثلًا شوراى نگهبان تا آنجایى که مربوط به بند اول است حضور داشته باشند و یا به هر حال تغییرات اساسى دیگرى داده بشود.
نایب رئیس (هاشمى رفسنجانى)- آقاى اردبیلى گویا موافقند.
موسوى اردبیلى- اگر کسى نیست صحبت کند من صحبت مى‏کنم.
منشى (یزدى)- هستند براى مخالفت، ولى به هر حال ترتیب باید رعایت بشود، نه، موافق کسى نیست حضرتعالى بفرمایید. اجازه بفرمایید یک سؤالى هم جناب آقاى حبیبى داشتند این هم مطرح بشود که با توجه به آن سؤال صحبت بشود. احکام حکومتى، ارتباط آن با مصالح نظام، فرق این احکام با اوامر ولى امر در ضمن صحبت‏ها توضیح داده بشود که رفع شبهه بشود.
سید عبدالکریم موسوى اردبیلى- آقایان که صحبت فرمودند به نظر من دو قسم بود. یک مقدارش بر مى‏گشت به مسائل جزئى که قابل تغییر و امثال این‏ها است، در مرحله دوم. من راجع به آنها صحبت نمى‏کنم. بعضى صحبت‏ها راجع به اصل مجمع تشخیص مصلحت بود. اصلًا این براى چیست؟ فرقش با شوراى نگهبان چیست؟ من عرض کردم ما وقتى که این اصول را تنظیم کردیم با توجه به نوشته‏هاى حضرت امام، اوامر ایشان، رهنمودهاى ایشان تنظیم شد. من فکر مى‏کنم مناسب است من این چیزهایى که در دستم هست راجع به اصل تشکیل مجمع تشخیص مصلحت. اگر یک مقدارى از این‏ها را بخوانم، مقدارى از این مسائل روشن مى‏شود. من اشاره مى‏کنم به تاریخچه آن. نامه‏اى است نوشته شد از طرف رؤساى سه قوه، حاج احمد آقا هم امضاء کرده‏اند، تاریخش هم در 14/ 11/ 66 است. من مقدارى از این نامه را خدمت آقایان قرائت مى‏کنم.
بعد از عنوان که نوشته شده، محضر مقدس رهبر عظیم الشأن حضرت آیت الله العظمى امام خمینى دامت برکاته وجود الشریف در سایه اظهارات اخیر آن وجود مبارک که از لحاظ نظرى مشکلاتى که در راه قانون‏گذارى و اداره جامعه اسلامى به چشم مى‏خورد برطرف شد. و همان‏گونه که انتظار مى‏رفت این راهنمایى‏ها مورد اتفاق نظر صاحب‏نظران قرار گرفت. مسأله‏اى‏
Majlis:2 Volume:2 Sessions:15-28 Page:846
که باقى مانده شیوه اجرایى اعمال حق حاکم اسلامى در موارد احکام حکومتى است. (آن احکام حکومتى که در آنجا آمده از اینجا گرفته شده) در حال حاضر لوایح قانونى ابتدائاً در وزارتخانه‏هاى مربوط (این تکه را من مزاحم نمى‏شوم براى این‏که نحوه تنظیم لایحه در دولت یا طرحى که در مجلس است آن نوشته شده. چند مرحله کارشناسى مى‏شود، چه مى‏شود، بعد تا مى‏رسد به اینجا) پس از تصویب نهایى شوراى نگهبان هم نظرات خود را در قالب احکام شرعى یا قانون اساسى اعلام مى‏دارد که در مواردى مجلس نظر آنها را تأمین مى‏نماید و در مواردى از نظر مجلس قابل تأمین نیست که در این صورت مجلس و شوراى نگهبان نمى‏توانند توافق کنند و همین جا ست که نیاز به دخالت ولى فقیه و تشخیص موضوع حکم حکومتى پیش مى‏آید. (گر چه موارد فراوان از این نمونه‏ها در حقیقت اختلاف ناشى از نظرات کارشناسانه است که موضوع احکام اسلام یا کلیات قوانین اساسى را خلق مى‏کند) اطلاع یافته‏ایم که جناب‏عالى درصدد تعیین مرجعى هستید که در صورت حل نشدن اختلاف مجلس و شوراى نگهبان از نظر شرع مقدس یا قانون اساسى یا تشخیص مصلحت نظام و جامعه حکم حکومتى را بیان نماید. در صورتى که در این خصوص به تصمیم رسیده باشید با توجه به این‏که هم اکنون موارد متعددى از مسائل مهم جامعه بلاتکلیف مانده سرعت عمل مطلوب است.
این نامه‏اى است که آقایان نوشتند و امضاء فرمودند در تاریخ 14/ 11/ 66 و فرستادند خدمت حضرت امام. حضرت امام در جواب این نامه نوشته‏اند.
بسم الله الرحمن الرحیم‏
گرچه به نظر این جانب پس از طى این مراحل زیر نظر کارشناسان که در تشخیص این امور مرجع هستند احتیاج به این مرحله نیست. لکن براى غایت احتیاط در صورتى که بین مجلس شوراى اسلامى و شوراى نگهبان شرعاً و قانوناً توافق حاصل نشد مجمعى مرکب از فقهاى محترم شوراى نگهبان و حضرات حجج اسلام خامنه‏اى، هاشمى، اردبیلى، توسلى، موسوى خوئینى‏ها و جناب آقاى میرحسین موسوى و وزیر مربوط براى تشخیص مصلحت نظام اسلامى تشکیل گردد. و در صورت لزوم از کارشناسان دیگرى هم دعوت به عمل آید و پس از مشورت‏هاى لازم رأى اکثریت اعضاء حاضر این مجمع مورد عمل قرار گیرد. احمد در مجمع شرکت مى‏نماید. تاریخش 17/ 11/ 66 است.
ما آن چیزى که تنظیم کردیم از روى همین نوشته تنظیم شد. هم از نظر ترکیب افراد، حالا ما اسم نیآوردیم. ولى از نظر ترکیب افراد هم ... از نظر این‏که حکم حکومتى را ما آوردیم، از نظر این‏که کلمه کارشناسى را آوردیم اینها الهام گرفته شده از این جواب حضرت امام. البته امام یک نامه دیگرى هم دارند در تاریخ 8/ 10/ 67. حدود یک سال بعد آن هم سه چهار خط اولش این است:
خدمت حضرات آقایان اعضاء محترم مجمع تشخیص مصلحت دامه افاضاتهم. با سلام و دعا و آرزوى موفقیت براى آن مجمع محترم از آنجا که وضعیت جنگ به صورتى درآمده که هیچ مسأله‏اى آن چنان فوریتى ندارد که بدون طرح در مجلس و نظارت شوراى محترم نگهبان مستقیماً در آن مجمع طرح گردد لازم دیدم نکاتى را متذکر شوم:
آنچه تا کنون در مجمع تصویب شده ... به قوت خود باقى است (موارد را بیان کرده‏
Majlis:2 Volume:2 Sessions:15-28 Page:847
که مثلا چه مقدار اینها اعتبار دارد چه مقدار اعتبار ندارد.) بعد تذکر پدرانه به اعضاء عزیز شوراى نگهبان مى‏دهم که خودشان قبل از این گیرها، مصلحت نظام را در نظر بگیرند چرا که یکى از مسایل بسیار مهم در دنیاى پر آشوب کنونى نقش زمان و مکان در اجتهاد و نوع تصمیم‏گیرى‏ها است. حکومت فلسفه عملى برخورد با شرک و کفر و معضلات داخلى و خارجى را تعیین مى‏کند.
از اینها معلوم مى‏شود اصل نظر حکم حکومتى است کلمه «حکم حکومتى» آمده در این نامه‏ها که من خواندم در اینها کلمه «عنوان ثانوى» نیست. کارشناسى هست، مصلحت را در نظر دیدن هست، این اعم است در بعضى جاها این تعبیر را دارد در بعضى جاها آن تعبیر را دارد لذا ما آن تعبیر حکومتى را آوردیم از آن تعابیر دیگر هم ما جمله را اعم مى‏گرفتیم تا همه این موارد را شامل باشد. پس اصل وجود چنین مجمعى که امر حضرت امام است. خصوصاً در نامه اخیرش گفته اصلا این مجمع باشد. ترکیب، الهام گرفته شده از آنجا، البته ممکن است با در نظر گرفتن این‏که وظیفه چون زیاد و کم مى‏شود، یک چند نفرى اضافه بشوند، کم بشوند اشکالى ندارد. کلمه حکومتى که آورده شده چون در این نامه، هم در نامه آقایان تذکر داده شده که این منظور حکم حکومتى است، هم در نظر امام گفته شده بیشتر هم نظر، نظر کارشناسى بود.
منشى- عذر مى‏خواهم چون وقت حضرت‏عالى تمام شده است اگر مى‏خواهید توضیح بیشترى بفرمایید خلاصه‏تر آن کلیاتش را بفرمایید.
موسوى اردبیلى- نه تمام شد. حضرت امام مى‏فرماید با این مراحلى که شما خودتان دارید، کارشناسى دارید، شاید نیازى نباشد به این چیزها، آن هم تذکرى داده شده منتها براى مراعات احتیاط گفته شده. بنابر این اصولش، مستقیماً از حضرت امام گرفته شده، از دستورات ایشان و هیچ اضافه‏اى هم ما در اینجا نیاوردیم. اما موارد جزئى اگر هست ... آن اشکالات اصلى را من فکر مى‏کنم مثلا رویش اصلًا بحث نکنیم بهتر است. موردش هم که آیا کارشناسى است، آیا حکم حکومتى استفاء چیست؟ این هم از اینها گرفته شده هر چه در آنجا هست.
منشى- آقاى مؤمن.
محمد مؤمن- صحبت نمى‏کنم.
منشى- آقاى خوئینى‏ها مخالف بفرمایید.
سید محمد موسوى خوئینى‏ها- بنده گمان مى‏کنم در ارتباط با مجمع تشخیص مصلحت به همان روش خود حضرت امام اگر عمل بشود بهتر است و در آن روش فقط یک اشکال باقى مانده بود و آن این‏که این در قانون اساسى نبود و این شبهه براى بسیارى بود که این مجمع خلاف قانون اساسى است، مصوباتش نمى‏تواند اعتبار قانونى داشته باشد و از این قبیل اشکالات و ما در انجام این دستور اخیرى که ایشان فرمودند به گمان بنده در این حد اگر عمل کنیم کار خودمان را انجام داده‏ایم و آن این که در قانون اساسى پیش بینى بشود که مجمعى به نام «مجمع تشخیص مصلحت» تشکیل مى‏شود، کارش هم عبارت از همان کارى است که قبلًا در دستور حضرت امام بود.
مجلس که بالاصاله مرکز قانون‏گذارى و مصلحت اندیشى کشور است و اصلًا کار
Majlis:2 Volume:2 Sessions:15-28 Page:848
نمایندگان این است. که صبح تا شب در کار قانون‏گذارى مى‏گویند این کار به مصلحت مملکت است پس یک قانونى برایش مینویسیم، فلان قضیه براى مملکت صلاح نیست، یک قانونى برایش مى‏نویسیم که جلویش را بگیریم. اصلًا مجلس براى همین کار گذاشته شده. بنابر این وقتى که مجلس کار کارشناسى‏اش را انجام مى‏دهد، به خصوص که در آن مسائلى که قبلًا دولت لایحه تهیه مى‏کند یا حتى آنجایى هم که به صورت طرح نمایندگان تقدیم مجلس مى‏کنند، باز هم از دولت دعوت مى‏شود کارشناس‏هایش بیایند آنجا نظر خودشان را بدهند پس به اندازه کافى در آنجا بحث مى‏شود که آیا این به صلاح کشور هست یا نیست، مى‏آید شوراى نگهبان آن هم وظیفه خودش را (همان طورى که جناب آقاى یزدى و بعضى برادرهاى دیگر هم فرمودند) که بگوید این خلاف شرع نیست و یا خلاف قانون اساسى نیست و اصولًا این کار و ماهیتش افرادى را مى‏طلبد که تخصص دارند در این که بگویند خلاف شرع هست یا نیست، اینها کارشناسان امور کشور نیستند که، البته جسارت نباشد خدمتشان، به لحاظ فردشان ممکن است این طور باشند اما این سمت، کسانى را مى‏طلبند و رهبرى براى فقهائ شوراى نگهبان افرادى را باید برگزیند که در آن اظهار نظر افراد متخصص خیلى قوى سطح بالا باشند که کاملَا موازین شرع دست‏شان باشد، اما حالا اینها در مسائل مملکت تخصصى دارند، مى‏توانند تشخیص بدهند مصالح کشور چیست یا نه؟ اگر فقهاى شوراى نگهبان از چنین چیزى برخوردار نباشند ضعفى در کار فقاهت و اظهار نظرشان در شوراى نگهبان پیدا نخواهد شد، بنابر این ما به طبیعت کار فقهاى شوراى نگهبان باید نگاه کنیم و ببینیم جایگاه آنها در این نظام کجاهاست.
حالا نگاه نکنید به اشخاص‏شان الان بگوییم که خوب اینها کسانى هستند که علاوه بر این‏که فقیهند، در امور مملکت هم صاحب‏نظر هستند، خوب این اشخاص ممکن است این طور باشند، اما این‏که فقهاء شوراى نگهبان در انتخاب‏شان رهبرى باید برود کسانى را انتخاب کند که هم این کار از آنها مى‏آید و هم در مصالح و مفاسد مملکت مى‏توانند صاحب نظر باشند این‏که نیست، بنابر این در قانون اساسى به این مقدار آورده بشود یک اصلى که مجمعى است به نام مجمع تشخیص مصلحت در مواردى که مجلس چیزى را به صلاح کشور مى‏داند و شوراى نگهبان مى‏گوید با عناوین اولیه این خلاف شرع است و مجلس مى‏گوید، نه حتماً به مصلحت کشور همین است، این بیاید برود در آن مجمع، که در اینجا در حقیقت در درجه اول این وظیفه رهبرى کشور است. در حقیقت او است که اینجا باید تصمیم بگیرد، این چیزى که مخالف موازین اولیه شرع هست، آنقدر مصلحت ملزمه دارد که ما از این مرز عبور کنیم یا نه؟
رهبرى باید این کار را انجام بدهد. منتها چون باز جهات تخصصى دارد قضیه، رهبرى یک جمعى را به عنوان مشاورین خودش تعیین بکند و اختیارش هم با رهبرى باشد. همان طورى که حضرت امام هر کسى را خواسته بودند در آنجا اسامى‏شان را ذکر فرمودند. رهبرى هر کسى را که خواست و صلاح دانست چون این وظیفه اوست. اوست که باید تشخیص بدهد آیا ما این خلاف عنوان اولیه شرعى را مرتکب بشویم یا نشویم؟ بنابر این او هر کسى را که مى‏خواهد براى مشورت خودش انتخاب کند.
اصلًا ما چرا او را محدود مى‏کنیم؟ مى‏گوییم 6 نفر فقهاء شوراى نگهبان واقعاً شاید
Majlis:2 Volume:2 Sessions:15-28 Page:849
رهبرى عقیده‏اش باشد این 6 نفر تخصص در این مسائل ندارند که بیایند آنجا نظر بدهند بخصوص آقایان نمى‏دانم چقدر لطف داشتند که در یک جاهایى که اختلاف بوده بین شوراى نگهبان و مجلس ترکیبى درست کردند که 6 نفرشان همان‏هایى هستند که صبح گفتند نمى‏شود خوب اقلًا یک ترکیبى درست مى‏کردید که آن طرف دیگرش، حداقل به اندازه همین‏ها مى‏شد که اساساً لازم هم نیست تعیین بشود. بنابر این بنده مخالفتم با این جهت است، اصل مجمع تشخیص مصلحت، بسیار چیز خوبى است، تجربه هم نشان داد یک مجمع لازم است براى کشور، فقط مشکلش این بود که این در قانون اساسى نبود. این را بیاوریم در قانون اساسى و اما افرادش که باشند؟ مى‏گوییم انتخابش بر عهده رهبرى. هر کسى را خواست انتخاب مى‏کند. از شوراى نگهبان تشخیص داد، خیلى خوبند براى این کار تعیین مى‏کند. رؤساى سه قوه را خواست عضوش مى‏گذارد، از مجلس کسى را خواست دعوت مى‏کند. ترکیبش را هم متغیر مى‏تواند قرار بدهد، براى هر مسأله‏اى یک ترکیب خاصى را قرار بدهد، البته حالا ممکن است بهتر این باشد یک جمع ثابت اما بنده مى‏خواهم عرض کنم یعنى اگر دست رهبرى را ما باز بگذاریم که باید باز بگذاریم من نمى‏دانم اصلًا چه دلیلى دارد ما بگوییم، آنجاهایى که رهبرى باید تصمیم بگیرد، بگوییم حتماً شما باید نظر این چند نفر را بگیرید به عنوان مشاورین خودتان، هر کسى را خواست به عنوان مشاور تعیین مى‏کند، پس فقط در قانون اساسى، اصل وجود مجمع را پیش‏بینى کنیم. وظیفه‏اش هم در همانجاهایى است که اختلاف بین مجلس است و شوراى نگهبان و اما مشورت براى رهبر، خوب آن مشورت یک چیزى نیست که در قانون اساسى بیاوریم. خوب هر کسى مى‏تواند به عنوان یک مشاور برود به رهبر مملکت بگوید بنده به نظرم مى‏آید این کار را این طورى خوب است انجام بدهید. این دیگر جزء وظایف قانون اساسى نمى‏تواند بیاید، به خصوص که، اگر شما مى‏فرمایید که مثلًا نظر مشورتى است مى‏دهد، رهبر خواست گوش مى‏کند خواست گوش نمى‏کند.
اگر بخواهید بگویید حتماً باید اطاعت بکند که صحیح نیست و اما اگر هم لازم نیست گوش بدهد خوب پس شما وقتى این را بیاورید، فردا رهبر مصلحت ندانست به حرف اینها گوش بدهد، خوب خود این یک مسأله‏اى مى‏شود. مى‏گویند ما یک جمعى هستیم، آمده‏ایم، حرفى زده‏ایم، مشورت کردیم این طور تشخیص دادیم، مصلحت این بود، و این رهبر گوش نمى‏دهد به حرف ما. اصلًا ما چرا مى‏آییم یک چیزى مى‏گذاریم کنار دست رهبر که اگر نخواست به حرف آنها عمل بکند این خودش یک مسأله‏اى باشد براى او. بنابر این یکى کارش آن است که کار عمده و اساسى‏اش هم هست در هر امرى هم که رهبر خواست به آنها چیزى را ارجاع بدهد آن را هم ارجاع مى‏دهد.
نایب رئیس (هاشمى رفسنجانى)- بسم الله الرحمن الرحیم. این مصوبه هم مثل یکى از مصوبات ما دارد مظلوم مى‏شود در این جلسه. از اعضاء کمیسیونش بیشتر مخالفت مى‏کنند.
اشکالاتى که تا به حال شد، اشکال آقاى امامى مخالفت با کلیات و اصلش بود، مى‏شد هم این چنین مخالفتى بشود به همین دلیل که ایشان فرمودند، منتها مخالفت‏شان دلیل درستى نداشت، یعنى شاید هم نتیجه معکوس باید از آن استدلالشان بگیرند.
ایشان عمده مخالفت‏شان این بود، چون امام در وصیت نامه‏شان فرمودند: شوراى نگهبان‏
Majlis:2 Volume:2 Sessions:15-28 Page:850
ضرورت‏ها را و احکام حکومتى و اینها را در نظر بگیرد بنابر این کار مجمع را خود شوراى نگهبان مى‏کند دیگر، عمده دلیل‏شان این بود. اگر همین حق را هم فرض کنیم که شوراى نگهبان داشته باشد و خوب هم هست داشته باشد، ما حرفى نداریم تازه در همین مورد اول اختلاف است.
الان اختلاف بین مجلس و شوراى نگهبان سر تشخیص حکم شرعى یا تشخیص قانون اساسى است. بعداً مى‏شود با آن توسعه سر کارشناسى، یعنى مجلس یک جاى کارشناسى است شوراى نگهبان هم مى‏شود یک جاى کارشناسى، تحقیقاً این دو مرکز کارشناسى با هم اختلاف پیدا مى‏کنند. خوب این موارد اختلاف را چه بکنیم؟ یعنى بیشتر مى‏شود موارد اختلاف و البته ما تناقضى هم بین این وصیت نامه و این دستور هم نمى‏بینیم. آقاى یزدى این را توضیح دادند، هیچ اشکالى ندارد شوراى نگهبان همین حالا هم احکام ثانوى را و مسائل خاص زمانى را در نظر بگیرد، موافقت بکند با یک چیزى یا مخالفت بکند. این اشکالى ندارد، بنابر این آقاى امامى دلیلشان کافى نیست براى این‏که ما اصل این مجمع را رد بکنیم.
اشکالاتى که آقایان کردند بعضى‏هایش وارد بود، اما اشکال به اصل نیست. آقایان باید رأى بدهند به کلیات، پیشنهادشان را در شور دوم بدهند، اگر اینجا شورا قبول کرد پیشنهادشان بشود والا کل یک مسأله را به خاطر این جزئیات نباید ما رد بکنیم. هم دستور امام است هم در زمان امام به آن عمل شد، هم ایشان دادند براى بعداً در قانون اساسى پیش بیاید. حالا این حرف آخرى که آقاى خوئینى‏ها فرمودند که اصلًا این چون مى‏خواهد از اختیارات رهبرى استفاده بکند، ترکیب را بگذاریم به اختیار رهبرى، نه این اصلًا جنبه مشورتى ندارد. این نظرى که مجمع مى‏دهد، خودش لازم الاجراء است بدون تأیید رهبرى. آن مواردى ...
خوئینى‏ها- اصلا شأن رهبرى است.
نایب رئیس (هاشمى رفسنجانى)- نه خیلى از این کارهائى که الان در نظام مى‏شود شأن رهبرى است که واگذار شده به جاهاى دیگر ...
سید هادى خامنه‏اى- مشورت با رهبرى الزام هست.
نایب رئیس (هاشمى رفسنجانى)- نه هر جا، ما الان بسیارى از کارها را داریم در نظام انجام مى‏دهیم که اینها شأن رهبرى است ولى در قانون داده‏ایم به جاهاى دیگرى، با تنفیذ رهبرى انجام دارد مى‏شود، خودبخود یعنى با تأیید کلى رهبرى، بنابر این هیچ اشکالى ندارد که ما یک جایى را تعیین کنیم که حتى در صورتى هم که رهبرى تأیید نکند آن اجرا بشود. یک نوع داورى است بین مجلس و شوراى نگهبان.
آن‏که آقاى امامى مى‏گفتند، مورد شوراى نگهبان تبدیل مى‏شود به یک مجلسى مثل مجلس سنا در مقابل مجلس شورا (آن مجموعه‏اى که ایشان بخواهند بگویند) چون به مشکلات خاصى هم در دنیا برخورد مى‏کند، همه جاى دنیا هم فکرى کرده‏اند براى آن حالتى که بین دو مجلس اختلاف پیش مى‏آید که در قانون اساسى ما چنین چیزى نشده.
حالا ما تنها یک راه پیدا کرده‏ایم، و آن داورى است. خیلى خوب، یا بیایید کلًا داورى را به رهبر بدهید که خوب امام این را نخواستند، امام چیز دیگرى به ما دستور دادند ما هم داریم اجرا مى‏کنیم.
Majlis:2 Volume:2 Sessions:15-28 Page:851
این بالاخره یک ترکیبى مى‏خواهد که ترکیب قابل قبولى باشد. این‏که شما باز اعتراض داشتید فقهاء شوراى نگهبان، به عنوان کسانى که مسأله را مى‏دانند و واقعیت هم این نیست که این شش نفر همیشه متفقند. نوعاً این شش نفر اختلاف نظر دارند و تا به حال هم مواردى که ما در مجمع داشتیم، این جورى بوده وقتى که آمده‏اند، آقایان رأى‏شان متفق نبوده، حتى رأى شرعى‏شان هم متفق نبوده، تا چه برسد به کارشناسى. این موارد روشن شرعى نیست، نوعاً چیزهایى است که اگر روشن شرعى باشد که مجلس رأى نمى‏دهد. یک چیزهایى است که ابهام دارد اجتهادها فرق مى‏کند. نظرات فرق مى‏کند. بنابر این حضور این شش نفر شوراى نگهبان مى‏تواند مفید باشد. من هم اشکال بعضى از آقایان را قبول دارم. آن تعداد کافى نیست، براى این‏که به واقع برسیم، چون در زمان حضرت امام، نخست‏وزیر هم بود، شما الان اینجا دیگر نخست وزیر را ندارید، این یکى لااقل اینجا کم شده، هیچ اشکالى ندارد که ما آن تعدادى که گفتیم دو نفر به اختیار رهبرى، این را بگوییم مثلًا پنج نفر به اختیار رهبرى یا بیشتر یا کمتر، آقایان پیشنهاد بدهند تعداد آن را بالا ببرند، هم نظر آقاى خوئینى‏ها و هم نظر آقاى حبیبى تأمین مى‏شود، نظر آقاى بیات هم در یک حدش تأمین مى‏شود، هم چنین نظر آقاى خامنه‏اى.
مسأله کمیسیون مجلس هم قبلًا هم براى ما مطرح بود ما هم جزء پیشنهادهاى‏مان آن موقع خدمت امام دادیم، نمى‏دانم کتباً دادیم یا نه؟ در جلسه ما مطرح بود که رؤساى کمیسیون مربوط هم باشند، در آن جمع. امام ننوشتند، حالا یا ما رسماً پیشنهاد ندادیم یا این‏که ایشان قبول نکردند، من الان یادم نیست چطورى است. بنابر این ما یک مقدار تعداد را ببریم بالا از این چند نفر بیشتر بشوند، در اختیار رهبرى هم بگذاریم که به مقتضاى مسائل و زمان، رهبرى مى‏تواند به این جمع زیاد بکند و اصل مسأله را خیال مى‏کنم، ناچاریم بپذیریم، دستور امام را زمین نزنیم، تجربه ما هم این را مى‏گوید. خوب من به عنوان یکى از کسانى که در این مسأله صاحب تجربه هستم (چون در مجلس دائماً با شوراى نگهبان کار داشتیم) این بن‏بست، بدون این مجمع نمى‏شکند.
تحقیقاً ما در آینده مسائل مهمى خواهیم داشت که مجلس تصویب مى‏کند. شوراى نگهبان شرعاً یا کارشناسانه مخالفت مى‏کند و مملکت در بن‏بست قرار مى‏گیرد، باید حل بشود.
یک راهش این است که رهبرى حل بکند. خوب، البته آن راه هم راه قابل قبولى است. منتها امام راه دیگرى براى ما انتخاب کردند و صحیح هم هست پس کلیات را بپذیریم بعد در جزئیاتش مى‏رویم سراغ اصلاح، که قوى کند، در دستور امام به عنوان بازوى مشاور است، پذیرش مشورت که الزامى نیست، از مشورت هم هیچ کس ضرر نمى‏بیند. رهبر مشورت مى‏کند، اگر حرف حسابى زدند قبول مى‏کند اگر نه ... بنابر این توى دستور امام است، ما به این خاطر بایست مى‏آوردیم اینجا.
منشى (یزدى)- الزامى هم نیست ...
نایب رئیس (هاشمى رفسنجانى)- بپذیرد، بله، مشورت است دیگر.
موسوى اردبیلى- عین عبارت حضرت امام این است «مجمع تشخیص مصلحت براى حل معضلات نظام و مشورت رهبرى، به صورتى که قدرتى در عرض قواى دیگر نباشد.»
نایب رئیس (هاشمى رفسنجانى)- تأمین مى‏کند، اینها هم این‏که ...
Majlis:2 Volume:2 Sessions:15-28 Page:852
منشى (یزدى)- الزام در پذیرش هم قاعدتاً نیست دیگر، جناب آقاى مؤمن شما به عنوان مخالف اسم نوشته‏اید، بفرمایید:
مؤمن- بنده به این جهت به عنوان مخالف اسم نوشتم که مطلب تازه‏اى را مى‏خواستم عرض کنم، احتمالًا آقایان هم مى‏فرمایند این در دفاع از مصوبه کمیسیون نیست، والا با کلیات مخالف نیستم.
منشى (یزدى)- پس به عنوان مخبر کمیسیون باز هم در دفاع صحبت مى‏فرمایید؟
محمد مؤمن- بله.
نایب رئیس (هاشمى)- آن وقت شما دیگر نمى‏توانید از مصوبه کمیسیون دفاع بکنید؟ آقاى اردبیلى باید دفاع بکنند.
مؤمن- آقا بنده در کلیات اشکال ندارم.
منشى (یزدى)- اگر به عنوان مخبر در مخالفت صحبت بفرمایید بعد از لایحه نمى‏شود دفاع بکنید.
دفاع بکنید.
مؤمن- بسیار خوب، حرفم را در ضمن دفاع مى‏زنم.
منشى (یزدى)- بسیار خوب، بفرمایید:
محمد دانش‏زاده مؤمن- بسم الله الرحمن الرحیم. به نظر من همان طورى که جناب آقاى هاشمى فرمودند، همه مسائلى را که آقایان فرمودند حتى فرمایش جناب آقاى امامى هم مخالفت با کلیات مجمع تشخیص مصلحت نبود (هاشمى- با اصلش بود) جناب آقاى امامى هم مسأله مشاوره و یا وظایف دیگرى را که با توجه به اصل 110 و 111 به عهده مجمع تشخیص مصلحت است تصریح فرمودند این باشد، و حتى ایشان فرمودند حل معضلات را اضافه کنیم که بنده هم، همین را مى‏خواستم عرض بکنم، یعنى آن بند اول که در موارد احکام حکومتى باید بین شوراى نگهبان و مجلس نظر بدهد، این جهت را فقط جناب آقاى امامى مخالفند والا اگر به جاى بند اول حل معضلات کشور هم اضافه بشود و بند دوم و سوم باقى بماند، ایشان هم موافقند.
بنابر این جناب آقاى امامى و آقایان دیگر که اکثراً روى کیفیت ترکیب اعضاء فرمایشاتى فرمودند، با جزئیات مخالفند که البته چه برادرانى که عضو هستند و آنجا مطرح فرمودند، و چه آقایان دیگرى که در اینجا مطالبى فرمودند، مى‏توانند مطالبشان را به کمیسیون بدهند و قهراً کمیسیون هم بحث مى‏کند و تصمیم‏گیرى نهایى هم با جلسه عمومى است.
در این قسمت من مى‏خواستم قبل از پرداختن به دفاع از جزئیات مطالبى که آقایان به عنوان مخالفت صحبت کردند عرض کنم که ما نسبت به بند اول که تشخیص مصلحت نظام در موارد احکام حکومتى است، ممکن است این طور پیشنهاد کنیم، من مى‏خواستم این را خدمت آقایان عرض کنم که مورد توجه‏شان قرار بگیرد، اگر عنایت کردند به این صورت اصلًا بند اول باشد: مجلس که در احکام حکومتى یا هر جاى دیگر قانونى را وضع مى‏کند، ولو کارشناسى مى‏شود، این کارشناسى یک وقت بر اساس این است که دست خودش را باز مى‏بیند و رادع و مانعى از جهت منع شرعى در جلو خودش نمى‏بیند.
مصلحت اندیشى، کار مجلس است ولى یک وقت در زمینه‏اى که دستش باز است مصلحت اندیشى مى‏کند و خیال مى‏کند دستش باز است و هیچ رادعى از نظر تصمیم گیرى در برابرش‏
Majlis:2 Volume:2 Sessions:15-28 Page:853
نیست و یا حداقل توجه به این جهت ندارد که اتفاقاً در بعضى از صحبت‏هایى که در کمیسیون شد، برادرمان جناب آقاى خامنه‏اى این را توضیح دادند که ما معمولًا بدون توجه به این خصوصیات، مصلحت اندیشى مى‏کنیم و کارشناسى در کمیسیون هم بر این اساس مى‏شود. اگر این جور باشد وقتى مى‏آید در شوراى نگهبان، شوراى نگهبان به حساب این‏که درست است «مصلحت تشخیص داده شد»، ولى به حساب این‏که این مصلحت اندیشى با قطع نظر از این بوده است که مثلًا حکم اولیه شرعى حرمت است، مصلحت اندیشى شده، اگر این جور باشد، اینجا فقهاى شوراى نگهبان نظر مى‏دهند که خلاف موازین شرع است، برمى‏گردد مجلس. مطلبى که من اینجا مى‏خواهم تذکر بدهم این است که: اگر ما به جاى این جهتى که اینجا نوشتیم، به طور مطلق گفتیم، بیاید مجمع تشخیص مصلحت، مصلحت اندیشى بکند، بگوییم: وقتى برگشت مجلس، مجلس با قبول این نظر شوراى نگهبان که باید هم قانوناً قبول بکند که از نظر موازین اولیه فقهى مثلًا این کار جایز نیست. مجلس مجدداً یک مصلحت اندیشى بکند که با توجه به این‏که حکم اولى مثلا حرمت است (نظیر مسائل اراضى) باز روى ضروراتى که هست روى جهات و مسائل مهمى، احیاناً ممکن است گاهى ضرورت هم نباشد، کما این‏که ما در مورد مالیات میگوییم که مصلحت اندیشى است، با این‏که همه‏مان قبول داریم که حکم اولیه اسلام این است، نمى‏شود اموال مردم را بدون رضایت و اذن آنها گرفت، اما در عین حال وقتى اداره کشور نیاز داشته باشد، نیاز اداره کشور نه در حد ضرورت، در حدى که کشور به نحو مرفه اداره بشود، باید مالیات گرفته بشود.
اگر با این توجه در مجلس مصلحت اندیشى بشود، کار کارشناسى انجام بگیرد، اما با توجه به این نکته و مجلس نظر بدهد که این در عین حال باید انجام بشود، با توجه به این جهت حرمت، به عنوان اولى اگر باشد وقتى مجلس نظر دارد، بنده فکر مى‏کنم همان طور که ظاهراً جناب آقاى هاشمى فرمودند در قانون اساسى فعلى ما اصل قانون‏گذارى هم بگوییم کار رهبرى است منتها واگذار کرده به مجلس، چون نظام ولایت فقیه وقتى باشد مشروعیت همه کارها از او سرچشمه مى‏گیرد و در اساس مربوط به ولى فقیه است، حالا واگذار به مجلس شده، این‏که واگذار شده به مجلس براساس قانون اساسى ما، مجلس مى‏تواند قانون‏گذارى کند، هم بر اساس عناوین اولیه، هم بر اساس عناوین ثانویه مى‏تواند قانون‏گذارى کند یعنى با در نظر گرفتن این‏که حکم اولى عدم جواز است، مصلحت اندیشى مى‏کند مى‏گوید بله، باید این کار انجام بشود، قهراً موقت خواهد بود. پیشنهاد بنده این است که این کار هم به مجلس داده بشود و اگر مجلس چنین مصلحت اندیشى بکند و به شوراى نگهبان فرستاده شود، وظیفه فقهاى شوراى نگهبان به نظر ما مصلحت اندیشى نیست، شاید همین طور که جناب آقاى یزدى فرمودند، جناب آقاى امامى در این قسمت تنها باشند، شاید یک نفر دیگر موافق در شوراى نگهبان داشته باشند که بتواند شوراى نگهبان مصلحت اندیشى بکند، نه، عقیده ما این است که در شوراى نگهبان اکثراً و شاید در حد تفسیر قانون اساسى نظر این باشد که: مصلحت اندیشى وظیفه شوراى نگهبان نیست، مصلحت اندیشى وظیفه مجلس است، مجلس وقتى مصلحت اندیشى کرد و فرستاد وقتى مسأله برایشان روشن نباشد که چه جور هست؟ به عهده مجلس مى‏گذارند به عنوان ثانوى هم اگر مجلس آمد یک قانونى را وضع کرد به همین ترتیبى که عرض کردم شوراى نگهبان اینجا
Majlis:2 Volume:2 Sessions:15-28 Page:854
موافقت مى‏کند و بنابر این اصلًا دیگر نیازى به این‏که این را ما از وظایف مجمع تشخیص مصلحت قرار بدهیم نیست. آن وقت این طور بگوییم که اگر مجلس در این نظر دومش به نتیجه نرسید و مثلًا دولت که لایحه را تنظیم کرده اصرار دارد و نظر دولت و کارشناسى دولت این است که این لایحه به همان صورت که پیشنهاد شده مى‏بایست به تصویب برسد، او تشخیص مصلحت داده، اینجا بیاید در مجمع تشخیص مصلحت، والا در مراحل قبلى خود مجلس مسأله راحل بکند و هیچ اختلافى هم بین شوراى نگهبان و مجلس نمى‏شود. این مسأله‏اى بود که من مى‏خواستم عرض بکنم، قهراً ملاحظه مى‏کنید، مخالفت در جزئیات است نه مخالفت در کلیات.
حالا من این را خواستم در ذهن آقایان باشد که اگر موافقت فرمودند حداقل در شور دوم رفقایى پیدا بکنیم که به این صورت اصلاح بکنند.
اما برمى‏گردم حالا سراغ مطالبى که آقایان در مخالفت فرمودند، مسأله وصیتنامه که جناب آقاى امامى فرمودند عبارت وصیت نامه حضرت امام رضوان الله تعالى علیه، این است که «از شوراى محترم نگهبان مى‏خواهم و توصیه مى‏کنم چه در نسل حاضر و چه در نسل‏هاى آینده که با کمال دقت و قدرت وظایف اسلامى و ملى خود را ایفاء و تحت تأثیر هیچ قدرتى واقع نشوند، و از قوانین مخالف با شرع مطهر و قانون اساسى بدون هیچ ملاحظه جلوگیرى نمایند و با ملاحظات ضرورات کشور که گاهى با احکام ثانویه و گاهى به ولایت فقیه باید اجرا شود، توجه نمایند». این خط آخر مورد توجه جناب آقاى اساسى هست «که ملاحظه ضرورات کشور.»
این همان طور که در فرمایشات آقایان بود، به نظر مى‏آید که دو تا جواب دارد:
یکى حضرت امام نمى‏خواهند بفرمایند که مثلًا اگر خواستند ملاحظه ضرورات کشور را بکنند، خودشان قانون‏گذارى کنند، این را که نمى‏خواهند بفرمایند.
قانونگذارى از همان مجرایى که انجام مى‏شود، انجام بشود، مصلحت اندیشى حتى در عناوین ثانویه، احکام ثانویه و یا گاهى با ولایت فقیه که به مجلس داده مى‏شود و قانون‏گذارى مى‏شود، انجام بشود؛ منتها توجه بکنند که فقط حساب عناوین اولیه نباشد. گاهى ممکن است عنوان اولى مورد توجه مجلس باشد گاهى عنوان ثانوى، هر دو را مورد توجه قرار بدهند که اتفاقاً قرار هم داده مى‏شود و مضافاً با این‏که حضرت امام رضوان الله تعالى علیه در سال 63 این وصیت را مرقوم فرموده بودند، در عین حال در سال 66 خودشان فرمودند مجمع تشخیص مصلحت. خوب معلوم مى‏شود که در عین حال مسأله تشخیص مصلحت را فرموده‏اند و خودشان تصریح فرمودند که در مواردى که بین شوراى نگهبان و مجلس توافق نهایى حاصل نمى‏شود، یکى از وظایف مجمع تشخیص مصلحت این است که نظر بدهد. بنابر این، این جهت را نباید از نظر دور داشت و این اشکال نمى‏شود وارد بشود.
عرض کنم که فرمایشات آقایان در این مورد، ظاهراً اکثرش مربوط به ترکیب اعضاء است. ما در ادله توجیهى گفته‏ایم، در ترکیب مجمع، از کیفیت انتخاب حضرت امام رضوان الله علیه الهام گرفته شده. با این‏که مسأله، مسأله کارشناسى بوده، بابا امام خودش فرموده شش نفر از فقهاء شوراى نگهبان، حالا ما بیاییم بگوییم که نه سه نفر بس است! خوب مگر ایشان‏
Majlis:2 Volume:2 Sessions:15-28 Page:855
نمى‏دانستند؟ مى‏گویند اینها فقط فقیهند، خوب فقط فقیهند، امام این را نمى دانسته؟ «فقط فقیهند» این جهت را هم مى‏دانند که فقیهى هستند که اگر مصلحتى اقتضاء بکند حکم اولیه اسلام، دست از آن برداشته مى‏شود، خوب این هم فقه است. و اگر برایشان توضیح داده شود توسط یک عده کارشناس، قهراً این جهت براى‏شان روشن مى‏شود، من تعجب مى‏کنم که گفته مى‏شود که نه، همان‏چه را که حضرت امام فرموده، همان طور عمل بشود! بسیار خوب. ولى نمى‏دانم چطور از کنار این شش نفر یواشکى رد مى‏شوند، خوب همان طور که جناب آقاى موسوى اردبیلى نوشته حضرت امام را در دستور تشکیل مجمع تشخیص مصلحت قرائت فرمودند اتفاقاً نسبت به شوراى نگهبان اسم نبرده‏اند، فرموده‏اند فقهاء شوراى نگهبان، و اگر که خداوند این نعمت را از ما نمى‏گرفت و ادامه پیدا مى‏کرد و تمام این شش نفر شوراى نگهبان عوض مى‏شد، باز مجمع تشخیص مصلحت سر جاى خودش بود و شش نفر فقهایى هم که ایشان فرمودند سر جاى خودش بود تا آخر ...
بنابر این، این بى‏التفاوتى است نسبت به آن‏چه که از فرمایش حضرت امام استفاده مى‏شود که گفته بشود که شش نفر نمى‏خواهد، اصلًا دو نفر اینها بیایند آنجا فقط نظر خودشان ...
این توجه به این جهت نمى‏شود، این‏که جناب آقاى امامى فرمودند، و درست هم فرمودند، که ما وقتى صبح نظر مى‏دهیم در شوراى نگهبان بر یک اساسى است و شب بر اساس دیگر، این واقعیت است؛ یعنى ما اگر صبح مى‏آییم نظر مى‏دهیم در آنجا به لحاظ این است که حساب این را نمى‏کنیم که، مجلس توجه کرده به مصلحت و حکم اولیه شرعى را مى‏دانسته حرمت است. عرض کردم نوعاً این جور نیست همان طور که آقایان در کمیسیون توضیح مى‏فرمودند، مى‏گفتند، ما اعتماد به شوراى نگهبان مى‏کنیم وقتى که در شوراى نگهبان بحث مطرح مى‏شود، به حسب عنوان اولى حکم شرعى، منهاى این‏که مصلحت فعلًا ایجاب مى‏کند دست از حکم اولى برداریم. به این اساس ما نظر مى‏دهیم، اگر شب در مجمع تشخیص مصلحت شرکت مى‏کنیم و نظر مى‏دهیم، خودمان مصلحت اندیش بشویم مثل مجلس، مثل نماینده مجلس. آخر وقتى خود آقایان مى‏فرمایند به حسب مستفاد از اصول قانون اساسى، نظر شوراى نگهبان فقط این است که ببیند خلاف شرع است یا نه یا خلاف قانون اساسى هست یا نه؛ و اصلًا مصلحت اندیشى حقش نیست، راست هم مى‏گویند، ما هم قبول داریم، حقش نیست، آن وقت مى‏فرمایند وقتى مى‏آیند عضو مجمع تشخیص مصلحت مى‏شوند باز به همان عنوان است، دو لباس نیست، نه، بى‏انصافى است. به لحاظ این‏که مى‏خواهیم ما تشخیص بدهیم که آیا مصلحتى هست که با توجه به آن مصلحت از حکم دست برداریم یا نه؟ با این جهت مى‏آییم شرکت مى‏کنیم. فلذا آنجا ممکن است رأى مخالف بدهیم، اینجا که آمدیم چند نفرمان ضمیمه بشوند به چند نفر از برادران دیگرى که تشریف دارند و رأى موافق بدهیم به این که کار باید انجام بشود و پیش برود.
بنابر این اگر ما واقعاً بخواهیم رهنمودى از آن فکر عالى حضرت امام رضوان الله تعالى علیه که دنبالش بودند، بگیریم، همان طور که ایشان فرمودند شش نفر از فقهاء شوراى نگهبان باید باشند و آن مسأله دوم که فرمودند حضرت امام نسبت به برادران بزرگوار دیگر به نام اسم برده‏اند واقعاً ما احتمال مى‏دهیم که اشخاص مورد نظرشان باشد، ولى کمیسیون که به عنوان‏
Majlis:2 Volume:2 Sessions:15-28 Page:856
رؤساى قواى ثلاث، اینها را عضو قرار داده روى حساب این است؛ همان طور که خود آقایان توجه دارند، مسأله مجمع تشخیص مصلحت چه در مسأله مشاوره باشد و چه در مسأله همین تشخیص مورد اختلاف بین شوراى نگهبان و مجلس باشد، بالاخره یک عده اشخاصى باید در بین باشند که با نظام مرتبطند و از آن چه که در کشور و در نظام جریان دارد واقف هستند و بهتر از این سه نفر که یکى در رأس قوه قضائیه هست و یکى در رأس قوه اجرائیه است و یکى در رأس مجلس هست، ما پیدا نمى‏کنیم. فلذا جنبه کارشناسى و احاطه اینها به مسائل و سر و کار داشتن با مطالب مختلفى که در کشور مى‏گذرد مورد لحاظ قرار گرفته و از این جهت رؤساى قواى ثلاث را عضو کنند و اما این‏که افراد دیگر ... البته بله، تفاوت این پیشنهادى که کمیسیون کرده با مطلبى که حضرت امام فرمودند یک نفر کمتر مى‏شود یعنى حضرت امام هم آن سه نفر رؤساى قوا را قرار داده بودند با شش نفر فقهاى شوراى نگهبان؛ 9 نفر؛ آقاى نخست‏وزیر و دادستان کل کشور را هم قرار داده بودند و یک نفر هم خودشان سه نفر، دوازده نفر عضو ثابت بود ما آمدیم چون وضع دادستان کل کشور روشن نبود ونخست‏وزیر هم وضعش معلوم نیست، ما اینها را حذفش کردیم و براى رهبر دو نفر گذاشتیم. البته اگر بخواهیم عددش با همان که حضرت امام فرمودند مطابق باشد سه نفر باید بگوییم آن یک نفر وزیر هم، کسى است که مسؤول وزارت‏خانه است و عضو غیر ثابت است و در موضوعات مختلف به تناسب از او دعوت مى شود و از نظرش که کارشناسى است و به وضع وزارت‏خانه اش مطلع و آگاه هست استفاده مى‏شود، در عین حال حق رأى هم دارد.
این نوشته‏اى را که جناب آقاى اردبیلى قرائت فرمودند، على القاعده تاریخچه تشکیل مجمع تشخیص مصلحت که یاد اعضاء آن هست، ولى براى این‏که بعضى از آقایان تشریف نداشتند عرض مى‏کنم که در این مجمع جریان به این صورت است: دوازده نفرى که حضرت امام فرموده‏اند به علاوه وزیر مربوط که سیزده نفر مى‏شوند، فقط اینها حق رأى دارند البته گاهى ممکن است مسأله مربوط به دو وزارت‏خانه باشد آن وقت دو نفر وزیر دعوت مى‏شدند و این وزراء و آن اعضاء ثابت حق رأى داشتند و ملاک را بالاخره «اکثریت» قرار دادند آن وقت در آئین‏نامه‏اى که براى مجمع تشخیص مصلحت تنظیم کردند، صلاحیت مجمع تشخیص مصلحت را تنها در محدوده موارد اختلاف بین شوراى نگهبان و مجلس تعیین کردند.
 (البته ما خودمان این کار را کردیم) و رسمیت جلسه را به نظرم با 9 نفر قرار دادیم. آیین‏نامه را حضرت امام رضوان الله تعالى علیه فرموده بودند که به نظر مبارک‏شان برسانیم بعد از این‏که این مقدار از آیین‏نامه تنظیم و خدمت ایشان فرستاده شد، ملاحظه و دو تا مطلب اضافه فرمودند. یکى این‏که نسبت به رسمیت جلسه 9 نفر لازم نیست، هفت نفر کافى است، و دوم این‏که صلاحیت مجمع تشخیص مصلحت منحصر به موارد اختلاف بین شوراى نگهبان و مجلس نباشد هر چه را که اکثریت جلسه رسمى تشخیص داد که در مجمع تشخیص مطرح بشود، مطرح بشود و بر این اساس دست ما باز بود. مطالب و پیشنهادهاى مختلفى از اطراف و اکناف مى آمد، ریاست محترم مجمع در جلسه رسمى مطرح مى‏فرمودند، رأى گرفته مى شد که مصلحت هست مطرح بشود؟ اگر تصویب مى شد، مطرح مى شد.
بر این اساس مثلًا قانون مبارزه با مواد مخدر به آن ترتیبى که ابلاغ و به اجرا گذاشته‏
Majlis:2 Volume:2 Sessions:15-28 Page:857
شد، این را مجمع تشخیص مصلحت تصویب کرد، با این‏که جزو آن اختیارات نیست و مطالب دیگرى را هم مجمع تصویب کرد.
این نامه اخیرى که حضرت امام رضوان الله علیه بعد از نامه نمایندگان مجلس مرقوم فرموده بودند «حالا که مسأله جنگ خاتمه پیدا کرده و مسائل خیلى سریع و فورى نداریم که انجام بدهیم، مسائل از طریق مجلس بررسى شود» اینجا مى‏بینیم که ایشان نمى‏خواهند باز در ترکیب و کیفیت کار مجمع یک نظر جدیدى ارائه بفرمایند، بلکه همان حاشیه‏اى را که مرقوم فرموده بودند که «هر چه را اکثریت مصلحت بدانند، مى توانند مطرح بکنند» این را گرفتند و فرمودند نه، فقط در غیر اینجا، یعنى همان که در آئین‏نامه ما هست که فقط در موارد اختلاف بین شوراى نگهبان و مجلس مجمع نظر بدهد، والا در کیفیت کار تا آخر هم حضرت امام چیزى نفرمودند و در ذیل آن نامه هم بود که مى‏توانند از کارشناسان دعوت کنند. در آئین‏نامه ما بود که حق رأِى با همان اعضاء ثابت، به علاوه وزیر مدعو است، وزیرى که دعوتش مى‏کنیم؛ ملاحظه فرمودند و تصویب هم فرمودند کارشناس‏ها حق رأى ندارند و اتفاقاً ما در مجمع براى مسائل مختلف از کارشناس‏هاى مختلف دعوت مى‏کردیم و از نظرشان استفاده مى‏کردیم، بنابر این، اگر دقت بکنیم، مسأله این‏که از کمیسیون‏ها اضافه بشود یا این‏که جناب آقاى هاشمى مى‏فرمایند که ما در بین خودمان صحبت کردیم، حالا این‏که کتباً خدمت امام نوشته شده باشد یا نه، در این جهت شبهه داشتند، خوب ایشان با توجه به این مسائلى که على القاعده ولو کتباً نبوده و شفاهاً خدمت‏شان عرض شده ترکیب مجمع را این طور قرار دادند و نظر مبارک‏شان این بود که اگر غیر از این اعضاء معین که دوازده، سیزده نفر هستند، مى‏خواهند بیایند، فقط به عنوان کارشناسى که مسائل تخصصى خودشان را ارائه بدهند تا این‏که مجمع بهتر در جریان امر قرار بگیرد، بیایند و به این ترتیب از آنها دعوت بشود و انصاف قضیه این هست که ما گفتیم از طرف رهبر 2 نفر، اگر یک نفر اضافه بشود ... حالا ممکن است اگر نخست‏وزیر هم دو مرتبه در هیأت دولت بود آن هم اضافه بشود، اگر دادستان در قوه قضائیه تصویب شد، دادستان کل کشور هم اضافه بشود. این اگر اضافه بشود عیناً همان جمعى است که حضرت امام رضوان الله علیه فرمودند و کار به همان نحوى انجام مى‏شود که مورد نظر مبارک ایشان بوده و این مسأله‏اى هم که در بعضى از فرمایشات آقایان بود که لازم نیست اصلا مسأله مشورت ذکر بشود، خوب با این‏که حضرت امام تصریح فرمودند مجمع تشخیص مصلحت:
1- براى این‏که معضلات نظام را حل بکند.
2- این‏که بازوى مشورتى براى رهبر باشد، به طورى که یک قدرتى در کنار قدرت‏هاى دیگر نباشد.
باز در فرمایشات آقایان بود که تشخیص مصلحت نیاز به تخصص‏هاى مختلف دارد. پس این تعداد کافى نیست، در شوراى نگهبان ده، پانزده نفر متخصص مختلف باشد که اختیار و تعیین آن با مقام رهبرى گذاشته بشود، این خوب یک نظرى است، داده مى شود ولى نظرى را که کمیسیون داده این است که این افراد باشند، آن فقها که گفته شد در آنجا نظر کارشناسى‏شان را دادند با توجه به مصلحت اندیشى نظر ندادند، بلکه منهاى مصلحت اندیشى نظر دادند و
Majlis:2 Volume:2 Sessions:15-28 Page:858
اینها اینجا به عنوان مصلحت اندیشى نظر مى‏دهند و کارشناسانى را که آقایان پیشنهاد مى‏کنند حضرت امام هم به آنان توجه فرموده بود و در ذیل دستورشان براى تشکیل مجمع تشخیص مصلحت مرقوم فروموده بودند کارشناس‏هاى دیگر را هم مى‏توانید دعوت کنید. حالا کارشناس مى‏خواهد از خارج باشد مى‏خواهد اعضاى رؤساى کمیسیونها باشد دعوت بشود اما حق رأى مال همین سیزده نفر است یا احیاناً ممکن است دو تا وزیر باشد؛ چهارده نفر، پانزده نفر، با اکثریت اینها هست. براى مشورت هم همین اندازه انصافاً کافى است خوب اینها هم دقت مى‏کنند، توجه مى‏کنند مطالبشان را خدمت مقام رهبرى عرضه مى‏کنند و جمعیت خیلى زیاد باشد، درست ممکن است حرف‏ها پختگى پیدا نکند، جمعیت کمتر، بهتر مى‏شود انسان تصمیم‏گیرى بکند. بنابراین اگر بخواهیم این رهنمودى را که حضرت امام داده‏اند و فرمایشى که ایشان در کیفیت تشکیل مجمع تشخیص مصلحت فرموده‏اند معیار کار قرار بدهیم به نظر مى‏رسد که تنها یک نفر دیگر اضافه بشود تا جمعیت همان جمعیت باشد و اشکالات دیگرى که فرمودند اصلًا وارد نیست. و مضافاً اینکه همانطور که اول کار عرض کردم اینها همه اشکال به جزئیات است و الا کلیات مورد قبول همه آقایان است. با کمال معذرت والسلام.
مهدى کروبى- من براى رأى دادنم سؤالى دارم، ببینید امام هفت نفر تعیین کرده‏اند و هفت نفر هم است، در آیین‏نامه هم هفت نفر تعیین کرده، به نظر من یک رأى آزمایشى گرفته بشود که حداقل یک نفر دیگر اضافه بشود بدون تعارف شوراى نگهبان نظراشان را دادند.
مؤمن- توضیح بدهید هفت نفر چرا؟
مهدى کروبى- عرض کردم که امام در آنجایى که تعیین کرده به هفت نفر تأکید کرده، یعنى مجموعاً غیر از شوراى نگهبان روى هم رفته همان طورى که حضرت عالى فرمودید هفت نفر است و در این تعداد یک نفر سرنوشت ساز است و امام هم روى این یک نفر توجه داشت و در آیین‏نامه هم که نه نفر نوشته بودید روى هفت نفر عنایت کرد، من این را براى رأى خودم عرض مى‏کنم چون مهم است براى این‏که شوراى نگهبان تقریباً حالا ممکن است یک جایى باشد ولى نظرشان را دادند، این اگر شش تا با شش تا باشد ممکن است در عمل یک جاهایى گیر بکنیم. من نظرم این است که یک رأى‏گیرى آزمایشى براى آن قضیه بشود به نظر من و براى رأى دادن خودم حداقل یک نفر باید اضافه بشودکه کاملًا دستور امام عمل بشود و مشکل‏گشا هم باشد. خلاصه منظورم این است و جزئیات را هم مى‏دانم.
نایب رئیس (هاشمى رفسنجانى)- حالا ما اصل آن را رأى بگیریم، اگر رأى نیاورد آنوقت این جورى مى‏کنیم.
نایب رئیس (سید على خامنه‏اى)- حق با آقاى کروبى است ایشان مى‏گویند که اگر همین دوازده نفر باشند من رأى به کلیات نمى‏دهم.
مهدى کروبى- رأى نمى‏دهم و خلاف فرمایش امام هم مى‏دانم.
نایب رئیس (سید على خامنه‏اى)- مى‏گویند اگر اضافه شود آن وقت من به همین کلیات هم رأى مى‏دهم، نظر ایشان این است.
Majlis:2 Volume:2 Sessions:15-28 Page:859
مهدى کروبى- و به علاوه خلاف نظر امام هم مى‏دانم براى این‏که امام هفت نفر تعیین کرده.
نایب رئیس (هاشمى رفسنجانى)- ممکن است کسانى باشند که منهاى این هم رأى بدهند.
مهدى کروبى- بله من همان را عرض کردم آزمایشى باشد.
نایب رئیس (سید على خامنه‏اى)- شما رأى بگیرید که آیا موافقت خواهند کرد که یک نفر اضافه بشود؟
میرحسین موسوى- آقاى هاشمى یک رأى آزمایشى براى اضافه کردن نه یک نفر، یک چند نفر بگیرید حداقل یک نفر
جنتى- بتوانیم الان براى اصل موجودش رأى بگیریم، اگر رأى نیاورد آنوقت با آن رأى بگیریم، رأى تکمیل مى‏شود.
نایب رئیس (سید على خامنه‏اى)- این رأى آزمایشى را یک بار دیگر هم انجام بدهید، چه اشکالى دارد؟
نایب رئیس (هاشمى رفسنجانى)- رأى آزمایشى جایى است که اصل ما رأى نیاورد، آزمایشى کردیم که مسیرمان را تعیین بکنیم.
مهدى کروبى- خیر، کم لطفى نفرمایید. ببینید ما در قضى ریاست جمهورى که مى‏خواستیم رأى بگیریم قوه متمرکز بشود اول رأى گرفتیم که آزمایشى استیضاح برایش باشد یا نباشد. رأى دادند که استیضاح باشد بعد رأى گرفتیم، اصلًا آزمایشى یک چیزى است که جلوتر باید انجام بگیرد.
منشى (یزدى)- اگر که خود اعضاى کمیسیون (که الان مثلًا آقاى مؤمن پیشنهاد مى‏کنند) جناب‏عالى اگر موافق هستید اعضاى کمیسیون این دو نفر را، سه نفر بدانند، احتیاج به رأى آزمایشى هم ندارد و آن دو نفر را سه نفر بکنید.
نایب رئیس (سید على خامنه‏اى)- آقایان این رأى آزمایشى اشکالى که ندارد حالا گرفته بودیم تمام شده بود.
نایب رئیس (هاشمى رفسنجانى)- ضررى هم ندارد، خیلى خوب آقاى کروبى مى‏خواهید همان رأى آزمایشى را بگیریم؟ (کروبى: بله) آقایان که موافقند توى این حداقل همان تعدادى که امام گذاشته بودند، غیر از شوراى نگهبان گذاشته بشود رأى بدهند.
مهدى کروبى- ى ک نفر اضافه بشود.
میرحسین موسوى- البته حداقل، ممکن است بیشتر هم باشد.
نایب رئیس (هاشمى رفسنجانى)- حداقلش را داریم مى‏گوییم، حداقل یا حداکثر باید رأى بیاورد (اکثر موافقت کردند) تصویب شد. خیلى خوب، پس حالا اصل این گزارش کمیسیون را به رأى مى‏گذاریم (کلیاتش را) آقایانى که با کلیات این موافق هستند، رأى بدهند (غیر از دو نفر همه رأى دادند) تصویب شد. ما دیگر کارى در دستور نداریم، اگر کمیسیون‏ها گزارشى داده‏اند که بتوانیم در دستور جلسه فردا بگذاریم از همین حالا مطرح کنید.
Majlis:2 Volume:2 Sessions:15-28 Page:860
میرحسین موسوى- در آیین نامه‏مان گفته است گزارش‏ها در شور اول 24 ساعت قبل، و در شور دوم 48 ساعت قبل باید طبع و توزیع شده باشد.
نایب رئیس (هاشمى رفسنجانى)- کجاى آیین نامه است؟
منشى (یزدى)- ماد 16
نایب رئیس- اگر در شور دوم 48 ساعت بیایید تصویب کنیم 24 ساعت یا کمتر باشد.
آقاى دکتر حبیبى پیشنهاد دادند به 24 ساعت تقلیل پیدا کند اگر این تصویب بشود تا اینجا فقط کمیسیون قضائى مى‏تواند گزارش خود را آماده کند.
وزارت کشور تاریخ انتخابات ریاست جمهورى را هم اعلام کرده است، بنابراین 24 ساعت هم زیاد است چون این جورى اصلًا فرصت نداریم که به جایى برسیم.
چند نفر از آقایان- آقاى هاشمى به 12 ساعت رأى بگیرید.
نایب رئیس (هاشمى)- آقایانى که موافقند گزارش 12 ساعت قبل از طرح در جلسه براى طبع و توزیعش کافى باشد، رأى بدهند (اکثر رأى دادند) تصویب شد. خیلى خوب این قسمت آیین‏نامه اصلاح مى‏شود. آقایانى که موافقند گزارش کمیسیون قضائیه، اگر تا ظهر فردا منتشر بشود ما بتوانیم فردا عصر جلسه داشته باشیم رأى بدهند (اکثر رأى دادند) تصویب شد.
3- پایان جلسه و تاریخ تشکیل جلس آینده‏
رئیس- ختم جلسه اعلام مى‏شود، جلس بعد فردا ساعت چهار بعد از ظهر ان شا اللّه خواهد بود.
 (جلسه ساعت 05/ 18 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:861
 جلسه بیست و سوم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و پانزده دقیقه سه شنبه سى‏ام خرداد ماه 1368 هجرى شمسى برابر با شانزدهم ذیقعده الحرام 1409 هجرى قمرى به ریاست آیت اللّه على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام اللّه مجید
2- بحث پیرامون گزارش شور دوم کمیسیون مربوط به تمرکز مدیریت در قو قضائیه و تصویب اصول 91- 110- 130- 157- 160- 161
3- پایان جلسه و تاریخ تشکیل جلسه آینده‏
Majlis:2 Volume:2 Sessions:15-28 Page:862
1- اعلام رسمیت جلسه و تلاوت آیاتى از کلام اللّه مجید
رئیس- بسم اللّه الرحمن الرحیم‏
با حضور 18 نفر جلسه رسمى است. دستور جلسه را ابلاغ بفرمایید.
منشى (حبیبى)- بسم اللّه الرحمن الرحیم، دستور بیست و سومین جلسه عمومى شوراى بازنگرى قانون اساسى بعد از ظهر سه شنبه سى‏ام خرداد ماه 1368 هجرى شمسى مطابقه با شانزدهم ذیقعده 1409 هجرى قمرى.
گزارش شور دوم کمیسیون سوم در خصوص تمرکز در مدیریت قو قضائیه.
رئیس- قرآن را تلاوت بفرمایید.
 (حجت الاسلام عبد اللّه نورى چند آیه از سوره المائده را به قرار زیر تلاوت کردند)
اللهم صل على محمد و آل محمد
اعوذ باللّه من الشیطان الرجیم‏
وَقَفَّینَا عَلَى آثَارِهِمْ بِعِیسَى ابْنِ مَرْیمَ مُصَدِّقًا لِمَا بَینَ یدَیهِ مِنَ التَّوْرَاةِ وَآتَینَاهُ الْإِنْجِیلَ فِیهِ هُدًى وَنُورٌ وَمُصَدِّقًا لِمَا بَینَ یدَیهِ مِنَ التَّوْرَاةِ وَهُدًى وَمَوْعِظَةً لِلْمُتَّقِینَ* وَلْیحْکُمْ أَهْلُ الْإِنْجِیلِ بِمَا أَنْزَلَ اللَّهُ فِیهِ وَمَنْ لَمْ یحْکُمْ بِمَا أَنْزَلَ اللَّهُ فَأُولَئِکَ هُمُ الْفَاسِقُونَ* وَأَنْزَلْنَا إِلَیکَ الْکِتَابَ بِالْحَقِّ مُصَدِّقًا لِمَا بَینَ یدَیهِ مِنَ الْکِتَابِ وَمُهَیمِنًا عَلَیهِ فَاحْکُمْ بَینَهُمْ بِمَا أَنْزَلَ اللَّهُ وَلَا تَتَّبِعْ أَهْوَاءَهُمْ عَمَّا جَاءَکَ مِنَ الْحَقِّ لِکُلٍّ جَعَلْنَا مِنْکُمْ شِرْعَةً وَمِنْهَاجًا وَلَوْ شَاءَ اللَّهُ لَجَعَلَکُمْ أُمَّةً وَاحِدَةً وَلَکِنْ لِیبْلُوَکُمْ فِى مَا آتَاکُمْ فَاسْتَبِقُوا الْخَیرَاتِ إِلَى اللَّهِ مَرْجِعُکُمْ جَمِیعًا فَینَبِّئُکُمْ بِمَا کُنْتُمْ فِیهِ تَخْتَلِفُونَ* وَأَنِ احْکُمْ بَینَهُمْ بِمَا أَنْزَلَ اللَّهُ وَلَا تَتَّبِعْ أَهْوَاءَهُمْ وَاحْذَرْهُمْ أَنْ یفْتِنُوکَ عَنْ بَعْضِ مَا أَنْزَلَ اللَّهُ إِلَیکَ‏فَإِنْ تَوَلَّوْا فَاعْلَمْ أَنَّمَا یرِیدُ اللَّهُ أَنْ یصِیبَهُمْ بِبَعْضِ ذُنُوبِهِمْ وَإِنَّ کَثِیرًا مِنَ النَّاسِ لَفَاسِقُونَ‏
 (صدق اللّه العلى العظیم- حضار صلوات فرستادند)
 «از آیه 46 تا 49 سوره مائده»
2- بحث پیرامون گزارش شور دوم کمیسیون مربوط به تمرکز مدیریت در قو قضائیه و تصویب اصول 91- 110- 1130- 157- 160- 161
رئیس- آقا دستور را شروع بفرمایید.
منشى (یزدى)- دستور گزارش شور دوم کمیسیون سوم است همان طور که خواندند جناب آقاى عمید به عنوان مخبر کمیسیون، چون شور دوم است یک توضیح خلاصه مى‏فرمایند و بعد قاعدتاً اصل به اصل پیشنهادهاى مربوط به خودش را بررسى مى‏کنیم ان شاءاللّه.
عمید زنجانى (مخبر کمیسیون سوم)- بسم اللّه الرحمن الرحیم. گزارش از کمیسیون سوم به شوراى بازنگرى قانون اساسى.
کمیسیون بررسى مسائل مربوط به تمرکز مدیریت در قوه قضائیه با حضور تمامى اعضاء خود جلسات متعددى تشکیل داد و با توجه به مذاکرات و مصوبات جلسه عمومى شوراى بازنگرى پیشنهادات واصله را با حضور پیشنهاد دهندگان مطرح نمود و با عنایت به آن چه در اصل 157 تصویب شده سایر اصول را مورد اصلاح قرار داد که به ترتیب شمار اصول به شرح زیر مورد تصویب قرار گرفت.
اینک گزارش آن جهت رسیدگى شور دوم تقدیم شوراى محترم بازنگرى قانون اساسى مى‏گردد.
Majlis:2 Volume:2 Sessions:15-28 Page:863
رئیس کمیسیون بررسى مسائل مربوط به تمرکز مدیریت در قو قضائیه- على مشکینى اولین اصل که نسبت به شور اول هم تغییرى پیدا نکرده و همچنان مانند شور اول هست به این ترتیب است:
اصل نود و یکم: به منظور پاسدارى از احکام اسلام و قانون اساسى از نظر عدم مغایرت مصوبات مجلس شوراى اسلام با آنها شورایى به نام شوراى نگهبان با ترکیب زیر تشکیل مى شود:
1- 6 نفر از فقهاى عادل و آگاه به مقتضیات زمان و مسائل روز به انتخاب این عده با رهبر یا شوراى رهبرى است.
2- 6 نفر حقوقدان در رشته‏هاى مختلف حقوقى ازمیان حقوقدانان مسلمانى که به وسیله رئیس قو قضائیه به مجلس شوراى اسلامى معرفى مى‏شوند و با رأى مجلس انتخاب مى‏گردند.
در مورد اصل نود و یکم در شور اول هم توضیح داده شد بنابر مصوبه جلسه عمومى شوراى بازنگرى که به جاى شوراى عالى قضائى رئیس قوه قضائیه را به تصویب رساند جایگزین کرد، خواه ناخواه تمرکز در مدیریت قو قضائیه ایجاب مى‏کرد که 6 نفر حقوقدان که در رشته‏هاى مختلف حقوقى پیش بینى شده در اصل نود و یکم به جاى این‏که به وسیله شوراى عالى قضائى انتخاب بشود، به وسیله رئیس قو قضائیه به مجلس شوراى اسلامى معرفى مى‏شوند. بنابراین دلیل توجیهى اصل نود و یکم دقیقاً همان است که در شور اول هم گفته شد و مورد توافق آقایان هم بود و بنابراین فقط تغییرى در این اصل داده شده که به جاى شوراى عالى قضائى، رئیس قو قضائیه آورده شد.
منشى (یزدى)- بسیار خوب چون درباره این اصل پیشنهادى نیست بنابراین به رأى گذاشته مى‏شود.
آذرى قمى- پیشنهاد حذف مى‏شود داد؟
منشى (یزدى)- این در قانون اساسى قبلى هست، پیشنهاد حذف فقط در مواردى مى‏شود که تغییراتى باشد که در شوراى بازنگرى آمده است یا ارتباطى به مسأله تمرکز داشته باشد. در این اصل ما به عنوان تمرکز هیچ کارى نکرده‏ایم بلکه چون در اصل دیگرى به عنوان تمرکز یک مصوبه‏اى داریم کلمه شوراى عالى قضائى تبدیل شده است به رئیس قو قضائیه، در این اصل جاى دیگر را نمى‏شود پیشنهاد داد.
بنابراین اجازه بدهید به رأى گذاشته بشود.
به این ترتیب آقایانى که با این اصلاح موافق هستند دستشان را بلند کنند (اکثر دست بلند کردند) به اتفاق آراء تصویب شد.
عمید زنجانى (مخبر کمیسیون سوم)- اصل یکصد و دهم:
وظایف و اختیارات رهبرى:
1- تعیین فقهاى شوراى نگهبان.
2- نصب و عزل رئیس قو قضائیه.
و همچنین در بند 6 اصل یکصد و دهم تغییرى که توسط کمیسیون انجام گرفته به این صورت است:
Majlis:2 Volume:2 Sessions:15-28 Page:864
عفو یا تخفیف مجازات محکومین در حدود موازین اسلامى پس از پیشنهاد رئیس قو قضائیه.
باید توضیح بدهم که دو نوع تغییر در اصل یکصد و دهم داده شد: تغییر اول در بند ششم هست که به جاى پس از پیشنهاد دیوان عالى کشور، به جاى دیوان عالى کشور رئیس قو قضائیه آورده شده صرفاً به دلیل تمرکز در مدیریت قو قضائیه، چون کلیه اختیارت قو قضائیه در اختیار رئیس قو قضائیه است، خواه ناخواه پیشنهاد عفو هم توسط رئیس قو قضائیه خواهد بود.
تغییر دوم در مورد نصب و عزل رئیس قو قضائه توسط مقام رهبرى است که در اینجا دو تا تغییر داده شده: یکى این‏که در قانون اساسى فعلى نصب و عزل بالاترین مقام قضائى کشور هست که به جاى بالاترین مقام قضائى کشور، رئیس قو قضائیه آورده شده.
تغییر دوم این است که پرانتز برداشته شده، چون بالاترین مقام قضائى در پرانتز آمده بود که یعنى رئیس دیوان عالى کشور، ولى اینجا چون دیگر رئیس قو قضائیه جاى رئیس دیوان عالى کشور را اشغال مى‏کرد، از این نظر دیگر احتیاجى به پرانتز نبود. بالاخص که پرانتز مفهوم دیگرى هم مى‏توانست پیدا بکند چون اگر در پرانتز مى‏گفتیم (بالاترین مقام قضائى) آن وقت با بالاترین مقام قو قضائیه که در جاى دیگر آمده تهافت پیدا مى‏کرد. بنابراین پیشنهاد حذف شد و مورد تصویب قرار گرفت. یک تغییر در بند ششم و دو تغییر دربند 2 اصل یکصد و دهم.
منشى (یزدى)- اجاز بفرمایید، این‏که ایشان مى‏فرمایند دو تغییر در بند 2 داده شده، آن پرانتز سال مصوبه شوراى بازنگرى و جلسه عمومى بوده است والا در اصل قانون اساسى این پرانتز نبوده. مى‏خواهم عرض کنم در قانون اساسى تغییر داده نشده است جز همان یکى، بنابراین در خود متن قانون اساسى فقط همین تغییرى است که «رئیس قوه قضائیه» به جاى «بالاترین مقام قوه قضائیه» آمده است.
عمید زنجانى- این تذکر لازم است که آقایان توجه داشته باشند که ما از مصوبه شور اول کمیسیون هم تغییراتى دادیم.
منشى (یزدى)- به هر حال الان بحثى اگر بخواهد بشود درباره پیشنهادها مى‏شود بحث کرد و درباره اصلش بحث نمى‏توانیم بکنیم.
محمد مؤمن- عرض کنم که این چون جزو اصل یکصد و دهم است و جزو وظایف و اختیارات رهبرى است و قهراً ارتباط پیدا مى‏کند با کمیسیون رهبرى من این جهت را عرض مى‏کنم که على‏القاعده این کلمه «عزل و نصب» تنها که هیچ عبارت دیگرى نباشد این مورد نظر نباید باشد در این رأى‏گیرى، بلکه فقط این‏که رئیس قو قضائیه ذکر شده چون ما تنظیم آن اصل را یک نحو دیگرى که على‏الظاهر خود آقایان هم بهتر بپسندند، تنظیم مى‏کنیم. ما به این صورت گفتیم از اختیارات مقام رهبرى عزل و نصب مقامات ذیل است و همچنین قبول استعفا. یکى از مقامات را هم رئیس قو قضائیه گفتیم. بنابراین ظاهراً باید مراد از این تغییر فعلى همین کلمه رئیس قو قضائیه باشد. این یک مسأله، مسأله دیگرى این‏که عبارت قبلى‏مان بود «عالیترین مقام قضائى» این عبارت لطیفى است. اگر آقایان موافقت بکنند «عالى‏ترین‏
Majlis:2 Volume:2 Sessions:15-28 Page:865
مقام قو قضائیه» باشد به جاى «رئیس قوه قضائیه» فکر مى‏کنم اگر باشد «عالى‏ترین مقام قو قضائیه» عبارت زیباترى است.
منشى (یزدى)- به هر حال این در پیشنهادها بررسى مى‏شود. آن نکته جناب‏عالى هم در آن مرحله سوم قطعاً مورد توجه خواهد بود. در مورد رأى‏گیرى فعلًا این مسأله هست.
محمد مؤمن- اگر خود آقایان کمیسیون موافقت بکنند، به جاى «رئیس قو قضائیه» «عالى‏ترین» خودشان هم فرموده‏اند وى بالاترین مقام قوه قضائیه است. بنابراین اینجا بکنیم «عالى‏ترین مقام قوه قضائیه».
منشى (یزدى)- بله خوب اشکال ندارد درست است. آقاى بیات بفرمایید.
اسداللّه بیات- بسم اللّه الرحمن الرحیم. در تکمیل فرمایش جناب آقاى مؤمن من مى‏خواهم عرض بکنم کمیسیون سوم فقط یک کار مى‏توانست بکند در این اصل، و آن این‏که شوراى عالى قضائى را تبدیل به رئیس بکند یا فقط ...
منشى (یزدى)- همین کار را هم کرده است.
بیات- نه، بیش از این دو سه تا کار دیگر هم کرده که در اختیارات آنها نبوده؛ یکى همان که اشاره فرمودند، عزل و نصب ورئیس قوه قضائیه مربوط به کمیسیون رهبرى است و جزو اختیارات رهبرى باید بحث بشود. کلمه نصب بوده، عزل را شما اضافه کرده‏اید. این از اختیارات کمیسیون سوم نبود. تعیین فقهاى شوراى نگهبان، در آنجا ما آمدیم علاوه بر تعیین، عزل آن را هم آوردیم. این دقیقاً نشان مى‏دهد که این جزو اختیارات رهبرى است و در کمیسیون رهبرى باید بحث و بررسى بشود مضافاً بر این که روى نکته عالى‏ترین هم باز بحث شد، ما هم اعتقادمان این است که این باشد براى بعد. اما اضافه شدن کلمه عزل؛ این جزو مسؤولیت‏هاى کمسیون سوم نبوده.
منشى (یزدى)- بسیار خوب ما در صدد پاسخگویى به این استدلالات نمى‏توانیم باشیم بلکه هیمن وضع را با توجه به نکته‏اى که آقاى مؤمن فرمودند به رأى مى‏گذاریم یعنى تغییر اصلى که تبدیل شوراى عالى قضائى به رئیس قوه است.
عمید زنجانى- درمورد نکته‏اى که جناب آقاى مؤمن گفتند بحث شد در کمیسون. اما ما در مقام تزئین عبارت که نیسیتم. اختیارات شورا در محدود تمرکز است. مقتضاى تمرکز در مدیریت آن است که آنجا که وظیفه‏اى بر عهده غیر مسؤول قضائى کشور، یعنى رئیس قوه قضائیه در امور قضائى به غیر رئیس قوه قضائیه داده شده، ما برگردانیم به رئیس قوه قضائیه. محدود وظیفه کمیسیون 3 این است. بنابراین وقتى مى‏خواهد مسأله نصب و عزل توسط رهبر مطرح بشود خواه ناخواه رئیس قوه قضائیه مطرح خواهد شد. عنوان دیگرى هم اگر منطبق بشود به این عنوان، اشکالى ندارد. ولى عنوان اولیه که مشخص کننده تمرکز هست رئیس قوه قضائیه است. این در مورد مسأله‏اى که جناب آقاى مؤمن مطرح کردند و الا اگر شورا موافق باشد هیچ اشکالى ندارد، یک عبارت قشنگ‏تر از رئیس قوه قضائیه هست. اما آن‏که کمیسیون منظر داشته این است که مقتضاى تغییر بر اساس تمرکز مدیریت این است که ما «رئیس قوه قضائیه» بیاوریم. نکته دومى که آقاى بیات گفتند که اضافه کردن عزل مربوط به کمیسیون اول مى‏توان باشد از محدود وظیفه کمیسیون 3 خارج هست. البته در کمیسیون به هیچ وجه این‏
Majlis:2 Volume:2 Sessions:15-28 Page:866
مسأله مطرح نشده. اما نکته‏اى که من مى‏توانم در توضیح یا جواب مسأله‏اى که ایشان مطرح کردند عرض کنم این است که وقتى ما مسأله نصب را مطرح مى‏کنیم با توجه به آن چه که بر اساس تمرکز در یک کمیسیون دیگر انجام مى‏گیرد خواه ناخواه این مربوط است به تمرکز به عنوان هماهنگى بین دو کمیسیون که کار یک کمیسیون ناقض کار کمیسیون دیگر نباشد. از این بابت که به عنوان یک امر مسلم است ما عزل را هم در اینجا آوردیم و از سوى دیگر وقتى مسأله نصب مطرح مى‏شود خواه ناخواه این نصب به عنوان یک نصب همیشگى غیرقابل عزل نمى‏تواند مطرح باشد براى خاطر این‏که درست است که با تمرکز قو قضائیه منافات ندارد ولى با تمرکز در جاى دیگر منافات خواهد داشت.
رئیس- جناب آقاى عمید من فرمایش‏تان را تتمیم مى‏کنم که نصب و عزل؛ رهبر نصب مى‏کند و رهبر عزل مى‏کند. رئیس قوه قضائیه نصب مى‏شود و عزل مى‏شود پس این یک مطلب مرتبط بین دو طرف است مى‏تواند این قضیه مربوط به این کمیسیون باشد و مى‏تواند مربوط به رهبرى، هر کدام در این قسمت تصرف کنند عیبى ندارد این تتمیم بیان‏شان است.
نایب رئیس (خامنه‏اى)- آقا ببینید این بحث مثل این‏که دارد بى‏خود ادامه پیدا مى‏کند اگر بنا باشد که آقایان قوه قضائیه (کمیسیون 3) اصرار بورزند روى این قضیه باید سه تا رأى‏گیرى کنیم یکى براى تبدیل «عالى‏ترین مقام قضائى کشور» به «رئیس قوه قضائیه» که این کار اصلى شماست، یکى هم آن چه که در بند 6 آمده، یکى هم این‏که آیا عزل را اضافه کنیم یا نه؟ دیگر بحث نکنیم چون واقعاً مطلب روشن است. مسلم در باب کمیسیون این بحث خواهد شد، دیگر حالا چرا ما تکرار کنیم؟
بیات- پیشنهاد حذف هم داریم براى عزل.
منشى (یزدى)- به هر حال چون این بحث‏ها در گزارش کمیسیون یک خواهد شد بنابراین با توجه به آن چیزى که آنجا هست، این کارى که این کمیسیون کرده است الان به رأى مى‏گذاریم اگر رأى آورد خود به خود با آن کارى که آن کمیسیون کرده است بعد در مرحله هماهنگى قضیه حل مى‏شود. اگر این جلسه رأى داد به این‏که این تغییرات باشد.
میرحسین موسوى- براى عزل، حاج آقا، جداگانه رأى بگیرید.
نورى- حاج آقا خامنه‏اى، من یک جمله بگویم در بند 6 نهاد شوراى عالى قضائى که دیوان عالى کشور است را گذاشته‏اند باشد اینجا را نمى‏توانستند تغییر بدهند. شوراى عالى قضائى را باید ...
نایب رئیس (خامنه‏اى)- این را شما به صورت پیشنهاد مى‏توانستید مطرح کنید.
منشى (یزدى)- این بحث شده است، «شوراى عالى قضائى» برداشته شده جایش «رئیس قوه قضائیه» آمده.
عبداللّه نورى- شوراى عالى قضائى را باید مى‏نوشتند رئیس قوه قضائیه.
نایب رئیس (خامنه‏اى)- ببینید حالا این را فکر مى‏کنید باید همین جا بحث کنیم تا قضیه حل بشود؟ طبق آئین‏نامه باید قاعدتاً پیشنهاد مى‏دادید.
منشى (یزدى)- بله درست است شوراى عالى قضائى را برداشتیم جایش رئیس قوه قضائیه گذاشتیم. اینجا هم رئیس دیوان عالى را برداشتیم جایش رئیس قوه قضائیه را گذاشتیم.
Majlis:2 Volume:2 Sessions:15-28 Page:867
این به خاطر تمرکز است. این را بحث کردند در کمیسیون به خاطر تمرکز این کار را کردند، یعنى معتقد بودند که این پیشنهاد به دست رئیس باشد به خاطر تمرکز، حالا در رأى قطعاً معلوم مى‏شود دیگر و قاعدتاً نمى‏توانیم استدلال بکنیم در نفى یا اثباتش. خوب پس اولین پیشنهاد اضافه کردن کلمه «عزل» است یعنى اینجا نصب بوده در قانون ...
نایب رئیس (خامنه‏اى)- آقاى خوئینى‏ها تذکر قانون اساسى دارند بفرمایید.
موسوى خوئینى‏ها- ما یک اصلى در قانون اساسى داریم و آن این است که قاضى را نمى‏توان از سمت خودش عزل کرد مگر بعد از آن‏که جرمش در محکمه ثابت بشود. رئیس قوه قضائیه فرض این است قاضى است به حسب قانون. بناراین اساساً نمى‏شود گفت او را عزل مى‏کنیم مگر برود در محکمه‏اى جرمش ثابت بشود تا او را عزلش بکنند.
منشى (یزدى)- آن به عنوان ریاست قضائى نیست، آن به عنوان ریاست ادارى است.
نایب رئیس (خامنه‏اى)- اصلًا قاضى نیست لزوماً رئیس قوه قضائیه، از کجا معلوم است که قاضى است؟
منشى (یزدى)- در سمت قضاوتش جابجا نمى‏شود در سمت ریاستش است. حالا بحث این جورى درست نیست، بحث این جورى اصلًا خلاف آیین‏نامه است.
موسوى خوئینى‏ها- آن تذکر قانون اساسى بود، دادم.
منشى (یزدى)- جواب این تذکر هم این است که رئیس قوه قضائیه را اگر عزل مى‏کنیم نه یک قاضى را عزل کرده‏ایم بلکه یک رئیس را عزل کرده‏ایم.
موسوى خوئینى‏ها- حاج آقا به عنوان مخبر جواب مى‏دهید یا مدیر جلسه؟
عمید زنجانى- اجازه بدهید من عرض کنم.
نایب رئیس (خامنه‏اى)- لزومى ندارد آقاى عمید.
منشى (یزدى)- اجازه بدهید رد شویم. همان طور که فرمودند یک تغییر این است که کلمه عزل اضافه شده، این را اول به رأى بگذاریم. ما مصوبه اولى‏مان رئیس قوه قضائیه است.
نایب رئیس (خامنه‏اى)- ى عنى تبدیل «عالى‏ترین مقام قضائى کشور» به «رئیس قوه قضائیه».
منشى (یزدى)- این را توضیح دادند، نمى‏دانم باز توضیح لازم است یا نیست؟ یعنى علت این‏که این عنوان عالى‏ترین مقام قضائى را تبدیل کردیم به رئیس قوه قضائیه؛ مختصرى توضیح دادند.
آقایانى که با این تغییر موافق هستند دست‏شان را بلند کنند.
موسوى اردبیلى- ى عنى با چه تغییرى؟
نایب رئیس (خامنه‏اى)- تبدیل بشود به رئیس قوه قضائیه.
منشى (یزدى)- ى عنى وصف روى اسم آمده است (یازده نفر دست بلند کردند) تصویب نشد.
محمد مؤمن- براى عالى‏ترین مقام قوه قضائیه رأى بگیرید.
نایب رئیس (خامنه‏اى)- خوب، حالا این یک پیشنهادى است عالى‏ترین مقام قوه قضائیه این را به رأى بگذارید.
Majlis:2 Volume:2 Sessions:15-28 Page:868
منشى (یزدى)- در این اصل، الان ما بخواهیم این تغییر را بدهیم پیشنهاد ما نیست. پیشنهاد ما در شور اول قبلى بوده حالا اینجا چه چیزى را مى‏خواهیم به رأى بگذاریم؟
میرحسین موسوى- اگر در شور اول تصویب شده باشد مطابق آیین‏نامه مى‏توانیم رأى بگیریم.
منشى (یزدى)- شور اول، داخل پرانتز ما داشتیم.
میرحسین موسوى- مى‏شود رأى بگیریم. در آیین‏نامه هست.
منشى (یزدى)- پس مى‏شود رأى بگیریم. پیشنهاد جناب آقاى مؤمن این است که در بند 2 بشود «نصب عالى‏ترین مقام قوه قضائیه».
موافقین با این پیشنهاد دست‏شان را بلند کنند (اکثر دست بلند کردند) تصویب شد. اصلاح بعد بند 6 است:
 «پس از پیشنهاد رئیس قوه قضائیه» یعنى به جاى پیشنهاد «دیوان عالى کشور» شده پیشنهاد «رئیس قوه قضائیه» که فلسفه‏اش را هم توجیه کردند.
نایب رئیس- مخالف و موافق اگر صحبت نکرده‏اند مى‏توانند صحبت کنند. آقاى نورى مخالف.
عبداللّه نورى- من فکر مى‏کنم این یک بحث جدیدى است در رابطه با آیین‏نامه‏مان که این را هم خودمان روشن مى‏کنیم بدانیم خوب است. بعضى از تغییرات را در کمیسیون‏ها در رابطه با اصول قانون اساسى دادند که این قابل پیش‏بینى براى ما نبوده که رویش پیشنهادى بدهیم که بگوییم اصل بماند یا نماند. این را باید برایش یک فکر کرد که اگر پیشنهاد ندادیم پس بنابراین حالا باید همین تغییر پذیرفته بشود، این به نظر من روشن نیست یعنى چه؟ مطلبى که در رابطه با مخالفت من دارم این است اگر آقایان در رابطه با تمرکز در قوه قضائیه، تشکیلات قوه قضائیه را حذف کرده بودند یعنى مى‏گفتند دیوان عالى کشور بر اساس تشخیصى که خود رئیس قوه قضائیه مى‏دهد به وجود بیاورد، دادستانى بر اساس این معنا داشت که ما اینجا بگوییم تغییر مى‏دهیم. اینجا دیوان عالى کشور را برادران باقى گذاشتند، وظایفش را هم حفظ کردند از یک طرف، از طرف دیگر در بند 6 قانون اساسى هم دیوان عالى کشور را حفظ کرده اند. بنابراین به چه دلیل حالا دیوان عالى کشور بشود رئیس قوه قضائیه؟ اگر بحث تمرکز است تمرکز به معناى این است که اینجا اگر در بند 6 «عفو یاتخفیف مجازات محکومین در حدود موازین اسلامى پس از پیشنهاد شوراى عالى قضائى» بود مى‏فرمودند به دلیل تمرکزى که باید به وجود بیاید، بشود؛ پس از پیشنهاد رئیس قوه قضائیه یا اگر دیوان عالى کشور را حذف کرده بودند در تشکیلات‏شان و وظایفش را نمى‏دادند باز معنا داشت. ولى با توجه به این‏که هم در تشکیلات دیوان عالى کشور را حفظ فرموده‏اند، در اینجا هم شوراى عالى قضائى نبوده تغییر این به نظر مى‏رسد اصلًا در حیطه اختیارات ما نبوده است.
Majlis:2 Volume:2 Sessions:15-28 Page:869
منشى- موافق آقاى خوئینى‏ها.
موسوى خوئینى‏ها- عرض کنم آقاى نورى نباید یادشان رفته باشد، ما در کمیسیون قوه مجریه همین دیروز یا پریروز در آنجاهایى که رئیس دیوان عالى کشور عضو شوراى ریاست جمهورى بود، در این اصلاحیه آوردیم به جاى رئیس دیوان عالى کشور، خود ایشان هم رأى دادند رئیس دیوان عالى کشور در شوراى عالى قضائى، رئیس شوراى عالى قضائى است در آنجاهایى که مى‏گویند سران سه قوه، حضرت امام رئیس دیوان عالى کشور را گذاشته بودند در رؤساى سه قوه، و نه شوراى عالى قضائى را. بنا براین پس چون کمیسیون دیده و درست هم دیده که پیشنهاد عفو یک کار است که باید رئیس دستگاه قضائى شناخته مى‏شد، حالا چون رئیس قوه قضائیه غیر از رئیس دیوان عالى کشور است، و رئیس دیوان عالى کشور از این به بعد زیر نظر رئیس قوه قضائیه است. علیهذا بجا بوده است که با پیشنهاد رئیس قوه قضائیه باشد، نه رئیس دیوان عالى کشور.
منشى (یزدى)- رأى بگیریم. توضیح دیگرى هم لازم نیست، آقایانى که با این تغییرت یعنى در بند 6 پس از «پیشنهاد رئیس قوه قضائیه» به جاى «پس از پیشنهاد دیوان عالى کشور ...»
سید هادى خامنه‏اى- سؤال دارم.
نایب رئیس (خامنه‏اى)- بگذارید رأى بگیریم.
سید هادى خامنه‏اى- باید اول معلوم شود که مسؤولیت بند 6 رئیس دیوان عالى کشور، به دلیل مسؤولیت وى به عنوان ریاست دیوان عالى است یا به عنوان ریاست شوراى عالى قضائى؟ اگر فرض اول درست باشد نباید در اینجا به جاى رئیس دیوان عالى، رئیس قوه قضائیه را قرار دهیم ولى اگر فرض دوم درست باشد، حتماً باید تغییر فوق انجام گیرد.
نایب رئیس (خامنه‏اى)- بعضى از سؤال‏ها ماهیت اعتراضى و اشکالى دارد، این است که گفتیم بگذارید رأى بگیریم بعد سؤال کنید.
عمید زنجانى- به هر جهت من یک توضیحى بدهم.
منشى (یزدى)- نه دیگر بحثى نمى‏خواهد بکنیم روشن است، جواب را آقاى خوئینى‏ها دادند مسأله همین بود یعنى جواب حضرت عالى هم همان است که آقاى خوئینى‏ها فرمودند. جوابش این است که به عنوان ریاست است. همین که ایشان جواب دادند.
نایب رئیس (خامنه‏اى)- رأى بگیرید.
منشى (یزدى)- آقایانى که با این اصلاح موافق هستند دست‏شان را بلند کنند (اکثر دست‏شان را بلند کردند) تصویب شد. بسیار خوب اصل بعد را بفرمایید.
عمید زنجانى (مخبر کمیسیون)- اصل یکصد و سى‏ام: در هنگام غیبت یا بیمارى رئیس جمهور ...
نایب رئیس (خامنه‏اى)- آقاى عمید یک لحظه اجازه بفرمایید.
حسن حبیبى- بنده در اصل 121 پیشنهاد دارد.
منشى (یزدى)- قبل از اصل 130؟ بفرمایید.
دکتر حسن حبیبى- بسم اللّه الرحمن الرحیم، در اصل 121 هم همین بحثى که همین‏
Majlis:2 Volume:2 Sessions:15-28 Page:870
الان مطرح بود؛ در مورد رئیس دیوان عالى کشور که از اتفاق اینجا «رئیس دیوان عالى کشور» است و نه «دیوان عالى کشور» مطرح است. در اصل 121 که مسأله سوگند رئیس جمهور است آمده است که رئیس جمهور در مجلس شوراى اسلامى در جلسه‏اى که با حضور رئیس دیوان عالى کشور و اعضاى شوراى نگهبان قانون اساسى تشکیل مى‏شود؛ به ترتیب زیر سوگند یاد مى‏کند. این اصل را در کمیسیون نرسیدیم بحث کنیم یا به هر حال بحث نشد، رئیس دیوان عالى کشور به همین ترتیب مانده. پیشنهاد من این است که «رئیس دیوان عالى کشور» به «رئیس قوه قضائیه» تبدیل بشود. در اینجا من یک توضیحى خدمت‏تان عرض کنم. اصلًا این شوراى عالى قضائى دست‏پخت پیش‏نویس قانون اساسى است. در پیش‏نویس قانون اساسى پیشنهاد شده بود عده‏اى از مستشاران دیوان عالى کشور، دادستان کل و رئیس دیوان عالى کشور که ریاست شورا را به عهده دارد. یعنى متن پیش‏نویس این طور بود، رئیس دیوان عالى کشور که ریاست شورا را به عهده دارد. شوراى عالى قضائى، شده رئیس دیوان عالى کشور دادستان کل و 3 نفر قاضى. در بسیارى از اصول هم رئیس دیوان عالى کشور که آمده به این دلیل آمده بوده که مى‏خواسته‏اند بگویند یکى از اعضاى شوراى قضائى گفته‏اند رئیسش باشد، رئیسش هم کیست؟ رئیس دیوان عالى کشور. در بسیارى از این اصول این بوده. این نکته‏اى که جنبه تاریخى و سابقه تاریخى قضیه است اما در این اصل عنایت بفرمایید یک نکته‏اى البته مطرح شد که رئیس دیوان عالى کشور را براى این گذاشتند در این جلسه باشد، چون بعدها دیوان عالى کشور به این جرائم رسیدگى مى‏کند. ببینید اگر حنث قسمى اتفاق افتاده است رسیدگى بکند، این خیلى مهم نیست آن حنث قسم را زا تلویزیون هم مى‏شود دید. معلوم مى‏شودکه این اتفاق اتفاده است یا نیافتاده. آن‏چه که اهمیت دارد این بوده که مجموعه آن سران قواى کشور در جلسه‏اى که رئیس جمهور مى‏خواهد سوگند بخورد در آنجا حضور داشته باشند کما این‏که شوراى نگهبان هم حضور دارند در صورتى که در عدم کفایت سیاسى رئیس جمهور که قانونش هم تصویب شده من همین امروز نگاه مى‏کردم روى سابقه وقتى که عدم کفایت تصویب شد بلافاصله خدمت رهبر عرض شد و نرفت شوراى نگهبان، آن تصویب، پس شوراى نگهبان در اینجا چه حضور دارد؟ شوراى نگهبان براى این در آن جلسه سوگند حضور دارد که مجموعه آن کسانى که ما مى‏گوییم سران کشور حضور داشته باشند. حالا اینجا وقتى که ما آمدیم رئیس قوه قضائیه را به عنوان رئیس دستگاه شناختیم این رئیس دیوان عالى کشور را بایستى که تبدیل بکنیم به رئیس قوه قضائیه تا این‏که با این مجموعه منطق بخواند. این پیشنهاد بنده است.
منشى (یزدى)- اگر مخالف ندارد رأى بگیریم.
محمد مؤمن- پیشنهاد قبلى کمیسیون هم بوده است.
عمید زنجانى- جزو مصوبه کمیسیون است.
آذرى قمى- آنجا بحث شد و رأى نیاورد.
منشى (یزدى)- حالا اگر مخالفى ندارد مى‏توانیم به رأى بگذاریم. آقایانى که با این اصلاحیه یعنى تغییر «رئیس دیوان عالى کشور» در اصل 121 به «رئیس قوه قضائیه» موافق هستند دست‏شان را بلند کنند. (اکثر دست‏شان را بلند کردند) تصویب شد.
Majlis:2 Volume:2 Sessions:15-28 Page:871
عمید زنجانى (مخبر کمیسیون)- اصل 130: در هنگام غیبت یا بیمارى رئیس جمهور شورایى به نام شوراى موقت ریاست جمهورى مرکب از نخست وزیر، رئیس مجلس شوارى اسلامى و رئیس قوه قضائیه وظایف او را انجام مى‏دهد مشروط بر اینکه عذر رئیس جمهور بیش از 2 ماه ادامه نیابد و نیز در مورد عزل رئیس جمهور یا در موردى که مدت ریاست جمهورى سابق پایان یافته و رئیس جمهور جدید بر اثر موانعى هنوز انتخاب نشده، وظایف ریاست جمهورى بر عهده این شورا است.
میرحسین موسوى- این اصل مال وظایف کمیسیون شماره 2 است. ما یک تغییرات کلى در این داده‏ایم و البته رئیس قوه قضائیه هست، منتها در یک ارتباط دیگر ماهیتش عوض شده براى هیمن طرح شما این جور جزو اختیارات کمیسیون 2 مى‏رود. موقعى که آن مطرح است ممکن است این هم به عنوان یک پیشنهاد مطرح بشود ما اشکال نمى بینیم ولى ما مى‏دانیم که آن را مطرح بکنیم، این اصلًا منتفى خواهد بود.
رئیس- شما براى این رأى مى‏گیرید.
میرحسین موسوى- اگر رأى نیاورد خوب برمى‏گردیم به همین چون الان این تغییر چندانى با آن چیزى که فعلًا در قانون اساسى هست نیافته است.
ما تقریباً قطعى مى‏دانیم که ان شاء اللّه تصویب خواهد شد. اگر تصویب نشود طبیعى است که ما به اصل قانون اساسى فعلى برخواهیم گشت و در آنجا به طور قهرى این رئیس قول قضائیه عوض خواهد شد براى همین ما تقاضا مى‏کنیم که این عقب بیفتد.
منشى (یزدى)- اگر اجازه بفرمایید الان این به عنوان یک گزارش کمیسون هست به رأى گذاشته بشود اگر تصویب شد این تغییر وقتى آن اصل کل عوض مى‏شود خود بخود این تغییر هم عوض مى‏شود و ما الان بر اساس یک چیزى که آنجا نمى‏دانى به کجا منتهى خواهد شد، از این بگذریم ممکن است باز یک مشکلى برایمان پیش بیاید. طبعاً آنجا وقتى آن کلى تصویب مى‏شود این اصلاح مى‏شود و در مرحله سوم هم که هماهنگى ایجاد مى‏شود مسأله حل مى‏شود. پس این تغییرات اینجا را فعلًا به رأى بگذاریم.
عمید زنجانى- پس این موکول مى‏شود به شور سوم.
سید هادى خامنه‏اى- این یک مقدار کار، کار آیین‏نامه‏اى است و در این مورد یک مقدارى براى مسائل دیگر هم که پیش مى‏آید فکرى بشود، یعنى کارشناسى که آیا تغییرات در اینجا بیشتر در حیطه کار کمیسیون 2 است یا 3؟ اگر آنها مثلًا این تصمیم‏شان تصویب شد به کلى موضوع این منتفى مى‏شود. رأى گیرى شما به این معنا خواهد بود که وقتى آن تصویب شد دیگر شما این مصوبه را نادیده خواهید گرفت.
منشى (یزدى)- ى عنى اگر آن تصویب شد این هم تصویب شده است خودبخود، چون مصوبات هماهنگ مى‏شود در آیین نامه هم داریم که در مرحله سوم مجموعه مصوبات باید با سایر اصول هم هماهنگ بشود. اگر این به عنوان کمیسیون قضائى تصویب شد. به عنوان کمیسیون دوم، باز یک مصوبه‏اى داشتیم که با این هم تفاوتى پیدا کرد خودبخود در مرحله سوم این هماهنگى ایجاب مى‏کند که به یک چیز واحدى برسیم. پس الان ما نمى‏توانیم بگذاریم.
Majlis:2 Volume:2 Sessions:15-28 Page:872
سید هادى خامنه‏اى- اولویت مال کدام است؟
منشى- در این جهت الان اولویت مال این کمیسیون است، ولى در جهات دیگر مسلماً اولویت مال آن کمیسیون است.
میرحسین موسوى- ى ک نکته را بنده بگویم، شاید مسأله حل بشود. این تغییرى که برادران از حیث وظایف خودشان است فقط سر این‏که مى‏خواهند رئیس دیوان عالى کشور عوض بشود، و هر جایى این مسأله است بشود رئیس قوه قضائیه. آن تغییرى که ما دادیم کلًا در رابطه با تمرکز قوه مجریه است و یک تغییر اساسى صورت گرفته به خاطر این‏که در قوه مجریه خوب یک تغییرات اساسى دارد صورت مى گیرد. آنجا هم هر اصلى که یک نوع برگشت به قوه قضائیه داشته باشد طبیعى است که رئیس قوه قضائیه خواهد آمد. یعنى به همین تغییرى که برادران اینجا دادند، منتها این اصل را ما آنجا یک تغییرات عمده دادیم با توجه به این مسأله اینجا مطرح بشود.
منشى (یزدى)- پس به همین ترتیب رأى گرفته مى‏شود آقایانى که با این اصلاح به همین کیفیتى که توضیح داده شد موافق هستند دست‏شان را بلند کنند (اکثر دست‏شان را بلند کردند) تصویب شد. اصل بعدى را بخوانید.
عمید زنجانى (مخبر کمیسیون)- اصل 157- به منظور انجام مسولیت‏هاى قوه قضائیه در کلیه امور قضائى و ادارى و اجرایى مقام رهبرى یک نفر مجتهد عادل و آگاه به امور قضائى و مدیر و مدبر را براى مدت 5 سال به عنوان رئیس قوه قضائیه تعیین مى‏نماید. وى بالاترین مقا قوه قضائیه و داراى وظایف زیراست:
1- ایجاد تشکیلات لازم در دادگسترى به تناسب مسؤولیت‏هاى اصل 156.
2- تهیه لوایح قضائى مناسب با جمهورى اسلامى.
3- استخدام قضات عادل وشایسته و عزل و نصب آنها و تغییر محل مأموریت و تعیین مشاغل و ترفیع آنان و مانند اینها از امور ادارى طبق قانون.
در توضیح این اصل باید من عرض کنم که این اصل در قسمت اول گزارش شور اول کمیسیون در شورا کلیاتش به تصویب رسیده، در شور دوم بر اساس پیشنهادهایى که شده تغییرى در متن آن‏چه که در شور اول به جلسه عمومى تقدیم شده یک تغییراتى داده شده. اولًاً مدت که حذف شده بود، مدت تثبیت شده؛ و ثانیاً این مسأله بالاترین مقام قوه قضائیه هم اضافه شده و دقیقاً هم محتواى این اصل بر اساس تمرکز در مدیریت قوه قضائیه است که کلیه مسائل قضائى و امور قضائى اعم از قضائى بالمعنى الاخص، یا ادارى و اجرائى به رئیس قوه قضائیه تفویض شده و از طرف مقام رهبرى با شرایطى که ذکر شده و تغییرى در شرایط داده نشده، توسط مقام رهبرى براى مدت 5 سال تعیین مى‏شود. بنابراین گزارش کمیسیون دقیقاً همان گزارشى است که در شور اول قسمت اول گزارشش تقدیم شورا شده است و تغییرى با شور اول چندان داده نشده جز همان دو موردى که به عرض رسید.
منشى (یزدى)- در خصوص این، پیشنهاد خاصى نبوده است.
موسوى خوئینى‏ها- بنده توضیحى عرض کنم.
منشى (یزدى)- بفرمایید.
Majlis:2 Volume:2 Sessions:15-28 Page:873
موسوى خوئینى‏ها- من بر اساس تجربه‏اى که در ارتباط با این مسأله داشتیم، پیشنهادى کردم که این هم به رئیس قوه قضائیه مربوط مى‏شود هم به رئیس دیوان عالى کشور و هم به وزیر دادگسترى. من چیزى که فرستاده بودم خدمت آقایان در کمیسیون این است: پیشنهاد مى‏شود در ذیل وظایف هر یک از رئیس قوه قضائیه و رئیس دیوان عالى کشور و وزیر دادگسترى این جمله اضافه بشود و آن جمله این است: و هر وظیفه‏اى که طبق قانون به وى محول مى‏شود. این مسأله از اینجا ناشى شده که ما هم در تجربه برخورد کردیم در گذشته، شوراى عالى قضائى آمد، برخى یا وظایف ادارى و اجرائى‏اش را به عنوان معاونت محول کند به وزیر دادگسترى، همین حدود یک سال پیش تقریباً در مجلس شوراى اسلامى هم تصویب شد که شوراى عالى قضائى، امور ادارى و اجرائیاتش را تفویض کند به وزیر دادگسترى، که وزیر دادگسترى در این قسمت به سمت معاون شورا انجام وظیفه کند. تصویب شد در مجلس شوراى اسلامى رفت، در شوراى نگهبان خلاف قانون اساسى تشخیص داده شد، به این جهت که در قانون اساسى وظیفه وزیر دادگسترى مشخص شده و بیش از آن چیزى که در قانون اساسى گفته شده نمى‏شود کار دیگرى به او محول کرد.
منشى (یزدى)- عذر مى‏خواهم جناب آقاى خوئینى‏ها، اگر موافق باشید چون سه تا پیشنهاد هست آن که مربوط به اینجا هست، الان توضیح بفرمایید تا آن که مربوط به وزیر هست و رئیس دیوان، چون همه اینها امروز صبح در کمیسیون بحث شده اگر آن که مربوط به این اصل است الان توضیح بفرمایید و جوابش را بدهیم، بهتر است.
موسوى خوئینى‏ها- مربوط به این اصل است، من استدلالش را دارم عرض مى‏کنم. به عنوان مثال و نمونه؛ چون در آنجا این مثال را داریم سابق شورا بوده حالا رئیس قوه قضائیه، چون ما مثال نداشتیم که مثالش را عرض کنم. به هر حال بعد ما برویم در مجمع تشخیص مصلحت آنجا تصویب شده که شوراى عالى قضائى مى‏تواند این اختیاراتش را در امور ادارى و اجرائى به وزیر دادگسترى بدهد. این تجربه‏اى بود که ما از این تجربه استفاده کردیم که بنده پیشنهاد کردم هم در مورد رئیس قوه قضائیه هم رئیس دیوان عالى کشور و هم وزیر دادگسترى. اما دادستان کل را نگفتند، چون اینجا پیشنهاد حذف دارند هنوز هم اگر چنانچه مسأله‏اى در کشور اتفاق افتاد، یا یک امر مهمى بود که مجلس شوراى اسلامى خواست بگوید در انجام این امر مهم این وظیفه مثلًا بر عهده رئیس قوه قضائیه باشد، یا رئیس قوه قضائیه و مثلًا رئیس مجلس، یک کس دیگرى از مسؤولان طراز بالاى کشور. امر از نظر اهمیت به قدرى است که در مملکت مى‏خواهند ... یعنى به نظر مى‏رسد مصلحت اندیشان نظام، مجلس شوراى اسلامى، یا مقام رهبرى، احساس مى‏کند این کار را او مى‏تواند انجام بدهد به لحاظ اهمیتى که آن کار دارد. وقتى که مجلس بخواهد یک چنین قانونى بگذارند بگوید آن آقا این کار را بکند، قهراً خلاف قانون اساسى خواهد شد براى این‏که اگر مواردى این چنین اتفاق اتفاد که مجلس خواست طى یک قانون وظیفه‏اى را بر عهده رئیس قوه قضائیه بگذارد که در قانون اساسى ذکر نشده است آن وظیفه براى این‏که منعى از نظر قانون اساسى نباشد این جمله را اضافه کنید هم چنانکه در رابطه با وزیر دادگسترى هم پیشنهاد مى‏کنیم اضافه بشود، همان طورى که راجع به رئیس دیوان عالى کشور. رئیس دیوان عالى کشور کارش‏
Majlis:2 Volume:2 Sessions:15-28 Page:874
اداره دیوان عالى کشور است، و رئیس شعبه اول دیوان عالى کشور هم هست. حالا اگر بیش از این یک مسأله قضائى مهمى در کشور وجود پیدا کرد خواست قانون‏گذار یا مقام رهبرى به رئیس دیوان عالى کشور بگوید این کار را شما انجام بدهید، قهراً خواهند گفت این خلاف وظایفى است که در قانون اساسى احصاء شده و نمى شود چنین اختیارى را به او تفویض کرد. على‏هذا پیشنهاد بنده این است که در ذیل این بند 1، 2، 3 که وظایف رئیس قوه قضائیه آمده اضافه بشود، حالا عبارتش را من خیلى دقیق ننوشته‏ام «و هر وظیفه‏اى که طبق قانون به وى محول مى‏شود یا بر عهده وى گذاشته مى‏شود» تقریباً یک عبارت این جورى.
منشى (یزدى)- مخالف اگر هست بفرمایید.
مؤمن- من مخالفم.
منشى (یزدى)- به عنوان مخالف مى‏توانید صحبت کنید.
محمد مؤمن- بسم اللّه الرحمن الرحیم. الان اگر که ما این سه عنوان را (البته اشکالى هست به حصر) این سه وظیفه را به عهده رئیس قوه قضائیه گذاشتیم هدف قانون اساسى این است که خوب البته منحصراً وظیفه‏اى که او دارد این است. شما بخواهید بفرمایید که مجلس یا رهبر مى‏تواند، خوب این اصلًا خلاف آن هدفى است که در مقام شمارش وظایف رئیس قوه قضائیه است. آن جهت هم که مى‏فرمایید اتفاقاً همین طور بود یعنى به خاطر این‏که منحصراً به حسب قانون اساسى مربوط به شوراى عالى قضائى بود آن اختیارات و مجلس خواست اختیار بدهد به اینها یعنى (به شوراى عالى قضائى) که بتواند بعضى از اختیارات خودش را به وزیر محول بکند گفتیم خلاف قانون اساسى است. البته مجمع تشخیص مصلحت با توجه به اختیاراتى که حضرت امام دادند حل کرد قضیه را. الان این مشکل را که اعطاء بعضى از اختیارات به وزیر باشد آقایان پیش بینى کرده‏اند ولى ما اگر بیاییم و بگوییم که هر چه را مجلس خواست مى‏تواند به اینها واگذار بکند اصلًا این با هدفى که منحصر ساختن مسؤولیت‏هاى رئیس قوه قضائیه است منافات دارد.
منشى (یزدى)- آقاى حبیبى به عنوان موافق بفرمایید.
حسن ابراهیم حبیبى- تا آنجا که من یادم است امروز صبح آن سه پیشنهاد دیگر را که وظایف به عهده دادستان کل، چون بعد از پیشنهاد حذف این بود که بر طبق قانون هر وظیفه و همین طور وزیر دادگسترى و رئیس دیوان عالى کشور را بحث کردیم، ولى ظاهراً این از قلم افتاد و رئیس قو قضائیه را ...
عمید زنجانى- خیر، تصویب شد.
حسى ابراهیم حبیبى- حالا اگر هم بوده، من یادم نیست.
عمید زنجانى- در مورد اصل 169، رئیس دیوان عالى کشور دقیقاً این پیشنهاد تصویب شد، مسؤولیت‏هاى دادستان کل ...
حسن حبیبى- آن که در مورد دادستان کل است. در مورد رئیس قوه قضائیه، تا آنجایى که من خاطرم است صحبت نشد اصلًا. من موافق هستم به همان دلیلى که جناب آقاى خوئینى‏ها فرمودند و جناب آقاى مؤمن هم مى‏فرمایند که این طور بود دقیقاً به همین دلیل. یعنى قانون اساسى اگر حصر بکند و ما این حتمال را بدهیم که برخى از مصالح ایجاب‏
Majlis:2 Volume:2 Sessions:15-28 Page:875
مى‏کند که برخى از اختیارات را بدهیم نمى‏توانیم. فقط نکته در این است که آیا این مصلحت ایجاب مى‏کند یا نمى‏کند؟ اگر ایجاب مى‏کند ما الان دست‏مان را نبندیم که بعداً مجبور بشویم که احتمالًا بیائیم مجمع تشخیص. نکته در این است. در این‏که احتمال دارد برخى مسائل باشد که مربوط به قوه قضائیه باشد نه این‏که مربوط به قوه اجرایى و قوه مقننه، بلکه در حیطه وظایف قوه قضائیه باشد و خارج از این سه نکته باشد، یعنى دادن تشکیلات، تدوین لوایح، عزل و نصب قضات، نکات دیگرى مى‏تواند باشد مثلًا فرض کنید که ما برخى از سازمان‏ها را داریم که این سازمان‏ها مثل سازمان ثبت اسناد و املاک کشور، مثل روزنامه رسمى. تمام اینها در حال حاضر به نحوى از انحاء به دستگاه قضائى و دادگسترى مربوط است. اگر که رئیس قوه قضائیه فرض کنید بخواهد که عضویتش را در مجمع عمومى روزنامه رسمى به وزیر دادگسترى محول بکند، یا اصلًا بیاید بگویدکه ما روزنامه رسمى را مى‏خواهیم که از حیطه اقتدارات دادگسترى خارجش بکنیم این را نمى‏تواند حتى پیشنهادش را بدهد چرا؟ براى این‏که این جزو وظایفش نیست که تشکیلات را کم و زیاد بکند. یعنى یک چیزها و یک کارهاى تشکیلاتى و یک کارهائى در حیطه دستگاه قضائى هست که احتمال زیاد هم دارد که جنبه تشکیلاتى داشته باشد و این مسائل را رئیس قوه قضائیه مطابق قانون بخواهد به دیگرى واگذار کند و نتواند. اگر که ما بند 4 را به این ترتیب در بیاوریم که وظایف دیگرى که طبق قانون براى وى تعیین مى‏شود یا به وى محول مى‏شود این را بگذاریم البته در حیطه دستگه قضائى و نه در قوه مقننه یا مجریه، یعنى قانون نگوید که او مى‏تواند قانون‏گذارى بکند، قانون نگوید که او مى‏تواند که فرض کنید که مثلًا راهنمائى و رانندگى را هم اداره بکند و بلکه وظایفى که در قوه قضائیه است اگر به عهده‏اش ... یعنى اجازه داشته باشد که قانوناً به دیگرى محول بکند یا متعهد و متصدى‏اش بشود شاید که به نفع دستگاه باشد که هر روز خداى نکرده یا تجاوز از قانون نکند یا در برخى موارد به تذکر نینجامد.
منشى (یزدى)- مخبر مى‏تواند توضیح بدهد.
عمید زنجانى (مخبر کمیسیون)- در مورد پیشنهادى که جناب آقاى خوئینى‏ها مطرح کردند در کمیسیون بحث شد. البته به صورت کلى و بالاخص در مورد اصل 162 و در مورد دادستان کل. اما در مورد رئیس قوه قضائیه به نظر مى‏رسد که چندان تناسبى با تمرکز ندارد، یعنى اگر بخواهد قانون «یعنى مجلس» وظائفى بر عهد رئیس قوه قضائیه بگذارد در حقیقت به معناى محدود کردن اختیارات رئیس قوه قضائیه‏اى است که از طرف رهبر تعیین مى‏شود. تعیین رئیس قوه قضائیه از طرف رهبر است آن وقت مجلس بیاید اختیارات او را محدود کند براى این‏که این قانون یقیناً مسؤولیت‏هایى روى دوش او خواهد گذاشت و اختیارات او را محدود خواهد کرد. حالا شما نپذیرید، ما مقید نیستیم که حتماً شما بپذیرید. ولى آن که تصور کلى کمیسیون هست به این صورت است که تمرکز ایجاب مى‏کند، که کلیه اختیارات مربوط به قوه قضائیه بدون این‏که محدودیتى داشته باشد در دست رئیس قوه قضائیه باشد. و لذا در مورد بند اول اصل 157 خیلى بجا بود که اینجا طبق قانون بیاید ایجاد تشکیلات لازم در دادگسترى به تناسب مسؤولیت‏هاى اصل 156 طبق قانون. ولى آقایان موافقت نکردند در کمیسیون، گفتند اگر شما بیایید ایجاد تشکیلات لازم را طبق قانون بکنید این اختیارات‏
Majlis:2 Volume:2 Sessions:15-28 Page:876
رئیس قوه قضائیه را محدود مى‏کند و به همین دلیل با وجودى که پیشنهاد شد، این پیشنهاد رد شد. من نظر کمیسیون را دارم عرض مى‏کنم، روى این اصل به خاطر مسأله تمرکز مورد بحث قرار نگرفت و تصویب هم نشد.
منشى (یزدى)- پس حالا این پیشنهاد مطرح است که بند 4 اضافه بشود به این کیفیت: «وظایف دیگرى که بر طبق قانون به عهده وى گذاشته مى‏شود» موافقین با این پیشنهاد دست بلند کنند (6 نفر دست بلند کردند) تصویب نشد.
حسن حبیبى- من یک تذکرى دارم.
منشى (یزدى)- بفرمایید.
حسن حبیبى- در این اصل چون یک پیشنهاد حذف دادستان کل هست، من فقط حقم را مى‏خواهم محفوظ نگه دارم. اگر اصل حذف، یعنى مطلب مربوط به حذف دادستان خداى نکرده تصویب شد، من در بند 1 همین اصل پیشنها دارم این حق محفوظ بماند که مجدداً برگردیم به این اصل.
منشى (یزدى)- پیشنهاد مکتوب است؟
حسن حبیبى- پیشنهاد مکتوب است بلى.
محمد مؤمن- جناب آقاى یزدى، من هم یک تذکرى دارم که از کمیسیون سؤال کنیم.
منشى (یزدى)- البته بعد از تصویب روى این نمى‏توانیم، بحث کنیم.
محمد مؤمن- خیر، قبل از تصویب باید مطرح بشود.
منشى (یزدى)- منظور این است که این تصویب شده است.
محمد مؤمن- رأى نگرفتیم.
منشى (یزدى)- عرض مى‏کنم روى این رأى گرفتیم و تمام شد. اصل 157 تمام شد پیشنهاد رأى نیاورد این اصل هم کلیاتش رأى آورده است و الان در شور دوم باید رأى‏گیرى کنیم قبل از رأى‏گیرى ...
محمد مؤمن- من یک سؤال از کمیسیون دارم و آن این است که خود کمیسیون الان در اصل 91 یکى از وظائف رئیس قوه قضائیه را معرف 6 نفر حقوقدان به مجلس مى‏داند و در اصل 121 باز به جاى رئیس دیوان عالى کشور، رئیس قوه قضائیه گذاشته شد. در اصل 130 رئیس قوه قضائیه احتمالًا اگر شوراى ریاست جمهورى تصویب بشود از وظایفش این است که عضو آن شورا باشد. آیا نظر کمیسیون این است که این‏که مى‏گوید داراى وظایف زیر است که ظهور در حصر دارد دفع این تناقض چه جور مى شود که انحصار فهمیده مى‏شود و آنجا هم نیست؟
منشى (یزدى)- این مسأله در کمیسیون، من یادم است که بحث شد هیچ کدام از ما نمى‏گفتیم که معناى این، این است که قانون‏گذار نمى‏تواند دربار اینها چیزى بگوید. همین اصطلاحى که آقاى عمید گفتند که نخواستیم دستش را ببندیم که طبق قانون بگوییم، یعنى هم خودش و هم قانون‏گذار مى‏تواند در خصوصیات چیزى برایش بگذارد. در تشکیلات قانون مى آید خصوصیات را مى‏گوید.
محمد مؤمن- این غیر از فرمایش آقاى موسوى خوئینى‏ها است. یعنى خلاصه من‏
Majlis:2 Volume:2 Sessions:15-28 Page:877
مى‏خواهم بگویم اگر بند چهار به این صورت: سایر وظایفى که در این قانون (یعنى قانون اساسى) به عهد وى گذاشته شده، اگر این اضافه بشود رفع مشکل مى‏شود.
منشى (یزدى)- بسیار خوب، این تذکر جناب آقاى مؤمن بود. الان مصوب ما در اصل یکصدو پنجاه و هفتم پیشنهاد دیگرى ندارد کلیات این هم بحث شده است ...
حسن حبیبى- آقاى یزدى من پیشنهاد دارم، منتها معلق به این است که حذف دادستان اگر رأى آورد ...
منشى (یزدى)- از نظر آیین‏نامه‏اى دیگر بحث نمى‏توانیم بکنیم، باید رأى بگیریم آقایانى که با این اصل با همین کیفیتى که خوانده شد موافق هستند دست‏شان را بلند کنند (اکثر دست‏شان را بلند کردند) با 14 رأى موافق تصویب شد. اصل بعدى را بخوانید.
خزعلى- اینجا یک اصلاح لفظى راجع به اصل قبل دارم. حالا که اینجا ما گفتیم «وى بالاترین مقام قوه قضائیه است» تقاضا مى‏کنم در اصل 110 «عزل و نصب عالى‏ترین» را مبدل به «عزل ونصب بالاترین مقام قوه قضائیه» کنیدکه انسجام لفظى برقرار بشود.
منشى (یزدى)- ى عنى کلم «عالى‏ترین» بشود «بالاترین» این اصلاح لفظى است و مى‏شود این کار را کرد. ظاهراً با این اصلاح هم آقایان موافقند و رأى هم نمى‏خواهد چون اصلاح لفظى است. در عین حال آقایانى که موافق هستند این کلم «بالاترین» تبدیل به «عالى‏ترین» بشود به خاطر توافق رأى بدهند (اکثر موافق بودند) این هم تصویب شد. اصل بعدى را بخوانید.
طاهرى خرم آبادى- اینجا ابهام است برطرف کنید.
منشى (یزدى)- ما نمى توانیم ابهام را برطرف کنیم. اگر ابهام دارد خوب دارد دیگر! فعلًا تصویب شد و گذشتیم و دیگر نمى‏توانیم برطرف کنیم. اصل بعدى را بخوانید و بفرمایید.
عمید زنجانى (مخبر کمیسیون)- اصل بعدى، اصل یکصد و پنجاه و هشتم است که این اصل کلًا حذف شده چون این اصل مربوط به شوراى عالى قضائى بوده و شوراى عالى قضائى چون تبدیل به «رئیس قوه قضائیه» شده لذا اصل یکصد و پنجاه و هشتم حذف شده.
منشى (یزدى)- این ظاهراً دیگر بحث نمى‏خواهد. آقایانى که با این حذف موافق هستند دست‏شان را بلند کنند. (اکثر دست‏شان را بلند کردند) این هم تصویب شد. اصل بعدى را قرائت بفرمایید.
عمید زنجانى (مخبر کمیسیون)- اصل یکصد و شصتم: وزیر دادگسترى مسؤولیت کلى مسائل مربوط به روابط قوه قضائیه با قوه مجریه و قوه مقننه را بر عهده دارد و از میان کسانى که رئیس قوه قضائیه به رئیس جمهور پیشنهاد مى‏کند انتخاب مى‏گردد.
رئیس قوه قضائیه مى‏تواند اختیارات تام مالى و ادارى و نیز اختیارات استخدامى غیر قضائى را به وزیر دادگسترى تفویض کند. در این صورت وزیر دادگسترى داراى همان اختیارات و وظایفى خواهد بود که در قوانین براى وزراء به عنوان عالى‏ترین مقام اجرائى پیش‏بینى مى‏شود.
در مورد این اصل توجه سروران را به چند نکته من معطوف مى‏دارم.
یکى مربوط به رئیس قوه قضائیه است که به جاى شوراى عالى قضائى اصلاح شده.
Majlis:2 Volume:2 Sessions:15-28 Page:878
و نکت دوم این است که وظایف جدید غیر از وظایفى که در قانون اساسى فعلى، در اصل یکصد و شصتم براى وزیر دادگسترى منظور شده، اختیارات و وظایف جدید معین شده. من لازم به تذکر مى‏دانم که این تغییر در مورد پیشنهاد قبلى کمیسیون هم هست. کمیسیون قبلًا چنین پیشنهادى نداشته. این پیشنهاد جدیدى در شور دوم است که تقدیم به جلس عمومى شورا شده است. عنایت بفرمایید با توجه به اظهاراتى که جناب آقاى دکتر حبیبى بارها هم در کمیسیون، هم در شورا حالا به صورت رنج نامه یا رنج گفتار یا به هر شکلى گفته‏اند روشن بود این‏که وزیر دادگسترى فقط مسؤولیت مربوط به رابط بودن بین قو قضائیه و قو مجریه و قو مقننه را داشته باشد در حکم یک پستچى یا نامه‏رسان و امثال اینها مى‏شد، و گویا براى وزیر دادگسترى بودن یک چنین مسؤولیت‏هاى کوچک، شایسته و مناسب نبود. به همین دلیل چون وزیر دادگسترى حذف نشد، به دلیل این‏که کمیسیون دیدش این بود که کمیسیون در حدود مسؤولیت و وظائفش نیست، اختیاراتش نیست که وزیر دادگسترى را حذف کند، چون وزیر دادگسترى از قانون اساسى حذف نشد، لذا مسؤولیت‏ها و اختیارات متناسب با مقام وزارت بر عهد وزیر دادگسترى گذاشته شد. در این اصل پیشنهادهایى هم بود که به جاى وزیر دادگسترى، معاونت ادارى و اجرایى رئیس قو قضائیه عهده‏دار این مسائل باشد. اما به دلیل همین مسأله تمرکز، و به دلیل این‏که بعضى از مسائلى که خارج از محدوده وظایف و اختیارات کمیسیون هست به تصویب نرسید، و وزیر دادگسترى ابقاء شد. بعد از ابقاء وزیر دادگسترى و حفظ مسؤولیتى که در اصل یکصد و شصتم قانون اساسى فعلى بر عهد وزیر گذاشته شده این قسمت اضافه شد:
 «رئیس قو قضائیه مى‏تواند (نه به صورت الزامى، چون اگر الزامى بود مخالف با تمرکز بود، چون اختیارات کامل قو قضائیه بر عهد رئیس قو قضائیه است، اگر الزام بود با این منافات پیدا مى‏کرد) اختیارات تام مالى و ادارى و اختیارات استخدامى غیر قضائى را به وزیر دادگسترى تفویض کند».
و خواه نا خواه به این وسیله این جمله هم مى‏بایست اضافه بشود که در این صوتر وزیر دادگسترى داراى همان اختیارات و وظایفى خواهد بود که در قوانین براى وزراء به عنوان عالیترین مقام اجرائى پیش‏بینى مى‏شودکه در حد یک وزیر خواه ناخواه مسؤولیت خودش را اجراء مى‏کند و در هیأت وزیران نقش پیدا خواهد کرد و غیر از آن، رابط بودن بین قو قضائیه و دو قو دیگر خواه نا خواه این مسؤولیتها را مى‏تواند بر عهده بگیرد.
پیشنهادهایى در زمین الزامى بودن این مسأله مطرح شد و به دلیل مخالف بودن با اصل تمرکز رد شد. کما این‏که پیشنهادى هم بود که مسأله تعلیق هم اینجا قید بشود که آن هم رأى نیاورد. البته پیشنهادى هست که چون مکتوب است مطرح خواهد شد و در هر حال بر اساس ابقاى وزیر دادگسترى، مسؤولیت‏هاى وزیر دادگسترى از رابط بودن به عنوان یک وزیر فعال کامل عیار ارتقاء پیدا کرد. این نظر کمیسیون در مورد اصلاح اصل یکصد و شصتم است.
سید هادى خامنه‏اى- تذکر آیین‏نامه‏اى دارم.
منشى- بفرمایید.
سید هادى خامنه‏اى- تذکر بنده این است که قاعدتاً در اینجا تمرکز قوه قضائیه شامل حذف‏
Majlis:2 Volume:2 Sessions:15-28 Page:879
یا ابقاء وزارت دادگسترى هم مى‏شود. چون قسمتى از مسؤولیت‏ها به هر حال مربوط مى‏شود به این مسؤول و مسؤولیت، مى‏تواند حذف کند و مى‏تواند ابقاء کند.
منشى (محمد یزدى)- این را در شور اول رد کردند. آقاى مؤمن بفرمایید.
محمد مؤمن- عرض کنم، تذکر بنده این است که این‏که کلم رئیس جمهور را اینجا به طور اصل مسلم آقایان ذکر کردند، این جزو وظیف قوه قضائیه نیست. فقط آن کلم «شواى عالى قضائى» به «رئیس قوه قضائیه» تبدیل مى‏شود. این مربوط مى‏شود به کار کمیسیون قوه مجریه، اگر این جور تنظیم کردند، و الا جور دیگر.
منشى (محمد یزدى)- روشن است. یعنى مبنى بر آن اصلاحاتى است که در جوار کمیسیون‏هاى دیگر انجام مى‏گیرد. ما در این اصل دو تا مطلب داریم؛ یک مطلب کلم رئیس قوه قضائیه (با توجه به نکته‏اى که جناب آقاى مؤمن فرمودند) به رئیس جمهور؛ مطلب دوم این قسمت اخیر است که از رئیس قو قضائیه تا آخر ... این مطلب اخیر به عنوان یک پیشنهاد است، بحث شده، کمیسیون رأى داده و اینجا آمده. توضیح فرمودند مخالف و موافق صحبت مى‏کنند به رأى مى‏گذاریم، بعد بحث بعدى پیش مى‏آید.
موسوى خوئینى‏ها- قسمت اول را مى‏خواهید به رأى بگذارید.
عمید زنجانى- در هر حال پیشنهاد حذف مقدم است.
منشى (محمد یزدى)- خیر، آن بحث آخرى است. حالا اول این قسمت جمل اول را به رأى مى‏گذاریم که «از میان کسانى که رئیس قو قضائیه پیشنهاد مى‏کند، (حالا به رئیس جمهورش تعلیقى است، بنابر آن چه که در پایان به آن منتهى مى‏شویم) آقایانى که با این اصلاح موافق هستند دست بلند کنند (اکثریت دست بلند کردند) تصویب شد. حالا نسبت به این پیشنهاد. پیشنهاد جناب‏عالى این است که اصلًا این مصوبه حذف بشود و به جایش چیز دیگرى بیاید؟
حسن حبیبى- این اصل را تصویب کردید دیگر من پیشنهاد ندارم.
منشى (محمد یزدى)- بسیار خوب اگر پیشنهاد حذف کل این را دارید بفرمایید.
حسن ابراهیم حبیبى- عرض مى‏شود که پیشنهادى که من دارم در این متنى است که مورخ بیست و چهارم است. پیشنهاد این است:
رئیس قو قضائیه شخصى را به عنوان معاون اجرایى و پارلمانى قو قضائیه تعیین مى‏کند که زیر نظر رئیس قو قضائیه ادار کلى امور اجرایى و مالى و ادارى و پارلمانى قو قضائیه را عهده‏دار خواهد بود.
معاون اجرایى و پارلمانى به عنوان رابط قو قضائیه با قواى مجریه و مقننه در کلى جلسات هیأت وزیران و در موارد مقتضى در مجلس شوراى اسلامى شرکت مى‏کند.
عرض مى‏شود که مجموع تجربه‏هاى چند سال نشان داده که وزیر دادگسترى در صورتى که رابطه بین قو قضائیه و مقننه و مجریه باشد اول همه به دلیل این‏که قو مجریه حاضر نیست که مقام و موقع خودش را بداند، بنابراین از بالاى سر وزیر دادگسترى در عین این‏که خلاف قانون اساسى است با قو قضائیه ارتباط برقرار مى‏کند. یعنى هم آقاى نخست وزیر، هم وزراء با رئیس دیوان کشور، با دادستان و بقیه ... بنابراین، اول همه خود قو مجریه این‏
Majlis:2 Volume:2 Sessions:15-28 Page:880
مطلب را نقض مى‏کند که در طى این 8 سال نقض کرده‏اند. یعنى این مقام و رابطه را حتى به عنوان رابط نگذاشتند که برقرار بشود. خود این موجب تضعیف حتى همین ربط حرفى قضیه شده.
از آن طرف خود قو قضائیه هم وقتى که مى‏بیند کارش را مى‏تواند یک جور دیگر درست بکند با وزیر دادگسترى ارتباط برقرار نمى‏کند. این مسأل ارتباط.
اما حالا تازه اگر هم این ارتباط برقرار بشود چه مى‏شود؟ این است که از این طبق پیغام بیاورد یا بگوید که آقا برخى از مشکلاتى که شوراى عالى قضائى مى‏گفت و از این به بعد رئیس قو قضائیه مى‏گوید، مى‏گوید آقا من این مشکلات را دارم. مشکلات که طى چند جمله هست، این بیاید در هیأت دولت مطرح بشود. هیأت دولت هم مى‏گوید که برو بابا، حرف ما این است که دستگاه قضائى گوش نمى‏کند. به هر حال مسأله هم در این دنیا بده و بستان است دیگر! دستگاه قضائى که با قو مجریه ارتباطى ندارد، کارى ندارد، حرفش را زیاد گوش نمى‏کند. این مصوبه‏اى است که اخیراً شوراى عالى اقتصاد دارد در مجموع بودج عمومى دولت در برنام اول پنج ساله مجموع ارقامى که براى ادار امور قضائى، ثبتى و موقوفات در سالهاى 68 تا 72 هست (2/ 43) میلیارد در سال 68، (4/ 43) میلیارد (یعنى در واقع 200 میلیون تومان اضافه) در سال 69، (8/ 43) میلیارد در سال 70، (3/ 44) میلیارد در سال 71، (7/ 44) میلیارد در سال 72. این مجموع بودجه‏هایى است که براى ثبت و دستگاه قضائى و موقوفات کشور است که دیگر چیزى از دویست میلیون و سیصد میلیون در سال‏هاى آینده هم احتمالًا به دستگاه قضائى نخواهد رسید.
دستگاه قضائى که همین الان براى امسال اقلًا 500 میلیون تومان کم دارد و اگر دستگاه قضائى بخواهد یک نظم و قرارى پیدا بکند حداقل مثل وزارت ارشاد، حداقل مثل وزارت نیرو، یعنى اینهایى که بالاخره در این مملکت هستند و عائله این مملکت هستند، اگر بخواهد اقلًا در حال حاضر پنج میلیارد تومان مى‏خواهد که یک بازسازى مختصرى در آن صورت بگیرد و براى 5 سال آینده کل از این مجموعه دویست، سیصد میلیون نیست. حال چرا هم اینها این جور شده؟ براى این‏که در شوراى اقتصاد، در دولت و در مجموع اینها دستگاه قضائى به طور فعال، حضور نمى‏تواند داشته باشد. وزیر دادگسترى رابط نمى‏تواند این کارها را انجام بدهد. چون از مشکلات داخلى دادگسترى نمى‏تواند صحبت بکند، براى این‏که اطلاع ندارد. همین نکات مختصررا ممکن است، الان به ذهن‏تان بیاید، خوب پس چرا این حرف‏ها را تو میزنى؟! همین حرف‏ها اطلاعت پنج، شش ماه اخیر بنده است. یعنى حالا که من رفته‏ام در دل دستگاه قضائى و مشکلات را مى‏بینم، مى‏گویم. ما الان 55 واحد قضائى‏مان از 229 واحد، یعنى در واقع یک چهارم، یک پنجم آن حتى یک دستگاه اتومبیل ندارد و در آنجایى که رئیس دادگسترى رئیس ضابط دادگسترى است که عبارت از شهربانى و اینها باشند، و اینها را ماهى یک دفعه مى‏آورد آنجا مى‏نشاند و توجیه‏شان مى‏کند و آنها با اتومبیل پاترول و بنز و اینها مى‏آیند. بالاخره رئیس کمیت محل در یک شهر کوچک، رئیس شهربانى آنجا با این نوع اتومبیل‏ها مى‏آیند. آن وقت رئیس کل آنها یک چنین وضعى را دارد و آنهایى هم که دارند یک جیپ قراضه دارند. آنوقت شما مى‏خواهید که در این کشور امنیت قضائى حکمفرما
Majlis:2 Volume:2 Sessions:15-28 Page:881
بشود؟ نمى‏شود. براى آن‏که وقتى آن آقاى قاضى در خیابان آن جورى حرکت مى‏کند، آن دستگاه آن طورى است و رئیس شهربانى این طورى، خلاصه خط همدیگر را نمى‏خوانند. به هر حال علت اینها این است که در این چند سال متأسفانه ارتباط درست برقرار نبوده. حالا اگر این مطلبى که الان پیشنهاد حذفش مطرح است، تصویب بشود که اختیارات منتقل یا تفویض بشود یک رئیس دستگاه قضائى، یک رئیس قوه قضائیه داریم، یک وزیر دادگسترى، که به هر حال مسؤول است یعنى از مجلس رأى گرفته و در مقابل مجلس مسؤول است، خودش را شرعاً مسؤول مى‏بیند و بعضى از اوقات به عنوان فرد مفوض نمى‏تواند پیشنهادها یا دستورهایى که آن رئیس قوه قضائیه مى‏دهد که به حق هم هست، چون وکیل از جانب او است، ولى بالاخره یک تعارضى پیدا مى‏کند. یعنى وکیل مى‏بیند که مطالبى را موکل به او مى‏گوید که نمى‏تواند اجراء بکند و در عین حال باید اجراء بکند. خود به خود در آینده یک تعارضى احتمالًا ایجاد مى‏شود بین وزیرى که صاحب رأى و صاحب نظر باشد، در مقابل یک دستگاه دیگر مسؤول باشد، و رئیس قوه قضائیه. راه حل چیست؟ را ه حل، وقتى که ما مى‏آییم مى‏گوییم رئیس قو قضائیه صاحب اختیار دستگاه قضائى است، این است که ما یک معاون قوى برایش پیش‏بینى بکنیم، این کارهاى اجرایى و ادارى را در اختیار این معاونت بگذارد که عزل و نصبش هم با خودش است. منتها مطلب این است که مى‏گوییم پس رابطه‏اش را چه جورى برقرار کند؟ رابطه‏اش به این ترتیب که در قانون اساسى پیش‏بینى بشود که این معاون حق حضور مداوم در هیأت دولت و هیأت وزیران را داشته باشد.
تجرب 10 سال گذشت ما نشان داده که حق رأى اهمیتش کمتر از قدرت حضور است. یعنى حیثیت، شأن آن معاون اگر قوى باشد، اطلاعاتى داشته باشد و نظایر اینها از رأى بیشتر است. دلیلش هم روشن است، همین الان معاون اجرایى آقاى نخست وزیر از برخى از وزراء زورش بیشتر است چرا؟ براى این‏که ... (منشى (محمد یزدى)- مطالبتان را خلاصه بفرمایید) بلى. عرض مى شود که رئیس بانک مرکزى حق رأى ندارد ولى خوب همه در مقابل نفرات سوم و چهارم بانک مرکزى کرنش مى کنند این یک واقعیتى است که هم آقایانى هم که در کار اجرایى وارد هستند مى‏دانند. الان جناب آقاى جنتى سوز دل‏شان را بیان کردند! یک چنین واقعیتى است. پس رئیس بانک مرکزى هم قدرت دارد. معاون نخست وزیر و رئیس امور ادارى و استخدامى از هم وزرا قدرت بیشترى دارد. با یک قلمى که روى یک سازمان مى‏کشد یک دفعه یک سازمانى از بین مى‏رود و به وجود مى‏آید.
بنابراین اگر یک معاون قوى باشد که بتواند حرف دستگاه قضائى را بزند، از آن طرف هم مطالبى را که مى‏آورد هر روز بتواند رئیسش را ببیند و بگوید آقا قضیه این است. بگیرید و بدهید، قضایا به این ترتیب حل بشود، به نظر بنده مى‏رسد که خیلى بهتر است. البته این اگر وزیر باشد احسن شوکة و اشد قوة است. اما قوت و شوکتى که دردى را دوا نکند این 10 سال اگر دوا کرده خیلى خوب، این شوکت این 10 سال را داشته باشید، حالا یک قدرت و قوت اجرایى و مالى و ادارى پیدا کرد مجدداً قانون اساسى یک دور تغییر کند یک وزیر با شوکت بیاویم. اما الان اگر بخواهید واقعاً دستگاه بچرخد راه دیگرى جز این نیست. معاون پارلمانى و اجرایى هم به راحتى مى‏تواند در مجلس بیاید. یک دانه وزیر نیست جز بنده که در ظرف پنج سال‏
Majlis:2 Volume:2 Sessions:15-28 Page:882
گذشته در مجلس حضور پیدا کرده باشد و از قوانین دفاع کرده باشد. یعنى قوانین هم در کمیسیون‏ها، هم در مجلس توسط معاون پارلمانى مطرح مى‏شود. بنابراین، این معاون قوى مى‏تواند که آن کار را هم بکند. این را من به خاطر مصالح دستگاه قضائى مى‏گویم، چون یک بار هم جناب آقاى جنتى فرمودند که مطالبى که مى‏دانید بگویید، من این را از این بابت عرض مى‏کنم. احتمال این را هم که رأى بدهید شاید کم بدانم ولى شاید که حرف‏ها اثر بکند و به نظر مى‏رسد اگر این کار بکند ان شاء اللّه مسأل دستگاه قضائى حل مى‏شود، البته شوکتش یک مقدارى کم مى‏شود.
منشى (محمد یزدى)- بنده به عنوان مخالف اسم نوشته‏ام اگر اجازه مى‏دهید صحبت کنم، یا جناب آقاى خوئینى‏ها! جنابعالى صحبت مى‏فرمایید؟ (خوئینى‏ها- خیر).
عرض شود که تقریباً تمام روضه‏هایى که جناب آقاى حبیبى اینجا خواندند تمامش را با سوز خاصى که فرصت بیشترکمیسیون ایجاب مى‏کرد خواندند، متأسفانه ما خیلى گریه نکردیم! ظاهراً دلیلش هم این بود یعنى حداقل این‏که گریه نکردیم چون بخصوص روضه خوان‏ها را به گریه انداختن کار مشکلى است! دو مطلب عرض کنم که اولًا در وضعیت فعلى یک تغییر به وجود مى‏آید که به جاى شوراى عالى قضائى، رئیس قو قضائیه پیدا مى‏شود و با وضعیت شوراى قبلى یک تفاوت‏هایى پیدا مى‏کند روى خیلى از جزئیات اثر مى‏گذارد. حالا روى این خیلى تکیه نمى‏کنم. اما آن چه که بیشتر رویش تکیه مى‏کنم این مسأله است که دستگاه قضائى در کشور مى‏بایست از یک اعتبار بالایى برخوردار باشد. بعد شما مى‏فرمایید که یک نفر داریم به عنوان رئیس قو قضائیه و بعد ایشان یک شخصى را (به خصوص تعبیر این است) به عنوان معاون اجرائى و پارلمانى تعیین مى‏کنند، بعد ایشان بتوانند همان کارهایى که تا حدودى یک وزیر مى‏تواند انجام بدهد، انجام بدهد. یعنى در هیأت دولت بیاید شرکت بکند، صحبت‏هایش را بکند، اعمال قدرتش را هم بکند. حق رأى هم نداشته باشد. خیلى مهم نیست چون در عمل در طول این مدت خیلى بحث پیش مى‏آید که باید بروند توضیح بدهند براى یک لایح قانونى، خوب همین آقاى معاون پارلمانى رئیس قو قضائیه برود مجلس توضیح بدهد و وزیرى هم در کار نباشد. من به نظر خودم این بود در کمیسیون هم دفاع کردم و همین مطلب را هم آنجا عرض کردم که وزیر از یک اعتبار دیگرى برخوردار است. وزیرکسى است که توسط رئیس جمهور یا توسط نخست وزیر به مجلس معرفى مى‏شود، مجلس به او رأى مى‏دهد. حالا ایشان براى این‏که تعبیر را یک مقدارى تغییر بدهند مى‏فرمایند خوب این یک شوکت ظاهرى است. خیر این یک قدرت واقعى است نه یک شوکت ظاهرى! شوکت به معناى زرق و برق و یک امر تجملاتى نیست. این یک اعتبار پایه‏اى دارد. یعنى یک کسى که منتخب نمایندگان مجلس است، یک کسى که نمایندگان مجلس به او رأى داده‏اند به عنوان وزیر، صاحب رأى در هیأت دولت شرکت مى‏کند این خیلى تفاوت مى‏کند با یک کسى که به عنوان معاون، معاون رئیس که آن آقاى رئیس مى‏تواند معاونش را به راحتى بردارد، بگذارد و از اعتبار نفر دوم دستگاه یک مقدار هم پایین‏تر برخوردار مى‏شود. بنابراین، این‏که به جاى وزیر ... اولًا اشکال اصلى این بود که ما اصلى که مى‏خواهد بگوید وزیر است،
Majlis:2 Volume:2 Sessions:15-28 Page:883
این اصل را برداریم خوب مجلس عمومى شوراى بازنگرى به ما گفت که شما نمى‏توانید این کار را بکنید، این اصل صد و شصتم را نمى‏توانید بردارید که وزیرى را بردارید. چرا وزیر را بردارید؟ به چه دلیلى مى‏توانید وزیرى را بردارید؟ شما با استدلال زیاد بفرمایید به خاطر مسأل تمرکز! ما اولًا قبول نداریم که در تمرکز تأثیر داشته باشد، ثانیاً مدعى هستیم که این به عکس مضر به اعتبار دستگاه قضائى است. حتماً باید وزیر باشد، از مجلس رأى اعتماد مى‏گیرد، رأى به او مى‏دهند در حقیقت تکیه‏گاه مردمى کاملى دارد، در هیأت دولت صاحب رأى است، رئیس قو قضائیه نمى‏تواند راحت او را جابجا بکند و او را بردارد. البته مجلس مى‏تواند از او سؤال بکند، خوب اعتباراتى که سایر وزراء دارند. بنابراین خیلى فرق است بین این پیشنهادى که در کمیسیون رأى آورده است که وزیر باقى مى‏ماند. آن اصل موجود محفوظ است فقط یکى دو جمله آمده یک مقدارى آن را اضافه کرده که بعد به عنوان پیشنهاد بحث مى‏کنیم که رئیس قو قضائیه مى‏تواند اختیارات مالى، ادارى‏اش را به کس دیگرى بدهد، مى‏تواند هم ندهد. به خاطر رفع این سرى اشکالاتى که ایشان مى‏فرمایند این جمله آمده اما این‏که اصلًا مجموع اصل یکصد وشصت را برداریم به جایش این جملات را بگذاریم که:
 «رئیس قو قضائیه شخصى را» تا آخر ... این دو تا اشکال پیدا کرد.
اولًا از حوز اختیار ما خارج است و شورا هم تقریباً همین حالت را دید.
ثانیاً ما مخالف هستیم که یک کسى که آن اعتبار را دارد تبدیل بشود به یک کسى که به عنوان یک معاون پارلمانى که راحت هم مى‏شود او را جابجا کرد بیاید جایگزین بشود این را صحیح نمى‏دانیم، متناسب با مقام قضائى نمى‏دانیم.
موافق مى‏تواند صحبت کند، اگر نه کمیسیون لازم مى‏داند توضیح بدهند، اگر هم لازم نمى‏دانند رأى بگیریم.
امامى کاشانى- آن اختیاراتى که آقاى دکتر حبیبى مى‏خواهند تحت عنوان وزیر هم مى‏شود به کسى داد.
منشى (محمد یزدى)- بلى، در آن پیشنهاد بعد هست که رئیس قو قضائیه مى‏تواند این کار را بکند. آقاى سید هادى خامنه‏اى به عنوان موافق بفرمایید.
سید هادى خامنه‏اى- مى‏شود از ایشان سؤال کرد که شما در مقام حذف مثلًا دلیل کاملى نیاورده‏اید که چرا ... (یزدى- اصولًا ایشان با وزیر مخالفند) ولى شما جواب اصلى را ندادید که ایشان مى‏گفتند این 10 سال گذشته با حفظ همین شرایط وزارت و همان قدرت واقعى به جاى شوکت ظاهرى این اشکالات پیش آمده. شما حل و علاج این اشکالات را چیزى نفرمودید ...
منشى (محمد یزدى)- چرا اشاره کردیم که به خاطر وضعیت شورایى بودن و آن بحث‏ها بود.
سید هادى خامنه‏اى- عرض مى‏کنم که وزیر دادگسترى در بالا همان مسؤولیت‏هاى قبلى را دارد، در پاراگراف پایین به صورت «مى‏تواند» یک سرى اختیارات را که اگر «مى‏تواند» نباشد و اجبارى و الزامى باشد خوب، قابل قبول است، براى وزیر هم قابل قبول است. ولى این را من یادم هست که در کلیات که بحث مى‏کردیم نمى‏دانم آقاى موسوى اردبیلى بودند یا آقاى خوئینى‏ها، آنها این را خلاف مى‏دانستند و مى‏گفتند اگر ما این چیزها را از رئیس قوه‏
Majlis:2 Volume:2 Sessions:15-28 Page:884
قضائیه بگیریم و تجزیه بشود باز اشکالات دیگرى پیش مى‏آورد. رئیس قوه قضائیه (در بیان تمرکز مى‏گفتند) اگر نتواند روى مسائل مالى و ادارى و سایر اختیارات استخدامى خودش رأساً اهل اقدام و تصمیم باشد این اشکال پیش مى‏آورد. پس بنابراین در واقع مثل هیچ است، یعنى این اقدام را یقیناً رئیس قو قضائیه نخواهد کرد. پس تقریباً اشکالات آقاى دکتر حبیبى بلاجواب مانده. این وجه موافقت صحبت کردن بنده است.
منشى (محمد یزدى)- البته این موافقت واقعى نبود. به هر حال حالا پیشنهاد آقاى دکتر این هست که مجموع این اصل یکصد و شصتم برداشته بشود و به جایش این جمله بیاید. (با بحث‏هایى که انجام گرفت) آقایانى که با پیشنهاد ایشان موافق هستند دست‏شان را بلند کنند (عد کمى موافق بودند) تصویب نشد. بنابراین همان قسمت آخر مى‏ماند که «رئیس قو قضائیه مى‏تواند تا آخر ...» روى این هم بحث کردیم ...
عمید زنجانى- آقاى آذرى هم پیشنهاد دارند.
منشى (محمد یزدى)- در همین پیشنهاد یا در این اصل؟ (عمید زنجانى- در این اصل) این بحث شد آنجا و رأى نیاورد، شما موافق هستید که اینجا هم بحث کنید؟ بفرمایید.
آذرى قمى- بسم اللّه الرحمن الر حیم. بنده اینجا اشکالى دارم به این مصوب کمیسیون که خودم هم صبح رأى دادم. «رئیس قو قضائیه مى‏تواند اختیارات تام مالى و ادارى و نیز اختیارات استخدامى غیر قضائى را به وزیر دادگسترى تفویض کند». آن جور که ما صبح سؤال کردیم این است که امروز مى‏تواند و فردا هم مى‏تواند پس بگیرد. این را من عرض کردم که یک وزیرى را به این شکل گاهى بالا ببرد، گاهى پایین ببرد، فردا باز دو دفعه تفویض کند، پس فردا باز پس بگیرد یک ناهماهنگى ممکن است به وجود بیاید که فرض این است که عزلش هم دست او نیست، دست مجلس است. بنابراین، این مشکل به وجود مى‏آورد. بنابراین من اعتقادم این است که به جاى «مى‏تواند» همین عبارت که «پس از انتخاب توسط مجلس به عنوان معاون مالى و ادارى و استخدامى، حکم معاونت با حق تعلیق براى او صادر شود» که در حقیقت باید این کار را بکند و این هم منافات با تمرکز ندارد کما این‏که الان همین مسأله رابط بودن از وظایف اولیه خود رئیس قو قضائیه است، در عین حال این موکول به انتخاب نخست وزیر شده پس با تمرکز منافات ندارد. این هم به این شکل هم اگر باشد با تمرکر منافات ندارد. اما اگر این «مى‏تواند» باشد به نظر من این خوب نیست براى یک وزیرى که هر روزى بشود او را ...
منشى (محمد یزدى)- پیشنهاد شما «مى‏تواند» است یا پیشنهادتان کلمه «تعلیق» است؟ دو مطلب بود: یک مطلب این‏که کلمه «با حق تعلیق» آن‏که آنجا مکتوب بوده و آنجا صحبت شده شما «مى‏تواند» را مى‏خواهید بردارید یا کلم «با حق تعلیق» را مى‏خواهید بگذارید؟
آذرى قمى- من فعلًا روى کلمه «مى‏تواند» بیشتر تأکید دارم، آن تعلیق را اگر هم رأى ندهند، من حرفى ندارم.
میرحسین موسوى- من موافق صحبت آقاى آذرى صحبت مى‏کنم.
منشى (محمد یزدى)- من هم در مخالفت صحبت مى‏کنم. عرض شود این‏که «مى‏تواند» را برداریم، معنایش این مى‏شود که «رئیس قوه قضائیه اختیارات تام تا آخر ...» یعنى باید این‏
Majlis:2 Volume:2 Sessions:15-28 Page:885
کار را بکند. این اولًا تهافت دارد با همان چیزى که ما توصیه کردیم که «به منظور انجام مسؤولیت‏هاى قوه قضائیه در کلیه امور قضائى و ادارى و اجرایى» معنایش این است که بلافاصله یک سرى مسؤولیت‏هاى اجرایى و مسؤولیت‏هاى ادارى را از او بگیریم. درآن اصل مى‏گویید این مسوؤلیت‏ها مال او است در این اصل مى‏گویید باید بدهد به این شخص. اولًا بین این دو یک تهافت خیلى روشنى به وجود مى‏آید و ثانیاً اگر قرار بشود لازم باشد به او بدهد، این دیگر به عنوان معاون نخواهد بود، حالا هر عنوانى مى‏خواهید به او بدهید درست مخالف تمرکز خواهد بود. یعنى بعد از این‏که تفویض کرد و به او داد دو نفر هستند که در این مسائل مستقیم در این مجموعه قوه مى‏توانند دخالت داشته باشند، یک نفر رئیس قوه است در قسمتى. یک نفر این شخص است در قسمت دیگرى. این درست موجب عدم تمرکز مى‏شود. و سایر بحث‏هایى که به تفصیل صبح صحبت شد، از این جهت ما با این پیشنهاد مخالف هستیم. جناب آقاى موسوى بفرمایید.
میرحسین موسوى- بسم اللّه الرحمن الرحیم، آن مسائلى که آقاى دکتر حبیبى این جا فرمودند و یک مقدار سؤال هم ایجاد شد که بالاخره وزیر حق رأى دارد و بهتر است، من فکر مى‏کنم در میان بیست و چهار وزیر وقتى یک وزیرى معلوم بشود که هیچ چیزى در چنته‏اش نیست (از نظر امکانات) و هیچ قدرتى ندارد معمولًا رأیش ضعیف است. و وزیر هم این را احساس مى‏کند. یعنى وزیر دائم در معرض سؤال‏هاى جدى در یک مجموعه‏اى است که یک مجموعه بالاخره انسانى است، بیست و چهار نفر آدم هستند داراى یک امکاناتى، یک اقتدارات مشخصى و تنها کسى که اسم وزیر را دارد ولى در پشت سر همه او را به عنوان یک کسى که فقط یک رابطه ساده است و در حقیقت هیچ نوع اختیاراتى ندارد نگاه مى‏کنند، موضع او ضعیف خواهد شد اگر آقاى دکتر حبیبى واقعاً مقاومت کردند من دفعه اول هم این را مطرح کردم، به خاطر آن صلاحیت‏هاى ذاتى ایشان بوده که در دولت مفید بودند، در سایر شاخه‏ها. و گرنه سر این مسأله، دائم وزیر دادگسترى مورد سؤال است. در مجلس هم همین وضع هست. در حالى که دائم در نظام مخصوصاً در نظام اجرایى سؤالاتى نسبت به قو قضائیه هست که سؤالات متوجه وزیر دادگسترى است، بدون این‏که وزیر دادگسترى خودش داراى یک چیزى باشد که بتواند با این سؤالات برخورد بکند. در نتیجه من به ذهنم مى‏آید که عملًا این نوع وزیر گذاشتن با تجربه‏اى هم که در سابق داشتیم. باعث خواهد شد که ضعیف‏ترین آدم‏ها (با تجربه گذشته الان همه به تجربه آقاى دکتر حبیبى رجوع مى‏کنند به تجربه آقاى اصغرى رجوع مى‏کنند). ضعیف‏ترین آدم‏ها در آینده این پس را قبول خواهند کرد، و این ضایعه‏اى براى خود قو قضائى است. یعنى آن چیزى که آقاى دکتر حبیبى با سوز دل راجع به بودجه و نظایر آنها صحبت مى‏کردند، یقیناً اگر وزیر کشور آنجا برود، وزیر صنایع برود، وزیر دیگرى برود که امکانات زیاد هست، در خود دستگاه‏هاى کارشناسى جرأت این را ندارند که این درصدهاى ناچیز را به بودجه آن بخش اضافه بکنند. در رابطه با قو قضائیه و وزیر دادگسترى که هیچ چیز در دستش نیست، به طور طبیعى این مسأله پیش مى‏آید. آن چیزى که ما در اینجا مطرح مى‏کنیم من دیدم که در صحبت‏هاى آقاى دکتر حبیبى به صورت پنهانش هست. چون واضح نگفتند، این است که واقعاً اگر قو قضائى ضرورت دارد که از قو اجرایى کمک بگیرد، از بودجه‏اش،
Majlis:2 Volume:2 Sessions:15-28 Page:886
امکاناتش، تشکیلاتش و هر چیزى که هست. ما این ضرورت را تشخیص مى‏دهیم، وزیرش باید وزیرى باشد که در میان آن بیست و چهار وزیرى که با آنها مى‏نشیند از یک امکاناتى برخوردار باشد وگرنه از نظر بودجه ... (حتى گرفتن یک ماشینى که ایشان مى‏گوید) دچار محظور خواهد شد (نه این‏که کسى روى قصد و غرض سیاسى این کار را بکند) به طور طبیعى به این سمت قو قضائیه کشیده خواهد شد. از طرف دیگر شما یک فردى را مى‏گذارید، امکانات مى‏دهید، اسم مى‏دهید، حق رأى مى‏دهید به مجلس هم مى‏رود، بیاید و در سطح جامع حیثیتى پیدا مى‏کند، ما چرا از این حیثیت حداکثر استفاده را نکنیم؟ که آن انتظام دادن به دستگاه ادارى قو قضائیه است، نه بخش قضائى. ما یک حیثیت بالایى را مى‏دهیم ولى در عین حال اعلام مى‏کنیم که پوک است، در پشت سرش هیچ چیز نیست. و در نتیجه عملًا وزیر دادگسترى را به هیچ تبدیل مى‏کنیم. این پیشنهاد حاج آقا آذرى به اعتقاد من حداقل است، در رابطه با وزیر دادگسترى، که این وزیر دادگسترى که بیاید آنجا حداقل زیر پایش یک کمى قرص باشد که بنشیند و وزراء با این دید به ایشان نگاه بکنند.
منشى (محمد یزدى)- مخبر کمیسیون اگر لازم مى‏دانند مى‏توانند، صحبت کنند.
عمید زنجانى- در مورد کلمه «مى‏تواند»، در کمیسیون تصور بر این بود که وقتى به صورت الزامى باشد. یعنى بخشى از مسؤولیت‏هاى رئیس قو قضائیه تفویض بشود بر یک مسؤول دیگرى بدون این‏که او اختیارى داشته باشد. یعنى این همان تقسیم مسوؤلیتى است که از اول آقاى ... مى‏گفتند تقسیم مسوؤلیت منافات با تمرکز دارد. عنایت بفرمایند ما از یک طرف مى‏گوییم رئیس قو قضائیه تمامى اختیارات را در دست دارد، بعد از یک طرف دیگر مى‏گوییم مجبور است که این اختیارات را به وزیر بدهد. آن دو تا با هم منافات دارد. یعنى تصور عمومى اکثریت آقایان در شورا بر این بوده تقسیم مسؤولیت با تک مدیریتى نمى‏سازد. وقتى ما مى‏گوییم رئیس قو قضائیه، یعنى یک مدیر هست در امور قضائى، ادارى، اجرایى. ادارى و اجرایى را اگر شما جدا کنید و به عهده یک کسى دیگر بگذارید. یعنى چه؟ یعنى همه امور متمرکز در یک جا نیست، بنابراین بر این استدلال و اساس، پیشنهاد جناب آقاى آذرى رأى نیاورد. من فکر مى‏کنم خود ایشان هم به «مى‏تواند» رأى دادند.
منشى (محمد یزدى)- به هر حال الان به رأى مى‏گذاریم مطلب روشن مى‏شود. پیشنهاد آقاى آذرى این است که در این جمله‏اى که در این پاراگراف آخر نوشته شده «رئیس قوه قضائیه مى‏تواند اختیارات تام را ...» این کلمه «مى‏تواند» برداشته بشود.
آ ذرى قمى- عبارت این است. بعد از کلمه «انتخاب توسط مجلس» «به عنوان معاون مالى و ادارى و استخدامى حکم معاونت براى او صادر شود».
منشى (محمد یزدى)- شما الان مى‏گویید هم «مى‏تواند» برداشته بشود، هم عنوان «معاون به او داده شود».
میرحسین موسوى- اصل قانون اساسى است شما بگذارید جور در مى‏آید. اگر درست هم عمل نکرد، رئیس قوه عزلش مى‏کند.
منشى (محمد یزدى)- بسیار خوب، حالا اجازه بدهید به رأى بگذاریم. پیشنهاد حاج آقا آذرى با همین کیفیتى که خواندید به رأى گذاشته مى‏شود. موافقین دست‏شان را بلند کنند. (ده نفر
Majlis:2 Volume:2 Sessions:15-28 Page:887
دست‏شان را بلند کردند) تصویب نشد، پیشنهاد دیگرى در این قسمت در خصوص این عبارت نیست؟
عمید زنجانى- آقایان عنایت بفرمایند یک نکته در بیان نقطه نظرات کمیسیون گفته نشد، من حالا این را براى خاطر اطلاع آقایان عرض مى‏کنم. باید آقایان توجه داشته باشند، اشکالى که در مورد اصل یکصد و شصتم قبلًاً بود که وزیر در برابر مجلس مسؤول نبود، این اشکال هم چنان به جاى خودش باقى مانده، حل نشده. یعنى الان ما مسوؤلیت‏هایى به عهده وزیر گذاشتیم، الان مسؤولیت‏هاى ادارى، مالى به عهده وزیر گذاشتیم، ولى حتى نسبت به این مسؤولیت‏ها هم در برابر مجلس مسؤول نیست، آقایان این را توجه داشته باشند.
منشى (محمد یزدى)- در مسؤولیت‏هاى خودش مسؤول هست. آقاى خوئینى‏ها بفرمایید.
موسوى خوئینى‏ها- تصور من این است که الان جلسه باید ابتدائاً به همین اصلى که فعلًا در قانون اساسى در ارتباط با وزیردادگسترى است، یعنى اصل یکصد و شصتم و مجلس باید به اصلاح این اصل اول رأى بدهد. یعنى همان اصل قبلى به جاى شوراى عالى قضائى، گذاشته‏ایم «رئیس قو قضائیه».
منشى (محمد یزدى)- این رأى دادیدم، رأى گرفتیم، تصویب شد.
موسوى خوئینى‏ها- پس تا اینجا تمام شد، مى‏ماند این قست آخرش. در ارتباط با قسمت آخر اولًا بنده عرض کنم که ما به قدر ضرورت در اینجا باید عمل کنیم و نه بیشتر چون در رابطه با تمرکز در قو قضائیه اساساً ما قبل از این بازنگرى مشکل در این رابطه نداشتیم که حالا شوراى بازنگرى مى‏خواهد با تغییردادن این اصل و اضافه و کم کردن، آن مشکل قوه قضائیه را حل کند، یعنى به عبارت دیگر خارج از حدود وظایف جلسه ما مى‏خواهیم حرکت بکنیم. حالا اگر این خارج از حدود وظیفه را یک ضرورتى تشخیص مى‏دهیم پس همان به اندازه ضرورت باید عمل بکنیم. چرا که ما در این ده ساله على‏رغم این‏که آن مشکلاتى که آقاى دکتر حبیبى فرمودند، در قو قضائیه هست، اما این مشکلات ناشى از این نیست که وزیر بوده و معاون تا کنون نبوده، اگر معاون مى‏شد این مشکلات نبود. به اعتقاد بنده دستگاه قضائى در کل نظام ما جایگاه خودش را هنوز باز نیافته. یعنى با کمال جسارت بگویم یا غیر جسارت، به هر حال بسیارى از مسولان کشور هم هنوز جایگاه قو قضائیه را نشناخته‏اند، لذا ما مى‏بینیم که آن عنایتى که حتى به دستگاه‏هاى کوچک اجرایى کشور مى‏شود، آن عنایت به قو قضائیه کشور نمى‏شود. و آن مشکلاتى که آقاى دکتر حبیبى گفتند ناشى از این ناشناخته ماندن جایگاه قو قضائیه است. از یک طرف ما مى‏گوییم که قو قضائیه بسیار رفیع است، چنین است، فلان است. اگر قوه قضائیه خوب باشد، سالم باشد، تمام مشکلات، مفاسد حل مى‏شود. همه این حرف‏ها را مى‏زنیم، اما به محض این‏که بخشى از مشکلات قو قضائیه مطرح مى‏شود، گوش شنوایى متأسفانه پیدا نمى‏کنیم. حال مى‏خواهد آن وزیر در قانون اساسى باشد، یا اسمش را بردارید و معاون بگذارید، حال بنده احتمال مى‏دهم که ان شاء اللّه با تغییراتى که در وضعیت اجرایى و قضائى کشور دارد پیش مى‏آید، یعنى هم تبدیل شورا به رئیس واحد، هم در خود قو مجریه تغییراتى که پیش مى‏آید ان شاء اللّه این تفاهم به نحوى انجام بگیرد که رئیس قو قضائیه بتواند پیش قو مجریه و قو قضائیه، جایگاه قو قضائیه را مشخص بکند. اما ما از
Majlis:2 Volume:2 Sessions:15-28 Page:888
این ناحیه که وزیر باشد یا نباشد اصلًا مشکلى در قو قضائیه نداشتیم. لذا من مى‏خواستم عرض کنم که اصلًا پیشنهاد حذف خارج از حدود وظایفى است که بر عهده شوراى بازنگرى است و عبارت است از تمرکز در قو قضائیه. آخر اسم وزیر را برداریم و بگذاریم معاون، چه ارتباطى با تمرکز و عدم تمرکز دارد؟ حالا اگر ما مى‏خواهیم به اندازه ضرورت یک مقدار از این حدود صلاحیت‏مان قدم بیشتر برداریم،، آن پیشنهادى که بنده دارم همان حداقلى است که پیشنهاد کرده‏ام و آن این بود که گفتیم وزیر دادگسترى که لزوماً باید باشد و وجودش تصویب هم شده و باید باشد، این وزیر به همین مقدارى که در قانون اساسى نوشته شده کارهایش محدود نشود که ما هیچ کار دیگرى نتوانیم به او بگوییم. همان طور که عرض کردم در اول بحث در مجلس شوراى اسلامى گفتند که بخشى از امور را بدهید به وزیر دادگسترى عمل کند. شوراى نگهبان گفت خلاف این اصل است، خوب براى این‏که این مشکل حل بشود، در آینده شوراى نگهبان نگوید این خلاف است. بیاییم یک جمله اضافه کنیم که این راه باز بشود. که این مقدار هم در واقع به مقدار ضرورت است. پیشنهادى که بنده قبلًا مطرح کرده بودم و هم چنین بعداً هم پیشنهاد دادم، عبارتش به همین مقدارى که ما در آنجایى که گفته مى‏شود وزیر دادگسترى مسؤولیت کلیه مسائل مربوط به روابط قو قضائیه با قو مجریه و قو مقننه را بر عهده دارد، یک جمله اینجا اضافه بشود «و کلیه وظایفى که قانون بر عهده وى مى‏گذارد». یا این عبارت «و رئیس قو قضائیه مى‏تواند (یعنى این مقدار اضافه کنیم) بخشى از امور ادارى را به وى محول نماید. یعنى همین کارى که الان کرده‏ایم. منتها با اجازه مجمع تشخیص مصلحت کردیم و آقایان گفتند خلاف قانون اساسى است. بنده عرض مى‏کنم به هیمن مقدارى که الان عملًا انجام شده و با اجازه مجمع شده این را در قانون اساسى بیاوریم که دیگر خلاف قانون اساسى نشود. اگر این مقدار را هم آقایان بفرمایند خارج از حوزه وظیفه تمرکز در قو قضائیه است. بنده البته به این اشکال جوابى ندارم عرض کنم. عرض مى‏کنم به حداقل که این مشکل ما را از سر راه بردارد. این کل عرض من است.
پس پیشنهاد بنده این شد. به جاى این سه سطر این یک جمله بیاید «و رئیس قو قضائیه مى‏تواند بخشى از امور ادارى را به وى محول نماید». اما این‏که دیگر این همان اختیاراتى را دارد که سایر وزراء دارند، این عالى‏ترین مقام است. این یعنى نفى همه آن چیزها که در اصل یکصد و پنجاه و هفت است که همین حال تصویب کردیم.
منشى (یزدى)- آقاى میرحسین موسوى.
میرحسین موسوى- من به ذهنم آمد که اگر آن چیزى که حاج آقا موسوى اشاره کردند که نوشته‏اند اینجا «و کلیه وظایفى که قانون بر عهده وى مى‏گذارد» اگر بر این چیزى که در کمیسیون پیشنهاد شده اضافه بشود، وزیر دادگسترى معنا پیدا مى‏کند.
منشى (محمد یزدى)- آقاى حبیبى بفرمایید.
دکتر حسن ابراهیم حبیبى- من دو، سه تا رفع ابهام بکنم بعد بگویم که چرا مخالف هستم. یک رفع ابهام اول این است (یعنى این فرض را بکنیم). اگر که شوراى عالى قضائى نداشتیم، در قانون اساسى فعلى رئیس قو قضائیه بود، سؤال این است: آیا مسأله قو قضائیه در بازنگرى مطرح مى‏شد یا نه؟ در صورتى که بگوییم که تمام درد دادگسترى و قو قضائیه‏
Majlis:2 Volume:2 Sessions:15-28 Page:889
شورایى بودنش بوده، پاسخ‏مان این است که نه مطرح نمى‏شد، اما به نظر مى‏رسید که این یک قسمتى از یک توده یخ عظیم است که در اقیانوس است، یعنى یک قسمت خیلى کوچکش بیرون است، بقیه‏اش زیر آب است. و آن همان نکته دومى است که جناب آقاى خوئینى‏ها فرمودند که دستگاه قضائى در مجموع نظام کشور مورد توجه نیست. یک قسمتى از این عدم توجه ناشى از عدم وجود ارتباط بوده در طى این سال‏ها. چون نظام قضائى تغییر کرد. یعنى ارتباط خیلى دقیقى که با قو مجریه داشت آن ارتباط قطع شد و ارتباط مجددى هم برقرار نشد. این دو از همدیگر منفک شدند و خبر از همدیگر نداشتند آرام، آرام دستگاه قضائى یک چنین حالتى را پیدا کرد. در عین این‏که در جامعه هم قو قضائى را همه کاره مى‏شناختند در نمازهاى جمعه همه مى‏گفتند قو قضائیه چنین باید بکند، چنان باید بکند، همه کارهاى شهربانى را هم از آن مى‏خواهند ولى در داخل قو قضائیه نمى‏تواند هیچ کارى بکند به دلیل این عدم وجود ارتباط. حالا اگر که آمدید شما رئیس قو قضائیه را تثبیت کردید، این قسمت را حل مى‏کنید، ولى باز مشکلات دستگاه قضائى مى‏ماند. یعنى اگر مبناى این بحث تمرکز در قوه قضائیه رفع اشکال بوده، قسمت اعظم اشکال مى‏ماند. پس، به خاطر خدا بیاییم این را به نحوى به این تمرکز ارتباطش بدهیم که مسأله را حل بکنیم. والا کار زمین مى‏ماند. این ارتباطى که با تمرکز به این معنا مى‏کند، ارتباط در آن معناى دقیق کلمه نیست ولى آن اندازه‏اى هست که بشود درباره‏اش فکر کرد.
اما پیشنهاد جناب آقاى خوئینى‏ها آن پیشنهاد اولى که فرمودند «کلیه وظایفى که قانون بر عهده وى مى‏گذارد» باز ما بر مى‏خوریم به این‏که بعد از این‏که در مجلس یک وظایفى را براى وزیر دادگسترى تعیین کرد. شوراى محترم نگهبان به حق خواهد گفت که در اصل صد و پنجاه و هفت ما داریم که مسؤولیت کلیه وظایف قضائى، ادارى، اجرائى با رئیس قو قضائیه است». این وظایف را نمى‏شود گرفت. بله شما بیایید مثلًا ثبت اسناد را بدهید به وزیر، یعنى بخشى از امور ادارى به وى محول بشود این اشکالى ندارد، یعنى اگر نگرانى در آن عالى‏ترین و اینها است. آن چیزى را از دستگاه قضائى و بالاترین مقام قضائى کم نمى‏کند، این نکات دیگرى است ما با این نکات برخوردیم که قانون مجمع تشخیص مصلحت را به این صورت نوشیتم آنها چیست؟ این است که بخشى از امور ادارى برقرار نمى‏شود. گفتیم بسیار خوب حالا مى‏گوییم بخشى از امور مالى و ادارى. اشکالى ندارد اگر این نکات بعدى نیاید. یعنى این نکته‏اى که «در این صورت وزیر دادگسترى داراى همان وظایف و اختیارات الى آخر ... است» این مى‏شود که رئیس قو قضائیه یک فردى را تعیین کرده گفته این اختیارات را به تو محول مى‏کنم. او این اختیارات را به هیچ کس دیگرى نمى‏تواند بدهد. الان مى‏خوانم، دلیلش قوانینى است که دارم. در واقع ما الان دویست و سى و سه تا رئیس واحد دادگسترى داریم، این مى‏شود دویست و سى و چهارمى. در رأس اینها هم قرار مى‏گیرد. چیزى را حل نمى‏کند. یعنى باز باید رئیس قو قضائیه به آن دویست و سى و سه نفر دیگر هم باز این اختیارات را بدهد. یعنى در حال حاضر که شما در دادگسترى‏هاى استان‏ها و شهرستان‏ها ذى‏حساب دارید، اختیار
Majlis:2 Volume:2 Sessions:15-28 Page:890
امضاى اسناد را هر کدام از این رؤساى دادگسترى باید داشته باشند. این اختیارات را یا باید از رئیس قو قضائیه بگیرند یا از قائم مقام او بگیرند که همردیف بقیه وزراء است چرا؟ براى این‏که ماد پنجاه و سه قانون محاسبات که یکى از قوانین است و از این قوانین شما زیاد دارید مگر این‏که تمامى این قوانین را به خاطر گل روى قو قضائیه بخواهیم تغییرش بدهیم. ماد 53 چه مى‏گوید؟ مى‏گوید: «اختیار و مسؤولیت تشخیص و انجام تعهد و تسجیل و حواله به عهد وزیر یا رئیس مؤسسه و مسؤولیت تأمین اعتبار و تطبیق پرداخت با قوانین و مقررات به عهده ذیحساب مى‏باشد». تا اینجا اختیار تسجیل و الى آخر ... با وزیر است.
تبصره: «اختیارات و مسؤولیت‏هاى موضوع این ماده حسب مورد مستقیماً و بدون واسطه از طرف مقامات وفق به سایر مقامات دستگاه مربوطه کلًا یا بعضاً قابل تفویض خواهد بود». اگر وزیر دادگسترى هم‏ردیف بقیه وزراء نباشد، این دویست و سى و سه واحد را نمى‏تواند تفویض بکند، یعنى باز کار دادگسترى یعنى همه این مسائل مالى و ادارى‏اش بر مى‏گردد به رئیس قو قضائیه. خوب اینجا واقعاً این وزیر را که یک دویست و سى و چهارمى بشود براى چه این کار را مى‏کنیم؟ خو ب حالا که دویست و سى و سه تا مى‏دهد که در تهران هم باید به همه آنها بدهد، اصلًا این وزیر باشد و نباشد فرقى نمى‏کند چرا؟ براى این‏که گفته همه اینها بلا واسطه باید انجام بگیرد. یعنى اگر من اختیار داشته باشم و حق تفویض اختیار به عنوان بالاترین مقام وزیر نداشته باشد، نمى‏تواند به دومى بدهد. یعنى مدیر کل خدمات مجدداً باید از رئیس قو قضائیه براى خرج اجازه بگیرد، براى ده تومان. پنجاه تومان، یا پنج میلیون تومان. این مشکل هست، که ما باید این جمله‏ها را همین جورى مدام سر هم بکنیم و اینجا بیاوریم چرا؟ براى این‏که بالاخره یک تأسیس تازه‏اى درست کرده‏ایم به اسم قو قضائیه. خوب پاى لرز برخى نکاتش باید بنشینیم. یعنى چون این وزیر دادگسترى نظیر آن وزراء نیست، این تفویض به عنوان وزیرى که صاحب همان اختیارات نیست به او مى‏شود آن اختیار را ندارد. بنابراین این جمله‏ها را باید بیاوریم، این جمله‏ها فقط این معنا را مى‏رساند، نه این‏که جانشین آن رئیس قو قضائیه مى‏شود. آن وقت بخشى را هم بگوییم باز همین مسأله را دارد. مى‏شود که گفت «مى‏تواند تمام یا بخشى را» خیلى خوب آن را بعداً بنشینند با همدیگر حلش بکنند. اما بخشى را بگویید آ ن وقت نمى‏توانید تمام را بدهید و اگر تمام را ندادید مسائل زمین مى‏ماند. عرض من در این زمینه است. اگر ما در همین یک سال آخر توانستیم یک مقدارى مزاحمت را از شوراى عالى قضائى برداریم به خاطر این بوده که ما هر روز نمى‏رفتیم. چون آقایان خاطرشان هست قبلًا معاون شوراى عالى قضائى هر روز در شوراى عالى قضائى شرکت اشت و هر روز پرونده‏هایى را مى‏آورد آنجا و از سیر تا پیاز در آنجا رسیدگى مى‏شد. یعنى چون معاون به خاطر همین مسأله حق بعضى کارها را نداشت. تعداد چهار حلقه لاستیک اگر در شوراى عالى قضائى مطرح مى‏شد. از این به بعد با رئیس قو قضائیه باید مطرح بشود. هر کدام از این نکات، نکاتى است که جنبه مالى، ادارى و اجرایى دارد. البته اگر رئیس قو قضائیه وقتى که این وزیر دادگسترى به این ترتیب تصویب شد. (همان قسمت اول) چون «بخشى»، دردى را دوا نمى‏کند. بالاخره یک وزیر دادگسترى پیدا مى‏شود، حالا به تعبیر جناب آقاى میرحسین موسوى پوک، غیر پوک، بالاخره یک کسى را مى‏شود پیدا کرد آنجا گذاشت. وزیر دادگسترى (بنده) خیلى خوب از این‏
Majlis:2 Volume:2 Sessions:15-28 Page:891
به بعد دو ساعت در روز بیشتر کار ندارد، ولى بقیه کارها را باید رئیس دستگاه قضائى بکند، این اشکالى ندارد ولى عنایت بکنیم که رئیس قو قضائى را که به هر حال مى‏خواهید هم شأن و در ردیف دو، سه قوه دیگر بگذارید، اگر این مسائل را مى‏خواهد حل بکند یکى از این دو کار را دارد: یا پا به رکاب خودش انجام بدهد، یا اختیارات را به طور منظم ... این علت مخالفت من است.
منشى (محمد یزدى)- حالا اگر پیشنهاد موافق دارد که بحث بکنیم. اگر نه که به رأى مى‏گذاریم. (اظهارى نشد) پس پیشنهاد جناب آقاى خوئینى‏ها این است که در اصل صد و شصت این عبارت اضافه بشود: «و رئیس قو قضائیه مى‏تواند بخشى از امور ادارى را به وى محول کند» یعنى به جاى این چند سطرى که از کمیسیون هست پیشنهاد کرده‏اند. آقایانى که با این پیشنهاد موافق هستند دست‏شان را بلند کنند (عده کمى دست‏شان را بلند کردند) این تصویب نشد. اگر در این زمینه دیگر پیشنهادى نیست، ما مى‏توانیم همین عبارت کمیسیون را به رأى بگذرایم. بنابراین این قسمت اخیر که زیرش خط کشیده شده است. «رئیس قو قضائیه مى‏تواند اختیارات تام مالى وادارى و نیز اختیارات استخدامى غیر قضائى را به وزیر دادگسترى تفویض کند در این صورت وزیر دادگسترى داراى همان اختیارات و وظایفى خواهد بود که در قوانین براى وزراء به عنوان عالى ترین مقام اجرایى پیش‏بینى مى‏شود» موافقین با این پیشنهاد دست‏شان را بلند کنند. (اکثر دست‏شان را بلند کردند) تصویب شد.
رئیس- یک ربع ساعت تنفس مى‏دهیم.
 (جلسه ساعت 15/ 18) به عنوان تنفس تعطیل و مجدداً ساعت 40/ 18 تشکیل گردید).
رئیس- بسم اللّه الرحمن الر حیم. جلسه براى ادامه مذاکرات رسمى است. دستور را تعقیب بفرمایید.
منشى (محمد یزدى)- آقاى عمید بفرمایید.
عمید زنجانى (مخبر کمیسیون 3)- بسم اللّه الرحمن الرحیم.
اصل 161- دیوان عالى کشور به منظور نظارت بر اجراى صحیح قوانین در محاکم و ایجاد وحدت رویه قضائى و انجام مسؤولیت‏هایى که طبق قانون به آن محول مى‏شود بر اساس ضوابطى که رئیس قوه قضائیه تعیین مى‏کند تشکیل مى‏گردد.
در مورد این اصل تغییرات کلى داده نشده و در قانون اساسى فعلى هم عبارات به همین ترتیب است، منتها بر اساس ضوابطى که شوراى عالى قضایى تعیین مى‏کند تبدیل شده به «بر اساس ضوابطى که رئیس قوه قضائیه تعیین مى‏کند» دلیلش هم همان دلیلى است که در گذشته هم بارها تکرار شد. بر اساس تغییر «شوراى عالى قضائى» به «رئیس قو قضائیه» بر اساس تمرکز در مدیریت قوه قضائیه. البته در مورد این اصل پیشنهادهاى دیگرى هم بود که این پیشنهادها یا به این دلیل که مربوط به تمرکز نیست رد شد یا به هر دلیل این‏که مخالف با تمرکز بود رد شد.
رئیس- به نظرم مطلبى ندارد رأى بگیرید.
منشى (محمد یزدى)- بله بحث زیادى ندارد ولى حالا پیشنهاد دهندگان اگر بخواهند
Majlis:2 Volume:2 Sessions:15-28 Page:892
صحبت بکنند. مثلًا آقاى موسوى خوئینى‏ها در هیمن اصل 161 پیشنهاد دارند که بعد از کلمه «منصوب مى‏کند» اضافه شود «و عهده‏دار کلیه وظایفى است که قانون به وى محول مى‏کند» همان بحث قبلى است. در پیشنهادهاى آقاى مؤمن در اصل 161 ایشان هم دارند «بر اساس ضوابطى که قانون تعیین مى‏کند تشکیل مى‏گردد» آقاى مؤمن نیستند؟ (در جلسه نبودند) پیشنهادشان چون مطرح است باید خود پیشنهاد دهنده قبول داشته باشند، که دیگر بحث نکنیم. بنابراین ما مى‏توانیم رأى بگیریم اصلًا چون پیشنهاد دهنده که نیستند.
میرحسین موسوى- جلسه رسمى است رأى بگیرید.
منشى (محمد یزدى)- خوب اگر رئیس تصمیم بگیرند از نظر آیین نامه‏اى ما مى‏توانیم رأى بگیریم.
رئیس- اصل بعدى را بخوانید.
عمید زنجانى (مخبر کمیسیون شماره 3)
اصل 162- رئیس دیوان عالى کشور و دادستان کل باید مجتهد، عادل و آگاه به امور قضائى باشد، و رئیس قو قضائیه با مشورت قضات دیوان عالى کشور آنها را براى مدت پنج سال به این سمت منصوب مى‏کند. مسؤولیت‏هاى دادستان کل کشور را قانون تعیین مى‏کند.
در مورد این اصل دو تا تغییر داده شده. تغییر اول یا اصلاح اول در مورد این است که در قانون اساسى فعلى تعیین رئیس دیوان عالى کشور و دادستان کل بر عهد مقام رهبرى بوده که به خاطر مسأله تمرکز و تفویض کلى اختیارات قضائى، ادارى، اجرایى به رئیس قوه قضائیه این مسؤولیت یعنى تعیین رئیس دیوان عالى کشور و دادستان کل برعهده رئیس قو قضائیه نهاده شده منتها با همان قید «با مشورت قضات دیوان عالى کشور» مدت هم تثبیت شده که پنج سال است.
تغییر دوم، اضافه کردن این جمله است که هم پیشنهاد از طرف آقاى خوئینى‏ها بود، هم از جانب من بود که «مسؤولیت‏هاى دادستان کل کشور را قانون تعیین مى‏کند» البته عبارت پیشنهادى آقاى خوئینى‏ها تغییر داده شد. به این عبارتى که پیشنهاد شده بود. این دو تغییر در اصل یکصد و شصت و دوم داده شده؛ اولى به لحاظ مسأله تمرکز و دومى هم به لحاظ این‏که ما دادستان کل کشور را اسمش را آورده‏ایم، در قانون اساسى اسمش آمده بدون این‏که وظایفش تعیین بشود. اشاره به مسؤولیت‏هاى دادستان کل کشور را قانون تعیین مى‏کند مکمل این مى‏شود که دادستان کل کشور اسمش آورده شده و وظایفش هم محول شده به قانون.
منشى (یزدى)- پیشنهاد جناب آقاى مؤمن اینجا تأمین شده است. بعضى پیشنهادهاى دیگر هم تأمین شده الان اگر بحثى نیست مى‏توانیم به رأى بگذاریم.
جنتى- تمرکز معنایش این بوده است که در داخل دستگاه تمرکز باشد.
منشى (یزدى)- آقاى عمید زنجانى توضیح مى‏فرمائید یا من عرض بکنم؟
عمید زنجانى (مخبر کمیسیون)- عنایت بفرمایید وقتى ما این را به عنوان مصوبه مى‏پذیریم کلى وظایف و مسؤولیت‏هاى مربوط به امور قضائى بالمعنى‏الاخص و ادارى و اجرایى کلى مسائل مرتبط بالقضاء مربوط به رئیس قو قضائیه است خود رهبر هم این را تفویض مى‏کند، دیگر معنایش این است که دستى از پشت سر نیاید، دیگر دخالتى در مسؤولیت‏هاى‏
Majlis:2 Volume:2 Sessions:15-28 Page:893
رئیس قوه قضائیه نشود. خود رهبر هم به این عنوان او را نصب مى‏کند، لزومى ندارد که تعیین زیر دست‏هاى رئیس قوه قضائیه را رهبر تعیین بکند این منافات با تمرکز دارد.
منشى (یزدى)- یعنى اگر دو نفر را رهبر تعیین بکند آن حالت تمرکز گرفته مى‏شود. آن اصل قبلى را شما آقاى مؤمن تشریف نداشتید، گذاشتیم که شما تشریف بیاورید. الان اصل یکصد و شصت و دوم مورد بحث است ولى شما پیشنهادتان را در اصل یکصد و شصت و یکم مطرح بفرمایید.
محمد مؤمن- بسم اللّه الرحمن الرحیم. عرض کنم که در اصل یکصد و شصت و یکم سابق این طور است:
دیوان عالى کشور به منظور نظارت بر اجراى صحیح قوانین در محاکم و ایجاد وحدت رویه قضائى و انجام مسؤولیت‏هایى که طبق قانون به آن محول مى‏شود بر اساس ضوابطى که شوراى عالى قضائى تعیین مى کند، تشکیل مى‏گردد.
این ضوابط تشکیل دیوان عالى کشور و شعبش را به شوراى عالى قضائى داد. ما از این اصل این طور استفاده مى‏کنیم که دیوان عالى کشور چند شعبه باشد؟ (این کیفیت تشکیلاتش است) در هر شعبه‏اى مرکب از مثلًا رئیس شعبه باشد و یک نفر مستشار یا مشاور. اینها جزء تشکیلات است. این‏که مى‏گوید «بر اساس ضوابطى که شوراى عالى قضائى تعیین مى‏کند تشکیل مى‏گردد» ممکن است که گفته بشود که در عمل آنچه که هست کیفیت تشکیلات را داده‏اند مثلًا به مجلس و احیاناً کمیسیون قضایى. بنده خودم خاطرم هست که چند تا ماده ما تنظیم کردیم و دادیم به کمیسیون قضایى براى تشکیلات شعب دیوان عالى کشور که تصویب شد که رؤسایش باید چه شرایطى داشته باشند و مشاورین هم چه جور باید باشند و چگونه عمل کنند. اما آنچه که اصل مى‏گوید، اختیارات را به شوراى عالى قضایى داده، یعنى اگر آمده شوراى عالى قضائى به مجلس پیشنهاد کرده است که این تشکیلات را تصویب بکن، این یک مطلبى است که خودش خواسته انجام بدهد والا مسؤولیت‏هایى که طبق قانون به آن محول مى شود بر اساس ضوابطى که شوراى عالى قضائى تعیین مى‏کند تشکیل مى‏شود تعیین ضوابط را قانون قبلى به عهده شوراى عالى قضائى گذاشته و یک از خود گذشتگى بوده است که شوراى عالى قضائى از خود نشان داده و حتى تصویب تشکیلاتش را هم به مجلس داده، و الا بر اساس این اصل مى‏توانست و ما خودمان هم توجه نداشتیم آن موقع بنده هم که خدمت آقایان انجام وظیفه مى‏کردم، توجه نداشتیم به این مفاد والا مى‏توانستیم خودمان بیاییم یک تشکیلاتى را که از چند نفر تشکیل مى‏گردد. مگر تشکیلات غیر از این است؟ هر شعبه‏اى از چند نفر تشکیل مى‏شود یکى رئیس، یکى نایب رئیس چه جور و چه جور. مى‏توانستیم تنظیم کنیم و به مقام عمل بگذاریم. این اختیار را قانون به شوراى عالى قضائى داده. بنده اینجا پیشنهادم این است که حالا که بنا شد که ما شوراى عالى قضایى را برداریم، شوراى عالى قضائى چون پنج نفربودند مى‏نشستند با هم مشورت مى‏کردند و جهت تصمیم‏گیرى برا ى تشکیلات یک مشاوره‏اى ملزم بودند رویش بکنند، تصمیم‏گیرى براى تشکیلات بعد از مشاوره به وجود مى‏آمد و یک مقدارى محکم کارى بود، اما حالا که بنا شد که شوراى عالى قضائى را حذف بکنیم و رئیس قو قضائیه بجایش باشد، مناسب نیست که ما اختیارات ترتیب تشکیلات و ضوابط تشکیلات‏
Majlis:2 Volume:2 Sessions:15-28 Page:894
را بدهیم به دست رئیس قوه قضائیه. و روى این جهت بنده مناسب دانستم و پیشنهاد کردم اینجا به جاى بر اساس ضوابطى که شوراى عالى قضایى تعیین مى‏کند بنویسیم «بر اساس ضوابطى که قانون تعیین مى‏کند» که مجلس باید تشکیلات را بدهد به رئیس قو قضائیه و رئیس قو قضائیه پیاده کند تشکیلات را. چون نحوه قانون‏گذارى هست، جلوتر پنج نفر بودند باز تا حدى خوب بعد از مشاوره به جایى مى‏رسیدند. اما چون حالا یک نفر هست براى محکم کارى بیشتر و اتقان بیشتر در کیفیت تشکیلات و این‏که تشکیلات و ضوابط چگونه انجام بشود این ضوابط را قانون معین کند. این پیشنهاد بنده است.
منشى- آقاى خوئینى‏ها مخالف.
موسوى خوئینى‏ها- عرض کنم خدمت‏تان که تعجب است از جناب آقاى مؤمن که ده سال از این قانون اساسى گذشته، خود ایشان هم قبلًا در شوراى عالى قضائى تشریف داشتند بعد از ایشان که تشریف نداشتند هیچ گاه تا کنون هیچ یک از اعضاى شوراى عالى قضائى این برداشت را نکرده بود که ضوابط یعنى قانون‏گذارى و به همین جهت هم تنها کارى که شوراى عالى قضایى کرد، این است که تهران چند شعبه مى‏خواهد، آیا در قم شعبى را ایجاد بکنیم؟ حالا میزانش چیست؟ چه ضابطه‏اى داریم که با آن ضابطه بگوییم که قم هم باید باشد یا نه؟ چه ضابطه‏اى هست که تعیین مى‏کند تهران 30 شعه باشد؟ الان ما در مشهد ایجاد کرده‏ایم چه ضابطه‏اى به ما حکم کرد یعنى شوراى عالى قضایى با چه ضابطه‏اى در مشهد ایجاد کرد، اما در اصفهان نکرده، درتبریز نکرد؟ تاکنون برداشت شوراى عالى قضایى از این کلمه همین بوده، طبق همین هم عمل شده. ایشان مى‏فرمایند گذشت کرده. این را شما مى‏دانید وقتى مجرى قانون در یک جایى که مى‏خواهد کارى را انجام بدهد تا آنجا که مى‏تواند خودش را از چنگ مجلس و قانون‏گذارى مجلس مى‏خواهد خلاص بکند خودش را گرفتار آنجا نکند. هیچ وقت، هیچ مجرى از خودگذشتگى در این رابطه نشان نمى‏دهد که بیاید بگوید با این‏که به من گفته‏اید حق دارم، مع ذلک مجلس شوراى اسلامى شما بیایید این کار را انجام بدهید این یک.
دوم اگر این طور بوده پس شوراى نگهبان وظیفه‏اش را انجام نداده. یعنى وقتى مجلس آمده ضابطه و مقررات تشکیل شعب دیوان کشور را نوشتیم بردیم به شوراى نگهبان، باید بگوید این در اختیار شوراى عالى قضایى است. اصلًا مجلس حق ندارد چنین کارى بکند. و شما هم چنین حرفى را تا کنون نزده‏اید دلیلش هم همین آخر یعنى همین چند ماه پیش آیین دادرسى کیفرى را که از جمله چندین ماده در ارتباط با شعب دیوان کشور، نحوه دیوان کشور نوشته شد، آمد شوراى نگهبان، هفتاد، هشتاد ایراد گرفتید به آن قانون، (هشتاد و چهار تا ایراد) و یک هم چون ایرادى هم به آن نگرفتید یعنى چطور جناب عالى مى‏فرمایید. معنى قانون این است که ضابطه یعنى قانون، یعنى شوراى عالى قضایى مى‏توانست خودش ... اما وقتى به شوراى نگهبان آمد چرا ایراد نگرفتید که مجلس شوراى اسلامى! در قانون اساسى گفته ضوابط را شوراى عالى قضایى باید تعیین کند شما حق نداشتید تعیین بکنید و شما نفرمودید چنین چیزى را. این دلیل بر این است که شوراى نگهبان هم برداشتن از کلم ضوابط، قانون‏گذارى نبوده، همین است که بنده عرض مى‏کنم. به یک معیارهایى مى‏گوییم تهران چند تا شعبه، مشهد داشته باشیم یا نه، قم داشته باشیم یا نه. تبریز داشته باشیم یا نه؟ اما هر شعبه از سه عضو
Majlis:2 Volume:2 Sessions:15-28 Page:895
تشکیل مى‏گردد. یک رئیس، یک مستشار، یک عضو معاون و دو نفر رأى بدهند کافى است و اگر اکثریت نشد یکى از شعب دیگر، هم اینها قانون دارد الان. بنابراین یک کلمه‏اى است که در قانون اساسى از قبل بوده، هیچ برداشت سوئى هم از آن نشده، عمل هم شده صحیح، شوراى نگهبان هم ناظر بوده بر این قضیه تاکنون هم حرفى نزده. بنابراین به نظر من نمى‏آید که حالا این را برداریم یک چیز دیگر جایش بگذاریم به خیال این‏که این معناى بدى دارد.
منشى- آقاى بیات موافق.
اسداللّه بیات- بسم اللّه الرحمن الرحیم. من با این پیشنهاد موافقم. جهتش هم این است که خود حاج آقا موسوى خوئینى‏ها هم مواردى را که مطرح کردند دقیقاً نشان مى‏دهد که در مصداق با آقاى مؤمن اختلاف نظر ندارند. یعنى واقعاً نظر از ضوابط در مصداق همان مواردى است که شکل آیین نامه‏اى دارد. اما ما که با عرف مجلس (حاج آقا موسوى هم باز مدتى آنجا تشریف داشتند) ما در عرف مجلس دقیقاً این معنا را داریم هر جا کلم ضابطه بیاید صراحتاً گفته مى‏شودکه ضابطه را قانون باید تعیین بکند. و قانون را هم باید دقیقاً مجلس تصویب بکند. مگر در جایى که خود قانون اساسى یک اختیاراتى براى جاى دیگر داده باشد. لااقل اگر تاکنون هم این شبهه نبوده یقیناً از این به بعد این شبهه به وجود خواهد آمد. من اعتقادم بر این است که در رابطه با موارد که حاج آقا موسوى گفتند ما هم قبول داریم واقعاً همین‏هایى است که اینها انجام دادند. جایى مثل کیفیت تشکیل شعب اعضایى که در شعب و اینها ضابطه مى‏خواهد، قانون مى‏خواهد و خود شوراى عالى قضایى هم این لوایح را در اختیار مجلس گذاشتند و الان ما در کمیسیون داریم بررسى مى‏کنیم. پس متذکر از کلم ضابطه یعنى چیزى که قانون آن را تعیین مى‏کند. و آن که عملًا در خارج وجود دارد این نیست، چیزهایى است که جنب آیین نامه‏اى دارد. پس وقتى که این طور شد به نظر من اگر در کنار این ضابطه یک عبارتى بیاید که این شبهه پیدا نشود لازم‏تر هست والا بعدها همین شبهه پیش خواهد آمد.
منشى (یزدى)- اگر لازم مى‏دانید توضیح بدهید.
عمید زنجانى (مخبر کمیسیون شماره 3)- خدمتتان عرض کنم که من در مورد رئیس قو قضائیه یک توضیحى مى‏خواهم بدهم.
منشى (یزدى)- نه راجع به این پیشنهاد بحث است. که مخالف و موافق صحبت کردند اگر شما توضیحى لازم مى‏دانید بفرمایید. فقط راجع به پیشنهاد آقاى مؤمن که «بر اساس ضوابطى که قانون تعیین مى‏کند». مى‏خواهیم این را رأى بگیریم. (عمید زنجانى- توضیحى ندارم) پس راجع به این توضیحى ندراد. بسیار خوب پس عنایت بفرمایید الان پیشنهاد جناب آقاى مؤمن مطرح است که ذیل این اصل یکصد و شصت و یکم این جمله اضافه بشود. ایشان مى‏فرمایند که عبارت به این صورت بشود که «بر اساس ضوابطى که قانون معین مى‏کند تشکیل مى‏گردد». آقایانى که با این پیشنهاد موافق هستند دست‏شان را بلند کنند (سه نفر دست بلند کردند) این تصویب نشد. این اصل را به رأى مى‏گذاریم. عنایت بفرمایید. اصل 161 با همین اصلاح جزئى که «بر اساس ضوابطى که رئیس قو قضائیه تعیین مى‏کند» تغییرى است که در کمیسیون داده شده آقایانى که با این اصلاحیه موافق هستند دست‏شان را بلند کنند. (اکثر دست بلند کردند)
Majlis:2 Volume:2 Sessions:15-28 Page:896
تصویب شد. اصل بعد خوانده شد، توضیح هم داده شد در اصل یکصد و شصت و دوم که رئیس دیوان عالى کشور و دادستان کل باید مجتهد، عادل ... جناب آقاى مشکینى و آقاى خوئینى‏ها پیشنهاد حذف این عنوان دادستان کل را دارند که در پیشنهاد آقاى مؤمن هم هست. حالا یکى از آقایان توضیح بفرمایند.
رئیس (على مشکینى)- بسم اللّه الرحمن الرحیم. توضیح ما این است که دادستان در قانون اساسى در دو جا ظاهراً نام برده شده، صحبت شده، ولى ما به دو بیان پیشنهاد مى‏کنیم که حذف بشود یکى این‏که آن که در قانون اساسى هست دادستانى است که از طرف رهبر مستقلًا نصب بشود و ما چنین دادستانى را نمى‏توانیم بپذیریم. براى این‏که خلاف تمرکزى است که خود رهبر دستور داده‏اند. این بیان اول است که باید این حذف بشود و ثانیاً اگر این هم خیلى دلیل محکمى نباشد عمده در نظر ما این است که ما هر چه مى‏گردیم در قانون اساسى وظیفه‏اى براى دادستان پیدا نمى‏کنیم، چیزى پیدا نمى‏کنیم که دادستانى، آن هم یک چنین فردى که در قانون اساسى قبلى از طرف رهبر بلاواسطه نصب شده، معلوم مى‏شود که یک فرد بسیار قوى‏اى است و مقام والایى را دارد، اما هیچ وظیفه‏اى برایش تعیین نشده. بنابراین اگر بخواهیم حذف نکنیم ناچاریم به این‏که بگوییم که یک عنوانى آمده بدون وظیفه قانون اساسى براى ما یک عنوان مهمى را بیان کرده تثبیت کرده و هیچ وظیفه‏اى براى او تعیین نکرده یا نه به ناچار مثل این‏که کمیسیون ما یک وقتى نشستند یک چنین کارى کردند. گفتند که رئیس قو قضائیه داراى شؤونى است، داراى وظایفى است، منتها وظایفش گرچه آنجا پنج تا وظیفه یا شش تا وظیفه ذکر شده تام این وظایف را ما به دو قسمت تقسیم مى‏کنیم. یکى وظیفه خصوص منصب قضاوت و انجام دادن منصب قضاوت، یعنى فصل خصومت بین مترافعین و چند تا وظیفه‏اش هم از قبیل احکام ولائى آنجا ذکر شده است. آن وقت بیاییم جدا کنیم این وظایف را که براى قو قضائیه ذکر شده است. آنى که خصوص مسأله قضا است آن را در اختیار رئیس قو قضائیه قرار بدهیم، و آنى که غیر آن احکام ولایى است، آنها را بیاورم در اختیار دادستان قرار بدهیم که براى آقاى دادستان یک وظیفه پیدا بشود. مثلًا ببینید در قو قضائیه اولین وظیفه‏اى که ذکر شده رسیدگى و صدور حکم در مورد تظلمات، تعدیات، شکایات حل و فصل دعاوى و رفع خصومات و اخذ تصمیم و (این جمله) و اقدام لازم در آن قسمت از امور حسبیه که قانون معین مى‏کند. این تقریباً نیمه بند اول وظیفه است که مربوط به امر ولایى است. این یکى که تقریباً نیم اول بند اول را با تمام آن چهار بند دیگر، احیاء حقوق عامه، نظارت بر حسن اجراى قوانین، کشف جرم و تعقیب و مجازات مجرمین، اقدام براى پیشگیرى، تمام اینها احکام ولایى است. بنابراین اینها را بدهیم به دست دادستان که توانسته باشیم براى یک عنوانى که در قانون اساسى آمده یک وظیفه پیدا کنیم این وظایف را بر عهد او قرار بدهیم. مى‏گوییم به اینکه به چه مناسبتى شما این کار را مى‏کنید؟ دادستان اگر چنانچه ذکر شده، وظیفه ذکر نشده. حداقل اگر شما مى‏خواهید بى‏وظیفه نباشید بنویسید که وظیفه دادستان را قانون تعیین مى‏کند یک چنین چیزى بنویسید. پس ما مخالفیم از باب این‏که وظیفه برایش تعیین نشده و آقایان شوراى بازنگرى هم هیچ موظف نیستند بر این‏که بنشینند براى آقاى دادستان یک وظیفه پیدا کنند. پس اصلح این است که حذفش کنند.
منشى (یزدى)- جناب آقاى حبیبى مخالف.
Majlis:2 Volume:2 Sessions:15-28 Page:897
حسن ابراهیم حبیبى- بسم اللّه الرحمن الرحیم. عرض مى‏شود من یکى دو تا دلیل استحسانى در مخالفت داردم و دو سه تاهم نکته. این نکته‏اى که در قانون اساسى براى دادستان کل هیچ وظیفه‏اى تعیین نشده، پس بایستى که حذف بشود نظیر همان بحثى است که ما در مورد وزیر مى‏کردیم که تازه یک وظیف مختصرى برایش تعیین شده بود و حذف بشود. قرار شد که این دلیل نباشد به دلیل این که در آنجا آن پیشنهاد حذف، رأى نیاورد.
اولًا یک تعداد زیادى وظیفه در قوانین عادى به عهد دادستان کل هست. که البته اینها مجموعاً چیز زیادى نیست قبول. اما به هر حال یک وظایفى برایش وجود دارد.
مطلب بعدى این است که «دادستان کل» در ذهن حقوقدان‏ها و مجموع دستگاه قضایى بعد از پیروزى انتقال این مطلب را مى‏رسانده یعنى این نکته‏اى که جناب آقاى مؤمن روى آن نظر دارند مى‏رسانده است که «دادستان کل» که در قانون اساسى هست معنایش این است که مقوم دادسراها است. یعنى اگر که کلم «دادستان» نمى‏بود ما مى‏توانستیم دادسراها را نداشته باشیم. و حالا که هست معنایش این است که «دادسرا» باید داشته باشیم. یک بحثى ما در طى چند سال در خدمت کمیسیون قضائى مجلس شوراى اسلامى داشتیم و در این اواخر هم در خدمت شوراى محترم نگهبان بودیم برخى اعتقاد داشتند و دارند که شرعاً به دادسرا نیازى نیست. یعنى شرعاً نمى‏توانیم دادسرا داشته باشیم برخى هم اعتقاد دارند که دادسرا اصولًا گرفتارى ایجاد مى‏کند.
اما عده زیادى استدلال کرده‏اند که چون تعبیر «دادستان کل» دوبار در قانون اساسى آمده پس ما نمى‏توانیم «دادسراها» را حذف بکنیم. که یکى از استدلالات جناب آقاى مؤمن همین است. مى‏گویند ما براى اینکه از خیر دادسراها بگذریم یا از شرشان بگذریم پس بیایید این را برداریدکه ما بتوانیم آن کار را انجام بدهیم. ما هم یعنى بنده به لحاظ این بحثى که الان عرض مى‏کنم نظیر برخى از آقایان معتقدم یعنى قانونى را به مجلس پیشنهاد کردیم که فعلًا «دادسراها» را حذف بکنیم. یعنى مستقیماً مسائل در دادگاه مطرح بشود و اگر نیازى به تحقیق و بررسى فنى بود این تحقیق و بررسى فنى زیر نظر رئیس دادگاه انجام بیابد که برخى از نکاتى که لزوماً باید در حضور رئیس دادگاه باشد از قبیل استماع شهادت شهود که البته ممکن است جناب آقاى آذرى بگویند نه نیازى نیست. به هر حال اینها در محضر دادگاه انجام بیابد. بنابراین پس ما الان پیشنهاد داریم یعنى قانونى هست که به مجلس همین روزها مى‏رود که این مسأله را حذف بکند.
اما آنهایى که شرعاً اشکالى نمى‏بینند «دادسرا» باشد و آنهایى که مى‏گویند ما کارهایى را که اگر قسمت‏هایى هم شرعاً اشکال داشته باشد برخى از کارها را دادسرا مى‏تواند انجام بدهد، تحقیقات مقدماتى را انجام بدهد، پرونده را منظم بکند و نظایر اینها اگر ما در تجربه دو سه سال آینده برخوردیم به این که اگر «دادسرا» را که حالا حذف کردیم نباشد گرفتارى دادگاه‏ها بیشتر مى‏شود و خواستیم که دوباره «دادسرا» را احیاء بکنیم. اگر حذف این دادستان کل با استدلالى که الان در دستگاه قضایى وجود دارد که «دادستان کل» چون هست نمى‏شود «دادسرا» را حذف کرد. اگر شوراى بازنگرى آمد «دادستان کل» را حذف کرد بعداً گفتند به همان دلیلى که «دادستان کل» را حذف کردید نمى‏توانیم «دادسرا» را احیاء بکنیم چه بکنیم؟ ما دست و بال خودمان را در این زمینه مى‏بیندیم.
Majlis:2 Volume:2 Sessions:15-28 Page:898
بنابراین به لحاظ فنى این مطلبى که من عرض مى‏کنم نمى‏باید اتفاق مى‏افتاد ولى اتفاق افتاده و شما این مطلب را نه احتمالًا از ذهن اعضاى محترم شوراى نگهبان مى‏توانید خارج بکنید، به دلیل این‏که الان عکسش وجود دارد و نه در مجموع حقوقدان‏ها یعنى این مجموعه دستگاه قضایى ما این مطلب را مى‏پذیرد این خطر وجود دارد که اگر «دادستان کل» حذف بشود بعدها اگر به «دادسرا» نیاز داشتیم نتوانیم «دادسرا» داشته باشیم. این مشکل چون وجود دارد. بنابراین کلمه «دادستان» را در اینجا مصلحت نیست که ما حذف بکنیم مضافاً این‏که این جزو وظایف کلى ما نیست یعنى این به تمرکز ارتباطى ندارد. دادستان کل یک شخص بوده نظیر رئیس دیوان عالى کشور در قانون اساسى آمده. دو تا شخصیت هستند که به هر حال شخصیت‏هاى درجه اول دستگاه قضایى هستند. سابق شوراى عالى قضایى بود، دادستان کل و رئیس دیوان عالى کشور در عین این‏که عضو شورا بودند یک وظایفى هم داشتند حالا هم دادستان کل در دادسراى دیوان کشور عمل مى‏کند کارهاى مختلفى هم دارد براى این‏که ما وظایفش را یک مقدارى جمع و جورتر بکنیم و حتى وظایف مهم‏ترى هم به عهده‏اش محول بشود جمله «مسؤولیت‏هاى دادستان کل کشور را قانون تعیین مى‏کند» اضافه مى‏کنیم که این مشکلى که این عنوان مهم بدون هیچ‏گونه وظیفه‏اى است حل بشود و در آینده وظیفه برایش تعیین بشود.
یکى از وظایفى که بسیار مهم است و مى‏شود قانوناً ایجاد کرد آن چیزى است که الان ندارد و حق هست که باشد، یعنى دادستان کل بر دادسراهاى کشور ریاست فائقه داشت باشد. اگر دادسرا داشتیم یعنى از این جهت یک قسمتى از امور ولایى را که الان فرمودند این قسمت را بتواند زیرنظر بگیرد. آن چیزى که الان نیست و حق هست که باشد الان هم به صورت عرفى ارتباطى برقرار است ولى این ارتباط قانونى نیست، مى‏شود این را قانونى‏اش کرد و این مطلب کمى نیست که انجام مى‏یابد روى این حساب به نظر نمى‏رسد که مصلحت باشدکه اینجا این حذف بشود. به همین دلیل بود که من عرض کردم که اگر این اصل حذف بشود باید در اصل 157 یک تجدید نظرى بشود و ما آنجا تشکیلات قضایى را که به طول کلى گفتیم یک تفصیلى بدهیم یعنى بگوییم تشکیلات قضایى که عبارت است از محاکم و در صورت اقتضا دادسراها که هم دست دستگاه باز باشد براى اینکه «دادسرا» اگر حذف شد بگویند مقتضى نبود نداریم اگر مقتضى بود باشد. یعنى اگر اینجا رأى دادید به این‏که دادستان کل حذف بشود واقعاً در دراز مدت دست دستگاه قضایى احتمالًا بسته مى‏شود. من از باب این‏که چون محتمل قوى است عرض مى‏کنم که خطر دارد که اگر ما دادسرا نداشته باشیم یعنى اگر نیاز باشد که «دادسرا» باشد و این تفصیل در آینده باشد ممکن است که با مشکل روبرو بشود والا در این‏که الان داستان کل کار زیادى ندارد بنده هم هم‏عقیده هستم اما این‏که این به ما مربوط هست یا نه اعتقاد دارم زیادارتباطى ندارد و اگر حذف بشود آن خطر را دارد.
رئیس (على مشکینى)- جناب آقاى مؤمن من تقریباً 5 دقیقه صحبت کردم مابقى وقت را به شما محول مى کنم شما حرف‏تان را تتمیم بفرمایید.
منشى (محمد یزدى)- ى عنى ایشان از نظر آیین‏نامه‏اى 10 دقیقه حق دارند صحبت بفرمایند.
Majlis:2 Volume:2 Sessions:15-28 Page:899
محمد دانش زاده (مؤمن)- عرض کنم این‏که مى‏فرمایید عمده چیزى که دلیل است بر این‏که نباید دادستان حذف بشود این‏که از محدوده اختیارات و شورا خارج است. من به عکس مى‏گویم که جزء محدوده است و باید حذف بشود. براى این‏که در اصل یکصد و دهم قانون اساسى سابق دارد: «یکى از وظایف و اختیارات رهبرى نصب عالى‏ترین مقام قضایى کشور است». این یک. در همین اصل یکصد و شصت و دوم دارد: «رئیس دیوان عالى کشور و دادستان کل باید مجتهد عادل و آگاه به امور قضایى باشند و رهبرى با مشورت قضات دیوان عالى کشور آنها را براى مدت 5 سال تعیین مى‏کند». یعنى رأس قو قضائیه ما دو قطبى است. در رأس قوه قضائیه دو مقام داریم که تقریباً در عرض هم هستند هر دو عالى‏ترین مقام قضایى کشور هستند و هر دو را رهبر باید انتخاب بکند. پس وقتى که تا به حال از نظر قانون اساسى دو قطبى بوده ...
منشى (یزدى)- ببینید طبق مصوبه‏اى که همین الان تصویب کردیم در اصل یکصد و شصت و یکم ...
محمد دانش زاده (مؤمن)- توجه نکردید، من متوجهم چه عرض مى‏کنم. مى‏گویم بر اساس قانون اساسى قبلى، قضایى ما دو قطبى بوده است. عالى‏ترین مقام قضایى یعنى رئیس دیوان عالى کشور تنها نه، رئیس دیوان عالى کشور و دادستان کل یک مسؤولیت عالى محاذى و موازى با مسؤولیتى که براى رئیس دیوان عالى کشور است اجمالًا قانون اساسى ما اثبات مى‏کند براى دادستان کل کشور، نه این که یک معناى حرفى اثبات بکند اگر معناى حرفى باشد باید بگوییم تقریباً خلاف قانون اساسى است. قانون اساسى همان طورى که رئیس دیوان عالى کشور را عالى‏ترین مقام قضایى کشور دانسته، دادستان کل کشور را هم عالى‏ترین مقام دانسته حالا که ما آمدیم بر اساس مصوبه و بر اساس تمرکز یعنى جلوتر تمرکز نبود. ما با قطع نظر از این‏که شوراى عالى قضایى داشتیم از این نظر هم اگر آن سه نفر هم از شوراى عالى قضایى حذف مى‏شود باز قانون اساسى مى‏گفت تمرکز نیست چون 2 نفرند رئیس دیوان عالى کشور و دادستان کل، هر دو عالى‏ترین مقام قضایى‏اند. حالا که ما آمدیم به خاطر تمرکز گفتیم که یک نفر تمام مسؤولیت‏هاى قضایى را عهده‏دار باشد و این هم تصویب شد. وقتى عالى‏ترین مقام قضایى کشور شد پس آن که عدل این بود که تا حالا مى‏گفتیم عالى‏ترین مقام قضایى کشور است، التماس دعا باید بشود و به همان دلیلى که شما آمدید سایر اعضاى شوراى عالى قضایى را به خاطر این‏که عالى‏ترین مقام قضایى کشور را یک نفر قرار دادید حذف کردید این‏که تقریباً صریح است یعنى انضمام اصل 110 به اصل 162 و از آن استفاده مى‏شود که عالى‏ترین مقام قضایى کشور 2 نفرند، شما که آمدید یک نفر کردید پس آن یک نفر دیگر هیچ. دلیل عمد من این است که این باید حذف بشود. پس بنابراین نفرمایید که خارج از مسؤولیت است. خیر، عین مسؤولیت است خیلى مسؤولیت نزدیکى است ما شوراى عالى قضایى را اتفاقاً مى‏توانستیم باقى بگذاریم منتها بگوییم به عنوان معاون باشد در رتبه بعدى قرار بدهیم، یعنى از عالى‏ترین مقام او را پایین بیاوریم و در عین حال فرمودید حذف بشود ما هم گفتیم مانعى ندارد یک طریق همین است که به طور کلى حذف بشود. این‏که قانون اساسى قبلى گفته ما مى‏توانیم حذف کنیم نفرمایید نمى‏توانیم حذف کنیم. این مسأله مى‏آید که آیا مصلحت هست یا نه؟
Majlis:2 Volume:2 Sessions:15-28 Page:900
بر این اساس که بنده از قانون اساسى استفاده کردم دادسراهاى قاعدتاً باید مستقلًا زیر نظر او باشد. و این مطلبى را که بنده در آنجا عرض مى‏کردم روى این حساب بوده حالا ما البته آمدیم گفتیم که «دادسرا» داشتن به آن اختیاراتى که باشد، خلاف موازین شرع است. بحمداللّه آقایان هم خودشان منهاى این جهت از نظر مصلحت اندیشى در قوه قضائیه به این نتیجه رسیدند که «دادسراها» نباید باشد، اگر باشد زحمت ایجاد مى‏کند به خاطر این‏که خودشان مى‏دانند شخص مى‏آید در «دادسرا» اعتراف مى‏کند و زندان مى‏رود و بعد پهلوى 2 نفر مى‏آید اقرارش را پس مى‏گیرد. و آبروى قوه قضائیه را مى‏برد. براى آن‏که مسأله مسلمى است قاضى هم یک مقدار وسواس داشته باشد، آن هم مى‏آید ادعا مى‏کند که با زور از من اقرار گرفتند، همه مسائل و حقوق مردم ضایع مى‏شود و حدود اللّه جارى نمى‏شود. مفاسدى که در جامعه از این جهت به وجود مى‏آید الى ما شاء اللّه است. ما اگر بیاییم کار قوه قضائیه‏مان را این طور قرار بدهیم که ابتدائاً همه کارها در دادگاه بیاید همان طور که نظر آقایان هم الان همین است قاضى در آنجا هست اختیار حکم به او داده شده اقرار پیش خودش کرده هم جریان را مى‏داند چیست، دیگر نمى‏رود در زندان بخوابد و ماهیتش تغییر پیدا بکند. اگر دادستان کل در قانون باشد با توجه به قانون سابق که آن جهت را دوباره عرض کردم، منهاى آن جهت هم حساب بکنیم «دادستان کل» وقتى در قانون آمد تدعى در ذهن انسان مى‏کند که «دادسراها» باشد. این‏که جناب آقاى دکتر فرمودند که خلاف قانون اساسى است خلاف قانون اساسى نیست. خوب گفتن است که «رئیس قوه قضائیه» یک نفر است که در رأس است. تشکیلات قوه قضائیه را هم قانون تعیین مى‏کند. تشکیلات قوه قضائیه مى‏تواند «دادستان کل» داشته باشد ممکن هم است «دادستان کل» نداشته باشد. کما این‏که ما الان رئیس دادگاه‏هاى کل نداریم. در هر شهرستانى یک رئیس دادگاه‏هایى نسبت به خود آن شهرستان داریم اگر مصلحت دانستند این طور الان اگر بخواهیم یک رئیس دادگاه‏هاى کلى هم به طورى که معاون رئیس قو قضائیه باشد تصویب بکنند خلاف قانون اساسى که نیست. کجا شوراى نگهبان مى‏گوید خلاف قانون اساسى است چرا؟ مگر در قانون گفته است که حتماً یک رئیس داشته باشیم نسبت به هم ... اگر مى‏گفتند رئیس دیوان عالى کشور، رئیس کل همه دادگاه‏هاى ایران است کسى حرف نمى‏زد که حالا هم با فرض تمرکز که هست به صورت «معاون» براى رئیس قوه قضائیه اگر یک چنین کسى را به عنوان رئیس دادگاه‏هاى کل ایران تعیین بکنند کما این‏که دادستان کل تعیین بکنند هرگز گفته نمى‏شود خلاف قانون اساسى است. بنابراین حذفش با توجه به مفاد قانون اساسى که ما داشتیم که عالى‏ترین مقام قضایى کشور است حذفش جزو وظایف ما هست و حذفش این فایده را دارد که این تداعى خیر را از ذهن ما بیرون مى‏برد و دست قانون‏گذار هم به نظر مى‏آید که اصلًا بسته نباشد و من تعجب مى‏کنم که خیال مى‏شود که مثلًا شوراى نگهبان این طورى از قانون اساسى برداشت مى‏کند. والسلام.
منشى (یزدى)- جناب آقاى موسوى! بفرمایید
سید محمد موسوى خوئینى‏ها- عرض کنم که ابتدائاً باید بگویم این مسأله حذف «دادستان کل» که بنده هم پیشنهاد کردم این در جامع قضایى و حقوقدان‏هاى ما یک چیز بسیار مستنکر است و همه آنها تعجب مى‏کنند که این حرف یعنى چه که هى مى‏گویید «دادستان‏
Majlis:2 Volume:2 Sessions:15-28 Page:901
کل» از قانون اساسى و از تشکیلات قضایى حذف بشود منتها اصولًا این تشکیلات قضایى و این‏که مثلًا دادستان کل و این‏ها این یک چیزهایى نیست که از معیارهاى خودى گرفته باشد چون از جاى دیگر بوده و همیشه هم در ذهن اینها از بدو تأسیس دادگسترى از 70- 80 سال پیش بوده هر قاضى که وارد دادگسترى شده اسم یک دادستان کلى هم شنیده خیلى هم پرطمطراق بوده و اصلًا با آن عجین شده لذا براى آنها طبیعى است که تعجب‏آور باشد منتها بحث این است خوب دنبال واقعیت‏هاى موجود برویم که بنده فکر نمى‏کنم با توجه به اینکه 4 سال است که در این سمت هستم دیگر از بنده کسى بهتر بداند که «دادستان کل» چه وظایفى دارد و چه کارهایى بر عهده‏اش نیست. تا کنون دادستان کل چون عضو شوراى عالى قضایى بوده مثل رئیس دیوان عالى کشور و مثل هر یک از آن سه عضو دیگر حق رأى داشته (به صفت عضویت در شورا) عرض مى‏کنم اگر هیچ کارى هم بر عهده دادستان کل نبود، همین که عضو شوراى عالى قضایى بود و یک بخشى از مدیریت قو قضائیه بر عهد او بود هم چنان که بخش‏هاى دیگرش بر عهده آن 4 نفر دیگر بود. اما فرض این است که ما آمدیم شوراى عالى قضایى را حذفش کردیم وقتى ما شوراى عالى قضایى را حذف کردیم، چرا آقایان در ذهنشان نمى‏آیند آن سه عضو دیگر را اگر از قانون اساسى برداریم این خلاف قانون اساسى مى‏شود، یا یک مسأله‏اى اتفاق مى‏افتد چرا اصلًا این به ذهن‏شان نمى‏آید چون آن سه عضو فقط کارشان عضویت در شوراى عالى قضایى بوده وقتى شوراى عالى قضایى نشد، آنها هم نباید باشند من عرض مى‏کنم راجع به دادستان کل هم همین طور است، فقط یک تخیلى در اینجا باقى مانده که گمان مى‏کنند دادستان کل که غیر از این که عضو شوراى عالى قضائى بوده یک چیز دیگر هم هست اگر به حسب قانون اساسى مى‏خواهید آقایان بفرمایید آن یک چیز کجاست؟ در این اصول 175 تا به بنده نشان بدهید غیر از این جایى که عضو شوراى عالى قضایى بود کدام اصل گفته است دادستان کل چکاره است شأنش چیست، هیچ اصلى ما نداریم. تعب از این است که آقایان اصلاح کرده‏اند. مى‏گوییم که وظایف دادستان کل را قانون تعیین مى‏کند یعین «لفظ مى‏گویم و معنا زخدا مى‏طلبم» ما مى‏گوییم یک دادستان کلى هست اما مجلس شما بگویید چکاره است این اصلًا خلاف شأن قانون اساسى است پس اگر این طورى است اسم دادستان تهران را هم بیاوریم، بگوییم یک دادستان تهرانى هم داریم اما این چه مى‏کند؟ قوانین عادى خواهند گفت که چه مى‏کند و اساساً مجلس شوراى اسلامى آنگاه مى‏تواند براى یک عنوانى قانون وضع کند که تعریفش در قانون اساسى آمده باشد بعد آن وقت قانون‏گذار مى‏گوید خوب این دادستان کل با این تعریفى که شده وظایفش را این گونه انجام بدهد.
اما حالا مجلس شوراى اسلامى از شوراى نگهبان پرسید شوراى نگهبان! از باب تفسیر قانون اساسى بگویید این دادستان کل یعنى چه؟ شوراى نگهبان چه مى‏تواند تفسیر بکند کلمه «دادستان کل» بدون هرگونه وظیفه‏اى در قانون اساسى آیا تعریفى دارد بگوییم یعنى چه دادستان کل؟ و اتفاقاً این کلمه هیچ معناى درستى هم تا به حال نداشته من یک وقتى هم عرض کردم بعضى از بزرگان مى‏گفتند مگر این دادستان‏ها را شما نصب نمى‏کنید عرض کردم خیر مى‏گفتند مگر شما نظارت بر کار اینها ندارید عرض کردم نه، پس کى این کارهاى را مى‏کند؟ گفتم شوراى عالى قضایى. و حضرت امام رضوان اللّه تعالى علیه تصور مى‏فرمودند بنده را که نصب‏
Majlis:2 Volume:2 Sessions:15-28 Page:902
کرده‏اند یعنى همه دادستان‏ها را بنده نصب مى‏کنم گفتم آقا اصلًا اینطورى نیست این دست شوراى عالى قضائى است. بنده هم آنجا ممکن است حتى با نصب یک فرد به عنوان دادستان مثلًا فلان شهر مخالف باشم اما نصب مى‏شود، چون قضیه شورایى است، هیچ ارتباطى بین کلمه «دادستان کل» و دادستان‏هاى شهرستان‏ها نیست (به حسب قانون) عرض مى‏کنم نیست. بله حالا چون بالاخره آن هم اسمش دادستان است، این هم دادستان کل مى‏گوید، بالاخره این کل است دیگر، یک احترامى از آن نگه داشته باشیم، این که فرمودند خارج از وظیفه است؛ بنده عرض مى‏کنم خوب یک لفظ لغوى بى‏معنا را از قانون اساسى برداشتن خلاف وظیفه است. شما وقتى یک چیزى را تصویب کردید باید به لوازمش هم ملتزم بشوید، وقتى شوراى عالى قضایى را برداشتید یک کلمه بى‏معنایى اینجا خواهد ماند و آن کلمه «دادستان کل» است و شما این کلمه را حذفش کنید حذف کردن این خلاف وظیفه نیست، به همین دلیل خود شما هم آمده‏اید گفته‏اید: «وظایف او را قانون تعیین مى‏کند» یعنى در ارتکاز آقایان کمیسیون هم بوده است که اگر این جمله را ننویسند کلمه «دادستان کل» یک چیز لغوى خواهد بود مى‏گویند که اگر حذف کنیم ایهام دارد، پس «دادسراها» هم باید حذف بشود اولًا این ایهام ندارد ثانیاً یک جمله در قانون اساسى مى‏توانید بیاورید که «نظارت بر محاکم و دادسراها در صورت لزوم». تازه یک کلمه‏اى که بنده عقیده‏ام این است که هیچ لزومى ندارد، یعنى با حذف کلمه «دادستان کل» بعداً شوراى نگهبان نخواهد گفت که شما حق ندارید «دادسراها» را حذف کنید. چون کلمه «دادستان کل» در قانون اساسى حذف شده پس لازمه‏اش این است که «دادسراها» هم حذف بشود (منشى- وقت‏تان تمام است) چشم الان عرایضم تمام مى‏شود، پس این هم ایهامى ندارد، این‏که فرمودند بیاییم بگوییم «دادستان کل» ریاست بر همه «دادسراها» دارد این خلاف تمرکز است، یعنى چه ریاست کند، یعنى عزل و نصب کند، یعنى جا به جا کند، خوب این بر خلاف آن تمرکزى است که آقایان فرمودند، بنابراین، این کلمه بى‏معنا مانده است من فکر مى‏کنم حذف کردن کلمه بى‏معنا خلاف وظیفه کمیسیون و شوراى بازنگرى نخواهد بود والسلام.
منشى (یزدى)- جناب آقاى عمید! چند جمله‏اى هم جنابعالى توضیح بفرمایید بعد رأى بگیریم.
عباسعلى عمید زنجانى (مخبر کمیسیون شماره 3)- عنایت بفرمایید من چند تا استدلالى که براى حذف شده این استدلال‏ها را فقط اشاره مى‏کنم و اشاره‏اى هم به جواب. گفته شد که دادستانى به این عنوان آورده شده که رهبر تعیین مى‏کند. وقتى دادستان را رهبر تعیین نمى‏کند خود به خود موضوع منتفى مى‏شود. من در جواب عرض مى‏کنم که این از بابت تعدد مطلوب است. دادستان، هر دادستانى که هست رهبر تعیین مى‏کند، خوب آن جهت تعیین رهبرش که منتفى شد، اصلش که نباید منتفى بشود از بابت تعدد مطلوب مثل موارد دیگر.
استدلال دیگرى شد که معمولًا چون تعیین مسؤولیت دادستان در قانون اساسى نشده، پس حذف بشود. خوب این را ما آورده‏ایم که «مسؤولیت‏هاى دادستان را قانون تعیین مى‏کند» پس بنابراین این جورى نیست که مسؤولیت تعیین نشده باشد.
گفته شد که تقسیم مسؤولیت‏هاى قضایى به امور قضایى خاص و بالمعنى الاخص و مسائل ولایى ایجاب مى‏کرده است که این تقسیم‏بندى صورت بگیرد. من فکر مى‏کنم که این مطالب مال اصل 160 بود که از آن ما گذشتیم که همین تقسیم‏بندى باعث شد که ما
Majlis:2 Volume:2 Sessions:15-28 Page:903
مسائل ولایى مربوط به قو قضائیه را به عهده وزیر دادگسترى گذاشتیم. اینجا اصل این مسأله مطرح نیست فقط شاید سابقه ذهنى از این نظر باشد که ما در شور اول 4 تا مسؤولیت بر عهده «دادستان کل» مترتب کرده بودیم که 4 تا وظیفه داشته باشد به دلیل شک و شبهه‏هایى که در شور اول شد، آن 4 تا مسؤولیت برداشته شد و به جاى آن همین جمله «مسؤولیت‏هاى دادستان کل کشور را قانون تعیین مى‏کند» آورده شد. این که جناب آقاى مؤمن استدلال کردند که نصب عالى‏ترین مقام قضائى با قرینه اصول بعدى فصل یازده به معنى دو مقام است، دو قطبى است من تعجب مى‏کنم عالى‏ترین افعل تفضیل است! عالى‏ترین دو تا که نمى‏تواند باشد، یک‏دانه باید باشد بنابراین خواهید گفت که پس اگر عالى‏ترین را رهبر تعیین مى‏کند، پس دادستان چیست؟ مى‏گوییم این از همان مقوله ضم اصل بر اصل دیگر است، در یک اصل گفته شده که عالى‏ترین مقام قضایى را رهبر تعیین مى‏کند، در یک اصل دیگر گفته شده که دادستان را هم رهبر تعیین مى‏کند یک اصل در کنار یک اصل دیگر مشخص کننده مسؤولیت‏هاى رهبر است، لزومى ندارد تمام مسؤولیت‏ها را یک اصل گفته بشود. کما این‏که الان در چند دقیقه پیش، آقایان قبول کردند که ضم اصلى بر اصل دیگر مى‏تواند بیان کنند وظایف باشد. پس نصب عالى‏ترین مقام قضایى ممکن است همان رئیس دیوان عالى کشور باشد، منتها دادستان را هم رهبر تعیین مى‏کند در یک اصل دیگرى بیان شده باشد.
اما بیانى که جناب آقاى خوئینى‏ها فرمودند که اگر سؤال بشود تعریف دادستان در قانون اساسى چیست؟ خوب خیلى روشن است دیگر دادستان عبارت است «از آن مقام قضائى که مسؤولیت‏هایش را قانون تعیین مى‏کند» چیزى از این واضح‏تر حتماً باید بگوییم که: «دادستان کل عبارت از یک مقاوم و مسؤولیت قضایى است که تشکیلاتش و مسؤولیت‏هایش ...» بنابراین، این به نظر مى‏رسد که ایرادى نباشد و مسأله تمرکز هم که گفته شد. این تمرکز در کمیسیون بر این معنا تفسیر شده بود که یعنى آنچه که مربوط به این مى‏شود که ما مسؤولیت‏هاى قضایى را برعهده رئیس قو قضائیه بگذاریم، تنها در این محدوده و چارچوب ما دخل و تصرف بکنیم. اما مسأله حذف به هیچ وجه مربوط به این جهت نیست تنها شبهه‏اى که جناب آقاى مؤمن در این زمینه گفتند که «نصب عالى‏ترین» یعنى دو نفر آن هم که پاسخ داده شد والسلام.
منشى (یزدى)- خوب پیشنهاد سه بزرگوار این بود که کلمه «دادستان کل» از این اصل 162 برداشته بشود. آقایانى که با این پیشنهاد موافق هستند دست‏شان را بلند کنند (عده کمى دست بلند کردند) رأى نیاورد. خوب اگر پیشنهادى نیست براى این اصل رأى بگیریم.
ى کى از اعضاء- براى اصل مى‏خواهید رأى بگیرید؟ ما در این، پیشنهاد داریم.
میرحسین موسوى- پس اگر پیشنهاد هست بقیه مذاکره براى فردا بماند.
3- پایان جلسه و تاریخ تشکیل جلسه آینده.
رئیس- ختم جلسه اعلام مى‏شود جلسه بعد فردا ساعت 4 بعد از ظهر خواهد بود.
 (جلسه ساعت 35/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:905
 جلسه بیست و چهارم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و پانزده دقیقه چهارشنبه سى و یکم خرداد ماه 1368 هجرى شمسى برابر با هفدهم ذیقعده الحرام 1409 هجرى قمرى به ریاست آیت اللّه على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام اللّه مجید
2- تصویب چند اصل اصلاح شده در کمیسیون شماره (3)
3- بحث پیرامون گزارش شور دوم کمیسیون دوم در خصوص تمرکز مدیریت در قوة مجریه‏
4- پایان جلسه و تاریخ تشکیل جلسه بعد
Majlis:2 Volume:2 Sessions:15-28 Page:906
1- اعلام رسمیت جلسه و تلاوت آیاتى از کلام اللّه مجید
رئیس- بسم اللّه الرحمن الرحیم. با حضور 18 نفر جلسه رسمى است. دستور جلسه را اعلام بفرمایید.
منشى (حسن ابراهیم حبیبى)- بسم اللّه الرحمن الرحیم. دستور بیست و چهارمین جلسه عمومى شوراى بازنگرى قانون اساسى بعد از ظهر 4 شنبه سى و یکم خرداد ماه 1368 مطابق با هفدهم ذیقعده 1409.
1- دنبالة رسیدگى به گزارش شور دوم کمیسیون سوم در خصوص تمرکز در مدیریت قوة قضاییه.
2- گزارش شور دوم کمیسیون دوم در خصوص تمرکز مدیریت در قوة مجریه.
رئیس- قرآن را تلاوت بفرمایید.
 (حجت الاسلام عبداللّه نورى چند آیه از سورة الدهر را به قرار زیر تلاوت کردند.)
اللّهم صل على محمد و آل محمد
اعوذ باللّه من الشیطان الرجیم‏
بسم اللّه الرحمن الرحیم‏
هَلْ أَتَى عَلَى الْإِنْسَانِ حِینٌ مِنَ الدَّهْرِ لَمْ یَکُنْ شَیْئًا مَذْکُورًا* إِنَّا خَلَقْنَا الْإِنْسَانَ مِنْ نُطْفَةٍ أَمْشَاجٍ نَبْتَلِیهِ فَجَعَلْنَاهُ سَمِیعًا بَصِیرًا* إِنَّا هَدَیْنَاهُ السَّبِیلَ إِمَّا شَاکِرًا وَإِمَّا کَفُورًا* إِنَّا أَعْتَدْنَا لِلْکَافِرِینَ سَلَاسِلَ وَأَغْلَالًا وَسَعِیرًا* إِنَّ الْأَبْرَارَ یَشْرَبُونَ مِنْ کَأْسٍ کَانَ مِزَاجُهَا کَافُورًا* عَیْنًا یَشْرَبُ بِهَا عِبَادُ اللَّهِ یُفَجِّرُونَهَا تَفْجِیرًا* یُوفُونَ بِالنَّذْرِ وَیَخَافُونَ یَوْمًا کَانَ شَرُّهُ مُسْتَطِیرًا
 (صدق اللّه العلى العظیم- حضار صلوات فرستادند)
2- تصویب چند اصل اصلاح شده در کمیسیون شماره (3)
رئیس- دستور بفرمایید.
منشى (یزدى)- دنباله بحث منتهى شد به اصل 162 در بررسى پپیشنهاد بودیم پیشنهاد بعدى از جناب آقاى عمید و بعضى آقایان دیگر بود که در متن آمده است مسؤولیت هاى دادستان کل کشور را قانون تعیین مى‏کند، این پیشنهاد مورد بحث بود و اگر که بحثى راجع به مخالفت و موافقت آن نیست، مى‏توانیم اصل را به رأى بگذاریم، چون یک مقدارى توضیح داده شد و صحبت شد.
بلى، بفرمایید توضیح بدهید.
سید محمد موسوى خوئینى‏ها- بسم اللّه الرحمن الرحیم- حذف اصل دادستان کل که متأسفانه دیروز رأى نیاورد و با این ترتیب ابقاء شد، حالا بنده عرضم این است که با توجه به اینکه جلسه نتوانسته براى دادستان کل وظیفة مشخصى پیدا کند که متناسب با یک عنوانى باشد که آن عنوان در قانون اساسى هست، به هرحال این نشان دهندة این است که در دستگاه قضایى یک خلاء کاملًا مشخصى به نظر خود شورا هم نیامده است که براى پر کردن آن خلاء و انجام وظایف خاصى که در قوة قضاییه هست و بر عهدة هیچ فرد قضایى دیگرى نیست که آن را بر عهدة دادستان کل بگذارند معلوم شد از نظر خود کمیسیون هم چیز مشخصى نیست، لذا آمده‏اند گفته‏اند که وظایفش را قانون تعیین مى‏کند. بلى، حالا ما یک چیزى مى‏گوییم آن وقت آن بعداً خودش تعیین مى‏کند که قانونگذار عادى خواهد گفت که مقصود قانونگذاران‏
Majlis:2 Volume:2 Sessions:15-28 Page:907
اساسى چه بوده است؟ این لابد معنایش این است. به این ترتیب بنده مى‏گویم حالا چیزى را که عنوانى تا این حد نامشخص و مجهول است، این قیدش را بردارید که دادستان کل باید مجتهد عادل باشد، حالا عادلش را کارى ندارم، مجتهدش را یعنى کسانى که تدوین مى‏کنند یک وقتى است مى‏دانند چه سمتى را تصویب مى‏کنند و براى چه کار خطیرى است که خوب باید حتماً این مجتهد باشد، اما از وضع جلسه پیداست که خود جلسه هم نمى‏داند براى چه کارى دارد یک سمتى را جعل مى‏کند و تصویب مى‏کند.
خوب چیزى را که نمى‏دانیم که این چه مى‏خواهد بکند و آن کار در چه حدى از اهمیت است، چرا برایش یک قیدى مى‏گذاریم که چه با قانونگذار عادى وظایفى براى دادستان کل در نظر بگیرد که آن وظایف کل مثل بقیه همه کارهایى است که در دستگاه قضایى مى‏شود و ما در قضات کشور مرتب دانه دانه نمى‏گوییم، حتماً شرطش این است که مجتهد عادل باشد، لیسانس قضایى داشته باشد، کافى است، کفایتین خوانده باشد کافى است، 2 سال درس خارج قضا خوانده باشد، در جامعة مدرسین امتحان بدهد کافى است، خوب چه طور آن جا ما نمى‏گوییم مجتهد عادل؟ حتماً شرطى این است مقصودم همان مجتهدش است، خوب پس در این جا دادستان کل هم که این قدر بى‏اهمیت است که قانونگذار اساسى نمى‏داند براى چه کارى این سمت را دارد جعل مى‏کند، خوب این قید مجتهدش را برداریم، مى‏شود دادستان کل. بعد آن قانونگذار عادى متناسب با دادستان کل که این شرط را هم ندارد یک سلسله امورى چون قانون اساسى تصویبش کرده ناگزیر است برایش یک وظایفى بتراشد، خوب یک وظایفى هم برایش مى‏تراشد، بنده اصلًا هیچ وجهى دیگر نمى‏بینم براى اینکه یک چنین قیدى باشد، قهراً رئیس قوة قضاییه هم در نصبش گرفتار مشکل خواهد شد. از یک طرف کارى نیست، از آن طرف هم باید بگردد یک فردى را با این شرایط پیدا بکند. بنابراین آن کلمه در آن اصل مى‏شود که «رئیس دیوان عالى کشور باید مجتهد عادل و آگاه به امور قضایى باشد» آن وقت مى‏توانیم این جا دادستان کل را بعد از این شرط بیاوریم، آن وقت براى این رئیس دیوان عالى کشور و دادستان کل شرطى نمى‏آورم «رئیس قوة قضاییه الى آخر» اصلى که گفته شد.
منشى (یزدى)- آقاى عمید به عنوان مخالف بفرمایید.
عمید- بسم اللّه الرحمن الرحیم. فرمایشاتى که جناب آقاى خوئینى‏ها فرمودند دنبالة مطالب روز گذشته‏شان هست و مبتنى بر یک مبناى غیر مقبولى است، ایشان مى‏فرمایند که چون دادستان کل در قانون اساسى تعریف نشده، یک مفهوم مشخصى و تعریف مشخصى ندارد، بنابراین مى‏بایست حذف بشود! حالا که حذف نشده چون از نظر قانونگذار نامفهوم است، نامشخص است، پس بنابراین، این شخصیت نامشخص را یک خرده پایین‏تر بیاوریم که اگر هم به عهدة قانون وظایفش مى‏شود، بعدها قانونگذار بتواند یک ترسیم اجمالى از آن داشته باشد تا وظایفش را تعیین کند. من مى‏خواهم عرض کنم که اگر ایشان به سبک قانون نویسى عنایت داشته باشند، همیشه در قانون نویسى یک سلسله مفاهم متمرکز در ذهن قانونگذار هست که احتیاج به تعریف ندارد.
من الان خیلى سریع قانون اساسى را نگاه کردم، چند تا واژه را دیدم که قانون اساسى برایش تعریف ذکر نکرده، «دولت جمهورى اسلامى»، دولت یک اصطلاح سیاسى و حقوقى است‏
Majlis:2 Volume:2 Sessions:15-28 Page:908
که تعریف دارد و حال آنکه قانون اساسى چرا دولت را تعریف نکرده؟ براى اینکه تعریف دولت براى هر کسى که با قانون سر و کار دارد، با مسائل سیاسى سر و کار دارد، یک مفهوم مرکزى است ولو از نظر حدود و جزئیاتش اختلافى بین صاحبنظران باشد که آیا دولت به معناى هیأت وزیران است؟ دولت به معناى قوة مجریه است؟ هیأت دولت مساوى مفهوم حکومت یا دولت یک مفهوم بالاتر از حکومت است که حکومت را در شکم دارد؟ دولت ترکیب مى‏شود از عناصرى مثل جمعیت، سرزمین، حاکمیت و حکومت که حکومت یکى از عناصر چهارگانة دولت است، این ها یک سلسله تعاریفى است، ولى قانون نباید تعریف ذکر کند. قانون مى‏آید مى‏گوید دولت جمهورى اسلامى ایران، این حقوقدان است که وقتى تفسیر مى‏کند دولت را، مشخص مى‏کند که معنایش چیست؟
آزادى، جمهورى، عدالت، استقلال قوا، حزب، همه این ها تعریف دارد، تعریف دقیق با حد و رسم نه، چون این ها اعتباریات است دیگر تعریف متناسب خودش دارد، اما هیچ وقت قانونگذار نمى‏آید این ها را تعریف بکند چرا؟ براى اینکه تعریف این ها محول به کسى است که با قانون سر و کار دارد. این جا هم واقعاً تعجب است! دادستان کل یک مفهوم و واژة حقوقى و قضایى جا افتاده در تمامى نظام‏هاست، نظام‏هاى معتبرى که در دنیا وجود دارد، تقسیم‏بندى نظام‏هاى حقوقى و قضایى که هست در تمامى آن ها دادستان کل یک مفهوم مشخص است، تعریف دارد، روشن است وقتى مى‏گوییم دادستان کل یعنى چه، ولو اینکه هر نظامى به تناسب با خصوصیات خودش یک تعریف خاصى برایش ذکر مى‏کند، اما یک مفهوم مشخصى است. اگر ما در تدوین قانون اساسى این واژه را اختراع کرده بودیم مى‏بایست معناى شرعى و معناى قانونى حقوقى‏اش را چون ما مبتکر هستیم مشخص مى‏کردیم، اما ما مبتکر نیستیم، این یک واژة جا افتاده‏اى است از قدیم‏الایام، چه در نظام حقوقى اسلام که مدعى‏العموم گفت مى‏شد در تاریخ قضاى اسلامى و چه از نظر دیگران که یک کلمه‏اى دارد که معادل فارسى‏اش دادستان کل است. بنابراین چون مفهوم جا افتاده است، هیچ اشکال ندارد، قانون اساسى همین عبارت، همین جمله، همین کلمه را بیاورد به استناد آن مفهوم ارتکازى که براى کسانى که وارد به مسائل قانون و حقوق هستند براى آن ها شناخته شده است بعد هم مى‏گوید که وظایف این مقام قضایى را قانون تعیین مى‏کند این یک نکته.
نکتة دوم این است که دادستان کل حالا در واقعیت حقوقى ایران یک قالب تهى بوده یا مثلًا موقعیت چندانى نداشته (آن طور که جناب آقاى خوئینى‏هاى بیان کردند) این مربوط به نظام حقوقى ماست در دوران مشروطه، ولى از نظر مفهوم ارتکازى حقوقى دنیا یک مقام بالایى است هم ردیف رئیس دیوان عالى کشور، الان ما سه تا عنوان عادل در نظام قضایى داریم، رئیس قوة قضائیه، رئیس دیوان عالى کشور، دادستان کل، با توجه به آن ارتکاز عمومى که در ذهن‏ها از نظر افراد آشنا به قانون و حقوق است، این یک مرتبه‏اى نیست که فارغ‏التحصیل دانشکدة الهیات یا دانشکدة علوم قضایى یا دانشکدة حقوق بیاید این سمت را متصدى باشد که شما پایینش بیاورید، اجتهاد را از او حذف کنید، نه، این یک مقامى است هم ردیف این دو مقام در اصطلاح ما و در قانون اساسى ما و مترادف و هم ردیف با رئیس دیوان عالى کشور در تمام نظام‏هاى حقوقى دنیا. بنابراین نه شرطش را مى‏شود ضعیف کرد که از جمله شرط
Majlis:2 Volume:2 Sessions:15-28 Page:909
اجتهاد از آن برداشت و نه به این معناست که این مسؤولیت‏هاى آن را قانون تعیین مى‏کند کوتاه است، از این نظر به نظر مى‏رسد که پیشنهاد کمیسیون قضایى کامل است و نه احتیاجى به حذف دارد و نه احتیاجى به تکمیل.
منشى (یزدى)- جناب آقاى موسوى اردبیلى به عنوان موافق (روى حذف همین کلمة مجتهد، پیشنهاد ظاهراً همین است) بفرمایید.
موسوى اردبیلى- من فکر مى‏کنم نظر جناب آقاى خوئینى‏ها به این جهتى که آقا فرمودند نیست، حالا خود ایشان باید بیان کنند که نظرشان آن است یا نظرشان چیزى است که من برداشت کردم. ایشان نمى‏خواهد بگوید تعریف نشده، تعریفش مشخص نیست. من از پیشنهاد ایشان این جور مى‏فهمم ایشان مى‏گویند یک وقت ما دادستان کل کشور داریم داراى یک مسؤولیت‏هاى مشخصى بالا، متناسب آن مسؤولیت‏هاى بالا شما یک شرایطى هم برایش ذکر مى‏کنید، مجتهد باشد، عادل باشد، چه باشد، امتیازى نسبت به دیگران به او مى‏دهید. مثل رئیس دیوان عالى کشور، اما اگر ما آمدیم در قانون اساسى براى دادستان کل کشور چنین مسؤولیت‏هایى را معین نکردیم، گویى اینکه معین نکردن ما به حق بوده، براى اینکه ما مى‏خواستیم دستگاه قضایى را از این دو قطبى، سه قطبى بودن نجات بدهیم و برویم طرف تمرکز، براى اینکه یک وقتى یک کارى نکنیم که مخالف تمرکز باشد.
ما نیامده‏ایم بگوییم یک تکه‏اش را برداریم، یک تکة مهم را برداریم بدهیم به دادستان کل، چون تجربه‏اى که ما در عرض این 10 سال داریم یک تجربة تلخى است از شورایى بودن و به همان مقدار یک تجربة تلخى است از دو قطبى بودن، حضرت امام این تقسیم که اخیراً فرمودند و قبول و امر فرمودند، مقدار زیادى از مشکلات را حل کرده، اما در همین تقسیم یکى دو تا مشکل جدید آفریده شده، چون دو تکه شده، باز دو قطبى شده، مثلًا دادگاه ها و دادسراهاى انقلاب کدام قاضى را مى‏خواهد. این در سهم دیگرى است، در آن سهمى است که به آن آقاى دیگر داده شده، این جا یک هماهنگى لازم است، گاهى این مى‏گوید که آقا این را در دادگاه انقلاب لازم داریم، ممکن است او بگوید بابا ما خودمان لازم داریم کارمان معطل است و همان جور عکس. مسألة دو قطبى بودن که بد است، تمرکز که لازم است، پس یک مقدارى از این مسؤولیت هاى بزرگ را برداریم بدهیم به یک شخصى که قبلًا همه این چیزها را داده‏ایم، به رئیس قوة قضاییه، این را تصویب کرده‏ایم، بنابراین یک معاونى مى‏شود در سطح معاونى دیگر، البته آن رئیس قوة قضاییه براى هر کارى معاونینى مى‏گذارد ولى بالاخره کار او ست، آن ها خود را ملزم مى‏دانند که این چیزى که گفت عمل کنند براى اینکه این تمرکزى باشد و برخوردى نباشد آن وقت ما بیاییم عین شرطى که در رئیس قوة قضاییه قائلیم این را در دادستان کل هم قائل باشیم، معنایش این است که یک شخصیتى بسیار بزرگ مهمى داراى یک شرایطى که شاید از نظر شرایط با آن رئیسش هیچ فرقى ندارد احیاناً این مى‏گوید نه خیر، شما 5 سال درس خوانده‏اید، 10 سال خوانده‏اید، بنده 20 سال خوانده‏ام، مثلًا شما کتاب هم ننوشته‏اید، من کتاب هم نوشته‏ام، آن وقت این را بیاوریم در سطح معاونین قرار بدهیم با اینکه از نظر شغلى با معاونین دیگر فرقى ندارد اگر این است ایشان مى‏خواهد بگوید شرط را خیلى بالا نگیرید این هم در سطح معاونین دیگر باشد
Majlis:2 Volume:2 Sessions:15-28 Page:910
اگر مسأله و مطلب ایشان این جور است که من فهمیده‏ام حق با آقاى خوئینى‏هاست و اما اگر آن است که آقا توضیح دادند، نه، من عرضى ندارم.
منشى (یزدى)- خوب، راجع به این پیشنهاد پس از توضیح مخالف و موافق صحبت کردند قاعدتاً مخبر هم مى‏تواند صحبت کند منتها آقاى عمید با من مخالف بودند، من یک نکته‏اى به ذهنم هست اگر رئیس محترم اجازه بفرمایند به عنوان نایب رئیس کمیسیون آن نکته را به عنوان کمک مخبر بگویم اجازه مى‏فرمایند؟ (رئیس- بفرمایید) من عرض مى‏کنم این استدلالى که جناب آقاى موسوى مى‏فرمایند درست همان استدلالى است که در بحث راجع به شخص رئیس قوة قضاییه مطرح بود، همه آقایان مستحضر هستند که در جلسة عمومى روى این مسأله زیاد صحبت شد که به عهدة رئیس قوة قضاییه کارهاى ادارى است و کار قضایى را به عهده ندارد، در کار ادارى شرعاً اجتهاد شرط نیست، فقط در کار قضایى اجتهاد شرط است. درست است که مجتهدین زیر دستش هستند، ولى او چون قضاوت نمى‏کند لزومى ندارد که اجتهاد را ما این جا شرط بدانیم، ولى در پاسخ تقریباً اکثر اعضاء فرمودند که درست است که این طور هست ولى فرض این است که در یک تشکیلاتى که تعداد زیادى مجتهدین زیر دست او کار مى‏کنند و اجتهاد شرط اولى قاضى هست، این درست نیست آن رئیسى که مجموعة این تشکیلات زیر نظرش هست، بگوییم مجتهد نباشد و به همین دلیل شرط اجتهاد را در رئیس قوة قضاییه قبول کردند.
بنده مى‏خواهم عرض کنم این برخوردى که جناب دادستان کل با «دادستان کل» کردند و طورى از آن تصویر درست کردند که یعنى هیچ چیزى نیست، اصلًا یک تصور کاملا موهومى است که نه مصداق خارجى دارد، نه مسؤولیتى دارد، نه چیزى هست خوب واقعاً این جور هم نیست، این درست است که در قانون اساسى مشخصاً وظایف خاصى را برایش نگفته‏اند، ولى دادستان کل اگر یک فردى هست که در مجموعه دستگاه قضایى یک سرى کارها را به عهده مى‏گیرد، اگر آن کار، کار قضایى هست حالا آن کار را چه قانون اساسى به عهده‏اش بگذارد و چه قانون عادى و انواع کار هم کم یا زیاد به هر حال یکسرى کارها را به عهده مى‏گیرد. اگر آن کار ماهیتش قضایى است، بدون تردید شرط آن اجتهاد است، اگر ماهیتش قضایى نباشد، با همین استدلالى که اجتهاد را براى رئیس قوة قضاییه لازم دانستیم با اینکه کار قضایى نداشت با همین استدلال باید براى دادستان هم شرط اجتهاد را لازم بدانیم، از این جهت من هم با حذف ... یعنى دفاع مى‏کنم از وجود کلمة اجتهادى که این جا هست، حالا از نظر آیین‏نامه‏اى مى‏توانیم به رأى بگذاریم. پیشنهاد حذف کلمة مجتهد بود که اگر رأى بیاورد خود به خود عبارت اصلاح مى‏شود. آقایانى که با این پیشنهاد موافق هستند دستشان را بلند کنند (با حذف کملة مجتهد راجع به دادستان) آقایانى که موافق هستند دستشان را بلند کنند. (6 نفر دستشان را بلند کردند) تصویب نشد. پیشنهاد بعد، همان «مسؤولیت هاى دادستان کل را قانون تعیین مى‏کند» که مال بعضى از آقایان هست ظاهراً یک مقدارى هم صحبت شده.
عمید- عذر مى‏خواهم، من یک سؤال توضیحى دارم. (رئیس- بفرمایید) رأى جناب آقاى خامنه‏اى به عنوان عضو شوراى بازنگرى است؟
Majlis:2 Volume:2 Sessions:15-28 Page:911
ى زدى- بلى، روشن است، چون در این جمع به عنوان نایب رئیس شرکت مى‏کنند. این جا بحث شد که یک فرد داراى عناوین مختلف مى‏تواند باشد منتها بحث اینکه عضو شوراى نگهبان صبح یک جور، عصر یک جور رأى مى‏دهد نیست، ولیکن ایشان در سمت رهبرى هستند. به هر حال پیشنهاد جناب آقاى موسوى این است که اگر دادستان حذف نشد وظایف خاصى را به عهده‏اش بگذاریم. آقاى موسوى به پیشنهادتان باقى هستید؟ (موسوى خوئینى‏ها- بلى) چون عبارت عوض شده است «مسؤولیت‏هاى دادستان کل کشور را قانون تعیین مى‏کند» این پیشنهاد مال جناب آقاى عمید است. جنابعالى پیشنهاد مشخصى مرقوم فرمودید که در صورت عدم حذف این دو عنوان باشد حالا اگر آن را مطرح مى‏فرمایید و گرنه که همین عبارت بحث بشود.
بیات- این که در گزارش کمیسیون هم هست.
منشى (یزدى)- بلى، در گزارش کمیسیون هست در گزارش کمیسیون به این عنوان است همین عبارت کلى.
عبارت ایشان دو تا مطلب بود که ذکر کردند به هر حال مقصودشان ظاهراً با این پیشنهاد تأمین شده است، به هر حال این پیشنهاد مطرح است، اگر کسى مخالف است بحث کنیم.
موسوى خوئینى‏ها- پیشنهادهایى که به کمیسیون داده‏ایم ... زاید است؟
منشى (یزدى)- عرض کردم اگر کسى مى‏خواهد به عنوان مخالف صحبت کند، بکند. بفرمایید.
محمد دانش‏زاده (مؤمن)- بسم اللّه الرحمن الرحیم. این عبارت «مسؤولیت هاى دادستان کل کشور را قانون تعیین مى‏کند» و یک مقدارى از بحث‏هاى دیروز و امروز را جناب آقاى خوئینى‏ها فرمودند خلاصه این بود که این کلمة دادستان کل با توجه به تمرکزى که براى قوة قضاییه ما داریم یک لفظى است که حداقل در سیستم قضایى ما مفهوم مشخصى ندارد و پاسخى که جناب آقاى عمید به عنوان مخبر کمیسیون و به عنوان مشخص دادند این بود که این یک لفظى است که از نظر حقوقى براى همه در عالم جا افتاده است.
بنابراین جناب آقاى یزدى هم که خواستند این جهت را تأیید بکنند گفتند که احیاناً چون زیر نظر این ها مثلًا یک افراد در حد علمیت بالا باشند خودشان هم باید همین طور باشند، این هم حکایت از این مى‏کند که مفهوم دادستان کل مشخص است من عرض مى‏کنم که دادستان کل اگر مشخص باشد همان طور که بعضى از آقایان مى‏فرمایند مدعى‏العموم آن تعریف حقوقى را که دارد خودش کافى است براى اینکه وظایفى مشخص باشد کما اینکه بعد از اینکه وظایف دیوان عالى کشور را گفتید مثلًا اگر دادستان ... یعنى مسؤول دادسراى دیوان عالى کشور باشد مثلًا خود دادسراها وقتى وظایفشان روشن است، دادستان کل هم مسؤول دادسراهاى کل کشور است و همچنین اگر این جور باشد، عرض مى‏کنم یعنى آن تعریف حقوقى که دارد و ادعا این است که تعریف حقوقى دارد، ادعا این است که این کسى است که‏
Majlis:2 Volume:2 Sessions:15-28 Page:912
زیر نظرش و تحت مسؤولیتش افراد مجتهد احیاناً ممکن است باشد، این صحبت شد آقایان این طورى فرمودند. پس این طور اگر باشد معلوم مى‏شود یک مفهوم مبینى دارد قهراً وظایفش هم روشن است و احتیاج نیست که این معنا این جا اضافه بشود اولًا و ثانیاً ما این جا مطالبى را مى‏توانیم اضافه کنیم که ... (چون این جمله مسؤولیت‏هاى دادستان کل کشور را قانون تعیین مى‏کند اضافه شده به ذیل اصل 160) ما مطالبى را حق داریم اضافه کنیم که مربوط به تمرکز باشد، همان طور که جناب آقاى اردبیلى فرمودند، اگر ما بخواهیم بگوییم مسؤولیت را قانون تعیین مى‏کند خصوصاً اینکه اطلاق هم داشته باشد احیاناً مخالف با تمرکزى مى‏شود که در اصل 157 ما گفتیم، یعنى بیاید یک سرى وظایف را الزاماً قانون براى دادستان کل معین کند و دست رئیس دیوان عالى کشور بسته بشود (مسؤول کل، رئیس قوه قضاییه) دست رئیس قوة قضاییه بسته بشود و آن طور که خودش مصلحت مى‏داند و اختیاراتى که مقتضاى تمرکز است به او داده شده، این اختیارات از او گرفته بشود، این هیچ مقتضاى تمرکزى که ما دنبالش هستیم نیست که در ذیل این اصل بیاید «مسؤولیت‏هاى دادستان کل کشور را قانون تعیین مى‏کند» بلکه به حسب ظاهر بر خلاف آن تمرکزى است که ما دنبالش هستیم.
بنابراین روى این دو جهت که اولًا اگر مشخص است که بر ما مشخص نیست و لذا ما نظرمان این بود که دادستان کل حذف بشود اگر مشخص است احتیاج ندارد و اگر مشخص نیست ذکر این جمله در آن جا جز اینکه با آن تمرکزى که احیاناً در اصل 157 و به طور کلى ما دنبالش هستیم با تمرکز مدیریت هیچ ارتباطى ندارد از این جهت ذکرش وجهى ندارد و روى این حساب بنده مخالفم.
منشى (یزدى)- پیشنهاد این هست که این جمله «مسؤولیت‏هاى دادستان کل کشور را قانون تعیین مى‏کند» به همین کیفیتى که هست در آخر این اصل بیاید. آقاى مؤمن در مخالفت با این پیشنهاد صحبت کردند.
مؤمن- در قانون اساسى بود، آقایان پیشنهاد مى‏کنند که ...
رئیس- این پیشنهاد را قبلًا داده بودند؟
ى زدى- این پیشنهادى است که اضافه شده در کمیسیون رأى آورده این جا به رأى گذاشته مى‏شود ...
عمید- کمیسیون مى‏تواند مخالفت بکند.
ى زدى- بلى، مى‏تواند دفاع بکند عرض کردم حالا هم آقاى خوئینى‏ها لازم است صحبت کنند، خلاصه بفرمایید.
عباسعلى عمید زنجانى (مخبر کمیسیون سوم)- بسم اللّه الرحمن الرحیم. در مورد «مسؤولیت هاى دادستان کل کشور را قانون تعیین مى‏کند» آقایان باید عنایت داشته باشند که همیشه در مورد قانون اساسى موجود، بحث این بود که چه طور مى‏شود که دادستان کل به همین عنوان در قانون اساسى بیاید و اشاره‏اى به وظایفش نشود. در تفسیر موارد مشابه دو نظر وجود داشت. یک نظر این بود که در کلیة مواردى که قانون اساسى اطلاقى، عمومى، سکوتى دارد، قانون عادى مى‏تواند آن ابهام را، اطلاق را، عموم را تفصیل بدهد و روشن کند. یک نظر دیگر این بود که فقط در مواردى که قانون اساسى گفته بر طبق قانون که من شمردم تقریباً
Majlis:2 Volume:2 Sessions:15-28 Page:913
25 مورد است (اگر اشتباه نکرده باشم) که قانون اساسى محول به قانون عادى کرده که مفهوم مخالفش این است که در موارد دیگر نمى‏شود به قانون عادى مراجعه کرد اما عملًا این نقض شده چون مثل اصل چهل و نه قانون اساسى که احاله به قانون عادى نشده در عین حال برایش قانون مفصلى را به تصویب رساند. در هر حال چون اختلاف نظر در تفسیر قانون اساسى وجود دارد، آیا در کلیة موارد اطلاق و عموم و ابهام مى‏تواند عادى تفصیل و تفسیر بکند و یا نه؟ بنابراین، این دادستان کل که این جا عنوانش آمده گفته شده که احاله به قانون اساسى بشود که فردا این ابهام و اشکال به وجود نیاید و مشخص باشد. در حقیقت این چیزى نیست که کمیسیون اضافه کرده باشد، این چیزى است که مرتکز در ذهن همه هست که مى‏شود در چنین مواردى به قانون احاله کرد، منتها این چیز ارتکازى را ما به صورت مصرح در آوردیم در متن اصل یکصد و شصت و دوم آورده شده، هیچ منافاتى هم با تمرکز ندارد بلکه دقیقاً در جهت تمرکز هم هست.
منشى (یزدى)- آقایانى که با این پیشنهاد موافق هستند یعنى با بودن آن متن در ذیل این اصل موافق هستند دست بلند کنند (9 نفر رأى دادند) تصویب نشد. جناب خوئینى‏ها در این رابطه پیشنهادى دارند منتها یک بند مشخصى را ذکر فرموده‏اند، آقاى خوئینى‏ها بفرمایید.
موسوى خوئینى‏ها- خواهش مى‏کنم برادرها به این مسأله توجه کنند که یک مشکل‏هایى است هم براى تشکیلات قضایى کشور و هم براى کل نظام. ما الان در قوانین عادى چیزهایى داریم که استانداران و فرمانداران و قضات را فقط در تهران مى‏شود تحت تعقیب قرار داد و به جرایمشان رسیدگى کرد. این از قوانین گذشته است که اگر الان بخواهیم به این یک اصلاحیه‏اى اضافه کنیم شوراى نگهبان با قانون اساسى موجود این را رد خواهد کرد کما اینکه در مورد نمایندگان خواستیم این را اضافه کنیم که نمایندگان را هم در تهران تحت تعقیب قرار بدهند و نه در شهرستان‏ها و حوزه‏هاى انتخابیه یکى دو بار تا آن جایى که بنده یادم هست مجلس تصویب کرد و رفت و شوراى نگهبان گفت خلاف قانون اساسى است، پس طبق قانون اساسى موجود ما نمى‏توانیم قانون عادى داشته باشیم که بگوید نماینده در حوزة انتخابیه‏اش تحت تعقیب قرار نگیرد این را بیایند در تهران تحت تعقیب قرار بدهند و محاکمه کنند. همچنین قضات، همچنین استانداران که از نظر مصلحت جامعه واقعاً این کار مصلحت است و غیر از این هم خلاف مصلحت است، یعنى یک نماینده در شهرى که اکثریت مردم به او رأى داده‏اند اگر این در آن جا یک جرمى مرتکب شد در همان شهر قوة قضاییه بخواهد این را تحت تعقیب قرار بدهد، مشکلات بسیارى ایجاد مى‏کند هم براى آن قضاتى که آن جا هستند، هم در کل آن شهر. بالاخره این قاضى هر طرف رأى بدهد مشکل ایجاد مى‏شود. هوادارانش مى‏ریزند آن جا به گمان اینکه چون این رأى آورده، مخالفین برایش پرونده‏سازى مى‏کنند. اگر نماینده تبرئه بشود آن طرف گمان مى‏کند چون این قدرتمند است قضات ترسیده‏اند و او را تبرئه کرده‏اند. خلاصه در حوزة انتخابیه مسأله آفرین مى‏شود.
همچنان که استاندار را اگر در همان شهر مرکز استان تحت تعقیب قرار بدهند بخصوص اگر یک عده‏اى هم بخواهند استاندار را از اعتبار بیندازند و یا خداى ناخواسته حتى یک‏
Majlis:2 Volume:2 Sessions:15-28 Page:914
قاضى اگر احیاناً خودش مثلًا چنین انگیزه‏اى پیدا کند که بخواهد استاندار را از اعتبار بیاندازد، هر روز برایش یک احضاریه مى‏فرستد به یک بهانه‏اى و دعوتش مى‏کند مى‏آید و یک ساعت معطلش مى‏کنند بعد مى‏گویند که بسیار خوب چون دلیل کافى نبود، منع تعقیب بفرمایید، تشریف ببرید. یک هفته دیگر باز همین استاندار را دعوتش مى‏کنند، خوب، پیداست در یک شهرى بالاخره استاندار یک مخالفى هم دارد. در ظرف یک ماه دو بار در دادسرا بیاید و برگردد دیگر آبرویى برایش نمى‏ماند یعنى مخالفین دست مى‏گیرند کما اینکه یک قاضى اگر در همان شهرى که مسند قضایش در آن جاست خودش به یک دلیلى از او شکایت بشود در همان جا بخواهند قاضى را تحت تعقیب قررا بدهند قهراً مشکل آفرین است به اضافه اینکه در همان واحد قضایى که خود این قاضى هست شاید بدرستى این تحت تعقیب هم قرار نگیرد.
مثلا دادستان یک شهر را اگر کسى از او شکایت کند در همان شهر اگر بخواهند خیلى جدى بگیرند، خوب، دیگر این دادستان آن جا دادستان نخواهد بود. واقعاً مصلحت در این است که برخى از این مقامات در تهران تحت تعقیب قرار بگیرند و نه در شهرستان‏ها. این یک مشکله‏اى است که ما الان در مورد نمایندگان داریم و دو بار هم تصویب شده، ولى شوراى نگهبان رد کرده که اخیراً من با نمایندگان صحبت کردم از طریق مجمع تشخیص مصلحت که بیاییم این مشکل را حل بکنیم، یعنى قانون را به مجلس ببریم بعد بیاید شوراى نگهبان رد کند بعد در مجمع تشخیص مصلحت ببریم.
در مورد استانداران و قضات فعلًا این طور است، اما این قانون خلاف قانون اساسى است، اگر به یک دلیلى گذارش به شوراى نگهبان بیفتد این را هم لغوش مى‏کند. لهذا بنده در آن پیشنهادم اسم استانداران و قضات و نمایندگان نیست اگر چنانچه شورا مصلحت بدانند این را به این ترتیب بیاوریم، ضمناً مسألة دادستان کل را از آن لغویتش هم نجات مى‏دهد که یک معناى کل هم در آن پیدا مى‏شود. این کل یعنى چه؟ دادستان کل یعنى دادستان‏هاى دیگر افراد جزء را تعقیب مى‏کنند؟ اما رئیس جمهور، وزراء، نمایندگان مجلس و سایر مواردى که قانون تعیین مى‏کند.
البته نظر بنده این است که استانداران و قضات هم آورده بشود، سایر موارد را هم حالا من نخواستم بگویم مثلًا فرض بفرمایید امام جمعة یک شهرى را مى‏خواهند تحت تعقیب قرار بدهند، شما مى‏دانید قطعاً در آن شهر مسأله آفرین مى‏شود، مخصوصاً ما مواردى داشتیم که امام جمعه با 5- 6 تا پاسدار وارد محکمه‏اى شده که آن قاضى یک پاسدار هم نداشته است. اصلا محیط محکمه شده محیط مسلحانه! آن قاضى بیچاره جلوى یک امام جمعه‏اى با 5- 6 تا پاسدار چه بکند؟ لذا من یک مثال عرض کردم امام جمعه ما از این شخصیت ها داریم که هم قضات محلى شاید آن توانایى کافى را براى تعقیب نداشته باشند، هم مصلحت نیست در آن شهر امام جمعة مردم را بیاورند در دادگاه و ببرند. خوب، خیلى بد مى‏شود، اما اگر این آمد تهران چه بسا اصلًا در آن شهر هم مى‏شود یک جورى دعوتش کرد بیاید جواب بدهد و برگردد که مردم شهر هم نفهمند که امام جمعه را این جا آورده‏اند و دادستان کل از او بازجویى کرده و برگشته است، خیلى محرمانه این کار بشود چون ممکن است در بسیارى از موارد واقعاً جرمى‏
Majlis:2 Volume:2 Sessions:15-28 Page:915
هم اتفاق نیفتاده باشد ولى باید بیاید بازجویى بشود تا معلوم بشود جرمى اتفاق نیفتاده است و اگر معلوم شد جرم است مجبورند تعقیبیش بکنند. این پیشنهاد بنده هم نجات مى‏دهد دادستان کل را از اینکه آن قدر لغو و بى‏خاصیت باشد که با کمال معذرت آقاى عمید فرمودند در نظام هاى حقوقى دنیا، بنده این ها را شعریات مى‏دانم اصلا ... شما آن تعریف را بفرمایید. دیروز خود جنابعالى آمدید تعریف کنید دادستان کل را گفتید یک مقام قضایى است که قانون مى‏گوید او چه کاره است! این تعریف دادستان کلى بود که شما کردید. شما که مى‏فرمایید در دنیا، در نظام هاى حقوقى ... گمان نمى‏کنم بیشتر از بنده بدانید، دادستان رئیس دادسراى دیوان عالى کشور است. اصلًا کل کارى دادسراى دیوان عالى کشور را اگر بنده برایتان توضیح بدهم در گذشته چه بوده که حالا نیست، چون فرجامخواهى از قوانین ما حذف شده، در گذشته بوده حالا نیست که وظایف دادستان کل هم بوده تعریف مشخصى ندارد، اگر مى‏داشت بنده از همه حقوقدان هاى دادگسترى استفاده مى‏کردم و این جا مى‏آوردم خدمت آقایان مى‏دادم. به هر حال این پیشنهاد بنده براى مصلحت دو جهت است. هم آن مصلحت جامعه که آن مقامات در شهرستان ها تحت تعقیب قرار نگیرند، در تهران باشد، هم دادستان کل در مملکت یک کاره‏اى بشود.
منشى (یزدى)- آقاى کروبى بفرمایید.
مهدى کروبى- بسم اللّه الرحمن الرحیم. من از این جهت مخالفم اما یک نکته‏اى دارم که اولا یک تبعیضى نیست؟ چرا اگر یک نماینده‏اى یا یک قاضى یا استاندارى در یک شهرى ظلمى به کسى کرد، جفایى به کسى کرد، معنایش این است که آن جا حق نداشته باشند به حساب او برسند؟ حالا اگر طرف دعوایى دارد، آن بدبخت باید از آن شهر بلند بشود بیاید این جا، طرفش هم یک نماینده است، طرفش هم یک استاندار است، استاندار هم جا دارد، خانه هم دارد، همه چیز هم دارد، آن بدبخت این جا بیاید علاف هم مى‏شود، حالا یک روز او را بخواهند، نخواهند احضارش کنند، اصلا چه بشود ... این به نظر من عذر مى‏خواهم تعبیر مى‏کنم آقاى موسوى اصلًا ظالمانه است و اگر مسأله‏اى هست، آن جا رسیدگى بشود من فکر مى‏کنم هیچى مى‏شود. در این موارد ... ما حتى نماینده داشتیم که آن جا به صورت کسى اسلحه کشیده، خوب حالا بیاید تهران حالا آن بدبخت کجا بیاید این جا؟ یا قاضى بوده که واقعاً جفایى کرده یا استاندارى بوده توى گوش کسى زده، او باید کسب و زندگى‏اش را رها کند این جا بیاید؟ الحمدللّه دستگاه قضایى هم جورى است که مى‏تواند این قدر لفتش بدهد و کشش بدهد که اصلًا عمر طرف براى ورثه هم چیزى نرسد!
آذرى قمى- اخطار آیین‏نامه‏اى دارم.
منشى (یزدى)- آقاى آذرى بفرمایید.
آذرى قمى- مادة مربوط از آیین‏نامه را از من نخواهید که بخوانم ولى بسیارى از این پیشنهادها واقعاً از محدود کار شورا و کمیسیون ها خارج است. شما بحث مى‏کنید وقت هم صرفش مى‏کنید بعد هم رأى مى‏گیرید، یا از اول باید هیأت رئیسه این را ببیند که اگر واقعاً طبق آیین‏نامه است، یعنى درست است و حق دارند بحث بکنند، چرا رأى مى‏گیرید، اگر رأى بگیرید اصلًا درست نیست. این رأى که مى‏آورد درست نیست.
Majlis:2 Volume:2 Sessions:15-28 Page:916
منشى (یزدى)- جوابش این است که در متن آیین‏نامه آمده است پیشنهادهایى که دادند و در کمیسیون هم آمده و آمده‏اند از پیشنهادشان دفاع کرده‏اند و کمیسیون قبول نکرده در جلسة عمومى حق دفاع دارند. پیشنهادهایى چاپ شده ... (آذرى قمى- ولو خارج از محدوده باشد) تمام این بحث‏ها ممکن است حتى در کمیسیون به آن ها گفته شده باشد که این پیشنهاد خارج از محدوده ماست و ما نمى‏توانیم مطرح بکنیم و نمى‏توانیم بحث بکنیم، طرف مى‏گوید حق من محفوظ است در جلسه مى‏آیم مطرح مى‏کنم. جلسه مى‏تواند به من بگوید که این اصلا مربوط نیست (آذرى قمى- حالا جلسه مى‏تواند رأى بدهد، رأى موافق یا مخالف؟) به هر حال پیشنهاد باید طبق آیینامه مطرح بشود. اخطار آیین‏نامه‏اى فرمودید، جواب آیین‏نامه‏اى عرض مى‏کنم، پیشنهاد دهنده توضیحش را مى‏دهد، مخالف و موافق هم صحبت مى‏کنند، کمیسون هم دفاع مى‏کند، بعد رأى تعیین تکلیف مى‏کند. این هیچ اشکالى ندارد. پیشنهاد جناب آقاى قمى مکتوب هست (آذرى قمى- چیزى که خارج از محدوده است ...) از نظر ما خارج از محدوده است. ممکن است جلسه بگوید خارج نیست. (آذرى قمى- یعنى جلسه معین مى‏کند این داخل در محدوده است یا خارج از محدوده است؟) ممکن است از نظر جلسه خارج از محدوده نباشد. اشکال وارد نیست. آقاى موسوى بفرمایید.
میر حسین موسوى- بسم اللّه الرحمن الرحیم. این پیشنهادى که جناب آقاى خوئینى‏ها دادند، اگر تصویب بشود به اعتقاد من پیشنهاد مؤثرى است، ببینید، نمایندگان مجلس در هر دوره انتخابات یک مسایلى در داخل استان دارند به محض اینکه مشکلى از نظر قضایى پیدا مى‏کنند، معمولًا دادسراهاى خود آن استان به نوعى در دوران انتخابات کشیده مى‏شوند به مسایل سیاسى و مسایل گوناگونى که در منطقه وجود دارد و چه بسا جوى که در منطقه بوجود مى‏آید بر له و یا علیه یک کاندیدا یا یک نماینده امان رسیدگى صحیح به اتهام یک نماینده یا یک نامزد انتخاباتى را کاملًا مى‏گیرد.
شما برادرها همه در موقعى که انتخابات مى‏شود دیده‏اید موارد گوناگونى را که عملًا امکان پذیر نیست یک فردى که نماینده شده و در مجلس آمده و مشکلاتى در منطقه داشته، تبلیغاتى داشته، دشمنى دارد، دوستى دارد که در جو سیاسى منطقه به شدت اثر مى‏گذارد و چه بسا خود آن دادستان منطقه جزو یکى از این جناح ها باشد، در جناح موافق باشد، جناح مخالف باشد، اولا امکان رسیدگى عادلانه را از دست مى‏دهد و همچنین مسألة وزراء و رئیس جمهور، مسایل وزراء و رئیس جمهور غیر از اینکه یک جرم عادى و از نظر عدالت اسلامى باید یکسان با آن ها برخورد بشود، ولى در عین حال مسائلشان در سطح ملى براى مصلحت کشور اهمیت دارد، ما باید بدانیم چه کسى این را مى‏برد به چه نیتى مى‏برد؟ آیا کسى که مى‏برد واقعاً مجتهد است، مورد شناخت نظام هست؟ از یک موضع عادلانه مى‏خواهد برخورد بکند؟ اطلاعاتى که از این فرد مى‏گیرد، آیا در یک جایى علیه مصالح نظام به کار برده نمى‏شود؟ یقیناً من فکر مى‏کنم افرادى که به این ترتیب مورد سؤال قرار مى‏گیرند، باید از سوى کسانى باشند که قویاً در نظام شناخته شده باشند و هم از موضع بالایى برخورد بکنند و نترسند که دادستان کل طبیعتاً چنین موضعى را دارد، به خاطر اینکه جزو سه چهار نفر افراد عالى رتبة قضایى است و شناخته شده است، مجتهد است و از طرف دیگر فردى باید باشد که مصالح کشور را
Majlis:2 Volume:2 Sessions:15-28 Page:917
بشناسد، مسایل جامعه را بشناسد، آن مقدار مسایلى که ممکن است در جو سیاسى جامعه اثر بگذارد و چه بسا در قضاوت ها و دادرسى‏ها آن ها را بشناسد و براى همین به نظر مى‏آید که این موضوع را ما براى دادستان کل تصویب بکنیم این جو سالم‏ترى خواهد بود و مخالف عدالت اسلامى هم نیست بلکه منظور این هست که دادستان کل کشور با موقعیتى که دارد فارغ از جو فشار با دیدن مصلحت کل نظام قاطع بتواند با این قضایا برخورد بکند. ما به ذهن خودمان هم در این چند سال گذشته برگردیم نمونه‏هاى گوناگونى خواهیم دید که بالاجبار قوة قضاییه پرونده‏هایى را از استان ها کشیده آورده مرکز و در این جا رسیدگى شده و ما این نوع موارد را خوب است که در اختیار دادستان کل قرار بدهیم.
منشى (یزدى)- آقاى مؤمن (مخالف)
محمد دانش‏زاده (مؤمن)- بسم اللّه الرحمن الرحیم. عرض کنم که بنده از دو جهت مخالف هستم، خود جناب خوئینى‏ها هم شاید قبول داشته باشند. یکى همان که جناب آقاى کروبى فرمودند با توجه به فرمایشات جناب آقاى موسوى من آن را توضیح مى‏دهم که درست است یک بعد قضیه این جهت است که آقایان مى‏فرمایند که گاهى اگر یک نماینده‏اى یک نفر دیگرى در محل کارى انجام بدهد و بخواهند محاکمه‏اش بکنند این جوسازى مى‏شود اما حق اشخاص وقتى تضییع بشود، این طرف هم حساب کنید که گاهى ممکن است نماینده اگر آن جا کارى کرده جورى باشد که اگر آن جا محاکمه نشود، بدبینى در بین مردم براى نظام و دستگاه قضایى کشور بوجود مى‏آید.
از افتخاراتى که مسلم براى ما هست این است که اصل یکصد و دوازدهم را داریم، «رهبر یا اعضاى شوراى رهبرى در برابر قوانین با سایر افراد کشور مساوى اند.» این مساوى بودن یک امتیازى است براى ما و خودمان هم نقل مى‏کنیم که حضرت امیر سلام اللّه علیه حاضر شد در همان محکمه قاضى خودش برود که شورایى بود. خود آقایان نقل مى‏کنند که وقتى شخصى از حضرت امام رضوان اللّه تعالى علیه شکایت کرده بود، ایشان فرمودند: تعقیب کنید و این از افتخارات امام به حساب مى‏آید، ما اگر بیاییم در قانون اساسى چنین مسأله‏اى را ذکر بکنیم آن چیز را که به آن افتخار مى‏کردیم و امتیاز بود، بر مى‏گردد و چیز دیگرى مى‏شود.
این جهاتى را که جناب آقاى موسوى فرمودند، اگر واقعاً باشد، به طور کلى نمى‏شود مسأله را گفت قاعده‏اش این است که در قانون عادى ممکن است به این صورت که هر جا فرض کنید تشخیص داده شد که محاکمة شخص در آن محل موجب فساد هست و موجب تضییع حقى هم از آن طرف نیست که آن بیچاره بدبختى که هیچ زندگى ندارد، زندگى‏اش را باید بفروشد و دو روز بیاید تهران و برگردد، مثلًا از بندر عباس این جا بیاید، این جهات وقتى قیود به آن زده شود، مسلم آن تبعیض ناروایى که احیاناً شوراى نگهبان به آن استناد مى‏کند و مى‏گوید نباید تبعیضى در کار باشد و همه مردم در برابر قانون باید مساوى باشند، با این قیود تبعیض ناروا از بین مى‏رود، به طور مطلب بخواهیم بگوییم نه مطابق با مصالح هست و نه صحیح است. مضافاً همان جهتى که خود آقاى موسوى هم مى‏فرمایند که براى اینکه دادستان کل را از بیکارى و لغو بودن در بیاورند، این پیشنهاد را کردند والا آن که مسؤولیت ما هست‏
Majlis:2 Volume:2 Sessions:15-28 Page:918
مسألة تمرکز است. اینکه ما بیاییم یک وظیفه‏اى براى دادستان کل تعیین بکنیم چه ربطى به تمرکز و مدیریت دارد؟ روى این دو حهت بنده نمى‏توانم به این مسأله رأى بدهم. والسلام.
منشى (یزدى)- آقاى مؤمن در مخالفت صحبت کردند، اجازه بفرمایید بنده چند دقیقه‏اى در موافقت صحبت کنم. عرض شود که من کاملًا با این پیشنهاد موافق هستم و دلیل را این مطلب نمى‏دانم که چون کارى براى دادستان کل معین نشده است مى‏خواهیم یک کارى معین بکنیم. بلکه روى فلسفة اصلى این مطلب تکیه مى‏کنم و تبعیضى که جناب آقاى کروبى فرمودند، واقعاً گاهى تبعیض نارواست و صحیح نیست و گاهى تبعیضى است که روا هست و باید باشد مثل تبعیضاتى که فرض بفرمایید الان بسیارى از مسؤولین با معاونینشان تبعیضاتى در محیط کارى‏شان وجود دارد، این را هیچ کس نمى‏گوید که تبعیض است. این چیزى است که مقتضاى شغل است. مسألة استانداران، نمایندگان، شخصیت هاى محلى مثل امام جمعه و امثال این ها این یک واقعیت است که در محل به هر حال کم و بیش مخالف خواهند داشت. یعنى یک آدمى که مثبت است و در یک محلى زندگى مى‏کند، نمى‏شود گفت همه با او موافق هستند، کم و بیش مخالف هم دارد، مخالفین معمولًا آرام نمى‏نشینند و تا جایى که بتوانند یک مقدار طرف را اذیت مى‏کنند.
ساده‏ترین اذیت کردن مخالفین این است که شکایتى از طرف به دادگاه مى‏کنند دادگاه هم طبق قانون موظف است وقتى شکایت شد از هر کسى که مى‏خواهد باشد به حکم اینکه همه در برابر قانون مساوى هستند، طرف را حداقل بخواهد و از او بخواهد که توضیحى بدهد. عامه مردم دیگر این مطلب را نمى‏توانند فرق بگذارند که ایشان رفته‏اند در دادگاه توضیحى بدهند و معلوم مى‏شود اصلًا اتهام بوده و یک دشمن و یک مخالف داشته‏اند، همین قدر که مردم مى‏شنوند که آقاى امام جمعه را یا استاندار را یا هر مقام دیگرى را در دادگاه خواستند و هنوز هم نرفته است، نفس کار «احضار یک شخیصت» در دادگاه خود یک مفهوم مجرم بودن فى الجمله‏اى عمومى دارد، اما وقتى این مطلب در محل نباشد و شخصیت هاى این جورى را مى‏گوییم در مرکز به شکایاتى که از آن ها مى‏شود رسیدگى بکنند، این در حقیقت حفظ نظام است، حفظ مصلحت نظام است، شما وقتى یک کسى را به عنون استاندار در یک استانى منصوب مى‏کنید و نمایندة سیاسى شماست، وقتى یک اما جمعه آن جا منصوب و نماینده ولایت فقیه است و دارد مسایل مذهبى و اجتماعى مردم را تأمین مى‏کند، قطعاً در نماز جمعه یک مخالف هم دارد، غالباً هم ممکن است مخالفین حتى از طبقات پایین فرق نمى‏کند و جو مخالف مساوى است با وجود یک شخصیت على‏القاعده همه جا، شکایت او هم ایجاب مى‏کند دعوت او را، دعوت هم مستلزم نفس دعوت اطلاع عمومى‏اش مستلزم یک نوع شکسته شدن شخصیت طرف هست. بنابراین این فلسفه یک فلسفه‏اى است که کاملًا باید به آن توجه کرد و شاید کاملًا معقول هم باشد.
شما خودتان در محیط روحانیت مگر این کار را نمى‏کنید؟ مگر براى حفظ حیثیت مقام روحانیت بعضى از شخصیت هاى روحانى را که اطلاع پیدا مى‏کنید که یک خلافى پیش آمده یا یک جرمى واقع شده یا یک شکایتى علیه‏شان واقع شده، مگر به خاطر حفظ حیثیت روحانیت‏
Majlis:2 Volume:2 Sessions:15-28 Page:919
این کار را نمى‏کنید که در یک گوشه‏اى یک دادگاهى ولو طبق قانون هم دادگاه ویژه نیست، ولى تا حدودى دادگاه را از دادگاه‏هاى عمومى جدا مى‏کنید و طرف را محترمانه دعوتش مى‏کنید و با او صحبت مى‏کنید، اگر جرم ثابت شد، بعد او را دست قانون مى‏دهید، آبرویش هم مى‏رود، همیچ اشکالى ندارد ولى قبل از اینکه جرم ثابت بشود و در مرحلة اتهام هست، حیثیت را حفظ مى‏کنید.
به این دلیل من عرض مى‏کنم که این فلسفه، فلسفة کاملًا قابل توجهى است و خود به خود اگر قرار بشود این مقاماتى که این جا تنظیم شده است یعنى رئیس جمهور، وزراء، نمایندگان، استانداران، قضات و موارد دیگرى که قانون معین مى‏کند یا مواردى را اصلًا مى‏شود ذکر کرد، اگر پیشنهاد همین است، همین را عرض مى‏کنم. این ها به دلیل این فلسفه قاعدتاً متناسب هست که رسیدگى از این طریق انجام بگیرد به خاطر این فلسفه. لذا من موافق هستم. (جنتى- براى همین مصلحت اندیشى‏ها بود که بعضى از مقامات جرم کردند و تعقیب نشدند ...) تعقیب نشدند ولى اگر تعقیب بشوند اگر ما بگوییم تعقیب نشوند همان طور است که مى‏فرمایید اصلًا جرم است، اما تعقیب بشوند در این محل یا آن محل بحث است نه تعقیب نشوند. هیچ کس ادعا نمى‏کند که امام جمعه تعقیب نشود، استاندارد تعقیب نشود، قاضى تعقیب نشود. حتماً باید تعقیب بشود منتها صحبت این است قبل از ثبوت جرم در مرحلة اتهام و ثبوت جرم یک جورى تعقیب بشود که بعد اگر معلوم شد که ایشان مجرم نبوده‏اند براى نظام شما زیان نداشته باشد. وقت تمام شد و دیگر بحث نمى‏کنیم. اگر کمیسیون بخواهد صحبت کند مى‏تواند چند دقیقه‏اى صحبت کند.
عمید زنجانى (مخبر کمیسیون 3)- بسم اللّه الرحمن الرحیم. کمیسیون در بررسى این پیشنهاد اتکایش بر بحث محتوایى نبود، یعنى در این جهت بحث نکرد که آیا این تبعیض رواست، تبعیض نارواست، این بحث یک بحث جنبى است. آن علتى که باعث شد کمیسیون این پیشنهاد را نپذیرد، این بود که عمدة استدلالى که پشت سر این پیشنهاد هست، این است که این یکى از معضلات کشور است. کمیسیون بحثش این است مگر در بازنگرى بناست معضلات کشور را ما حل کنیم؟ ما یک مأموریت مشخصى داریم که در آن چهارچوب باید قدم برداریم. در مورد بسیارى از اصول قانون اساسى معضلات وجود دارد، خوب، اگر این جورى است پنجاه، شصت، هفتاد تا اصل از اصول قانون اساسى را باید زیر و رو کرد براى حل معضلات کشور، این دلیل را کمیسیون قانع کننده نمى‏دانست و معتقد بود که در زمینة مربوط به مأموریت که تمرکز در قوة قضاییه هست مى‏شود بحث کرد و این مسأله درست است که از معضلات کشور است، شاید هم موجب تبعیض ناروا هم نیست، تبعیض رواست، اما در محدودة کار کمیسیون نیست و لذا نمى‏شود این پیشنهاد را گنجاند.
نکتة دوم این بود که کمیسیون معتقد بود که این جور مسائل جزئى در خور قانون اساسى نیست. این را مى‏شود با قانون عادى حل کرد. همان طور که خود آقاى موسوى در ضمن استدلال‏هایشان گفتند که من پیشنهاد دادم طرحى آمده، الان طرحى در مجلس هست، در دست بحث هست، در کمیسیون قضایى کلیاتش هم مورد تصویب قرار گرفته، در جزئیاتش هم (یکى از آقایان- شوراى نگهبان رد خواهد کرد) شوراى نگهبان هم رد خواهد کرد، ولى‏
Majlis:2 Volume:2 Sessions:15-28 Page:920
پیش‏بینى شده است که به مجمع مصلحت برود. در هر حال چیزى که به عقیدة خود پیشنهاد دهنده با قانون عادى حل مى‏شود، خود پیشنهاد دهنده اعتراف مى‏کند، لزومى ندارد که در متن قانون اساسى گنجانده بشود، البته جناب آقاى خوئینى‏ها در ضمن استدلالشان مسأله چیز دیگرى را مطرح کردند که من رابطه‏اش را با موضوع متوجه نشدم که من مى‏دانم و اگر حقوقدان ها و قضات دادگسترى بلد بودند، به ما مى‏گفتند، این ها را دیگر من نفهمیدم که ارتباطش با موضوع چیست تا جوابش را عرض کنم. آنچه مسلم هست این است که خدمتتان عرض کنم این پیشنهاد اولا با قانون عادى حل مى‏شود و ثانیاً در خور مأموریت کمیسیون نبود و خارج از محدودة بحث بود.
منشى (یزدى)- بسیار خوب، متن پیشنهاد براى رأى خوانده مى‏شود. پیشنهاد ایشان با مختصر اصلاح عبارتى که کردند به این صورت است ...
موسوى اردبیلى- آقاى یزدى من فقط یک جمله از قانون اساسى را مى‏خواهم بگویم.
منشى (یزدى)- بفرمایید.
موسوى اردبیلى- اصل یکصد و چهلم «رسیدگى به اتهام رئیس جمهور و نخست وزیر و وزیران در مورد جرایم عادى با اطلاع مجلس شوراى ملى در دادگاه هاى عمومى دادگسترى انجام مى‏شود» در قانون سابق داشتیم جرایم این ها را دیوان عالى کشور فقط مى‏رسد آن را عمداً برداشتند این را گذاشتند.
منشى (یزدى)- البته عین این در کمیسیون بحث شد، خوانده شد و گفتند هیچ تهافتى ندارد.
عمید- آقاى حبیبى به همین استدلال کردند و مخالفت با این پیشنهاد کردند.
منشى (یزدى)- به هر حال این بحث شده و در کمیسیون هم بحث شده. عبارت براى رأى خوانده مى‏شود.
موسوى خوئینى‏ها- جناب آقاى یزدى این عبارت که فرمودید، خارج از آیین‏نامه بود و شبهه‏اى ایجاد کرد که هیچ اصلًا دادستان کل با این منافاتى ندارد.
منشى (یزدى)- ى عنى با هم تهافتى ندارد، اصلًا یعنى آن منافاتى با این مسأله ندارد. دادگاه‏هاى عمومى غیر از این است که چه شخصى دنبال مى‏کند، این جا بحث این است که چه شخصى دنبال مى‏کند، در دادگاه عمومى است ولى توسط دادستان کل هم دنبال مى‏شود. منافات ندارد و در تهران هست، واقعاً این تضاد ندارد. حالا اجازه بدهید رأى بگیریم و رد بشویم. عنایت بفرمایید «رسیدگى به جرایم و شکایات علیه رئیس جمهور، وزراء، نمایندگان مجلس، استانداران، قضات و موارد دیگرى که قانون معین مى‏کند با دستور دادستان کل و زیر نظر وى در حوزة قضایى تهران صورت مى‏گیرد» موافقیت با این پیشنهاد دستشان را بلند کنند (هشت نفر رأى دادند) تصویب نشد. ظاهراً این اصل دیگر پیشنهادى ندارد، براى تبدیل کلمة رئیس قوة قضاییه هم قبلًا رأى گرفتیم، چیزى اضافه ندارد و دیگر رأى نمى‏خواهد، یعنى این مصوب هست. جناب آقاى عمید اصل بعد را بفرمایید.
عباسعلى عمید زنجانى- اصل یکصدو شصت و چهارم: «قاضى را نمى‏توان از مقامى که شاغل آن است بدون محاکمه و ثبوت جرم ...
Majlis:2 Volume:2 Sessions:15-28 Page:921
منشى (محمد یزدى)- اجازه بدهید! با اینکه نسبت به آن تغییر رأى گرفتیم، حالا در عین حال پیشنهاد این است که احتیاطاً کل اصل را هم یک بار رأى بگیریم. حالا اصل یکصد و شصت و دوم به این صورت است: (مؤمن- رأى گیرى نمى‏خواهد) درست است، چون تغییر یافته است، مهم نیست. اجازه بدهید، «رئیس دیوان» (رأى داده‏اید به اینکه کلمة رئیس قوة قضاییه) بیاید.
ى کى از آقایان- آقا ولى اگر رأى مى‏خواهد، رأى بگیرید.
منشى (محمد یزدى)- ى عنى اصل را خلاف مى‏دانید.
موسوى خوئینى‏ها- حالا بفرمایید اصل خوانده بشود.
منشى (محمد یزدى)- بلى، آن چیزى که تصویب شده این است که کلمه ى ...
عمید- آقاى یزدى! این اصل در قانون اساسى فعلى هست ...
منشى (محمد یزدى)- بلى روشن است. حالا اجازه بدهید من عرض مى‏کنم، اگر عرض نکردم بفرمایید! درست است، اصل در قانون اساسى هست، فقط یک اصلاح جزئى انجام گرفته بود و آن کلمة «رئیس قوة قضاییه» بود که این را هم رأى گرفتیم و تصویب شد. بنابراین حالا مجموع این است (رأى هم نمى‏گیریم) براى اینکه در صورت جلسات بیاید:
 «رئیس دیوان عالى کشور و دادستان کل باید مجتهد، عادل و آگاه به امور قضایى باشند و رئیس قوة قضاییه با مشورت قضات دیوان عالى کشور آن ها را براى مدت 5 سال به این سمت منصوب مى‏کنند».
اصل بعد را مطرح بفرمایید.
 (به شرح زیر خوانده شد)
اصل یکصدو شصت و چهارم- قاضى را نمى‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است، به طور موقت یا دائم منفصل کرد، یا بدون رضاى او محل خدمتش را تغییر داد. تغییر محل خدمت یا سمت یا نقل و انتقال دوره‏اى قضات بر طبق ضوابطى که قانون تعیین مى‏کند صورت مى‏گیرد.
عمید (مخبر کمیسیون)- اگر رعنایت بفرمایید در این اصل دو نوع تغییر داده شده:
تغییر اول، ابهامى که در اصل قانون اساسى فعلى هست، یعنى احتمال اینکه قید اخیر به هر دو جملة متعاقب صدر اصل بخورد، از این نظر براى این رفع ابهام قسمت اول جدا شده: «قاضى را نمى‏توان از مقامى که شاغل آن است، بدون محاکمه و ثبوت جرم یا تخلفى که موجب انفصال است، به طور موقت یا دائم منفصل کرد». این «منفصل کرد»، این جا جدا شده، عین متن ... (محمد یزدى- نخیر، در متن هست بقیه‏اش را هم بخوانید) بلى، اگر اجازه بدهید عرض مى‏کنم. این قسمت عیناً مثل اصل فعلى قانون اساسى است فقط با یک نقطه از قست بعدى جدا مى‏شود.
محمد یزدى- لطفاً بقیه اش را هم بخوانید، جملة بعدش هم هست یا «بدون رضاى» هم هست.
عمید- اجازه بدهید من توضیح بدهم!
منشى (یزدى)- قانون اساسى قبل را من دارم مى‏گویم بفرمایید.
Majlis:2 Volume:2 Sessions:15-28 Page:922
عمید- در پیشنهاد شور اول ما این قسمت را برداشته بودیم: «یا بدون رضاى او» و تذکرى در شور اول داده شد که این بى‏جهت برداشته شده و براى کمیسیون هم روشن شد که این اشتباه و غفلتى بوده که برداشت شد. لذا «یا بدون رضاى او» که در اصل قانون اساسى فعل هست دو مرتبه به اصل ملحق شد (این یک نکته).
نکتة دوم این است که این قسمت که: «مگر به اقتضاى مصلحت جامعه با تصویب اعضاى شوراى عالى قضایى به اتفاق آراء» این جمله از متن فعلى قانون اساسى برداشته شده و خواه نا خواه به این صورت در آمده است که: «تغییر محل خدمت یا سمت یا نقل و انتقال دوره‏اى قضات بر طبق ضوابطى که قانون تعیین مى‏کند صورت مى‏گیرد نه بر اساس اقتضاى مصلحت جامعه با تصویب اعضاى شوراى عالى قضایى به اتفاق آراء»!
دلیل و مستند این مصوبة کمیسیون، عبارت از این است که اگر ما بخواهیم استقلال قوة قضاییه و استقلال قاضى را به آن معنایى که در فقه، به آن معنایى که در عرف قضایى فعلى وجود دارد حفظ کنیم، ایجاب مى‏کند که مسألة تغییر محل خدمت یا تغییر سمت را به دست کسى ندهیم که احیاناً ممکن است ... (درست است مجتهد است، درست است عادل است) بى‏ضابطه این کار انجام بگیرد. استقلال قوة قضاییه، حفظ عدالت ایجاب مى‏کند که این را ما موکول به ضوابطى بکنیم که قانون تعیین مى‏کند. وقتى این ضابطه را قانون تعیین کرد، به طور مساوى دربارة همة قضات اجرا شد، در این صورت این اشکال برطرف خواهد شد.
البته در شور اول هم توضیح داده شد که این مسألة تغییر محل خدمت یا تغییر سمت در دوران ستمشاهى موجب مصائب بسیارى شده. در تاریخ سیاسى معاصر هست که قسمت عمدة حیف و میل املاک شمال (مازندران) توسط رضا خان با قلدرى بر اساس همین انجام گرفته که با یک ماده واحده‏اى که براى تجدید نظر در قانون اساسى مشروطه آوردند و تغییر محل خدمت و یا سمت را مجاز دانستند به استناد همین اصل، رضا خان توانست که قضاتى را که در مقابلش مقاومت مى‏کردند، این ها را قبل از آنکه بتوانند تکانى بخورند، مخالفتى بکنند، به استناد همین مسأله محل خدمت یا سمتشان را تغییر و تبدیل مى‏داد. به همین دلیل (البته رئیس قوة قضاییه مجتهد است، عادل است اما چه بهتر که با ضابطه کار بکند) کمیسیون تشخیص داد و تصویب کرد به این استناد و استدلال که تغییر محل خدمت یا سمت یا نقل و انتقال موکول به ضوابطى بشود که قانون تعیین مى‏کند. البته این جا در کمیسیون اشکال شد که این چه ربطى با مسألة تمرکز در مدیریت دارد؟ کمیسیون مأموریتش این است که آنچه که مربوط به تمرکز در مدیریت قضایى است، به آن ها بپردازد، اما به خاطر اهمیت مسأله و اینکه تشخیص اکثریت اعضاى کمیسیون این بود که این مسأله منافات با تمرکز ندارد، ولو درجهت تمرکز هم نیست، اما منافاتى با تمرکز ندارد، تشخیص آن ها این بود و مصلحت اقوى اینچنین ایجاب مى‏کرد اکثریت رأى دادند بر اینکه به این صورت تغییر پیدا کند.
جنتى- آقا اگر مى‏خواهد بحث بشود اول راجع به تمرکز بحث بشود که اتلاف وقت نشود.
امامى کاشانى- اتلاف وقت نیست.
منشى (یزدى)- به هر حال حالا به عنوان مخالف کسى مى‏تواند صحبت کند. ولى ببینید ما فکر مى‏کردیم یک مقدار در حوزة تمرکز هم هست، یعنى یک مقدارى مشخص‏تر کرده‏
Majlis:2 Volume:2 Sessions:15-28 Page:923
که ... حالا آن بحث‏ها را که نمى‏خواهیم این جا تکرار بکنیم، من هم الان به این صورت نمى‏توانم صحبت بکنم ... مخالف و موافق صحبت کند. آقاى مؤمن شما مى‏خواهید به عنوان مخالف صحبت کنید (مؤمن- بلى) بفرمایید.
محمد دانش‏زاده (مؤمن)- بسم اللّه الرحمن الرحیم. عرض کنم که بنده مخالف هستم به خاطر اینکه مفاد همان اصل سابق این است که اگر اقتضاى مصلحت جامعه باشد، به نظر بنده حداقل این «مگر» به هر دو جا مى‏خورد که بخواهد محل خدمتش را تغییر بدهد یا سمتش را. چون این یک مسأله‏اى است که مصلحت جامعه احیاناً اقتضا مى‏کند که این جا نباشد، جاى دیگر باشد یا در این پست نباشد، پست دیگر باشد. این تناسب با هر دو دارد و ظاهراً این «مگر» به هر دو مى‏خورد. این اصل یکصد و شصت و چهارم این معنا را به عهدة شوراى عالى قضایى گذاشته، منتها با قید «اتفاق آراء». که شوراى عالى قضایى مى‏تواند بدون رضایت طرف محل خدمت یا سمتش را تغییر بدهد.
عرض من این است: این اختیار را که قانون اساسى به شوراى عالى قضایى داده در واقع مدیریتى است که شوراى عالى قضایى در مسألة محل خدمت قضات یا تعیین سمت براى آن ها اعمال مى‏کرده این مدیریت او بوده. مدیریت را این اصل به شوراى عالى قضایى داده (به 5 نفر). تمرکز مدیریت که حضرت امام فرمودند، بحث بکنیم عیناً اقتضا مى‏کند که ما به جاى «شوراى عالى قضایى» بیاییم «رئیس قوة قضاییه» بگذاریم تا اینکه مدیریت پراکندة در بین 5 نفر که اتفاق آراء مى‏خواست وحدت پیدا بکند، در یک نفر که آن هم به اقتضاى مصلحت جامعه هر وقت تشخیص داد که این نباید این جا باشد یا این سمت را نباید دیگر عهده دار باشد، جایش را عوض بکند. اصلًا خود تمرکز مدیریت اقتضاى این جهت را مى‏کند و اگر ما بخواهیم بیاییم این را از دستش برداریم مدیریتى را که قانون اساسى قبلا به شوراى عالى قضایى داده بود، ما سراغ تمرکز هستیم مدیریت را هم از بندة خدا گرفته‏ایم. گفته‏ایم نه، دیگر شما حق ندارى کار بکنى، مدیریت این قسمت به شما ارتباط ندارد. باید برود طبق قانون و قانون هم احیاناً به جاهاى دیگر بدهد. بنابراین تمرکز مدیریتى را که حضرت امام فرمودند اصلًا اقتضا مى‏کند که اینجور نباشد و روشن مى‏کند که چگونه باشد که به دست همان رئیس قوة قضاییه باشد. از این جهت بنده مخالفم.
طاهرى- من موافقم.
منشى (یزدى)- بفرمایید.
سید حسین طاهرى خرم آبادى- بسم اللّه الرحمن الرحیم. عرض کنم که ضمن اینکه من با این فرمایش آقاى مؤمن موافقم که مسأله‏اى که مربوط به ماست همین است که در این جا شورا را برداریم و جایش قوة قضاییه بگذاریم، ولى واقعاً باید دقت کنیم مى‏بینیم یک مشکله‏اى پیش مى‏آید، یعنى اگر شما تغییر محل قضات و سمت قضات را به دست یک نفر دادید، بدون اینکه شورایى باشد، بدون اینکه مثلًا به دادگاه انتظامى قضات محولش کنید، به دست یک نفر دادید، این یک نفر هم آدم عادل بسیار خوب، اما بالاخره در آن طرف قصه که نگاه کنیم، قضات بالاخره روى آن جنبه‏هاى نفسانى که دارند، مدام حواسشان به این است که رضاى خاطر یک نفر را جلب کنند و این هم با استقلال قاضى تنافى دارد و هم اینکه ممکن است‏
Majlis:2 Volume:2 Sessions:15-28 Page:924
واقعاً یک مفاسدى را در آینده داشته باشد. به نظر من این جا باید آن را حل کرد، در عین حال اینکه فرمایش ایشان درست است اما اگر این جا بخواهید خشک با این مسأله برخورد کنید و شورا را بردارید و رئیس قوة قضاییه را جاى آن بگذارید، در آینده هر قاضى‏اى سعى بر این دارد که رضاى شخصى آن کسى که در رأس قوة قضاییه است، (حالا آدم بسیار خوبى هم هست) رضاى او را جلب کند که سمتش تغییر پیدا نکند، محل خدمتش تغییر پیدا نکند. مسلم هم بدانید که آن کسى هم که در رأس قوة قضاییه قرار مى‏گیرد، عادل هم که باشد، معصوم نیست و خیلى مشکلات به وجود مى‏آید. این را بالاخره باید حل کنید. حالا یا مثلًا به عهدة خود کمیسیون یا قانون محولش کنید یا به دادگاه انتظامى قضات محولش کنید، به یک جایى محولش کنید که شخص و فرد در این جا مطرح نباشد.
منش (یزدى)- آقاى خوئینى‏ها شما مخالف هستید؟ بفرمایید.
سید محمد موسوى خوئینى‏ها- من علاوه بر آن جهاتى که جناب آقاى مؤمن گفتند بیش از آن حتى معتقدم در قوة قضاییه اختیارات باید به مدیر داده بشود و جهتش هم این است:
ببینید تصور آقایان مثل اینکه اینطورى است: ما یک قوة قضائیه داریم، یک عدة زیادى از مجتهدین عدول و مسندهاى قضا نشسته‏اند، خوب طبیعى است که نباید کسى به آن ها بگوید بلند شو، بنشین! قاضى است و هر جور خودش مصلحت دید و تشخیص و رأیش هر چه بود، عمل مى‏کند و مجتهد عادل هم هست و ان شاءاللّه که هیچ وقت هم مرتکب خلافى نمى‏شود. بنابراین خوب بلى، «قاضى را نمى‏توان ...» همین چیزى که این جا نوشته. اما آقایان توجه بفرمایید، ما یک مجموعه‏اى داریم، کسانى که آمده‏اند در این مسندهاى قضا نشسته‏اند، یک جمعى فارغ التحصیلان دانشکدة علوم قضایى هستند. شما مشکلاتى که در این مدت از دستگاه قضایى داشته‏اید، از ناحیة مثلًا بى‏تقوایى و اعمال قدرت هاى ظالمانه مدیریت دستگاه قضایى داشته‏اید که مثلا شوراى عالى قضایى به قضات گفته در این پرونده اینچنین رأى بده، آقا مثلا به رضا خان مى‏زنند! من نفهمیدم. اصلا مثال زدن وضعیت رضا خان چه تناسبى دارد با نظام جمهورى اسلامى ایران؟! (عمید- سابقة تاریخى را عرض کردم) سابقة تاریخى، آخر باید ربطى داشته باشد! و بعد هم مسؤول قضایى حالا مى‏گوید بیا این املاک را به نام من بکن، اگر نکند، همة سمت ها را مثلًا از آن جا برمى‏دارد و تغییر مى‏دهد و مى‏فرمایند تمام قضات باید خودشان را با آن یک فرد تطبیق بدهند. پس شما گمان مى‏کنید الان با چه کسى تطبیق مى‏دهد؟ با رئیس محکمة انتظامى قضات. یعنى شما مى‏خواهید رئیس قوة قضاییه را که رهبر او را نصب مى‏کند، با این شرایط، اعتماد به او نمى‏کنید، اما رئیس محکمة انتظامى را که این آقا او را نصب مى‏کند این حق را دارد که بگوید این قاضى منفصل شود، آن قاضى سمتش عوض بشود، آن آقاى رئیس محکمة انتظامى مگر چه قدر مورد اعتماد است؟ مگر غیر از این است که در محکمة انتظامى جرمش باید ثابت بشود؟ خوب این را در اختیار رئیس قوة قضاییه بگذاریم، شیوة این کار را هم قانون تعیین مى‏کند. من براى آقایان عرض مى‏کنم که ما موارد بسیار فراوان داریم که قاضى کارهایى را انجام مى‏دهد که به هیچ وجه شایستة یک قاضى (همین قاضى که الان ما داریم) نیست. حالا تا شأن جمهورى اسلامى و این چیزها را هم بخواهیم اضافه کنیم که دیگر مشکل خیلى بیشتر خواهد شد ولى هرگز ما این قاضى را نمى‏توانیم ببریم‏
Majlis:2 Volume:2 Sessions:15-28 Page:925
در محکمه جرمش را ثابت بکنیم و محکمه او را محکوم بکند، خوب خود شما مى‏دانید در سایر جرایم هم همین طور است.
دیروز هم این جا صحبت هایى شد، طرف کارى را انجام داده مسلم است، بعد مى‏رود در محکمه منکر مى‏شود، قاضى هم مى‏گوید که خوب ایشان انکار کرده چون عندالقاضى مى‏بایست اقرار مى‏کرد، پس مرخص است. حالا در مسائل جرایم عادى عیب ندارد، آدم مى‏گوید بالاخره یک کسى است که محکوم نشد، تبرئه شد و از چنگ قانون فرار کرد و رفت. اما این جا یک قاضى مجدد بر مى‏گردد در مسند قضا مى‏نشیند و رئیس قوة قضاییه مى‏داند این آقا چه کاره هست، اما در هیچ محکمه‏اى هم نمى‏تواند برود ثابت کند که ... (من براى آقایان عرض کنم که البته اگر این ها پخش نشود، بهتر است). مدیر کل استان ما و دادستان هر دو روحانى عادل هستند و شما هم خیلى خوب او را مى‏شناسید، مى‏گوید ما مى‏دانیم که این قاضى قطعاً بهایى است، در طول این چند سال معاشرت و همکارى با او براى ما مشخص شده است اما من کدام محکمه‏اى ببرم که ثابت کنم این بهایى است؟ خو ب قاضى هست که این طورى است. قاضى هست که نماز نمى‏خواند، یک قاضى اصلًا اخلاقش، رفتارش نشان مى‏دهد که این انقلاب را قبول ندارد، اما بنده این را به کدام دادگاهى ببرم؟ بعد از دو سال، سه سال تعلیق در تهران مى‏چرخد، بعد از سه سال یک دفعه مى‏آید، پرونده‏اش را بنده مى‏بینم تبرئه شده، تمام این سه سال حقوقش را هم باید به او بدهند! پس اگر این شعار این قدر الان براى آقایان مهم است که «قاضى را نمى‏توان چنین، فلان ...» فردا از رئیس قوة قضاییه مثل امروز نباید انتظار داشت که قضات فاسد را سریعاً از مسند قضا پایین بکشند. جوابش این است که مى‏رود در محکمة انتظامى و امثال آنها و آن محکمة انتظامى چون دردى براى کل قوة قضاییه که ندارد، رهبر جمهورى اسلامى چه موقع از رئیس محکمة انتظامى بازخواست مى‏کند که چه کار مى‏کنى؟ رئیس قوة قضاییه را بازخواست مى‏کند چه وقت از رؤساى دادگاه ها مى‏پرسند چرا فلان قاضى را که این جرم را مرتکب شده بود، تبرئه کردى؟ اما رئیس قوة قضاییه را به بازخواست مى‏کشند و او باید بگوید که بلى بنده که حق نداشتم اما قاضى تبرئه کرد.
منشى (یزدى)- آقاى امامى بفرمایید.
امامى کاشانى- من ضمن اینکه مى‏خواهم عرض کنم آن جمله‏اى که در قانون اساسى است «مگر اینکه مصلحت اقتضا بکند با اتفاق آراء ...» مى‏خواهم عرض کنم به مستثنى منه دوم مى‏خورد نه به هر دو، خلافاً فرمایش جناب آقاى مؤمن که در شوراى نگهبان هم ما این اصل را اینجور تفسیر کردیم، بنده مى‏خواهم عرض کنم نقل و انتقال و این حرف ها را به دست یک نفر قرار دادن اصولًا قضات را متزلزل مى‏کند که این ها فکر می‏کنند که حالا امروز این جا هستند، چند روز دیگر فرض کنید به این ها خواهند گفت برو آن طرف مملکت و این ها احساس امنیت در کارشان نمى‏کنند.
در ضمن اینکه من فرمایشات جناب آقاى خوئینى‏ها را قبول دارم که فلان قاضى، فلان فساد را دارد یا فلان چیز را دارد بى‏محاکمه ما باید او را کنار بگذاریم یا بدون هیچ چیز یا یک تلفن بعد بگوییم بلند شو برو آن طرف دنیا، من قبول دارم این اشکالات هست ولى ما نظاممان را اگر بر یک پایة متقن و صحیحى استوار کنیم، این براى نظام انفع است، تا کارى‏
Majlis:2 Volume:2 Sessions:15-28 Page:926
بکنیم که اسمها اکبر من نفعها باشد. ما در قانون اساسى گفتیم قاضى را بدون محاکمه نمى‏شود منفصل کرد و محاکمه را دادیم دست شما که رئیس قوة قضاییه هستید باید دادگاه‏هاى انتظامى‏تان را قوى بکنید. شما باید آدم‏هاى بالایى در آن جا بگذارید که بدون درنگ کار را به خوبى انجام بدهد، نه اینکه شما بگویید که کار باید فقط دست رئیس قوة قضاییه باشد تا کار را به خوبى انجام بدهد که در دنیا این قابل عرضه باشد که اگر قاضى را منفصل کردند، قاضى را به حساب و کتاب منفصلش کردند، نه اینکه تلفنى گفتند برو در خانه‏ات بنشین!
در مسألة انتقال هم همین طور است. ما در انتقال نمى‏خواهیم عرض کنیم که اینکه به دست رئیس قوة قضاییه نباشد که ما الان با این مصوب کمیسیون، بنده به عنوان موافق دارم عرض مى‏کنم معنایش این نیست که بیاید وزیر کشاورزى منتقلش کند، خیر، رئیس قوة قضاییه منتقلش مى‏کند. ولى رئیس قوة قضاییه با قید و بند منتقلش مى‏کند، با قیودى که قانونگذار معین مى‏کند منتقلش مى‏کند. مثلا مى‏گوید رئیس قوة قضاییه با موافقت دادستان کل و رئیس دیوان عالى کشور، با مشورت آن‏ها که ملزم باشد با آن‏ها مشورت بکند ولى اگر شورا رأى موافق به این ندهد و بعد تمام اختیار دست رئیس قوة قضاییه بیفتد، فردا مجلس هر قیدى را براى نقل و انتقال بخواهد بکند بیاید شوراى نگهبان، شوراى نگهبان رد کند. اگر گفت تمام اختیار با قوة قضاییه است، هیچ نمى‏تواند یک چیزى بگویند که شما باید 5 دقیقه تأخیر کنید، شما باید چه کنید ... هر چه قید برایش بیاورد، خواهد گفت، این خلاف قانون اساسى است، این تمام اختیار را دارد. شب مى‏خوابد صبح بلند مى‏شود مى‏گوید تمام قضات باید جایشان عوض بشود! خوب این قاضى احساس آرامش و احساس امنیت نمى‏کند. این باید روى قانون باشد، روى حساب باشد، مجلس بنشیند یک حساب و کتابى براى این باز کند (یزدى- وقتتان تمام است) که هم قدرت قوة قضایى به حالت خودش مستقل باشد، هم مدیریتش محفوظ باشد.
منشى (یزدى)- متشکرم، اگر آقاى عمید مى‏خواهند دفاع بکنند بفرمایند که بعداً من هم یک جمله دارم عرض کنم.
عباسعلى عمید زنجانى- بسم اللّه الرحمن الرحیم. این پیشنهادى که الان مطرح است، در کمیسیون به تفصیل روى آن بحث شد. حتى آقاى خوئینى‏ها که پیشنهاد دهنده هستند، در کمیسیون بیشتر از آن چیزى که این جا گفتند، توضیح دادند که من به خاطر دارم (و یادداشت کرده ام) که ایشان گفته‏اند که گاه وضع قضات به اندازه‏اى خوب است که یک لحظه هم نمى‏شود نگه داشت تا چه رسد به اینکه این را ما موکول کنیم به دادگاه انتظامى قضات، یک روز، دو روز، سه روز طول بکشد تا آن جا محکوم بشود. یک روز هم نمى‏شود نگه داشت. بیش از آن چیزى که این جا استدلال کردند، گفتند ولکن با وجود استماع تمام ادله و حتى آن نکاتى که آقایان مخالفین دیگر و آقاى مؤمن بیان کردند، این‏ها چیز ناشناخته‏اى براى کمیسیون نبود و کمیسیون اتفاقاً استدلال‏هاى پیشنهاد دهنده را درست خلاف مدعا دانست. چون وضع قضات بد است و دادگاه انتظامى چنین و چنان است، پس معلوم است ضابطه مى‏خواهد. اگر دادگاه انتظامى هم نمى‏تواند کار کند چون ضابطه ندارد، موکول به نظر قاضى است. رئیس قوة قضاییه هم اگر این مطلب در دستش باشد، خواه ناخواه نمى‏گوییم روى هواى نفس، روى بى ضابطگى‏
Majlis:2 Volume:2 Sessions:15-28 Page:927
ممکن است همین مفاسد تکرار بشود. پس چون وضع دادگاه‏هاى ما چنین است و انتظارى از دادگاه انتظامى قضات نیست، پس ضابطه مى‏خواهیم. خوب، رئیس قوة قضاییه چه اشکالى دارد با یک ضابطة مشخصى این‏ها را رسیدگى بکند و تغییر سمت یا تغییر محل خدمت آن‏ها را انجام بدهد.
بنابراین تمام استدلال‏هایى که شد، مبتنى بر این است، یعنى منشاء آن این است که ضابطه نیست و ما با تعیین ضابطه مى‏توانیم این مسأله را روشن کنیم.
در مورد مسألة تمرکز هم نکته‏اى که جناب آقاى امام گفتند، مورد توجه هم بود در کمیسیون که این مسأله با تمرکز منافاتى ندارد، چون در اصل قانون اساسى محول به شوراى عالى قضایى شده است و اگر چنین وظیفه‏اى به شوراى عالى قضایى محول شده، شوراى عالى قضایى هم منتفى است و خواه ناخواه آن وظیفه‏اى که بر عهدة شوراى عالى قضایى هست، وقتى چنین مفسده‏هایى از آن به وجود مى‏آید، خواه نا خواه این وظیفه منتفى مى‏شود، با تمرکز هم منافاتى نخواهد داشت، چون خود به خود حذف مى‏شود و در صورتى که وظیفه‏اى هست و مشخص هست، مى‏شود در مورد مدیر قوة قضاییه و رئیس قوة قضاییه متمرکز دانست.
محمد یزدى- اگر اجازه بفرمایند من یک دقیقه یک نکتة اضافة دیگرى را اشاره مى‏کنم، بخصوص روى فرمایش آقاى خوئینى‏ها.
عنایت بفرمایید: فرق است بین انفصال قاضى از قضاى دائم یا موقت و بین تغییر سمت و محل خدمت. فرق جوهرى کامل دارند. یک قاضى است، هر کجا که باشد، ممکن است شما قاضى را از شیراز ببرید کرمان و بالعکس ولى قاضى است. تغییر سمت و محل خدمت این یک مسألة جدایى است، انفصال قاضى از قضا، موقت یا دائم مسألة جدایى است.
در مسألة اول یعنى انفصال قاضى از قضا به طور دائم یا موقت هیچ تغییرى داده نشده و طبق اصل سابق قانون اساسى گفته شده که بدون محاکمه و بدون جرم نمى‏شود، در این هیچ تغییرى داده نشده.
در مسألة تغییر سمت و تغییر محل که مطلب دومى هست، بیشتر به این استدلال که حتى در حالت شورایى گفته‏اند با مشورت و اتفاق آراء. معلوم مى‏شود مهم است چون با مشورت و اتفاق آراء گفته‏اند و معلوم مى‏شود مهم است و الان کسى نیست که مشورت بکند و یک فرد است از این جهت گفته‏اند با ضابطه است. پس ملاک بیشتر این است و این دو تا را حضرتعالى در بیان یکى حساب مى‏فرمودید و شاید منشاء شبهه شده، خواستم بگویم این دو تا جدا هست.
به هر حال، حالا این پیشنهاد کمیسیون مطرح است ظاهراً دیگر بحثى نمى‏توانیم بکنیم اجازه بدهید که به رأى بگذاریم. خواهش مى‏کنم بفرمایید.
سید هادى خامنه‏اى- در اصل یکصد و پنجاه و هفتم مصوب کمیسیون، شما در بند 3 این مسؤولیت را به طور کامل به رئیس قوة قضاییه داده‏اید: «استخدام قضات عادل و شایسته و عزل و نصب آن‏ها و تغییر محل مأموریت و تعیین مشاغل و ترفیع آنان و مانند این‏ها از امور ادارى طبق قانون»
منشى (یزدى)- بلى، این جا گفته شد این از وظایف کلى است و آن منافات با هم ندارد. همین بحث هم این جا گفته شد که منافات با هم دارد. الان این جا مى‏گوییم طبق قانون و
Majlis:2 Volume:2 Sessions:15-28 Page:928
همین نکته هم آن جا بحث شد (در کمیسیون) گفتند هیچ تهافتى با هم ندارد. این جا مى‏گوییم قانوناً، آن جا کلى مى‏گوید از وظایف. اجازه بفرمایید پس آن چیزى که الان به بحث گذاشته مى‏شود، این تغییر در قسمت اخیر اصل است. تازه قسمت اخیر هم یک جمله‏اش تغییر کرده ...
آذر قمى- من یک پیشنهاد دارم.
منشى (یزدى)- بفرمایید.
آذرى قمى- اولا یک اشکالى هست که این را جواب نمى‏دهند و آن این است که اصلا این به ما ربطى ندارد که قسمت اول را از ابهام بیرون بیاوریم! این یک چیزى است که شوراى نگهبان باید تفسیر کند.
ى زدى- کمیسیون در این مورد کارى نکرده است، اصلا روى آن کار نکرده‏ایم.
آذرى قمى- چرا، جدا شده، حالا اجازه بدهید ...
ى زدى- نه اصلا جدا نشده، یعنى ...
آذرى قمى- بسیار خوب، اما این قسمت دوم که مى‏گوید: «مگر به اقتضاى مصلحت جامعه با تصویب اعضاى شوراى عالى قضایى به اتفاق آراء»، این جا درست است که قانون اساسى نظرش این بوده که این هم خیلى سست نباشد به اینکه یک نفر تصمیم گیرنده باشد، لذا، «اتفاق آراء» را شرط کرده. خوب حالا ما شوراى عالى قضایى را که از این جا بر مى‏داریم مسألة «باتفاق آراء» را برمى‏داریم جاى آن مى‏گذاریم: با مشورت با معاونین یا با مشورت مثلا با بعضى از قضات دیوان عالى کشور یا دادستان و امثال این‏ها ... و لزومى ندارد که این را قید و بندى بزنیم، چون نوعاً هم موردى است یعنى جورى نیست که بشود در قانون به طور کلى پیش‏بینى کرد. این یک مواردى است یعنى جورى نیست که بشود در قانون به طور کلى پیش‏بینى کرد. این یک مواردى است که به جزئیاتش نمى‏شود در قانون توجه بشود، بنابراین در حقیقت بستن دست رئیس قوة قضاییه است و این مواردى که ایشان اشاره کردند، حداقل در آن موردى که فرضاً یک نفر بهایى از آب درآمده و نمى‏شود هم در دادگاه اثبات کرد، اقلا از این راه بتواند کارى بکند شما جلوى این جهت را هم مى‏گیرید. بنابراین، آن اشکالى که آقاى خوئینى‏ها گفتند که ممکن است گرفتار باشد و موجب گرفتارى قوة قضاییه بشود، در آن طور موارد با این شکل مى‏شود حل بشود و اگر شما بخواهید این را موکول به قانون بکنید، قانون در این جا نمى‏تواند کارى بکند، قانون فرض بفرمایید به طور کلى مى‏گوید: اگر فلان جرم را داشته باشد خوب تغییر سمت مى‏شود داشت، اما فرض این است که ایشان حتى معتقد هستند عقیده دارند که یک مورد است یقین دارند ولى نمى‏توانند کارى بکنند، یعنى توى دادگاه نمى‏روند، این است که باید این جا از حیطة قدرت همین رئیس قوة قضاییه خارج نشود و ما به قانون این را محول نکنیم لذا من پیشنهادم این است که با تصویب رئیس قوة قضاییه و با مشورت با معاونین آن مسألة به اتفاق آرایى که آن جا گذاشته شده، این را ما یک مسألة مشورت با معاونین به جاى او گذاشتیم بدون اینکه دستش را ببندیم با ارجاع به قانون و این‏ها.
منشى (یزدى)- بسیار خوب، مخالف و موافق مى‏توانند صحبت کنند، اگر کسى مخالف نیست، آقاى مؤمن موافق هستند، صحبت مى‏فرمایند:
محمد مؤمن- بسم اللّه الرحمن الرحیم. این پیشنهاد حاج آقا آذرى مزیتى که دارد این است که آنچه مأموریت شوراست ...
Majlis:2 Volume:2 Sessions:15-28 Page:929
منشى (یزدى)- چون آقاى خوئینى‏ها مخالف هستند، اجازه بفرمایید طبق آیین‏نامه ترتیب را رعایت کنیم و ایشان اول صحبت بفرمایند.
موسوى خوئینى‏ها- من با این قسمت مخالفم. جناب آقاى آذرى که پیشنهاد کردند مى‏خواهند جملة جایگزین بیاورند، بنده مى‏گویم جایگزین نمى‏خواهد، همین جمله‏اى که ایشان پیشنهاد حذفش را داده‏اند «با تصویب اعضاى شوراى عالى قضایى به اتفاق آراء» حذف بشود، چیزى هم نمى‏خواهد جایگزینش بشود مگر به اقتضاى مصلحت جامعه (عمید- این پیشنهاد جدیدى است) نه، پیشنهاد جدید نیست ایشان پیشنهاد کرده‏اند من با آن مخالفم که ...
منشى (یزدى)- آقاى مؤمن بفرمایید.
دانش‏زاده (مؤمن)- بنده به این جهت موافق هستم، چون همان توضیحى که در مخالفت با پیشنهاد کمیسیون عرض کردم که این قسمت مصداق بین اعمال مدیریتى است که قوة قضاییه مى‏شود که حالا به هر دو بخورد یا به یکى فرق نمى‏کند، تغییر محل خدمت یا تغییر سمت این مدیریتى است که اعمال مى‏کند از باب مصالحى که براى قوة قضاییه و براى جامعه در نظر مى‏گیرد، این مدیریت قبلًا به شوراى عالى قضایى داده شده بود به اتفاق آراء، این اتفاق آراء موجب شد که آقایان آن طورى که باید و شاید نتوانند در این موارد تصمیم بگیرند. هر وقت که صحبت مى‏شد، از بعضى از آقایان نقل مى‏شد مسألة شورایى است و اتفاق آراء موجب شد که آقایان آن طورى که باید و شاید نتوانند در این موارد تصمیم بگیرند. هر وقت که صحبت مى‏شد، از بعضى از آقایان نقل مى‏شد مسأله شورایى است و اتفاق آراء نیست. بنابراین اگر داده بشود به دست رئیس قوة قضاییه کار خوبى است که با تمرکز مدیریت جور مى‏آید و این قیدى را که جناب آقاى آذرى فرمودند که با مشورت، این مشورت هم وقتى به آن ضمیمه شد آن ترسى که جلوتر بعضى از دوستان داشتند که تکى تصمیم بگیرد، دیگر جا ندارد، چون مشورت مى‏شود، بنابراین تصمیم‏گیرى پخته‏تر و محکم‏تر است و این طور نیست که رأى آن مشاورین را دخیل قرار داده باشند تا آن محظورى که در مورد شوراى عالى قضایى بود که اتفاق آراء مى‏خواست و رأى آن‏ها دخیل بود، آن مسأله چى ... بنابراین عیناً همان سابقى مى‏شود، مثل این مى‏شود که فرض کنید ما شوراى عالى قضایى را حفظش کرده باشیم و بگوییم که تصمیم گیرى بعد از بحث در شوراى عالى قضایى با رئیس دیوان عالى کشور است که خاصیت مشورت و بحث توى آن هست، ولکن ضرر این که اتفاق آراء باید باشد و بدون اتفاق آراء مسأله حل نمى‏شود، آن ضرر را هم ندارد.
اما اینکه جناب آقاى خوئینى‏ها فرمودند که فقط ما بیاییم آن قضیه را تمامش بکنیم، البته این راهى هست الا اینکه چون او مشخص نکرده است که کى باید تصمیم گیرنده باشد و کى باید این مصلحت جامعه را تشخیص بدهد، لذا این اختیار و اعمال مدیریت را ما نمى‏توانیم از قانون اساسى براى رئیس قوة قضاییه استفاده بکنیم. اگر طورى بود که مى‏توانستیم این کار را بکنیم، خوب ولى واقعش این است که اگر ما مى‏خواهیم تمرکز مدیریت بگوییم خوب آقا این مدیریت، مصداق مدیریت گفتن، شوراى عالى قضایى این کار را بکند شما مى‏گویید شورایى ضرر دارد، خوب رئیس قوة قضاییه با مشورتى که با معاونینش انجام مى‏دهد این کار را انجام بدهد یک کار پخته‏اى مى‏شود. والسلام.
منشى (یزدى)- قاعدتاً مى‏آید کمیسیون تعیین مى‏کند. کسى دیگر که صحبت نمى‏کند، البته وقت براى موافق و مخالف هست ولى حالا کسى صحبت نمى‏کند، آقاى عمید بفرمایید.
Majlis:2 Volume:2 Sessions:15-28 Page:930
عباسعلى عمید زنجانى (مخبر کمیسیون)- در کمیسیون در مقابل استدلال به مسأله تمرکز که آیا این پیشنهاد مخالف با تمرکز یا موافق با تمرکز است بارها آقایان این نکته را یاد آورى کردند که تصویب خلاف مسألة تمرکز در شورا سابقه دارد. در شورا عنوان سازمان صدا و سیما تصویب شد در صورتى که هیچ ربطى به مسألة تمرکز نداشت. بنابراین پیشنهاد شد، پیشنهاد هم تصویب شد، در متن قانون اساسى اصل یکصد و هفتاد و پنجم عنوان سازمان صدا و سیما وجود ندارد، ولى شورا تصویب کرد، براى اینکه مسائلى از این قبیل لزومى ندارد که تنگاتنگ مربوط به مسألة تمرکز یا عدم تمرکز باشد. بله اگر با دقت خیلى باریک مسأله موشکافى بشود، ممکن است کسى شبهه کند که این مسأله یعنى محول کردن تغییر محل خدمت یا سمت به قانون یا پیشنهادى که جناب آقاى آذرى داشتند که در کمیسیون هم مطرح و برایش استدلال کردند، ممکن است بگوییم که ربطى به تمرکز ندارد. پس اصل قانون اساسى را حفظ کنیم، شوراى عالى قضایى را تبدیل به رئیس قوة قضاییه کنیم براى اینکه تکروى نشود، مشورت با قضات دیوان عالى کشور و اشباه و نظایر آن را ضمیمه کنیم ولکن نظر کمیسیون این بود که این نوع مسائل جزئى چون در شورا سابقه دارد، قابل اغماض است. به طور کلى در رابطه با مسائل مدیریت قوة قضاییه هست ولکن حالا به چه نحو، دقیق مربوط به تمرکز هست، کمیسیون روى آن خیلى دقت نکرد، به خاطر اینکه در شورا سابقه دارد، همان طور که عرض کردم، سازمان صدا و سیما هم تصویب شده، بنابراین پیشنهاد جناب آقاى آذرى از این نظر در کمیسیون رد شد که مبنا و استدلال پیشنهاد که «محول به قانون کردم مخالف با تمرکز است» پذیرفته نشد.
منشى (یزدى)- خوب، پیشنهاد ایشان این هست که به رأى مى‏گذاریم.
بعد از «یا سمت» این جمله اضافه بشود:
 «به اقتضاى مصلحت جامعه با تصویب رئیس قوة قضاییه و با مشورت با معاونین» طبعاً به جاى این جمله‏اى ک الان پیشنهادتان است.
آقایانى که با این پیشنهاد موافق هستند را بلند کنند (ده نفر دست بلند کردند) تصویب نشد.
خوب، پس پیشنهاد خود کمیسیون به همین کیفیتى که هست مى‏ماند. تا این جا که در پرانتز نوشته شده است (قاضى را نمى‏تون از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد) عین اصل یکصد و شصت و چهارم قبیل است، البته «یا بدون رضا او محل خدمت یا سمتش را تغییر داد» این هم هست، ولى در چاپ افتاده است.
جملة «مگر به اقتضاى مصلحت جامعه با تصویب اعضاى شوراى عالى قضایى به اتفاق آراء» برداشته شده و به جاى آن این عبارت آمده است: «تغییر محل خدمت یا سمت یا نقل و انتقال دوره‏اى قضات بر طبق ضوابطى که قانون تعیین مى‏کند صورت مى‏گیرد» این جمله آخر آن باز در اصل قبلى هم مى‏باشد.
آقایانى که با این پیشنهاد موافقند، دستشان را بلند کنند (یازده نفر اعلام موافقت کردند) تصویب نشد.
Majlis:2 Volume:2 Sessions:15-28 Page:931
ى کى از آقایان- منافات با مدیریت ندارد.
امامى کاشانى- قانون خلاف قانون اساسى نخواهد توانست تصویب کند، یک جورى قانون ... یعنى باید با ... بخواند.
منشى (یزدى)- ببینید به هر حال ما فقط آمده‏ایم این جمله «مگر به اقتضاى مصلحت» را برداشته‏ایم آن قسمت آخرش هم همان قسمت خودش است این جلمه را آوردیم.
میر حسین موسوى- اگر مى‏شود پیشنهاد داد، الان ما رئیس دیوان عالى کشور داریم، دادستان داریم و رئیس قوة قضاییه، دو نفر از این سه نفر با حضور البته رئیس قوة قضاییه.
منشى (یزدى)- اجازه بدهید الان فقط کارى که ما مى‏توانیم بکنیم این است که این «با تصویب اعضاى شوراى عالى قضایى به اتفاق آراء» برداشته بشود (موسوى- مى‏شود رئیس قوة قضاییه). طبعاً مى‏شود رئیس قوة قضاییه یعنى جایش را مى‏دهد دست قوة قضاییه، نتیجه مى‏شود «مگر به اقتضاى مصلحت جامعه با تصویب رئیس قوة قضاییه به اتفاق آراء» تا آخر.
عمید- اجازه بفرمایید دفاع کنم.
منشى (یزدى)- نه دیگر دفاع ندارد.
امامى کاشانى- این کار، کار خیلى خطرناکى است.
منشى (یزدى)- خوب حالا به هر حال به رأى مى‏گذاریم. آقایانى که موافق هستند که به جاى اعضاى شوراى عالى قضایى رئیس قوة قضاییه گذاشته بشود دستشان را بلند بکنند (چهارده نفر رأى موافق دادند) تصویب شد. یعنى «اعضاى شوراى عالى قضایى» برداشته شد. با تصویب رئیس قوة قضاییه.
رئیس- یک ربع تنفس داده مى‏شود.
 (جلسه ساعت هجده به عنوان تنفس تعطیل و مجدداً ساعت 30/ 18 به ریاست آقاى مشکینى تشکیل شد).
رئیس- بسم اللّه الرحمن الرحیم. جلسه رسمى است. مسأله را تعقیب بفرمایید.
منشى (یزدى)- خوب بر اساس آیین‏نامه قاعدتاً باید ما سراغ اصل بعد برویم. بعضى از آقایان یک دو تا شبهه داشتند یک پیشنهادى هم مطرح بود پیشنهاد این است «پیشنهاد مى‏شود که جملة با مشورت با رئیس دیوان عالى کشور و دادستان کل اضافه شود» پنج نفر هم امضاء فرموده‏اند.
طبق آیین‏نامه اگر پیشنهادى پنج تا امضاء داشته باشد، این جلسه مى‏تواند تصمیم بگیرد که روى این پیشنهاد حالا بحث بشود یا برود توى کمیسیون بحث بشود و نتیجة آن برگردد یا اینکه اگر ساده باشد دیگر احتیاج به بحث کمیسیون هم نداشته باشد. به عبارت دیگر چون مسأله به این حالت درآمد که شخص رئیس قوة قضاییه دربارة کل نقل و انتقال‏ها مى‏تواند تصمیم بگیرد (دربارة کل تغییر سمت و محل خدمت والا آن نقل و انتقالات یک چیز قانونى دارد) تغییر سمت و محل خدمت تصمیم بگیرد آقایان پیشنهاد مى‏کنند که با مشاورة این‏ها باشد.
امامى کاشانى- البته دو تا پیشنهاد است یکى این است، یکى هم همین شفاهى‏
Majlis:2 Volume:2 Sessions:15-28 Page:932
پیشنهادى است که بنده یکى از موافقان آن هستم که همان مصوبة کمیسیون است.
عمید- شفاهى که نمى‏شود.
منشى (یزدى)- حالا اجازه بدهید، مصوبة کمیسیون رأى نیاورده، فعلا این پیشنهاد مطرح هست، این پیشنهاد را مطرح مى‏کنیم، یک موافق و یک مخالف صحبت کند.
موسوى خوئینى‏ها- از هیأت رئیسه طرح آن مانعى ندارد؟
منشى (یزدى)- طبق آیین‏نامه جلسه باید تصمیم بگیرد نه فقط هیأت رئیسه.
مؤمن- واقع امر این است که بنده شبهه دارم (سید هادى خامنه‏اى- شبهة عدم تمرکز است؟) خیر، اگر آقایان آن را مضر نمى‏دانند بنده هم با آن موافقم.
عمید- جناب آقاى یزدى اصل تصویب شده است؟
منشى (یزدى)- بله اصل تصویب شده است.
موسوى خوئینى‏ها- جناب آقاى یزدى، در مصداق آن دور قبلى مذاکرات ...
بیات- از نظر آیین‏نامه مى‏شود مطرح کرد؟
منشى (یزدى)- از نظر آیین‏نامه قطعاً مى‏شود مطرح کرد و جلسه مى‏تواند رویش بحث بکند بنابراین یک موافق و یک مخالف صحبت مى‏کند.
موسوى خوئینى‏ها- من نه به عنوان مخالف و موافق بلکه تذکرى است که مى‏خواهم عرض کنم: اول این که آن اگر بخواهد مطرح شود، رأى مى‏گیرند که آیا این براى بررسى برود به کمیسیون یا نه؟ این جا الان هیچ بحثى در مخالفت و موافقت نمى‏شود، اما نکتة دیگر این است که اگر به نوار بیانات جناب آقاى آذرى مراجعه کنید، ملاحظه مى‏فرمایید که ایشان اصل مشورت را که مطرح مى‏کردند و رأى نیاورد، یعنى اینکه در این مورد براى او مشاور قرار بدهیم رأى نیاورد، نه اینکه مشاورت با معاونین رأى نیاورد، رأى نیاورد و الا اگر این طور باشد، مشاورت با معاونین رأى نیاورد بعد با رئیس دیوان عالى کشور اگر نشد با شش تا قاضى دیگر، اگر نشد با هشت تا قاضى دیگر، یعنى اینکه اصلًا برایش مشاور بگذاریم رأى نیاورد.
منشى (یزدى)- همین طور که مى‏فرمایید این پیشنهاد که پنج تا امضاء دارد، جلسه درباره‏اش باید تصمیم بگیرد که قابل بحث بشود و اگر جلسه گفت قابل بحث هست، آن موقع باید به کمیسیون برود، ما مى‏خواهیم بگوییم چون مطلب ساده است و کمیسیون هم برود مطلب اضافى ندارد، همین جا مى‏توانیم رویش تصمیم بگیریم و مى‏گوییم همین پیشنهاد کمیسیون هست و بعد روى آن بحث مى‏کنیم، یعنى اول جلسه رأى بدهد که این به بحث گذاشته بشود یا نه؟
اگر رأى داد بعد به بحث مى‏گذاریم و قضیه را تمام مى‏کنیم. بنابراین براى رعایت آیین‏نامه اول ما اصل قابل بحث بودن این پیشنهاد را به رأى مى‏گذاریم. آقایانى که موافق هستند ... بگذارید به آیین‏نامه عمل کنیم.
عمید- آقا این دو تا اصل را تمام کنیم.
منشى (یزدى)- خیر اجازه بدهید که به ترتیب پیش برویم.
سید هادى خامنه‏اى- آقاى یزدى شما آخر ملاحظة این مطلب تذکر را ...
منشى (یزدى)- نه این تذکر را من قبول ندارم. بعد اگر رأى آورد جوابش را مى‏دهم.
Majlis:2 Volume:2 Sessions:15-28 Page:933
سید هادى خامنه‏اى- و اینکه این پیشنهاد اصولا پیشنهادى است که با تمرکز تنافى پیدا مى‏کند اگر این شد ... حالا شما این را در نظر بگیرید.
منشى (یزدى)- نه منافات با تمرکز نیست و این استدلال هم اگر رأى آورد، بعد عوض مى‏کنیم. براى رعایت آیین‏نامه ما الان هیچ کار نمى‏توانیم بکنیم جز همین که جلسه بگوید این پیشنهاد قابل بحث باشد یا نباشد. اگر اجازه بدهید این را به رأى بگذاریم. آقایانى که موافق هستند ...
جنتى- یک جمله قبل از رأى‏گیرى اجازه بدهید من عرض کنم.
منشى (یزدى)- چون هیچ کدام از نواب رئیس نیستند، من ناچارم ... آقاى جنتى بفرمایید.
جنتى- من یک جمله قبل از رأى گیرى عرض کنم، به نظر من این مسائل یک مقدارى براى من جنبة وظیفه‏اى ایجاب شده که لازم دانستم که این را خدمتتان عرض کنم. الان بعد از اینکه من فکر کردم به این نتیجه رسیدم که این واقعاً ضرر دارد، آن هم در یک دستگاه قضایى که با همه چیز سر و کار دارد و به استقلال قضاییه حتماً یا نه لطمه مى‏زند و لذا من آن رأیى را که دادم پس مى‏گیرم! حالا جلسه قبول بکند یا نکند نمى‏دانم، ولى من مسؤولیت رأى خودم را به عهده نمى‏گیرم و لذا آن رأى را من پس مى‏گیرم، حال شما هر جور مى‏خواهید عمل بکنید!
منشى (یزدى)- اینجور اگر باشد که آن رأى قبلى را شما دارید در حقیقت خدشه‏دار مى‏کنید.
جنتى- خوب مى‏گویم من مسؤولیت شرعى‏ام را ...
مهدى کروبى- شما یک رأى دارید و مسؤول شرعى رأى خودتان هم هستید.
منشى (یزدى)- بهل، حالا آن تمام شد. از آن راه نمى‏توانیم برگردیم.
آقایانى که موافق هستند این پیشنهاد رویش بحث بشود، دستشان را بلند کنند. (چهارده نفر رأى دادند) تصویب شد. خوب حالا ما به عنوان کمیسیون معتقدیم که چون به کمیسیون هم ببریم بحث جدیدى نداریم همین پیشنهاد هست که به رأى مى‏گذاریم و یک مخالف و موافق صحبت کنند، اول مخالف و بعد موافق صحبت کند. مخالف اگر کسى هست صحبت کند؟
رئیس- مثل اینکه مخالف ندارد.
منشى (یزدى)- آقاى مؤمن به عنوان موافق شما صحبت مى‏کنید؟
مؤمن- بله من موافقم.
منشى (یزدى)- خوب بفرمایید.
نورى- تذکر آیین‏نامه‏اى دارم.
منشى (یزدى)- تذکر آیین‏نامه‏اى تان را بفرمایید.
عبداللّه نورى- حاج آقا یزدى، ما هم قبل از این رأى‏گیرى بود و هم بعد از آن تذکر آیین‏نامه‏اى داشتیم، عنایت نفرمودید.
ببینید آن چیزى که راجع به پیشنهادها در آیین‏نامه آمده پیشنهادهایى است که در حین بحث مطرح مى‏شود، نه اینکه راجع به اصول اگر پیشنهادى بعد از رأى‏گیرى برسد.
Majlis:2 Volume:2 Sessions:15-28 Page:934
منشى (یزدى)- نه بعد از تمام اصول اگر باشد بله.
عبداللّه نورى- خیر، همان اصل، شما اصلى را مطرح فرمودید من اصلا خودم به پیشنهاد مشاورت رأى موافق دادم با این هم رأى موافق دارم، ولى این مشخصاً بر خلاف آیین‏نامه است (یزدى- ببینید اگر که اصل را ...) اجازه بدهید آقاى یزدى من توضیحم را بدهم. ببینید پس یکى اینکه این چیزى که الان دارد به عنوان پیشنهاد جدید، این غیر از آن مسأله‏اى است که در رابطه با آیین‏نامه است. آن چیزى که در آیین‏نامه هست، این است که بنده توى یک بحثى که دارد این جا مطرح مى‏شود یک اصلى مطرح شده، اتفاقاً دو تا، چهار تا پیشنهاد را قبلا نداده‏ام الا حین بحث به نظرم مى‏رسد با پنج نفر امضاء مى‏کنیم، مى‏دهیم، نه اینکه اگر یک اصلى مطرح شد، بحث شد، رد شد، اثبات شد، اصل تمام شد، دوباره بگوییم به استناد اصل که تمام شد، این اصل تمام شد.
منشى (یزدى)- اگر تمام شد بله، بسیار خوب نه این اصل تمام نشده است.
عمید- این اصل رأى نیاورده.
عبداللّه نورى- این اصل تمام شد رأى هم آورد. جناب آقاى یزدى اجازه بفرمایید من توضیحم کامل بشود این یک تذکر آیین‏نامه‏اى.
تذکر دوم آیین‏نامه‏اى که دارم این است که الان هم شما برخلاف آیین‏نامه دارید بحث را ادامه مى‏دهید! مى‏فرمایید چون که نیازى به فرستادن به کمیسیون ندارد، پس همین الان ادامه مى‏دهیم ...
منشى (یزدى)- اخطار وارد نیست، آقاى حبیبى بفرمایید.
منشى (حسن ابراهیم حبیبى)- عرض شود که من قسمت آخر مادة 25 آیین‏نامه را که در مورد گزارش است مى‏خوانم:
 «... پس از آن که کلیة پیشنهادها و اصلاحات عبارتى مطرح و مورد قبول قرار گرفت و یا رد شد، براى متن اصل رأى گیرى به عمل مى‏آید. پیشنهادهاى جدید در صورتى که به امضاى پنج نفر برسد و جلسة عمومى آن را قبول کند، براى بررسى به کمیسیون ارسال مى‏شود، در این صورت رأى گیرى در مورد اصل مربوطه تا رسیدن گزارش کمیسیون متوقف مى‏ماند، گزارش کمیسیون به محض وصول قابل طرح هست ...» سؤال این هست که آیا این پیشنهادهایى که به امضاى پنج نفر رسیده ...
منشى (یزدى)- مى‏گوییم بعد از کمیسیون را، چون در کمیسیون هیچ مسألة جدیدى جز همین نرسیده ...
حسن حبیبى- نه مطلب این است که پیشنهادهاى جدیدى که امضاى پنج نفر دارد وقتى که مى‏گوید در این صورت رأى گیرى متوقف مى‏شود، یعنى در واقع قبل از رأى گیرى اصل است و ما ظاهراً در مورد این اصل رأى گرفتیم.
منشى (یزدى)- در مورد خود اصل رأى نگرفتیم.
چند نفر از آقایان- «... رأى گیرى مى‏شود».
موسوى خوئینى‏ها- دارید به هم مى‏زنید!
منشى (یزدى)- دربارة این جمله بجاى شوراى عالى قضایى رئیس قوة قضاییه‏
Majlis:2 Volume:2 Sessions:15-28 Page:935
مطرح بشود رأى گرفتیم اما مجدداً تمام اصل را به رأى نگذاشتیم (نورى- تغییر را به اصل به رأى گذاشتید) حالا اگر اجازه بدهید با یک مسامح مختصرى به آن ... (دکتر حبیبى- مگر تسامح بکنید).
نورى- پس این اصل فقط با این تغییر رأى گیرى مى‏شود.
منشى (یزدى)- بسیار خوب، تغییر در این اصل را به رأى گذاشته‏ایم، حالا اگر بخواهیم این را مطرح کنیم، خلاف آیین‏نامه است؟ من پیشنهاد مى‏کنم اگر جلسه اجازه بدهد (چون آیین‏نامه رد اختیار جلسه هست) مثل همین جلسة دیروز که گزارش دادید و جلسه خلاف آیین‏نامه موردى موافقت کرد، این پیشنهاد همین الان بحث بشود. آقایانى که موافق هستند که این پیشنهاد الان بحث بشود، دستشان را بلند بکنند (اکثر دست بلند کردند) تصویب شد. حالا اگر آقاى مؤمن مى‏خواهند در موافقت با این پیشنهاد صحبت بفرمایند، بفرمایند.
میر حسین موسوى- ظاهراً همه موافقند، رأى بگیرید و تمامش کنید.
منشى (یزدى)- من نکته‏اى را اضافه مى‏کنم و رأى مى‏گیرم: آقاى خوئینى‏ها فرمودند آقاى آذرى کل مشورت است من فکر نمى‏کنم پیشنهاد ایشان مشورت با معاونین بود و مکتوب بود و «معاونین» حتى شامل معاون مالى و ادارى بقیه هم مى‏شود با مشورتى که الا ن توى این پیشنهاد هست، مشورت با دیوان عالى کشور و دادستان هست. متن را براى رأى مى‏خوانیم.
امامى کاشانى- من «دادگاه عالى قضات» را پیشنهاد کرده بودم.
منشى (یزدى)- خیلى خوب حالا جلسه موافقت کرد که این پیشنهاد مطرح بشود.
جملة با مشورت با رئیس دیوان عالى کشور و دادستان کل اضافه بشود بعد از همین جایى که داشتیم رئیس قوة قضاییه به اقتضاى مصلحت جامعه با تصویب رئیس قوة قضاییه با مشورت رئیس دیوان عالى کشور.
منشى (حسن حبیبى)- جناب آقاى یزدى اگر اجازه مى‏فرمایید کل اصل را بخوانم؟ (یزدى- بفرمایید).
 (به شرح زیرخوانده شد)
 «قاضى را نمى‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد یا بدون رضاى او محل خدمت یا سمتش را تغییر داد. مگر به اقتضاى مصلحت جامعه با تصویب رئیس قوة قضاییه پس از مشورت با رئیس دیوان عالى کشور و دادستان کل. نقل و انتقال دوره‏اى قضات بر طبق ضوابط کلى که قانون تعیین مى‏کند صورت مى‏گیرد».
میر حسین موسوى- خوب براى همه‏اش رأى مى‏گیریم.
منشى (یزدى)- آقایانى که با این اصل به همین کیفیتى که خوانده شد، موافق هستند دست بلند کنند. (اکثر دست بلند کردند) به رأى بالا تصویب شد. حالا اصل بعد را بخوانید.
 (به شرح زیر خوانده شد)
 «اصل یکصدو هفتاد و سوم- به منظور رسیدگى، به شکایات، تظلمات و اعتراضات مردم نسبت به مأمورین یا واحدهاى آیین‏نامه‏اى دولتى و احقاق حقوق آن‏ها دیوانى به نام‏
Majlis:2 Volume:2 Sessions:15-28 Page:936
دیوان عدالت ادارى زیر نظر رئیس قوة قضاییه تأسیس مى‏گردد. حدود اختیارات و نحوة عمل این دیوان را قانون تعیین مى‏کند».
عباسعلى عمید (مخبر کمیسیون شماره 3)- در این اصل هیچ تغییرى داده نشده جز «زیر نظر شوراى عالى قضایى» که تغییر یافته به «زیر نظر رئیس قوه قضاییه» دلیلش هم تمرکز در مدیریت قوة قضاییه است.
منشى (یزدى)- آقایانى که با این پیشنهاد موافق هستند، دستشان را بلند کنند (اکثر دست بلند کردند) تصویب شد. اصل بعد را بخوانید.
 (به شرح زیر خوانده شد)
 «اصل یکصد و هفتاد و چهارم- بر اساس حق نظارت قوة قضاییه نسبت به حس جریان امور و اجراى صحیح قوانین در دستگاه‏هاى ادارى سازمانى به نام «سازمان بازرسى کل کشور» زیر نظر رئیس قوة قضاییه تشکیل مى‏گردد.
حدود اختیارات وظایف این سازمان را قانون تعیین مى‏کند».
عباسعلى عمید (مخبر کمیسیون شماره 3)- در این اصل هیچ تغییرى در آن داده نشده جز زیر نظر شوراى عالى قضایى تبدیل شد به زیر نظر رئیس قوة قضاییه، دلیلش هم تمرکز در مدیریت قوة قضاییه است.
منشى (یزدى)- آقایانى که با این اصلاح موافق هستند، دستشان را بلند کنند (اکثر دست بلند کردند) تصویب شد.
عباسعلى عمید (زنجانى)- اصل یکصد و هفتاد و پنجم که در مصوبة کمیسیون در شور اول بود، به دلیل اعتراضات و استدلال‏هایى که در شورا شد (با توجه به مسائل و استدلالاتى که در شور اول شد) کمیسیون نظر خودش را در مورد اصل یکصد و هفتاد و پنجم به کمیسیون چهارم محول کرد که کمیسیون چهارم هر جورى تصویب مى‏کند و چون در آن جا مصوبه‏اى بود، خود به خود منتفى مى‏شد و لذا با توجه به مصوبة شوراى بازنگرى قانون اساسى نیازى به این اصل دیده نشد.
منشى (یزدى)- بسیار خوب، خیلى متشکر. این جا پیشنهاد داریم؟
مؤمن- من پیشنهاد در بند 6 اصل یکصد و شصت و هفتم داشتم.
منشى (یزدى)- آقاى مؤمن توضیح بفرمایید.
محمد مؤمن- عرض کنم که اصل یکصد و شصت و هفتم این است: «قاضى موظف است کوشش کند حکم هر دعوا را در قوانین مدونه بیابد و اگر نیابد با استناد به منبع معتبر اسلامى یا فتاواى معتبر، حکم قضیه را صادر نماید و نمى‏تواند به بهانة سکوت یا نقص یا اجمال یا تعارض قوانین مدونه از رسیدگى به دعوا و صدور حکم امتناع ورزد».
پیشنهاد بنده در این جا این است که این کلمة دعوا که در سطح اول و سطر سوم آمده، تبدیل به «قضیه» و جهتش هم این است که ملاحظه مى‏کنید، این جا قانون اساسى قاضى را موظف کرده است موردى که به او مراجعه مى‏شود، اگر در قوانین مدونه بود بر طبقش حکم مى‏کند و اگر قوانین مدونه حکم مورد را متعرض نشده بود، این جا نمى‏تواند به بهانة نقص یا اجمال بررسى نکند، بلکه باید مراجعه کند به منابع معتبر و فتاواى معتبر و قال قضیه را بکند
Majlis:2 Volume:2 Sessions:15-28 Page:937
منتها در این جا کلمة دعوا هست. دعوا از نظر آنچه که ظاهر لفظش است که شاید من خودم هم معتقد باشم و به علاوه اگر آقایانى که در شوراى نگهبان بودند، مى‏دانند که ما گاهى با این برادران حقوقدان که صحبت کرده‏ایم، آن‏ها مى‏گویند دعوا در جایى است که شخص مدعى باشد، ظاهر بحثش هم همین است و قهراً در حق اللهى دارد این موارد را این عبارت شامل نمى‏شود. هر موردى که ادعاى حقوقى باشد، درست است، چون دعوا هست، اما در صورتى که مسأله مسألة جزایى باشد که حق اللهى صرف باشد، نظیر «زنا» که حکمش در قانون مشخص شده، فرض کن اگر یک صورتى از زنا باشد که قانون حکمش را مشخص نکرده، این عبارت دعوا شامل آن نمى‏شود، فلذا قاضى در این مورد به استناد این اصل نمى‏تواند مثلًا تکلیف موردى را که به دادگاه مراجعه شده روشن بکند. براى اینکه این اشکال نباشد، گفتیم که کلمة دعوا در این جاها به قضیه یعنى «ما یقضى فیه به اصطلاح» و این اعم است از اینکه دعوایى باشد، مدعى باشد، مدعا علیهى داشته باشد یا نداشته باشد. من رفتم خدمت آقایان بزرگوار در کمیسیون قضایى و این جریان را مطرح کردم البته دو تا مطلب بود که آن جا گفته شد. جناب آقاى گیلانى که الان تشریف ندارند، ایشان مى‏فرمودند که بیخود گفتند که این دعوا شامل مواردى که حق اللهى باشد نمى‏شود، نه آن جا هم شامل مى‏شود. من به ایشان عرض کردم خوب آخر ما گرفتار ... من یادم هست موقعى که در شوراى عالى قضایى هم خدمت آقایان بودم، آن جا هم (حال به نحو جزم نقل نمى‏کنم) این زمزمه بود که آقایان قضات مثلا دیوان عالى کشور و ادارة حقوقى و این‏ها مى‏گویند که این دعوا مربوط به حقوق الناس است، حقوق اللّه را شامل نمى‏شود و بعضى از برادران شوراى نگهبان از حقوقدان‏هاى ما هم این حرف را زده‏اند. من به ایشان عرض کردم که خوب حالا براى اینکه این مسأله و مشکل پیش نیاید، خوب است که ما این «دعوا» را «قضیه» بکنیم تا اینکه کار حل بشود. ایشان خوب ... حرفى زدیم آن جا، مسألة دوم که شاید بیشتر مورد عنایت آقایان بود، این بود که این ربطى به تمرکز ندارد. البته این اشکال در ذهن من هم یک مقدارى جا گرفته، اما یک چیزى هم به عنوان پاسخ براى مسألة تمرکز در ذهنم هست، این را عرض مى‏کنم خدمت آقایان، ببینید که اگر با مسألة تمرکز واقعاً ارتباط دارد، به تمرکز مى‏توانیم مرتبطش بکنیم. آقایان مى‏پسندند این توجیه را که من مى‏کنم، این واقعاً براى این است که یک مشکل شرعى حل بشود، من حرفم این است ... یک دعواى حق اللهى که مى‏آید در دادگاه اگر قاضى این را رد بکند به عنوان اینکه خوب، در قانون که نیست من هم نمى‏توانم کارى بکنم بنابر این پرونده را همین طور بخواباند. این باعث بدبینى مردم در بسیارى از موارد نسبت به دستگاه قضایى مى‏شود و به مدیریت جا افتاده‏اى که مى‏بایست ریاست قوة قضاییه داشته باشد، لطمه مى‏زند. براى اینکه این مدیریت، مدیریت متمرکز باشد که حتى در مثل این طور موارد هم مسأله را حل بکند، این کار را بکنیم، اگر هم قبول ندارید که خوب مسأله‏اى نیست.
بیات- این اصلا قابل طرح نیست.
منشى (یزدى)- بله این قابل طرح نیست.
مشکینى- آقاى یزدى من هم در این جا یک پیشنهاد کتبى دارم.
Majlis:2 Volume:2 Sessions:15-28 Page:938
ى زدى- راجع به پیشنهادتان توضیح بفرمایید.
على مشکینى- بسم اللّه الرحمن الرحیم.
 «اصل یکصد و شصت و هفتم- قاضى موظف است کوشش کند حکم هر دعوا را در قوانین مدونه بیابد و اگر نیابد با استناد به منابع معتبر اسلامى یا فتاواى معتبر، حکم قضیه را صادر نماید ...» من هر چه فکر مى‏کنم این اصل با موازین شرعى موافق نیست، براى اینکه آیا مراد از «قاضى»، قاضى مجتهد است یا قاضى غیر مجتهد است، یا اعم از مجتهد و غیر مجتهد است، حالا ما فرض مى‏کنیم که مراد از این قاضى، قاضى مجتهد است، غالباً هم که این جور است، خود قاضى مجتهد موظف است که کوشش کند حکم هر دعوا را در قوانین مدونه بیابد. قوانین مدونه یک کتابى که مثلا قوة قضاییه تدوین کرده براى اینکه قضات به او مراجعه کنند، عند القضاوه آن وقت در آن جا بیابد، ظاهرش این است که باید بر طبق آنچه که در قوانین مدونه پیدا کرده، باید قضاوت کند و ما فرض مى‏کنیم که این قاضى خودش مجتهد است و بر طبق رأى خودش باید قضاوت کند. چگونه مى‏شود که یک قاضى مجتهد، حالا فرض کنید در قوانین مدونه، چنین یافت که اگر پسر بزرگ با پسر کوچک در «حبه» نزاع دارند، پسر بزرگ مى‏گوید که این «حبه» مال من است مختصاً و آن پسر کوچک مى‏گوید که با هم شریکیم، این‏ها در این نزاع آمدند پیش آقاى قاضى، قاضى هم رأیش این است به حبه در اسلام ثابت است بین وراث تقسیم بشود، این ظاهرش این است که بر طبق قوانین مدونه باید قاضى حکم کند، در صورتى که قاضى، قطع دارد به اینکه مسأله این طورى نیست. آن وقت چگونه مى‏شود برخلاف قطع خودش قضاوت کند برطبق اینکه حساب کند قوانین مدونه مثل تحریر الوسیله یا شرایع است.
در شرایع و تحریر الوسیله یک جور نوشته و قاضى یقین دارد به اینکه مسأله این طورى نیست. این ظاهرش این است که اگر نیابد با استناد به منابع معتبر اسلامى حکم کند، آن وقت ما مى‏گوییم که بنابراین روى موازین شرعى مراجعه به قوانین مدونه باید در این جا نباشد. ما این را حذف کردیم در این جا. «قاضى موظف است کوشش کند حکم هر قضیه را با استناد به منابع معتبر اسلامى صادر نماید و اگر حکم را ...» آن وقت اشکال دیگر در این جا این است که نوشته: اگر چنانچه پیدا نکرد حتماً ...
آذرى قمى- چون آقاى مشکینى رئیس است مى‏تواند خلاف آیین‏نامه عمل کند؟
منشى (یزدى)- نه هر پیشنهادى را بعد از توضیح مى‏شود گفت قابل طرح است یا قابل طرح نیست بحث بشود یا نشود.
مشکینى- من این پیشنهاد را توضیح مى‏دهم.
منشى (یزدى)- تا پیشنهاد مشخص نشود نمى‏شود درباره‏اش صحبت کرد.
مشکینى- بالاخره من باید پیشنهادم را توضیح بدهم (یزدى- بله ما تشخیص دادیم آقا، اگر ...) این جا نوشته است که: اگر چنانچه پیدا نکرد باید حکم بکند. در صورتى که قاضى حکم را پیدا نکرد، آیا مى‏شود او را الزام کرد که حتماً باید یک چیزى بگوید؟ این هم قاعده‏اش این است که اگر پیدا نکرد، باید تأخیر بیاندازد فلذا ما این جمله را به این طرز پیشنهادش را دادیم. پس از بذل وسع لازم اگر نیاید، آن وقت باید تأخیر بیاندازد تا پیدا بشود.
Majlis:2 Volume:2 Sessions:15-28 Page:939
منشى (یزدى)- خوب، اولا جلسه معتقد است که این پیشنهاد این جا قابل بحث نیست، گذشته از این در کمیسیون مفصل رویش بحث شده، جواب تمام فرمایشات ایشان را هم عرض کرده‏ایم که قاعدتاً دیگر نباید این جا اصلا بحث بکنیم. حالا اگر که جلسه فکر مى‏کند ... چون ظاهراً قابل طرح نیست دیگر، چون ربطى به مسأله تمرکز ندارد و تغییر این اصل مثل پیشنهاد قبلى است، مثل پیشنهاد قبلى است و نمى‏شود رویش بحث بشود ...
خوئینى‏ها- مشاور هم به تمرکز ربطى ندارد ...
منشى (یزدى)- بله، درست است آن مسأله مورد بحث بود و آقایان هم به طرح آن رأى دادید، حالا به هر صورت این بحث ظاهراً جلسه معتقد است که قابل طرح در این جا نیست، خوب از این پیشنهاد هم رد مى‏شویم ظاهراً پیشنهاد دیگرى نداریم.
آذرى قمى- من یک پیشنهادى دارم که با یک خرده التماس و این‏ها مى‏شود مطرحش بکنم (خنده آقایان).
منشى (یزدى)- اجازه بفرمایید که دیگر وقت را صرف نکنیم. احتمال مى‏دهید پیشنهاد شما رأى مى‏آورد یا نه؟ یا فقط مى‏خواهید راجع به آن بحث بکنید؟
آذرى قمى- نوع پیشنهادهاى من احتمال مى‏دهم رأى نیاورد (خنده آقایان).
منشى (یزدى)- پس اجازه بدهید که بگذریم.
3- بحث پیرامون گزارش شور دوم کمیسیون دوم در خصوص تمرکز مدیریت در قوة مجریه‏
منشى (یزدى)- دستور بعد، گزارش کمیسیون بررسى مسائل مربوط به تمرکز در مدیریت قوة مجریه است آقاى موسوى خوئینى‏ها نایب رئیس کمیسیون توضیح بدهند.
سید محمد موسوى خوئینى‏ها (نایب رئیس کمیسیون)- بسم اللّه الرحمن الرحیم. «گزارش از کمیسیون دوم به شوراى بازنگرى قانون اساسى کمیسیون بررسى مسائل مربوط به تمرکز مدیریت در قوة مجریه طى جلسات متعدد با توجه به مذاکرات شور اول و بررسى پیشنهادهاى رسیده با حضور پیشنهاد دهندگان، برخى از اصول را اصلاح و برخى را حذف و چند اصل جدید را تصویب کرد.
اینک گزارش آن جهت رسیدگى در شور دوم تقدیم شوراى محترم بازنگرى قانون اساسى مى‏گردد.
رئیس کمیسیون بررسى مسائل مربوط به تمرکز مدیریت در قوة مجریه- سید على خامنه‏اى»
من قبل از وارد شدن در بحث، به نظرم مى‏رسد اگر هیأت رئیسه موافقند اصل، اصل مثل شیوة قبلى بخوانیم و برویم جلو چون ممکن است در بعضى از این اصول، اصلا بحثى نباشد، در اصول جدید که اضافه شده است قهراً مخالف و موافق مفصل صحبت خواهد کرد.
اما اصل پنجاه و هفتم که قبلا با این صورت بوده است: «قواى حاکم در جمهورى اسلامى ایران عبارتند از: قوة مقننه، قوة مجریه و قوة قضاییه که زیر نظر ولایت امر و امامت امت، بر طبق اصول آینده این قانون اعمال مى‏گردند. این قوا مستقل از یکدیگرند و ارتباط میان آن‏ها به وسیلة رئیس جمهور برقرار مى‏گردد» این جمله آخر بر اساس تغییراتى که براى تمرکز در قوة مجریه پیش خواهد آمد از اصل پنجاه هفتم حذف شده است.
Majlis:2 Volume:2 Sessions:15-28 Page:940
این دو تا نکته دارد یکى اینکه عمدتاً رئیس جمهور فعلى اظهار مى‏کردند در طول این دو دوره من نتوانستم از این ذیل اصل پنجاه و هفتم وظیفة خاصى براى خودم علاوه بر وظایفى که در قانون اساسى به عهدة رئیس جمهور گذاشته شده و در قوانین عادى مصوب مجلس شوراى اسلامى هست، بیرون بکشم.
ایشان (رئیس جمهور) گفت به نظر من کار جداگانه‏اى که به وسیلة من ارتباط با آن‏ها برقرار گردد، نرسید و حتى در آن جلسه فرمودند که من نه به صورت رسمى لکن به صورت غیر رسمى با شوراى نگهبان هم صحبت کردم آن‏ها هم از ذیل این اصل، یک مفهوم و مفاد روشنى ارائه نمى‏دادند که، مثلًا رئیس جمهور حالا غیر از همه آن کارهایى که در قانون اساسى و قوانین عادى دارد، یک کار دیگرى هم به عنوان «ارتباط میان آن‏ها به وسیلة رئیس جمهور برقرار مى‏گردد» بر عهده‏اش باشد، این یک نکته.
نکتة دیگر اینکه با توجه به صدر همین اصل، طبیعى است که این ارتباط را رهبر باید ایجاد کند وقتى مى‏گوید «قواى حاکم در جمهورى اسلامى ایران عبارتند از این سه قوه که زیر نظر ولایت امر و امامت امت بر طبق اصول آینده در این قانون اعمال مى‏گردند» معنایش این است که قدرت از قاعدة این مخروط که شروع مى‏شود، مى‏رسد به نقطة نهایى که در رأس این مخروط است و همه زیر نظر آن رأس قرار گرفته‏اند. بنابراین ارتباط میان این‏ها را هم آن رأس هرم یا مخروط ایجاد مى‏کند و صحیح نیست که ما بگوییم قواى سه گانه زیر نظر یک نفر به نام ولى امرند، اما یک فرد دیگرى در بدنة این نظام این ارتباط را ایجاد مى‏کند.
پس آنى که در بالا ما گفتیم همه زیر نظر او هستند، او چه کار مى‏کند؟ طبیعى است از صدر این اصل استفاده مى‏شود که آن کى که در رأس است و همه قواى سه گانه زیر نظر او هستند، اوست که این ارتباط را به طور طبیعى برقرار مى‏کند و در این مسأله هم عملًا این طور بوده است که رهبر این کار را انجام مى‏داده، تا این جا این دو تا دلیل.
نکتة سوم اینکه حالا که رئیس جمهور شأنش فرق مى‏کند با رئیس جمهور قانون اساسى موجود، ما از این به بعد این رئیس جمهور را رئیس جمهورى مى‏بینیم که مسؤول دولت است، در برابر مجلس مسؤول است، رئیس قوة مجریه است. آن شأن قبلى را ندارد که در واقع یک فوق شأن دولت و قوة مجریه بود، در آن بالاتر از هیأت وزیران و دولت نشسته بود، حالا آن طورى نیست، خودش آمده این رئیس جمهور، شده مسؤول دولت و مسؤول بد و خوب ...
منشى (یزدى)- آقایان ما را با یک مشکل آیین‏نامه‏اى رو به رو نکنند، همین الان توضیح ایشان که تمام مى‏شود و مخالف و موافق صحبت مى‏کنند ما مى‏خواهیم رأى بگیریم، مثل اینکه بعضى از آقایان یواش یواش دارند مى‏روند، با چهارده نفر ما مى‏توانیم مذاکره را ادامه بدهیم ولى براى رأى گرفتن خوب حداقل هجده نفر باید حضور داشته باشند.
موسوى خوئینى‏ها- خوب پس نکتة سوم حالا که وظایف جدیدى بر عهدة رئیس جمهور گذاشته مى‏شود طبیعتاً او دیگر آن شأن رئیس جمهور قبلى را ندارد که ارتباط میان سه قوه را برقرار بکند مگر قانون که از مجلس مى‏آید مى‏دهند به رئیس جمهور، او ابلاغ مى‏کند، چه مربوط به دستگاه قضایى باشد، چه مربوط به خود دولت باشد، یا بعضى چیزهاى دیگرى که‏
Majlis:2 Volume:2 Sessions:15-28 Page:941
اجراى قانون اساسى و از این قبیل امور با این ترتیب این ذیل اصل پنجاه و هفت حذف شد.
منشى (یزدى)- آقاى عمید به عنوان مخالف صحبت مى‏کند، بفرمایید.
عباسعلى عمید (زنجانى)- بسم اللّه الرحمن الرحیم. من سه نکته در رابطة با مخالفتم عرض مى‏کنم: نکتة اول این است که تشخیص اینکه ارتباط بین قوا را رأس هرم تشخیص مى‏دهد یعنى رهبرى، این از محدودة کمیسیون 2 خارج است. این مربوط به کمیسیون رهبرى است. اگر آقایان در نظر داشته باشند در مذاکرات قبلى هم این اشکال شد که آقا این قسمت مثلًا مربوط به فلان کمیسیون نیست، این مربوط به کمیسیون دیگر است. اینکه ارتباط بین قوا را باید رهبر انجام بدهد این مربوط به کمیسیون دیگر است. اینکه ارتباط بین قوا را باید رهبر انجام بدهد، این مربوط به تمرکز در مسألة رهبرى هست یا نیست، این را کمیسیون 2 نمى‏تواند نظر بدهد. خارج از محدودة مأموریت کمیسیون 2 هست.
نکتة دوم این است که آنچه مربوط به وظیفه یا محدودة مأموریت کمیسیون 2 هست، ایجاد تمرکز در مسؤولیت‏هاى مربوط به قوة مجریه است که در رئیس جمهور متمرکز کند چون مصوبه این است در شخص رئیس جمهور. خوب این قسمت منافات با تمرکز که ندارد هیچى، درست در جهت تمرکز است. فرضاً این موضوع در قانون اساسى آمده که ارتباط بین 3 قوه را رئیس جمهور انجام مى‏دهد. اگر این در قانون اساسى آمده در محدودة وظایف قوة مجریه هست، کمیسیون 2 موظف است که این را به رئیس جمهور، حالا که به دست رئیس جمهور است که نمى‏تواند سلب کند، درست خلاف تمرکز و مسألة مقبول کمیسیون هست و مسألة مقبول شورا هست. این دو نکته.
نکتة سوم این است که مسألة ارتباط بین قوا یک مسألة اجرایى است، یعنى ربطى به مسألة رهبرى و نظارت ندارد، نظارت یک مسأله جداگانه‏اى است و مسأله ارتباط بین قوا یک چیز دیگر است.
البته من این جا باز مى‏ترسم یک چیزى بگویم که آقاى موسوى ادعاى اعلمیت بکند، من اول بگویم که این را قبول دارم، خدمتتان عرض کنم آن‏هایى که اصطلاح استقلال قوا را آوردند، من و شما که نیستیم، استقلال قوا از بیرون آمده. اصطلاح تعادل قوا، توازن قوا، استقلال قوا، اصطلاحاتى است که از بیرون آمده. من دیگر تعبیر روشن‏ترش را نمى‏گویم، این‏ها را گفته‏اند ما هم به دلائلى پذیرفته‏ایم، خوب وقتى پذیرفته‏ایم، التزام به شى‏ء التزام به لوازم شى‏ء است. آنى که گفته استقلال قوا، آن با یک بینش خاص گفته. استقلال قوا را بر این اساس گفتند که هماهنگى بین قوا به دنبالش باشد والا در خود حقوق اساسى که این مسأله جزئى از حقوق اساسى هست، آن جا مى‏گوید آقا، استقلال قوا باعث مى‏شود که قوا از همدیگر تفکیک بشود. تفکیک قوا موجب مى‏شود که ارتباط بین قوا از هم گسیخته بشود. دو نظریه است (استقلال نسبى قوا، استقلال مطلق قوا) استدلال‏هایى هست بر له، بر علیه. در تمام این‏ها مفروض این است که ارتباط بین قوا حفظ بشود.
نکتة سوم من این است، وقتى شما گفتید مستقل از یکدیگرند، باید به دنبالش مشخص کنید که هماهنگ کننده کیست؟ اگر هماهنگ کننده رهبر است، این که مربوط به کمیسیون 2 نیست، چون قانون اساسى فعلى بر عهده رئیس جمهور گذاشته، حداقل شما نمى‏توانید از رئیس‏
Majlis:2 Volume:2 Sessions:15-28 Page:942
جمهور سلب کنید. کمیسیون رهبرى شاید بتواند، آن مسألة دیگرى است، ولى شما نمى‏توانید سلب بکنید، براى اینکه به رئیس جمهور ثابت شده، اگر براى رئیس جمهور ثابت نکرده بودند، شما مى‏بایست تفویض مى‏کردید، تا چه رسد به این که در قانون اساسى آمده ...
مؤمن- حاج آقا تعداد براى رأى گیرى کافى نیست چون آقاى توسلى بر نمى‏گردند.
منشى- آقاى آذرى فرمودند من الان بر مى‏گردم.
کروبى- آقاى توسلى به مسجدشان رفتند، ما الان هفده نفریم و نمى‏شود با این تعداد رأى‏گیرى بکنید.
رئیس- حالا دیگر زیاد هم وقت نداریم بهتر است جلسه را تعطیل کنیم.
4- پایان جلسه و تاریخ تشکیل جلسه بعد
منشى (یزدى)- آقایان جلسه را معطل کردند، فردا جلسه خواهیم داشت.
رئیس- جلسه امروز را ختم مى‏کنیم جلسه بعد ان شاءاللّه فردا ساعت چهار بعد از ظهر خواهد بود.
 (جلسه ساعت 15/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:943
 جلسه بیست و پنجم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و بیست دقیقه پنجشنبه اول تیر ماه 1368 هجرى شمسى برابر با هیجدهم ذیقعدة الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- تصویب چند اصل مربوط به تمرکز مدیریت در قوه مجریه‏
3- پایان جلسه و تاریخ تشکیل جلسه آینده‏
Majlis:2 Volume:2 Sessions:15-28 Page:944
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور 18 نفر جلسه رسمى است. دستور جلسه را اعلام بفرمایید.
منشى- بسم الله الرحمن الرحیم. دستور بیست و پنجمین جلسه شوراى بازنگرى قانون اساسى بعد از ظهر روز پنجشنبه اول تیر ماه 1368 هجرى شمسى، مطابق با هیجدهم ذیقعده 1409 هجرى قمرى.
دنبالة رسیدگى به گزارش شور دوم کمیسیون دوم در خصوص تمرکز مدیریت در قوه مجریه.
رئیس- قرآن را تلاوت بفرمایید.
 (حجت الاسلام عبدالله نورى آیه 9 تا 14 سوره الزمر را به قرار زیر تلاوت کردند.)
اللهم صل على محمد و آل محمد
اعوذبالله من الشیطان الرجیم‏
أَمَّنْ هُوَ قَانِتٌ آنَاءَ اللَّیلِ سَاجِدًا وَقَائِمًا یحْذَرُ الْآخِرَةَ وَیرْجُو رَحْمَةَ رَبِّهِ قُلْ هَلْ یسْتَوِى الَّذِینَ یعْلَمُونَ وَالَّذِینَ لَا یعْلَمُونَ إِنَّمَا یتَذَکَّرُ أُولُو الْأَلْبَابِ* قُلْ یا عِبَادِ الَّذِینَ آمَنُوا اتَّقُوا رَبَّکُمْ لِلَّذِینَ أَحْسَنُوا فِى هَذِهِ الدُّنْیا حَسَنَةٌ وَأَرْضُ اللَّهِ وَاسِعَةٌ إِنَّمَا یوَفَّى الصَّابِرُونَ أَجْرَهُمْ بِغَیرِ حِسَابٍ* قُلْ إِنِّى أُمِرْتُ أَنْ أَعْبُدَ اللَّهَ مُخْلِصًا لَهُ الدِّینَ* وَأُمِرْتُ لِأَنْ أَکُونَ أَوَّلَ الْمُسْلِمِینَ* قُلْ إِنِّى أَخَافُ إِنْ عَصَیتُ رَبِّى عَذَابَ یوْمٍ عَظِیمٍ* قُلِ اللَّهَ أَعْبُدُ مُخْلِصًا لَهُ دِینِى* فَاعْبُدُوا مَا شِئْتُمْ مِنْ دُونِهِ قُلْ إِنَّ الْخَاسِرِینَ الَّذِینَ خَسِرُوا أَنْفُسَهُمْ وَأَهْلِیهِمْ یوْمَ الْقِیامَةِ أَلَا ذَلِکَ هُوَ الْخُسْرَانُ الْمُبِینُ‏
2- تصویب چند اصل مربوط به تمرکز مدیریت در قوه مجریه‏
رئیس- دستور را شروع کنید.
منشى (یزدى)- بسم الله الرحمن الرحیم. دنباله دستور رسیدگى به گزارش کمیسیون دوم بود. راجع به قوة مجریه به این ترتیب قرار شد که اصل به اصل توضیح مختصرى داده شود و صحبت بشود. مخبر کمیسیون جناب آقاى موسوى بفرمایید.
میر حسین موسوى- بسم الله الرحمن الرحیم. در مقدمه من دو سه جمله‏اى خدمت برادران جهت یادآورى عرض بکنم که در شور اول چند طرح مطرح بود، آن طرحى که شوراى بازنگرى مورد تأکید قرارداد و آن را تصویب کرد اولا تمرکز مسؤولیت‏ها بر یک نفر بود، بر رئیس قوه اجرایى و از طرف دیگر در دو راه حلى که ارائه شد، تکیه شوراى بازنگرى اصالت دادن به نقش ریاست جمهورى بود و تمرکز این مسؤولیت‏ها در دست او. بر این اساس آن اصولى که در قانون اساسى هست، مورد بررسى قرار گرفت. از یک طرف ما این اصول را تنظیم کردیم به نحوى که با این مصوبه سازگار باشد، از طرف دیگر با توجه به مفهوم تمرکز در قوه اجرایى در جاهایى که تشتت وجود داشت و منجر مى‏شد به تصمیم گیرى‏هایى که تمرکزى در آن نبود و مشکل براى کشور ایجاد مى‏کرد در آن جاها هم یک تغییراتى داده شد و یک اصولى احیانا پیشنهاد شد که عملا هم از نظر مسؤولیت‏ها و تشکیلات کار در دست ریاست جمهورى و به تبع او دولت تمرکز پیدا کند و هم کار در داخل دولت یک تمرکز بهترى از سابق پیدا کند. همه اصولى که در آن‏ها نام نخست وزیر، رئیس جمهور و وظایفشان طرح شده بود، وظایف دولت‏
Majlis:2 Volume:2 Sessions:15-28 Page:945
مورد بررسى قرار گرفت و این تغییرات در آن داده شد اولین آن اصل پنجاه و هفتم هست، در اصل پنجاه و هفتم تغییرى که ایجاد شده حذف آن جملة آخر است خود اصل این است که «قواى حاکم در جمهورى اسلامى ایران عبارت‏اند از قوة مقننه، قوة مجریه و قوة فضاییه که زیر نظر ولایت امر و امامت امت بر طبق اصول آینده این قانون اعمال مى‏گردند، این قوا مستقل از یکدیگرند.» تا این جا حفظ شده و جملة «ارتباط میان آن‏ها به وسیلة رئیس جمهور برقرار مى‏گردد» را ما حذف کردیم. اولا در بحثى که راجع به نقش رئیس جمهور داشتیم، با توجه به همین مسایلى که قبلا خدمت آقایان بنده عرض کردم، مسأله تنظیم بین قوا و ارتباط بین قوا با توجه به درگیرى مستقیم رئیس جمهور در کار اجرایى به نظر مى‏آمد که نتواند جمع بشود و از طرف دیگر با توجه به گذشته و نقد و بررسى که صورت گرفت ما عملا احساس کردیم که تنظیم بین قواى سه گانه آن طورى که جنبة عملى داشته که در حقیقت تنظیم و هماهنگى توسط خود رهبر انقلاب حضرت امام صورت مى‏گرفته و این واژه در رابطه با وظایف ریاست جمهورى یک واژة مبهمى هست، به همین دلیل در این اصل مسأله ارتباط و در یک اصل دیگر هم داریم که مسألة تنظیم قوا آن واژة تنظیم حذف شد و فقط روى استقلال این سه قوه از همدیگر تکیه گردید.
منشى (یزدى)- اگر پیشنهادى هست مطرح کنید (اظهارى نشد).
محمد مؤمن- من مخالف حذف این قسمت هستم.
منشى (یزدى)- آقاى مؤمن بفرمایید.
محمد مؤمن- بسم الله الرحمن الرحیم. عرض کنم آنچه که مسؤولیت این کمیسیون هست، مسألة تمرکز در مدیریت قوة مجریه است و قهراً هر گونه تغییرى که در اصول به دنبال این تمرکز و به مقتضاى تمرکز به وجود بیاید، حق این کمیسیون هست و قهراً شورا هم مى‏تواند تأیید بکند، ولى مطلبى که مربوط به تمرکز نباشد، این طور نیست که ما هر چه را که مصلحت دانستیم، هر تغییرى را مصلحت دانستیم، در اصول قانون اساسى مثلا در رابطه با رئیس جمهور بدهیم و این جا ذیل این اصل این است که ارتباط میان آن‏ها به وسیلة رئیس جمهور برقرار مى‏گردد. این برقرار شدن ارتباط میان این سه قوه به وسیلة رئیس جمهور وظیفه‏اى براى رئیس جمهور قرار داده شده است. این وظیفه را ما از او بگیریم، این ارتباطى به تمرکز ندارد، بلکه این وظیفه را اگر داشته باشد، چه بسا حداقل اجزاى خودش را آن مسأله‏اى را که مربوط به قوة مجریه هست، بهتر مى‏تواند به انجام برساند. مقصود از ارتباط هم البته من مطالعه کردم مشروح مذاکرات خبرگان قانون اساسى را، چه در ذیل این اصل که دو بار مطرح شده، یک بار اول مطرح شده است به صورت پنج قوه بوده است و رأى نیاورده، مرتبة دوم آن اواخر که یک قسمت از اصول را بحث مى‏کردند آن جا مطرح شده و همچنین در اصل یکصد و سیزده که آن جا هم تنظیم روابط بین سه قوه را به عهدة رئیس جمهور گذاشته، آن جا را من نگاه کردم راجع به این‏که مقصود از این ارتباط چیست؟ در مشروح مذاکرات چیزى ننوشته‏اند ولى آن چیزى را که انسان فکر مى‏کند همان ایجاد هماهنگى است. هماهنگى هم آن طورى که جناب آقاى موسوى فرمودند ظاهراً به این معنا نباشد که اگر یک اختلافى بین قوا به وجود آمد، شخصى باید حل این اختلاف را به عهده داشته باشد، بلکه منظور این است که کارها جورى تنظیم بشود که مثلا از نیرو و امکانات کمتر، استفادة بهتر برده بشود. حالا من در ذهنم‏
Majlis:2 Volume:2 Sessions:15-28 Page:946
نیست که چه جور مثال بزنم.
من این طور فکر مى‏کردم مثلا هیأت دولت یا قوة قضاییه یک لایحه‏اى را در مجلس دارد و خیلى هم به آن نیاز دارد، این از قدرت معنوى که مثلا رئیس جمهور دارد به مجلس بگوید که بابا! این را زودتر تمام بکنید تا این‏که قوة قضاییه بهتر بتواند به کارهایش برسد یا امکاناتى احیاناً نیاز دارد قوة قضاییه یا قوة مقننه که باید از طریق قوة مجریه انجام بشود، این برایش تهیه کردن، نه این‏که درگیر شدن قوا با قواى دیگر باشد، بلکه هماهنگى ایجاد کردن و ارتباط بین آن‏ها برقرار کردن است و به هر حال این معنا را به دست رئیس جمهور دادن، عرض کردم براى آن قسمتى که خودش احیاناً باید نیازهایش به وسیله قوة دیگرى تأمین بشود وقتى این حق قانونى را داشته باشد که هماهنگ کننده باشد و ناچار آن قواى دیگر هم بهتر به حرفش گوش بکنند، براى پیشبرد مقاصد خودش در قوة مجریه و این‏که بهتر بتواند مدیریتش را اعمال بکند مؤثر و مفید است.
اما مسأله‏اى که مربوط به مقام رهبرى مى‏شود که اشاره فرمودند، ظاهراً مقصود مواردى است که خود آقایان نتوانستند حل بکنند و چه بسا مشکلات و معضلاتى بین خودشان به وجود آمده، این جاست که نیاز است که یک مقام بالاترى که مقام رهبرى است دخالت بکند و چه بسا این‏که حضرت امام رضوان الله تعالى علیه هم در مسألة مجمع تشخیص مصلحت فرموده‏اند که مجمع تشخیص مصلحت براى حل معضلات کشور و این‏که یک بازوى مشورتى براى مقام رهبرى باشند، این حل معضلات کشور وقتى به حد اعزال برسد، آن وظیفة رهبرى است، ولى اصل ایجاد ارتباط میان این‏ها که بیگانه‏اى از همدیگر نباشند و هر کدام مراقب دیگرى باشند این جهت را، برقرارى این طور ارتباط و تنظیم روابط بین قوا این وظیفة رئیس جمهور قرار داده شده و در هر حال حذفش این جا هیچ وجهى به نظر نمى‏رسد که دخالت در تمرکز داشته باشد. والسلام.
منشى (یزدى)- جناب آقاى خامنه‏اى به عنوان موافق صحبت کنند.
سید على خامنه‏اى- بسم الله الرحمن الرحیم. این مسأله به تمرکز ارتباط تام و تمامى دارد ولو نه خیلى مستقیم بلکه غیر مستقیم. زیرا که در شرایط قانون اساسى فعلى عمدة کار اجرایى در قوة مجریه به عهدة نخست وزیر بود، یعنى آن کسى که عملا با دو قوة دیگر اصطکاک یا معارضه یا به هر حال ناهماهنگى پیدا مى‏کرد، بدنة دولت بود، هیأت وزیران بود و من تبع آن‏ها که به نخست وزیر ارتباط پیدا مى‏کرد رئیس جمهور یک مقامى بود که از این مجموعه دولت بالاتر بود و وقتى که ما مجموعه نخست وزیر و دولت و این‏ها را در ارتباط با آن دو قوة دیگر مى‏دانستیم، رئیس جمهور از یک موضع دیگر بالاترى ممکن بود فرض بشود بیاید و ناهماهنگى را برطرف کند یا رابطه را تنظیم کند، آن طورى که در اصل هست که البته مفهوم تنظیم رابطه همان طور که از بیانات جناب آقاى مؤمن استفاده مى‏شود، مفهوم خیلى روشنى نیست، ما هم نفهمیدیم، شوراى نگهبان هم تفسیر روشنى از این نداشت وقتى که ما سؤال کردیم، الان رئیس جمهور آمده جاى همان نخست وزیر سابق را در ارتباط مستقیم با اجرا گرفته است، خوب، لازمه‏اش این است که خود او عدل آن دو قوة دیگر است و نمى‏تواند از آن موضع اندکى بالاتر وارد قضیه بشود. پس بنابر این به تمرکز ارتباط پیدا مى‏کند، در صورت عدم تمرکز در قوة مجریه دو منصب بود که یکى از آن‏ها مقدارى بالاتر فرض مى‏شد، او هماهنگى‏
Majlis:2 Volume:2 Sessions:15-28 Page:947
ایجاد مى‏کرد یا رابطه ایجاد مى‏کرد، حالا نه، حالا دیگر همه در یک ردیف قرار دارند، لذا قاعدتاً به رهبر ارتباط پیدا مى‏کند.
منشى (یزدى)- جناب آقاى هادى خامنه‏اى به عنوان مخالف بفرمایید.
سید هادى خامنه‏اى- بسم الله الرحمن الرحیم. البته بنده هم معتقدم که بحث در این مورد خارج از دستور نیست منتها به این دلیل که معمولا براى تمرکز هم مجموعه وظایفى را که مربوط مى‏شود باید جمع کرد و نسبت داد به یک مسؤول و براى او مشخص کرد و باز از شؤون تمرکز یکى هم این است که آنچه را که مربوط به آن نیست یا مشکوک الانتساب هست از او بر کنار کرد، این هم خودش نوعى تمرکز در مسؤولیت است، یعنى براى این‏که مشخص کنیم چه چیزهایى مربوط به او هست و چه چیزهایى نیست. اما علت این‏که با این حذف بنده مخالفت دارم، این است که اگر ما بگوییم که این ارتباط (همان طورى که گفته شد) درست روشن نیست که به چه ترتیب باید انجام بگیرد، خوب، این را ما استدعا داشتیم که در کمیسیون یا در این جلسه رسماً افرادى دعوت بشوند و این ارتباط را که در قانون اساسى اول آورده شده و لابد حساب و کتابى داشته بیایند و درست توضیح بدهند. این قانع کننده به نظر نمى‏آید که مثلا در طول این مدت ما نتوانسته باشیم درست بدانیم که این قسمت از قانون اساسى مفهومش چیست. بالاخره تحت این عنوان باید یک مطلبى خوابیده باشد و اصل ارتباط هم یک مسألة روشنى است، البته نفس ارتباط با توضیحاتى که بعضى اجمالا دادند روشن هست که براى ایجاد هماهنگى است، ولى کیفیت آن، آیین‏نامه‏هاى اجرایى آن، این‏ها مشخص نیست که آن‏ها را باید مشخص کرد و برتر بودن مقام رئیس جمهور به عنوان هماهنگ کننده نسبت به دو قوة دیگر تصور مى‏شود اگر چه باشد باز بهتر هست، اما اگر ما این ارتباط را این جا نگذاریم گفته شده که به رهبر بدهیم با توجه به این‏که این کار، کار اجرایى هست، نمى‏دانم این اصلا به مسألة رهبرى ارتباط پیدا مى‏کند یا نه؟ پس ما از طرفى مجبوریم این ارتباط را در جایى داشته باشیم و به مسؤولى بدهیم و در بخش رهبرى هم به نظر نمى‏آید که مناسب باشد. بنابر این معتقدم که همین جا بودنش مناسب به نظر مى‏آید و یا لااقل لابدیم، براى آن وجه برترى هم همین اندازه که در قانون اساسى رئیس جمهور را بعد از رهبر مقام دوم مى‏شناسیم، شاید کافى باشد.
منشى (یزدى)- آقاى بیات به عنوان موافق.
اسدالله بیات- بسم الله الرحمن الرحیم. ما در قانون اساس قبلى یعنى آن قانون اساسى که الان به آن عمل مى‏شود یک اصل صد و سیزدهم داریم در آن جا آمده است که پس از مقام رهبرى، رئیس جمهور عالى‏ترین مقام رسمى کشور است و مسؤولیت اجراى قانون اساسى و تنظیم روابط قواى سه گانه و ریاست قوة مجریه را جز در امورى که مستقیماً در عهدة رهبرى است ایشان به عهده دارند.
از این اصل استفاده مى‏شود که رئیس جمهور در گذشته داراى دو حیثیت است، یک حیثیت که رئیس قوة مجریه است، الان هم این حیثیتش محفوظ است، الان هم این حیثیت باقى مانده است، حیثیت دومش عبارت از این است که به عنوان تقریباً در سطح پایین‏تر از رهبر پدر قواى سه گانه است. یک چنین وضعیتى در گذشه پیش بینى شده بود چون خودش‏
Majlis:2 Volume:2 Sessions:15-28 Page:948
رقیب دولت نبود، رقیب دستگاه قضایى هم نبود، رقیب دستگاه مقننه هم نبود، مخصوصاً در اصل صد و بیست و شش هم دقیقاً کنترل آیین‏نامه‏ها بر عهدة رئیس جمهور بود. براى این‏که یک مقامى بود که بى طرف بود نسبت به همه این‏ها. یک چنین حیثیتى در گذشته پیش بینى شده بود. اما الان این طور نیست. الان فرض این است که خودش در رأس یکى از قواست و خودش مجرى است. شما در اول اصل پنجاه و هفتم فرمودید که قواى حاکم سه تاست و از آن طرف هم فرمودید مستقل هستند. این‏که شما مى‏فرمایید قوة مجریه هم مستقل است، قوة مجریه یعنى رئیس جمهور و کابینه، این‏ها مستقل هستند، غیر از قوة مقننه هستند و غیر از قوة قضاییه هستند. کسى که غیر از آن دو تا قوه هست، نمى‏تواند عامل رابطه ... (از باب مثال عرض مى‏کنم) شبیه همان رابطه‏اى است که بین موضوع و معمول داریم. یقیناً آن وجود رابطه باید طورى بشود که بتواند، چون غیر از این طرف و آن طرف باید بشود تا بتواند (از این نظر آلت ارتباط را مى‏خواهم عرض کنم) ولو این‏که ممکن است آن عامل رابط یک معناى مستقل و قوى‏تر هم داشته باشد که این دو تا را بتواند به هم پیوند بدهد، از این نظر عرض مى‏کنم. روى این حساب بنابر این از یک طرف شما بفرمایید سه تا قوه داریم، از طرف دیگر هم بفرمایید مستقل است، از طرف دیگر هم بفرمایید که یکى از آن قوا متمرکز در ریاست جمهورى و کابینه است. بعد رئیس جمهورى که خودش در رأس قوة مجریه و مجرى است، عامل ربط هم بشود، این با هم نمى‏خواند. لذا به طور اتوماتیک باید این رابطه به جایى برود و در یک جایى متمرکز بشود که بتواند نسبت به این سه تا قوه حالت یکسان را داشته باشد. به طور طبیعى باید در رهبرى متمرکز بشود. بنابر این به نظر من این مسأله هم در ارتباط با تمرکز همان طور که جناب آقاى خامنه‏اى توضیح فرمودند، علاوه بر همه این‏ها مسأله هم به طور طبیعى باید در همان مسألة رهبرى متمرکز بشود. لذا من موافقم.
منشى (یزدى)- جناب موسوى بفرمایید.
میر حسین موسوى (مخبر کمیسیون)- برادران موافق بحث را مطرح کردند. ما در اصول بعدى هم خواهیم دید تصورمان نسبت به رئیس جمهور باید عوض بشود تا این تغییراتى که داده شده، منطقى به نظر بیاید. رئیس جمهورى که الان پیشنهاد مى‏شود با موقعیت رئیس جمهور فعلى کاملا فرق مى‏کند. این رئیس جمهورى است که عامل هست، رئیس کابینه هست، در کارهاى روزمره اجرایى دخالت مى‏کند، هیأت دولت به ریاست او تشکیل مى‏شود و عملا درگیر مسایل اجرایى روزمره است و آن حالتى که برتر از دو قوة دیگر باشد را از دست داده و عملا بتواند هماهنگى بین قواى دیگرى ایجاد بکند و خود این موقعیت جدید به نظر مى‏آید که با استقلال سه قوه اگر ما برایش قبول بکنیم که او ایجاد هماهنگى بکند، بین سه قوه اخلال ایجاد مى‏کند و خلل وارد مى‏کند. براى همین در خود کمیسیون تصمیم گرفته شد این مسأله حذف بشود.
منشى (یزدى)- بسیار خوب، پیشنهاد این است که این جملة آخر یعنى اصل این کیفیت که الان تنظیم شده فقط جملة آخر حذف شود. آقایانى که با این اصلاح موافق هستند، دست بلند کنند (اکثر دست بلند کردند) تصویب شد. اصل بعد را بفرمایید.
Majlis:2 Volume:2 Sessions:15-28 Page:949
 (به شرح زیر قرائت شد)
اصل شصتم- اعمال قوة مجریه جز در امورى که در این قانون مستقیماً بر عهدة رهبرى گذارده شده، از طریق رئیس جمهور و نخست وزیر و وزراست که با توجه به این‏که در این پیشنهاداتى که شده خود نقش نخست وزیر حذف شده، در این اصل نخست وزیر حذف شده و فقط آمده از طریق اعمال قوة مجریه از طریق رئیس جمهور و وزراست.
منشى (یزدى)- آقایانى که با این پیشنهاد اصلاحى موافق هستند دست بلند کنند (اکثر دست بلند کردند) تصویب شد. اصل بعد خوانده شود.
 (به شرح زیر خوانده شد)
میر حسین موسوى (مخبر کمیسیون)- اصل شصت و نهم- در این اصل هم باز حذف واژة نخست وزیر هست. البته اصل قبلى که برادران بالاتفاق رأى دادند، مهم ترین اصل در حقیقت بود، یعنى حذف نخست وزیر بود و تمرکز روى ریاست جمهورى و در آتى هم با توجه به این تصمیمى که جلسه گرفت، طبیعتاً هر جا نخست وزیر هست و وظیفه‏اى بر عهدة او گذاشته شده حذف خواهد شد. از جمله در اصل شصت و نهم جایى دارد که به تقاضاى نخست وزیر یا یکى از وزراء یا ده نفر از نمایندگان جلسه غیر علنى تشکیل مى‏شود، این واژه «نخست وزیر» حذف شده، به جاى او به تقاضاى رئیس جمهور یا یکى از وزیران یا ده نفر از نمایندگان، این جلسه غیر علنى تشکیل مى‏شود. منشى (یزدى)- ظاهراً این بحث زیادى ندارد. مطابق آن اصلاح قبلى است. ظاهراً وزرا شده است یکى از وزیران، آقایانى که با این اصلاح موافق هستند، دست بلند کنند. (اکثر دست بلند کردند) تصویب شد. اصل بعدى قرائت شود.
میر حسین موسوى (مخبر کمیسیون)- اصل هفتادم باز به همین شکل هست منتها با یک مقدار تغییرات و حذف‏هاى بیشتر.
اصل هفتادم- رئیس جمهور، نخست وزیر و وزیران به اجتماع یا به انفراد حق شرکت در جلسات علنى مجلس را دارند (که این جا نخست وزیر حذف مى‏شود) و مى‏توانند مشاوران خود را همراه داشته باشند و در صورتى که نمایندگان لازم بدانند رئیس جمهور و نخست وزیر و وزراء مکلف به حضور هستند و هرگاه تقاضا کنند، مطالبشان استماع مى‏شود. دعوت رئیس جمهور به مجلس باید به تصویب اکثریت برسد.
آن چیزى که تصویب شده، رئیس جمهور و معاونان او که ما در این طرحى که پیشنهاد شده براى رئیس جمهور در یک اصل جدید چند معاون پیشنهاد کردیم که در این جا اگر آن قبول بشود، طبیعى است که در همه جا این خواهد بود به خاطر نقشى که دارند.
رئیس جمهور و معاونان و وزیران به اجتماع یا به انفراد حق شرکت در جلسات علنى مجلس را دارند و مى‏توانند مشاوران خود را همراه داشته باشند. در صورتى که نمایندگان لازم بدانند، وزراء مکلف به حضور هستند و هرگاه تقاضا کنند مطالبشان استماع مى‏شود.
رئیس جمهور و نخست وزیر را حذف کردیم، دلیلش این است که در یک اصل دیگر نحوة سؤال از رئیس جمهور و استیضاح رئیس جمهور که یک رأى آزمایشى در جلسه گرفته شده بود، به طور مفصل ما باز کردیم با یک شرایط خاصى است و براى همین آمدن مسأله‏
Majlis:2 Volume:2 Sessions:15-28 Page:950
رئیس جمهور در این اصل زیادى بود و به نظر زیادى مى‏آمد. براى همین مسأله حذف شد و آن جملة آخر هم «دعوت رئیس جمهور به مجلس باید به تصویب اکثریت برسد» عملا در یک اصل دیگر براى سؤال و براى استیضاح مطرح شده. در موارد عادى هم که قید شده که رئیس جمهور و وزیران بدون سؤال مى‏توانند خودشان حضور در مجلس داشته باشند، بروند صحبت بکنند، تماس داشته باشند که آن مسألة طبیعى است. به نظر مى‏آید در این اصل یک نوع مؤاخذه‏اى و یک نوع اجبار و تکلیفى در کار گذاشته شده براى حضور رئیس جمهور در مجلس که چون در جاى دیگر آمده ما آن را حذف کردیم. در نتیجه فقط تغییر این است و یکى هم اضافه کردن معاونان است.
منشى (یزدى)- جناب آقاى حبیبى بفرمایید.
حسن ابراهیم حبیبى- بسم الله الرحمن الرحیم. عرض مى‏شود من فقط یک نکته‏اى را دارم و سؤالى در خصوص این کلمة «معاونان» در این جا اگر این «معاونان» تصویب شود، چون بنده بحث دارم در خصوص معاون و معاون اول بعداً، اگر در این جا این «معاونان» تصویب بشود، بعداً گفته نشود که در آن جا تصویب شده و دیگر نمى‏شود در این جا بحث کرد. اگر که واقعاً این مطلب در این جا تصویبش به آن معناست، آن بحث را باز بکنیم. در غیر این صورت اصل منهاى این کلمه «معاونان» این جا فعلا بحث بشود و تصویب بشود. بعد در مورد معاونان وقتى تکلیف معلوم شد آن کلمه در این جا اضافه بشود.
مهندس میر حسین موسوى- فکر کنم کمیسیون با این قضیه مخالف نباشد، ما قبول داریم. یعنى معاونین را به شرط قبول سایر اصول ما این جا مى‏گذاریم. اگر به همان شکلى که ما پیشنهاد کردیم تصویب شد، معاونین به همین ترتیب مى‏آیند. اگر به شکل دیگرى بود، آن جا یک تغییرات جزئى باید بدهیم.
منشى (یزدى)- پس این معلق بر این است که کلمة معاون آن جا تصویب بشود.
محمد مؤمن- این ذیل هم باز «دعوت رئیس جمهور به مجلس باید به تصویب اکثریت برسد» باز یک مسأله‏اى است که اگر مى‏خواهد حذف بشود، باید مورد بحث قرار بگیرد که یعنى قانون اساسى قبلى گفته است حق ندارد رئیس جمهور را «در صورتى که نمایندگان لازم بدانند رئیس جمهور و نخست وزیر و وزراء مکلف به حضورند» اما در مورد رئیس جمهور بالخصوص گفته‏اند باید اکثریت بگویند. این معنا و شأن را بخواهید از رئیس جمهور بگیرید این هم باید بحث بشود، این که رأى گیرى شده نمى‏دانم درست است یا درست نیست؟ خود آقایان بهتر مى‏دانند بالاخره این باید مورد بحث قرار بگیرد.
منشى (یزدى)- آقاى عمید بفرمایید.
عباسعلى عمید زنجانى- من صحبتم تقریباً مشابه مطلبى است که آقاى مؤمن گفتند، هیچ ضرورتى براى حذف رئیس جمهور نیست، مى‏شود رئیس جمهور را ابقاء کرد با قید آنچه که در اصل 89 مى‏آید که جناب آقاى موسوى هم اشاره کردند. بند 2 اصل 89 که کیفیت استیضاح رئیس جمهور را بیان مى‏کند، این جا رئیس جمهور بماند عین آنچه که در متن اصل هفتادم آمده دست نزنیم فقط یک کلمه‏اى اضافه بشود که طبق بند 2 اصل 89 بنابر این هیچ ضرورتى براى حذف وجود ندارد.
Majlis:2 Volume:2 Sessions:15-28 Page:951
مؤمن- من به عنوان مخالف صحبت نکردم، اگر بخواهید مخالف صحبت مى‏کنم.
منشى (محمد یزدى)- حالا اگر اجازه بدهید من به عنوان موافق حذف صحبت مى‏کنم چون آقایان به عنوان مخالف حذف صحبت کردند، عرض شود که من دو مطلب دارم: یکى این که با حذف رئیس جمهور این جا موافق هستم به دلیل این‏که رئیس جمهور این جا که جزو قوة مجریه آمده است، چون دنبالش داریم که مکلف به حضور هستند درست است که الان ریاست قوة مجریه را دارد، ولى فرض این است که موقعیت رئیس جمهور به نحوى است که با انتخاب مستقیم از ناحیة مردم هست و یک سرى مسؤولیت‏هاى وسیع ترى هم به عهده‏اش گذاشته شده، اگر قرار باشد که هر گاه به مجلس دعوت بشود مکلف باشد که حاضر بشود، آن شأن ریاست جمهورى در حقیقت ضربه مى‏خورد، یک وقت است در ارتباط با کارهاى اجرایى که هیأت دولت دارد، مى‏خواهد دعوت بشود، این خوب همان مسأله‏اى است که از طریق وزراء و کسانى که مسؤولیت‏هاى اجرایى مستقیم دارند، دعوت مى‏شود. ولى رئیس جمهور که رئیس قوة اجرائیه است، خودش مستقیماً کار اجرایى ندارد و همیشه وقتى مجلس دعوت مى‏کند از افرادى که بیایند توضیح بدهند یا بالاخره در ارتباط با وظایفشان مى‏خواهد احضارشان کند، به خاطر دیدن و ملاقات که نیست. وقتى که در ارتباط با وظایف هست معمولا این مسأله مربوط مى‏شود به وزرایى که هر کدام یک قسمت کار اجرایى به عهده شان هست با رئیس جمهور به طور مستقیم رابطه‏اى نیست.
نکتة دوم که حالا به قول جناب آقاى مؤمن شاید سؤال بشود اسمش را گذاشت و واقعاً براى من یک مشکلى است و نمى‏دانم آیا در این جا مى‏توانیم این را حل بکنیم یا نه؟ هرگاه تقاضا کنند مطالبشان استماع مى‏شود که هم در اصل کنونى قانون اساسى هست و این جا هم طبعاً ابقا شده. اطلاق این موضوع را ما در گذشه یک درگیرى وسیعى داشتیم بارها هم با شوراى نگهبان مکاتبه کردیم، حتى نظرات شوراى نگهبان متهافت بوده، الان هم این تهافت وجود دارد، رویش مکاتبه کردیم که رفع تهافت بکنند و به هیچ وجه جواب داده نشده و براى مجلس مشکل استغ یعنى در مجلس رئیس کمیسیونى مى‏آید گزارشى مى‏دهد مثل کمیسیون سؤالات، مثل کمیسیون تحقیق، مثل کمیسیونى که مسأله‏اى را مجلس براى تحقیق به آن ارجاع مى‏دهد. بعد مسؤول آن کمیسیون حاصل گزارشش را مى‏آید مى‏دهد از پشت تریبون مى‏خواند بعد جناب وزیرى مى‏آیند مى‏گویند من مطالبى دارم و طبق این اصل قانون اساسى باید مجلس استماع بکند. وقت به او داده مى‏شود مطابق این اصل مى‏آید تمام مطالبى را که مجلس گفته است، علیه او صحبت مى‏کند بعد دوباره مجلس مى‏گوید که آقا من حرف‏هاى این جناب وزیر را قبول ندارم، ایشان خلاف مى‏گویند دو مرتبه مجلس اگر وقت بدهد همین درگیرى ادامه پیدا مى‏کند و این جریان را ما در گذشته دو سه بار داشته‏ایم و حتى از شورا تفسیر خواستیم که منظور از مطالبشان استماع مى‏شود، یعنى حتى مى‏توانند نظرات نهایى مجلس را هم رد کنند یا نه؟ شوراى نگهبان نظرات متهافت داشته. این‏ها مطلبى بود که این جا به نظر مى‏رسید که من عرض کنم که آیا راه حلى الان برایش مى‏توانیم پیدا بکنیم یا نه؟ خوب، به عنوان مخالف و موافق صحبت شده ولى من فکر مى‏کنم مخالفین هنوز کمى وقت داشته باشند.
Majlis:2 Volume:2 Sessions:15-28 Page:952
مؤمن- من مخالف هستم.
منشى (یزدى)- آقاى مؤمن فرمودند مخالف هستند، اگر مى‏خواهند صحبت کنند.
محمد دانش‏زاده مؤمن- عرض کنم که بنده آنچه را که از اصل هفتادم مى‏فهمم غیر از آنى است که در ذیل اصل هشتاد و نهم آمده. ظاهراً اینجورى باشد که مطالبى که در دستور جلسه مجلس قرار گرفته احیاناً ارتباط با بعضى از وزراء دارد یا گاهى با رئیس جمهور ارتباط دارد.
این اصل اجازه مى‏دهد که در این موقع رئیس جمهور یا هر کدام از وزیران بیایند در مجلس شرکت بکنند و ذیلش هم دارد که اگر تقاضا بکنند مطالبشان استماع هم مى‏شود. بعد آن وقت وزراء را اگر بخواهد مجلس احضار بکند نه براى این‏که سؤال از آن‏ها بکند چون مسأله سؤال در یک اصل دیگرى صحبت شده. مقصود این است که چون مطالب مربوط به امور کشاورزى احیاناً هست و وزیر کشاورزى خودش ممکن است بهتر بتواند در این رابطه توضیح بدهد، از این جهت مى‏گویند به مجلس بیاید و اگر توضیحى لازم باشد بدهد. ریاست جمهورى هم ممکن است همین طور باشد که گاهى نمایندگان این جهت را احساس مى‏کنند که اگر در مجلس باشد براى این که مطالبى که مربوط به کلى امور اجراییه یا وظایف خاص ریاست جمهورى در آن جا مورد بحث است، براى این‏که مجلس بهتر در جریان امر قرار بگیرد، درخواست مى‏کند و موظف مى‏کند رئیس جمهور را که در مجلس حاضر بشود. بنابر این من فکر مى‏کنم که این چون مفادش غیر از آن است که در اصل هشتاد و نهم آمده، وجهى براى حذفش نیست.
منشى- آقاى نورى شما هم خلاصه بفرمایید.
عبدالله نورى- بسم الله الرحمن الرحیم. چیزى که در رابطه با اصل هفتادم داشتیم، این بود که در کمیسیون خیلى روشن نبود دعوت به جز در رابطه با سؤال و استیضاح یعنى چه؟ یعنى مثلا ما یک نفر وزیر را دعوت مى‏کنیم که تشریف بیاورید و حضور داشته باشید، مطالبى که مورد بحث است، استماع کنید. اولا در این رابطه گفته شده در صورتى که نمایندگان لازم بدانند یعنى مثلا یک نماینده تلفن بزند به یک وزیر (چون هیچ ضابطه‏اى هم گفته نشده فقط در رابطه با رئیس جمهور گفته شده اکثریت مجلس) تلفن بزند بگوید بنده لازم مى‏دانم شما فردا تشریف بیاورید در مجلس. لازم است او بیاید؟ منتها اصلا ما مبحث وزیر را از حیطه اختیار خودمان خارج دانستیم گفتیم ما راجع به وزیر به نظرمان مى‏رسد همان هم روشن نیست که منظور چه بوده ولى الان کار ما نیست که بخواهیم بگوییم غیر از سؤال و غیر از استیضاح و موارد روشن قانونى ضابطه‏اى دارد؟
در رابطه با رئیس جمهور ما بحثمان است رئیس جمهور آن‏که این جا نوشته شده که دعوت رئیس جمهور به مجلس باید به تصویب اکثریت برسد، مشخصاً در رابطه با رئیس جمهورى است که نه از او سؤال مى‏شود، نه مورد استیضاح واقع مى‏شود. اگر رئیس جمهور را شما در قانون اساسى آمدید وضعیتش را صحبت کردید، فرمودید که مورد سؤال قرار مى‏گیرد، با این تعداد از نمایندگان مورد استیضاح قرار مى‏گیرد. بعداً این جمله را این جا آوردید، یعنى الان چیزى که ما در اصل هشتاد و هشتم آورده‏ایم و در اصل هشتاد و نهم آورده‏ایم که در اصل هشتاد و هشتم مسأله سؤال را با یک چهارم نمایندگان مطرح کردیم، در اصل هشتاد و نهم مسأله استیضاح را با 50 نفر مطرح کردیم، بعداً در اصل هفتادم هم آوردیم دعوت رئیس جمهور به مجلس‏
Majlis:2 Volume:2 Sessions:15-28 Page:953
باید به تصویب اکثریت برسد. یعنى از این به بعد در مواردى که یک ورقه‏اى با 50 امضاء از نمایندگان بود، باید در مجلس مطرح بشود و اکثریت رأى بدهند که در ارتباط با این 50 امضاء یک دعوتى از رئیس جمهور بشود که فکر نمى‏کنم این اصلا نقض غرض است، یعنى 50 نفر که امضاء کردند، اکثریت وتو مى‏کنند منظور ما هم نبوده یعنى آن‏که نوشته‏ایم منظور ما آن بوده که خیر با 50 نفر مى‏تواند سؤال بشود و مى‏تواند استیضاح بشود یا با هفتاد نفر هم سؤال بشود، اگر این نباشد یعنى در رابطه با سؤال و استیضاح را مستثنى بفرمایید که در سؤال و استیضاح همان تعدادى که در اصل هشتاد و هشتم و نهم دیدیم همان کافى است، خود این معنایش چه مى‏شود؟ لذا به نظر رسید براى این‏که هم آن اصل معناى خودش را حفظ کند، اصل هشتاد و هشت و نه، هم این اصل با آن بخواند چون عرض کردم باز تکرار مى‏کنم این اصل در زمانى نوشته شده در رابطه با رئیس جمهور که سؤال و استیضاحى در قانون اساسى ندارد. مى‏گویند حال در رابطه با این موضوع خواستند که توضیح بدهند حتماً اکثریت مجلس رأى بدهند. بنابر این به طور طبیعى این باید حذف بشود آن اصل بیاید. من یک خواهش دارم و آن این‏که اگر چون دو تا بحثى که مطرح شد شاید بهتر باشد که این اصل مربوط به معاونین و این اصل مربوط به سؤال و استیضاح را اگر مقدم مطرح بفرمایید و بحثش را روشن بفرمایید شاید در اصول دیگر رفع ابهام بکند، من احساس مى‏کنم که یک مشکلى الان هست که ممکن است حتى بعضى‏هایش رأى نیاورد براى این‏که آن بحث روشن نیست اگر آن بحث روشن بشود شاید در رأى این‏ها مسأله‏اى باشد.
منشى (محمد یزدى)- همان جور که مى‏دانید چون در مرحله نهایى یک شور عمومى هست که مجموع مصوبات براى رفع این قبیل تهافت‏ها که احیاناً ممکن است وجود داشته باشد انجام مى‏گیرد، از این جهت اجازه بدهید به همین ترتیب تا آخر برویم اگر مشکلى بود، آن جا حل مى‏شود. نسبت به کلمه معاونان هم که آقاى حبیبى تذکر دادند، در آن اصل بررسى مى‏کنیم. جناب آقاى موسوى اگر مطالبى دارید بفرمایید.
میرحسین موسوى- من چیزى ندارم مطالب گفته شد.
منشى (یزدى)- بنابر این اصل به همین ترتیبى که الان تنظیم شده به رأى گذاشته مى‏شود. اصل را یک بار بخوانید.
میر حسین موسوى (مخبر کمیسیون)- اصل هفتادم: رئیس جمهور و معاونان او و وزیران به اجتماع یا به انفراد حق شرکت در جلسات علنى مجلس را دارند و مى‏توانند مشاوران خود را همراه داشته باشند و در صورتى که نمایندگان لازم بدانند وزراء مکلف به حضورند و هرگاه تقاضا کنند، مطالبشان استماع مى‏شود.
منشى (یزدى)- موافقان با این اصلاح دستشان را بلند کنند (14 نفر دست بلند کردند) تصویب شد.
میر حسین موسوى (مخبر کمیسیون)- اصل هشتاد و هفتم مربوط به رأى اعتماد است و شکلى که الان عمل مى‏شود اینجورى است که «هیأت وزیران پس از تشکیل و معرفى و پیش از هر اقدام دیگر باید از مجلس رأى اعتماد بگیرد. در دوران تصدى نیز در مورد مسائل مهم و مورد اختلاف مى‏تواند از مجلس تقاضاى رأى اعتماد کند».
Majlis:2 Volume:2 Sessions:15-28 Page:954
با توجه به تغییراتى که در رابطه با رئیس دولت داده شد، مسأله اینجورى شد «رئیس جمهور براى هیأت وزیران پس از تشکیل و پیش از هر اقدام دیگر باید از مجلس رأى اعتماد بگیرد. در دوران تصدى نیز در مورد مسائل مهم و مورد اختلاف مى‏تواند از مجلس براى هیأت وزیران تقاضاى رأى اعتماد کند» که آن جا دولت را معمولًا نخست وزیر بعد از این‏که تشکیل مى‏شد به مجلس مى‏آورد و رأى اعتماد مى‏گرفت و بحث و گفت و گو مى‏کرد و الان متصدى این کار رئیس جمهور است.
مسأله دوم باز ضمیر تقاضاى رأى اعتماد در موارد اختلاف و مبهم هم به خود ریاست جمهورى که رئیس کابینه هست بر مى‏گردد. فکر مى‏کنم مسأله روشن است.
منشى (محمد یزدى)- بحث زیادى ظاهراً ندارد.
اسدالله بیات- سؤال دارم.
منشى- بفرمایید.
اسدالله بیات- بسم الله الرحمن الرحیم. چون در میان معاونان رئیس جمهور یک معاون اولى احتمالا پیش بینى شده و ما پیشنهاد داریم که معاون اول هم از مجلس رأى اعتماد بگیرد. چون اگر معاون رئیس جمهور از مجلس رأى اعتماد نگیرد شبیه «کالحجر فى جنب الانسان» است، معاون بیاید در غیبت رئیس جمهور ریاست هیأت وزیران را به عهده بگیرد، این خیلى جا نمى‏افتد، یعنى واقعاً آن برد لازم را که خود رئیس جمهور دارد، او نمى‏تواند داشته باشد. این است که این هیأت وزیران کلمه هیأت که گفته‏ایم مانع آن قضیه نیست باز هم بین این را از این جهت گفتم که باشد ما در آن جا که پیشنهاد داریم مطرح مى‏کنیم.
سید على خامنه‏اى- خوب آن اگر چنانچه تصویب شد، اضافه مى‏شود.
منشى (یزدى)- الان روى این اصل تأثیر زیادى این مطلب ندارد. خوب پس اگر موافق و مخالفى نیست، اصلاح را به همین ترتیب به رأى مى‏گذاریم. آقایانى که با همین اصلاح موافق هستند، دستشان را بلند کنند (اکثر دست بلند کردند) تصویب شد.
عمید- اصولى که با اتفاق آراء تصویب مى‏شود گفته بشود. در خبرگان هم شیوه این بوده.
میر حسین موسوى- اصل هشتاد و هشتم در شکل فعلى خودش در حقیقت بر مى‏گردد به نحوه سؤال از وزیر «در هر مورد که نماینده‏اى از وزیر مسؤول درباره یکى از وظایف او سؤال کند، آن وزیر موظف است در مجلس حاضر و به سؤال جواب دهد. این جواب نباید بیش از ده روز به تأخیر افتد مگر با عذر موجه به تشخیص مجلس شوراى ملى» در این چیزى که پیشنهاد شده کلا رئیس جمهور را هم ما آوردیم «در هر مورد که حداقل یک چهارم از کل نمایندگان مجلس شوراى اسلامى از رئیس جمهور و یا هر یک از نمایندگان از وزیر مسؤول درباره یکى از وظایف آنان سؤال کنند، موظفند در مجلس حاضر شوند و به سؤال جواب دهند.
این جواب نباید در مورد رئیس جمهور بیش از یک ماه و در مورد وزیر بیش از ده روز تأخیر افتد، مگر با عذر موجه به تشخیص مجلس شوراى اسلامى». همان طور که برادران توجه دارند ما سؤال از رئیس جمهور را خیلى راحت نباید بگذریم که دائم سؤال‏هایى بشود و رفت و آمد رئیس جمهور به مجلس تحت عنوان سؤال مى‏تواند حیثیت و شأن او را پایین بیاورد و نتواند
Majlis:2 Volume:2 Sessions:15-28 Page:955
وظایف خودش را به خوبى انجام بدهد، براى همین این مسأله سخت گرفته شده و گفته شده که یک چهارم کل نماینده‏ها که این جا حدود بین 65 تا 70 نفر نماینده باید امضاء بکنند تا عملا بشود از رئیس جمهور سؤال کرد به اندازه کافى ما فکر مى‏کنیم سخت هست و از طرف دیگر این حق سؤال را اگر چه دفعه اول هم بحث شد، شور اول هم یک رأى آزمایشى گرفته شد، ما فکر مى‏کنیم در مواردى که واقعاً سؤال جدى در مجلس مطرح است، حضور رئیس جمهور در مجلس و توضیح قوى او مى‏تواند باعث قوت هیأت دولت و قوت خود او در انجام وظایفش باشد. ما فکر نمى‏کنیم که منجر به تضعیف او بشود فقط ترس از این مسأله وجود داشته که دائم یک عده‏اى وسط بیفتند و سر اختلاف سیاسى او را ببرند و بیاورند که با بالا بردن تعداد افرادى که باید امضاء بکنند، مسألة دعوت از رئیس جمهور را ما از بین بردیم.
عمید- مدت یک ماه را هم توضیح بدهید.
میر حسین موسوى- آقاى عمید مى‏فرمایند چرا یک ماه؟ ما مى‏گوییم براى ایجاد آمادگى بیشتر، جمع کردن اسناد و مدارک و اگر فعالیتى رئیس جمهور در این زمینه باید بکند و یک همآهنگى‏هایى بکند این کار را بکند که بیاید جواب سؤال را بدهد.
محمد مؤمن- با عدد مخالف هستم.
منشى- بفرمایید.
محمد دانش‏زاده (مؤمن)- عرض کنم که همان طور که جناب آقاى موسوى در توجیهش فرمودند که ممکن است که وقتى تعداد کم باشد هر روز رئیس جمهور را به مجلس احظار بکنند یک چهارم کل نمایندگان 68 تا مى‏شود الان، این تعداد با خط بازى، جمع کردن رأى 68 تا 70 تا کارى ندارد. در آن جا که مفاد اصل هشتاد و هفتم بود، حالا رأى نیاورد و اتفاقاً شوراى نگهبان هم تفسیر کرده که مقصود از اصل هشتاد و هفتم این است که در رابطه با مسایلى که در مجلس مطرح است، وزیر را با رئیس جمهور را دعوت بکنند این پاسخ هم داده شده تهافتى هم بین جواب‏ها نیست، در آن جا اصل هشتاد و هفتم براى رئیس جمهور، احضار رئیس جمهور به مجلس که صرفاً بیاید آن جا گوش بکند اکثریت را لازم دانسته بود حالا که یک مرحله بالاتر از آن است مسأله‏اى نیست که صرفاً بیاید به مطالب گوش بکند و احیاناً اگر توضیحى لازم باشد در رابطه با مطالب مطروحه در مجلس توضیح بدهد، بلکه به منزله یک مؤاخذه‏اى است از او که از آن سؤال مى‏کنند که در مجلس حاضر بشود ولو آن‏که در حد استیضاح نیست ولى یک مرحله پایین تر از استیضاح است. این‏که یک تعدادى در این حد الان شصت و هفت، هشت، نفر بتوانند جمع آورى امضاء بکنند و رئیس جمهور را در مجلس بخواهند تا حتماً بیاید نسبت به مطلبى که اعتراض دارند سؤالشان را جواب بدهد، این رئیس جمهور را یک مقدارى از آن اهمیتى که باید داشته باشد، انصافاً مى‏اندازد و لذا حداقل همان که در آن اصل قبلا بود به جاى این‏که یک چهارم باشد، اکثریت، اکثریت رسمى نمى‏خواهم عرض کنم 136 نفر بلکه همان اکثریتى که الان مثلا با 91 نفر قابل تحقق است با آن اندازه باشد.
منشى (محمد یزدى)- جناب آقاى بیات بفرمایید.
اسدالله بیات- بسم الله الرحمن الرحیم. البته صلاح اندیشى جناب آقاى مؤمن صلاح اندیشى خوبى است، اما عنایت بکنند که در اصل هشتاد و هشتم قبلى گفته شده بود که هر نماینده‏
Majlis:2 Volume:2 Sessions:15-28 Page:956
مى‏تواند از وزیر سؤال بکند. مسأله خط بازى و این‏ها یک نگرانى است که آن جا هم اگر واقعاً این مسأله بشود خوب ممکن است 24 نفر وزیر هست، همین آقایان تصمیم مى‏گیرند هر روز یک وزیر را بخواهند ولى عملا در طول 9 سال نشده جناب آقاى مؤمن، این کار را نکرده‏اند حتى در رابطه با مسأله ... نبوده، یعنى واقعاً این نگرانى که شما دارید عملا نبوده. علاوه بر این‏ها شما باید ملاحظه کنید یک چهارم نماینده حتى حق یک سؤال را از رئیس جمهور ندارد. یک چهارم نماینده معنایش این است که یعنى یک چهارم کل ملتى که به این نهاد رأى داده معنایش این است دیگر پس وقتى که در رابطه با یک وزیر یک نماینده مى‏تواند و علاوه بر این زمان را هم ما یک ماه گذاشتیم نه ده روز، به نظر من یک چهارم عدد، عدد خوبى است، رقم، رقم خوبى است. علاوه بر این سؤال همیشه به نفع مسائل نیست. واقعاً اگر رئیس جمهور بیاید و با قضیه قوى برخورد بکند، زمینه سؤالات بعدى را هم مدتش را منتفى مى‏کند، زمینه نوع مسایل بعدى را منتفى مى‏کند. به نظر من پیش بینى، پیش بینى خوبى است یک چهارم عدد خوبى است، مضافاً بر این‏که در آن کمیسیون چهارم، رقم نمایندگان را البته الان نمى‏گویم اما بالاخره تدریجاً تعداد نمایندگان هم اضافه خواهد شد. رقم، رقم کمى نیست، در آینده ممکن است صد تا نماینده تقاضا بکنند و از رئیس جمهور بخواهند که شما 10 دقیقه یک ربع در این جا براى ما در رابطه با این موضوع توضیح بدهید و این توضیح هم ممکن است رابطه را نزدیک‏تر بکند، البته هیچ کدام از این‏ها خالى از بعضى از مضرات نیست، این را من قبول دارم، این در هر کارى طبیعى است، حتى اگر 91 نفر هم باشد همین مسأله است آن یکى هم باشد همین طورى است این است که من معتقدم براى سؤال تنها یک چهارم مجموع نمایندگان رقم معقولى است.
منشى (محمد یزدى)- روى رقم فقط بحث است.
میر حسین موسوى- ببینید مسأله سؤال کردن را ما به وجوه مختلفش نگاه بکنیم خواهیم دید که این یک عدد متناسبى است. گاهى هست که در مجلس واقعاً نسبت به آنچه که در قوه اجرایى مى‏گذرد سؤال است، فرض کنید رئیس جمهور به شوروى رفته یا مثلا یک مسافرت بزرگى صورت گرفته یا رفته به یک کشورى و یا یک قراردادى بسته یا تفاهم نامه‏اى دارد و عملا یک گرایش به این مسأله هست که یک نوع وضوحى در مسائل باشد و موضوع در مجلس گفته بشود نه به این عنوان که عملا رئیس جمهور مورد سؤال قرار بگیرد. بلکه براى این‏که مجلس خود را در کانون همه حرکت‏ها و تفاهمات و نظایر این‏ها قرار بدهد. ما سؤال را از این نظر هم باید مهم قلمداد بکنیم، براى مجلس زیاده از حد سخت کردنش به این معناست که عملا در مهم ترین مسائل مجلس را ما نقشش را کم مى‏کنیم این یک نکته است.
نکتة دوم بنده خودم آزمایش و امتحان کردم در این هشت سال یکى از چیزهایى که نخست وزیر به عنوان رئیس کابینه از آن محروم بوده، حق سؤال مجلس از نخست وزیر بوده است. یعنى دهها نماینده در نطق‏هاى پیش از دستور هر چه دلشان مى‏خواستند راجع به تورم گرانى، بى کفایتى، بدى، خوبى، چپ و راست بودن دولت گفته‏اند، ولى نخست وزیر حق نداشته که برود آن جا و سؤال مستقیم بشود و نیم ساعت صحبت بکند و این‏ها را جواب بدهد. آیا این باعث تثبیت وضعیت رئیس دولت مى‏شود یا باعث تضعیف رئیس دولت مى‏شود؟ ما مسأله را از این طرف در نظر بگیریم. یقیناً ما رئیس جمهورهاى صالحى خواهیم داشت که کارهایشان‏
Majlis:2 Volume:2 Sessions:15-28 Page:957
با منطق است و قوى عمل مى‏کنند و ارتباط مردمى شان خوب است، کارهایشان روى حساب است. سؤال از آن‏ها حتى به خاطر یک فشار سیاسى صورت بگیرد، او اگر بخواهد بیاید کارهایش را براى نماینده‏ها توضیح بدهد، این منجر به تقویت دولت خواهد بود تا باعث تضعیف دولت بشود و واقعاً 70 نفر هم رقم بسیار بالایى است، یعنى شما در یک مجلسى که 200 یا 190 یا 180 نفر نماینده معمولا حضور دارند، 70 نفر امضاء بکنند که رئیس جمهور بیاید آن جا و به یک سؤالى که حتماً یک سؤال مهمى است، سؤال روز هست یعنى سؤال بیخود خود نماینده‏هاى سؤال کننده را مورد سؤال قرار مى‏دهد، بیاید پاسخ بدهد، من فکر مى‏کنم که یک رقم قابل توجهى و خوبى و منطقى باشد، براى همین ما این اصل را پیشنهاد مى‏کنیم که برادران رأى بدهند.
منشى (محمد یزدى)- پس اول اجازه بدهید ما براى همین رقم رأى مى‏گیریم بعد براى اصل. آقایانى که با این رقم یعنى یک چهارم کل نمایندگان موافق هستند، دستشان را بلند کنند (اکثر دست بلند کردند) تصویب شد. بنابر این کل اصل را با همین کیفیت یعنى اصل هشتاد و هشتم را با همین ترتیب که یکبار خوانده شد، به رأى مى‏گذاریم، آقایانى که با این اصلاح به همین کیفیت که خوانده شد، موافق هستند دستشان را بلند کنند. (اکثر دست بلند کردند) با 17 رأى تصویب شد.
میر حسین موسوى- اصل هشتاد و نهم، مربوط به استیضاح است و همان طور که برادران توجه دارند با توجه به تغییراتى که ما در خود ترکیب دولت و رئیس دولت مى‏دهیم، در این اصل یک تغییراتى ایجاد شده، یکى بند اول این اصل هست که تقریباً شبیه همان چیزى است که در اصل هشتاد و نهم الان هست و یکى بند دوم هست که برمى گردد به این‏که رئیس جمهور را چگونه مى‏شود استیضاح کرد.
بند اول حتماً قانون اساسى فعلى خدمت برادران هست، اصل هشتاد و نهم «نمایندگان مجلس مى‏توانند در مواردى که لازم مى‏دانند هیأت وزیران یا هر یک از وزراء را استیضاح کنند. استیضاح وقتى قابل طرح در مجلس است که با امضاى حداقل ده نفر از نمایندگان به مجلس تقدیم شود که این فرقى نکرده. هیأت وزیران یا وزیر مورد استیضاح باید ظرف مدت 10 روز پس از طرح آن در مجلس حاضر شود و به آن پاسخ گوید و از مجلس رأى اعتماد بخواهد. در صورت عدم حضور هیأت وزیران یا وزیر براى پاسخ، نمایندگان مزبور درباره استیضاح خود توضیحات لازم را مى‏دهند و در صورتى که مجلس مقتضى بداند اعلام رأى عدم اعتماد خواهد کرد. اگر مجلس رأى اعتماد نداد، هیأت وزیران یا وزیر مورد استیضاح عزل مى‏شود، در هر دو صورت نخست وزیر یا وزراى مورد استیضاح نمى‏توانند در هیأت وزیرانى که بلافاصله بعد از آن تشکیل مى‏شود عضویت پیدا کنند» که این جا بحث نخست وزیر و این‏ها شده که طبیعتاً حذف شده، آن چیزى که الان در این جا آمده یکى تغییر اگر مجلس رأى اعتماد نداد در این جاست، یکى اضافه کردن بند 2 است. اگر مجلس رأى اعتماد نداد، هیأت وزیران یا وزیر مورد استیضاح حذف مى‏شود. در هر دو صورت وزراى مورد استیضاح نمى‏توانند در هیأت وزیران که بلافاصله بعد از آن تشکیل مى‏شود عضویت پیدا کنند.
سید على خامنه‏اى- تکلیف این قسمت را روشن کنید: در این قسمت فقط کلمه نخست وزیر حذف شده.
Majlis:2 Volume:2 Sessions:15-28 Page:958
منشى (یزدى)- ایران اصلاح مبنى بر اصلاحات قبلى است. آقایانى که تا این جاى اصلى که خوانده شده موافق هستند دستشان را بلند کنند (اکثر دستشان را بلند کردند) به اتفاق آراء تصویب شد.
میرحسین موسوى- بند 2 این است در صورتى که حداقل 50 نفر از نمایندگان مجلس شوراى اسلامى رئیس جمهور را در مقام اجراى وظایف مدیریت قوه مجریه و اداره امور اجرایى کشور مورد استیضاح قرار دهند، رئیس جمهور باید ظرف مدت یک ماه پس از طرح آن در مجلس حاضر شود و در خصوص مسایل مطرح شده توضیحات کافى بدهد. در صورتى که پس از بیانات مخالفان و موافقان و پاسخ رئیس جمهور اکثریت دو سوم اعضاى مجلس به عدم کفایت رئیس جمهور رأى بدهند (آن «اجرایى» زیادى است در متن مذاکرات نبوده بعداً اشتباهى وارد شده که برادران حذف کردند این را برادران اصلاح بفرمایند) و اکثریت دو سوم اعضاى مجلس به عدم کفایت رئیس جمهور رأى دادند مراتب جهت عزل وى به اطلاع مقام رهبرى مى‏رسد. این در این جا فرقى که با آن سؤال دارد ممکن است سؤال بشود که چه طور در آن جا یک سوم در این جا 50 نفر هست دلیل قضیه آن طورى که در خود کمیسیون مطرح شد این بود که عملًا در این مورد رأى اعتماد نیاز هست که براى رأى اعتماد دو سوم آراى مجلس مورد نیاز هست که به سختى معمولًا حاصل مى‏شود و چون ختم قضیه با دو سوم آراء هست، ما قسمت درخواست را تعدادش را کمتر در کمیسیون مطرح شد و تصویب شده البته این مصوبه در خود کمیسیون براساس همان بحث‏هایى که در شور اول طرح شد، مورد بحث و گفت و گو قرار گرفت و قرار شد راه را براى برخورد با این نابسامانى‏ها باز بگذاریم که نظام به بن‏بست نرسد. براى همین این مسأله به این ترتیب مطرح شد.
منشى (یزدى)- من به عنوان مخالف اگر کسى صحبت نمى‏کند، صحبت مى‏کنم (اظهارى نشد) عرض کنم مسأله استیضاح رئیس جمهور و عدم کفایت رئیس‏جمهور دو مطلب است: حقیقتاً و ماهیتاً این دو مطلب تفاوت جوهرى دارد، استیضاح یعنى از طرف مى‏خواهند که مطلبى را بیابد توضیح بدهد و روشن بکند و پس از شنیدن توضیحات، ممکن است واقعاً شنونده قانع بشود، ممکن هم هست قانع نشود و نتیجه بستگى مستقیم به توضیح دارد و بسیارى مواقع مى‏شود که واقعاً مطلب از نظر توضیح خواهنده مثلًا مجلس یک توضیحى مى‏خواهد چه از رئیس جمهور و چه از وزراء گاهى به دلیل گزارشاتى است که خوانده است ولى وقتى طرف مى‏آید و مطلب را کاملًا توضیح مى‏دهد، اصلًا قانع مى‏شود و معلوم مى‏شود که گزارشات ناقص بوده و یا تهافتى در گزارشات وجود داشته، حقیقت برایش روشن مى‏شود و تمام مى‏شود و گاهى به عکس معلوم مى‏شود که خیر مطلب بیشتر از آن چیزى بوده است که حتى در گزارشات هم بوده و توضیح قانع کننده نیست و آن موقع لزوم رأى اعتماد گرفتن مطرح مى‏شود.
اما عدم کفایت یک مسأله دیگرى است که این را نمى‏شود از خود شخص خواست که شما بیا مطالب را بیان کن تا بعد ما ببینیم که مثلًا شما کفایت دارید، کفایت ندارید و بعد از بیان یک مسائلى بخواهیم درباره عدم کفایت بحث کنیم. عدم کفایت چیزى است که اگر ما خواستیم درباره یک کسى مطرح بکنیم، در غیاب او کلیه کارهایى را که انجام داده است، با ملاکات خاصى که داریم بررسى مى‏کنیم مى‏رسیم به نقطه‏اى که داراى کفایت نیست یا هست‏
Majlis:2 Volume:2 Sessions:15-28 Page:959
و اگر رسیدیم به نقطه‏اى داراى کفایت نیست، آن موقع از طریق خاص خودش دنبال مى‏کنیم. این اولًا که این دو مطلب باید کاملًا از هم جدا بشود و این دو تا با یک تعبیر در یک بند آمده است.
ثانیاً در قانون اساسى مسأله عدم کفایت مستقیماً مطرح هست و یک اصل مستقل دارد. راه را هم مشخص کرده و آیا بر اساس وظیفه‏اى که به عهده کمیسیون گذاشته شده است که درباره تمرکز قوه مجریه بحث بکند، بحث درباره این‏که چگونه عدم کفایت رئیس جمهور را بررسى بکند، این مربوط به تمرکز و عدم تمرکز است؟ یا اصلًا هیچ ارتباطى به تمرکز ندارد؟ در قانون اساسى براى عدم کفایت گفته شده است راهش این است که نمایندگان مطرح مى‏کنند، وقتى رأى دادند، بعد از طریق دیوان عالى کشور یا رهبرى امضاء مى‏شود و تمام مى‏شود، یعنى راه مشخص شده، راه مبهمى وجود ندارد. خلاصه عرض من این است که اولًا این دو مطلب از هم جدا هستند، نباید در یک بند به این کیفیت بیاید، این منطقى نیست و ثانیاً مسأله اصولًا از حیطه وظیفه و کار کمیسیون خارج است، بخصوص نسبت به عدم کفایتى که در اصل جداى قانون اساسى تکلیفش را مشخص کرده.
سید على خامنه‏اى (نایب رئیس)- من یک سؤال از جناب‏عالى بکنم؟
محمد یزدى- استدعا مى‏کنم بفرمایید.
سید على خامنه‏اى (نایب رئیس)- خوب ما که استیضاح از رئیس جمهور را تصویب کردیم، یعنى جلسه خواست که استیضاح بشود خوب حالا اگر رئیس جمهور استیضاح شد و جواب قانع کننده نداد، مجلس به او چه رأیى خواهد داد؟ در مورد وزراء مى‏گوییم رأى عدم اعتماد. این جا که در مورد رئیس جمهور که اعتماد مطرح نیست، قهراً عدم کفایت خواهد بود، حالا این کفایت اجرایى هم که آقاى موسوى فرمودند کلمه «اجرایى» نیست من به ذهنم مى‏آید که در صحبت‏هایمان کلمه «اجرایى» بود، یعنى در ذهنم این جورى است حالا اگر نباشد هم این غیر از آن عدم کفایت سیاسى است که همین‏جور که فرمودید جداگانه بحث بشود، خوب بالاخره مجلس مى‏خواهد به این رأى چه بدهد؟ یعنى نشان‏دهنده همین یک مورد که سؤال کردند از او و او نتوانست درست توضیح بدهد و نشان داد که مسأله را خراب کرده، حاکى از این است که او کفایت ندارد.
منشى (یزدى)- بلى، چون حالا به عنوان سؤال مطرح شد من نمى‏خواهم جوابى عرض کنم.
سید على خامنه‏اى (نایب رئیس)- به هر حال این سؤال است دیگر.
محمد یزدى- بلى، اگر سؤال هست، من عرض مى‏کنم که تصمیم‏گیرنده چرا مجلس باشد؟ مجلس مسأله را مطرح کرد. نمایندگان و و مردم در جریان قرار گرفتند، قانون اساسى براى عدم کفایت راه را مشخص کرده که از چه طریق عدم کفایت را مى‏توانند دنبال بکنند، آقاى طاهرى بفرمایید.
عمید زنجانى- ما پیشنهاد دادیم و پیشنهادمان هم مکتوب است.
منشى (یزدى)- آقاى عمید اجازه بفرمایید چون مخالف با اصل این صحبت شده،
Majlis:2 Volume:2 Sessions:15-28 Page:960
یک نظر موافق صحبت مى‏کند. بعد پیشنهاد را مستقلًا در مخالفت و موافقت مطرح مى‏کنیم آقاى طاهرى بفرمایید.
سیدحسن طاهرى خرم‏آبادى- شما براى سؤال از رئیس جمهور یک چهارم گذاشته‏اید آن وقت براى استیضاح که یک مسأله مهمى است، پنجاه نفر گذاشتید و در آن وقتى که راجع به مسأله استیضاح صحبت شد، صحبت از سه چهارم و این‏ها بود. هیچ وقت صحبت از پنجاه نفر نبود، یعنى در مجلس وقتى در مورد کلیات بحث بود، همه‏اش صحبت این بود که اصل استیضاح با یک عدد بالایى باشد والا این‏که بنا باشد هر روز با پنجاه نفر مى‏توانند که رئیس جمهور را به مجلس بکشند (مؤمن- در مورد وزیر یک نفر سؤال مى‏کند و 10 نفر استیضاح) بلى، سؤال کردن از وزیر یک نفر است و استیضاحش ده نفر است، آن وقت این جا به عکس است. سؤالش شصت و چند نفر و استیضاحش پنجاه نفر است، هیچ تناسب با هم دیگر ندارد.
منشى (یزدى)- کمیسیون بعداً در این مورد جواب مى‏دهد آقاى بیات جناب‏عالى در موافقت صحبت مى‏کنید؟
 (بیات- بلى) بفرمایید.
اسدالله بیات- بسم الله الرحمن الرحیم. اگر حاج آقا یزدى آن تفکیک را قائل نبودند، من صحبت نمى‏کردم چون ایشان بیشتر الحمدلله در جریان هستند. استیضاح در قانون اساسى یک واژه لغوى نیست و به معناى این‏که «وضح» را ما به باب استفعال ببریم، استوضح، یستوضح، ولو این‏که آن ریشه لغوى دارد، اما در این جا به آن معنا نیست، بلکه یک واژه حقوقى است و بار حقوقى و سیاسى بر آن بار است و به همین دلیل در قانون اساسى گذشته و فعلى در رابطه با هیأت دولت هم عنوان سؤال یک مفهوم خاصى دارد، به معناى لغوى نیست و هم عنوان استیضاح یک معنى خاص و پیام خاصى دارد به معناى لغوى نیست.
در مسأله سؤال طبیعى است که یک حسابى است که حالا من بحث نمى‏کنم، در استیضاح همیشه این مسأله مطرح است که همین که استیضاح مطرح شد در آن اعتراض هست. در آن نوعى سوء ظن هست. سوء ظن به آن معنا نه، سوء ظن به این معنا یعنى در نوع اداره طرف حرف دارد، نوع برخورد طرف حرف دارد، اصلًا در استیضاح این‏طورى است و در این هشت نه سال تقریباً یا شاید 2- 3 مورد هم بیشتر ما استیضاح نداشتیم و با موارد گذشته قبلى هم که با آن‏ها برخورد مى‏کنیم و مراجعه مى‏کنیم، مى‏بینیم همین معناست، و لذا آمدن در هر جا کلمه استیضاح را مطرح کردن، چون در معناى استیضاح آن اعتماد قبلى را دادن و پس گرفتن در آن هست، من حتى یادم هست که این جمله را جناب آقاى امامى اگر این جا بودند شاید خاطرشان باشد من این را از ایشان نقل و قول مى‏کنم دور دوم بود که صحبت شد که فلانى چنین و چنان ... و اسم یکى از وزراء را آورد. بعد ایشان گفت «من آن رأیى که دادم، پس گرفتم» اصلًا در استیضاح این معنا در آن خوابیده، منتها براى این‏که این پس گرفتن رأى را اعلام بکنند، یک مکانیزمى برایش پیش‏بینى شده است. مکانیزمش این است که بیاید در مجلس حرف‏هایش را بگوید و طرف هم بیاید مطرح بکند. روى این حساب آمدند، گفتند اگر کسى مورد استیضاح شد، عملًا آن رأى قبلى داده شد، دیگر مورد اعتماد نیست، لذا مجدداً
Majlis:2 Volume:2 Sessions:15-28 Page:961
باید رأى اعتماد بگیرد.
اگر شما آمدید اصل استیضاح رئیس‏جمهور را مطرح کردید و قبول کردید و قبول هم شده، خواهى نخواهى نمى‏شود گفت استیضاح را چه کسى بکند؟ استیضاح را که به غیر مجلس نمى‏شود کرد، چون معناى خاص استیضاح اصلًا مربوط به مجلس است، براى این‏که جاهاى دیگر معنایش این نیست، چون اگر به دستگاه قضایى بدهیم، مسأله تخلف و پیگیرى است، اگر آن مسائل باشد، آن واژه حاکم است. اما آن که استیضاح اگر بخواهد داشته باشد، استیضاح باید در پارلمان و در مجلس بشود. این عددى که حاج آقا طاهرى و بعضى‏ها مى‏گویند، من هم موافقم، یعنى واقعاً عدد استیضاح کننده پنجاه نفر کم است. این را من قبول دارم باید این عدد را بالا برد هیچ اشکالى هم ایجاد نمى‏کند ولو این‏که آن سه چهارم هم قضیه را جبران مى‏کند، اما در اصل استیضاح هم خود آن امضاء بالا برود، هیچ عیبى ندارد و اشکال ایجاد نمى‏کند (یکى از اعضاء- آقاى بیات! دو سوم نه سه چهارم) ببخشید دو سوم اما این‏که حاج آقا یزدى مى‏فرمایند که شما بین عدم کفایت و بین استیضاح فرق بگذارید، من مى‏گویم لغت‏نامه که ما نمى‏خواهیم بنویسیم ما مى‏خواهیم طبق اصل قانون اساسى اگر طرف مورد استیضاح شد، یعنى کأنه مجلسى که مثل رئیس جمهور از مردم رأى مستقیم گرفته، نمایندگانشان با دو سوم باید نشان بدهند، همان اعتماد دو سوم ملت را دارد. وقتى که دو سوم نمایندگان رأى ندادند این به عنوان کاشف نشان مى‏دهد که ملت هم دو سوم رأیشان را از او پس گرفتند. لذا معنایش این است خوب اگر بنا باشد این دوباره بخواهد بماند به چه عنوانى، به چه تعبیرى ما در این جا بگوییم؟ بگوییم رأى اعتماد از مجلس بگیرد؟ چون از اول با رأى اعتماد روى کار نیامده قهراً در این جا یا باید عنوان عدم کفایت بشود من یادم هست من پیشنهادى که داده بودم، این طور پیشنهاد داده بودم که باید از مجلس رأى بگیرد. اگر مجلس رأى نداد، ملزم به استعفا است، استعفا را به رهبرى اعلام بکند و رهبرى هم اعلام بکند که به طور طبیعى فرد دیگرى به عنوان کاندیداى ریاست جمهورى بشود آن پیشنهادى که در ذهن ما بود، این بود اما ارتکازاً در ذهن ما این معنا وجود دارد وقتى که به رئیس جمهور، از طریق مجلس که مستقیماً نمایندگان خود مردم هستند، دو سوم رأى ندادند، این نشان مى‏دهد که رأى مردم هم دقیقاً از او گرفته شده و او به طور طبیعى دیگر نمى‏تواند رئیس جمهور باشد. خوب، حالا شما اسم این را عدم کفایت بگذارید یا نه، عدم کفایت نگذارید بفرمایید که ملزم به استعفاست. اما هر دو از نظر حقوقى همان اثر خودش را خواهد داشت.
منشى (یزدى)- بسیار خوب، حالا آقاى موسوى اگر توضیحى دارید. بفرمایید.
میرحسین موسوى (مخبر کمیسیون)- البته من فکر مى‏کنم سؤال حضرت آیت الله خامنه‏اى این مسأله را کاملًا روشن بکند وقتى که مجلس رئیس جمهور را استیضاح مى‏کند و رئیس جمهور پاسخ مى‏دهد و مجلس مى‏خواهد رأى بدهد این رأى به چه هست، به عدم اعتماد است؟ او رأى از مردم دارد، به طور طبیعى ما کشانده مى‏شویم به سمتى که همان رأى را به عدم کفایت رئیس جمهور در انجام وظایف عادى او تلقى بکنیم. و مسأله جهت تصمیم‏گیرى نهایى جهت عزل یا نگه داشتن رئیس جمهور پیش رهبرى برود، چرا که آن چیزى که الان ارائه داده شده، این طور نوشته شده «مراتب جهت عزل وى به اطلاع مقام رهبرى مى‏رسد».
Majlis:2 Volume:2 Sessions:15-28 Page:962
در مورد تعداد که بحث شد، ما به خاطر این رأى را براى رئیس جمهور بالا گرفتیم، یعنى فکر کردیم که صد و هشتاد نفر نماینده باید رأى عدم اعتماد بدهند تا رئیس جمهور معلوم بشود که کفایت لازم را ندارد. که این صد و هشتاد رأى جمع شدن، کار بسیار سختى است، ما نمونه‏هایى را در کمیسیون در این مورد بحث کردیم، حتى در خود وزراء که در طول دو دوره (هشت سال) ما دو وزیر را داشتیم که در مجلس استیضاح شدند و هر دو استیضاح منجر به این شد که وزراء رأى بیاورند، موقعیت بعد از رأى این وزراء محکم‏تر از قبل از استیضاح آن‏ها بود، یعنى آقایان ناطق و گنابادى بودند که اتفاقاً طرز فکرهاى متفاوتى با همدیگر داشتند، ولى در هر دو مورد آمدند کارهاى خودشان را توضیح دادند، در مجلس رأى‏گیرى به عمل آمد، وقتى که رأى اعتماد گرفتند کاملًا محسوس بود که در دولت شرکتشان با قوت و قدرت بیشترى صورت گرفت. براى همین بود که ما این تعداد صد و هشتاد نفر را گفتیم طبیعتاً در مجلس هم این محاسبه به عمل خواهد آمد. یعنى کسانى که این امضاء را مى‏کنند و مى‏خواهند که رئیس جمهور را به استیضاح بکشانند، مى‏دانند که شکست بخورند، یک شکست سیاسى شدید براى مخالفان رئیس جمهور خواهد بود و باعث تثبیت بیشتر رئیس جمهور و دولت در کار خودش خواهد بود. به هر حال آن چیزى که پیشنهاد شده به همین ترتیبى است که برادران مى‏بینند در مورد عددش من پیشنهاد براى رأى‏گیرى به این ترتیب دارم که مى‏خواهید اول براى مجموعه‏اش بدون اعداد رأى بگیریم، بعد براى عددش رأى مجدد بگیریم که مشکل ایجاد نکند.
منشى (یزدى)- یعنى اول اصلاح عدد، یعنى به جاى حداقل 50 نفر ...
ابراهیم امینى- اصل همین را رأى بگیرید ببینم رأى مى‏آورد یا نه؟
نایب رئیس (خامنه‏اى)- الان مگر مى‏شود پیشنهاد داد؟
منشى (یزدى)- خیر، آقایان مى‏گویند که آن چیزى که در استیضاح قبلًا گفتیم حداقل یک چهارم بوده. (میرحسین موسوى- سؤال یک چهارم بوده) البته آن در سؤال است و این جا در استیضاح در دو مورد هست. آقایانى که با این رقم یعنى «حداقل پنجاه نفر از نمایندگان» موافق هستند ...
سید على خامنه‏اى (نایب رئیس)- اگر رأى نیاورد، چه کار کنیم؟ فى‏المجلس که نمى‏شود پیشنهاد جدید داد. اگر طبق آیین‏نامه پنج نفر امضاء دادند این به کمیسیون برمى‏گردد.
رئیس- دوباره تصویب مى‏کنیم که همین جا رسیدگى بکنیم.
میرحسین موسوى- حالا شاید «پنجاه نفر» هم رأى بیاورد.
منشى (یزدى)- حالا چون در آیین‏نامه این نفى نشده است البته در آیین‏نامه مى‏گوید پیشنهاد مستقل. اما به جاى حذف شاید بشود از آیین‏نامه استفاده کرد.
سید على خامنه‏اى (نایب رئیس)- اول «ترتیب» را رأى بگیریم. چون اختلاف بر سر عدد است. آن وقت مسأله عدد را آخر تمام مى‏کنیم.
امینى- اگر تکلیف عدد روشن بشود، بعضى‏ها رأى ...
رئیس- اول عدد را رأى بگیریم.
منشى (یزدى)- در بند 5 اصل یکصد و دهم راجع به عزل رئیس جمهور مى‏گوید: «یا رأى مجلس شوراى ملى به عدم کفایت سیاسى» آن رأى، رأى اکثریت مطلق است؟
Majlis:2 Volume:2 Sessions:15-28 Page:963
 (میر حسین موسوى- بلى) بنابراین، این بر آن امتیاز دارد و من قبول دارم که ...
میر حسین موسوى- بلى، یعنى الان به اندازه کافى سخت گرفته شده.
منشى (یزدى)- بلى، درست است من این را قبول دارم که اگر این است، این مقدم است، یعنى آن مخالفت را با مقایسه با این رأى پس مى‏گیرم، یعنى این رأى بالاتر است. (مؤمن- من با پس گرفتن مخالفم) درست است من از این جهت مى‏خواهم بگویم که مجلس رأى مى‏دهد ... عنایت کنید آن جا هم با رأى مجلس عدم کفایت مى‏گیرند، این جا رأى مجلس را به رقم بالاترى مقید کرده است یعنى چون آن اصل را آن موقع من ندیده بودم، مطلق در ذهن بود ...
سید على خامنه‏اى (نایب رئیس)- جناب آقاى مؤمن! مخالفتى که پس گرفتند استدلالشان را که انجام دادند. بالاخره حالا رأیشان این است، این شده شما مى‏خواهید چون ایشان از مخالفت برگشتند، یک بار دیگر استدلال بکنید؟
مؤمن- کسى که در مجلس استیضاح مى‏شود اقلا یک سؤال ناقابل از او نشده، شما براى یک سؤال ناقابل مى‏گویید یک چهارم ...
منشى (یزدى)- روى رقم که بحث نیست پیشنهاد خود کمیسیون را شما به رأى مى‏گذارید.
میرحسین موسوى- روى رقم که بحث نیست، پیشنهاد خود کمیسیون را شما به رأى مى‏گذارید.
منشى (یزدى)- من مى‏خواهم این را بگویم، پیشنهاد کمیسیون که همین ترتیب است و من با ترتیب مخالف بودم به دلیل این‏که فکر مى‏کردم در مجلس آن ترتیب قوى‏تر است، الان مى‏بینم این ترتیب قوى‏تر از آن است که در ترتیب مجلس است رقم را بعد بحث مى‏کنیم، آقایانى که با این «ترتیب» موافق هستند، دستشان را بلند کنند ...
عمید زنجانى- آقاى یزدى! پیشنهاد کمیسیون بلارقم است.
میرحسین موسوى- حالا رقم را رأى مى‏گیریم 50 نفر اگر رأى نیاورد، رقم را بالا مى‏بریم.
منشى (یزدى)- اشکال این شد که اگر ما رقم را الان مطرح کنیم وقتى این رقم رأى نیاورد آیا از نظر آیین‏نامه‏اى دستمان باز است که همین جا این را دنبال کنیم؟ خیلى خوب عمل مى‏کنیم و جلو مى‏رویم. اجازه بفرمایید همین‏جور عمل کنیم (رئیس- عمل کنید) بسیار خوب پس الان پیشنهاد این است که این «حداقل پنجاه نفر» را اول به رأى مى‏گذاریم، اگر رأى نیاورد، طبعاً همین جا اصلاح مى‏کنیم. آقایانى که با این رقم موافق هستند، دستشان را بلند کنند (10 نفر دستشان را بلند کردند) تصویب نشد. خوب به این ترتیب مى‏شود رقم را یک مقدار بالاتر برد شما پیشنهادتان 60 نفر است؟ (حسن حبیبى- بلى 6- نفر است) بسیار خوب یک نسبت مى‏خواهید بگذارید یا عدد؟
میرحسین موسوى- همان شصت را بگیرید.
سید على خامنه‏اى (نایب رئیس)- یک چهارم سؤال را رأى بگیریم.
میرحسین موسوى- اول براى عدد 60 رأى بگیریم اگر رأى نیاورد براى یک چهارم.
منشى (یزدى)- پیشنهادات را ما یکى یکى رأى مى‏گیریم، پیشنهاد آقاى حبیبى 60
Majlis:2 Volume:2 Sessions:15-28 Page:964
است، پیشنهاد جناب آقاى خامنه‏اى یک چهارم است. (رئیس- پیشنهاد من هم یک چهارم است) بسیار خوب. به هر حال ما به ترتیب به رأى مى‏گذاریم ...
عبدالله نورى- روى یک سوم هم پیشنهاد هست.
منشى (یزدى)- خیلى خوب قبول کردیم که این جا رقم بدهیم، حالا سه پیشنهاد داریم: یکى رقم 60 است. یکى، یک چهارم است. یکى، یک سوم است. هر سه را به نوبت به رأى مى‏گذاریم. آقایانى که با 60 موافق هستند ... (مؤمن- روى این‏ها باید بحث بشود) نه دیگر بحث ندارد، بحث نمى‏کنیم مطلب معلوم است ...
سید على خامنه‏اى- رقم چه بحثى دارد؟ حالا مى‏خواهید بحث بکنید بفرمایید.
محمد مؤمن- آخر این قانون اساسى که الان ما داریم تنظیم مى‏کنیم افرادى که بیرون بعد مطالعه مى‏کنند، ممکن است خود ما هم بعد دقت بکنیم. این جا نوشته شده: «اگر مى‏خواهند از رئیس جمهور یک سؤال بکنند، سؤالى که اصلًا بعدش اعتماد هست. هیچ به جایى لطمه نمى‏زند. (نجفقلى حبیبى- اگر مى‏خواهید اصلاح بشود یک رقمى بگویید که تصویب بشود) اجازه بدهید اگر مى‏خواهند فقط یک سؤال بکنند با فرض این‏که بیشتر نمایندگان هم به آن اعتماد دارند «یک چهارم». اما وقتى مى‏خواهند از او سؤال بکنند و به دنبالش رأى به عدم کفایت. شما مى‏گویید رأى به عدم کفایت دو سوم، قبول داریم. دو سوم رأى به عدم بدهند، نه رأى به اعتماد فرقش با وزیر همین است. به وزیر مى‏خواهند بعد رأى به اعتماد بدهند، این‏که آقاى موسوى مى‏فرمودند، آقاى ناطق و آقاى گنابادى رأى آوردند، اعتماد آن‏ها را تقویت مى‏کند، این جا رأى به عدم اعتماد است. ممکن است نصف نمایندگان مجلس بگویند ما به او اعتماد نداریم، بلکه نصف هم بیشتر. یعنى شما اگر 270 نفر دارید، صد و پنجاه نفر بگویند به او اعتماد نداریم. آن وقت این رئیس جمهور این طورى که صد و پنجاه نفر نماینده به او گفتند ما به او اعتماد نداریم، چطور برایش قدرت است؟ پس شما حداقل بیایید در مورد سؤال که گفتید «یک چهارم»، شصت نفر نگویید بروید یک مقدار بالاتر، براى این‏که آن ضرر سؤال على أىّ حال درآمدن ... اگر ضرر هست. به خاطر هر جهتى و مصلحتى شما در نظر گرفتید که یک چهارم جمع بشوند، خوب این یک چهارم حداقل بشود که بنده عرض مى‏کنم مسلم باید بیشتر باشد ولى نفرمایید که ما گفتیم رأیى که به او مى‏دهند دو سوم. اگر مى‏گفتید دو سوم رأى اعتماد بدهند قضیه را جبران مى‏کرد، ولى شما مى‏گویید اگر دو سوم رأى به عدم اعتماد دادند، من فکر مى‏کنم اگر این‏جور قانون اساسى تنظیم بشود اگر به ما بگویید چرا این کار را کردید؟ پاسخش لابد این است که آقایان بگویند ما در وزیران حق نداشتیم که دخالت کنیم، والا با وزیران هم همین کار را مى‏کردیم.»
منشى (یزدى)- بسیار خوب، حالا پس سه پیشنهاد مطرح است.
میرحسین موسوى- من به عنوان مخبر مى‏خواهم جناب آقاى مؤمن را بدهم.
منشى (یزدى)- بفرمایید.
میرحسین موسوى (مخبر کمیسیون)- ببینید ما یک فردى را به عنوان رئیس جمهور مى‏گذاریم و اختیارات وسیعى برایش قائل مى‏شویم، سرنوشت یک امت بزرگ و یک میلیارد مسلمان را به دستش مى‏سپاریم، چرا که فقط کار رئیس جمهور در ارتباط با داخل کشور ما
Majlis:2 Volume:2 Sessions:15-28 Page:965
نخواهد بود، اثر روى سرنوشت همه مسلمان‏ها خواهد بود و همه امکانات و همه اهرم‏ها هست و در این چیزى هم که پیشنهاد شده ما این اقتدار را هم بیشتر کردیم. در عین حال با این فرد طورى برخورد مى‏کنیم که مصون از هر نوع سؤالى و از هر نوع پرخاشى باشد. خوب آیا فکر نمى‏کنید که با این روش برخورد عملًا ما در آینده (آقاى مؤمن! من در رابطه با صحبت شما یک کلمه حرف نزدم، شما در صحبت دیگران دخالت مى‏کنید).
مؤمن- من نسبت به این مسأله صحبتى داریم.
منشى (یزدى)- اجازه بدهید توضیح بدهند آقاى موسوى بفرمایید.
میرحسین موسوى- ما عملًا وضعیتى را نباید پیش بیاوریم که در کشور از کسى که این مسؤولیت زیاد داده شده و این امکانات زیاد داده شده سؤال نشود، استیضاح نشود، به او پرخاش نشود، خوب مصلحت نظام براى ما بالاتر از هر چیز دیگر است و من فکر مى‏کنم این به سلامت خود آن مسؤول هم کمک مى‏کند، مسؤولى که مراقب باید باشد که رأى نمایندگان ملت را در کنار خودش داشته باشد، من فکر مى‏کنم یک نوع مراقبت روى اعمال خودش، حرف‏هاى خودش، قراردادهاى خودش، تصمیمات خودش خواهد داشت. خوب شما یک فردى را بگذارید که تقریباً از او سؤال و استیضاح غیر ممکن بشود، این فرد در نهان کار خودش و در میان این پیچ و تاب‏هاى کارهاى اجرایى چه بسا به خاطر ... نه به خاطر بدجنسى، بلکه به خاطر عملًا سهل شدن کارها و تسهیل کارهاى خودش و نظایر این‏ها در بسیارى از کارها فراتر از قانون برود و پشتش هم نیروى مردم هست، رأى مردم هست. مى‏تواند به آن اتکاء بکند. براى همین من فکر مى‏کنم که واقعیت را در نظر بگیریم، واقعیت این است که اینچنین چیزى جز در موردى که واقعاً رئیس جمهور عیبى داشته باشد، پیش نمى‏آید که پنجاه نفر درخواست استیضاح بکند و صد و هشتاد نفر رأى عدم اعتماد بدهند، این فقط در موردى پیش مى‏آید که رئیس جمهور واقعاً باید مورد سؤال قرار بگیرد و حتماً اشکالى دارد. این یک نکته است.
یکى هم ما نظام پارلمانترى ( (yratnemailrap را به هر حال پذیرفته‏ایم، مجلسى وجود دارد و رأیش را ما اهمیت داده‏ایم و باید دقت بکنیم یک رأى مجلس سرنوشت‏ساز است، یکى از نخست وزیرهاى انگلستان زمان جنگ، موقعى که رأى گرفت نصف به اضافه یک فقط توانست رأى بیاورد گفت یک رأى کافى است. چهار سال جنگ را اداره کرد. ما مى‏خواهیم بگوییم که رئیس جمهور آن چیزى که برایش مهم است، این است که عدم رأى اعتماد از مجلس نگیرد. مجلس نگوید بى‏کفایت است به همین شکلى که قانون اساسى مى‏گوید. این‏که ما تصور بکنیم که حالا مثلًا مى‏آید یک صد نفر مخالف، دویست نفر مخالف، بله، کسى که در مقام اجرایى مى‏آید، دستش با مسائل نان و آذوقه مردم و سیاست خارجى و سیاست داخلى قاطى است، یک عده با آن مخالف خواهند بود. این مخالفت به قداست و پاکى او لطمه‏اى نمى‏زند، این طبیعت کار یک فرد اجرایى است که وقتى مى‏آید یک عده موافقش باشند، یک عده مخالفش. منتها این مخالف اگر آمد دایره‏اش به حدى رسید که پنجاه نفر از نمایندگان مجلس به خودشان اجازه دادند که از او استیضاح بخواهند و طلب توضیح بکنند، او آمد توضیح داد و عدم اعتماد گرفت، واقعاً این رئیس جمهور به درد این کشور نمى‏خورد. باید برود ولى اگر برعکسش رأى آورد با قدرت و تکیه بر همین قانون اساسى که اینقدر محکم هست مى‏ایستد. پشتوانة مردم را
Majlis:2 Volume:2 Sessions:15-28 Page:966
دارد، پشتوانة رهبرى را دارد، مهم‏تر از آن براى ما مشروعیت دارد و براى همین من فکر مى‏کنم تکیه اینقدر روى عدد مهم نیست، یعنى یعنى بالا بردن عدد به یک حدى که اصلًا سؤال کردن یا استیضاح رئیس جمهور غیر ممکن باشد، به معناى این خواهد بود که ما اجازه بدهیم رئیس جمهور در هر مورد هر کارى دلش خواست بکند.
منشى (یزدى)- خیلى متشکر- الان سه پیشنهاد هست، یکى 60، یکى یک چهارم، یکى یک سوم. به ترتیب ما این‏ها را به رأى مى‏گذاریم تا هر کدام که رأى بیاورد، آقایانى که با رقم 60 به جاى این حداقل پنجاه نفر، موافق هستند، دستشان را بلند کنند (10 نفر دستشان را بلند کردند) تصویب نشد. آقایانى که با یک چهارم موافق هستند، دستشان را بلند کنند (11 نفر دستشان را بلند کردند) تصویب نشد.
آقایانى که با یک سوم موافق هستند ...
نجفقلى حبیبى- اگر مى‏خواهید اصلاح بشود یک رقمى بگویید که تصویب بشود.
سید على خامنه‏اى (نایب رئیس)- آقایان رأى بدهند، باید رأى بدهند چون ما مى‏خواهیم از این عبور بکنیم.
میرحسین موسوى- ما با یک سوم مخالفیم، یعنى من به ذهنم این طور مى‏آید که اصلًا به رئیس جمهور اجازه مطلق دادن در همه کار.
نجفقلى حبیبى- آقا در جلسه علنى قبول شد که در حد استیضاح.
عمید زنجانى- آقا بگذارید اکثریت مطلق حاضرین.
منشى (یزدى)- حالا به هر حال پیشنهاد بدهید به رأى مى‏گذاریم پیشنهاد بدهید به نوبت به رأى بگذاریم، یک پیشنهاد الان مى‏گوید یک سوم، اگر پیشنهاد دیگر هم هست، بفرمایید. تا یک سوم.
نجفقلى حبیبى- نه این آخر یعنى به هم ریختن استیضاح این یعنى اصلًا تعلیق به محال.
رئیس (مشکینى)- اکثریت مطلق حاضرین.
منشى (یزدى)- ببینید آقایان روى این جمله اول، یعنى روى این رقم «در صورتى که حداقل پنجاه نفر»، آخرین پیشنهاد یکى، یک سوم است یکى هم اکثریت، این دو را هم باز به رأى مى‏گذاریم حالا اگر موافقید ...
رئیس (مشکینى)- اکثریت مطلق حاضرین.
منشى (یزدى- پیشنهاد آقاى مشکینى هم اکثریت مطلق حاضرین است. به هر صورت الان پیشنهاد این است یک سوم و اکثریت مطلق. اجازه بدهید، یک سوم را یکبار دیگر به رأى بگذاریم اگر تصویب نشد، اکثریت را به رأى مى‏گذاریم آقایانى که با یک سوم موافق هستند، دستشان را بلند کنند ... (14 نفر دستشان را بلند کردند) تصویب شد.
نجفقلى حبیبى- با این کیفیت خیلى مشکل شد، یعنى اصلًا مى‏خواهید استیضاح نکنید این‏طورى بفرمایید دیگر.
منشى (یزدى)- خوب حالا به هر حال این‏جور است (میرحسین موسوى- براى اصلش هم رأى بگیرید) بلى، اصل این بند دوم را مى‏خواهید یکبار دیگر ...
عبدالله نورى- آقاى یزدى! یک وقت استنباط نشود دو سوم اعضاء حاضر در مجلس بشود دو سوم کل نمایندگان.
Majlis:2 Volume:2 Sessions:15-28 Page:967
منشى (یزدى)- جناب آقاى موسوى جناب‏عالى به عنوان مخبر عنایت مى‏فرمایید آقاى نورى مى‏گویند که این اعضاى مجلس منظور کل نمایندگان است. یا اعضاى حاضر مجلس؟ اگر کل نمایندگان است، کل نمایندگان بگوییم بهتر است. (میرحسین موسوى- ما کلیه نمایندگان را مى‏گوییم) خوب، پس به جاى «اعضاى مجلس» گفته بشود «کل نمایندگان» (میرحسین موسوى- عیب ندارد) اصلاح عبارتى مى‏شود. پس یک بار دیگر این بند دوم را تا آخر براى رأى‏گیرى قرائت بفرمایید عنایت بفرمایید خوانده مى‏شود.
میرحسین موسوى (مخبر کمیسیون)- در صورتى که حداقل یک سوم از نمایندگان مجلس شوراى اسلامى رئیس جمهور را در مقام اجراى وظایف مدیریت قوه مجریه و اداره امور اجرایى کشور مورد استیضاح قرار دهند، رئیس جمهور باید ظرف مدت یک ماه پس از طرح آن در مجلس حاضر شود و در خصوص مسائل مطرح شده توضیحات کافى بدهد، در صورتى که پس از بیانات مخالفان و موافقان و پاسخ رئیس جمهور، اکثریت دو سوم کل مجلس (کل اعضاى نمایندگان مجلس) ...
منشى (یزدى)- اکثریت کل نمایندگان، همین‏جور که در بحث قبلى هم داشتیم، اکثریت کل نمایندگان، یعنى آن جا هم داشتیم کل نمایندگان.
نجفقلى حبیبى- حاج آقا موقع نامه نوشتن باید باشد یک سوم کل ولى موقع رأى دادن باید ببینیم مجلس در چه وضعیتى است ...
منشى (یزدى)- به هر صورت این کمیسیون هست که وضع را باید روشن کند، که منظورش از این اعضاء کل نمایندگان است یا اعضاء حاضر است.
سید على خامنه‏اى (نایب رئیس)- منظور کمیسیون همین است. آقاى حبیبى نظر خودشان را دارند مى‏گویند.
منشى (یزدى)- بسیار خوب منظور کمیسیون از این کلمه «اعضاء» مى‏فرمایند «کل نمایندگان» بوده است (سید على خامنه‏اى- دو سوم کل نمایندگان) بلى دو سوم کل نمایندگان.
نجفقلى حبیبى- حاج آقا ممکن است عده‏اى غایب باشند.
منشى (یزدى)- دیگر حالا نمى‏شود رویش بحث کرد. مخبر کمیسیون مى‏فرمایند منظور این است. دیگر بحث نمى‏توانیم بکنیم.
میرحسین موسوى- ... به عدم کفایت رئیس جمهور رأى دادند مراتب جهت عزل وى به اطلاع مقام رهبرى مى‏رسد.
ى کى از آقایان- کلمه اجرایى چه شد؟
میرحسین موسوى (مخبر کمیسیون)- کلمه (اجرایى) را حذف کردیم.
سید على خامنه‏اى (نایب رئیس)- آقاى نورى یک توضیحى داشتند حالا ممکن است بفرمایید.
میرحسین موسوى- من خودم موافقم ولى ایشان تذکر دادند و من حذف کردم.
عبدالله نورى- این جا اگر که لطف کنند آقایان در ذیلش ببینند اصل یکصد و دهم که اصلاح شده، در بند 5 نوشته‏ایم، یا رأى مجلس شوراى اسلامى به عدم کفایت وى بر اساس اصل 89. دو نوع کفایت مطرح شد کفایت سیاسى و کفایت اجرایى، کفایت سیاسى وضعیتش‏
Majlis:2 Volume:2 Sessions:15-28 Page:968
در قانون اساسى روشن نشده، کفایت اجرایى پیشنهادى بود که آقاى دکتر حبیبى آوردند در کمیسیون ما تصمیم بر این گرفته شد که در هر دو نوع به یک شکل در یک جا هم در آن جا پیش‏بینى ارتباطش با اصل 89 بشود. هم در این جا کلمه اجرایى و سیاسى نباشد که یک نوع عمل بشود.
منشى (یزدى)- بنابراین کلمه اجرایى را مى‏خواهید بگویید برداریم. حالا گزارش کمیسیون است و گزارش کمیسیون هم بدون کلمه «اجرایى» است. آقایانى که با این بند دوم به همین ترتیب که خوانده شد موافق هستند دستشان را بلند کنند. (اکثر دستشان را بلند کردند) با هفده رأى تصویب شد. اصل بعد را بفرمایید.
نجفقلى حبیبى- من در بند 3 پیشنهاد دارم.
منشى (یزدى)- دیگر رأى گرفتیم چیزى اضافه اگر دارید بله. اضافه بر این مطلبى که تصویب شده است، چیزى داشته باشید مى‏توانید مطرح کنید.
رئیس- یک ربع ساعت تنفس.
 (جلسه ساعت هجده به عنوان تنفس تعطیل و مجدداً ساعت 25/ 18 تشکیل شد)
رئیس- بسم الله الرحمن الرحیم. جلسه رسمى است. دستور جلسه را ادامه بدهید.
منشى (یزدى)- پیشنهاد جناب آقاى عمید مطرح است. آقاى عمید بفرمایید.
عمید زنجانى- بسم الله الرحمن الرحیم. در دنباله بند 2 اصل هشتاد و نهم اصلاحى کمیسیون که به تصویب هم رسید من پیشنهادى دارم که با یک مقدمه کوتاه پیشنهادم را توضیح مى‏دهم. ملاحظه فرمودید در بند 2 اصل هشتاد و نهم که تصویب شد به این جا منتهى شد که اگر اکثریت دو سوم اعضاى مجلس به عدم کفایت رئیس جمهور رأى دادند، مراتب جهت عزل وى به اطلاع مقام رهبرى مى‏رسد.
از آن جا که ظاهراً مصوب کمیسیون رهبرى که احتمالًا در شورا هم تصویب بشود، این است که عزل رهبر مشروط به هیچ شرطى نیست، رهبر حتى بدون تصویب عدم کفایت سیاسى توسط مجلس حتى با عدم استیضاح رئیس جمهور در مجلس هم مى‏تواند رئیس جمهور را عزل کند، بنابراین، این بند 2 اصل هشتاد و نهم اصل بى اثر و لغو است. چطور؟ براى خاطر این‏که اگر مجلس آمد استیضاح کرد و با دو سوم رأى به عدم کفایت رئیس جمهور داد و رهبر هم عزل نکرد، خواه ناخواه این خودش لغو است. بگوییم که نه این مى‏تواند زمینه عزل رهبر را فراهم کند، این شرط هم که در کمیسیون رهبرى برداشته مى‏شود یعنى عزل رهبر مشروط به این نیست که حتماً استیضاح مجلس باشد. پس رئیس جمهور چه استیضاح بشود، چه استیضاح نشود رهبر مى‏تواند رئیس جمهور را عزل کند. على‏الفرض پس این استیضاح این جا بى‏اثر است، ابتر است، بى‏فایده و بى‏نتیجه است. بر اساس این دید من پیشنهادم این است که در دنباله همین بند 2 اصل هشتاد و نهم اضافه بشود در این صورت یعنى وقتى با دو سوم مجلس عدم کفایت رئیس جمهور تصویب شد، مجمع تشخیص مصلحت باید (یعنى به صورت الزامى) نظر نهایى خود را به اطلاع رهبر برساند. باز این یک قدمى است براى این‏که زمینه‏اى فراهم بشود براى اظهار نظر رهبر، رهبر نظرش مشروط به مجلس نیست. اما بالاخره رهبر با مجمع تشخیص مصلحت، مصلحت‏اندیشى مى‏کند. این جا وقتى مجلس تصویب کرد، این یک اهرم مى‏شود که‏
Majlis:2 Volume:2 Sessions:15-28 Page:969
مجمع تشخیص مصلحت نظر خودش را درباره رئیس جمهور به رهبر اطلاع مى‏دهد که به این ترتیب مصوبه مجلس راه پیدا مى‏کند براى زمینه‏سازى تصمیم‏گیرى رهبر. هرگاه رئیس جمهور توسط مقام رهبرى عزل نشود، در این صورت رئیس جمهور موظف به استعفا خواهد بود. این جا عنایت بفرمایید که فلسفه و نظر این پیشنهاد حذف چیست؟ آنچه که در ذهن من هست این است ممکن است در شرایطى حتى رهبر هم مقهور یک رئیس جمهور مقتدر بشود و به خاطر این‏که دیگر قوا در برابر رئیس جمهورى که این همه قدرت ما به او داده‏ایم مقهور بشود، این مقهوریت سرایت کند به خود رهبر و رهبر هم نتواند عزل کند رئیس جمهور را به دلیل مقهوریتش. یک چیزى موازى وجود داشته باشد که از بروز یک چنین دیکتاتورى، یا یک چنین استبدادى جلوگیرى بکند. آقاى امینى مى‏فرمایند اگر استعفا نداد، خوب ما راه قانونى‏اش را درست بکنیم، اگر راه قانونى نداشته باشد، او بهتر مى‏تواند بماند. اما بالاخره یک فرازى، نشیبى جلویش گذاشته مى‏شود و آن منع قانونى است که موظف است و به دنبال این‏که استعفا ندهد یک جرم سیاسى مى‏شود که دیوان عالى کشور مى‏تواند محاکمه‏اش کند به خاطر همین. بالاخره همه این‏ها یک سنگلاخى است جلوى یک آدمى مثل نمونه‏اى که در گذشته داشتیم (مسأله بنى صدر) سنگلاخ‏هایى است. در جلو او قرار داده مى‏شود که نتواند از این قدرتى که ما برایش تعبیه دیدیم، سوء استفاده بکند. البته من خودم اعتراف مى‏کنم یک نکته ابهامى این جا وجود دارد و آن این است که فرض دیگر قضیه این است که رهبر مقهور رئیس جمهور نیست. اصلًا رهبر نمى‏خواهد این رئیس جمهور عزل بشود. به خاطر مصالح کشور ابقاى رئیس جمهور را لازم مى‏داند. در این جا اگر ما چنین حقى را براى مجلس قائل بشویم، معنایش تعارض بین مجلس و رهبرى مى‏شود. البته این احتمال وجود دارد ولى مفسده این را شما مقایسه کنید با مفسده بروز یک چنین مسأله‏اى در نهاد قوه مجریه که بسیار خطرناک است و در عین حال مى‏شود این نقطه ضعف را با قیدى درست کرد که اگر در چنین مواردى بنابر دید واقعى و مصلحت واقعى رهبر نخواهد عزل بکند و ابقاء بکند، آن جا مى‏شود یک برنامه‏اى را یک قیدى را اضافه کرد آن که روح این پیشنهاد هست، این است که مانعى ایجاد بشود از سوء استفاده از قدرت کشدار و این قدرت فوق‏العاده قوه مجریه که احیاناً حتى سرایت به تصمیم‏گیرى رهبرى هم نکند و ما در تاریخ نه چندان دورمان نمونه‏هاى متعددى داریم که براساس سوء استفاده از قدرت دیگر قدرت‏ها مقهور شده‏اند. یکى از رمز موفقیت رضاخان این بود که توانست همه را مقهور بکند، یعنى آن ابهت قدرتش بیش از قدرت واقعى‏اش بود و این احتمال دارد که در موارد متعدد هم سرایت بکند به همه موارد. براى این‏که اولًا این اکثریت دو سوم اعضاى مجلس که رأى به عدم کفایت مى‏دهند این را از لغویت ما بیرون بیاوریم که ثم ماذا هر کسى این را بخواند خواهد گفت ثم ماذا رهبر که مطلق مى‏تواند عزل بکند. با پیشنهاد مجلس هم مى‏تواند عزل نکند. پس بنابراین این استیضاح چه اثرى مى‏تواند داشته باشد؟ من یک جمله اضافه مى‏کنم آنچه که در جلسه عمومى در شور اول تصویب شد، استیضاح «مثمر» تصویب شد. نه «استیضاح بى‏ثمر» الان آنچه که در بند 2 آورده شده یک استیضاح بى‏ثمر است که حتى به عرض رهبر هم برسد، رهبر ملزم به مراعات آن نیست. استیضاح بى‏ثمر است، آن را برداریم هم طورى نیست. بند 2 را شما بردارید چیزى زیر و رو نخواهد شد. براى این‏که آن مصوبة جلسة عمومى عمق پیدا بکند، معنا پیدا بکند این پیشنهادى‏
Majlis:2 Volume:2 Sessions:15-28 Page:970
که به صورت مکتوب خدمت آقایان داده شده من خواهش مى‏کنم که آقایان عنایت بفرمایند که این قسمت اضافه بشود تا بند 2 از لغویت بیرون بیاید. ضمناً هم در موارد خطر اینچنینى مجلس بتواند آن کارى را که رهبر مى‏خواهد انجام بدهد، انجام بدهد.
منشى (حبیبى)- جناب آقاى یزدى من یک سؤال دارم و آن این است که رئیس جمهورى که رهبر را مقهور مى‏کند، مقدم بر این فاتحه قانون اساسى را خوانده یا نخوانده؟ چون رئیس جمهورى که رهبر را واقعاً بتواند مقهور بکند ظاهراً قبلًا قانون اساسى ...
عمید زنجانى- من جواب این سؤال را بدهم.
منشى (یزدى)- نه دیگر بحث مکالمه‏اى نمى‏توانید بکنید. در مخالفت، و موافقت صحبت مى‏شود و تمام مى‏شود.
عمید زنجانى- سؤال شده است.
منشى (یزدى)- سؤال از هیأت رئیسه شده. در مخالفت و موافقت صحبت مى‏شود. اگر جواب داده نشد شما مى‏توانید جواب بدهید.
عمید زنجانى- هیأت رئیسه پیشنهاد داده که جواب بدهد؟
منشى (یزدى)- در مخالفت و موافقت صحبت مى‏کنند اگر جواب داده نشد، شما مى‏فرمایید دیگر. آقاى موسوى بفرمایید.
سید عبدالکریم موسوى اردبیلى- من گوش دادم فرمایش ایشان را، یک اشکالى کردند باید اشکال را جواب داد، اشکال این است که بعد از آن‏که همه این کارها شد دادند به خدمت رهبر، رهبر که الزامى ندارد، ممکن است قبول بکند یا قبول نکند. این کار هم اگر نبود رهبر مى‏توانست قبول بکند یا قبول نکند. این یک جنبه مثلًا مشورتى، یک زمینه‏سازى فقط این مقدار مى‏تواند باشد. سابقاً که در مجلس صحبت شد، قرار بود براى عزل رئیس جمهور غیر از آن دو راهى که قبلًا پیش بینى شده یک راه دیگر پیش‏بینى بشود. این آن راه نیست. این اشکالشان درست است. حکمتى هم که فرمودند ممکن است یک وقت مستبد باشد و چه باشد و این‏ها، خوب حالا فرض مى‏کنیم دو تا احتمال است هر دو را خودشان توجه فرمودند و گفتند، گفتند یک طرفش هست، طرف دیگرش هم هست. اما علاجى که فرمودند من علاجش را نه علاج آن اشکال مى‏دانم و نه جلوگیرى، فقط یک سنگ زیادترى انداختند جلو نه براى رئیس جمهور، براى این‏که رئیس جمهور بماند. توجه فرمودید براى این‏که مجلس گفته رهبر هیچش نشده،، مى‏خواهد عزل بکند یا نه. بعد مى‏گویند نه به مجمع تشخیص مصلحت هم داده بشود. یعنى یک راه دیگر، رئیس جمهور فکرش راحت است بگوید در مجموع تشخیص مصلحت حالا رأى نمى‏آورد تازه رأى آورد، ممکن است رهبر قبول کند، ممکن است قبول نکند. این چه شد؟ غیر از این‏که راه یک خرده ادامه پیدا کرد بعد یک چیزى اضافه کردند: ملزم است ایشان ... خوب قبل از مراجعه به جایى این را مى‏تواند بگوید قبل از این‏که این سنگ را بیندازیم جلو و راه را دور کنیم، بگوییم به محض این‏که او به حرف رهبر گوش نکرد، ملزم است استعفا بدهد. دیگر این راه را دراز کردن و سنگ انداختن ظاهراً مثل این‏که عکس نتیجه بدهد این یک، و اما راجع به این دو تا اشکال به نظر من هر دو وارد است. اما راهى ندارد شما رأى گرفتید. این رأى آورده، چون اگر این اشکالات وارد است، باید بگوییم که به خدمت رهبر داده نشود. به محض این‏که‏
Majlis:2 Volume:2 Sessions:15-28 Page:971
مجلس این را تصویب کرد ... این را شما رأى گرفتید، این پیشنهاد هم بعد از رأى من فکر نمى‏کنم رأى را از بین ببرد.
منشى (یزدى)- یعنى مستعفى شناخته بشود، نیست.
موسوى اردبیلى- بله دیگر، مستعفى شناخته بشود نیست براى این‏که ما رأى دادیم. بنابراین راهى ندارد، اما این اشکال وارد است. و این راه هم راه درستى نیست، یعنى این علاج آن کار را نمى‏کند.
منشى (یزدى)- در موافقت پیشنهاد کسى صحبت مى‏کند؟ (اظهارى نشد) اگر موافق هم کسى صحبت نمى‏کند، کمیسیون دفاع مى‏کنند.
میرحسین موسوى (مخبر کمیسیون)- یک واژه‏اى به کار برده شد، «تعارض مجلس و رهبرى» من فکر مى‏کنم نظام خودمان را طورى طراحى مى‏کنیم که هیچ دستگاهى زیر نظر رهبرى، تعارض با رهبرى نداشته باشد. یعنى ما اصولًا تصور تعارض بین رهبرى و رئیس جمهور و نظایر این‏ها را نباید بکنیم در این نظامى که طراحى کردیم.
دوم این‏که این مسأله دوباره بیاید به مجمع تشخیص مصلحت، این در حقیقت سخت‏تر مى‏کند قضیه را. یعنى درست مخالف آن استدلالى است که جناب آقاى عمید مى‏کنند، ایشان مى‏فرمایند که ما مى‏خواهیم یک کارى بکنیم که بالاخره رأى مجلس به نتیجه برسد و یک رأى دیگر اضافه مى‏کنند. حالا شما فرض بکنید مجلس رأى داده، عدم اعتماد، مجمع تشخیص مصلحت مى‏گوید، نه، این خیلى هم آدم خوبى است باشد. ما بین رهبرى و مجلس ممکن است تعارض نداشته باشیم. ولى بین شوراى تشخیص مصلحت و مجلس مى‏توانیم این جا شاهد تعارضى باشیم که خیلى به صلاح کشور نیست. به نظر مى‏آید اگر مجلس رأى اعتماد داد و رهبر رئیس جمهور را نگه داشت یقیناً این به خاطر مصلحتى خواهد بود که مجلس هم تسلیم آن مصلحت خواهد شد على رغم رأیى که داده. یعنى بنده در این جا هیچ نوعى تعارضى را احساس نمى‏کنم و معمولًا اگر آن دلایلى که در مجلس گفته شده و آن رأى عدم اعتماد که داده شده، آن قدر قوى باشد که رئیس جمهور نتواند کار بکند، خیلى بعید به نظر مى‏آید که رهبر بیاید رئیس جمهور را در چنین حالتى نگهدارد. براى همین به ذهنم مى‏آید این چیزى که جناب آقاى عمید مطرح فرمودند جز این‏که مشکلات را زیادتر بکند و آن قصدى هم که ایشان دارند که قصد درستى است آن را حتى به تأخیر بیندازد و غیر ممکن حتى در یک مواقعى بکند فایده‏اى ندارد و همان قبلى بهترین است و با اضافه شدنش مخالفیم.
منشى (یزدى)- بسیار خوب، پیشنهاد را مشخص بکنید براى رأى. پیشنهاد این است که این عبارت «در این صورت» ذیل آن اصل اضافه بشود.
عمید زنجانى- آقایان یک عنایتى بفرمایند که این بند 2 که اضافه شده بر اساس مصوبه جلسه عمومى هیچ آن منظور را تأمین نمى‏کند. یعنى مصوبه کمیسیون هنوز عملى نشده و این بند آن را تأمین نمى‏کند.
منشى (یزدى)- حالا شما پیشنهادتان را مشخص بکنید.
عمید زنجانى- من پیشنهادم این است که «بعد از تصویب دو سوم اعضاى مجلس در مورد عدم کفایت رئیس جمهور، مجمع تشخیص مصلحت باید نظر نهایى خود را به اطلاع‏
Majlis:2 Volume:2 Sessions:15-28 Page:972
رهبر برساند. هرگاه رئیس جمهور توسط مقام رهبرى عزل نشود، وى موظف به استعفا خواهد بود.»
منشى (یزدى)- آقایانى که با این پیشنهاد موافق هستند دستشان را بلند کنند (عده کمى دست بلند کردند) خوب این تصویب نشد. پیشنهاد دیگرى نیست اصل بعد را بفرمایید.
میرحسین موسوى (مخبر کمیسیون)- اصل یکصد و دهم. این اصل وظایف و اختیارات رهبرى است. در تشکیل شوراى عالى دفاع یکى از اعضاى آن نخست وزیر است که این حذف شده و در بند 5 همین اختیارات رهبرى در مورد عزل نوشته «عزل رئیس جمهور با در نظر گرفتن مصالح کشور پس از حکم دیوان عالى کشور به تخلف وى از وظایف قانونى یا رأى مجلس شوراى ملى به عدم کفایت سیاسى او» این تبدیل شده به این‏که «یا رأى مجلس شوراى اسلامى به عدم کفایت بر اساس اصل 89» که در دو مرحله مى‏شود رأى گرفت، یکى آن قسمت اول که کلمه «نخست وزیر» را همه جا حذف کردیم این جا هم حذف مى‏شود یکى هم بند پنجم همین اصل یکصد و دهم است.
منشى (یزدى)- ظاهراً توضیح زیادى لازم نداشته باشد. روى آن بند اولش که بحثى نداریم. آن بند اول را رأى بگیریم.
محمد مؤمن- اجازه بفرمایید. مبنى بر این نیست که بعد اصلًا یک کسى را به عنوان نخست وزیر ولو وزیر اول یک چنین چیزى نداشته باشیم؟
میرحسین موسوى- حذف شد اصلًا.
محمد مؤمن- اگر معاون اول بشود نخست وزیر این باید بحث بشود. من مى‏گویم که این مبنى بر یک مصوبه‏اى است که هنوز به آن نرسیده‏ایم. آن جا جلوتر چون شما نخست وزیر را همه کاره مى‏دانستید، رئیس جمهور را آوردید اتفاقاً بجا بود «یا وزیران» نخست وزیر هم جزو وزیران بود از این جهت محظورى نداشت. اما الان این مبنى بر این است که اصلًا نخست وزیر نداشته باشیم و هنوز ما به این بحث نرسیده‏ایم.
منشى (یزدى)- به هرحال شما در شوراى عالى دفاع معتقدید که معاون اول رئیس جمهور عضو باشد به جاى نخست وزیر.
مؤمن- من عرض نمى‏کنم بله ممکن است یک همچو حرفى گفته بشود.
منشى (یزدى)- نخست وزیر بالاخره حذف شده است حالا جایش معتقدید او پیش بیاید آن بحث آخرى است.
مؤمن- این بحث نشده است.
سید على خامنه‏اى (نایب رئیس)- نخست وزیر که به هر حال نداریم این را که در یکى از اصل‏هاى قبل آقاى موسوى هم تذکر دادند که این چیز مهمى بود. ایشان گفتند نخست وزیر حذف شد و در جاهاى دیگر هم حذف مى‏شود. حالا اگر ما معاون اول را به فرض عضو شوراى عالى دفاع هم بدانیم که کمیسیون البته مخالف است با این، ما استدلال داریم.
محمد مؤمن- بنده عرضى ندارم. آن مطلبى که مى‏خواستم بگویم جناب آقاى یزدى این مسأله‏اى نیست. نخست وزیر اگر نداشته باشیم آن جا قهرى حذف مى‏شود. اصل مسأله را مى‏خواهید بفرمایید که ما قبول داریم. اما عبارت را اجازه بدهید که اختیار تنظیمش ... اصلًا چه لزومى دارد بر اساس اصل هشتاد و نه؟ همین که بگوییم یا رأى مجلس شوراى اسلامى به عدم کفایت وى.
Majlis:2 Volume:2 Sessions:15-28 Page:973
سید على خامنه‏اى (نایب رئیس)- حالا این که بحث دوم شد. حالا اولى را مى‏خواهند رأى بگیرند.
منشى (یزدى)- حالا پس قسمت اول را رأى مى‏گیریم.
میرحسین موسوى (مخبر کمیسیون)- جناب آقاى یزدى من یک توضیح مختصر بدهم که رفع شبهه بشود. جناب آقاى مؤمن هم توجه بفرمایند. اصل شصتم که الان تصویب کردیم اعمال قوه مجریه جز در امورى که در این قانون مستقیماً بر عهده رهبرى گذارده شده، از طریق رئیس جمهور و وزراست. وقتى این مسأله تصویب شد، من بلافاصله گفتم این مهم‏ترین چیزى است که ما دادیم در مجموعه این‏ها یعنى نخست وزیر به طور کامل حذف شد و دوباره به این مسأله اصلًا نمى‏توانیم برگردیم. براى همین در اصول دیگر هم دوباره مطرح کردن بحث نخست وزیرى مخالف آیین‏نامه داخلى است.
منشى (یزدى)- پس حالا فعلًا این قسمت اولش را رأى مى‏گیریم که بند (ج) عنوان نخست وزیر حذف شده است. آقایانى که با این حذف موافق هستند، دستشان را بلند کنند (اکثر دست بلند کردند) این به اتفاق آراء تقریباً تصویب شد. راجع به قسمت دوم که دارد «بر اساس اصل هشتاد و نه» آقاى مؤمن مخالف با این کلمه «بر اساس» هستند و من با حذفش مخالفم این جمله باید باشد. اگر بحث نمى‏خواهید بکنید رد شویم، چون آقاى نورى توضیح دادند مطلب هم هماهنگ بودن و دو سوم بودن است. بسیار خوب. پس این قسمت دوم در بند 5 از همین اصل «یا رأى مجلس شوراى اسلامى به عدم کفایت وى براساس اصل 89» آقایانى که موافق هستند دستشان را بلند کنند (همه موافق بودند) این به اتفاق آراء تصویب شد. بسیار خوب اصل بعد را بفرمایید.
میرحسین موسوى (مخبر کمیسیون)- اصل یکصد و سیزده: پس از مقام رهبرى، رئیس جمهور عالى‏ترین مقام رسمى کشور است و مسؤولیت اجراى قانون اساسى و تنظیم روابط قواى سه گانه و ریاست قوه مجریه را جز در امورى که مستقیماً به رهبرى مربوط مى‏شود بر عهده دارد.
در این اصل این قسمت «و تنظیم روابط قوى سه گانه» حذف شده در نتیجه شده: پس از مقام رهبرى، رئیس جمهور عالى‏ترین مقام رسمى کشور است و مسؤولیت اجراى قانون اساسى و ریاست قوه مجریه را جز در امورى که مستقیماً به رهبرى مربوط مى‏شود بر عهده دارد».
علتش البته در آن بحث اول جلسه طرح شد. اولًا تنظیم روابط قواى سه گانه در قانون اساسى هم که الان اجرا مى‏کنیم یک عبارت کاملًا مبهمى بوده، خیلى روشن نبوده که آیا منظور همین قوانینى است که مجلس مى‏دهد و رئیس جمهور بالاخره باید امضا بکند و بدهد براى اجرا آیا منظور از این تنظیم قوا همین است یا اگر ناهماهنگى بین قوه قضاییه و اجراییه یا مقننه ایجاد بشود، رئیس جمهور دخالت مى‏کند و هماهنگى ایجاد مى‏کند. آن چیزى که در هشت سال گذشته اتفاق افتاد غیر از آن مسأله لوایح و امضاها که من فکر مى‏کنم که با همین وضعیت فعلى هم که داریم این را حذف بکنیم ادامه خواهد داشت، عملًا در تنظیم روابط سه گانه خود رهبر دخالت مى‏کردند. فرضاً مجلس تندروى مى‏کرد، دولت بد عمل مى‏کرد، قوه قضاییه یک جایى ضعفى نشان مى‏داد، یا بایستى هماهنگ مى‏بود یا دولت هماهنگ‏
Majlis:2 Volume:2 Sessions:15-28 Page:974
مى‏بود با قوة قضاییه، دخالت‏هایى مى‏فرمودند و مسأله حل مى‏شد و مصادیق بسیار روشنى از تنظیم روابط قواى سه‏گانه بود یا جلساتى که رؤساى سه قوه با حضرت امام داشتند که در آن جا عملًا یکى از مهم ترین کارها بدون این‏که بیان شود به طور عملى صورت مى‏گرفت همین تنظیم روابط قواى سه‏گانه بود.
ما به این معنا گرفتیم چون غیر از این هیچ نوع معناى دیگرى نیافتیم. مگر این‏که در این جلسه بحث بشود که منظور از تنظیم چیست؟ یعنى این را یک کمى برادرها توضیح بدهند شاید مسأله حل بشود. به هر حال ما فکر کردیم که ما این را حذف بکنیم و پیشنهاد بکنیم در کمیسیون رهبرى (کمیسیون شمارة 1) به وظایف رهبرى اضافه بشود. البته اگر کمیسیون موافقت بکند و عملًا از خود این اصل حذف بشود.
منشى (یزدى)- بسیار خوب، مخالف و موافق اگر هست صحبت کنند. آقاى مؤمن به عنوان مخالف بفرمایید.
محمدمؤمن- آن که عمده است براى آن مسأله که شأن این کمیسیون هست یا نه آن خیلى مسأله نیست، ولى آنچه که مسأله هست، این است که واقعاً تنظیم روابط قواى سه‏گانه یک وقت است که شما معنا مى‏کنید یعنى اختلافى بین قواى سه‏گانه هست و مى‏خواهد این اختلاف را حل بکند البته ما قبول داریم اگر به این معنا باشد، این شأن رهبرى است، وقتى خود قوا جورى باشند که نتوانند با هم بسازند آن کسى که در رأس نظام هست که مقام رهبرى است، او باید اختلاف این‏ها را حل کند، به نظر ما این تعبیر تنظیم روابط قواى سه‏گانه دلالت بر این ندارد آن مسأله حل معضلات است معضل یا یک حل اختلاف یک چنین تعبیرى.
اما تنظیم شما خودتان اگر بخواهید یک کارى را انجام بدهید که این کار دو بخش است: یک عده باید براى رفتن همین قضیه شب هفت حضرت امام و مثلًا شرکت در جلسات خوب، این‏ها هر کدام از اشخاص یک سرى از کارها به آن‏ها واگذار مى‏شود، وظیفه‏اى که به هر کس واگذار شده، انجام مى‏دهد، بعد براى این‏که هماهنگ با هم باشد، روابطشان منظم باشد، در نظام درستى قرار بگیرد، هیچ کدام نمى‏خواهند اصلًا مخالف با هم باشند، در صددند که خوب عمل بکنند، نه این‏که اختلاف بینشان هست مى‏خواهند خوب عمل کنند. ولى چون هر کدام مستقل از همدیگر هستند، وظیفه خودش را دارد انجام مى‏دهد توجه به کار دیگرى ندارد یک نفر باشد که اشراف داشته باشد کارها را منظم بکند و در یک نظام در بیاورد این را به این معنا ما نباید به رهبرى بدهیم، چون اگر این را بخواهیم به رهبرى بدهیم، معنایش این مى‏شود که رهبر را بیاوریم در کارهاى اجرایى و قضایى و تقنینى وارد بکنیم ببینیم هر کدام از قوا چه نیاز دارند تا با هم کارهایشان را مرتبط بکنند و منظم بکنند، بنده عرض مى‏کنم که اگر این تنظیم را به معناى حل اختلاف بگیرند یعنى بنده خودم را عرض مى‏کنم و ظاهراً کمیسیون ما هم کمیسیون رهبرى است، قبول دارد که این امروز هم آن جا مطرح شد که این باید از وظایف رهبر به حساب بیاید که بعضى از برادرها صبح مى‏فرمودند حالا یا خودش و یا با مشورت مجمع تشخیص مصلحت. ولى اگر به معناى این نباشد که عبارت ظاهراً این را نمى‏رساند، منظم بکند، اگر مى‏بینید که عبارت یک مقدار نارسا هست، عبارت را درست بکنیم که مقام رهبرى را به طور کلى از رئیس جمهور نگیرید جاى دیگر هم که مى‏فرمایید نداریم پس‏
Majlis:2 Volume:2 Sessions:15-28 Page:975
به مقام رهبرى بدهیم آن وقت مقام رهبرى را درگیر کارهاى ریز بکنید که حتى نیاز یک نفر باشد که به این تذکر بدهد، به آن تذکر بدهد، این طور بکن که با هم هماهنگ باشد، انجام مى‏دهند در مقام مقابله با هم که نیستند. منتها این استقلال قوا باعث مى‏شود که این‏ها توجه به دیگرى نکنند و الا اگر به آن‏ها توجه داده بشود، با هم هماهنگ حرکت مى‏کنند، این مورد را اگر مراد باشد که به نظر من این عبارت تنظیم روابط قواى سه‏گانه بیش از این نیست، اگر نتواند تنظیم بکند آن وقت مى‏شود اختلاف، وقتى که اختلاف شد، به سراغ رهبرى بروند و لذا من با حذفش روى این حساب موافق نیستم و الا آن طورى که آقایان مى‏فرمایند که تنظیم به معناى این هست که اختلافات بوده و آنچه که اتفاقاً بوده که مقام رهبرى هم آقایان مى‏فرمایند دخالت فرمودند واقعاً آنچه را که دخالت فرمودند به آن معنایى است که جناب آقاى موسوى تنظیم روابط را تفسیر مى‏کنند و الا اگر تنظیم روابط به معناى مجرد هماهنگ کردن باشد، فکر نمى‏کنم که آقایان هم موافق باشند به رهبرى داده بشود. والسلام.
نایب رئیس (خامنه‏اى)- عرض مى‏کنم خدمت جناب آقاى مؤمن چون من قریب هشت سال با این کلمه سر و کار داشتم این کلمه حقیقتاً مفهوم روشنى ندارد و یکى از دو احتمال در باب این جمله هست که این توضیح جناب آقاى مؤمن هم که گفتند در یک نظام قرار دادند اصلًا کمک نمى‏کند به این‏که ما مشخص کنیم که کدامیک از این دو تاست.
یک احتمال این است که به ذهن ما همیشه مى‏آمد که تنظیم روابط قوا یعنى این که قوه مقننه یک قانونى را براى قوه مجریه جعل مى‏کند بعد به وسیله رئیس‏جمهور این قانون به قوه مجریه ابلاغ مى‏شود یا فرض بفرمایید که تصویب‏نامه‏هاى دولت را که شامل همه امور مى‏شود، اگر خلاف قانون بود، گاهى به مجلس و گاهى به دستگاه‏هاى دیگر مربوط مى‏شود این مشخص مى‏کند که خلاف قانون هست یا نیست و ابلاغ مى‏کند، یعنى در حقیقت تنظیم روابط قواى سه‏گانه یک بیان دیگرى است از همان مکانیسم معمولى ارتباطات سه قوه بنا بر آنچه که در قانون اساسى ذکر شده یعنى هیچ چیز اضافى نیست، این یک احتمال که خوب اگر مراد این باشد، این براى رئیس‏جمهور هست و ذکرش هم خیلى لزومى ندارد، اصلًا هیچ توضیحى و تبیینى در مورد وظایف رئیس‏جمهور نیست، اصلًا یک چیز زائدى است.
احتمال دوم این است که مراد از تنظیم روابط همان ایجاد هماهنگى باشد که غالباً هم برداشت همین بوده شما حالا ملاحظه بفرمایید مقالاتى که در نطق‏هاى پیش از دستور در این چند سال راجع به رئیس‏جمهور نوشته‏اند و همواره گفته‏اند که رئیس‏جمهور هماهنگ کننده سه قوه است بارها شنیده‏اید و این به گوش همه رسیده است، در حالى که جمله «هماهنگ‏کننده» اصلًا در قانون اساسى نیست، یعنى برداشت از تنظیم روابط این بوده هماهنگ کنند. حالا آقاى مؤمن مى‏فرمایند که هماهنگ کردن غیر از رفع اختلاف است نه هماهنگ کردن همان رفع اختلاف است و الا در یک نظام قرار دادن که شما مى‏فرمایید همان اولى است چیزى بیشتر از اولى نیست، خوب در یک نظام هر کدام از این سه قوه قانونى براى خودشان دارند و دارند عمل مى‏کنند در یک نظامى چه قرار بدهند؟ ایجاد هماهنگى فرضش در مورد ناهماهنگى است، بروز ناهماهنگى یا امکان ناهماهنگى که اینجا را گفتند مثلًا رئیس‏جمهور ایجاد هماهنگى مى‏کند که ما البته یک مقدارى در جلسة رؤساى سه قوه این کار را مى‏کردیم‏
Majlis:2 Volume:2 Sessions:15-28 Page:976
جمع مى‏شدیم بعضى از مسائل را با همدیگر همفکرى مى‏کردیم. در مسائل عمده هم امام این کار را مى‏کردند همین طور که آقاى موسوى اشاره کردند، من عرض مى‏کنم الان این دومى در قانون اساسى جدید جز وظایف رئیس‏جمهور نمى‏تواند باشد، زیرا این یک مقدارى حالت فارغ بودن از اجراییات محض را لازم داشت که در رئیس‏جمهور قبلى بود، الان وجود ندارد و بنابراین مال رئیس‏جمهور نیست، حالا مى‏فرمایید مناسب شأن رهبر هم نیست خیلى خوب نباشد، ندهید، اما بالاخره مربوط به رئیس‏جمهور نخواهد بود.
فرمودید که رهبر را درگیر کارهاى ریز نباید کرد، ناهماهنگى‏هاى قوا در این سطح کار ریز نیست، این غیر از این است که مثلًا یک دادگاهى در یک شهرستانى مثلًا با اداره بازرگانى آن شهرستان اختلاف دارند، این ریز است. اما در سطح رهبرى وقتى مى‏خواهد وارد بشود طبعاً کارهاى عمده و بزرگ را به‏وجود مى‏آورد (یکى از اعضا- آن‏ها خودشان قبول دارند) عرض مى‏کنم یعنى بنابراین در زمینه رفع اختلاف که ایجاد هماهنگى هم همان است اختلاف دو جور است: حالا اختلاف یک وقت تضاد است، یک وقت ناهماهنگى است، ناهماهنگى هم نوعى اختلاف است. على‏اى حال در زمینه ناهماهنگى رئیس‏جمهور آن کسى نیست که بتواند ایجاد هماهنگى کند، رئیس‏جمهورى که ما داریم در این قانون تصویب مى‏کنیم بنابراین نتیجه مى‏گیریم که اگر مراد از تنظیم روابط آن معناى اول باشد، یک قید بى‏فایده‏اى است، یک توضیح بدون هیچ ثمرى است که اگر دومى هم باشد رئیس‏جمهور نمى‏تواند این کار را بکند. حالا مى‏خواهید به رهبر بدهید مى‏خواهید ندهید، آن بحثى است که در کمیسیون رهبرى مطرح خواهد شد، لکن این جا به هر حال این حذف خواهد شد. والسلام.
منشى (یزدى)- مخالف آقاى عمید صحبت کنند.
عمید زنجانى- بسم الله الرحمن‏الرحیم. من یک استدلالى یا توجیهى تفسیرى عرض مى‏کنم اگر مقبول باشد مسلماً این است که رهبر به سه قوه نظارت دارد.
سید على خامنه‏اى- ایشان به عنوان مخالف صحبت مى‏کنند؟
منشى (یزدى)- بلى، ایشان مخالف صحبت مى‏کنند.
عمید زنجانى- من مخالف مشروط هستم.
سید على خامنه‏اى- من مخالف با حذف بودم.
منشى (یزدى)- حذف مورد بحث بود، آقاى مؤمن مخالف صحبت کردند، جناب آقاى خامنه‏اى موافق صحبت کردند، آقاى عمید هم باز مخالف، بعد یک موافق دیگر هم مى‏تواند صحبت کند بفرمایید.
رئیس- مخالف مشروط اسمش مخالف نیست.
عمید زنجانى- چرا بعد روشن مى‏شود که مخالف هستم نظارت در رهبرى به هر معنایى که تفسیر بشود، نظارت به معناى یا کنترل است یا هدایت و کنترل است، نظارت یکى از این دو معنا را دارد یا به معناى کنترل تنهاست یا هدایت و کنترل است، در هر صورت نظارتى که جزء شؤونات و اختیارات رهبرى هست، شامل هر سه مورد مى‏شود، وقتى مى‏گوییم رهبر نظارت بر سه قوه دارد، معنایش این است که هم هماهنگ کننده سه قوه است، هم اگر اختلافاتى در بینشان باشد، رفع کننده است، هم اگر سرعت کار به این سه قوه لازم است، باید این سرعت‏
Majlis:2 Volume:2 Sessions:15-28 Page:977
کار را بدهد. پس وقتى ما در شؤونات و اختیارات رهبرى مسأله نظارت را مى‏آوریم، خواه ناخواه شامل همه این موارد مى‏شود و در مورد رئیس‏جمهور اگر این مسأله تکرار بشود، خواه ناخواه موجب تصادم بین اختیارات رئیس‏جمهور و بین اختیارات مقام رهبرى خواهد بود. اگر در این جا (من مخالفتم از این جا شروع مى‏شود) اگر در این جا در اصل 113 تنظیم روابط قواى سه‏گانه حذف بشود باید در رهبرى مسلماً با حفظ این مسأله باشد که از اختیارات رهبرى باشد، مسأله تنظیم قواى سه‏گانه به معناى هر سه مطلب یعنى هم هماهنگى هم رفع اختلاف هم دادن سرعت کار چرا؟ این چرایش را من مى‏خواهم در یک جمله عرض بکنم، چون هر وقت ما مسأله استقلال قوا را مطرح کردیم، باید به دنبالش تنظیم قوا بیاید، طرح استقلال قوا بدون تنظیم قوا استقلال را یا لغو مى‏کند یا استقلال به معناى جدایى مطلق قوا خواهد بود. بنابراین چون استقلال قوا در قانون اساسى پیش‏بینى شده تنظیم قواى سه‏گانه هم باید پیش‏بینى بشود، اگر از این جا حذف مى‏شود، حتماً باید جزو اختیارات رهبرى باشد و اولى و احق هم این است که جزو اختیارات رهبرى باشد، چون مقام نظارت بر قواى سه گانه بر عهده رهبر است و نظارت چه به معناى کنترل چه به معناى هدایت و کنترل شامل هر سه خواهد بود.
منشى- به هر حال پس جناب‏عالى با حذفش موافقید نه مخالف.
عمید زنجانى- شما مى‏فرمایید موافقت.
منشى- ببینید! عنایت بفرمایید انصافاً بحث این است که در اصل یکصد و سیزده این جمله حذف شود در مخالفت و موافقت این باید بحث بشود.
عمید زنجانى- حذف بشود به شرط این‏که جزو اختیارات رهبر باشد.
منشى (یزدى)- البته یک موافق قاعدتاً مى‏توانند صحبت کنند حالا اگر که جلسه این مخالفت را مخالفت نمى‏داند حق مخالف محفوظ مى‏ماند یک مخالف مى‏تواند صحبت کند گرچه مخالفت ایشان مخالفت مشروط هم نبود.
عمید زنجانى- نه عنایت نفرمودید- مخالفت مشروط و موافقت مشروط.
منشى- مطلب ظاهراً خیلى پیچیده نیست که ما نفهمیم ظاهراً مطلب را درک کردیم فهمیدیم خیلى مشکل نیست.
موسوى اردبیلى- مخالفى وجود ندارد.
منشى (یزدى)- نه اگر بخواهند صحبت کنند مى‏توانند چون از نظر آیین‏نامه ما نمى‏توانیم بگوییم آقایانى که حق دارند صحبت کنند صحبت نکنند، چون آقاى خامنه‏اى و آقاى نورى در مخالفت نام نوشتند.
میرحسین موسوى- خیر ایشان که موافقند.
عبدالله نورى- موافقت‏ها قاطى شده ما موافق حذف هستیم.
منشى (یزدى)- بلى، من هم اول همین جور اسم نوشته بودم جناب آقاى سید هادى خامنه‏اى مى‏خواهند به عنوان مخالف صحبت بکنند.
سید هادى خامنه‏اى- بنده مخالف با حذف هستم، همان طور که آن دفعه عرض کردم منتها یک مقدار صحبت‏هایى که شد حل را آسان‏تر کرد، یعنى مثالى زدند که تا حدودى مصداق‏هاى خارجى تنظیم روابط را مشخص کرد. مثلًا این‏که فلان وزیر با یک وزیر دیگر یا فلان دستگاه‏
Majlis:2 Volume:2 Sessions:15-28 Page:978
یک فرد مثلا در رتبه مدیر کلى از یک دستگاه با یک مسؤول قوه قضایى اختلافى یا یک چیزى پیدا مى‏کند. خوب این‏ها یک مقدار مصادیق عملى است، این‏ها تنظیم روابط است این‏که گفته مى‏شود معناى تنظیم هماهنگى تلقى شده، خوب این هماهنگى یک برداشت عامیانه بوده و برداشتى است که تا همین الان هم در این جلسه هم درست روشن نیست، نشان مى‏دهد که این مردم به طریق اولى اگر از تنظیم ... (سید على خامنه‏اى- مجلس عوام هم هست) بلى مجلس عوام هست خوب دیگر به هر حال هر جا مجلسى باشد، خود به خود مجلس عوام مى‏شود، چون مجلس که در رأس همه امور است آنکه عوام باشد، بقیه دیگر ... این تلقى عمومى تلقى درستى نبوده، چون همین جا هم الان درست روشن نیست من مثلا انتظار داشتم که حداقل آقاى دکتر حسن حبیبى یک توضیحى بر مبناى مطالعاتشان یک چیزى بگویند. این جا کسى چیزى نگفت که بالاخره این روشن بشود اگر به کلى حذف بشود احتمال این هست که ما یک خلاء وظیفه‏اى در آینده پیدا کنیم ولو تا حالا مشخص نبود. بنده احتمال مى‏دهم که چه بسا در وظایف رئیس جمهورى آن کارى که به معنى واقعى تنظیم روابط قواى سه گانه است انجام مى‏شده منتها بدون توجه بوده به این‏که این خودش تنظیم روابط قواى سه گانه است و کار هم کار اجرایى است، ضمناً اگر اسمش را هماهنگى نگذاریم و تنظیم بگذاریم از جمله کارهاى اجرایى هم هست که آن هیمنه و سیطره مقامى و معنوى را هم لازم ندارد، بالاخره کارى است که باید انجام بگیرد کار هم کار اجرایى است همان طورى که قوانین را مجلس تنظیم مى‏کند بعد آیین‏نامه‏اش را مى‏گویند هیأت دولت مثلا تنظیم بکند خوب این هم یک کارى است بالاخره براى این‏که مشخص بشود گاهى این قوا با هم در اشکال گوناگون رابطه پیدا مى‏کنند، همه‏اش هم اختلاف نیست، گاهى رابطه‏اى مى‏خواهند پیدا کنند باید به این رابطه یک نظمى داده بشود و یک ضابطه ایى برایش معین بشود، یک چیزى مثل آیین‏نامه لازم دارد، تنظیم به معنى این نیست که وقتى مسأله‏اى پیش آمد ببرند پیش او و او مثلا یک حکمى صادر کند مثل قاضى نه، باید بنشینند بر مبناى تجربه‏هایى مسائل پیش آمده مشخص کنند که اگر این حالات پیش آمد ما چه جور تصمیمات بگیریم یک قانونى و یک ضابطه‏اى دارد ممکن است ده تا بیست تا ماده به صورت آیین‏نامه‏اى لازم داشته باشد و هیچ منافات ندارد که این باز هم کار رئیس جمهور باشد با این برداشتى که بنده عرض مى‏کنم لزومى ندارد که رئیس جمهور در شکل گذشته‏اش که خارج از حوزه اجرایى بوده او حتماً بتواند این کار را بکند، کار، کار اجرایى است، آن حالت را هم لازم ندارد، بنابراین بهتر این است که در اختیار خود ریاست جمهورى باشد، حالا اگر چنانچه تاکنون معلوم نشده که واقعاً مسائل مصداقى این کار چه هست، این منافات ندارد. این مسأله را ما حفظ مى‏کنیم ولى تقریباً مسلم این است اگر روزگارى بنا باشد مصداقى پیدا بکند هر آینه مناسب تر از همه باز با رئیس جمهورى است.
منشى (یزدى)- آقاى نورى به عنوان موافق بفرمایید.
عبدالله نورى- بسم الله الرحمن الرحیم، مطلبى که جناب آقاى عمید مطرح مى‏فرمایند که در کنار استقلال قوا تنظیم روابط قوا باید دیده بشود ما هم معتقدیم منتها بحث بر سر این است که تنظیم روابط قوا در اختیار کى باشد؟ در اختیار یکى از مسؤولین قوا باشد یا در اختیار کسى که قوا زیر نظرش هست؟ اصلا صحبت سر این است و الا روى تنظیم روابط قواى سه گانه هیچ کس بحث ندارد، باید وجود داشته باشد بحث جایگاه آن است که کجا باید باشد.
Majlis:2 Volume:2 Sessions:15-28 Page:979
مطالبى که من مى‏خواستم اشاره کنم یک قسمت عمده‏اش را جناب آقاى خامنه‏اى مطرح فرمودند، ما آنکه بحثمان است بر سر ارتباطات عادى است، میان سه قوه نیست، یعنى این‏که همین طور که اشاره شد، ممکن است مجلس یک سرى لوایحى دارد و مى‏آید از طریق رئیس جمهور مى‏خواهد براى قوه مجریه بفرستد ارتباطاتى که فلان وزارتخانه با دستگاه قضایى دارد یا فلان وکیل و نماینده مجلس و کمیسیون مجلس با فلان وزارتخانه دارد، این‏ها اصلا مورد بحث ما نیست که بر سر آن بخواهیم بحث کنیم که این را مى‏خواهیم بیاوریم بگوییم همین نوع ارتباطات جزئى بیاید از طریق رهبرى انجام بشود و به این شکل این قوا جداى از هم هستند آنکه این جا مورد بحث است، عبارت «تنظیم روابط قواى سه گانه» هم نیست، بلکه این کلمه ممکن است یک سرى شبهه ایجاد کرده باشد و مشکلاتى در فهمش براى خود ما بوجود آورده باشد که نمى‏دانیم منظورشان چه بوده؟ آنکه مورد بحث است این است که وقتى شما در رأس قواى سه گانه رهبر را قرار مى‏دهید و مى‏گویید که قواى سه گانه زیر نظر ولى امر قرار دارد و سیاستگذارى و تدبیر کلى امور را به رهبر واگذار مى‏کنید، در کنار این باید این را روشن بفرمایید که تنظیم ارتباطات عمومى این سه قوه چگونه برقرار مى‏شود. این‏که عرض مى‏کنم تنظیم ارتباطات من باب مثال یک حرکت همسویى در کشور در ارتباط با قوه مقننه و مجریه و قضاییه باید انجام بشود، مثلا در رابطه با جنگ چیزى که تحت عنوان شوراى عالى پشتیبانى جنگ راهگشا براى ما بود. این را کى انجام مى‏دهد؟
یعنى این موضوع که مى‏خواهند هر سه قوه آن از جهت قانونگذارى آن جهت قضایى آن از جهت اجرایى این حرکت را دنبال کند، سیاستگذارش در بحث رهبرى هم آورده شده که سیاستگذارش رهبرى است، تنظیم و تدبیر امور کلى سه قوه و حرکت همسو ایجاد کردن در این سه قوه با کیست؟ اگر گفته بشود با رئیس قوه مجریه استف خوب سؤال پیش مى‏آید که چرا؟ چیزى که رئیس قوه مجریه یعنى رئیس جمهور در قبل داشته چون واقعاً عمدتاً کار قوه مجریه در ارتباط با آن نبوده، لذا یک سلسله مسائل دیگر در ارتباط با رئیس جمهور گذاشته شده این یک.
من دومین مطلبم را عرض کنم و آن این است که به نظر من بالاخره یک سلسله واقعیات به نظر من در تدوین قانون اساسى اثر مى‏گذاشته ما مقام رهبرى مان را که حضرت امام بودند، به طور طبیعى نمى‏توانستیم بگوییم که مثلا فرض جلساتى بگیرند که درآن جلسات سران سه قوه یا قواى سه گانه و اعضایش بنشینند در جهت این کار حرکت کنند، به طور طبیعى این اثر مى‏گذارد که بگوییم رئیس جمهور این مسؤولیت ولو ناشى از رهبرى هم باشد به عهده بگیرد آیا ما رهبرى را در هر زمان مى‏خواهیم به همین شکل فرض کنیم؟
منشى (یزدى)- وقت تمام شده است.
عبدالله نورى- اجازه بفرمایید من آخرین نکته‏ام را هم عرض کنم از طرف دیگر ما با توجه به این‏که رئیس قوه قضاییه‏مان منصوب از طرف رهبرى است، تنفیذ حکم رئیس قوه مجریه‏مان بالاخره از طرف رهبرى است، این دو قوه مستقیماً ارتباطاتش و تنظیم امورش چه ما بخواهیم چه نخواهیم با این جا هست، بحث قوه مقننه هم کنار این است، به نظر من مى‏رسد اولى این است که از این جا حذف بشود در آن رهبرى حالا یا تحت همان عنوان سیاستگذارى بیاید یا عبارتى که روشن‏تر باشد، البته ما چیزى که در اختیارمان بوده، حذف از این جا بوده و دخالتى هم در مأموریت کمیسیون شمارة 1 نداریم خودشان باید تصمیم بگیرند و السلام.
Majlis:2 Volume:2 Sessions:15-28 Page:980
منشى (یزدى)- شما لازم مى‏دانید توضیح براى برادرها بدهید بفرمایید.
میرحسین موسوى (مخبر کمیسیون)- نه برادران همه مسائل را گفتند مخصوصاً صحبت‏هاى آقاى عمید من فکر مى‏کنم براى حذف این فضیه خیلى کمک بکند.
محمد مؤمن- حاج آقا یزدى با قطع نظر از آیین‏نامه حالا مى‏گویید خلاف آیین‏نامه است، اگر آن جا در کمیسیون رهبرى بیاید که جز وظایف رهبر بیاید حل اختلافاتى که بین دو ...
منشى (یزدى)- خیلى خوب حالا آن جا به هر حال ممکن است بیاید یا نیاید بحث سر این است که از این جا برداشته بشود.
محمد مؤمن- نه اجازه بدهید من چه عرض مى‏کنم من مى‏گویم خارج از آیین‏نامه است ...
اجازه بدهید من این توضیح را بدهم.
منشى (یزدى)- ببینید! بیشتر از چهل دقیقه در همه این امور بحث شد باید رئیس اجازه بدهند به من ارتباط ندارد.
مؤمن- اجازه بدهید من این جمله را پیشنهاد مى‏کنم نمى‏خواهند صحبت نمى‏کنم.
نایب رئیس (خامنه‏اى)- ى عنى واقعاً سر این چیزهاى به این کوچکى ما داریم بى‏خودى بحث مى‏کنیم، سر عنوان تذکر و سؤال و این‏ها حالا آقاى عمید هم مى‏خواهند سؤال بکنند، قانوناً این سؤال و تذکر هم خلاف آیین‏نامه است.
عمید زنجانى- حداقل این یک مورد را امتحان بفرمایید.
نایب رئیس (خامنه‏اى)- اتفاقاً غالباً این‏جور است یعنى چند نفر از آقایان هستند که سر هر مسأله‏اى سؤال و تذکر دارند. حالا اجازه بدهید رأى بگیریم.
منشى (یزدى)- آقایانى که با این پیشنهاد کمیسیون یعنى ...
عمید زنجانى- رهبرى خوب روشن نشد بایستى روى آن بحث بشود.
منشى (یزدى)- خوب آن بحث آخرى است، آن جا که رسیدیم بحث مى‏کنیم، حالا پیشنهاد کمیسیون این هست که این جمله: «تنظیم روابط قواى سه گانه» از اصل یکصد و سیزده حذف بشود، موافقین با این حذف دستشان را بلند کنند (15 نفر دست بلند کردند) تصویب شد اصل بعد را مطرح بفرمابید.
میر حسین موسوى (مخبر کمیسیون)- اصل یکصد و بیست و دوم.
اصل 122 در قانون اساسى که الان عمل مى‏کنیم اینجور هست «رئیس جمهور در حدود اختیارات و وظایف خویش در برابر ملت مسؤول است. نحوه رسیدگى به تخلف از این مسؤولیت را قانون معین مى‏کند.»
در این اصل با توجه به بحث‏هایى هم که قبلا شد، به این ترتیب موضوع را عوض کرده «رئیس جمهور در حدود اختیارات و وظایفى که به موجب قانون اساسى و یا قوانین عادى به عهده دارد، در برابر ملت و رهبر و مجلس شوراى اسلامى مسؤول است.» در مورد مسؤولیت در مقابل مجلس قبلا آن اصولى که تصویب کردیم که مجلس مى‏تواند سؤال بکند و استیضاح بکند و من فکر مى‏کنم مسأله روشن است و در این جا اضافه شده به جز ملت، مسأله رهبر که رهبر بتواند به طور طبیعى در گذشته هم همین جور بوده که سؤال کننده است از رئیس جمهور در مقابل وظایفى که بر عهده او هست و یک چیز تازه‏اى که اضافه‏
Majlis:2 Volume:2 Sessions:15-28 Page:981
شده یقیناً جلسه توجه دارد این هست که: «به وظایفى که به موجب قانون اساسى و یا قوانین عادى به عهده دارد».
ما فکر مى‏کنیم در مجلس ممکن است قوانینى گذاشته بشود که مخالفت با قانون اساسى ندارد و جزو شأن مجلس باشد براى آن قانون و وظایفى را به خاطر ضرورت‏ها و مسائلى که در کشور هست، به رئیس جمهور بدهد که عملا در رابطه با همین قوانین اجراى آن‏ها هم مسؤول در برابر ملت و رهبر و مجلس شوراى اسلامى است، این یک مقدار دست مجلس را هم براى دادن جعل قوانینى که کشور را بتواند بهتر اداره بکند باز مى‏کند. چرا که یک ابهامى در این زمینه همیشه وجود داشت که آیا قوانینى که در مجلس مى‏گذرد کاملا باید
مطابق باشد با آن چیزى که در قانون اساسى هست و اشاره شده یا این‏که مجلس مى‏تواند قوانینى داشته باشد که مطابق با روح قانون اساسى باشد مخالفت با اصول نداشته باشد و مشکل کشور را بتواند حل بکند و براى این‏که آن جنبه حصر را از بین ببریم و دست مجلس و کشور را نبندیم همین قوانین عادى را در این جا آوردیم.
منشى (یزدى)- آقاى خزعلى بفرمایید.
ابوالقاسم خزعلى- در اضافه کردن قید «در برابر ملت» که مى‏دانم قبلا هم بوده در این جا براى من ابهامى هست و آن این است که در برابر ملت و رهبر و مجلس شوراى اسلامى وضع مجلس روشن است، رهبر هم که اختیار در دستش هست. «در برابر ملت» از چه راه قبلا در قانون اساسى پیش گفته بودند این را قانون معین مى‏کند. این جا این قید را انداخته‏اید در برابر ملت از چه راه مى‏توانیم اقدام بکنیم و ملتى که در مقابلش رهبر و مجلس شوراى اسلامى نشانده شده ملت چطورى از چه راه همه پرسى باید بشود قانون هم برایش معین نکردید که بعداً در قانون معین بشود.
منشى (یزدى)- آقاى موسوى جناب‏عالى توضیحى مى‏توانید بفرمایید.
میر حسین موسوى (مخبر کمیسیون)- در مورد این اضافه شدن و نحوه رسیدگى به تخلف از این مسؤولیت قانون، من حرفى ندارم.
سید هادى خامنه‏اى- البته این سؤال به جاى خودش باقى است ولى آن کلا حذف نشده.
منشى (یزدى)- به هر حال از اصل قبلى این جمله حذف شده است.
سید هادى خامنه‏اى- نحوه جوابگویى به ملت اصلا چه جورى است که اگر نکرد تخلف به حساب بیاید؟
منشى (یزدى)- پس بنابراین اگر کمیسیون موافق هست این جمله که در اصل سابق بوده بماند.
میر حسین موسوى (مخبر کمیسیون)- آقاى حبیبى موافقند، آقاى خوئینى‏ها و آقاى نورى هم موافقند.
منشى (محمد یزدى)- اگر موافقید بماند و به رأى بگذاریم دیگر.
میر حسین موسوى (مخبر کمیسیون)- جناب آقاى خامنه‏اى جناب‏عالى موافق هستید؟
سید على خامنه‏اى- من مخالفتى ندارم ما در کمیسیون که صحبت مى‏کردیم دیدیم که خیلى ماحصلى ندارد. یک چیز این‏جورى است. در مورد ملت حالا این‏که در کمیسیون صحبت شد.
Majlis:2 Volume:2 Sessions:15-28 Page:982
در پاسخ جناب آقاى خزعلى گفته مى‏شد که این یک احساس روانى و سیاسى است براى رئیس‏جمهور که احساس کند هر کارى دارد مى‏کند در مقابل ملت مسؤول است ولو این‏که حالا کیفیت مؤاخذة او براى این مسؤولیت مشخص نشده باشد یا در این قانون مشخص نشود. اما به هر حال بداند آن کسى که ملت او را معین کرده و انتخاب کرده او در مقابل تک تک آحاد ملت مسوولیت دارد. یکى حالت روانى است که چیز خوبى است. آن‏که در کمیسیون بحث مى‏شد فکر مى‏کنم این بود (مؤمن- در قانون قبلى هم بوده) بلى در قانون قبلى هم بوده.
منشى (یزدى)- ایشان هم قبول دارند که در قانون بوده، مى‏فرمایند در قانون که قبلا بوده این ذیل هم بوده.
سید على خامنه‏اى- فارغ از جنبه مؤاخذه که جنبه حقوقى‏اش را مشخص مى‏کند، جنبه روانى و سیاسى دارد.
منشى (یزدى)- آقاى موسوى خوئینى‏ها بفرمایید.
موسوى خوئینى‏ها- بنده هم علاوه براین توضیحاتى که فرمودند به نظرم مى‏رسد که در مقابل مجلس شوراى اسلامى مسؤول است شیوه‏اش را ما همین‏جا خودمان گفتیم که در واقع نحوة استیضاح است اما اگر ما بخواهیم مسؤولیتش را در مقابل رهبر بگوییم قانون عادى تعیین کند این در واقع مجدداً مجلس شوراى اسلامى را از یک طریق دیگر بر رئیس جمهور و بر رهبر حاکم مى‏کند که آن در قوانین عادى به راحتى مى‏تواند این کار را بکند.
منشى (یزدى)- ایشان مسؤولیت در مقابل ملت را مى‏گویند.
خوئینى‏ها- حالا یکى یکى به آن مى‏رسیم براى این‏که سه تا جمله داریم «ملت و رهبر و مجلس» من مى‏خواهم بگویم مسؤولیت در مقابل رهبر را و نحوة اعمال این قدرت رهبرى و این را به دست مجلس شوراى اسلامى بدهیم هم رهبرى را مى‏تواند محدود کند و هم رئیس جمهور را چون با یک قانونگذارى یک شیوه سهلى درست مى‏کند هم رئیس جمهور را و هم رهبر را در تنگنا قرار مى‏دهد که به این ترتیب شما باید عزلش کنید چون معنى مسؤولیت معنایش این است یعنى به این طریق مى‏توانند عزلش بکنید کما این‏که در مقابل مجلس گفتیم مسؤول است یعنى به چه ترتیب مى‏تواند بررسى کند تا ببیند آیا این کفایت دارد یا ندارد. بنابراین پس در مورد رهبرى نباید ما اختیارش را به دست مجلس بدهیم که او به رهبر بگوید که شما چگونه باید از او مسؤولیت بخواهید و در چه شرائطى عزلش بکنید این را کاملا بگذاریم در اختیار خود او باشد.
اما مسؤولیت در مقابل ملت در قانون اساسى قبلى هم که آمده آن همان بیشتر جنبه روانى قضیه است مى‏خواهند بگویند تو که از مردم رأى دارى بدان در برابر شان مسؤولى ملت هم تلافى و مسؤولیتش را یعنى اعمال مسؤولیت یا قدرتش را در رأى دوم به خرج مى‏دهد. اگر رئیس جمهور به دردخورى نبود در نوبت دوم به آن رأى نمى‏دهد.
میرحسین موسوى- حاج آقا من پیشنهاد براى رأى‏گیرى دارم اگر موافق هستید. من مى‏گویم این را دو قسمت بکنیم. یکى این قسمت که تا مسؤول است، بعد براى حذف «نحوه رسیدگى به تخلف از مسؤولیت را قانون معین مى‏کند» جداگانه رأى بگیریم.
منشى (یزدى)- ى عنى این مصوبه را نه به قید حذف تا اینجا رأى مى‏گیریم بعد براى جملة بعدش جداگانه رأى مى‏گیریم. لطف کنید و یکبار بخوانید.
Majlis:2 Volume:2 Sessions:15-28 Page:983
میرحسین موسوى (مخبر کمیسیون)- «رئیس جمهور در حدود اختیارات و وظایفى که به موجب قانون اساسى و یا قوانین عادى به عهده دارد در برابر ملت و رهبر و مجلس شوراى اسلامى مسؤول است».
منشى (یزدى)- آقایانى که با این پیشنهاد موافق هستند دستشان را بلند کنند. (اکثر رأى دادند) تصویب شد. خوب قسمت دوم حذف آن جملة آخر اصل است. در اصل سابق این جمله بوده «نحوة رسیدگى به تخلف از این مسؤولیت را قانون معین مى‏کند» کمیسیون این را حذف کرده. حالا اصل حذف را در حقیقت به عنوان پیشنهاد کمیسیون به رأى مى‏گذاریم. دیگر بحث هم رویش نمى‏کنیم تا حدودى بحث شد.
نایب رئیس (سید على خامنه‏اى)- من فقط یک جمله اضافه کنم. ببینید این توضیحى که آقاى خوئینى‏ها دادند کافى بود یعنى اشکالش همان است که ایشان فرمودند. من عرض مى‏کنم اگر ما این را حذف هم بکنیم باز قانون مى‏تواند نحوه رسیدگى را معین بکند.
محمد مؤمن- آن وقت شوراى نگهبان مى‏گوید خلاف قانون اساسى است چون براى رهبر مى‏خواهد وظیفه تعیین کند.
نایب رئیس (سید على خامنه‏اى)- نه، نه براى رهبر نمى‏کند براى رهبر نمى‏تواند قانون بگذارد، براى چگونگى اداى مسؤولیت ملت مى‏تواند قانون بگذارد.
خزعلى- مسؤولیت در برابر ملت را قانون معین مى‏کند.
منشى (یزدى)- این پیشنهاد جدید مى‏شود که بگوییم «نحوه رسیدگى یا حدود مسؤولیت در برابر ملت را قانون معین مى‏کند». این پیشنهاد جدید است و الان قابل طرح نیست‏
جنتى- نه این همین است.
منشى (یزدى)- آقاى جنتى اجازه بفرمایید ما به آیین‏نامه اگر بخواهیم عمل بکنیم دو تا مسأله است یکى حذف این است که کار کمیسیون است، یکى اضافه کردن یک جمله است که پیشنهاد جناب آقاى خزعلى است. که بگوییم حدود مسؤولیت رئیس‏جمهور را در برابر ملت قانون معین مى‏کند. این اگر بخواهد باشد باید تا امضاء باشد تا بیاید و طرح بشود.
جنتى- این همین است.
منشى (یزدى)- همین نیست این دوتاست. آن یک عبارت است و این یک عبارت دیگرى است. اجازه بفرمایید مباحثه که نمى‏خواهیم بکنیم مى‏خواهیم به آیین‏نامه عمل کنیم. اینجا مى‏گوید «نحوة رسیدگى به تخلف از این مسوولیت را قانون معین مى‏کند.» ندارد «در بابر ملت». خصوص ملت را ندارد. اعم است.
مؤمن- «در برابر ملت مسؤول است. نحوة رسیدگى ...
منشى (یزدى)- این جمله ذیل اصل جدید مى‏آید.
مؤمن- آن که اصل یکصد و بیست و دوم داشت این طور بود: «نحوه رسیدگى به تخلف از این مسوولیت» این مسؤولیت اضافه بر مسؤولیتى است که در صدر اصل ذکر شده است.
منشى (یزدى)- درست است در آن اصل مطلب همان است که مى‏فرمایید.
مؤمن- ى عنى مسؤولیت در برابر مردم اگر مى‏خواهد آن باشد باید بگویید مسؤولیت در برابر مردم. این پیشنهاد جدید نیست، همان است.
Majlis:2 Volume:2 Sessions:15-28 Page:984
منشى (یزدى)- ى عنى باید عبارت را عوض کنیم.
مؤمن- چرا باید عوض کنید؟ به خاطر این‏که شما یک کلمة رهبر و مجلس شوراى اسلامى اضافه کردید. پس پیشنهاد نیست، این مطلب آقایان پیشنهاد است یعنى اگر بخواهیم بگوییم که حتى براى رهبر بخواهد باید مجلس تعیین بکند، حتى براى مجلس بخواهد باید مجلس تعیین بکند این پیشنهاد جدیدى است.
منشى (یزدى)- بسیار خوب، یک پیشنهاد الان این است که کمیسیون دارد یعنى حذف این جمله، یک پیشنهاد آقایان دارند که گفته بشود. «نحوة رسیدگى به تخلف از این مسؤولیت در برابر ملت را قانون معین مى‏کند» آقایانى که با پیشنهاد کمیسیون یعنى حذف این جمله موافق هستند دستشان را بلند کنند. (اکثر رأى دادند) تصویب شد. اصل بعدى را قرائت بفرمایید.
میرحسین موسوى (مخبر کمیسیون)- اصل یکصد و بیست و چهارم حذف شده. اصل یکصد و بیست و چهارم این است که «رئیس جمهور فردى را براى نخست وزیرى نامزد مى‏کند و پس از کسب رأى تمایل از مجلس شوراى ملى حکم نخست وزیرى براى او صادر مى‏نماید» فکر مى‏کنم قضیه روشن است.
نایب رئیس (سید على خامنه‏اى)- رأى بگیرید.
منشى- حذف اصل یکصد و بیست و چهارم به رأى گذاشته مى‏شود موافقین دستشان را بلند کنند (اکثر دست بلند کردند) با چهارده رأى تصویب شد.
نایب رئیس (سید على خامنه‏اى)- معذرت مى‏خواهم، چون فرمودید با چهارده رأى تصویب شد این را هم بفرمایید که در جلسه فقط نوزده نفر هستیم. تصور نشود که از بیست و پنج نفر مثلا 11 نفر رأى ندادند.
منشى- اصل بعدى را بخوانید.
میرحسین موسوى (مخبر کمیسیون)- اصل یکصد و بیست و ششم فعلى این است که «تصویب‏نامه‏ها و آیین‏نامه‏هاى دولت پس از تصویب هیأت وزیران به اطلاع رئیس جمهور مى‏رسد و در صورتى که آنها را بر خلاف قوانین بیابد با ذکر دلیل براى تجدید نظر به هیأت وزیران مى‏فرستد». اصلى که پیشنهاد شده این است که «به منظور بررسى تصویب‏نامه‏ها و آیین‏نامه‏هاى دولت از جهت عدم مغایرت آنها با قوانین سازمانى زیر نظر مجلس شوراى اسلامى تشکیل مى‏گردد. تصویب‏نامه‏ها و آیین‏نامه‏هاى دولت پس از تصویب هیأت وزیران به اطلاع این سازمان مى‏رسد و در صورتى که آنها را برخلاف قوانین بیابد با ذکر دلیل براى تجدید نظر به هیأت وزیران مى‏فرستد. ترتیب تشکیل این سازمان و شیوة کار آن را قانون تعیین مى‏کند».
بحث در اینجا بود که خود رئیس جمهور رئیس قوة اجرائى خواهد بود و رئیس دولت و عموماً کسى که رئیس دولت هست مصوبات دولت به شدت متأثر از نظر او هست در هماهنگى‏ها و جمع‏بندى‏ها و رأى قوى که در دولت دارد. عملا نمى‏شد که دولت و رئیس جمهور خود مسؤول تصویب مصوباتى باشد و خودشان تأیید بکنند که اینها مطابق با قوانین هستند و یک خطرى ما در اینجا داشتیم براى انحراف شدید از قوانینى که مجلس داده و حتى از قانون اساسى براى همین از اول تو این فکر کمیسیون بود که یک مرجعى را پیدا بکند غیر از خود رئیس جمهور
Majlis:2 Volume:2 Sessions:15-28 Page:985
چون در وضعیت فعلى رئیس جمهور رئیس هیأت دولت نبود و موضع بالاترى داشت و مى‏توانست برخورد بکند با مصوباتى که خلاف قوانین است و عملا هم توى این هشت سال به همین ترتیب عمل مى‏شده و میانگین بین 2 تا 3 درصد مصوبات دولت معمولا رد مى‏شده به دلیل مخالفت که یک روند بسیار خوبى بوده که دولت را دائم توجه مى‏داده براى این‏که در راستاى قوانین حرکت بکند. حالا جایى که بعد از بحث زیاد البته و تردیدهاى زیاد کمیسیون گرفت ارجاع این مسأله به یک سازمانى زیر نظر مجلس بود. سازمانى که به طور مستقل به این قضیه بپردازد و احتمالا درآن حقوقدان‏هایى باشند شبیه دیوان محاسبات عمومى و مسأله در آن‏جا طرح بشود. البته این به این معنا نیست کهاین را البته باید قید بکنند، همین الان هم همینجور عمل مى‏کنیم که مصوبات دولت بلافاصله براى اجرا مى‏رود و در عین حال مصوبات براى نهاد ریست جمهورى هم ارسال مى‏شود. اگر تو این مدت ظرف یک ماه، دو ماه، دو روز، پنج روز خلافى دیده شد و برگشت داده شد ما آن را اصلاح مى‏کنیم، برگشت مى‏زنیم اگر یک تغییر و تحولى سالى باشد به یک نوع جبران مى‏کنیم یعنى تأئید ریاست جمهورى یا اعتراض آن به این‏که این مطابقت با قوانین ندارد موجب رکود کارها نمى‏شود، کارها در جریان هست. الان یک مطلبى که نوشته شده شبیه همان چیزى است که در اصل یکصدو بیست و شش فعلى هست. دولت مصوبات خودش را خواهد داشت، اجرا خواهد کرد، کارهایش را پیش خواهد برد منتها مواردى که حالا در یک فاصله‏اى که بعداً ممکن است قانون این را تعیین بکند اگر آن سازمانى که پیشنهاد شده نظر بدهد که اینها خلاف قوانین است و دلایلش را ذکر بکند، دولت مجبور به تجدید نظر است. در قوانین فعلى در مواردى که دولت موافقت نکند موظف است که نظر رئیس جمهور را عمل بکند ولى تفسیر از خود مجلس هم بخواهد چون مرجع نهائى مجلس است که تعیین تگلیف مى‏کند. من فکر مى‏کنم در خود اصل یکصد و بیست و شش که الان پیشنهاد شده این مسأله پنهان هست. یعنى عملًا در مواردى‏هم که بین این سازمان و دولت بر ذکر دلایلى که فرستاده مخالفتى باشد طبیعتاً داور اصلى همان مجلس است که تصویب کنندة قوانین هست. این توضیح این اصل.
منشى (یزدى)- بسیار خوب، مخالف و موافق مى‏توانند صحبت کنند.
مؤمن- وقت کم داریم باشد براى جلسه بعد.
میرحسین موسوى- این اصل بسیار مهمى است. یعنى مى‏ارزد که کمى وقت گذاشته و فکر بشود.
عمید زنجانى- ى ک نهاد جدیدى تأسیس شده، باید بحث شود.
رئیس (على مشکینى)- جلسه ان شاءالله روز شنبه است.
منشى (محمد یزدى)- تکلیف را مشخص کنید روز شنبه معلوم نیست دستور جلسه داشته باشیم، دستور کافى نیست.
حسن حبیبى- اجازه بفرمایید یک مطلبى است که خدمت آقایان عرض بکنم. عرض مى‏شود که آن‏طور که کمیسیون رهبرى فرمودند شنبه صبح و بعد از ظهر جلسه دارند و ان شاء الله ساعت 6 گزارششان را خواهند داد. در واقع گزارش کمیسیون رهبرى صبح یکشنبه ساعت 8 یا 9 خدمت آقایان توزیع مى‏شود.
Majlis:2 Volume:2 Sessions:15-28 Page:986
منشى (یزدى)- اگر اینجور باشد شنبه بعد از ظهر ما نمى‏توانیم جلسه داشته باشیم‏
حسن حبیبى- موافقت باید بکنید که یکشنبه با 5- 6 ساعت فاصله بتوانیم جلسه داشته باشیم.
رئیس (على مشکینى)- آقا شنبه جلسه عمومى داریم.
منشى (یزدى)- هیأت رئیسه تصمیم گرفتند شنبه جلسه باشد چون دستئر داریم. بعد کمیسیون‏ها خودشان مى‏دانند.
طاهرى خرم‏آبادى- آن وقت باز یکشنبه تعطیل است.
منشى (یزدى)- بحث این است اگر یکشنبه را باید تعطیل کنید. خوب شنبه تعطیل کنید. این را مشخص کنید.
رئیس (على مشکینى)- آقا به قدر کفایت ما بحث داریم‏
منشى (یزدى)- این درست است حاج آقا منتها مى‏گویند بعدش نمى‏رسیم یعنى گزارش بعدى کافى نیست. حاج آقا پس یکشنبه جلسه بگذارید. چون بعضى از آقایان مى‏گویند عملا نتیجه این مى‏شود که مجبور بشویم تعطیل کنیم.
3- پایان جلسه و تاریخ تشکیل جلسة آینده‏
رئیس (على مشکینى)- ختم جلسه اعلام مى‏شود. جلسة بعدى روز یکشنبه خواهد بود.
 (جلسه رأس ساعت 30/ 19 پایان یافت)
رئیس شوراى بازگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:987
 جلسه بیست و ششم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و شانزده دقیقه یکشنبه چهارم تیرماه 1368 هجرى شمسى برابر با 21 ذیقعده الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید.
2- بیانات آقاى رئیس (آیت الله مشکینى) پیرامون سفر آقاى هاشمى رفسنجانى به اتحاد جماهیر شوروى.
3- دنباله رسیدگى به گزارش شور دوم کمیسیون دوم در خصوص تمرکز مدیریت در قوه مجریه و تصویب چند اصل.
4- پایان جلسه و تاریخ تشکیل جلسه آینده.
Majlis:2 Volume:2 Sessions:15-28 Page:988
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور 19 نفر جلسه رسمى است. دستور جلسه را اعلام بفرمایید.
منشى (حبیبى)- بسم الله الرحمن الرحیم. دستور بیست و ششمین جلسه عمومى شوراى بازنگرى قانون اساسى، بعد از ظهر یکشنبه چهارم تیرماه 1368 مطابق با 21 ذیقعده 1409.
1- دنباله رسیدگى به گزارش شور دوم کمیسیون دوم در خصوص تمرکز مدیریت در قوه مجریه.
2- گزارش شور دوم کمیسیون اول در خصوص رهبر و خبرگان رهبرى.
رئیس- با اجازه برادرها و جناب آقاى نورى امروز مى‏خواهیم از جناب آقاى آیت الله خزعلى استدعا کنیم که ایشان قرآن بخوانند و ما را مستفیض بفرمایند.
 (آیت الله خزعلى چند آیه از سوره الانفال را به قرار ذیل تلاوت فرمودند)
اعوذ بالله من الشیطان الرجیم- بسم‏الله الرحمن الرحیم‏
یَا أَیُّهَا الَّذِینَ آمَنُوا اسْتَجِیبُوا لِلَّهِ وَلِلرَّسُولِ إِذَا دَعَاکُمْ لِمَا یُحْیِیکُمْ وَاعْلَمُوا أَنَّ اللَّهَ یَحُولُ بَیْنَ الْمَرْءِ وَقَلْبِهِ وَأَنَّهُ إِلَیْهِ تُحْشَرُونَ* وَاتَّقُوا فِتْنَةً لَا تُصِیبَنَّ الَّذِینَ ظَلَمُوا مِنْکُمْ خَاصَّةً وَاعْلَمُوا أَنَّ اللَّهَ شَدِیدُ الْعِقَابِ* وَاذْکُرُوا إِذْ أَنْتُمْ قَلِیلٌ مُسْتَضْعَفُونَ فِی الْأَرْضِ تَخَافُونَ أَنْ یَتَخَطَّفَکُمُ النَّاسُ فَآوَاکُمْ وَأَیَّدَکُمْ بِنَصْرِهِ وَرَزَقَکُمْ مِنَ الطَّیِّبَاتِ لَعَلَّکُمْ تَشْکُرُونَ* یَا أَیُّهَا الَّذِینَ آمَنُوا لَا تَخُونُوا اللَّهَ وَالرَّسُولَ وَتَخُونُوا أَمَانَاتِکُمْ وَأَنْتُمْ تَعْلَمُونَ* وَاعْلَمُوا أَنَّمَا أَمْوَالُکُمْ وَأَوْلَادُکُمْ فِتْنَةٌ وَأَنَّ اللَّهَ عِنْدَهُ أَجْرٌ عَظِیمٌ* یَا أَیُّهَا الَّذِینَ آمَنُوا إِنْ تَتَّقُوا اللَّهَ یَجْعَلْ لَکُمْ فُرْقَانًا وَیُکَفِّرْ عَنْکُمْ سَیِّئَاتِکُمْ وَیَغْفِرْ لَکُمْ وَاللَّهُ ذُو الْفَضْلِ الْعَظِیمِ‏
 «آیه 24 تا 29 سوره انفال»
 (صدق الله العلى العظیم- آقایان صلوات فرستادند)
2- بیانات آقاى رئیس (آیت الله مشکینى) پیرامون سفر آقاى هاشمى رفسنجانى به اتحاد جماهیر شوروى‏
رئیس- خدمت آقایان عرض کنم این مسافرت برادر عزیزمان ان شاء الله مبارک بوده و مبارک خواهد بود و به سلامت و سالماً برگشتن جناب رئیس محترم مجلس و یارانش را هم خدا را شکر مى‏کنیم و هم تبریک عرض مى‏کنیم. در این سفر جهاتى هست که انسان تعجب مى‏کند از لطف پروردگار. اولا وقت این سفر است. در کشورهاى دیگر اگر یک حوادثى واقع بشود، بر طبق آنچه که مى‏بینیم و مى‏شنویم سران کشور، رده‏هاى بالاى کشور، مسافرت نمى‏کنند در آن وقت، و اگر چنان‏چه در مسافرتى هم باشند، در جایى هم باشند، سفر را نیمه کاره مى‏گذارند و برمى‏گردند. در کشور ما حادثه‏اى بس عظیم و بى سابقه‏اى واقع شد که در عین حوادث از رده‏هاى بالاى کشور ما مسافرت مى‏کنند، با کمال اطمینان و این معنا کاشف است از این‏که بحمدالله کشور ما از جهات مختلفى تثبیت شده و امنیتش برقرار شده و خداى تبارک و تعالى لطفش شامل حال کشور ما شده که از هیچ جهت خوفى، ناامنى از داخل و خارج ما نداریم و خدا را بر این نعمت شکر گزاریم.
Majlis:2 Volume:2 Sessions:15-28 Page:989
دین‏زدایى مى‏کند، اسلام‏زدایى مى‏کند، آن هم با چه طرز عجیبى و فضیحى. یک کشور این جورى و در برابر کشور میهمان کشورى است که مدت‏هاست کشور اسلامى است و پس از انقلاب‏شان هم یک قدم از اسلام هم بالاتر، کشور ایمانى، از ایمان یک قدم هم بالاتر، کشور تقوائى و بالاتر کشور عرفانى. در اوج اسلام و توحید و این‏ها قرار گرفته برخورد این دو تا کشور با هم مسأله عجیبى است که این کاشف است از این‏که آن کشورهاى کفر در آن ضد توحیدى‏شان به بن‏بست رسیده‏اند بحمد الله. توجهى پیدا کرده‏اند که آن نحوه که راه مى‏رفتند، باطل بوده و غلط بوده و از این ور هم کشور ما معلوم مى‏شود که بحمد الله در یک مرحله بالایى از استقلال قرار گرفته و به رسمیت شناخته شده و یک قدرتى در مقابل قدرت‏هاى جهان قرار گرفته که یک چنین برخوردى میان این دو کشور واقع شده است.
امیدوارم که خداوند تبارک و تعالى توفیق بدهد و اسلام بیش از این رشد کند و به کمال برسد و از این عجیب‏تر این‏که یک صله رحمى هم ما مى‏بینیم در این‏جا انجام گرفته. در روایات صله رحم هست ولى مختص نیست به ارحام انسان، صله رحم هست، حتى مؤمن با مؤمن، برادر دینى هم صله رحم دارد، فقط این نیست که برادر سببى یا مثلا نسبى و امثال این‏ها (ارحام سببى و نسبى) صلة رحم داشته باشد. در روایات از ائمه علیهم السلام هست که صله ما هم هست و بالاترین صلة رحم وصل با ماست. پس مسلمین با هم‏دیگر صلة رحم دارند و آن وقت رفتن این تیپ مسلمین در میان مسلمین کشور شوروى و این ملاقات خاصى که در تلویزیون هم ما دیدیم اجمالًا که واقعا چه قلبى باشد که متأثر نشود از این دیدن. این مسلمین آنجا هفتاد سال بود زندانى بودند و حالا تقریبا یک فضاى بازى براى خودشان مى‏بینند، آن هم نه فضاى کامل. از سلول‏ها به حیاط زندان تقریبا بیرون آمده‏اند و رفتن این تیپ مسلم خالص براى دیدن آنها و این دیدن یکى از مهم‏ترین صلة رحم‏ها است که سبب سرور قریب هفتاد میلیون تقریبا یا شصت میلیون مسلمان است. خدا هم در این سفر یک چنین توفیقى عنایت فرموده است.
و از این گذشته یک نکته دیگرى هم سبب خوشحالى ما شد و آن این‏که خدا توفیق داد، نعمت غیر مترقبه‏اى بود پس از رحلت امام امت‏مان اعلى الله مقامه الشریف موفق شدیم به زودى رهبرى را جاى او انتخاب کنیم و این رهبر بحمد الله جا افتاده است تا این‏که در اندک زمانى در میان مسلمین شوروى، آن جورى که ما دیدیم هى بگویند، از رهبر ما یاد کنند و شعار به نفع او بدهند. این خودش یک نعمتى است خدا به ما اظهار لطف کرده است که پیاده شد این قضیه حتى در میان کشورهاى دیگر به زودى و این را ما به فال نیک مى‏گیریم که ان شاء الله رهبریت ما قوى خواهد شد و جهان اسلام را همه را خواهد گرفت.
در خاتمه جمله‏اى دیگر هم عرض مى‏کنم و آن این است که در این مسافرت البته با کشور شوروى مطالبى در بین بوده و امضاهایى در بین بوده و روابط سیاسى و اقتصادى و حتى فرهنگى و تبادل استاد و دانشجو هم در بین بوده. این‏جا من چیزى به ذهنم مى‏آید که ان شاء الله امیدواریم که بعد از این، این نکته را توجه داشته باشیم که، البته غواص که وارد دریا مى‏شود، لؤلؤ و مرجان و امثال این‏ها در دریا زیاد است، منتها باید این‏ها ببینند که غواصى هم خطرهایى دارد. امیدوارم ان شاء الله این سفر به نفع کامل کشور ایران قرار بگیرد و از این ناحیه هیچ خطرى از طرف هیچ ابرقدرتى به ما متوجه نشود. ما این سفر را به همه تبریک عرض‏
Majlis:2 Volume:2 Sessions:15-28 Page:990
مى‏کنیم و به ملت‏مان هم تبریک عرض مى‏کنیم و امیدواریم که خداى تبارک و تعالى به اسلام قدرت بیشترى عنایت بفرماید و السلام علیکم و رحمة الله.
آیت الله خامنه‏اى- طیب الله انفاسکم.
هاشمى رفسنجانى- طیب الله.
3- دنباله رسیدگى به گزارش شور دوم کمیسیون دوم در خصوص تمرکز مدیریت در قوه مجریه و تصویب چند اصل‏
رئیس- آقا دستور جلسه را بفرمایید.
منشى (یزدى)- بحث منتهى شد در گزارش کمیسیون سوم به کمیسیون دوم و اصل یکصد و بیست و ششم، مخبر کمیسیون توضیح فرمودند، حالا نوبت مخالفان و موافقان است که من به عنوان مخالف ثبت‏نام کرده‏ام، اگر مخالف دیگرى هست بفرمایند و گر نه من شروع کنم.
نایب رئیس (هاشمى)- خودتان بفرمایید.
محمد یزدى- ملاحظه مى‏فرمایید که حاصل این اصل این است که در تصویب‏نامه‏ها و آیین‏نامه‏هاى دولت براى این‏که بررسى بشود که آیا این آیین‏نامه یا این تصویب‏نامه با قوانین مغایرت دارد یا ندارد، ارجاع شده به یک سازمانى که در مجلس تشکیل مى‏شود این سازمان و خصوصیاتش را به عهده قانون گذاشته‏اند که قانون وضعیت این سازمان را مشخص کند. در اصل قانون اساسى فعلى به عهده رئیس جمهور گذاشته شده بود، به دلیل این‏که رئیس جمهور جداى از قوه مجریه بود و در حقیقت تنظیم‏کننده روابط بود، در یک مرحله‏اى که از رهبرى پایین‏تر و بعد از رهبرى بالاترین شخص بود، یک نوع اشرافى بر هر 3 قوه داشت. مراقبت از این‏که آیا تصویب‏نامه‏هاى دولت یا آئین نامه‏هاى دولت با قوانین تطبیق مى‏کند یا نه به عهده رئیس جمهور گذاشته شده بود.
الان در طرح فعلى چون رئیس جمهور جزء قوه مجریه است و رئیس قوه مجریه است، طبیعى است که آن حالت را نمى‏تواند داشته باشد چون خودش جزء قوه مجریه است نمى‏شود گفت آیین‏نامه‏اى که مربوط به اجراء قانون هست و یا تصویب‏نامه‏هاى دولت که مربوط به اجراء هست بدهند به رئیس جمهور. پس دلیل گرفتنش از رئیس جمهور خیلى روشن است. اما این‏که داده بشود به یک سازمانى جداى از مجلس و تشکیل یافته مثلًا از عده‏اى که مجلس نحوه تشکیل و حدود وظایف و خصوصیاتش را بعد مى‏خواهد در قانون معین بکند، من با این مخالف هستم به این دلیل.
عرض مى‏کنم آیین نامه معمولًا مقصود ضوابطى است که در نحوه اجراى قانون تنظیم مى‏شود که قانون را چگونه باید تنظیم کرد؟ تصویب‏نامه‏ها معمولًا در ارتباط با وظایفى است که به عهده دولت گذاشته مى‏شود، دولت در راه اجراى وظایف خودش مصوباتى دارد، این مصوبات و تصویب‏نامه‏ها به هر حال در ارتباط با اجراى یک قانون خواهد بود. بنابراین چه آیین‏نامه چه تصویب‏نامه با یک تفاوتى مرتبط با یک قانون مى‏شود.
آن کسى که مى‏خواهد ببیند آیا این آیین‏نامه و تصویب‏نامه مطابق قانون هست یا نیست منظور این است که وسیع‏تر از قانون یا کمتر از قانون است؟ به عبارت دیگر چنان چه در جاى دیگر هم قانون اساسى تصحیح کرده، آیین‏نامه باید مطابق قانون باشد، زیادتر یا کمتر نباشد.
Majlis:2 Volume:2 Sessions:15-28 Page:991
تصویب‏نامه هم همین جور، قاعدتاً خارج از وظایف محوله نباشد یا دون وظایف محوله نباشد.
بنابراین تناسب ایجاب مى‏کند که این کنترل و نظارت به عهده آن کسانى باشد که با آن قانون سر و کار دارند و مناسب‏ترین جا مجلس است و چون مناسب‏ترین جا مجلس است، مناسب‏ترین جاى مجلس هم آن کمیسیونى است که بررسى آن قانون به آن کمیسیون داده شده. بنابراین من به نظرم مى‏رسد که بهترین راه این است که براى کنترل آیین نامه‏ها و تصویب‏نامه‏ها به عهده آن کمیسیونى که آن قانون را تهیه کرده و مرجع بوده و بعد آمده مجلس تصویب کرده گذاشته بشود، نه به عهده تصویب مجلس به طور کامل که مثل قانون بیاید مجلس، بلکه به آن کمیسیون مربوط داده بشود و او نظرش را بدهد و نظر او هم معتبرى باشد. چرا؟ براى این‏که یک سازمانى وقتى تشکیل مى‏شود جدى از مجلس یعنى جداى از نمایندگان و متعلق به مجلس، مثلا شبیه دیوان محاسبات، شبیه ادارت حقوقى که وابسته به مجلس است. لابد شما باید یک اداره‏اى تشکیل بدهید که مسائل حقوقى را بداند، قوانین را کاملًا بداند، آیین‏نامه‏ها را بداند. بعد یک آیین‏نامه‏اى را که دولت تصویب کرده بدهید به آن اداره بگویید این را بررسى کن که آیا با آن قانون مى‏خواند یا نمى‏خواند؟ ولى اگر بدهید به همان نمایندگانى که همان قانون را تصویب کرده‏اند، و مجلس که جمعاً در جریان هست و آن نمایندگان آن کمیسیون دقیق‏تر در جریان هستند تناسب بیشترى دارد تا این‏که یک سازمان جدائى تشکیل بدهیم و یک هزینه جدائى براى مجلس درست بکنیم و یک افراد جدائى را بیاوریم که تازه اینها مى‏بایست با مجموع این قوانین و آیین‏نامه‏ها آشنا باشند. بنابراین من با این قسمت مخالف هستم که سازمان مستقل باشد، بلکه مى‏گویم خود مجلس باشد نه مجموع نمایندگان، بلکه کمیسیون مربوط به آن قانون.
اگر کسى موافق با گزارش کمیسیون است بفرمایند.
عبدالله نورى- بسم‏الله الرحمن الرحیم- من موافقتم به معناى این نیست که با پیشنهاد آقاى یزدى مخالفم. اگر که کسى موافق مطلق است، مى‏خواهید او صحبت کند. اگر نیست من صحبت کنم؟
رئیس (مشکینى)- خیر، جناب‏عالى بفرمایید.
نورى- من فقط تاریخچه این بحث را اشاره مى‏کنم، این چیزى که آمده اینجا، همین طور که جناب آقاى یزدى مطرح فرمودند به جاى رئیس جمهور ما ناچار بودیم، دستگاه دیگرى را بگذاریم. به دلیل این‏که چیزى که اینجا آمده «تصویب‏نامه‏ها و آیین‏نامه‏هاى دولت پس از تصویب هیأت وزیران به اطلاع رئیس جمهور مى‏رسد» چون رئیس جمهور خارج از دولت دیده مى‏شده، گفته شده به اطلاع رئیس جمهور برسد. الان رئیس جمهور که خودش رئیس‏الوزراء هم هست، رئیس دولت هم هست، دیگر این خیلى معنا و مفهوم روشنى پیدا نمى‏کند. مناسب‏ترین دستگاه مجلس بود و پیشنهادهاى متعدد و مختلفى در کمیسیون 2 بررسى شد.
یک پیشنهاد این بود که گفته شود به اطلاع رئیس مجلس مى‏رسد، نحوه اجراى این اصل هم به موجب قانون معین مى‏گردد که یکى از روش‏ها همین است که جناب آقاى یزدى مطرح فرمودند، که بعداً در مجلس همین پیشنهاد داده بشود و گفته شود به کمیسیون‏هاى مربوطه داده بشود.
Majlis:2 Volume:2 Sessions:15-28 Page:992
پیشنهاد دوم این بود که ما بگوییم به اطلاع کمیسیون تصویب‏نامه‏ها و آیین‏نامه‏ها مى‏رسد که بر اساس این اصلًا یک کمیسیون مربوط مثل کمیسیون اصل نود درست کنیم براى این کار. پیشنهادى که جناب آقاى یزدى مطرح مى‏فرمایند این هم مى‏تواند مطرح باشد، مشکلى هم ندارد، فقط مشکل ما این است که الان اینجا باید مرجعى را روشن کنیم که تصویب‏نامه‏ها مى‏خواهد به او داده شود نمى‏توانیم مرجع را باز بگذاریم و بگوییم تصویب‏نامه‏ها و آیین‏نامه‏هاى دولت پس از تصویب هیأت وزیران به اطلاع کمیسیون مربوطه مجلس مى‏رسد. این یعنى یک چیز پا در هوایى که حالا کمیسیون مربوطه مخصوصاً با وضعیتى که گاهى ممکن است یک موضوع، حالا کمیسیون است، درست است اصلى و فرعى دارد، یک مرجع روشن باید داشته باشد حالا یا رئیس مجلس یا سازمان مشخصى یا یک کمیسیون یک جایى که دولت بداند کلیه تصویب‏نامه‏هایش را به آنجا بفرستد. برداشت از عنوان مجلس هم جلسه عمومى مى‏شود و این هم یک شبهه‏اى ایجاد مى‏کرد که کل نمایندگان صاحب حق بشوند و بگویند که نه کل تصویب‏نامه‏ها باید بیاید در آنجا، ناچار به دلیل اینکه این یک بار حقوقى هم داشت به نظر رسید که اگر چند نفر از حقوقدانان این بحث هم نیست که سازمان یعنى یک تشکیلات مثلًا پانصد نفرى یا دویست نفرى، متناسب با این کار چند نفر حقوقدان دیده بشوند که اشراف بر قوانین داشته باشند، اسمش هم گفته بشود سازمان، دفتر، دیوان، هر اسمى مى‏خواهد باشد به این دلیل بود که این شکل گذاشته شد. پس حساسیتى که کمیسیون شماره 2 داشت این بود که این حتما در ارتباط مجلس باشد و چون در ارتباط مجلس بودنش را کلمه مجلس یک حالت عمومى بودن را مى‏گرفت، ناچار باید به یک جاى خاصى داده بشود، حالا آن جاى خاص یا رئیس باید باشد یا کمیسیون باید باشد یا سازمان باید باشد. گفتند خوب است یک تشکیلات حقوقى باشد این کار را بکند.
منشى (یزدى)- بسیار خوب، جناب آقاى هاشمى.
نایب رئیس (هاشمى رفسنجانى)- یک نقطه ضعفى در این اصل دیده مى‏شود و آن این‏که در گذشته چون رئیس جمهور، رئیس قوه مجریه بوده طبعا علاقه‏مند بوده که کارهاى هیأت دولت هم سریع انجام بشود، مشکلى در تصویب آیین‏نامه‏ها پیش نمى‏آمده. در اصل اگر ما یک چنین اقدامى را الان تصویب بکنیم، کارهاى دولت، تصویب‏نامه‏ها حتماً چیزهایى است که نیاز به اجراء دارد، خوب دولت یک نیازهاى فورى دارد که در هیأت دولت تصویب مى‏کند، این را مى‏خواهد اجرا بکند. شما اگر این را بخواهید محول بکنید به جایى مثل آن سازمان، خوب آن سازمان نپذیرد، دوباره برگردد. اولا اینجا پیش‏بینى نکرده‏اید که اگر نپذیرفت چى؟ اگر اینها با هم تفاهم نکردند، چى؟ ما دنبال تمرکزیم، دنبال سرعت عملیم، دوباره مى‏اندازید قضیه را در یک دورى که اصلًا نمى‏دانیم به کجا مى‏رسد؟ من داشتم نگاه مى‏کردم پیدا کردم که شما اینجا رهبر را در وضع جدید، انتظام امور سه قوه را داده‏اید به رهبرى. اگر این طورى است، این کار هم از شؤون رهبرى مى‏شود این سه قوه به هم مربوط است. مجلس قانون گذارنده، دولت آیین‏نامه گذارنده، این یک مسأله‏اى است مرتبط به این دو تا باید منتظم بکند رهبرى کسى را تعیین بکند، این کار را انجام بدهد یا یک شیوه‏اى اینجا فکر بکنیم که شیوه سریعى باشد، به این شکلى که الان اینجا دارید، کار را حل نمى‏کند کار را مشکل‏
Majlis:2 Volume:2 Sessions:15-28 Page:993
خواهد کرد. آدم نمى‏داند که مثلا اگر تصویب‏نامه‏اى گذشت و رفت در آن کمیسیون یا در آن سازمان و آن سازمان مخالفت کرد، برگشت، دوبراه اینها اصلاح کنند، دوباره برود و بیاید، فکر مى‏کنم این شیوه در اینجا حل‏کننده مشکلات کشور نیست.
منشى (یزدى)- اگر اجازه بدهید اصل پیشنهاد مورد بحث را به ترتیب آیین‏نامه بعد مطرح مى‏کنیم، آقاى بیات بفرمایید.
اسدالله بیات- بسم‏الله الرحمن الرحیم. به نظر من یقیناً در ارتباط با شؤون رهبرى نیست و شأن رهبرى هم بالاتر از این است که بیاید، یک آیین‏نامه مصوبى در ارتباط با یک ماده واحده کوچولو که احتمالًا مخالف با بعضى از مقرراتى باشد، بعد بیاید آنجا بنشیند، بررسى بکند و این واقعا جزء شؤون رهبرى نیست و ما در کمیسیون رهبرى هم بحث مى‏کردیم، رهبرى را نباید اسیر و گرفتار کارهاى جزئى این جورى بکنیم، ربطى به او ندارد.
در گذشته هم در عهده ریاست جمهورى بود براى این‏که رئیس جمهور دو حیثیت داشت، در عین این‏که رئیس دستگاه اجرائى بود، اما در عین حال یک حالت مافوق و پدرى داشت. از این جهت بى‏طرفانه مى‏توانست اظهارنظر بکند. در اینجا واقع قضیه این است که قانون را مجلس تصویب کرده، دولت باید اجراء بکند، مصوبه هیأت دولت طبیعى است که رئیس جمهور رئیس دولت است و خودش مجرى است. یعنى مصوبه خود رئیس جمهور و کابینه. در اینجا خواهى نخواهى اگر مخالفت و موافقت هم بشود باید در جائى مطرح بشود که آنجا دقیقاً آشنائى با مسائل روزمره قانونى و اینها داشته باشد، علاوه بر همه اینها، طورى هم باید بشود که جلوى اجرا هم گرفته نشود. اینکه جناب آقاى هاشمى نگرانى دارند درگذشته هم همین طور بود. جناب آقاى خامنه‏اى مى‏توانند لطف بفرمایند و توضیح بدهند، یعنى عنایت بکنند این جمله را چون قبلًا هم در فرمایشات ایشان بود که اساساً اگر رئیس جمهور اظهار نظر مى‏کرد یا مى‏گفت مخالف است، جلوى اجرا گرفته نمى‏شد، کار اجرا مى‏شد، منتها بعداً اگر اظهارنظر مى‏شد این مخالف است بر مى‏گشت اصلاح مى‏کردند. این اصلًا جلوى کار گرفته نمى‏شود، کار متوقف نمى‏شود، کار همین طور به گردشش ادامه مى‏دهد. منتها در این جا اگر عبارت ابهامى داشته باشد، این ابهام باید حل بشود. من به جناب آقاى نورى هم عرض کردم، حاج آقا یزدى مخالفت نکردند، در حقیقت موافقت بوده منتها یک شیوه دیگرى را ارائه کردند، فرمودند که به جاى این‏که ما یک سازمانى به وجود بیاوریم بگوییم مربوط به کمیسیون‏هاى خاص مجلس بشود، من معتقدم مجلس الان اداره حقوقى دارد، اداره قوانین دارد. اصلًا روح مجلس اداره قوانین است، اداره قوانین است که مى‏تواند بگوید، این قانون این است، مفادش این است، مسائلش این است. من معتقدم هیچ نیازى هم نیست ما بگوییم سازمانى به وجود بیاید و این کار را بکند. اصلا بگوییم به طور کلى این آیین‏نامه‏ها به اداره قوانین مجلس ارجاع بشود اظهارنظر بکند و اظهارنظر آنها هم جلوى کار و اجرا را نمى‏گیرد.
الان همه عزیزان دقیقاً مى‏دانند که اینها اجرا مى‏شود، منتها اگر در مواردى هم تذکر داده شد که خلاف است، خواهى نخواهى آنها برمى‏گردند دوباره اصلاح مى‏کنند من حالا پیشنهاد خاص هم آماده ندارم و روى قضیه که باید به یک جایى برگردد که در رابطه با مواد قانون سروکار دارد، ظاهراً حرفى نیست منتها در رابطه با شؤون رهبرى برگردد من‏
Majlis:2 Volume:2 Sessions:15-28 Page:994
معتقدم شأن رهبرى بالاتر از اینهاست و طبیعى هم هست که به رئیس جمهورى هم بر نمى‏گردد. جناب آقاى دکتر حبیبى یک پیشنهادى دارند که برگردد به دستگاه قضائى، من معتقدم که این مسأله به دستگاه قضائى برنمى‏گردد ولو این‏که قبلًا در ذهن ما این بود که به دستگاه قضایى برگردد، اما واقع قضیه این است که این برمى‏گردد به این‏که ببینیم از این قانون چه چیزى فهمیده مى‏شود؟ مفاد این قانون چیست؟ این روحاً ارتباط اساسى با اداره قوانین مجلس دارد. منتها اداره قوانین مجلس باید یک مقدار تقویت بشود. الان هم وجود دارد دو نفر حقوقدان قوى در آنجا باشند اظهارنظر بکنند، مسأله هم حل مى‏شود.
میرحسین موسوى (مخبر کمیسیون دوم)- بسم‏الله الرحمن الرحیم. مخالفین کلًا سر یک مسأله شک نداشتند که این موضوع در دست ریاست جمهورى نباید باشد، دلیلش هم گفته شد. علت این‏که داده شده دست یک سازمانى زیر نظر مجلس، (من ابتدا پاسخ صحبت‏هاى جناب آقاى یزدى را عرض مى‏کنم، بعد صحبت‏هاى جناب آقاى هاشمى را) و به یک کمیسیونى داده نشده این هست که کمیسیون‏ها به طور طبیعى در مجلس متأثر از جو سیاسى مجلسند، این هم طبیعى است و من به عنوان یک چیز بد آن را مطرح نمى‏کنم ما دیده‏ایم که بر اساس افرادى که در کمیسیون‏ها شرکت مى‏کنند، جوى که وجود دارد، متأثر هستند از فضاى آن سیاستى که در مجلس هست، رفتن مصوبات دولت به یک کمیسیونى که به این شدت در بعض گفتگوهاى گوناگون هست و دولت هم به هر حال در رابطه با مجلس یک روابط ویژه‏اى دارد، به مجلس حساس است گاهى یک چیز خوبى دارد با دولت، گاهى یک حالت مخالفى دارد، این مى‏تواند اثر بگذارد در نحوه قضاوت نسبت به مصوبات. مسأله دوم این هست که ما نمى‏توانیم به کمیسیون‏هاى گوناگون بفرستیم، براى این‏که مصوباتى که دولت دارد وجود گوناگونى دارد. فرض کنید مى‏خواهیم آیین‏نامه‏هاى تبصره 9 بودجه را تصویب بکنیم، این به وزارت صنایع برمى‏گردد، به دفاع برمى‏گردد، به برنامه و بودجه برمى‏گردد و نظایر اینها، این به کدام یک از کمیسیون‏ها باید فرستاده بشود که اینها اظهار نظر بکنند؟ این هم یک مشکل دیگرى هست که عملًا ما نمى‏توانیم این کار را بکنیم. بعد مسأله اضافه‏تر بر آن این است که معمولًا کار، کار حقوقى است یعنى آن چیزى که در نهاد ریاست جمهورى صورت گرفته، یعنى خوب یک بخش حقوقى قوى آنجا وجود داشته که قوانین را بررسى مى‏کردند بدون این‏که وارد مسائل سیاسى یا سیاست‏هاى دولت بشوند، صرفاً از دیدگاه حقوقى مسأله را بررسى مى‏کردند و نظر مى‏دادند که این مصوبه مطابق قانون هست یا مخالف است؟ اگر مخالف بود رد مى‏شده و مى‏آمده به دولت، براى همین آن چیزى هم که ما پیش‏بینى مى‏کنیم، طبیعتاً همین ماهیت را باید داشته باشد. جنبه حقوقى باید داشته باشد تا جنبه سیاسى و حتى جنبه کارشناسى.
فرض کنید ما یک چیزى را در دولت تصویب کرده‏ایم کاملا هم جنبه بودجه‏اى داشته اگر بفرستیم به کمیسیون برنامه و بودجه، کمیسیون برنامه و بودجه خودش صاحب سیاست است یعنى با یک نگرش خاصى به مسائل بودجه‏اى و مالى نگاه مى‏کند ما دنبال این قضیه نیستیم که کسى بیاید در کار دولت کارشناسى بکند چون سیاستگذارى را در حدود قانون داده‏ایم به دولت، دنبال این هستیم که یک نفر قضاوت بکند که این چیزى که تصویب شده مطابق قانون هست یا نه؟ اگر باشد، اگر مخالفت با قانون نداشته باشد، باید اجراء بشود.
Majlis:2 Volume:2 Sessions:15-28 Page:995
آن چیزى که آقاى هاشمى فرمودند البته ما این را قبول داریم که قبلًا که در دست ریاست جمهورى بود و ریاست جمهورى ریاست قوه مجریه را داشتند، کارها راحت‏تر با حالت دلسوزى بیشترى برخورد مى‏شد و احتمالًا یک نوع تقابل نسبى بین مجلس و دولت همیشه وجود دارد، این کار را مشکل‏تر مى‏کند ما این را قبول داریم ولى این را هم توجه بکنیم که اجرا اولٌا متوقف نیست همان طور که ما متن را شبیه همان متن اصل 126 قدیمى نوشتیم. در اصل 126 این جورى عمل مى‏شد که دولت یک مصوبه‏اى داشت مى‏رفت دنبال اجرایش همان موقعى که تصویب مى‏شد یک نسخه‏اى هم فرستاده مى‏شد براى ریاست جمهورى. گاهى بود که سریع از ریاست جمهورى جواب مى‏آمد که مطابق قانون نیست ما عوض مى‏کردیم، گاهى وسط اجرا بودیم و اخطار مى‏شد ما به یک نوعى این را جبران مى‏کردیم در خود قانون هم ظاهراً این مسأله آمده که در رابطه با اصل 126 در مواردى هم که دولت قبول نداشت یعنى دلائلى از نهاد ریاست جمهورى اعلام مى‏شد و دولت این را قبول نداشت (که اتفاق نیفتاد، البته چنین وضعیتى ما پیدا نکردیم) دولت این حق را داشت که براى تفسیر به مجلس رجوع بکند متنى که الان نوشته شده و ارائه شده هیچ کدام از این راه‏ها را نمى‏بندد.
فرض کنیم آن سازمان، آن دفتر، آن گروه حقوقى بررسى مى‏کنند با دلائل، مسأله‏اى را به دولت مى‏فرستند دولت این را قبول نمى‏کند جاى قانونگذارى، مجلس است طبیعى است که دولت مى‏تواند بیاید تفسیر بخواهد اگر مسأله مهم باشد یا اصلاح مى‏کند یا تفسیر مى‏خواهد و مسأله حل مى‏شود من فکر مى‏کنم عملًا با دفتر حقوقى که الان مجلس دارد و اگر این کار هم به او ارجاع بشود و یک عده حقوقدان ماهر در آنجا جمع بشوند و این کار را در آنجا انجام بدهند این کار تبدیل به کار نهادى شده منظمى مى‏تواند بشود که خارج از این تشریفات ادارى و اینها گاهى آنها هم مراقب هستند مصوبات دولت در حیطه قانون باشد دولت هم کار خودش را مى‏تواند انجام بدهد. ما راه‏حل‏هاى مختلف را هم بررسى کردیم حقیقتش هم این است که این جزو آن اصولى بود که بیشتر از همه اصول دیگر وقت برد، گفتگوهاى زیادى کردیم همان روز که بحث شد بحث سر این بود که آیا به قوه قضائیه بدهیم، دست یک کمیسیونى بدهیم؟ تمام اینها یک نقایصى داشتند که بهترین چیزى که به ذهن برادران رسید همین بود که یک سازمان مثل دیوان محاسبات عمومى (بى‏سابقه هم نیست) حالا مجلس یک جایى دارد که اینها عملًا بودجه‏اى که دولت صرف مى‏کند اینها بررسى مى‏کنند که آیا در جاى خودش صرف شده، زیاده‏روى نکرده، مطابق قانون بوده، مطابق اصول بوده یا نه؟ ما شبیه آن را براى این تصور مى‏کنیم منتها یک جمع کوچک‏تر از دیوان محاسبات عمومى که یک جمع وسیع‏ترى است اینجا حداکثر 5 نفر، 10 نفر حقوقدان باشند مى‏توانند این کار را صورت بدهند.
منشى (یزدى)- روح پیشنهاد این است که به جاى سازمان به اداره قوانین مجلس بدهد یا به اداره حقوقى.
میرحسین موسوى- به اداره، سازمان، به اداره حقوقى مى‏شود اگر اداره حقوقى تقویت بشود.
نایب رئیس (هاشمى)- اگر نظر آقایان این بوده که اجرا متوقف نمى‏شود باید اینجا تصریح بشود.
Majlis:2 Volume:2 Sessions:15-28 Page:996
میرحسین موسوى- ما هم قبول داریم این را این چون بحث بوده.
نایب رئیس (هاشمى)- چون بحث بوده که اجرا به هرحال متوقف نمى‏شود مگر این‏که ثابت بشود که برخلاف است بعداً ثابت بشود چون اگر آن بشود که خیلى اشکال درست مى‏کند.
میرحسین موسوى- عملًا الان هم این جورى است.
نایب رئیس (هاشمى)- خوب، عملًا کسى مزاحم نبوده چون رئیس جمهور طرف بوده کسى مزاحم نمى‏شده والا مجلس فردا جلویش را مى‏گیرد اولًا قانون عادى مى‏خواهد در قانون عادى این نوشته شده که حق اجرا ندارند اگر بنویسد، چه کسى مى‏تواند بگوید نه؟
میرحسین موسوى- در کمیسیون این تفاهم بود که اجرا متوقف نیست.
نایب رئیس (هاشمى)- خیلى خوب، پس آخر اصل این را اضافه کنید، راى بگیریم قبلًا.
منشى (یزدى)- فعلًا آن که باید راى گرفته بشود همین اصلى است که اینجا پیشنهاد شده.
و مقصود آقایان از سازمان این است که مى‏گویند اداره قوانین نه، سازمان حقوقى یا اداره حقوقى.
نایب رئیس (هاشمى)- نه حالا اصلًا این یک پیشنهاد جدیدى است الان این را آقایان قبول دارند که اجرا متوقف نمى‏شود؟
میرحسین موسوى- امکان تفسیر مجلس به نوع دیگر هست برداشت کمیسیون البته مطابق آن چیزى که الان عمل مى‏شود این هست که این اصل نباید متوقف بکند اجرا را، چون اگر این متوقف بکند این متوقف شدن کل کشور چون دولت قانع نمى‏شود و مى‏خواهد برخورد بکند اگر این ابهام دارد این را روشن بکنید، البته ریاست کمیسیون با جناب آقاى خامنه‏اى است.
نایب رئیس (سید على خامنه‏اى)- ببینید آقاى هاشمى! من در همین اصل هم احساس مى‏کنم که یک چیزى وجود دارد که از آن مى‏شود استفاده کرد که اجرا متوقف به اعلام نظر آن مرکز نیست زیرا که خلاف قانون بودن مانع شمرده شده نه این‏که موافق قانون بودن شرط شمرده شده باشد.
نایب رئیس (هاشمى)- چرا صریح نگوییم چرا؟ منظور این بوده.
نایب رئیس (خامنه‏اى)- البته من مخالف نیستم که صریح گفته بشود، مخالفتى ندارم اما اگر شوراى نگهبان هم یک وقتى بخواهد از این استنباط بکند جز این به نظر من استنباط نخواهد کرد. اگر خلاف قانون دانست آن را برمى‏گرداند اما شرط عمل به تصویب‏نامه این نیست که یک مرکزى تشخیص بدهد که این بر طبق قانون است نه، این وجود ندارد.
نایب رئیس (هاشمى)- حرفى نداریم.
خامنه‏اى- البته صراحتش را ما مخالفتى نداریم گمان نمى‏کنم کمیسیون هم با صراحتش مخالفت داشته باشد.
امامى کاشانى- ولى اگر مجلس یک وقت قانونى بگذارند در صورتى مى‏تواند که این سازمان نظر بدهد شوراى نگهبان رد نخواهد کرد یعنى اگر منع بکند شوراى نگهبان رد نخواهد کرد.
Majlis:2 Volume:2 Sessions:15-28 Page:997
میرحسین موسوى- اگر یک چیز کوچکى اضافه بکنیم این مسأله حل مى‏شود. اجازه مى‏فرمایید؟ شما متن را مشاهده بفرمایید «پس از تصویب هیأت وزیران» ببینید تصویب‏نامه‏ها و آیین‏نامه‏هاى دولتى پس از تصویب هیأت وزیران ضمن ابلاغ براى اجرا به اطلاع این سازمان مى‏رسد این کاملًا این را واضح مى‏کند بعد آن هم خلاف قانون باشد بر مى‏گردد.
نایب رئیس (هاشمى)- پس این را راى بگیریم که از این عبور کنیم.
منشى (دکتر حسین حبیبى)- من مى‏خواهم یک پیشنهادى عرض کنم که یک مقدارى این مسأله را روشن‏تر کند.
منشى (یزدى)- پس باید بعد از این پیشنهاد بیاید. اگر این رد شد یا راى نیاورد، شما پیشنهاد دیگرى مى‏دهید.
نایب رئیس- سازمان را که نمى‏خواهد راى بگیرند «ضمن ابلاغ براى اجرا» را راى بگیریم. این را که منظور کمیسیون بوده این را تمام کنیم کمیسیون مى‏گویند منظور ما این بوده آقایانى که با این موافقند راى بدهند (ضمن ابلاغ، ابلاغ براى اجرا). فقط این‏که اجرا متوقف نمى‏شود (شانزده نفر راى دادند) تصویب شد.
منشى (یزدى)- همان چیزى که روح اصل قبلى هم داشته است.
آذرى قمى- حالا اگر عمل بشود ...
نایب رئیس (هاشمى)- باید برگردند دوباره.
منشى (یزدى)- قانون وقتى ابلاغ شد، اجراء خودش را دارد این‏که آیین‏نامه‏ها مخالف هست یا نیست مثل ... شوراى نگهبان نیست.
نایب رئیس (هاشمى)- خوب حال پیشنهادها قبل از این اصل است آقایانى که پیشنهاد دارند پیشنهادهاى آنها را بررسى مى‏کنیم.
منشى (یزدى)- پیشنهادهاى چاپ شده بحث شد. در کمیسیون مطرح مى‏شود آن چه که الان اینجا مى‏دهند مورد قبول نیست.
میرحسین موسوى- این را اگر مى‏خواهید من یک کمى توضیح بدهم. این سازمان که ما نوشتیم شیوه کارش را و طرز تشکیل آن را مجلس تعیین مى کند مجلس قاعدتاً به سرمایه‏هاى خودش برخواهد گشت الان در مجلس یک عده‏اى حقوقدان وجود دارند که همان دفتر حقوقى و امکاناتى دارند که قوانین را منظم کرده‏اند و دنبال کامپیوترى کردن تمام این مسائل هستند. الان خود این جلسه شوراى بازنگرى را هم آنها دارند تغذیه مى‏کنند عملًا ما این سازمان را که گفتیم اولین چیزى که در مجلس به طور طبیعى مطرح خواهد شد تقویت همان دفتر خواهد بود و تبدیل آن به یک چنین سازمان که فقط قوانین برود آنجا بررسى بشود و برگردد و من اشکالى نمى‏بینم اگر سازمان باشد و مشکلى براى مجلس ایجاد نمى‏کند و با توجه به ماهیت کار هم یعنى اگر دقیقاً بررسى بشود این از آن چیزهائى نیست که فرضاً 100 نفر بخواهد اصل آن است که چند نفر حقوقدان مورد اعتماد مجلس یک جا جمع بشوند این قوانین را ببینند و اگر خلاف قوانین و مصوبات دولت نبود یا مخالف بود آن وقت به دولت ابلاغ بکنند و دلیلش را هم ذکر بکنند. الان تعداد دفاتر حقوقى در نهاد ریاست جمهورى و در نخست وزیرى بسیار اندک است و خیلى هم قوى و مرتب‏
Majlis:2 Volume:2 Sessions:15-28 Page:998
کار مى‏کنند مال مجلس هم همین طور است.
منشى (یزدى)- اگر پیشنهادها بحث مى‏شود باید آقاى حبیبى پیشنهادشان را بفرمایند.
نایب رئیس (هاشمى)- بلى، پیشنهادها جلو است، آقاى حبیبى بفرمایید.
حسن ابراهیم حبیبى- بسم الله الرحمن الرحیم. پیشنهاد من این است که به جاى آن که گفته به اطلاع رئیس جمهور باشد، به اطلاع رییس قوه قضائیه من هم در مورد این پیشنهاد توضیح مى‏دهم، هم عرض مى‏کنم که مى‏شود این رئیس قوه قضائیه را اگر که جلسه بپذیرد با عنوان دیگرى عوض کرد.
نکته‏اى که باید به آن عنایت شود این است که قانون اساسى اصول اساسى اداره و ارکان اساسى تشکیلات کشور را باید بیان کند. با همه احترام و ارادتى که به دستگاه‏هاى مختلفى از قبیل اداره تنقیح قوانین، اداره قوانین، اداره حقوقى و اینها هست اینها اصلا شأن قانون اساسى نیست (نه شأن آقایان) که در قانون اساسى بیاید و ما یک تشکیلات و سازمان‏هاى درجه 2 و درجه 3 را در قانون اساسى نباید بیاوریم، بعداً گرفتار مى‏شویم. در نتیجه گفتن این‏که این سازمان به مجلس شوراى اسلامى برود که از آنجا برود اداره قوانین اصلًا درست نیست. ما ببینیم که کدام دستگاه‏ها هستند که قوانین را اجرا مى‏کنند. قوانین را دولت اجرا مى‏کند و دستگاه قضایى کشور، قانونگذار مجلس است.
فرض کنید در قانون بودجه ما یک تبصره‏اى داریم مى‏گویید که فلان ردیف بودجه باید براى کارهاى عمرانى مصرف بشود. مصوبه‏اى دولت مى‏گذارند که از محل این ردیف براى کمک به کارهاى جارى فلان دستگاه این مبلغ داده بشود همه نکاتش رعایت شده یعنى هر دو خارج از قانون محاسبات است. غیر قابل پیش‏بینى است الى آخر. ریاست محترم جمهورى تذکر مى‏دهد (کما این که در گذشته داشته‏ایم) که این خلاف تبصره 6 قانون بودجه است براى اینکه تبصره 6 قانون بودجه گفته است که این ردیف بودجه باید براى امور عمرانى باشد و شما براى امور جارى مصرف کرده‏اید مصوبه اصلاح شود، حالا مصوبه اصلاح مى‏شود یعنى این که این پول را جابجا مى‏کند و مسأله تمام مى‏شود. یعنى آن مقدار تطبیقى که باید بشود از این قبیل است و این تطبیق را هم رئیس قوه قضائیه مى‏تواند انجام بدهد و هم رئیس مجلس.
به نظر مى‏رسد که ما یا باید این را در اختیار رئیس قوه قضائیه بگذاریم همان طور که ریاست محترم جمهورى در 8 سال گذشته یک چند نفرى را دستور فرموده بودند که اینها بنشینند و این کار را سریع برسند و به اطلاع ایشان برساند و ایشان هم به دولت ابلاغ بکنند که آقا اینجا اشکال دارد، رئیس قوه قضائیه هم که در مقامى قرار دارد که با رئیس جمهور مى‏خواهد کار کند، این مجموعه مى‏خواهند با هم کار کنند. او این کار را بکند، نه بیاوریم در مجلس بدهیم دست رئیس مجلس شوراى اسلامى رئیس مجلس شوراى اسلامى است که اختیار داشته باشد 2 نفر، 3 نفر، 5 نفر، هر کسى را که مصلحت مى‏داند این کار را انجام بدهد. نه، باید بدهیم دست کمیسیون‏هاى مختلف مجلس، نه اداره قوانین و نظایر اینها که بیافتیم در گرفتارى‏هاى کارشناسى و نهایتاً کار دولت را فلج بکند. چون این تصمیمات زود باید ابلاغ بشود براى این‏که ممکن است برخى از این مصوبات خلاف قانون باشد، این زود باید به دولت ابلاغ شود که او دیگر از تبعات کار بتواند سر موقع جلوگیرى بکند.
Majlis:2 Volume:2 Sessions:15-28 Page:999
بنابراین با آن نکته‏اى که تصویب شد که مانع اجرا نیست و این‏که این مطلب را بدهیم به یکى از این رؤسا غیر از رئیس جمهور که به هر حال مصالح کشور را در نظر دارند و جلو اجرائیات کشور را نمى‏گیرند، این به مصلحت بیشتر نزدیک است تا این‏که ما این را بدهیم به دست کارشناسانى که ولو اسمش اداره حقوقى یا اداره تنقیح قوانین باشد.
بنابراین پیشنهاد من فعلًا اینجا رئیس قوه قضائیه است اما اگر بشود و آیین‏نامه اجازه بدهد این را مى‏توانید با رئیس مجلس هم عوض بکنید و در هر کدام از این دو تا باشد به نظر نمى‏رسد که با مشکلى روبرو شود.
منشى (یزدى)- آقایانى که مخالف هستند صحبت کنند.
عبدالله نورى- بسم الله الرحمن الرحیم. ارتباط این تصویب‏نامه‏ها با رئیس قوه قضائیه به نظر مى‏رسد ارتباط خیلى بعیدى است. یعنى بحث قضاوت اصلًا اینجا مطرح نیست. بحث یک تشکیلاتى است که اشراف بر قانون داشته باشد یعنى همان دلیلى که مى‏گوید شوراى نگهبان در رابطه با تفسیر قانون اساسى مفسر است همان هم الآن در قوانین ما گفته که در رابطه با تفسیر قوانین عادى مجلس خود مجلس مفسر است و بارها هم شده که نیاز به تفسیر داشته‏اند از خود مجلس تفسیر خواسته‏اند، نمى‏روند سراغ قوه قضائیه بگویند شما تفسیر بکنید این هم در ارتباط با این بحث است. همان طور که برادران مکرر در همین چند دقیقه اشاره فرمودند بحث این است که چه نهادى بیشتر از همه اشراف بر قوانین دارد. من باب مثال بحثى که الآن باز اشاره شد ما در قانون بودجه مى‏نویسیم و خوب، این تبصره‏هاى بودجه کجا دارد بحث مى‏شود و کى بیشتر اشراف دارد؟ حالا ما بیاییم بگوییم رئیس قوه قضائیه دقیقا باید اشراف بر قانون بودجه داشته باشد و بعداً یک نهادى هم به وجود بیاورد براى این‏که خوب تبصره‏هاى بودجه را بفهمد بعداً برود با کمیسیون‏هاى مجلس، همان طور که جناب آقاى یزدى هم اشاره فرمودند تماس بگیرد که آیا منظورتان از این کلمات چه بوده. شاید دلیل زیادى نداشته باشد و من فکر مى‏کنم به همین دلیل هم هست که جناب آقاى حبیبى مى‏فرمایند اگر این نشد رئیس مجلس یا دسته‏هاى دیگر یعنى شاید ...
دکتر حسن حبیبى- البته دیوان عدالت همه این تصویب‏نامه‏ها را بعداً مى‏بینند.
منشى (یزدى)- خوب، اگر کسى موافق است مى‏تواند صحبت کند. در مخالفت هنوز وقت هست آقاى امامى شما صحبت مى‏فرمایید.
امامى کاشانى- اشکال اول این، این است که دادگسترى مرجع تظلمات است. اصلًا ماهیت دستگاه قضایى با ماهیت قانونگذارى و آیین‏نامه نویسى اصلًاٌ دو تا است. شاید هم مثلًا جناب آقاى نورى همین مطلب را مى‏خواستند که مى‏گفتند بعید است. همین طور که در قانون اساسى آمده است دادگسترى مرجع تظلمات است این یک اشکال.
اشکال دوم همین بود که اخیراً خود آقاى دکتر حبیبى به آن اشاره کردند دیوان عدالت ادارى طبق اصل 173 مى‏تواند آیین‏نامه‏ها و تصویب‏نامه‏هایى را که خلاف قانون است ابطال کند آن وقت ما چه کار مى‏خواهیم بکنیم؟ مى‏خواهیم از یک طرف بگوییم رییس قوه قضائیه تأییدش بکند، بعد دیوان عدالت ادارى که از طرف رئیس قوه قضائیه منصوب است ابطالش کند؟ ما یک عدم تناسبى در این مى‏بینیم که صدر تأیید کند، ذیل بیاید ابطال کند؟
Majlis:2 Volume:2 Sessions:15-28 Page:1000
حالا اگر بر خلافش بود ممکن بود درست بشود بگوییم مثل این‏که دادگاه‏هاى دعاوى و دیوان عالى کشور و اینها این است که اصلًا این با مطلب نمى‏خواند، همان حرفى که کمیسیون تصویب کرده یک چیزى نظیر اداره قوانین قوت پیدا کند و من این را هم عرض کنم که نمایندگان نباید عضو آن باشند، اگر بنا شد نماینده باشد با قانون اساسى مغایر شناخته خواهد شد، حالا دلیلش را طبق اصل 85 بعد عرض مى‏کنم.
نایب رئیس (هاشمى)- ى ک تذکرى بدهم چون 5 نفر از آقایان یک پیشنهاد دیگرى را امضا کرده‏اند و گفته‏اند این مرجع وزیر دادگسترى باشد با حرف آقاى دکتر حبیبى از یک جهت مى‏خواند و از یک جهت نمى‏خواند. ایشان مى‏خواهند بشود دستگاه قضایى اینها گفته‏اند وزیر، شما مى‏خواهید این پیشنهادتان را مطرح کنید؟
منشى (یزدى)- البته باید طبق همان روش قبلى که عمل فرمودید همین جا موافقت کنند که همین جا بحث شود چون از نظر آیین‏نامه‏اى باید به کمیسیون بیاید.
میر حسین موسوى- رأى گیرى باید بشود که این بحث همین الآن مطرح بشود یا نه‏
نجفقلى حبیبى- این در کمیسیون تقریبا رد شده است.
محمد دانش‏زاده (مؤمن)- به طور کلى عرض مى‏کنم که اگر بخواهند پیشنهادهاى کمسیون تمرکز مدیریت قوه مجریه پختگى بهترى پیدا کند باید با کمیسیون‏هاى دیگر تفاوت گذاشته بشود چون مثلًا کمیسیون رهبرى آمده تمام اصولش را ارائه داده بعد آقایان نظرات‏شان را داده‏اند اما کمیسیون قوه مجریه تنها چیزى که به عنوان کلیات حساب شد این‏که فقط تمرکز در ریاست جمهورى پیدا بکند روى این حساب اگر بنا است یک مقدارى آیین‏نامه را تغییر بدهید یا یک فسحه‏اى واقعاً باشد که پخته‏تر بشود.
نایب رئیس (هاشمى)- این حرف آقاى مؤمن جدى است. یعنى بسیارى از این تغییراتى که آقایان دادند هیچ سابقه‏اى نداریم همین طور یک دفعه شنیده‏ایم یعنى تازه وارد شده‏ایم که اگر به یک نحوى این جلسه موافقت کند که این چیزها بتواند بیشتر بحث شود من حرفى ندارم.
منشى (یزدى)- بحث را به یک جایى برسانیم.
منشى (دکتر حسن حبیبى)- جناب آقاى هاشمى! آیین‏نامه مى‏گوید اگر اصل جدیدى بود نظیر شور اول منتهى به جاى 100 دقیقه 40 دقیقه صحبت مى‏شود کرد.
منشى (یزدى)- خوب، این اصل جدید نیست. اصلاح اصل قبلى است.
نایب رئیس (هاشمى)- این جدید است.
حسن ابراهیم حببى- مفاهیم جدید است.
منشى (یزدى)- این اصل جدید نیست اصلاح اصل قبلى است. آن اصل که گفته «به رئیس جمهور» اینجا به جاى آن یک سازمانى را معرفى کرده است. همه چیزش حتى عباراتش همان عبارات اصل قبلى است.
نایب رئیس (هاشمى)- خیلى خوب، مطلب کاملًا جدیدى است.
منشى (یزدى)- نه، مطلب جدیدى است مثل جاهایى که نخست‏وزیر را برداشته‏اند یا بالاخره اصلاح اصل است، اصل جدید نیست. برخلاف اصول بعدى که عنوانش را گذاشته‏اند.
Majlis:2 Volume:2 Sessions:15-28 Page:1001
اصل جدید حالا شما بر طبق آیین‏نامه عمل بفرمایید یعنى اول پیشنهاد گزارش کمیسیون اگر رأى نیاورد این پیشنهاد را با پیشنهاد دیگر یا کل پیشنهادها را بدهید کمیسیون براى جلسه آخرى.
نایب رئیس (هاشمى)- حالا پیشنهاد آقاى حبیبى را مى‏خواهیم رأى بگیریم آقاى نخست‏وزیر باید دفاع بکنند چون کسى موافق صحبت نکرد.
منشى (یزدى)- در مخالفت هم هنوز وقت هست من هم مخالف هستم.
نایب رئیس (هاشمى)- مخالف دو نفر صحبت کردند. آقاى نخست‏وزیر دفاع بکنند از کمیسیون.
میرحسین موسوى- کمیسیون را بحث کردم راجع به این پیشنهاد جدید اگر لازم باشد عرایضى دارم.
نایب رئیس (هاشمى)- مطرح نیست هنوز.
میر حسین موسوى- خوب، آن را که دفاع کردم نظریات جناب آقاى یزدى را اشاره کردم بعد نظریات جناب‏عالى را هم اشاره کردم.
نایب رئیس (هاشمى)- نه، باپیشنهاد آقاى حبیبى شما موافقید یا مخالف؟
میرحسین موسوى- من به عنوان نظر شخصى‏ام نه به عنوان مخبر کمیسیون این را مطرح مى‏کنم چون مسأله رئیس قوه قضائیه مطرح شد این را طرح بکنم که عقیده خودم هم هست که رئیس قوه قضائیه آشنایى روز به روز با مسائل اجرایى ندارد و جزو طبیعت کارش هم نیست و علت این‏که ما ذهن‏مان بعد از رئیس جمهور به مجلس رفت این بود که مجلس به طور مرتب کارهاى اجرایى دولت را پى‏گیرى مى‏کند ماهیت کارش به شکلى هست که به کارهاى دولت نزدیک است و حساسیت لازم را نسبت به مصوبات دولت دارد و الآن هم دیده‏ایم یعنى در مواردى که شاید خیلى لازم نبوده مجلس حساسیت نشان داده که فلان مصوبه چطور تصویب شده ما خبر نداشتیم سریع براى ما بفرستید. نماینده‏ها به طور تک تک به دنبال این قضیه بودند در حالى که چنین انگیزه‏اى را ما در قوه قضائیه نمى‏بینیم و آشنایى با این چیزى نیست منتهى آن چیزى که آقاى دکتر حبیبى مطرح مى‏کنند رئییس مجلس ما این را با این طرحى که خودمان پیشنهاد کردیم نزدیک مى‏بینیم، یعنى در کمیسیون مطرح شد کمیسیون یا سازمانى زیر نظر رئیس مجلس یعنى آن چیزى که آقاى دکتر حبیبى مطرح مى‏کنند، رئیس قوه قضائیه یا رئیس مجلس یکى انتخاب بشود. طبیعى است که آن چیزى که بنده از کمیسیون احساس کردم گرایش به سمت رئیس مجلس هست، ولو آن پیشنهاد ما همین چیزى است که الآن مطرح شد که اگر لازم هست رأى گرفته بشود، رد بشود بعد برویم سراغ پیشنهادهاى جدید.
نایب رئیس (هاشمى)- خیلى خوب، پیشنهاد آقاى حبیبى را ...
منشى (یزدى)- من به عنوان موافق اگر اجازه بفرمایید صحبت مى‏کنم (هاشمى بفرمایید) عرض کنم که این اصل جدید نیست بلکه اصل قبلى، و اصلاح شده است.
پیشنهاد ایشان هم پیشنهادى است که در کمیسیون بحث شده و اینجا قابل بحث است و مقدم است. من به این جهت به عنوان موافق صحبت مى‏کنم که نوع کار معلوم است که یک کار کاملا حقوقى است.
Majlis:2 Volume:2 Sessions:15-28 Page:1002
فرض این است که قوانینى در مجلس تصویب شده، به دولت داده شده که اجرا بکند. دولت براى اجرا آیین‏نامه‏اى تهیه کرده معنى تهیه آیین‏نامه این است که در شعاع آن قانون نحوه کار را ریز کرده که بدهد به دست اجرا که به این کیفیت اجرا بشود. حالا در اینجا یک مسأله‏اى پیش مى‏آید که امکان دارد تهیه‏کنندگان این آیین‏نامه در موقعى که خواستند ریز بکنند از دایره قانون پا فراتر گذاشتند یا پا فروتر گذاشتند، یک جایى را قانون اساسى پیش‏بینى کرده که بیاید کنترل بکند که نه پا فراتر گذاشته شده باشد نه فروتر. ما در دوره اول مجلس این نمونه را داشتیم که من یادم هست در کمیسیون قضایى در یکى از قوانین بود که آیین‏نامه‏اى تهیه شده بود و اختلاف نظر بین مجریان بود و آمدند در کمیسیون به قضاوت کمیسیون گذاشتند، و حتى راجع به مفهوم یک لغت بحث شد و وقتى مفهوم لغت توضیح داده شده کم کم همان آقایان هم قبول کردند که بلى مسأله این است و مفهوم لغت وسیع‏تر از مفهومى است که در قانون بوده و آیین‏نامه مفهومش وسیع‏تر است، باید تطبیق داده بشود. پس ماهیت کار این است چنان چه در تصویب‏نامه هم حدوداً همین است تصویب‏نامه معنایش این است که دولت براى اجراى وظایفى که به عهده او است یک تصویب‏نامه تنظیم مى‏کند، حالا این تصویب‏نامه از جهت عدم مغایرت با قوانین مربوط یک جایى باید کنترل بشود، آنجایى که باید کنترل بشود طبع این کار، ماهیت این کار که مى‏خواهد کنترل بکند که دو تا قانون با هم روابطشان چگونه است با هم تطبیق مى‏کنند، یا کوچکترند یا بزرگترند؛ معلوم است که این، یک کار حقوقى است. این کار حقوقى را باید حقوقدان بکند. حقوقدان بکند یعنى کسى که با قانون‏گذارى یا تنظیم قانون یا استفاده از قانون یا تا حدودى اجراى قانون سر و کار داشته باشد، لذا ابتدائاً طبع ایجاب مى‏کند که برود سراغ مجلس که مجلس معمولًا خود قانون را گذاشته است، رویش بحث کرده، در موقع تنظیمش اصلًا مخالفت‏ها و موافقت‏هاى مفصلى چه در کمیسیون و چه در مجلس آمده است. بلى آن نکته‏اى که جناب آقاى موسوى توضیح فرمودند یک نکته قابل توجه هست که اگر در مجلس گرایش‏هاى سیاسى یا اختلاف‏ها یا اضافه بکنیم بر مسأله گرایش‏هاى سیاسى تغییر نمایندگان در هر 4 سال یک بار و تنوعاتى که در کمسیون‏ها پیش مى‏آید و اوایل دوره‏ها امکان دارد آن تسلط کامل را نداشته باشند ولى اگر در مجلس یک سازمان واحدى باشد، مى‏تواند این کار را داشته باشد. بعد اگر زیر نظر رییس مجلس برود، رئیس مجلس اعم است از مجلس و ادارات مجلس چون ریاست مجلس معنایش این نیست که فقط پارلمان. ریاست مجلس اعم است و شامل کل اداراتى که مربوط به مجلس هست مى‏شود، لذا وقتى این کار را دادیم به ریاست مجلس، ریاست مجلس مى‏تواند بدهد به آن کسى که شناخت حقوقى و قانون را دارد، طبعاً مى‏آید یا اداره حقوقى‏اش یا اداره قوانینش یا یک جایى که بالاخره حتى ممکن است ترکیبى درست بکند از نمایندگان و اداره. رئیس مجلس مى‏تواند این کار را بکند. بنابراین اگر به رئیس مجلس واگذار بکنیم شاید مناسب‏تر باشد تا کلمه سازمان، که از آن اشکالى هم که توضیح دادند خلاص شده باشیم بنابراین من با تغییرش به رئیس مجلس موافقم.
امامى کاشانى- از این مطلب که یک سازمانى زیر نظر رئیس مجلس تشکیل بشود، یعنى استنباطتان این است که نماینده باشند در سازمان؟
نایب رئیس (هاشمى)- نه، اصلًا اینجا سازمانى نیست، پیشنهاد آقاى حبیبى این است:
Majlis:2 Volume:2 Sessions:15-28 Page:1003
تصویب‏نامه‏ها و آیین‏نامه‏هاى دولت پس از تصویب هیأت وزیران ضمن ابلاغ براى اجرا (ایشان گفته بودند به اطلاع رئیس قوه قضائیه، حالا پیشنهاد بعدى این مى‏شود) به اطلاع رئیس مجلس مى‏رسد و در صورتى که آنها را بر خلاف قوانین بیابد با ذکر دلیل براى تجدید نظر به هیأت وزیران مى‏فرستد.
دیگر سازمان و اینها ایشان ندارد. حالا آن بحث سازمان و اینها را ما وقتى که خواستیم براى اصل رأى بگیریم شما مى‏توانید پیشنهاد حذف بدهید، پیشنهاد جدید با 5 تا امضاء بدهید، هر چه دارید خودتان را آماده کنید براى آن موقع.
میرحسین موسوى- آقاى هاشمى یک تغییر جزیى باشد.
ممکن است جع نظرات باشد. ببینید توى این چیزى که کمیسیون پیشنهاد کرده سازمانى زیر نظر مجلس پیشنهاد شده ما بگوییم سازمانى زیرنظر رئیس مجلس و از طرف دیگر حق مجلس هم حفظ مى‏شود به خاطر این‏که آخر این اصل پیشنهاد شده ترتیب تشکیل این سازمان و شیوه کار آن را قانون تعیین مى‏کند.
نایب رئیس (هاشمى)- نه ایشان قبول ندارد این را. ایشان مسأله را شخص مى‏داند، شخص رئیس قوه قضائیه یا شخص رئیس مجلس این را باید رأى گیرى کنیم، ما دو تا رأى مى‏گیریم چون الآن هر دو را ایشان پیشنهاد کرده، آقایانى که موافقتند به جاى این سازمانى که در پیشنهاد کمیسیون آمده رئیس قوه قضائیه مرجع باشد رأى بدهند (یک نفر رأى داد) تصویب نشد. خوب حالا آقایانى که موافقتند مرجع تشخیص عدم مغایرت رئیس مجلس باشد رأى بدهند (یازده نفر رأى دادند) رأى نیاورد.
هاشمیان- اداره قوانین مجلس الآن شرایط لازم را ندارد.
نایب رئیس (هاشمى)- خوب، حالا پیشنهاد آقایان مى‏تواند ...
مؤمن- این اصل تغییر، جدید است و من مخالفم، این که باید از دست رئیس جمهور گرفته بشود. چرا؟ این تغییر یک جورى است که نمى‏دانم آدم چطور صحبت کند؟
نایب رئیس (هاشمى)- خوب، حالا پیشنهاد آقایان مى‏تواند ...
مؤمن- روى همین حساب من با اصل تغییر مخالف هستم اگر تغییر را آقایان حتمى بدانند، خوب بنده هم با رئیس مجلس مثلًا موافقتم ولى اگر بنده رأى نمى‏دهم به خاطر این است که خوب چرا تغییر؟ من با اصل تغییر مخالفم و به نظرم مى‏آید که اصل تغییر اگر رأى آورد خوب آن وقت بعد ...
منشى (یزدى)- دلیلى که توضیح دادند براى شما قانع کننده نبود؟ (مؤمن- نه خیر) چون الآن رئیس جمهور جزو قوه مجریه است، آن موقع نبوده الآن جزو آن هست.
مؤمن- نخیر، قانع کننده نیست من اگر اجازه بفرمایید به نظر من اصل جدید است اگر اجازه بفرمایید من به مخالفت اصل تغییر صحبت مى‏کنم.
نایب رئیس (هاشمى)- رئیس جمهور قبلا هم رئیس قوه مجریه بوده مى‏خواهید روى اصل یک قدرى بحث کنیم، مخالف و موافقى بحث کنند از اصل عبور کنیم که گیر این چیزها نیافتیم.
میرحسین موسوى- اجازه بفرمایید من توضیح مختصرى بدهم.
Majlis:2 Volume:2 Sessions:15-28 Page:1004
نایب رئیس (هاشمى)- خیلى خوب آقاى موسوى به عنوان مخبر کمیسیون توضیح مى‏دهند.
میرحسین موسوى- من اعتقاد دارم این اصل جدید نیست، محتوا یکى است ما فقط مرجع را عوض مى‏کنیم به خاطر این که موقعیت مرجع الآن عوض شده، رئیس جمهور قدیم یک موضع بالاتر نسبت به دستگاه اجرایى داشت. الآن در رأس دولت مى‏نشیند. یک چیزى تصویب مى‏شود. بعداً مى‏گوید قانونى هم هست. قوه قضائیه هم دستش نمى‏رسد به خاطر این‏که ما مرجعى را که باید به طور رسمى اعلام کند که مخالف قانون نیست، خود رئیس جمهور گذشتم، و این مسأله زاویه‏اى باز مى‏کند در تفسیر قوانین، در وسع دادن به قوانین، کم کردن قوانین و مى‏تواند براى کشور خطرات زیادى را ایجاد بکند. ما مجبور هستیم یک ناظرى را در رابطه با مصوبات دولت بگذاریم که موضع برتر از دولت داشته باشد و عملًا بتواند در مورد آن چیزى که خود رئیس جمهور تصویب مى‏کند آن نظر بدهد که مطابق قانون هست یا نه. قبلًا هم همین جور بود. قبلا رئیس جمهور رئیس کابینه نبود. یک موقع برتر داشت به همین دلیل تنظیم قوا به عهده او گذاشته شده بود که دفعه قبل به خاطر این موقعیت جدید رئیس جمهور این مسأله از اختیارات او حذف شد و در یک موقعیتى قرار داشت که مى‏توانست نسبت به سایر قوا یک هماهنگى ایجاد بکند. ارتباط آنها را با همدیگر برقرار بکند و عملًا در تصمیمات دولت هم ذى سهم نبود. فرضاً یک بودجه‏اى دست دولت مى‏دادند. یکى از مواردى که ما مشکل پیدا مى‏کردیم یعنى دولت همیشه میل داشت که خیلى راحت عمل بکند و نهاد ریاست جمهورى جلو آن را مى‏گرفت. فرض کنید یک میلیارد تومان در یک ردیفى مى‏گذاشتند که دولت این را هزینه بکند. گرایش دولت به این بود که یک میلیارد تومان را هر جور دلش مى‏خواهد با راحتى بیشترى هزینه بکند. براى همین مصوباتى مى‏گذارند در نهاد ریاست جمهورى مى‏آمد مى‏گفت نه، با فلان تبصره بودجه، با فلان قانون مخالف است. الآن که رئیس جمهور خودش مشکل اجرا پیدا خواهد کرد، درست همان گرایش فعلى وزیر و دولت را پیدا خواهد کرد. گرایشش در زمینه مسائل مالى همین جور خواهد بود. در زمینه مسائل سیاسى همین جور خواهد بود و در حقیقت یک نوع قدرت تفسیر قانون را به ریاست جمهورى و دولت دادن هست ما فکر مى‏کنیم این مسأله خطرناک است. باید یک مرجع دیگرى داشته باشد. این مرجع را باید جستجو کنیم یک جاى طبیعى باشد که در کار نظام و کشور، مشکل ایجاد نکند. بهترین جا را ما خود مجلس مى‏دانیم که این قوانین را تصویب مى‏کند وگرنه حاصل قضیه این خواهد شد که ما بدترین حالت را در نظر بگیریم. یک مصوبه، یک آیین‏نامه‏اى که خلاف قوانین است، خطر براى کشور ایجاد مى‏کند. شما مى‏گویید که دولت این را تصویب بکند، رئیس جمهور هم امضا بکند، به محض این‏که امضاء کرد امضاى او به معنى این باشد که این مطابق با تمام قوانین کشور است و هیچ کس دیگر بر این ناظر نباشد. ما مى‏گوییم این خطرناک است. دلیل این‏که در قدیم این مسأله به ریاست جمهورى داده شده بود این است. الآن هم ما به جاى آن رئیس جمهورى که به آن شکل بود و موضع نسبتاً بالایى نسبت به مصوبات دولت داشت، باید یک نقطه دیگرى پیدا کنیم که این را به آنجا ارجاع دهیم. حال بعضى از برادرها پیشنهاد قوه قضائیه را مى‏دادند که ما مى‏گوییم آشنایى نسبت به مسائل روزمره اجرایى نیست و احتمالًا ما دچار دشوارى خواهیم شد. به همین دلیل مجلس پیشنهاد شد، حالا در داخل مجلس آیا
Majlis:2 Volume:2 Sessions:15-28 Page:1005
کمیسیون باشد، سازمان باشد، زیر نظر ریاست مجلس باشد، بالاخره یکى از اینها را مى‏شود تصویب کرد.
نایب رئیس (هاشمى رفسنجانى)- آقاى مؤمن صحبت کنید.
مؤمن- بسم الله الرحمن الرحیم. عرض کنم که من با کلیات اصل مخالف هستم که تغییر داده بشود. این هم که جناب آقاى موسوى فرمودند این مسأله اصل جدیدى نیست، خوب پیدا است که یک سازمان، آن که فعلًا پیشنهاد شده و در توضیحش همان طور که خودشان مى‏فرمایند به صورت کلى ذکر مى‏کنند، حالا سازمان باشد، رئیس باشد، کمیسیون قضایى باشد، پیدا است که کلیات، مورد نظر آقایان هست و الا آن چه که آقایان ارائه فرمودند این است که یک سازمانى تشکیل بشود، شیوه کارش را هم قانون تعیین بکند، این غیر از این بود که رئیس جمهور بود و شیوه کار نداشت ... با هم تفاوت دارد. در هر حال عرض مى‏کنم بنده که با آن مخالف هستم به دو جهت است؛ یکى این که بنابر قانون اساسى فعلى هم رئیس جمهور، رئیس قوه مجریه است، ریاست قوه مجریه را دارد و رئیس جمهور طبق اصل یکصد و بیست و هفتم هر گاه لازم بداند جلسه هیأت وزیران در حضور او و به ریاست وى تشکیل مى‏شود، با ریاست وى تشکیل مى‏شود، قهراً رئیس است و به حسب ظواهر قانون اساسى حتى حق رأى هم دارد. اگر در همین جلسه‏اى که اصل یکصد و بیست و هفتم مى‏گوید که رئیس جمهور مى‏تواند شرکت بکند و رئیس باشد یک تصویب‏نامه‏اى و یا آیین‏نامه‏اى را دولت تصویب کرد. روال تصویب این است که اکثریت هیأت دولت با رئیس جمهور، این اکثریت یک نظرى را بدهند که بشود آیین نامه یا تصویب‏نامه. خوب در مورد این با این‏که رئیس جمهور هست، در عین حال آن اصل یکصد و بیست و ششم مى‏گوید که این تصویب‏نامه یا آیین‏نامه مطابق قانون هست یا نه با رئیس جمهور هست. یعنى عیناً همین مورد. منتهى شما نخست‏وزیر را چون حذف کردید بیشتر نه، باز هم به صورت الزام، بیشتر رئیس جمهور در جلسات دولت شرکت دارد و الا باز این طور نیست که ملزم هم باشد، به خاطر این‏که آن کارهایى را که قانون اساسى به عهده رئیس جمهور گذاشته که احیاناًاگر جلوتر هم در جلسات شرکت نمى‏کرد به خاطر ابتلا به آن کارها بود آن کارها که از او گرفته نشده است. بنابراین ممکن است رئیس جمهور در جلسه حتماً شرکت بکند و ممکن است شرکت نکند. قبلًا هم مى‏توانسته شرکت بکند. در همین جا هم که شرکت مى‏کند.
این قانون اساسى گفته است که مرجع تشخیص اینکه مطابق قانون است یا نه (مرجع اولى) رئیس جمهور است. حالا بیشتر شرکت مى‏کند. من مى‏خواهم این جهت را عرض کنم مگر واقعاً بنابراین است که رئیس جمهور که رئیس قوه مجریه است و به قول آقایان در برابر مجلس، ملت و رهبر مسئوول است و یا هیأت دولت ما بر خلاف قانون کار بکنند؟ مگر بنا است یک موضع‏گیرى بکنند بر خلاف قوانین و طبق میل خودشان؟ خوب اینها مى‏خواهند قانون را اجرا کنند. رئیس جمهور همان شأن قبلى را که عبارت از این بود که در رأس قوه مجریه است داشته و از یک موضع عالى نسبت به قوه مجریه اشراف دارد، حالا هم دارد. جلوتر رئیس جمهور یک مسأله تشریفاتى بود که فقط تنها نخست‏وزیر و چند وزیر را با توافق نخست‏وزیر به مجلس معرفى مى‏کرد. حالا این کارها را خودش مى‏کند. این اشراف بیشتر و قدرت بیشتر برایش هست. بنابراین هم نیست که در برابر اجراى قوانین قرار بگیرند.
Majlis:2 Volume:2 Sessions:15-28 Page:1006
بنابراین اگر همان طورى که قانون اساسى مى‏گوید این به همین نحو باقى باشد که تصویب‏نامه‏ها و آیین‏نامه هاى دولت حتماً به اطلاع رئیس جمهور برسد، و اگر خودش نباشد به استحضارش برسد، او هم مسؤول اجراى قانون اساسى است، مى‏خواهد قانون را اجرا بکند، قوانین عادى را هم مى‏خواهد اجرا بکند، اگر دید خلاف قانون است خوب آن را رد مى‏کند، چرا ما با نظر این‏که مثلًا رئیس جمهور یا هیأت دولت در برابر قوانین قرار گرفته‏اند به ریاست جمهورى یا دولت نگاه بکنیم؟ بلکه حساب این باشد که خود این رئیس جمهور بیاید، آن وقت این نظر بدوى است. عرض کردم این ناظر اول است که حتى خودش ممکن است در جلسه حضور داشته باشد و با مصوبه هیأت دولت مخالف باشد ولى چون رئیس است، خوب باشد، یک رأى بیشتر ندارد، این یک رأى بیشتر از یک رأى ارزش ندارد، بعد قانون اساسى به او اجازه مى‏دهد که اگر دید خلاف قانون است با ذکر دلیل سراغ هیأت دولت بفرستد، خودش هم احیاناً شرکت بکند تا تغییرش بدهند. این ناظر بدوى و اولى ما مى‏شود و هیچ خرابى و خطرى هم در کشور به وجود نمى‏آید براى این‏که مسأله دیوان عدالت ادارى را قانون اساسى پیش‏بینى کرده، هر کس مى‏تواند هر کدام از آیین‏نامه‏هاى دولت را که مخالف قانون یا مخالف شرع تشخیص مى‏دهد، به دیوان عدالت ادارى شکایت بکند و در هیأت عمومى دیوان عدالت ادارى طبق آن چه که قانون برایش تعیین کرده مطرح بشود و بگوید که این خلاف قانون است و ابطال بشود. بنابراین اولًا به نظر من به اشکالى برنمى‏خورد، اگر به دست رئیس جمهور همان طورى که بوده باشد.
ثانیاً گرفتن این حق از رئیس جمهور خروج از آن تمرکز مدیریتى است که کمیسیون یا شورا دنبال او هست. ما آن چه که موظف هستیم و در حدودش باید بحث بکنیم، مسأله تمرکز مدیریت است. مدیریت متمرکز بشود. متمرکز شدن مدیریت این است که این کارهاى پراکنده که اداره‏اش پراکنده بود در یک نفر جمع بشود. این چه ارتباطى دارد به اینکه ما حتماً باییم از رئیس جمهور مسأله نظارتى را که داشت بگیریم؟ اتفاقاً اگر نظارتش را نگیریم تمرکز مدیریت بهتر است به خاطر این‏که خدشه قضیه را زود حل مى‏کند و معطل این‏که بالاخره به یک مقام دیگرى فرستاده بشود، ولو نفرمایید به صورت نهایى، به صورت نهایى، البته با قیدى که فرمودید درست است ولى همین مسأله تزلزل خودش قضیه را تمام مى‏کند. زود مى‏بیند اگر مخالف قانون است، اعلام مى‏کند که مخالف قانون است، اگر مخالف قانون هم نیست، مى‏گوید مخالف قانون نیست. دیگر به جاى دیگرى نمى‏فرستد که یک هفته، پنج روز، ده روز دیگر اینجا گیر بکند و به صورت تزلزل و با دلهره مثلًا منتظر باشد، که از آنجا چه پاسخى خواهد آمد. اینجا خودش قضیه را حل مى‏کند لذا با تمرکز مدیریت از رئیس جمهور گرفتنش مخالف است و وجهى هم ندارد که از رئیس جمهور بگیریم. البته من نسبت به خصوصیات کلى عرض کردم والا نسبت به خصوصیات پیشنهاد کمیسیون هم که سازمان باشد آن هم حرف دارم که فعلا صحبت نمى‏کنم. والسلام.
حسن ابراهیم حبیبى- بسم الله الرحمن الرحیم. عرض شود که من با کلیات تغییرى که کمیسیون داده موافق هستم و دلایلم هم این است که اگر بگوییم این اصل به این ترتیب بماند در واقع اگر پیشنهاد حذف بکنیم بهتر است یعنى مصوبات رئیس جمهور را رئیس جمهور
Majlis:2 Volume:2 Sessions:15-28 Page:1007
خودش مجدداً نگاه مى‏کند و اگر اشکالى در آن ندید اجرا مى‏کند و اگر اشکال دید جلویش را مى‏گیرد. من اوایل انقلاب موقعى که در وزارت فرهنگ و آموزش عالى بودم یک معاونى داشتم که رئیس یک سازمانى هم بود. در سازمان یک نامه‏اى را مى‏نوشت به همان معاونتى که خودش بود، آنجا که مى‏آمد مى‏نوشت مگر نمى‏دانید که این مطلب را نمى‏شود انجام داد. براى این‏که پول نداریم. عین واقع است که عرض مى‏کنم. ایشان رئیس سازمان یونسکو بود و معاون فرهنگى بود و این کار را چندین بار کرده بود، یعنى خودش به خودش نامه نوشته بود.
عرض مى‏شود که در قانون اساسى سابق آن اشکالى که مى‏فرمایید وجود دارد، یعنى اگر که بگوییم مگر دولت خداى ناکرده خلاف قانون عمل مى‏کند، حالا آن موقع هم سئوال این بود که چرا به اطلاع رئیس جمهور باید مى‏رساند، مگر خداى ناکرده آقاى نخست وزیر بنا بود که خلاف قانون عمل کند؟ نه کارهاى اجرایى این قدر زیاد هست و آن قدر فشار دارد که عرض کردم ما بودجه عمرانى را با بودجه جارى اشتباه مى‏کنیم، از آن پول مى‏دهیم دو تا پول هم داریم به جاى این‏که از این بدهیم از این یکى مى‏دهیم. این خلاف قانون نیست. یک کسى باید باشد از آن بالاى سر نگاه کند، آن موقعى که رئیس جمهور ریاست هیأت وزیران را داشت و جلسات تشکیل مى‏شد، هیچ گاه پرونده‏هاى اجرایى را اصلًا او تنظیم نمى‏کرد یعنى کلیه امور اجرایى در نخست‏وزیرى انجام مى‏شد، پرونده‏اى آماده، یعنى با اشراف نخست‏وزیر در هیأت دولت مى‏آید. بنابراین حسن و قبح قضیه، سیاه و سفید قضیه به عهده وزیر و نخست‏وزیر بود. رئیس جمهور در جلسه ریاست هیأت وزیران را داشت، حتى در آن جلسه هم رأى مى‏داد و اما در مجموع کار را از ابتدا پخته نکرده بود که نظارت به آن معنا داشته باشد. یک ریاستى بود که در آن جلسه و اظهارنظرى بود در آن جلسه.
در صورتى که در حال حاضر، یعنى در قانون اساسى جدید که ما پیشنهاد داریم همه کارها زیر نظر رئیس جمهور انجام مى‏شود. از اینجا است که آن وقت استدلال شروع مى‏شود. مدعى و قاضى نمى‏تواند یک نفر باشد، یا ما بیاییم بگوییم که اصولًا تصویب‏نامه‏ها و آیین‏نامه‏ها اجرا بشود و فقط بگذاریم به عهده این‏که اگر اشکالى در اجرا پیش آمد و مردم صداى‏شان درآمد به دیوان عدالت رجوع کنند. قانون هم داریم، از تصویب‏نامه‏ها اشکال بگیرند ولى اشکالاتى که در آنجا مى‏گیرند:
1- مى‏گویند خلاف قانون اساسى است (مؤمن و حبیبى- و قانون عادى)
2- مى‏گویند خلاف شرع است. خلاف قانون اساسى و قانون عادى‏اش را از خودش ابطال مى‏کند. خلاف شرعش را به شوراى نگهبان مى‏فرستند، ولى این در موارد محدود و معدودى است که مردم مشکل داشته باشند و با مشکل روبرو شوند. اما در خود دستگاه اجرایى گاه هست، یک قانون با یک قانون دیگر جابجا مى‏شود و اصلًا صداى مردم هم در نمى‏آید. دستگاه اجرایى هم کارش مى‏گذرد، صدایش در نمى‏آید. یک کسى باید باشد که بگوید خلاف قانون نشود. اگر ما این کار را در اختیار رئیس جمهور بگذاریم، خیلى خیلى خوب است، یعنى اجراییات کشور انجام مى‏یابد، ولى خلاف قانون ممکن است زیاد باشد. اما آن طرف قضیه، ما نمى‏باید سازمان‏هاى متعددى را در این قضیه درگیر بکنیم.
عرض من این‏که رئیس مجلس باشد، فکرم این طورى است که رئیس مجلس، رئیس دستگاه قضایى، رئیس قوه مجریه یعنى رئیس جمهور، بالاخره اینها رؤساى قوا هستند که در طى‏
Majlis:2 Volume:2 Sessions:15-28 Page:1008
این سنت 8- 9 ساله با هم کار کرده‏اند. از این به بعد هم ان شاء الله این طور کار خواهند کرد، اینها مى‏توانند غصه اجراییات کلى کشور را بخورند در عین این‏که او به برادرش، رفیقش، دوستش تذکر مى‏دهد، در عین حال هم کار دستش نمى‏دهد. بنابراین اولًا این حتماً باید از دست رئیس جمهور بیرون بیاید، والا مدعى و قاضى یکى مى‏شود. کجا برود؟ به هر حال اگر به مجلس برود و دست رئیس مجلس باشد، شاید که مفیدتر باشد.
منشى (یزدى)- 3 دقیقه براى موافق وقت هست.
هاشمى- ما پیشنهاد را جدید تلقى کردیم، گفتیم بحث بشود که پخته بشود، حالا آقاى امامى هم نظرشان را بگویند.
رئیس- آقاى امامى کاشانى بفرمایید.
امامى کاشانى- علاوه بر این اصلى که جناب آقاى مؤمن خوانده‏اند، من اصل شصت را هم مى‏خوانم که مى‏گوید: اعمال قوه مجریه جز در امورى که در این قانون مستقیماً بر عهده رهبرى گذارده شده از طریق رئیس جمهور، و نخست وزیر و وزرا است. مسأله این‏که رئیس جمهور، رئیس قوه مجریه است، در قانون اساسى موجود ما هست. در همین هم که مى‏خواهد اصلاح بشود همین هم هست. من نمى‏فهمم که این مسأله‏اى که جناب آقاى دکتر حبیبى البته مطلب را بلیغ ادا کردند، ولى فرق بین این دو را براى ما نگذاشتند که آن چیزى که الآن در قانون اساسى هست، مگر غیر از این است که رئیس جمهور، رئیس قوه مجریه است؟ الآن اگر هیأت دولت در حضور رئیس جمهور تشکیل مى‏شود، و رئیس جمهور رییس قوه مجریه است و یکى از اعضاء این هیأت است چطور همین جا باز مى‏گردد پیش رئیس جمهور؟
حسن حبیبى- چرا این قدر براى این تغییر شیون کردید؟ این همه بحث‏ها براى چیست؟
منشى (یزدى)- به هر حال همان مثال کافى بود که دلیلش را روشن کند. بحث دیگرى حالا نیست.
امامى کاشانى- تغییر را کمیسیون داده. ما مخالف تغییر هستیم (حبیبى- پس تمرکز براى چیست)؟ این چه ربطى به تمرکز دارد؟ عنایت بفرمایید. یک چیزى را اگر که ما تصویب مى‏کنیم بعداً هم بتوانیم در محافل قانونى حداقل از آن دفاع کنیم یعنى الآن اگر یک عده‏اى که در مسایل حقوقى تخصصى دارند از ما پرسیدند، گفتند در قانون اساسى موجود رئیس قوه مجریه، رئیس جمهور است؟ در این اصلاح هم رئیس جمهور است. فرقش چیست؟ در اینجا مدیریتش قوى است. تمام کارها در اختیار او است و دیگر یک بخشى در اختیار نخست‏وزیر و یک بخشى در اختیار رئیس جمهور نیست ولى در قانون اساسى موجود این است. اما از این‏که در این جمع آمده امروز رئیس جمهور شرکت کرده و باز فردا هم شرکت مى‏کند و یک رأیى مى‏دهد. در این‏که این میان یک مجموعه‏اى رأى مى‏دهند، 24 نفر وزیر مى‏آیند رأى مى‏دهند که رئیس جمهور در رأس آن هست، بعد این را به رئیس جمهور مى‏فرستند که خود رئیس جمهور در این جمع هست، این چه مانعى دارد که خود این که در این جمع هست بیاید یک هیأتى حقوقى، قوى از نظر قانون زیر نظرش باشد به او بدهد، بگوید همین که در این جمع تصویب شد، شما بازنگرى کن، شما نگاه کن ببین که این مغایر با قانون نباشد. خوب، این هم مى‏گوید مغایر با قانون هست یا نیست.
Majlis:2 Volume:2 Sessions:15-28 Page:1009
این‏که ما بیاییم تغییر بدهیم یک علت روشنى مى‏خواهد. این علت هنوز دست نیامده که ما چرا بیاییم این کار را بکنیم و همین طور که عرض کردم مسأله دیوان عدالت ادارى هم که جناب آقاى دکتر حبیبى مى‏فرمایند، درست است که اگر کسى شکایت کند آنها مى‏آیند لغو مى‏کنند و ابطال مى‏کنند. اگر کسى شکایت نکند قصه باریک و بى‏سر و صدا رد مى‏شود ولى اشکال مطلب این است که تا حالا هم اگر مى‏آمدند شکایت مى‏کردند بعداً هم مى‏آیند شکایت مى‏کنند این بایستى عمل شود چه بسا مى‏آمده دیوان عدالت ادارى را ابطال مى‏کرده، در دستگاه اجرایى مى‏آمده اصلًا اعتنا به آن نمى‏کردند آن وقت که من در دیوان عدالت ادارى بودم، آیین‏نامه‏هایى را ما باطل مى‏کردیم اصلًا هیچ حساب دیوان عدالت ادارى باز نمى‏کردیم. مى‏گفتند بى‏خود این مواد را باطل کردند. اگر واقعاً دیوان عدالت ادارى قوى برخورد کند دستگاه اجرایى هم اگر باطل کرد آن هم قبول بکند به نظر من مشکلى پیش نمى‏آید و از خودش هم به خودش شکایت نشده است چون یکى از افراد مجموعه است و یک رأى در مجموعه دارد.
نایب رئیس (هاشمى رفسنجانى)- ى کى از آقایان موافق صحبت کند.
حسین هاشمیان- بسم الله الرحمن الرحیم. ببینید این مسأله کاملًا به نظر بنده روشن است که رئیس جمهور الآن که رئیس قوه مجریه هست، با سابق بسیار تفاوت دارد. اختیارات رئیس جمهور در استدلال‏هاى قبلى شما هم بود، که مى‏فرمودید رئیس جمهور تشریفاتى است. ما رئیس جمهور تشریفاتى مى‏خواهیم چه بکنیم؟ اگر رییس جمهور تشریفاتى باشد طبیعى است که تخلف آیین‏نامه‏ها از قوانین مى‏تواند به دستش باشد، چون خودش مدعى هست، چون خودش تشریفاتى است، بنابراین علیه دولتى که اختیارات وسیع‏ترى را از خودش دارد مى‏تواند مدعى باشد. اما حالا که یک رئیس جمهور همه چیز در دستش هست، نخست‏وزیر هم حذف شده، بنابراین بسیار طبیعى است و به سادگى ممکن است از روى تخلف آیین نامه از قوانین بگذرد. حداقل این خطر وجود دارد براى این‏که او مى‏خواهد کارهایى که در دستش هست اینها خوب انجام بگیرد. بنابراین مسأله بسیار روشن است که باید از رئیس جمهور جدا شود، اما بیاید به طرف قوه قضائیه. بنده فکر مى‏کنم که درست نیست به طرف قوه قضائیه بیاید رئیس قوه قضائیه چرا؟ براى این‏که این ماهیت قضایى ندارد. در دست قوه قضائیه چیزى مى‏رود که ماهیت قضایى و مدعى، مدعى علیه باشد. بنابراین صرف تشخیص این‏که آیا آیین نامه مخالف قانون هست یا نیست، این یک تشخیص موضعى است. این تشخیص موضوعى چه کسى مناسب‏تر از همه اشخاص حقیقى و حقوقى است، و آن مجلس است که خودش قانون را وضع کرده و خودش هم تحت عنوان یک سازمان آقایان مى‏فرمایند اداره قوانین، اداره قوانین شرایط لازم را با اطلاعى که من از اداره قوانین دارم و مسؤول اداره قوانین هستم، آن شرایط لازم را الآن ندارد. بنابراین همین پیشنهاد و گزارش کمیسیون که سازمانى را در کنار مجلس و زیر نظر مجلس تشکیل مى‏دهد و بعد حدودش هم قانون معین مى‏کند و حقوقدان باشند و چه باشند و چه باشند بسیار طبیعى و بسیار مناسب است که جلو تخلف آیین نامه‏ها را از قوانین بگیرد. والسلام.
Majlis:2 Volume:2 Sessions:15-28 Page:1010
میرحسین موسوى (مخبر کمیسیون)- من این را مطرح بکنم که ظاهراً تصورى از حجم کار در ذهن برادران نیست، ما به طور متوسط در هفته، چهل مصوبه داریم و از این چهل مصوبه من فکر مى‏کنم ده، پانزده، بیست، پنجاه، تاى آن به دیوان عدالت ادارى بیاید و به عنوان یک کارشناس که الان دیگر بنده سهمى در این زمینه ندارم و برادرها باید این را به عنوان یک کارشناس حداقل قبول کنند که اگر مهارى در بالا نباشد و در همة قوانین دولت مى‏تواند یک تغییر جهت نامحسوسى به وجود بیاورد که مجلس و نظام کارش این طرف باشد، به این سمت باشد و آن به سمت دیگرى برود.
من براى شما مثال مى‏آورم: ما قانون اراضى شهرى داریم، یک قانونى دست دولت داده شده، آیین‏نامه‏اش چندین برابر قانونى است که از مجلس گذشته است. خود حاج آقا امامى کاشانى مى‏دانند که در رابطه با مادة 9 آن چه قدر بحث بود. خوب، حالا آن مسأله‏اى بود که شکایتش به دیوان عدالت ادارى مى‏رسید، ولى فرض کنیم که جزو مواردى باشد که همان اهمیت را داشته باشد که کسى به شما شکایت نکند ولى اختیار مادة 9 دست دولت باشد و اختیار وسیع عمل کردن از آن چیزى که تصویب شده بازهم دست دولت باشد و کسى هم نباشد که نظارت بکند. رئیس جمهور جدا از دولت نباشد که بیاید قضاوت بکند. مجلس نباشد که بگوید اینجا خلاف رفته، در خود مصرف کردن حدود 500- 600 میلیارد تومان، بلکه اگر تمام شرکت‏ها و سازمان‏ها که بعضى‏هایشان به مصوبات دولت نیاز دارند، حدود 800 میلیارد تومان پول کشور در جابجا کردنش هیچ نوع دقتى نشود، من خدمت برادرها عرض بکنم که من دیروز از آقاى مهاجرانى (معاون نخست‏وزیر) گفتم آمار بگیرد، ما از مجموع مصوباتى که داشتیم درصدش برمى‏گردد با این‏که من دولت را شدیداً مقید به قانون مى‏دانم و خودم هم مى‏دانم و یقین دارم براى خودم و حجت است که نمى‏خواهم از قانون فراتر بروم. بین 5/ 2 تا 3 درصد مصوبات برمى‏گشت که ما اصلاح مى‏کردیم. یک روزى من فکر مى‏کردم زیاد است به این دلیل گفتیم یک رقم طبیعى و خوبى، اگر مهار نهاد ریاست جمهورى نبود بنده اینجا خدمت برادرها شهادت بدهم که به خاطر مشکلات کشور و در این اول انقلاب با این جوى که همه مراقب همدیگر هستند، همه چشم هستند، تخلفات دولت از این 5/ 2 درصد به 10- 15 درصد مى‏توانست افزایش پیدا کند، خیلى طبیعى به خاطر این‏که ما مشکل داریم.
بودجه‏اى آمده فرضاً باید به سیستان و بلوچستان برود، مشکل پیدا مى‏کند، آذربایجان ما یواشکى مى‏توانیم اینجا سوق بدهیم. به خاطر این‏که مسأله روزمره‏مان را حل بکنیم. به نظر مى‏آید، درست هم هست، ولى در کلان و در مجموع قضیه به نفع کشور این تمام نمى‏شود، به نفع ما هست که مصوباتى که دولت مى‏گذارند دقیقاً زیر ذره‏بین باشد که هیچ نوع انحرافى پیش نیاید. مسایل فقط مالى نیستند. جنبه سیاسى دارند، مثل اراضى شهرى بعضاً مربوط به داراى‏هاى مردم مى‏شوند. سیاست‏هاى گوناگون مى‏شوند. به ذهنم مى‏آید که ما نباید از این مسأله فرار بکنیم که وقتى ما به رئیس جمهورى قدرت مى‏دهیم یک اصولى را در این جا کمیسیون پیشنهاد کرده که یقیناً برادرها توجه کرده‏اند و خواهیم هم رسید که قدرت رئیس جمهور را براى حل مشکلات خیلى سریع مى‏کند، همان شوراها و کمیسیون‏هایى که گذاشته شده و ما با آن‏
Majlis:2 Volume:2 Sessions:15-28 Page:1011
اصول جدید، سه، چهار تا اصل گذاشتیم که قدرت رئیس جمهور را به شدت بالا مى‏برد. ولى شما اگر یک حالت کنترل روى دولت و رئیس جمهور و مصوبات نگذارید طبیعتاً، آن اصول هم بى‏خود است، یعنى بى‏معنا است. ما باید آنها را خذف بکنیم. به خاطر این‏که واقعاً آنها خطرناک مى‏شوند، یعنى فردا اگر تمام مصوبات هم باشد، آن اختیارات وسیع هم باشد، کسى هم نباشد که دانه، دانه این مصوبات را ببیند و نظر بدهد و به همین دلیل به ذهنم مى‏آید که این مسأله را ما بپذیریم که حتماً به یک مرجعى غیر از ریاست جمهورى ... و این دون شأن رئیس جمهور ما نیست، بلکه حافظ سلامت کل نظام هست. ما اختیارات رئیس جمهورى را به طور وسیع، همین چیزهایى که ارائه داده شده بالابردیم، منتها براى سلامت دولت، براى سلامت نظام، سلامت سیاست‏گذارى‏ها و تقویت کل نظام ما فکر مى‏کنیم که این نظارت لازم باشد. ما پیشنهاد آقاى دکتر حبیبى را براى ریاست مجلس را خوب مى‏دانیم. یعنى اگر آن هم تصویب بشود، از آن هم تصویب بشود از آن استقبال مى‏کنیم.
نایب رئیس (هاشمى رفسنجانى)- واقعاً کافى است یعنى همه حرف‏ها زده شد.
هاشمیان- آقاى موسوى این نظرات شخصى‏شان بود نه نظر کمیسیون.
هاشمى- ایشان نظر شخصى‏شان در مورد رئیس کمیسیون، رئیس مجلس باشد، ایشان نمى‏توانند به عنوان مخبر بگویند.
مهندس میرحسین موسوى- نظر شخصى‏ام، نظر کمیسیون همان سازمان است.
نایب رئیس (هاشمى)- آقاى مؤمن شما پیشنهاد پنج امضایى‏تان را مى‏خواهید مطرح کنید؟
مؤمن- با اصلش مخالف هستیم، به اصل تغییر رأى بگیرید.
آذرى قمى- آقاى هاشمى سؤالى دارم.
نایب رئیس- آقاى آذرى بفرمایید.
آذرى قمى- من عرض مى‏کنم که اگر به رئیس مجلس واگذار بشود، رئیس مجلس بالمباشره انجام مى‏دهد یا به یک عده‏اى واگذار مى‏کند (محمد یزدى- ادارة حقوقى) به ادارة حقوقى واگذار کند، حالا رئیس جمهور هم اگر باشد به کس دیگرى واگذار مى‏کند. یک عدة دیگرى را، یک سازمانى را بالاخره زیر نظر مى‏گیرد این کار را به آنها واگذار مى‏کند. آن وقت در این جهت چه فرقى مى‏کند بین رئیس مجلس و رئیس جمهور؟
منشى (محمد یزدى)- آن در اصل هست و جوابش روشن است.
نایب رئیس (هاشمى رفسنجانى)- تفاوتش این است که آن ذى‏نفع است. رئیس جمهورى اینجا ذى‏نفع است (میرحسین موسوى- مجلس ناظر است)
آذرى قمى- معنایش سوء ظن است ما صرف‏نظر از قضیه سوء ظن‏
نایب رئیس (هاشمى)- شما اگر تفاوت را پرسیدید که ...
آذرى قمى- نه مى‏خواهم عرض کنم، اگر مسأله سوءظن باشد خوب این فرقى نمى‏کند که رئیس مجلس است. اگر مسأله این است که او نمى‏رسد، آن براى کارهاى خودش است، خوب این را به دیگرى واگذار مى‏کند همان طور که رئیس مجلس هم ...
میرحسین موسوى- من یک مثالى از قانون اساسى فنلاند مى‏آورم که رئیس جمهور اگر
Majlis:2 Volume:2 Sessions:15-28 Page:1012
مطلبى را به عنوان یک مصوبه ابلاغ بکند. یک وزیر آن را خلاف قانون بداند امضاء مى‏کند که این نباید اجراء بشود و اجراء نمى‏شود. در حالى که اختیارات دست رئیس جمهور است، یعنى این مسأله سوءظن به رئیس جمهور نیست. نظام براى سلامت خودش 10 تا چشم مى‏گذارد که خداى نکرده خلاف قانون و خلاف شرع عمل نشود. اصلًا به معناى بد و خوب بودن نیست ما مى‏گوییم در مجلس باشد، به خاطر این‏که مجلس ناظر دولت است و دولت خودش نمى‏تواند هم تصویب بکند، هم اجراء کند، هم بگوید درست است.
آذرى قمى- مى‏گوییم رئیس مجلس که شخصاً نظارت نمى‏کند، افراد دیگرى را انتخاب مى‏کند ...
میرحسین موسوى- روى یک سکوى دیگرى و موقعیت دیگرى ایستاده ...
منشى (یزدى)- بلى. دستگاه ناظر، ناظر باید باشد و ناظر غیر از خود منظور الیه است.
نایب رئیس (هاشمى رفسنجانى)- اجازه بدهید. الان ما اصل تغییر را رأى بگیریم، اگر اصل تغییر رأى نیاورد خوب مى‏شود همان چیزى که قبلًا بوده. آن وقت آن که رئیس مجلس باشد، یا سازمان باشد، یا کمیسیون باشد، یا هر چه باشد، بعداً براى آن رأى مى‏گیریم.
میرحسین موسوى- حضرت آقا! به دو سه تا تقسیم رأى بگیرید (هاشمى- به چه؟) یکى این‏که دست رئیس جمهور نباشد براى آن رأى بگیرید.
نایب رئیس (هاشمى رفسنجانى)- فعلًا همین تغییر است دیگر! داریم مى‏گوییم از دست رئیس جمهور در بیاید، بعد آن وقت ببنیم دست چه کسى قرار بگیرد (حبیبى- این کلیات است) بلى، این کلیات است.
موسوى اردبیلى- جناب آقاى هاشمى! نظر کمیسیون براى شما اصل است.
نایب رئیس (هاشمى رفسنجانى)- بلى، کلیات همین را گرفته‏ایم، چون پیشنهادهاى دیگرى داریم آن وقت موردى را مورد به مورد رأى مى‏گیریم پیشنهاد کمیسیون ...
سید هادى خامنه‏اى- آقاى هاشمى اول به پیشنهادهاى غیر از این رأى بگیرید، اگر رأى نیاورد آن وقت همین باشد.
منشى (یزدى)- همین گزارش کمیسیون مطرح است، بحث شده، موافق و مخالف صحبت کرده‏اند و کلیاتش این است که از دست رئیس جمهور گرفته‏اند، درست است دیگر؟
هاشمیان- ببنید شما اگر پیشنهاد مشخصى دارید که از دست رئیس جمهور گرفته بشود یا نشود رأى میتوانیم بگیریم، اگر پیشنها مشخصى ...
نایب رئیس (هاشمى رفسنجانى)- آقایان مخالفند، مى‏گویند مخالفیم با اینکه گرفته بشود.
هاشمیان- همین را عرض مى‏کنم، شما باید گزارش کمیسیون را رأى بگیرید.
نایب رئیس (هاشمى رفسنجانى)- بسیار خوب، مى‏خواهید گزارش کمیسیون را رأى بگیریم، اگر آقایان مایل هستند اول گزارش کمیسیون را رأى مى‏گیریم ...
منشى (یزدى)- عذر مى‏خواهم، اجازه بفرمایید! آقاى هاشمى، چون قرار شد شما ...
مهدى کروبى- همان چیزى را که جناب‏عالى مى‏گویید بهتر است ...
Majlis:2 Volume:2 Sessions:15-28 Page:1013
نایب رئیس (هاشمى رفسنجانى)- ما کلیات و جزئیات کنیم بهتر است.
منشى (محمد یزدى)- آقاى هاشمى! این شور دوم هست، ولى جنابعالى قرار گذاشتید که به عنوان کلیات بحث بشود. چون این قرار را گذاشتید، پس طبعاً روى این گزارش کمیسیون اصل تغییر را به عنوان کلى مى‏توانید الان رأى بگیرید.
نایب رئیس (هاشمى رفنسجانى)- پس اول ما رأى مى‏گیریم. آقایانى که موافقند که فعلًا از دست رئیس جمهورى بگیریم، بعد حالا به دست چه کسى بدهیم؟ این رأى بعدى‏مان است که وارد جزئیات بشویم. آقایانى که موافقند این حق از رئیس جمهورى گرفته بشود، رأى بدهند (اکثر موافق بودند) این تصویب شد. حالا این‏که تصویب شد، چند احتمال دیگر وجود دارد.
یک پیشنهادى که آقایان دادند (یزدى- نه اول پیشنهاد خود رئیس مجلس را ...) رئیس مجلس را حالا با توجه به این رأى بگیریم. آقایانى که موافقند که در اختیار ...
منشى (محمد یزدى)- رئیس مجلس غیر از خود مجلس است.
هاشمى- بلى غیر از خود مجلس است. شخص رئیس مجلس است. او با مشورت با ادارة قوانین یا ...
منشى- زیر نظر رئیس مجلس ...
نایب رئیس- پیشنهاد 5 نفرى مى‏تواند مطرح بشود.
منشى (یزدى)- الان نمى‏شود مطرح کرد.
هاشمى رفسنجانى- چرا، مى‏شود.
منشى (محمد یزدى)- نه، براى این‏که این پیشنهاد آقاى حبیبى مکتوب است و در کمیسیون بحث شده و آمده است این جا، و الان اصلاح شده است و خود ایشان اصلاح کرده‏اند.
حبیبى- پیشنهاد رئیس مجلس را در کمیسیون هم داده بودیم.
نایب رئیس (هاشمى رفسنجانى)- ایشان رئیس مجلس ننوشته‏اند.
منشى (محمد یزدى)- خود ایشان اصلاح کرده‏اند رئیس مجلس.
نایب رئیس (هاشمى رفسنجانى)- پیشنهاد رئیس مجلس را قبلًا هم بحث کرده‏ایم، حالا رأى مى‏گیریم. آقایانى که موافقند که این در اختیار رئیس مجلس باشد، آن دیگر خودش با مشاورین خودش کارش را انجام مى‏دهد و امضاء و مسؤولیت با او است. آقایانى که موافقند، رأى بدهند (اکثر موافق بودند) تصویب شد.
حسن حبیبى- پس اجازه بدهید من متن را بخوانم (هاشمى- بخوانید) «تصویب‏نامه‏ها و آیین‏نامه‏هاى دولت پس از تصویب هیأت وزیران ضمن ابلاغ براى اجراء به اطلاع رئیس مجلس مى‏رسد، تا در صورتى که آنها را برخلاف قوانین بیابد، با ذکر دلیل براى تجدید نظر به هیأت وزیران بفرستد.»
بیات- و ترتیب آن را قانون معین مى‏کند.
نایب رئیس (هاشمى رفسنجانى)- نه آن دیگر لازم نیست، ترتیبش همین است دیگر. اگر ترتیب بگوییم مى‏افتد در یک وادى که معلوم نیست که چه در مى‏آید.
مؤمن- اگر رئیس جمهور عوض شد ...
منشى (حسین حبیبى)- جناب آقاى هاشمى! فقط رئیس جمهور شد رئیس مجلس و ضمن‏
Majlis:2 Volume:2 Sessions:15-28 Page:1014
ابلاغ را هم جزو مصوبة قبلى‏مان شد.
نایب رئیس (هاشمى رفسنجانى)- پس از این اصل عبور مى‏کنیم. اصل بعد قرائت شود.
میرحسین موسوى (مخبر کمیسیون)- اصل یکصد و بیست و هفتم حذف شده، من اصل یکصد و بیست و هفتم را مى‏خوانم:
 «هرگاه رئیس جمهور لازم بداند جلسة هیأت وزیران در حضور او و به ریاست وى تشکیل مى‏شود.»
الان ما دیگر تصویب کردیم که رئیس دولت خودش ریاست جمهورى است. اگر مى‏خواهید رأى مى‏گیریم، اگر نه مخالف و موافق ...
نایب رئیس (هاشمى)- ى کبار دیگر اصل را بخوانید.
 (به شرح زیر خوانده شد)
 «هرگاه رئیس جمهور لازم بداند جلسة هیأت وزیران در حضور او ...»
نایب رئیس (هاشمى)- بله، این که اصلًا مى‏تواند دیگر و رئیس دولت هم هست.
آقایانى که با حذف این اصل موافقند، رأى بدهند (اکثر رأى دادند) حذف آن تصویب شد.
امامى کاشانى- آقا! گرچه ما از مصوبه کمیسیون گذشتیم اما منظور کمیسیون را این «رئیس‏مجلس» تأمین نمى‏کند.
منشى (یزدى)- آقاى امامى به بحث قبلى نمى‏شود برگشت ...
نایب رئیس (هاشمى)- چرا، به نظر مى‏رسد که کار معقولى شد.
امامى کاشانى- اگر رئیس مجلس هى گفت مغایر نیست، مغایر نیست ...؟
منشى (یزدى)- خیلى خوب، اگر مغایر نیست، خوب مغایر نیست دیگر! چه اشکالى دارد مثل رئیس جمهور که مى‏گفت مغایر نیست، مغایر نیست.
نایب رئیس (هاشمى)- آقاى امامى چنین اتفاقى نخواهد افتاد، چون رئیس مجلس باید در مقابل امضایش جوابگو باشد نمى‏تواند بگوید. طبعاً او براى خودش مشاورینى انتخاب مى‏کند، این‏ها را پیش آنها مى‏فرستد و آنها هم مى‏نویسند و او مى‏نویسد این جور مى‏شود. اصل بعد را بخوانید.
 (به شرح زیر خوانده شد)
اصل یکصدو بیست و هفتم- رئیس جمهور استوارنامة سفیران را به پیشنهاد وزیر امور خارجه تصویب و امضاء مى‏کند و استوارنامة سفیران کشورهاى دیگر را مى‏پذیرد.
میرحسین موسوى (مخبر کمیسیون)- در اصلى که فعلًا وجود دارد رئیس جمهور استوارنامة سفیران را امضاء مى‏کند و استوارنامة سفیران کشورهاى دیگر را مى‏پذیرد.
به نظر مى‏آید که در اصل یکصدو بیست و هشتم فعلى اختیاراتى براى ریاست جمهورى جهت قبول یا رد سفیرها در نظر گرفته نشده، در حالى که سفرا معمولًا نمایندگان نظام به حساب مى‏آیند و معمولًا پیامبر صحبت‏هاى رؤساى کشورها به کشورهاى دیگر هستند و از طرف دیگر موقعیت سفیران در خارج از کشور این هست که خصوصیت هماهنگى بین ارگان‏ها و دستگاه‏هاى‏
Majlis:2 Volume:2 Sessions:15-28 Page:1015
مختلف را بازى مى‏کنند، اگر حالتى بشود که او هم یک مأمورى در عرض سایر مأموران باشد، قدرت هماهنگ کردن سایر دستگاه‏ها را نخواهند داشت. این همان چیزى است که ما الان یک مقدار مشکل در خارج از کشور داریم، على‏رغم بخش‏نامه‏ها و تذکرات متعددى که داریم، فرضاً ما به یک کشورى مثل آلمان یا کشورهاى دیگر ارتباط داریم، معامله داریم، تجارت داریم. ده‏ها، بلکه بعضاً بیش از صد سازمان رجوع مى‏کنند کارهاى متعددى دارند و معمولًا در کشورهاى دیگر سفرا دستگاه‏هاى دیگر را در خارج از کشور هماهنگ مى‏کنند و در جهت سیاست‏هاى خارجى کشور به صورت اهرم به کار مى‏گیرند. سفراى ما از چنین قدرتى برخوردار نیستند، براى همان چیزى که الان پیشنهاد شده مسألة تصویب رئیس جمهور را ما به طور صریح در اینجا گنجانده‏ایم که مشخص بشود که حرف نهایى را رئیس جمهور مى‏زند، در عین حال براى این‏که آن مسأله مدیریتى را هم حل کرده باشیم سفیر باید از وزیر خارجه به عنوان صداى رسمى کشور و دولت، در رابطه با سیاست خارجى باید تبعیت بکند و بخش‏نامه‏هاى او را قبول بکند، براى همین پیشنهاد وزیر خارجه را اینجا ذکر کرده‏ایم.
البته به طور طبیعى اگر این را ذکر هم نمى‏کردیم، وزیر خارجه و ریاست جمهورى در این چیزى که الان ارائه شده «هماهنگى» مجبورند که وزیر خارجه داشته باشد و عمل هم مى‏کند. منتها قید اینجا نقش مدیریتى وزیر خارجه را هم در رابطه با مأمورین خودش تقویت مى‏کند. براى همین است تغییر را ما دادیم و گفتیم که رئیس جمهور استوارنامة سفیران را به پیشنهاد وزیر امور خارجه تصویب و امضاء مى‏کند و استوارنامة سفیران کشورهاى دیگر را مى‏پذیرد.
یک نکتة دیگر را هم من براى دفاع بگویم که این اصل موقعیت سفراى ما را در مقابل مقامات کشورهاى دیگر هم بالاتر مى‏برد، یعنى معلوم مى‏کند که این تصویب رئیس جمهور پشت آن است و دستور رئیس جمهور پشت این مأمور هست و به این ترتیب پذیرش بهترى براى او هست.
منشى (یزدى)- این بحثى ندارد چون فقط یک عبارت اضافه شده است که «به پیشنهاد وزیر امور خارجه» و کلمه تصویب هم اضافه شده، نسبت به این اصلاح اگر مخالف، موافق صحبت مى‏فرمایند مى‏توانند صحبت کنند.
امامى کاشانى- یک سؤالى من از آقاى نخست‏وزیر دارم.
میرحسین موسوى- خواهش مى‏کنم بفرمایید.
امامى کاشانى- سؤال من این است که شما فرمودید که نقش وزیر امور خارجه را هم خیلى تقویت مى‏کند، اینکه تضعیف کرده! براى این‏که قبلًا وزیر خارجه اختیار داشت، الان دیگر اختیارات ندارد و اصلًا وزیر خارجه در دنیا خیلى کم‏رنگ مى‏شود. براى این‏که رئیس جمهور باید تقریباً بفرستد.
میرحسین موسوى- در قدیم حالت ابهام شدیدى داشت یعنى معلوم نبود که آیا این به تصویب دولت مى‏رسد، نحست‏وزیر دست بالا را دارد، وزیر خارجه دست بالا را دارد؟ آن چیزى که از قانون اساسى فعلى مشخص هست نقش رئیس جمهور بسیار نقش پائینى هست، یعنى کسانى که بیرون نگاه مى‏کنند به ذهنشان مى‏آید که گرچه الان این جورى نیست یعنى آقاى ولایتى با آقاى خامنه‏اى در فرستادن سفرا هماهنگى کامل دارند، خوب آقاى خامنه‏اى اگر قبول نکند
Majlis:2 Volume:2 Sessions:15-28 Page:1016
آقاى ولایتى هم معرفى نمى‏کند. ولى به طور طبیعى در دنیا تفسیرى که از این اصل مى‏شد قدرت بالاتر دولت در رابطه با سفیرها بود بدون این‏که معلوم بشود که آیا این نقش را دولت دارد یا وزیر خارجه دارد؟ در رابطه با فرستادن سفرا آقاى ولایتى بر اساس همان مقررات و روابطى که با هم داشتیم بایستى هماهنگى با بنده مى‏کردند.
الان ما داریم در اینجا قید مى‏کنیم که اولًا تصویب رئیس جمهور، براى این‏که موقعیت سفیرمان را بالا ببریم و آن خصوصیاتى که گفتند داشته باشیم. در عین حال این نشان مى‏دهد که رئیس جمهور در اینجا مطلق عمل نمى‏کند، یعنى خودش افراد را انتخاب نمى‏کند، بلکه افراد با پیشنهاد وزیر امور خارجه هست که به تأیید رئیس جمهور مى‏رسد، این هم نقش انتخاب وزیر خارجه را نشان مى‏دهد و نقش مدیریتى‏اش را به اعتقاد ما تصویب مى‏کند.
البته ما براى استاندارها هم پیشنهاد داشتیم، بعضى از برادرها پیشنهاد داشتند که ذکر نشد.
عبدالله نورى- پیشنهاد جناب آقاى موسوى در کمیسیون رأى نیاود و ایشان علناً فرمودند چون من مخبر هستم صحبتش را خودم نمى‏کنم. پیشنهاد در رابطه با این اصل این بود که بشود:
 «استانداران و سفرا بنا به پیشنهاد وزراى مربوطه پس از تأیید و حکم رئیس جمهور، نصب و عزل مى‏گردند. استوارنامة سفیران کشورهاى دیگر را رئیس جمهور مى‏پذیرد.»
منشى (حسن ابراهیم حبیبى)- این بحث جدیدى است، مطلب قبلى را رأى بگیرند، بعد وارد بحث جدید بشویم.
نورى- اصل جدید نیست.
هاشمى رفسنجانى- این پیشنهاد اگر تصویب شد باز اضافه مى‏کنیم.
منشى (یزدى)- براى اصلاح اصل یکصد و بیست و هشتم به متن اصل قبلى یکى کلمه اضافه شده است.
عبدالله نورى- ى ک پیشنهادى بود که به جاى اصل یکصدو بیست و هشتم آن پیشنهاد مطرح بشود.
میرحسین موسوى (مخبر کمیسیون) اگر اجازه بدهید من از این پیشنهاد دفاع مى‏کنم.
عبدالله نورى- ما هم صحبت کنیم.
نایب رئیس (هاشمى)- صحبت کنید، بعد مخالف و موافق صحبت مى‏کنند.
میرحسین موسوى- مى‏خواهید اول براى این رأى بگیرید، براى استانداران هم بعد جدا صحبت مى‏کنیم.
هاشمى رفسنجانى- این پیشنهاد قبل از آن است.
منشى (یزدى)- جناب آقاى هاشمى! خوب است این مسأله را همین‏جا روشن بفرمایید که اصولًا ملاک جدید و اصلاح اصول قبلى چیست؟
مهدى کروبى- این پیشنهاد در کمیسیون رأى نیاورده، بنابراین آقاى موسوى که پیشنهاد دهنده است به عنوان یک عضو کمیسیون باید پیشنهادش مطرح شود و از آن دفاع بکند، البته بنده با پیشنهاد ایشان مخالفم.
Majlis:2 Volume:2 Sessions:15-28 Page:1017
نایب رئیس (هاشمى)- اصل جدید کمیسیون مطرح است، تا به حال هر پیشنهادى را که در اصل‏ها بوده، اینجا مطرح کرده‏ایم و یک مخالف و یک موافق دربارة آن صحبت کرده‏اند، بعد مخبر کمیسیون دفاع مى‏کند و رأى مى‏گیریم.
عبدالله نورى- بنابراین پیشنهاد این است که به جاى اصل یکصدو بیست و هشتم بیاید: «استانداران و سفرا بنا به پیشنهاد وزراى مربوط پس از تأیید و حکم رئیس جمهور نصب و عزل میگردند ... (نجفقلى حبیبى- و تصویب هیأت دولت) خیر، حالا اجازه بفرمایید این‏که حالا نصفش تصویب شده که هست، تصویب هیأت دولت هم ندارد «استوارنامة سفیران کشورهاى دیگر را رئیس جمهورى مى‏پذیرد».
بحثى که در کمیسیون مطرح شد این بود که اگر ما سفیر را در خارج و استاندار را در استان نمایندة وزارتخانة مربوطه مى‏دانیم، اشکال ندارد توسط وزیر مربوطه هم حکم داده بشود ولى اگر نمایندة نظام مى‏دانیم، باید توسط رهبر، یا شخصى که مسؤولیت اجرائى کشور به عهدة او هست، حکم داده بشود. البته این چیزى هم منحصر به ایران بعد از انقلاب نیست، همیشه همین جور بوده. الان وضعیت جدیدى که در قوانین ما آمده این شکل جدید را داده، ما الان در ارتباط با استان‏هاى‏مان. استاندار اگر در عرض مدیران کل است، بلى وزیر کشور حکم او را مى‏دهد. سفیرمان اگر در عرض خانة فرهنگى در خارج است باید وزیر خارجه حکمش را بدهد. ولى اگر سفیر مثل همة سفراى دنیا که نمایندة نظام‏شان هستند در کشور مربوطه‏اى که مى‏روند، یا استاندار به عنوان کسى است که هماهنگ کننده کل قوة مجریه است؛ یعنى ما استاندارمان در استان عبارت است از کسى که رئیس کمیتة برنامه‏ریزى استان به عهدة او است یعنى شأنى که رئیس دولت که رئیس جمهور است در مرکز دارد، مدیران کل را او باید هماهنگ کند، بنابراین حکم او را یک وزیر نمى‏تواند بدهد.
از طرف دیگر ما در بحثى که در رابطه با شوراى امنیت کشور و یا شوراى امنیت ملى داشتیم و داریم خود این موضوع یک موضوعى است که تنها در یک نقطه به نام مرکز کشور ختم نمى‏شود بلکه همین الان شما شوراى امنیت‏تان یا شوراى تأمین‏تان وقتى مى‏خواهد گسترش پیدا کند به استان که مى‏رود استاندار، مسؤول این مى‏شود. باز همین جا الان جزو پیشنهادات هست، در کمیسیون رهبرى هم هست حالا یا شوراى امنیت کشور به عنوان عالى‏ترین مقام امنیت داخلى کشور ریاستش را رئیس جمهور داشته باشد، یا شوراى امنیت ملى کشور باز ریاستش را رئیس جمهور داشته باشد. خوب، ما در رده بعد بگوییم در استان یک چنین چیزى نداریم یا داریم؟ اگر داریم چه کسى نمایندة رئیس جمهور است؟ به طور طبیعى استاندار یک رده‏اى است بالاتر از ردة مدیران کل، هماهنگ‏کننده، رئیس قوة مجریه در استان و رئیس منطقه‏اى ریاست جمهور.
همان طور که رئیس جمهور بر کل جمهورى نظارت و حاکمیت اجرایى دارد وقتى مى‏رویم به منطقه این شخص مى‏شود استاندار!
بنابراین براى اقتدار پیدا کردن آن شخصى که مى‏خواهد در استان کار کند مناسب‏ترین شکل این است که حکمش را رئیس جمهور بدهد. همین طور که در رابطه با سفیر ما عین این وضعیت را داریم. ما سفیرى که در خارج داریم، این اگر بخواهد نماینده وزارت خارجه باشد محدود شده البته من فکر مى‏کنم که شوراى محترم نگهبان هم در گذشته در رابطه با همین‏
Majlis:2 Volume:2 Sessions:15-28 Page:1018
اصل یکصد و بیست و هشتم همین گونه تفسیر فرمودند که امضاء فقط به عنوان «باید امضاء کند» نیست و مى‏تواند امضاء نکند، یعنى او در رابطة با رئیس جمهور الان همان طور که جناب آقاى موسوى هم فرمودند همین وضعیت را داشت. بنابراین در رابطه با سفیر به نظر مى‏رسد که مصلحت کشور و نظام همین جور است که سفیر پیشنهادش با وزیر خارجه باشد و رئیس جمهور تصویب و حکم بدهد براى این‏که این نمایندة نظام باشد. آنجا احساس این آقاى سفیر این باشد که اگر یک نماینده‏اى از ورات معادن و فلزات رفت یا هرچه، این سفیر است که نمایندة تام‏الاختیار رئیس جمهور در خارج است، یا در استان هم به همین شکل، والسلام.
منشى (یزدى)- مخالف و موافق این پیشنهاد را روشن بکنند بعد رأى مى‏گیریم.
نایب رئیس (هاشمى رفسنجانى)- ده دقیقه مى‏توانند صحبت کنند.
منشى (یزدى)- آقاى کروبى بفرمایید.
مهدى کروبى- بسم الله الرحمن الرحیم. ببینید رئیس جمهور، رئیس کل قواى اجرایى هست، حاکم است و ناظر است و کابینه را معرفى مى‏کند، هر وزیرى را، و مسؤولیتى دارد و رئیس جمهور هم کار را هدایت مى‏کند که اینها مسؤولیت‏ها و کارهاى خودشان را در محدودة خودشان انجام بدهند. طبیعى است که این وزرا باید اختیاراتى داشته باشند و موقعیت مناسبى دارا باشند. یکى از راه‏هایش این است که آن پرسنل و آن نیروهایى که در اختیار او است اینها با او و در اختیار او باشند و شنوایى از او داشته باشند. اگر بنا بشود مثلًا استاندار یک استانى با همة استان‏ها حکم را هم از ریاست جمهورى بگیرند، این دیگر در واقع شنوایى از وزیرش ندارد و حکم هم از وزیر نیست، از خود ریاست جمهورى است تحقیقاً در عمل و اجراء به مشکلات برمى‏خوریم و احتمال دارد که ناهماهنگى هم بیشتر به وجود بیاید یا اگر بنا باشد یک سفیرى را رئیس جمهور تصویب کند این یک بحثى است اما اگر بنا باشد حکم هم از ریاست جمهورى باشد ممکن است خیلى حساب روى وزارت خودش و زیر خودش نکند و در عمل به مشکلاتى بربخوریم، بنابراین وزارت‏خانه‏ها تضعیف مى‏شود، وزارتخانه‏هایى که در مقابل مجلس و در مقابل رئیس جمهور مسؤول هستند و باید جوابگو باشند و وزرایى که رأى گرفته‏اند و هر روز هم مى‏شود سؤال از آنها کرد، هم مى‏شود آنها را استیضاح کرد. آن وقت دست و بالش هم بسته مى‏شود و خواه ناخواه همین حرفهایى که عرض مى‏کنم خواهد گفت.
نایب رئیس (هاشمى رفسنجانى)- شما با امضاء هر دو مخالفید یا با این پیشنهاد ...
کروبى- نه، من بیشتر با استاندارها ...
هاشمى رفسنجانى- موافق رد صحبت کند.
منشى (یزدى)- اگر کسى موافق با پیشنهاد آقاى نورى هست صحبت کند.
میرحسین موسوى- استانداران نقشى که الان دارند، علیرغم این‏که معمولًا مصوبة دولت را دارند و سعى مى‏شود تقویت بشوند و بخش‏نامه‏هاى متعددى هم هست که استاندارها یک نقش بالاترى را در استان‏ها داشته باشند الان در جاهایى که نقش استاندار بالاتر از مدیران کل معمول هست، به دلیل قانون نیست. به دلیل بالا بودن شخصیت و یا قدرت مدیریت او است. در صورتى که ما براى توى روال خوب افتادن کشور، این نیاز را داریم که کاملًا محسوس باشد که استاندار یک مقام بالاترى و با یک وظایف وسیع‏ترى نسبت به مدیران کل‏
Majlis:2 Volume:2 Sessions:15-28 Page:1019
عادى است و من مثال بیاورم، جزو چیزهایى که در استان‏ها مرسوم هست جلسات ادارات کل هست که (در شوراى ادارات است) پیش استاندار تشکیل مى‏شود. ما در استان‏ها موارد زیادى داریم که یک مدیر کل با استاندار اختلاف پیدا مى‏کند، در شوراى ادارى نمى‏آید. همین نیامدن او باعث تضعیف استاندار براى کارهایش در استان مى‏شود بدون این‏که هیچ نوع الزامى ما از نظر قانونى داشته باشیم براى آمدن مدیر کل که بیاید در شوراى ادارى، حتماً برادرها دقت کرده‏اند که ما در استان‏ها مسائل گوناگون اقتصادى داریم، مسأله ارزاق داریم، گاه مسأله نان داریم، مسأله امنیتى داریم و اتفاقات گوناگونى مى‏افتد که اگر یک نفر و یک صدا بلندتر از صداهاى دیگر در آنجا نباشد. در مواقع بحران، در مواقع فشار و مسائل. مشکلات آنجا خیلى دیر حل مى‏شود.
فراتر از این، موضوع دیگرى که داریم استاندار در وصل نشدنش به مقام اجرایى اصلى در دستگاه دولتى گاهى باعث مى‏شود که یک سیاست‏گذارى‏هایى بکند و یک قدم‏هایى بردارد که با سیاست‏هاى ملى کشور هماهنگى نداشته باشد. فرضاً یک استاندارى برمى‏دارد (شبیه آن چیزى که الان مى‏بینیم) برنج را ممنوع مى‏کند که از یک استان خارج بشود و به خاطر مسائل منطقه‏اى خودش بدون این‏که هماهنگى بکند با مجموعة دولت. در اینجا ما آثارى که مى‏بینیم آثارش در بالا رفتن قیمت برنج در کلیة سطوح است. ما نمى‏خواهیم بگوییم که بالا رفتن قیمت برنج فقط به این مسأله برمى‏گردد. این یک نمونة کوچکى هست در رابطه با این‏که استاندار وقتى خودش را وصل به رئیس اجرایى نمى‏بیند، یا نخست‏وزیر یا رئیس جمهور به عنوان عضوى از یک ادارة مستقل و وزارتخانة مستقل دست به کارهایى مى‏زند و سیاست‏هایى اتخاذ مى‏کند که معمولًا به نفع کشور نیست.
از طرف دیگر در کشور یک روحیه‏اى هست که (برادرانى که در اجراء باشند احساس مى‏کنند) که وزارتخانه‏ها همه میل به استقلال شدید دارند. این میل به استقلال شدید، در تمام ارکان یک اداره هست، یعنى از جنبة ستادى وزارتخانه در اینجا تا ادارات کل در داخل استان‏ها. معمولٌا اداراتى که در استان‏ها هستند یک گرایش طبیعى به تبع کل وزارتخانه دارند که از سیاست‏گذارى استاندار فرار بکنند، یعنى یک چنین حالتى معمولًا هست و یکى از گله‏هاى مکررى که ما در نخست‏وزیرى داریم گله‏هاى استاندارها هست که فلان وزیر آمد بدون این‏که به ما اطلاع بدهد با مدیر کلش اینجا کارهایش را انجام دادند و برگشت و این باعث تضعیف ما شد، یا فلان مدیرکل اینجا فلان سیاست را به کار بسته، در سطح استان اثر گذاشته بدون این‏که به ما مراجعه کند.
ما در اینجا هیچ نوع قانونى نداریم که این مدیر کل را پاى‏بند بکند که بیاید با استاندارى یک هماهنگى بکند. حداکثر چیزى که الان استانداران دارند این هست که موقعى که مدیر کل میخواهد از استان خارج بشود این رفتنش را از استان به اطلاع استاندار برساند که گاهى نمى‏رساند یا مثل این‏که مبصر کلاس در آنجا باشد! البته همة استانداران ما این جورى نیستند بعضى استاندارها خیلى قوى هستند و یک کمى قاطع، مهار را دارند ولى به طور عملى و به طور قانونى چنین اختیارى را ندارند. این حکم استاندار اگر وصل به رئیس جمهور بشود، استاندار را یک درجه اولًا از مدیران کل بالاتر مى‏آورد یعنى مدیران کل احساس مى‏کنند که‏
Majlis:2 Volume:2 Sessions:15-28 Page:1020
این مدیر کل جزو مدیر کل‏هاى عادى نیست، جزو مأمورین عادى نیست و در یک ردة بالاترى هست و در جلو آنها باید حرکت بکند. قدرت هماهنگى در استان بسیار بالاتر مى‏شود، هماهنگى استان‏ها با مرکز طبیعى‏تر و قوى‏تر انجام مى‏شود، سیاست‏هاى در سطح ملى بهتر انجام مى‏شود. من به یقین مى‏دانم که کار تک‏تک این ادارات هم بهتر انجام مى‏شود، چرا که استاندار درست مثل یک نخست‏وزیر در یک استان و یک رئیس جمهور در استان مى‏رود دنبال این‏که مشکل وزارت بازرگانى را حل بکند، مشکل راه را حل بکند ... چرا، که خودش را مسؤول سایر ادارات مى‏داند. الان در سطح استان‏ها متأسفانه چنین چیزى اصلًا نیست. به همین دلیل بنده اعتقاد دارم که حکم استاندارها را رئیس جمهور بدهد به نفع کشور است.
جنتى- سؤالى من دارم که آیا این را از طریق قانون عادى نمى‏شود حل کرد؟
میرحسین موسوى- وزیر کشور پیشنهاد بدهد مثل سفرا ...
بیات- اینجا جاى اینها نیست که.
محمد یزدى- من در مخالفت صحبت مى‏کنم، عرض کنم که برخلاف آنچه که جناب آقاى موسوى توضیح فرمودند اگر واقعاً ما دنبال این هستیم که یک حکومت فدرال در کشور تشکیل بدهیم یعنى 24 تا حکومت در 24 نقطة کشور تشکیل بدهیم، این درست است که فردى را در یک استان (در هر استانى) بگذاریم و یک قدرت کامل به او بدهیم و تمام مقامات استان را بگوییم موظف هستید با او کار بکنید. الان که معمولًا طبق قانون حکم استانداران را وزیر کشور مى‏نویسد گاهى وقت‏ها کار به جایى مى‏رسد که از خود وزیر کشور هم اطاعت لازم را نمى‏کنند تا چه رسد که استاندار بخواهد از رئیس جمهور حکم بگیرد و یک حکومت مطلق در استان تشکیل بدهد. ما همین الان هم نمونه در کشور داریم که گاهى واقعاً تعبیر مى‏شود که این استان براى خودش درست مثل یک ایالت مستقلى دارد عمل مى‏کند.
بعد مقایسه‏اى که جناب آقاى نورى هم کردند بین استانداران و سفیران، این مقایسه کاملًا به نظر مى‏رسد که قیاس مع‏الفارق باشد. در داخل کشور استاندار نمایندة سیاسى هست که اولین وظیفه‏اش هماهنگ‏کنندة ادارات مختلف، مدیران کل مختلف هست و آنجا کار اجرایى اصولًا ندارد، یعنى آن مسؤول اجراء نیست. مسؤولیت‏هایى که وزارت کشور در سطح کشور دارد، او در استان آن مسؤولیت‏ها را به عهده دارد و هماهنگ مى‏کند، ادارات را با هم مرتبط مى‏کند. طبعاً این قدرت بستگى به وظیفة شخصى خودش دارد. اما در خارج کشور یک سفیر نمایندة کل نظام است یعنى نمایندة قواى سه گانه است، نمایندة همة جهات کشور در آنجا است، نه نمایندة بعضى از مسائلى که از ناحیة یک وزارتخانه آنجا هست. به عبارت دیگر در خارج از کشور ما، مدیران کل ادارات مختلف آنجا نداریم ولى در استانها هر وزارتخانه‏اى مدیر کل دارد، رؤساى ادارات دارد، ادارات مختلف دارد و عمل مى‏کنند و او هماهنگ‏کنندة بین این مدیران و رؤساى ادارات هست. بنابراین، این مقایسه هم قیاس مع‏الفارق هست. به این ترتیب کاملًا بجا است که حکم سفرا را باید رئیس جمهور بدهد تا قدرت لازم را در خارج از کشور داشته باشد، چون نمایندة کل نظام جمهورى اسلامى هست. اما استاندار در داخل استان نمایندة کل نظام نیست، بلکه نمایندة یک وزارتخانه است. به این دلیل من مخالف هستم.
Majlis:2 Volume:2 Sessions:15-28 Page:1021
هاشمى رفسنجانى- موافق بعدى من هستم، من هم حرف آقاى نورى و آقاى نخست‏وزیر را تائید مى‏کنم به این دلیل که این وضعى که الان موجود است، اگر یک نماینده‏اى را وزیر کشور تعیین بکند، یعنى استاندار نمایندة وزیر کشور در آنجا است. معلوم است که در استان خیلى کارها هست که باز هم از استاندار مى‏خواهند ولى آن نماینده‏اش الان نیست.
بیات- اتفاقاً هیأت دولت هم تصویب مى‏کند.
هاشمى رفسنجانى- خیلى خوب حالا این اتفاقاً تأیید مى‏کند که ما باید این‏جا بیاوریم. ما در دولت به خاطر این‏که این مشکل را حل کنیم گفتیم که وزیر کشور و هیأت دولت معرفى کند. هیأت دولت تصویب بکند به خاطر این‏که موضع استاندار قوى بشود. این چسباندیم یک چیزى، صرف تصویب هیأت دولت چیزى را حل نمى‏کند چون از همان نماینده وزیر کشور است. آن به عنوان نمایندة وزیر کشور آنجاست، وزیر بازرگانى مى‏گوید به من چه، وزیر راه مى‏گوید به من چه، شما کار خودت را بکن. شما هم نماینده وزیر هستى و واقعاً استاندار نمایندة نظام است. والا شما در استان هیچ کس را ندارید والى در استان شما ندارید، یعنى هیچ کس در استان الان وجود ندارد، طبق قانون اساسى که از طرف همة نظام حرف بزند. اگر هم مى‏بینید الان یک کارهایى را مى‏کنند با چسباندنى است که تو هیأت دولت درست شده این هم چیزى را حل نمى‏کند خیلى ضعیف حل مى‏کند به نظر مى‏رسد که این کار را بکنیم وزیر کشور پیشنهادش را مى‏دهد و رئیس جمهور هم تصویب مى‏کند وقتى که تصویب کرد حکمش را هم پیشنهاد مى‏دهد حالا حکمش مهم نیست که حالا وزیر کشور بدهد یا چه چیز بدهد ولى آنجا که رفت بتوانند کل مردم به استاندار مراجعه بکنند. الان شما تفاوت‏تان چیست؟ یعنى این‏که مى‏گویید مثلًا مردم در مسائل بازرگانى بروند به استاندار شکایت بکنند، استاندار چه قدرتى دارد که مسائل را حل بکند؟ پس این‏که شما مى‏فرمایید توى قانون عادى مى‏شود حل کنیم این جور مى‏شود، یعنى اگر بنا شد ما هر وزارتخانه را تا آن پایین مستقل بدانیم که هست آن وقت در قانون یک حرکتى ما کرده‏ایم، مشکلمان را هم حل نکرده‏اند. به نظر مى‏رسد پیشنهاد خوبى براى انسجام امور کشور است.
منشى (یزدى)- آقاى نخست‏وزیر که مخبر کمیسیون هستند، دفاع نمى‏کنند و آقاى دکتر حبیبى که به عنوان مخالف اسم نوشته‏اند ولى عضو آن کمیسیون هستند چون رئیس کمیسیون‏شان هم الان نیستند، صحبت بفرمایند.
نجفقلى حبیبى- عرض کنم که این طرح که قبلا مطرح شده محاسنى دارد، محاسن آن هم این است که آقایان اشاره کردند که هماهنگى مى‏کند در خارج از کشور و داخل کشور. در مورد خارج از کشور چون سفیر انصافاً نمایندة کل نظام است و بنابراین هر اندازه به او قدرت بدهیم انسجام را بیشتر مى‏کند و لازم است و به همین دلیل کمیسیون هم این را تصویب کرد. در داخل کشور استاندارها مطرح شد ولى تصویب نشد چون که مشکلاتى داشت. یکى از مهمترین مشکلاتش همین ناهماهنگى‏هایى بود که بین وزارتخانه‏ها ممکن بود ایجاد بکند البته این یک راه حلى دارد، اگر آقایان قبول بکنند ما آن را یک جورى حل بکنیم.
یکى از آن‏ها این بود که با تصویب هیأت دولت یعنى هیأت دولت یکى کسى را به عنوان استاندار تصویب مى‏کند با حکم رئیس جمهور برود که در حقیقت هم نمایندة کل هیأت دولت‏
Majlis:2 Volume:2 Sessions:15-28 Page:1022
است و هماهنگى را ایجاد مى‏کند.
میرحسین موسوى- این خوب است، این خیلى خوب است.
نجفقلى حبیبى- این یک راه حل خیلى روشن و طبیعى است و کمیسیون هم خیلى مخالف نبود منتها آنجا گفتند ما استاندارها را بگذاریم بماند تا بعد.
یک راه دیگرش هم این است که «قانون عادى» که مى‏فرمایید مشکل دارد. یک روش هم بود «استاندار- وزیر» که کشور ما فعلًا این را نپذیرفته که به اصطلاح فدرالى باشد و «استاندار- وزیر» بیابد و استاندار رأى از مجلس هم بگیرد تا بتواند پاسخگو باشد. آن جورى اگر ما بخواهیم عمل بکنیم که فقط وزیر پیشنهاد بدهد، رئیس جمهور حکم بدهد، مطمئن باشید که وزراء در مقابل مجلس مسؤول اعمال مشترک‏شان هستند یا اعمال خودشان هستند (اعمال خاص‏شان) و ایشان تحمیل مى‏کند آنجا، تمام مسؤولیت‏ها دوباره مشکل ایجاد خواهد کرد. من خواهش مى‏کنم که اگر اجازه بدهید با تصویب هیأت دولت را اضافه کنیم با حکم رئیس جمهور هم هماهنگى.
میرحسین موسوى- پیشنهاد آقاى حبیبى خوب است.
مهدى کروبى- ببیند این‏که آقاى حبیبى مى‏فرمایند اصلًا توى کمیسیون به این صورت رأى‏گیرى هم نشد، ببیند همین بود که آقاى مهندس موسوى فرمودند که رئیس جمهور تعیین کند. حکم بدهد اصلًا چون تصویب هیأت دولت که قبلا وجود داشته هیچ بحثى رویش نبوده اصلًا روى این قسمت بحث نشد چرا؟ اجازه بدهید، تصویب هیأت دولت که قبلًا هم بوده الان هم وجود دارد، یعنى هر استاندارى الان باید برود دولت آنجا رأى بدهد این اصلًا بحث نشد پس پیشنهاد جدیدى نیست. صحبت همین بود که اگر دست رئیس جمهور باشد خوب این باز مى‏رسد به همین که همه چیز وصل مى‏شود به یک جا وخودش ...
میرحسین موسوى- از نظر قانونى من یک چیزى بگویم که دولت همیشه ترس داشته که اگر اینجا تصویب نشود ممکن است یک موقعى این بلا هم سر دستگاه اجرایى بیاید. ما همیشه مى‏ترسیدیم که مسأله وظایف استانداردها را به مجلس ببریم بعد به شوراى نگهبان برود، قانون اساسى فعلى ممکن بود همین طور که در رابطه با سفراء شوراى نگهبان گفت که نمى‏تواند دولت نظر بدهد این حق رأى دولت براى استاندارها را از دست دولت بگیرد و درنتیجه با این ترتیب اگر دقت بشود علیرغم این‏که ما مسائل گوناگون در مورد استاندارها داشتیم شرح وظایفى به مجلس نیاوردیم از ترس همین قضیه، در آینده اگر این مسأله تصریح نشود وحل نشود این خطر در کشور موجود است. برادران به استان‏هایى که رفته‏اند را در نظر بیاورند: استان سیستان و بلوچستان، استان کردستان، استان‏هاى گوناگون آیا مى‏خواهیدکه یک فرد قوى‏تر از سایر مدیرکل ها باشد یا نه؟ ما فکر مى‏کنیم ضرورى است یعنى جزو چیزهاى طبیعى است که ما باید داشته باشیم این پیشنهاد آقاى دکتر حبیبى هم پیشنهاد بسیار خوبى است یعنى «به پیشنهاد وزیر کشور، تصویب دولت، بعد حکم رئیس جمهور».
هاشمیان- من پیشنهاد مى‏کنم نیم ساعت به وقت اضافه شود و این بحث ادامه داشته باشد که این روشن بشود.
حبیبى- ما هم همین را مى‏گوییم.
Majlis:2 Volume:2 Sessions:15-28 Page:1023
نایب رئیس (هاشمى)- درتبصره دوم ماد 17 آیین نامه‏مان هست که: «در صورت احساس نیاز به بحث بیشتر، مدت صحبت موضوع این ماده با پیشنهاد رئیس و تصویب جلسه تا دو برابر قابل افزایش است» عملًا هم نیم ساعت مى‏شود یعنى ده دقیقه مخالف، ده دقیقه موافق و ده دقیقه هم مخبر اضافه مى‏شود.
میرحسین موسوى- عذر مى‏خواهم چون شبهه هست که آیا این جزو پیشنهادها در کمیسیون بوده یا نه عرض مى‏کنم بنده هر قسمتش را پیشنهاد کرده ام.
نایب رئیس (هاشمى)- حرفى نداریم ما پیشنهاد کمیسیون تلقى کردیم و به عنوان پیشنهاد داریم بحث مى‏کنیم. خیلى خوب، پس الان ما رأى مى‏گیریم: آقایان، پیشنهاد این است که اجازه بدهید یک بار دیگر مخالف و موافق هر کدام ده دقیقه بتوانند روى پیشنهاد مربوط به استاندارى صحبت کنند. آقایانى که موافقند رأى بدهند (اکثر دست بلند کردند) تصویب شد. بقیه بعد از تنفس باشد.
 (جلسه ساعت 25/ 18 به عنوان تنفس تعطیل ومجدداً ساعت 55/ 18 به ریاست آقاى على مشکینى تشکیل شد).
رئیس- بسم الله الرحمن الرحیم. جلسه رسمى است دستور جلسه را بفرمایید.
منشى (یزدى)- بله، دنبالة بحث پیشنهاد جناب آقاى نورى مطرح هست که استانداران هم به این چیزى که در این پیشنهاد هست اضافه بشود و حکم به وسیلة رئیس جمهور نوشته بشود. جناب آقاى هاشمیان مخالف هستند، بفرمایید.
حسین هاشمیان- بسم الله الرحمن الرحیم. دلیلى که آقایان ذکر کردند براى این‏که حکم را رئیس جمهور بدهد این است که استاندار در استان قوى بشود با حکم رئیس جمهور، بنده مى‏خواهم عرض بکنم که تا کنون که استاندار انتخاب مى‏شد به انتخاب دولت و حکم را وزیر کشور مى‏داد به هر حال این استاندار مبعوث دولت بود ولى الان که رئیس جمهور رئیس قوة مجریه هست و همة کارها در دست اوست و همة دستگاه‏هاى اجرائى را مدیرکل‏ها که اشاره داشتند که ممکن است تن به دستور استاندارى که منصوب وزیر کشور است ندهند. همة اینها این را الان مى‏دانند که نخست‏وزیر وجود ندارد کارها همه در دست رئیس جمهور است و این استاندار را (البته با این پیشنهادى که ما داریم) که هیأت دولت انتخاب بکند، کابینه انتخاب بکند، در رأس این کابینه کیست؟ رئیس جمهور است دیگر، بنابراین خود رئیس جمهور حالا چه رأى به این استاندار بدهد و چه رأى ندهد. به هر حال اگر تصویب بشود این استاندار مصوب یک کابینه‏اى است که در رأس آن رئیس جمهور است با آن قدرت عظیم بنابراین، این مسأله‏اى یک کابینه‏اى است که در رأى آن رئیس جمهور باشد احساس قدرت مى‏کند و قدرتمند مى‏شود اینجا تأمین است. یعنى رئیس جمهور الان در رأس است و خودش هم رأى داده یا نداده با آن بیانى که عرض کردم. این یک مطلب.
مطلب دوم این است که ببنید شما مى‏آیید، مى‏خواهید یک استاندار را قوى بکنید به بهاى ضعیف کردن وزیرتان! آخر این چه کارى است؟ وزیرى که مسؤول امنیت داخلى کشور شما هست. وزیرى که بایستى مصوبات این هیأت دولت را پیاده بکند در استان‏ها و در شهرستان‏ها و روستاها و امثال ذلک. شما بیایید حکم را توسط رئیس جمهور بدهید که این‏
Majlis:2 Volume:2 Sessions:15-28 Page:1024
استاندار به گونه‏اى احساس قدرت بکند که آن منویاتى که هیأت دولت شما، کابینة شما، ریاست جمهورى شما دارد و باید از طریق و کانال وزیر کشور اجرا بشود این را به دست خودتان مى‏آیید ضعیف مى‏کنید. ضعیف کردن وزیر کشور بسیار سنگین‏تر است از اینکه شما مى‏فرمایید ما قبول نداریم ضعیف مى‏شود با آن بیانى که عرض کردم با ضعیف شدن استاندار و بنابراین ما این وزیر کشور را در مقابل او ضعیف نکنیم و قدرتمند بکنیم و از طرفى این مسأله که آقاى موسوى اشاره کردند که من تعجب مى‏کنم از آقاى موسوى که مدیرکل‏ها وقتى که حکم وزیر کشور باشد اینها حرف شنوایى از استاندار ندارند. شما در این زمینه قانون دارید یا قانون ندارید؟ اگر قانون ندارید که اینها موظف باشند تبعیت بکنند خوب قانون وضع کنید شما مرکز قانون‏گذارى که دارید. اگر قانون دارید اجرا نمى‏شود خوب این تا به حال مربوط به ضعف دستگاه اجرایى بوده دیگر، الان که تمرکز قدرت در دست رئیس جمهور است با قدرت، رئیس جمهور کوشش مى‏کند که قانون اجرا بشود، یعنى قوانینى که وجود دارد که بایستى مدیرکل‏ها از استاندار در بخشى از مسائل تبعیت بکنند باید تبعیت بکنند. بنابراین اعمال قدرت و اجراى قانون را از این طرف شما عمل بکنید نه این‏که یک وزیرى را درست کنید که این وزیر حکمش را یکى دیگر بدهد و استاندار تازه در مقابل این وزیر احساس قدرت بکند، دیگر آن استاندارى که حکمش را از رئیس جمهور مى‏گیرد آیا او حرف شنوایى از وزیرش دارد دیگر؟ با امنیت استان و کشور دیگر حرف شنوایى از او دارد؟ مسلم نخواهد داشت. بنابراین من با پیشنهاد آقایان به شدت مخالفم.
منشى (یزدى)- موافق صحبت مى‏کنند؟ (جنتى- بله، من) بفرمایید.
احمد جنتى- به نظر من این مسأله که خیلى مهم است و تقریباً نقش تعیین‏کننده در خیلى از مسائل دارد در این جلسه به آن رأى گرفتن صحیح نیست براى این‏که شما مى‏بینید از بیست و پنج نفر چند نفر الان نیستند شما چهارده تا رأى مى‏خواهید، این على‏القاعده رأى نمى‏آورد.
منشى (حسن ابراهیم حبیبى)- الان که رأى نمى‏توانیم بگیریم چون شانزده نفر هستیم.
جنتى- بالاخره در یک جمع بیشترى مى‏گذاریم، اگر شما موافق باشید مسائل دیگرى که هست که ساده‏تر از این است مطرح کنید این را بگذارید براى وقتى که جمعیت بیشترى باشد.
نایب رئیس (هاشمى رفسنجانى)- آقایان را بگویید بیایند داخل جلسه. خوب حالا مخبر کمیسیون اگر مى‏خواهد دفاع بکند، مخبر هم که مخالف است.
حسن حبیبى- مخبر کمیسیون که با این طرح مخالف است.
سید هادى خامنه‏اى- البته آقاى حبیبى نظر خودشان را گفتند.
منشى (یزدى)- ظاهراً در مخالفت صحبت کردند. آقاى خزعلى و آقاى بیات هم مخالفند.
نایب رئیس (هاشمى رفسنجانى)- حالا چون نمى‏توانیم رأى بگیریم از وقت استفاده مى‏کنیم.
عباسعلى عمید زنجانى- بسم الله الرحمن الرحیم. در این مسأله دو موضوع مربوط به تمرکز متعارض هم است از یک نظر تمرکز به لحاظ مدیریت ایجاب مى‏کند که استاندار در
Majlis:2 Volume:2 Sessions:15-28 Page:1025
منطقه قوى باشد و بالاخره تمرکز در مدیریت ایجاب مى‏کند که آن کسى که مسؤول و مدیر استان هست با یک دقت بیشترى عمل کند بنابراین اگر به این لحاظ منظور بشود خواه ناخواه تقویت استاندارى ایجاب مى‏کند که از طریق رئیس جمهور منصوب یاشد حکمش از طرف رئیس جمهور باشد تا بشود تمرکز به این معنا عملى بشود ولى از سوى دیگر تقویت استاندار به این معنا خلاف تمرکز است براى خاطر این‏که نوعى استقلال به منطقه مى‏دهد. معمولًا در بحث مدیریت برداشت‏ها این است که نظام جمهورى اسلامى ایران بر اساس عدم تمرکز است یعنى پخش مسؤولیت‏ها در استان‏ها. برداشت عمومى این است از دو سه جاى قانون اساسى فعلى هم این در مى‏آید که مسألة تمرکز به این معنا نیست که تمام مسؤولیت‏ها یک‏جا بلکه مدیریت استان‏ها به صورت عدم تمرکز است پس از یک طرف تقویت استاندارى با حکم رئیس جمهور نوعى تمرکز ایجاب مى‏کند و به یک لحاظ دیگر خودش در عین حال عدم تمرکزى به این معناست، عدم تمرکز در پایتخت در وزارتخانه‏ها، پخش مسؤولیت در سطح استان‏ها که به نوعى استاندارها در مناطق و در استان‏ها استقلال اجرایى داشته باشند پس مى‏شود گفت که این پیشنهاد از دو جهت امتیاز دارد یکى از نظر مدیریت به مفهومى که ما در بازنگرى نگاه مى‏کنیم که تمرکز هست (نایب رئیس- وقت شما تمام شد) الان تمام مى‏کنم. به لحاظ تمرکز در مدیریت از این نظر هم حسنى دارد که خودش نوعى عدم تمرکز است. پخش مسؤولیت در مناطق استان‏ها است.
نایب رئیس (هاشمى رفسنجانى)- پیشنهاد آقاى نورى را مشخص کنید.
منشى (یزدى)- بله مشخصاً پیشنهادشان این است: استانداران و سفرا بنا به پیشنهاد وزراء مربوطه.
کروبى- یکى بکنید.
منشى (یزدى)- پیشنهادشان این است.
نایب رئیس (هاشمى رفسنجانى)- فعلًا ما روى استاندارها باید رأى بگیریم.
منشى (یزدى)- اضافه کردن استانداران به آن چیزى که توى کمیسیون آورده است.
حسن حبیبى- فعلا استاندارها را رأى بگیرید.
نایب رئیس (هاشمى رفسنجانى)- عبارت را بعد درست مى‏کنیم.
منشى (یزدى)- استاندارها پس از تصویب هیأت وزیران با حکم رئیس جمهور منصوب مى‏شوند.
نایب رئیس (هاشمى رفسنجانى)- پیشنهاد این است که استانداران با پیشنهاد وزیر کشور، تصویب هیأت وزیران و حکم ریاست جمهورى منصوب مى‏شوند. البته بعد باید بگوییم که حدود اختیاراتشان را قانون تعیین مى‏کند چون این یک نوع وضع جدیدى است احتیاج به قانون دارد باید این را بگوییم.
هاشمیان- نگوییم هم قانون مى‏تواند این کار را بکند.
نایب رئیس (هاشمى رفسنجانى)- بله مى‏تواند بکند خیلى خوب. آقایانى که موافق با این پیشنهاد آقاى نورى هستند رأى بدهند. (نه نفر رأى دادند) تصویب نشد.
منشى (یزدى)- شبیه همین پیشنهاد هست با یک تغییر جزئى.
Majlis:2 Volume:2 Sessions:15-28 Page:1026
حسن حبیبى- آقاى هاشمى من یک پیشنهاد شبیه همین دارم.
نایب رئیس (هاشمى رفسنجانى)- خیلى خوب، پس با حکم وزارت کشور.
حسن حبیبى- آقاى هاشمى من پیشنهاد دارم.
منشى (یزدى)- آقاى هاشمى اجازه بدهید یک پیشنهاد آقاى حبیبى دارند عین همین است.
میر حسین موسوى- آقاى هاشمى براى اینکه مشکل دولت در آینده از بین برود حالا که آن رأى نیاورد. مسأله رأى دولت را قطعى بگذاریم یعنى این را به عنوان پیشنهاد ...
منشى (یزدى)- یک پیشنهادى هم آقاى حبیبى دارند.
نایب رئیس (هاشمى رفسنجانى)- بله، با تصویب هیأت دولت بگویید آقایان توجه بفرمایید این پیشنهاد هم دیگر بحث ندارد ما رأى مى‏گیریم.
منشى (یزدى)- استانداران به پیشنهاد وزیر کشور و تصویب هیأت دولت و حکم هیأت وزیران و حکم وزیر کشور منصوب مى‏گردند.
نایب رئیس (هاشمى رفسنجانى)- دیگر حکم ندارد.
حسن حبیبى- آقاى هاشمى بگذارید پیشنهاد تمام شود پیشنهاد تمام نشده است.
منشى (یزدى)- عز ل استانداران به پیشنهاد رئیس جمهور و تصویب هیأت وزیران صورت مى‏گیرد.
نایب رئیس (هاشمى رفسنجانى)- این پیشنهاد جدید است. خوب این را باید پنج نفر امضاء کنند، بدهند.
میرحسین موسوى- من این را یک توضیحى بدهم البته پیشنهاد را من نداده‏ام ولى یک قانونى ما داریم.
نایب رئیس (هاشمى رفسنجانى)- این قابل طرح نیست.
میر حسین موسوى- من یک کمى وضع وجود را توضیح مى‏دهم که آقایان توى جریان باشند. مطابق قوانینى که فعلًا داریم استاندارها با پیشنهاد وزیر کشور است و تصویب دولت حکم هم البته وزیر کشور مى‏دهد. دولت مطابق قانونى که از قدیم دارد، باز هم از آن قوانینى است که ما به مجلس نیاورده‏ایم به خاطر این‏که نگه داریم، قانون بدى نیست، گرچه کم استفاده شده، این حق را براى خودش محفوظ دارد که هر سال از استاندارها گزارش استان را بخواهد و بعد به استاندارها رأى اعتماد بدهد، مى‏تواند عزل بکند، یعنى عزل استاندارها غیر از وزیر کشور در اختیار خود دولت هم هست که البته از این موضوع به خاطر اینکه پایگاه استاندارها الان خیلى قوى نیست ضعیف‏تر نشود ما خیلى کم استفاده کرده‏ایم الان مسأله عزل را هم اگر بگنجانیم؛ یعنى ما اگر بخواهیم قانون در آینده به مجلس بیاوریم این مسائل واضح نشود احتمالًا به خاطر مشکلاتى که در شوراى نگهبان ممکن است داشته باشیم شاید نتوانیم یک قانون کامل در ارتباط با وظایف استاندارها داشته باشیم. براى همین پیشنهاد خوبى است که الان هم ...
نایب رئیس (هاشمى رفسنجانى)- الان پیشنهاد نداریم.
منشى (یزدى)- ایشان مى‏فرمایند این پیشنهاد قابل بحث نیست.
نایب رئیس (هاشمى رفسنجانى)- قابل طرح نیست حالا ایشان مخبر کمیسیون هستند
Majlis:2 Volume:2 Sessions:15-28 Page:1027
توضیح دادند. ما پیشنهاد تصویب هیأت دولت را مطرح کردیم و رأى نیاورد آن تمام شد.
میرحسین موسوى- ما آن را رأى نگرفتیم. آقاى هاشمى رأى نگرفتیم. شما تصویب هیأت دولت را رأى نگرفتید.
نایب رئیس (هاشمى رفسنجانى)- آن را نه، با حکم رئیس جمهور دیگر، با حکم رئیس جمهور رأى نیاورد.
میر حسین موسوى- با حکم رئیس جمهور رأى نیاورد.
امامى کاشانى- بدون حکم رئیس جمهور بگیرید.
نایب رئیس (سید على خامنه‏اى)- اگر تصویب هیأت دولت را بیاورید قطعاً ضربه مى‏زند به اختیارات رئیس جمهور چون هیچ وزیر کشورى نیست که با رئیس جمهور هماهنگ نکند.
نایب رئیس (هاشمى رفسنجانى)- خیلى خوب، حالا که ما اصلًا نمى‏خواهیم. ما الان پیشنهادى نداریم الان کسى که مى‏خواهد پیشنهاد بدهد باید پنج تا امضاء بکند.
میر حسین موسوى- تصویب هیأت دولت رأى مى‏آورد.
موسوى اردبیلى- در اختیار وزیر کشور باشد.
نایب رئیس (هاشمى رفسنجانى)- خوب همین مخالف و موافق بود که صحبت کردیم دیگر، رأى نیاورد.
منشى (یزدى)- بنابراین از این رد شویم.
نایب رئیس (هاشمى رفسنجانى)- حالا پیشنهاد آقاى نورى است اگر مى‏خواهید آن را مطرح کنند، مطرح کنند، نمى‏خواهند دیگر عبور کنیم برویم.
منشى (یزدى)- خوب دیگر رد شویم یعنى الان پیشنهاد کمیسیون را بخوانیم.
منشى (حسن حبیبى)- من عرضم این است که الان یک پیشنهاد از کمیسیون بود که آقاى نورى مطرح کردند رأى نیاورد. اصل یکصد و بیست و هشتم را به همین ترتیبى که هست رأى بگیرید یعنى این اصل را تمامش بکنیم.
نایب رئیس (هاشمى رفسنجانى)- حالا اصل را رأى مى‏گیریم، همین کار را مى‏کنیم، آن را بخوانید. آقایان توجه کنند مى‏خواهیم رأى بگیریم.
 (به شرح زیر خوانده شد)
اصل یکصد و بیست و هشتم- رئیس جمهور استوارنامة سفیران را به پیشنهاد وزیر امور خارجه تصویب و امضاء مى‏کند و استوارنامة سفیران کشورهاى دیگر را مى‏پذیرد.
نایب رئیس (هاشمى رفسنجانى)- موافقان با این اصل رأى بدهند (اکثر رأى دادند) تصویب شد. اصل بعد را بخوانید.
 (به شرح زیر خوانده شد)
اصل یکصدو سى‏ام- (اصل یکصد و سى‏ام که یک اصل مهمى هم هست در حقیقت یک ادغامى از اصل یکصدو سى و یکصدو سى‏ویکمى است که در قانون اساسى الان هست. شکلش این است که) در صورت فوت، عزل، استعفا، غیبت یا بیمارى بیش از دو ماه رئیس جمهور و یا در موردى که مدت ریاست جمهورى پایان یافته و رئیس جمهور جدید بر اثر موانعى هنوز انتخاب نشده و یا موجبات دیگرى از این قبیل معاون اول رئیس جمهور وظایف وى را بر عهده مى‏گیرد و
Majlis:2 Volume:2 Sessions:15-28 Page:1028
شورایى متشکل از رئیس مجلس و رئیس قوة قضائیه و معاون اول رئیس جمهور موظف است ترتیبى دهد که حداکثر ظرف مدت پنجاه روز رئیس جمهور جدید انتخاب شود. در صورت فوت معاون اول رئیس جمهور یا موجبات دیگرى که مانع انجام وظایف وى گردد، فرد دیگرى از طرف مقام رهبرى به جاى او منصوب مى‏گردد.
میرحسین موسوى- یعنى به جاى این معاون اولى که در اینجا مطرح شده، من فکر مى‏کنم که مسأله روشن باشد با توجه به این‏که خوب، ما نخست وزیر را حذف کردیم و به جاى او معاون گذاشتیم و این اتفاق هم ممکن است باشد. فوت، عزل یا استعفا یا بیمارى براى رئیس جمهور ممکن است پیش بیاید و یا حتى عزل رئیس جمهور هم که توى اصل بعدى یا قبلى آمد و طبیعتاً در چنین موقعیتى نمى‏شود دولت بدون سرپرست باشد و رئیس جمهور نداشته باشیم و کارها پیش نرود. براى همین پیشنهاد شده که معاون اول دولت را اداره بکند ولى از طرف دیگر چون در موارد بالا مخصوصاً در ابطه با عزل یا موارد دیگرى از این قبیل ممکن است معاون اول نتواند از نظر موقعیتى که پیدا مى‏کند و اتصالش با رئیس جمهورى که عزل شده در مظان این چیز قرار داشته باشد که انتخابات را به طور بى‏طرفانه برگزار بکند، خود انتخابات را زیر نظر یک شوراى سه نفرى گذاشتند. «رئیس جمهور و رئیس قوة قضائیه و معاون اول» که آنها انتخابات را به انجام برسانند ولى ادارة خود دولت در ارتباط با خود معاون اول خواهد بود. اگر معاون اول هم یک مشکل برایش پیش آمد امکان نداشت، یا در مواردى که رئیس جمهور متهم بود و معاونش هم به تبع آن متهم بود طبیعى است که دولت را در اختیار او نمى‏شود گذاشت، در چنین مواردى اختیار داده شده به رهبرى که جانشینى پیدا بکند، جانشین معرفى بکند به عنوان معاون اول که دولت را اداره بکند تا انتخابات جدید صورت بگیرد و کشور داراى یک رئیس جمهور بشود. اصل یکصدوسى ویکم هم حذف مى‏شود چرا که هم آن مواردى که در اصل یکصد و سى و یکم آمده همة آن در همین اصل یکصد و سى‏ام جمع شده.
منشى (یزدى)- آقاى حبیبى بفرمایید.
حسن ابراهیم حبیبى- عرض مى‏شود من یک تذکرى دارم. ما یک اصلى قبلًا داشتیم کلمة معاونان را در اصل هفتادم معلق گذاشتیم تا این‏که تکلیف مسألة معاونان رئیس جمهور روشن بشود. من پیشنهادى دارم براى این‏که بحث پیچیده نشود به جاى اصل یکصد و سى‏ام ابتدائاً این اصل جدیدى که در صفحه 7 هست که «رئیس جمهور مى‏تواند براى انجام وظائف قانونى خودش معاونانى داشته باشد و معاون اول رئیس جمهور با موافقت او اداره را به عهده مى‏گیرد» که در اینجا معنا این است که معاونان فقط با انتخاب رئیس جمهور هست و تصویب مجلس را ندارد و این بحث‏ها. آن تکلیفش معلوم بشود یعنى تکلیف معاونان و معاون اول معلوم بشود بعد اصل یکصد و سى و یکم. در غیر این صورت بحث در یکصد و سى‏ام پیچیده خواهد بود. چون معاونى خواهد بود که منتخب مجلس نیست و در اینجا بحث‏هاى متفرق و متعددى هست. پیشنهاد من این است که آن اصل تکلیفش معلوم بشود.
منشى (یزدى)- آقاى بیات به عنوان مخالف این پیشنهاد هستند.
میر حسین موسوى- پیشنهاد آقاى حبیبى پبشنهاد خوبى است.
Majlis:2 Volume:2 Sessions:15-28 Page:1029
نایب رئیس (هاشمى رفسنجانى)- یعنى آن را جلو بیاندازیم آقایان اگر موافقند رأى بدهند که ما آن را جلو بیاوریم. (اکثر موافقت کردند) پس خیلى خوب موافقند.
میرحیسن موسوى- پس من این را توضیح بدهم.
نایب رئیس- توضیح بدهید.
میر حسین موسوى (مخبر کمیسیون)- «اصل جدید- رئیس جمهورى مى‏تواند براى انجام وظایف قانونى خود معاونانى داشته باشد. معاون اول رئیس جمهورى با موافقت وى ادارة هیأت وزیران و مسؤولیت هماهنگى سایر معاونت‏ها را به عهده خواهد داشت.
در مورد این اصل نکات گوناگونى هست که بنده توضیح مى‏دهم:
مسألة اول این هست که ما نخست‏وزیر را حذف کردیم و جلسه هم رأى داد و به طور قطعى ما ...
سید هادى خامنه‏اى- معذرت مى‏خواهم این اصلى که مناسب این بحث باشد اصل یکصدو سى‏وسوم فکر کنم باشد. اصل یکصدو سى‏وسوم مى‏گوید «وزراء توسط رئیس جمهور معین و براى گرفتن رأى اعتماد به مجلس معرفى مى‏شوند.» مى‏توانید بیاورید وزراء و معاون اول.
نایب رئیس (سید على خامنه‏اى)- معاونین ربطى به این ندارد بگذارید تکلیف معاونین را معلوم بکنیم تا برسیم به وزراء اسم معاون و معاون اول زیاد مى‏آید توى اصول آینده‏
سید هادى خامنه‏اى- نه، خوب براى معاونى که بناست از مجلس رأى بگیریم ظاهراًیک معاون است، معاون اول است دیگر.
میرحیسن موسوى (مخبر کمیسیون)- ما هنوز که رأى را پیشنهاد نکردیم. ممکن است پیشنهاد برادرها باشد. یکى این مورد هست که خوب نخست‏وزیر حذف شده طبیعتاً یک فردى براى هماهنگى‏ها و وظائفى که الان در نخست‏وزیرى صورت مى‏گیرد على‏رغم این‏که رئیس جمهور، رئیس دولت خواهد بود باید وجود داشته باشد. کار هماهنگى‏ها، تشکیل جلسات، شوراهاى فرعى در رابطه با دولت و بسیارى از مواردى که الان وجود دارد.
مسألة دومى که وجود دارد و توجه به آن لازم هست این است که الان زیر نظر نخست‏وزیر دستگاه‏هاى گوناگونى وجود دارد و یکى از مشکلاتى که در این رابطه ما با قانون اساسى فعلى داشته‏ایم این بوده که آیا نخست‏وزیر در کار اجرایى مى‏تواند باشد یا فقط به کارهاى ستادى باید بپردازد؟ این در حالتى بوده که در کشور کارهاى ستادى متنوعى وجود داشته، عملًا نمى‏توانسته جز با تصدى نخست‏وزیر آن کارها را ادامه بدهیم. فرضاً انرژى اتمى جزو آن سازمان‏هایى است که به هیچ وجه زیر نظر هیچ کدام از دستگاه‏هاى دیگر نمى‏تواند قرار بگیرد، به خاطر اهمیتى که دارد و یا بعضى کارها جنبه ستادى دارد؛ مثل محیط زیست که روز به روز اهمیتش بیشتر خواهد بود و محیط زیست فرضاً میتواند جلو ایجاد یک کارخانه را بگیرد، مى‏تواند کشیدن یک راهى را ممنوع بکند، در کنار رودخانه که خانه‏سازى مى‏شود، به عنوان این‏که این محیط زیست را آلوده مى‏کند مى‏تواند جلو آن را بگیرد، دائم تصادم دارد با تک‏تک دستگاه‏هاى گوناگون. و هم‏چنین وظایفى پیش مى‏آید در طول کار و در اجراء روزمره که احتیاج دارد که خود رئیس قوه اجرایى به طور خاص تصدى یک کار را به عهده بگیرد. فرضاً سیل سیستان و بلوچستان پیش آمده یا یک بلیه خیلى ناگهانى وسیع پیش‏آمده رئیس قوه اجرایى به عنوان این‏که بنده مسؤول ستادى هستم و وزارت‏خانه‏ها بروند کارشان را بکنند، نمى‏تواند مستقیم وارد کار بشود، بعداً موارد
Majlis:2 Volume:2 Sessions:15-28 Page:1030
گوناگونى هست. البته اگر لازم شد من بیشتر توضیح مى‏دهم. ما به ذهن‏مان آمد این مسأله در قانون اساسى به نوعى دیده بشود ودر جاهاى مختلف به این مسأله اشاره شده که در تفسیر قانون اساسى رئیس جمهور دچار دشوارى براى تصدى کارهایى که لازم است به عهده بگیرد نشود.
به هر حال الان وضعیت فعلى را هم که در نظر بگیریم، هفت، هشت معاونتى در نخست وزیرى هست که کارهاى‏شان عملًا منتقل مى‏شود به ریاست‏جمهورى، ریاست‏جمهورى طبیعتاً براى اداره آنها احتیاج دارد که معاونت هایى را بگذارد براى هماهنگى بین این معاونت‏ها الان ما این جورى عمل مى‏کنیم که فرض حکمى دادیم. معاونت اجرایى دست بالا تر را دارد وعملًا هماهنگ کننده سایر معاونت‏ها است ولى جنبه قانونى ندارد، از موقعى که وزیر مشاور در امور اجرایى حذف شد و وزراء مشاور حذف شدند، دشوارى‏هاى زیادى داشتیم، یعنى اگر اهرم‏هایى نبود (که دست نخست وزیرى هست) از نظر ارز و ریال و قانون و لایحه، اولویت‏هایى در دولت مى‏تواند قائل بشود و در نتیجه از آن طریق اعمال سیاست بکند ما دشوارى زیادى براى هماهنگى دستگاه‏ها داشتیم، در حالى که وقتى که وزیر مشاور در امور اجرایى داشتیم او به طور طبیعى یک هماهنگى‏هایى را بین دستگاه‏هاى مختلفى مى‏توانست ایجاد بکند، و هم‏چنین بین معاونت‏ها و مشکل کشور را حل بکند. زمان شهید رجائى همین جور بود، بعداً هم زمان حضرت آیت الله مهدوى همین‏جور بود تا برسد، یکى دو سال هم ما وزیر مشاور در امور اجرایى داشتیم بعد این حذف شد.
به هر حال در میان معاونت‏ها یک معاونتى که برتر از معاونت‏هاى دیگر باشد، هم امور نخست‏وزیرى، هم کار ستادها هم کارهاى ناگهانى را اداره بکند ما نیازمند هستیم، براى همین معاون اول پیشنهاد شده اضافه بر آن رئیس جمهور معمولًا یا مسافرتى دارد، جلسات گوناگونى برایش پیش مى‏آید، معلوم نیست که هر دفعه در جلسه هیأت دولت حضور داشته باشد. وضعیتى که الان هست. به این ترتیب هست که وقتى نخست‏وزیر نیست، یک وزیرى را انتخاب مى‏کند که جلسه دولت را هدایت بکند و اداره بکند، فقط اداره جلسات با او هست تا جلسه هیأت دولت ادامه پیدا بکند ولى ما فکر مى‏کنیم که معاون اول وظیفه بیش از این را در وضعیت فعلى پیدا مى‏کند و این همان نقش معاون اجرایى و بسیارى از معاونت‏هاى فعلى نخست‏وزیر را به اضافه همین وظیفه اداره دولت در غیاب رئیس جمهور با مى‏تواند اجرا بکند، براى همین ما بر این اصل گذاشتیم بحث بود که آیا این معاون اول رأى بگیرد یا نه در شور اول هم این قضیه مطرح بود. ما فکر کردیم که آن چیزى که در جلسه مطرح شد و دفاع از آن شد، این بود که این معاون براى این‏که کاملًا در حقیقت ادامه بازوى رئیس جمهور باشد و از خود رأى مستقلى نداشته باشد و در نتیجه به آن رأى رئیس جمهور و حرکت او و سیاست‏هاى او لطمه‏اى نتواند بزند و رئیس جمهور خود مستقل در این کارها مباشرت داشته باشد و عملًا کار بکند قرار شد که در اینجا به این رأى گذاشته نشود، رأى گذاشتن هم این حرف درست است که وقتى کسى رأى مى‏گیرد. خواهد گفت که من در مقابل مجلس مسؤولیت دارم و در مقابل مثلًا چیزهاى دیگر، دلایل دیگرى را خواهد آورد، و چه بسا آن مشکلى که الان داریم البته نه به این شکل، بلکه به صورت ضعیف‏ترى ظاهر بشود، آن احساس مسؤولیت قانونى و گاهى شرعى بکند که فلان کار را من باید این جورى بکنم، به خاطر این‏که من از مجلس رأى بگیرم رئیس جمهور هم نظرش‏
Majlis:2 Volume:2 Sessions:15-28 Page:1031
یک چیز دیگرى باشد و به نظر مى‏آید که با آن چیزى که جلسه در شور اول تصویب کرد، این مباینت داشته باشد، تناقض داشته باشد. براى همین فکر شد که این معاون لزومى نداشته باشد رأى بگیرد و به طور مستقیم از طریق رئیس جمهور منتصب بشود.
ممکن است سؤال بشود که این نسبت به وزراء دیگر ضعیف باشد، ما فکر مى‏کنیم که طرح مسأله معاون اول در خود قانون اساسى براى او یک منزلتى با ایجاد مى‏کند، ما گفتیم که وقتى رئیس جمهور غیبتى دارد، نیست، عزل شده و یا نظایر اینها، همان طور که در آن اصل مى‏دیدیم، معاون او دولت را اداره خواهد کرد یا در هیمن اصل وقتى ما اشاره به معاونت اول مى‏کنیم، در حقیقت براى او از نظر قانونى یک شأنى را قائل مى‏شویم که من فکر مى‏کنم با توجه به اهرم‏هایى هم که رئیس جمهور در اختیار خواهد داشت، او مى‏تواند با قوت جلسات دولت را اداره بکند و عملًا مشکلى هم نداشته باشد. این بحث‏هایى بود که در کمیسیون شد و منجر به این شد که به این ترتیب برادران این اصل را تصویب بکنند.
نایب رئیس (هاشمى رفسنجانى)- آقایان پیشنهاد دارند یا مخالفند؟
منشى (یزدى)- آقاى هاشمیان در بحث قبلى شما مخالف بودید الان ... (هاشمیان- عرضى ندارم).
میرحسین موسوى- اصلا پیشنهادى هست یا نه؟ اگر پیشنهاد نباشد موافق و مخالف باید صحبت بکند و رأى‏گیرى بشود.
نایب رئیس (هاشمى)- مخالف و موافق صحبت بکنند. آقاى بیات مخالف صحبت کند.
اسدالله بیات- بسم الله الرحمن الرحیم. من با فراز اول اصل جدیدى که مطرح شده است، مخالف نیستم براى این‏که خواهى، نخواهى رئیس جمهور وقتى که رئیس دستگاه اجرایى و رئیس دولت شد، نمى‏تواند معاون نداشته باشد، در آن حرفى نیست. اما ببینید مسأله معاون اول و رئیس هیأت وزیران یا مدیر هیأت وزیران بودن شبیه کوسه ریش پهن است! مثل این است که ما بیاییم این طور بگوییم (من الان به جناب آقاى کروبى عم عرض کردم) که شما به یک فردى حکم بدهید حکم شما به طرف ممکن است از نطر قانونى، مقرراتى بگوید، بله این آقا نماینده فلان آقا است، اما اسمش روى آن است، معاون است، جناب آقاى مهندس موسوى در طول این هشت، نه سال تجربه کرده‏اند یکى از مشکلات ایشان این بود؛ و وزراء حرفشان این بود که ما وزیریم و شما یک معاون اجرایى را مى‏آورید بر ما مسلط مى‏کنید و این جا نمى‏افتد. چه شما این را در قانون اساسى بیاورید یا نیاورید، کلمه معاون اول گفتن یا نگفتن، فرض این است که معاون است آقا امروز به او حکم مى‏دهد، رئیس جمهور حکم مى‏دهد، یک ساعت دیگر عزلش مى‏کند، مخصوصاً با توجه به آن مسأله‏اى که خیلى خطرناک هم هست، در اصل یکصد و سى‏ام در آنجا آمده است، گفته است: «در صورت غیبت رئیس جمهور، میشود رئیس جمهور» یعنى کارهاى او را هم انجام مى‏دهد و یکى از اعضاى شوراى موقت ریاست جمهورى هم هست، فردى است که منتخب مردم نیست. فردى است که منتخب مجلس نیست، فردى است که با یک حکم رئیس جمهور شده معاون و الان در غییت رئیس جمهور بیاید و دقیقاً اداره هیأت دولت را به عهده بگیرد، من مى‏خواهم بگویم این برد نمى‏تواند داشته باشد. در عین این‏که من قبول دارم رئیس جمهور باید معاون داشته باشد، از این جهت واقعاً حرفى ندارم و باید هم‏
Majlis:2 Volume:2 Sessions:15-28 Page:1032
باشد چون دست رئیس جمهور باید باز باشد، اما ما قبلًا یک پیشنهادى داشتیم و آن پیشنهاد ما این بود که ما مى‏آمدیم اگر عنوان نخست‏وزیر را حفظ مى‏کردم، این عنوان مى‏ماند، اختیارات قبلى را نداشت اما این اعتبار را داشت، این عنوان را داشت و در غیبت رئیس جمهور ادارة هیأت وزیران، هیأت دولت را به عهده مى‏گرفت خوب بود. حالا عزیزان این را حذف کردید، این نیست، اما الان معاون اول است.
من مى‏خواهم بگویم معاون اول شما اگر بخواهید، هر کارى بخواهید بکنید وزراء به او به عنوان معاون نگاه مى‏کنند و این به عنوان معاون رئیس جمهور به آنها نگاه مى‏کند. طبیعى هم هست که آن مدیریت، آن حاکمیت، آن انقیاد و آن اطاعت لازم را نمى‏تواند داشته باشد. روى همین حساب بود، در رابطه با بقیه معاونین، ما اعتقادمان این است که مستقیماً در اختیار رئیس جمهور است، باید هم بشود. اما معاون اول با توجه به این اختیاراتى که دارد، این را به مجلس معرفى بکنند و رأى اعتماد از مجلس بگیرد. لااقل بتواند در صورت غیبت رئیس جمهور و دقیقاً در آن شرایط که در اصل یکصد و سى‏ام مطرح شده است، بتواند آن اراده رئیس جمهور را در آنجا پیاده و مطرح بکند. از این نظر مخصوصاً در مواردى که رئیس جمهور با همه این گرفتارى‏هایى که دارد. از این به بعد بنا نیست که در همه این جلسات شرکت بکند، هزاران گرفتارى دارد، شاید بیشتر از هزاران گرفتارى دارد ... خواهى نخواهى نمى‏تواند در این موارد حضور داشته باشد. معمولًا اداره جلسات باید با این باشد، و من معتقدم یک معاون (ولو شما بگویید نه معاون اول، منتها چندین برابر هم اول!). این بالاخره معاون است، شما هر کارى بکنید معاون است و وزراء به او با این دید نگاه مى‏کنند، او هم برد لازم را نمى‏تواند داشته باشد.
منشى (یزدى)- آقاى خزعلى موافق هستند، بفرمایید.
ابوالقاسم خزعلى- این معاون اولى که اینجا ذکر شده به انتخاب رئیس جمهور است. آقایان مى‏خواهند ارجاع بدهند به مجلس یعنى 91 نفر که رأى دادند این قوى میشود، ولى رئیس جمهورى که منتخب خود مردم است و پشت سرش تمام آراء مردم است و همه آراء مردم دارد تأئید مى‏کند، این قوى نمى‏شود، نود و یک نفر، ممکن است نمایندگانى باشند که بعضى با چهل هزار رأى، بعضى با سى‏هزار رأى، با دوازده هزار رأى آمده‏اند، یک مختصرى از ملت را ممکن است نشان بدهد، ولى رئیس جمهور مى‏گوید آن اختیارى که ملت به من داده، من این را در غیابم واگذار مى‏کنم به این شخص، یعنى تمام آن چیزى که پشتوانه من است من دارم انتقال مى‏دهم، چظور انتقال آراء ملتى را به این فرد شما ضعیف مى‏دانید، اما اگر 91 نفر که معلوم نیست چقدر ملت پشت سر آن 91 نفر باشد، آن را قوى مى‏دانید؟ منتها شما ذهن‏تان این است که مجلس، یعنى ملت، مجلس یعنى نمایندگان ملت آن هم با این وضع، این آقا هم نماینده ملت است، تمام آن کسانى که رأى داده‏اند پشت‏سر این هستند، به نظر من این است که اگر خود رئیس جمهور انتخاب بکند آراء بیشترى به این انتقال داده تا مجلس.
منشى (یزدى)- آقاى هاشمیان بفرمایید.
حسین هاشمیان- بسم الله الرحمن الرحیم. اشکال اول من اینجا است که ما اینجا معاونین ذکر نکنیم، چون تمام هدف آن معاونى است که در رابطه با ادارة جلسات دولت است یعنى به جاى رئیس جمهور کار بکند بقیه معاونین را رئیس جمهور مى‏تواند معاون را انتخاب بکند. آنها دیگر لزومى ندارد در قانون بیاید. آن باید در قانون بیاید که در کار اداره دولت کار
Majlis:2 Volume:2 Sessions:15-28 Page:1033
رئیس جمهور را بکند، رئیس جمهور ممکن است براى بعضى مسائل دیگرش هم برود معاون بگیرد، خوب برود بگیرد. بنابراین لزومى ندارد در قانون ما بیاییم بگوییم «معاونان». اما آن که قائم مقام رئیس جمهور است در اداره دولت.
ببینید این شخصى که دارد این کار مهم را انجام مى‏دهد، خوب وقتى رئیس جمهور است، رئیس جمهور چون متکى به آراء مردم است، خوب دیگر نیازى به مجلس نیست. متکى به آراء مردم است. ولى بقیه یعنى کل وزراء و آن معاونى که دست‏اندرکار امور دولت است، تمشیت امور دولت است. کار این از یک وزیر مهم‏تر است که شما مى‏آورید از مجلس مى‏خواهید رأى اعتماد بگیرید. براى این‏که او به جاى رئیس جمهور مى‏نشیند، کار به این مهمى را شما مى‏گویید رأى اعتماد نگیرد، اما فرض کنید وزیر راه بیاید رأى اعتماد بگیرد و این‏که جناب آقاى خزعلى مى‏فرمایند که این تکیه به مردم دارد. با این واسطه اگر بخواهید نگاه کنید که خود وزیر هم تکیه به مردم دارد. به هر حال این تکیه غیرمستقیمى است که این منافات ندارد که بیاید از مجلس هم رأى اعتماد بگیرد. روى این حساب چون‏کار معاونى که دست‏اندر کار امور دولت هست، بسیار مهم است، از هر یک از وزراء کارش مهم‏تر است. همان طور که وزراء از مجلس رأى اعتماد مى‏گیرند او هم رأى اعتماد را از مجلس بگیرد مانعى ندارد.
امامى کاشانى- دیگر وقت گذشته است بحث را در جلسه بعد ادامه بدهید.
منشى (یزدى)- آقاى نورى به عنوان موافق صحبت مى‏فرمایند.
عبدالله نورى- بسم الله الرحمن الرحیم. من فکر مى‏کنم بحثى که جناب آقاى بیات داشتند ارتباطى به این اصل نداشت، بحث جناب آقاى بیات مربوط به اصل یکصد و سى‏سوم است، در اصل یکصد و سى‏سوم گفته شده: «وزراء توسط رئیس جمهور معین و براى گرفتن رأى اعتماد به مجلس معرفى مى‏شوند» آنجا جناب آقاى بیات مى‏توانند پیشنهاد بفرمایند که «وزراء و معاون اول رئیس جمهور توسط رئیس جمهور معین و براى گرفتن رأى اعتماد به مجلس معرفى مى‏شوند» چیزى که الان بحث است، این است که آیا رئیس جمهور معاون دارد یا ندارد؟ (یزدى- آقاى امامى تشریف نبرید بیرون تا چند دقیقه دیگر رأى بگیریم).
سید هادى خامنه‏اى- داشتن معاون که جاى بحث نیست.
میر حسین موسوى- این اگر رأى آورد آن وقت مى‏رویم آنجا مى‏گوییم که رأى بگیریم یا نگیریم.
نورى- من صحبتم را ادامه بدهم؟
نایب رئیس (هاشمى)- صحبت‏تان را بفرمایید.
نورى- پس بنابراین در اینجا بحث این است که رئیس جمهور مى‏تواند براى انجام وظایف قانونى خود معاونینى داشته باشد که همه قبول دارید، معاون اول رئیس جمهور با موافقت وى اداره هیأت وزیران را به عهده مى‏گیرد نه این‏که با موافقت وى نصب و عزل مى‏شود، نصب و عزل اینجا بحثش نیست، این را آقایان در اصل یکصدوسى‏وسوم پیشنهاد بدهند، بحث اینجا این است که معاون رئیس جمهور با موافقت وى اداره هیأت وزیران و یا مسؤولیت هماهنگى سایر معاونت‏ها را به عهده خواهد داشت. بحث وظایف و اختیاراتى است که از ناحیه رئیس جمهور به او داده مى‏شود. این یک نکته.
Majlis:2 Volume:2 Sessions:15-28 Page:1034
نکته دیگرى که من در رابطه با آن بحث دارم، جناب آقاى هاشمى اگر به نظرتان این ارتباط ندارد، من بقیه بحثم چون مى‏خواهم در رابطه با معاونت ...
نایب رئیس (هاشمى رفسنجانى)- نه، خوب آن را آنجا بحث کنند آقایان هم موافقت کنند آنجا بفرستند.
حسن ابراهیم حبیبى- آقاى هاشمى، در همین اداره هیأت وزیران، به هر حال معنا دارد یک بارى دارد، اگر که معاون اول منتخب مجلس باشد ممکن است عده‏اى رأى بدهند. اگر نباشد بالاخره، من آن موقعى هم که پیشنهاد کردم. براى این بودجه این مسأله را حلش کنیم که معاون چه جورى مى‏تواند باشد. البته مى‏شود که اینجا هم بحث نکرد ولى مشکل پیش مى‏آید.
نایب رئیس (هاشمى)- نه ببینید، به هر حال براى اداره کابینه موافق رئیس جمهور که لازم است. در این که بحثى نیست. منتها یک شرطى آقایان اضافه دارند که موافقت مجلس هم لازم است. این هم جایش آنجا است. آقایان هم در این مخالفت ندارند که با موافقت رئیس جمهور مى‏تواند کار بکند. در این که هیچ کدام ما بحثى نداریم ...
موسوى اردبیلى- آقاى هاشمى! اشکال آقاى حبیبى وارد است اگر شما در معاون اول شرطش ... چون اگر بگذارید براى آنجا، ممکن است اصلًا اینجا رأى ندهند یعنى شرطش را او بداند ممکن است آنجا رأى نیاورد. بنابراین اگر مى‏خواهید براى معاون چنین وظیفه‏اى بگذارید، آن یکى هم در آنجا بیاید یا آن قسمتش را هم بگذارید آنجا. این براى رأى دادن فرق مى‏کند.
منشى (یزدى)- معاون داشتن اینجا مورد بحث است، معاون داشتن تا این سطح. اینجا مورد بحث. آن قسمت در اصل ...
موسوى اردبیلى- نه آخر مى‏خواهند معاون اول براى آن هم رأى بگیرند.
سید هادى خامنه‏اى- آقاى هاشمى! اصلًا طرح آن اصلى که بحث رویش شد، بى‏جا بود اصلًا اینجا هیچ فایده‏اى نداشت، بحثى که مورد نظر آقایان بود من هم اطلاع داشتم و عرض کردم همین بود که مسأله معاون اول با این اختیارات در صورتى مورد قبول براى عده‏اى که معلوم بشود آیا از مجلس رأى مى‏آورد که ما او را منبعث از مجلس بگیریم یا نه؟
نایب رئیس (هاشمى رفسنجانى)- خیلى خوب این‏که جایش آنجا است به علاوه شما ببینید آقایان که شما مى‏گویید بر فرض هم رأى نیاورد که مجلس تصویب بکند. شما به هر حال آن هم رأى نیاورد قبول دارید که یکى از معاونان رئیس جمهور بتوانند با اجازه او کابینه را اداره بکنند. منتها شما یک چیزى اضافه مى‏خواهید؟ (عمید- کى معاون اول را تعیین بکند بحث است) برسر آن آن اصلًا بحث نیست، یعنى هیچ کس که نمى‏خواهد بگوید رئیس جمهور همیشه جلسات کابینه را خودش اداره بکند. مى‏تواند به یک وزیر هم بدهد. یعنى این که هیچ. جاى بحث همان‏جا است، وقتى که وزیر را مى‏خواهد به مجلس معرفى کند، شما باید پیشنهاد کنید که باید معاون اولش را هم به مجلس معرفى کند من خیال مى‏کنم هیچ دلیلى ندارد که خودمان را معطل کنیم.
نورى- پس ما هم بحث‏مان را بگذاریم آنجا.
نایب رئیس (هاشمى)- بله، بسیار خوب، عبارت را بخوانید رأى بدهیم. آقاى‏
Majlis:2 Volume:2 Sessions:15-28 Page:1035
نخست‏وزیر بخوانند.
 (به شرح زیر خوانده شد)
 «رئیس جمهور مى‏تواند براى انجام وظایف قانونى خود معاونانى داشته باشد. معاون اول رئیس جمهور با موافقت وى ادارة هیأت وزیران و مسؤولیت هماهنگى سایر معاونت‏ها را به عهده خواهد داشت».
نایب رئیس (هاشمى)- موافقان با این اصل رأى بدهند (غیر از دو نفر بقیه دست‏شان را بلند کردند) تصویب شد. بسیار خوب، دیگر الان مى‏توانید، جلسه را ختم کنید.
4- پایان جلسه و تاریخ تشکیل جلسه آینده‏
رئیس- جلسه امروز ختم مى‏شود، جلسه بعد فردا ان شاء الله ساعت چهار بعد از ظهر تشکیل مى‏شود.
 (جلسه ساعت 40/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:1037
 جلسه بیست و هفتم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و پانزده دقیقه دوشنبه پنجم تیر ماه 1368 هجرى شمسى برابر با بیست و دوم ذیقعده الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- ادام بحث پیرامون گزارش شور دوم کمیسیون مربوط به تمرکز مدیریت در قو مجریه و تصویب چند اصل‏
3- پایان جلسه و تاریخ تشکیل جلس آینده‏
Majlis:2 Volume:2 Sessions:15-28 Page:1038
1- اعلام رسمیت جلسه و تلاوت آیاتى از کلام الله مجید
رئیس مشکینى- بسم الله الرحمن الرحیم، جلسه با حضور 18 نفر رسمیت دارد، دستور جلسه را اعلام بفرمایید.
منشى (حسن حبیبى)- بسم الله الرحمن الرحیم، دستور بیست و هفتمین جلسه عمومى شوراى بازنگرى قانون اساسى بعد از ظهر روز دوشنبه پنجم تیر ماه 1368 هجرى شمسى، مطابق با بیست و دوم ذیعقده 1409 هجرى قمرى.
1- دنبال رسیدگى به گزارش شور دوم کمیسیون دوم در خصوص تمرکز مدیریت در قو مجریه.
2- گزارش شور دوم کمیسیون اول در خصوص رهبر و خبرگان رهبرى.
3- گزارش شور دوم کمیسیون اول در خصوص مجمع تشخیص مصلحت.
رئیس (مشکینى)- قرآن تلاوت بفرمایید.
 (حجت الاسلام عبدالله نورى چند آیه از سور مؤمنون را تلاوت کردند)
اللهم صل على محمد و آل محمد
اعوذ بالله من الشیطان الرجیم‏
ادْفَعْ بِالَّتِى هِى أَحْسَنُ السَّیئَةَ نَحْنُ أَعْلَمُ بِما یصِفُونَ* وَ قُلْ رَبِّ أَعُوذُ بِکَ مِنْ هَمَزاتِ الشَّیاطِینِ* وَ أَعُوذُ بِکَ رَبِّ أَنْ یحْضُرُونِ* حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ* لَعَلِّى أَعْمَلُ صالِحاً فِیما تَرَکْتُ کَلَّا إِنَّها کَلِمَةٌ هُوَ قائِلُها وَ مِنْ وَرائِهِمْ بَرْزَخٌ إِلى یوْمِ یبْعَثُونَ* فَإِذا نُفِخَ فِى الصُّورِ فَلا أَنْسابَ بَینَهُمْ یوْمَئِذٍ وَ لا یتَساءَلُونَ* فَمَنْ ثَقُلَتْ مَوازِینُهُ فَأُولئِکَ هُمُ الْمُفْلِحُونَ* وَ مَنْ خَفَّتْ مَوازِینُهُ فَأُولئِکَ الَّذِینَ خَسِرُوا أَنْفُسَهُمْ فِى جَهَنَّمَ خالِدُونَ‏
 (صدق الله العلى العظیم) «آى 96 تا 103 سورة مؤمنون»
2- ادام بحث پیرامون گزارش شور دوم کمیسیون مربوط به تمرکز مدیریت در قو مجریه و تصویب چند اصل‏
رئیس مشکینى- دستور جلسه را اعلام کنید.
منشى (یزدى)- بحث در اصل 130 بود که به دلیل وجود کلم «معاون» رفتیم سراغ آن اصل جدید، آن اصل جدید تصویب شد، الان بحث در همان اصل 130 است، جناب آقاى موسوى توضیح بفرمایید.
میر حسین موسوى (مخبر کمیسیون دوم)- بسم الله الرحمن الرحیم. بنده پیشنهاد مى‏کنم که این اصل 133 را هم ما اگر رسیدگى بکنیم و تعیین بشود، این جا تکلیف اصل 130 و 132 راحت‏تر تصویب مى‏شود. دفع گذشته هم یک چنین پیشنهادى بود، چون که بحث این است که آیا معاون اول رئیس جمهور رأى بگیرد یا رأى نگیرد از مجلس؟ البته هیأت رئیسه هر طور که پیشنهاد مى‏کنند.
نایب رئیس (هاشمى)- چه تأثیرى دارد؟
میر حسین موسوى- این وظایفى که براى معاون اول در اصل 130 گذاشته شده بعضى از آقایان فرمودند که اگر این معاون اول رأى بگیرد، حاضرند به این اصل رأى بدهند، اگر نه رأى نمى دهند.
Majlis:2 Volume:2 Sessions:15-28 Page:1039
نایب رئیس (هاشمى)- اصل 132 را مطرح کنید.
میر حسین موسوى (مخبر کمیسیون)- اصل 133 در شکل فعلى این جورى است: «وزراء به پیشنهاد نخست‏وزیر و تصویب رئیس جمهور معین و براى گرفتن رأى اعتماد به مجلس معرفى مى شوند.»
خوب «نخست‏وزیر» حذف شد و قرار بر این شد که وزرا را رئیس جمهور معرفى بکند و الان هم همین است. یعنى فقط چیزى که تغییر کرده این است که «پیشنهاد نخست‏وزیر و تصویب رئیس جمهور» حذف شده بلکه بجاى آن نوشته شده «وزراء توسط رئیس جمهور معین و براى گرفتن رأى اعتماد به مجلس معرفى مى‏شوند» جمل آخرش در قانون اساسى الان هست، «تعداد وزیران و حدود اختیارات هر یک از آنان را قانون معین مى‏کند».
من فکر مى‏کنم که دفع گذشته به انداز کافى راجع به این مسأله صحبت شد، تنها موردى که الان ممکن است مورد توجه قرار بگیرد همان بحثى بود که بعضى از آقایان فرمودند که معاون اول رئیس جمهور هم به خاطر موقعیت برجسته‏اش و به خاطر این‏که وزراء هم رأى از مجلس دارند و بتواند بر آن‏ها اشراف داشته باشد، رأى بگیرد و بتواند جلسات را در نتیجه بهتر اداره بکند. البته دلیلى که در کمیسیون مطرح شد که معاون رأى نگیرد به این مسأله برمى‏گشت که خود معاون در سیاستگذارى، در نحو کارهایش و تصمیماتى که مى‏گیرد در حقیقت تابعى از رئیس جمهور است و رأى گرفتنش در مجلس به او یک استقلالى در مقابل رأى رئیس جمهور خواهد داد و چه بسا مشکلاتى این مسأله ایجاد بکند و به این دلیل در کمیسیون مسأل رأى گرفتن معاون اول منتفى شد.
نایب رئیس (هاشمى)- آقاى بیات صحبت کردند، حالا آقاى نورى در مخالفت صحبت کنند.
منشى (یزدى)- اگر پیشنهاد این است که در این اصل کلم «و معاون اول» اضافه بشود، جناب آقاى موسوى لابد بحث این است که در این اصل «وزراء و معاون اول» باشد؟
میر حسین موسوى- بله، پیشنهاد این است من بحث آن دفعه را مى‏گویم.
منشى (یزدى)- نتیجه این مى‏شود، الان مقدم انداختیم معنایش این است پس این مورد بحث است.
نایب رئیس (سید على خامنه‏اى)- پیشنهاد کتبى رسیده است؟
منشى (یزدى)- خیر.
نایب رئیس (سید على خامنه‏اى)- پس چطور مى‏خواهید بحث کنید؟
منشى (یزدى)- من هم مخالفم با این مسأله.
نایب رئیس (هاشمى)- پیشنهاد چه طورى دیروز مطرح شد، بر چه اساسى؟
اسدالله بیات- ما در کمیسیون این پیشنهاد را داده‏ایم.
نایب رئیس (هاشمى)- آقاى خامنه‏اى! ایشان مى‏گویند که ما در کمیسیون این پیشنهاد را داده‏ایم ولى رد شده، قابل طرح است.
میر حسین موسوى- البته، عذر مى‏خواهم نخست وزیر قابل طرح نیست، چرا که قبلا بحث شده و رأى گیرى شده.
Majlis:2 Volume:2 Sessions:15-28 Page:1040
نایب رئیس (هاشمى)- چند جا هم حذف شد، آقاى نورى دفاعشان را بگویند.
عبدالله نورى- بسم الله الرحمن الرحیم. جناب آقاى بیات پیشنهادشان این است که در ارتباط با معاون اول رأى از مجلس مطرح بشود. من مطلبى که داشتم این بود که اولا اگر روشن بشود براى ما فرق بین معاون وزیر چیست، معاون یا نخست‏وزیر فرقش چیست؟ بعد به این نتیجه مى‏رسیم که آیا این رأى مى‏خواهد یا نمى‏خواهد؟ من چیزى که خودم مى‏فهمم در رابطه با کلم وزیر و یا کلم نخست‏وزیر این است که وزیر یا نخست‏وزیر بالاستقلال داراى اختیار هستند و همان‏طور که در مقابل رئیس جمهور به عنوان کسى که حکم به آن‏ها مى‏دهد مسؤول هستند در مقابل مجلس هم به عنوان نهادى که رأى اعتماد به آن‏ها مى‏دهد مسؤول هستند. اگر ما معاون را با یک چنین پیش‏فرضى مى‏خواهیم درست کنیم، اصلا مخالفیم. یعنى یک معاونى بخواهیم درست کنیم که این معاون داراى یک سرى از اختیارات قانونى باشد که رئیس او نتواند آن اختیارات را از او بگیرد یا نگیرد اصلا خود همین را ما مخالفیم. اگر مى‏گوییم نه این اختیارات را رئیس به او مى‏دهد خوب طبیعى است در مقابل او هم مسؤول است. یعنى اگر امکانات و اختیاراتى که داده مى‏شود به او و گرفته مى‏شود از او در ارتباط با رئیس جمهور باشد، حتى ما در ارتباط با ادار هیأت وزیران هم از ابتداء نمى‏گوییم که اختیار دارد یا قانون اساسى به او اختیار داده که رئیس هیأت وزیران یا اداره کنند هیأت وزیران باشد. همان را هم آورده‏ایم که با موافقت رئیس جمهور اگر او بخواهد مى تواند این آقا رئیس هیأت وزیران یا اداره کننده هیأت وزیران هم باشد. بنابراین معاون از نظر ما یعنى کسى که تمام مسؤولیت فعالیت او را از نظر قانونى رئیس به عهده دارد نه این‏که خودش مسؤولیت خاصى را به عهده دارد. او در قبال رئیس مسؤول است ولى تمام فعالیتى را که معاون انجام مى‏دهد فعالیتى است که مسؤولیتش را رئیس به عهده گرفته. همان‏طور که در رابطه با وزراء هم ما همین را مى‏گوییم. ما این جا مى‏گوییم وزیر در مقابل مجلس و یا در مقابل رئیس جمهور مسؤول است. خوب است معاونین او را هم مطرح کنیم و بگوییم که چه اشکال دارد آن‏ها هم رأى اعتماد بگیرند؟ مى‏گوییم معاون وزیر عبارت است از فردى که اختیاراتى را از ناحى وزیر مى‏گیرد ولى تمام مسؤولیت آن معاون را وزیر تقبل مى‏کند در مقابل مجلس و یا در مقابل رئیس جمهور. بر این اساس معاون چیزى نیست جز رئیس و لذا اختیارات را از ناحیه رئیس است که مى‏گیرد و کارش را انجام مى‏دهد. این از یک طرف، از طرف دیگر اگر بنا باشد این آقاى معاون اول از مجس رأى اعتماد بخواهد بگیرد، خوب چرا اسمش نخست‏وزیر نباشد؟ یعنى ما که تنها یک بحث لغوى نداریم که از کلم نخست‏وزیر مثلا بدمان مى‏آمده یا ابا داشتیم، مى‏گوییم حالا اسم نخست‏وزیر را نیاورید بگویید معاون اول. خوب اگر این معاون اول حالا یا اسمش نخست‏وزیر، این آقا آمد رأى اعتماد گرفت، آیا بعد از این رأى اعتماد در مقابل مجلس پاسخگو هست یا فقط رأى اعتماد گرفته؟ رأى اعتماد گرفتن به معناى این است که یک روز هم مجلس مى‏تواند رأى اعتماد ندهد. در قبال چه رأى اعتماد ندهد؟ در قبال یک سلسله مسؤولیت‏ها. پس مسؤولیت‏ها مطرح مى‏شود. مسؤولیت‏ها را که نمى‏خواهیم مطرح کنیم، چون همه مسؤولیت‏ها را مى‏گوییم بین رئیس جمهور و وزراء است و در اعمال قو مجریه هم این‏جا آوردیم رئیس جمهور و وزراء هستند که اعمال قو مجریه مى‏کنند. مقوله معاونین را گفتیم‏
Majlis:2 Volume:2 Sessions:15-28 Page:1041
مقوله‏اى است که در رئیس جمهور یا وزراء هضم شده، دیگر نمى‏خواهیم این‏جا چیزى بیاوریم. بنابراین خیلى معنا و مفهوم روشنى نمى‏دهد. من احساس کردم تنها چیزى که موجب نگرانى بعضى از برادران شده آن اصل 130 است که در اصل 130 گفته شده در آن مدت 50 روزى که ما رئیس جمهور نداریم، این آقاى معاون اول بیاید اختیارات قو اجراییه را داشته باشد و چطور مى‏شود که یک معاون اولى که مجلس به او رأى نداده، خودش هم از مردم رأى نگرفته، تنها منصوب از طرف رئیس جمهور است این در مدت 50 روز اداره کننده امور اجرایى کشور باشد. من تقاضایم از برادران این است که اگر حذف آن را هم پیشنهاد دارند و ابقاى اصل 130 و 131 را که در یک شرایط اضطرارى ممکن است یک وقت براى یک کشور بیاید آن کار را بکند ولى به دلیل آن نیاییم همیشه رأى اعتماد را براى معاون اول بگذاریم، یعنى حتى خود من اگر بنا باشد معاون اول رأى اعتماد بخواهد براى یک شرایط ویژ اضطرارى که ممکن است یک وقت شوراى ریاست جمهورى بخواهیم داشته باشیم، این‏جا گفته شده نداشته باشیم، اشکال ندارد آن‏جا را شوراى ریاست جمهورى‏اش بکنیم. اما به لحاظ آن شرایط اضطرارى ما بیاییم همیشه بگوییم معاون اول باید یک چنین رأیى داشته باشد، به نظر من صحیح نیست.
منشى (یزدى)- جناب آقاى کروبى بفرمایید.
مهدى کروبى- من موافق با سخن آقاى نورى هستم.
منشى (یزدى)- آقاى خامنه‏اى موافقند بعد از موافق مخالف باید صحبت کند.
نایب رئیس (هاشمى)- آقاى بیات پیشنهاد داده‏اند مخالف صحبت کرد حالا موافق ایشان صحبت کند.
منشى (یزدى)- آقاى خامنه‏اى بفرمایید.
سید هادى خامنه‏اى- بسم الله الرحمن الرحیم، در این‏جا اصرار روى اسم البته نیست، چون اسم معاون اول برده شد و وظایف و مسائلى بار شد به معاون اول این است که این پیشنهاد داده مى‏شود ممکن است اسمش را نخست‏وزیر بگذارند، البته اگر اشکالى نداشته باشد. بنابراین روى اسم هیچ بحثى فعلا نیست، ما هم روى اسم اصرارى نداریم. اما عمد صحبت این است که این معاون با معاونى که آقاى نورى تعریف کردند فرق دارد. معاونى که مسؤول است، قسمتى از مسؤولیت‏هایش را به طور شناور گاه چیزهایى و گاه چیزهاى دیگرى را در اختیار او مى‏گذارد و او دیگر معمولا معاونى نیست که خصوصیات مسؤولیتى او در قانون اساسى ذکر شده باشد. این‏جا چند تا از خصوصیات ذکر شده: یکى آنچه در اصل 130 آمده، دیگر آنچه که در این اصل جدید آمده که این‏جا مى‏گوید: «ادار هیأت وزیران (البته گاهى) و مسؤولیت هماهنگى سایر معاونت‏ها». خوب این یک مسؤولیتى است که تقریباً شباهتى هم دارد با مسؤولیت نسخت‏وزیر (تا حدودى) و بحث این است که وقتى مسؤولى در این پایه داراى وظایف است که یا در صورت فوت رئیس جمهور یا موجبات دیگرى، فقط هم فوت نیست که ما بگوییم گاهى اتفاق مى‏افتد گاهى هم اتفاق ممکن است نیفتد اصلا. نه، یا موجبات دیگرى گرفتارى پیش مى‏آید، مسافرت‏هایى پیش مى‏آید، غیبتى، بیمارى از این چیزهایى که موجب پایان یافتن دور ریاست جمهورى نمى‏شود ولى معاون اول مى‏تواند به جاى او انجام وظیفه کند، این‏ها همه در حد معاون اول این‏جا
Majlis:2 Volume:2 Sessions:15-28 Page:1042
شمرده شده. بنابراین رأى آوردن او از مجلس به این خاطر است که این مسؤولیت‏ها چه آنچه که در حوز وزارت قرار مى‏گیرد، چه آنچه که در حوز ریاست جمهورى، وظایفى است که مجلس این‏ها را مى‏تواند از او سؤال کند و اگر این کار را معاون اول کرده باشد، طبعاً از او هم باید سؤال بشود و کسى مسؤول خواهد بود که رأى اعتماد از مجلس آورده باشد و بنابراین به این دلیل است که ما پیشنهاد مى‏کنیم که این باید از مجلس رأى بیاورد.
نایب رئیس (هاشمى)- آقاى بیات شما این پیشنهاد را داده‏اید، آقاى نورى مخالف صحبت کردند، آقاى خامنه‏اى هم موافق. حالا ما هنوز 2 تا 5 دقیقه دیگر وقت داریم که مى توانند آقایان صحبت کنند.
سید على خامنه‏اى- من هم مخالفم.
منشى (یزدى)- من هم مخالف هستم. به هر حال اگر بحث بیشترى مى‏خواهد بشود وقت را اضافه کنید. حالا آقاى کروبى 5 دقیقه مى‏توانند صحبت بفرمایند.
مهدى کروبى- آقاى خامنه‏اى صحبت کنند.
نایب رئیس (سید على خامنه‏اى)- بسم الله الرحمن الرحیم. این پیشنهاد آقایان انسان را به یاد این آى شریفه مى‏اندازد که: «کَالَّتِى نَقَضَتْ غَزْلَها مِنْ بَعْدِ قُوَّةٍ أَنْکاثاً». این همه بحث و زحمت براى ایجاد تمرکز در قو مجریه، حالا آقایان با یک پیشنهاد از این گوشه یواشکى همه این بحث‏ها را مثل این‏که کان لم یکن مى‏کنند، بحث هم زیاد شد در کمیسیون در خدمت آقایان اعضاى کمیسیون، اطراف قضیه واقعاً بحث شد، معاون اول که از مجلس شوراى اسلامى رأى بگیرد و متکى باشد به اعتماد مجلس شوراى اسلامى این همان چیزى است که ما سعى کردیم برداریم که تمرکز باشد. حالا آقایان مى‏فرمایند که این مسؤولیت‏هایى دارد. خوب مسؤولیت‏هاى معاون اول غیر از مسؤولیت‏هاى رئیس جمهور هیچ چیزى نیست. شما مى‏خواهید براى این مسؤولیت‏ها یک نفر در مجلس استیضاح بشود، یا سؤال بشود، خوب خود رئیس جمهور. همین ادار هیأت دولت یا انجام بعضى از کارها که آقایان مى‏گویند این‏ها کارهاى مهمى است، مسؤولیت‏هایى دارد، باید کسى از این سؤال بکند، خیلى خوب سؤال کنند، منتها حیث معاونت هست که این کار را انجام مى‏دهد. یعنى آن کسى که این شخص معاون اوست این در حقیقت کنند کار است. آن روز یکى از آقایان اشکال مى‏کردند که اسمش معاون است، بالاخره هر چه باشد اسمش معاون است و این نمى‏تواند رئیس هیأت وزیران باشد. به نظر بنده اشکال واردى نیست. اسم معاون که چیز بدى نیست، معاون چه کسى؟ معاون رئیس جمهور. الان شما ببینید در نظام‏هاى دنیا در مراسم تشریفاتى و پروتکل‏ها و همه این چیزها معاون رئیس جمهور در کشورهاى ریاستى اصلا نفر دوم است. حتى یک جاهایى نخست‏وزیر هم دارند مثلا در سوریه نخست‏وزیر دارد، اما معاون رئیس جمهور از نخست‏وزیر خیلى بالاتر است. معاون یک شخصیت بالایى است، چیز بدى نیست که ما بگوییم که چون معاون است پس نمى‏تواند بر هیأت وزیران ریاست کند. وآنگهى گفته شد دیروز آقاى مهندس موسوى در ضمن بیاناتش کاملا درست بیان کردند این مطلب را، این واقعاً درست است، وقتى که کسى اختیاراتى داشت، پول داشت، ارز در اختیار اوست، بودجه در اختیار اوست، وزراء از او کاملا تمکین مى‏کنند. همین الان هم معاون نخست‏وزیر یعنى معاون اجرایى نخست‏وزیر، اگر در نخست‏وزیرى بنشیند 10 تا وزیر را
Majlis:2 Volume:2 Sessions:15-28 Page:1043
احضار بکند، هر 10 تا مى‏آیند ولو این‏که خود او چیزى نیست، اما حیث او حیث نخست‏وزیر است. بنابراین هیچ اشکالى در ادار هیأت دولت به وسیل معاون اول به خاطر اسم معاونت به وجود نمى‏آید. هیچ اشکالى به خاطر این‏که این کارهایى را دارد انجام مى‏دهد، پس یک نفر باید مسؤول باشد در مقابل مجلس به خاطر این کارها به وجود نمى آید چون خود رئیس جمهور مسؤول این کارهاست و اما اگر آمد از مجلس رأى گرفت این شخص بلاشک اشکال به وجود خواهد آمد. این یک هویت مستقلى پیدا مى‏کند به هر حال، دلیلش هم این است که آقایانى که این را پیشنهاد مى‏کنند خودشان مى‏گویند اسمش را نخست‏وزیر هم مى‏شود گذاشت، خوب واقعش هم همین است که این آدم همان نخست‏وزیرى است که برداشتیم. حالا دوباره به این ترتیب دارد برمى‏گردد. من واقعاً برحذر مى‏دارم که جلسه نزدیک بشود به این فکر چون همه کارهاى قبلى را، همه بحث‏هاى قبلى را این به هم مى‏زند.
منشى (یزدى)- آقاى موسوى اردبیلى موافق.
موسوى اردبیلى- من برخلاف نظرى حضرات آقایان فکر مى‏کنم این معاون اگر رأى اعتماد بگیرد هم خلاف تمرکز نیست، براى این‏که تمرکز مربوط به این است که یک طرف کار دست کسى باشد، توافق و تفاهم در میان آن‏ها گاهى نباشد و موجب تشاجر و این‏ها باشد. مثل رئیس جمهورى که فعلا هست و نخست‏وزیر و این‏ها و با این قانون فعلى. این‏که این طور نخواهد بود، این معاون است. رأى اعتماد گرفتن هم براى این است که مسؤولیت در مقابل مجلس داشته باشد. مسؤولیت در مقابل مجلس داشتن، حضرت آقاى خامنه‏اى فرمودند که رئیس جمهور خودش مسؤولیت دارد، ما راجع به سؤال از رئیس جمهور شرایطى را قائل شدیم اما معاون آن شرایط را ندارد. مثل نخست‏وزیر فعلى است که اگر یک کارى را انجام داد، مى‏داند که باید برود پاسخگو باشد و امثال این‏ها و این که جناب آقاى نورى فرمودند که یک مقدارش هم به خاطر اصل 130 است، ایشان فرمودند که این چون حالت استثنایى دارد، به خاطر حالت استثنایى رأى اعتماد نگیرد و اگر قرار شد یک چنین کارى باشد، این اختیار را به او ندهید، رأى اعتماد را هم به او ندهید. این براى من خیلى تعجب‏آور بود که مثلا اگر رأى اعتماد بگیرد چطور، بالاخره این یک راهى است نشان داده شده است این 50 روز را اگر مى‏شود مملکت را، چون فرض ما این است رئیس جمهور به هر دلیلى در این 50 روز نیست. هم اختیارات را ندهیم، بدهیم دست شورا آن وقت شورایى که این مملکت را خوب ما مى‏دانیم شورا نمى‏تواند اداره کند، فقط به خاطر این‏که این رأى اعتماد نباید برود بگیرد. و اما رأى اعتماد گرفتن این‏که جناب آقاى خامنه‏اى فرمودند که این یک هویت مستقل پیدا مى‏کند، این معاون است. رأى اعتماد را به عنوان معاون گرفته است و درست است رأى اعتماد را از مجلس گرفته و مسؤولیت در مقابل مجلس دارد، در مقابل آن‏ها باید پاسخگو باشد، اما هیچ وقت نمى‏تواند در مقابل رئیس جمهور استقلال داشته باشد. استقلالى که حتى بتواند در کارهاى رئیس جمهور اخلال کند یک وقتى و تمرکز را از بین ببرد. لذا من به این چیزهایى که آقایان فرمودند نتوانستم قانع بشوم عرض من همین است.
نایب رئیس (هاشمى)- پیشنهاد آقاى بیات و آقاى هاشمیان مشخص بشود. عبارتتان را بگویید تا براى آن رأى بگیریم.
Majlis:2 Volume:2 Sessions:15-28 Page:1044
اسدالله بیات- «وزراء و معاون اول توسط رئیس جمهور معین و براى گرفتن رأى اعتماد به مجلس معرفى مى‏شوند».
نایب رئیس (هاشمى)- فقط «معاون اول» اضافه مى‏شود. آقایانى که موافقند این اضافه بشود رأى بدهند (سه نفر رأى دادند) تصویب نشد.
میرحسین موسوى (مخبر کمیسیون)- براى خود اصل مى‏توانید رأى بگیرید چون فکر مى‏کنم مسائلش روشن است، یعنى چیز مبهمى نیست.
عمید زنجانى- من پیشنهاد کتبى داده‏ام، مى‏تواند در این اصل مطرح بشود.
نایب رئیس (هاشمى)- جایش این‏جا نیست.
عمید زنجانى- چون این‏جا وزراء مطرح است جانشین همین‏جاست.
منشى (یزدى)- به هر حال وزیر کشور رأى اعتماد مى‏گیرد، چون عنوان وزیر را دارد.
در پیشنهاد جنابعالى این است که وزیر کشور به عنوان وزیر اول معاونت رئیس جمهور را بر عهده دارد.
عمید زنجانى- این اشتباه چاپ شده یا من اشتباه کرده‏ام. به عنوان معاون اول رئیس جمهور است.
منشى- ولى به هر حال وزیر کشور است که خود به خود رأى اعتماد از مجلس مى‏گیرد.
عمید زنجانى- توجه فرمودید صحبت در معاون اول است، به جاى این‏که یک شخص دیگرى معاون اول باشد، یکى از وزراء معاون اول رئیس جمهور باشد.
منشى (محمد یزدى)- حالا در این اصل مطرح مى‏فرمایید یا در اصل دیگر؟
عمید زنجانى- در همین اصل.
نایب رئیس (هاشمى)- ببینید معاون اول در این اصل مطرح نیست. معاون اول در اصل یکصد و سى‏ام مطرح است.
عمید زنجانى- ببینید در آن‏جا، در اصل یکصد و سى‏ام اصل معاون اول با وظایفش مطرح است. اما این معاون اول چه کسى هست هم در اصل یکصد و سى‏ام ...
نایب رئیس (خامنه‏اى)- اجازه بدهید مطرح کند.
نایب رئیس (هاشمى رفسنجانى)- در جاى خودش مطرح کند.
سید على خامنه‏اى- اشکالى ندارد، اجازه بدهید مطرح کند. بالاخره باید یک جایى این مطرح بشود.
عمید زنجانى- ببنید در اصل جدید که دیروز بحث شد «رئیس جمهور مى‏تواند براى انجام وظایف قانونى خود معاونینى داشته باشد، معاون اول رئیس جمهور با موافقت وى ادار هیأت وزیران و مسؤولیت هماهنگى سایر معاونت‏ها را به عهده خواهد داشت.»
هم در آن‏جا قابل طرح است، هم این‏جا به مناسبت وزراء. وزراء توسط رئیس جمهور معین و براى گرفتن رأى اعتماد ...» دنبال این گفته مى‏شود که «وزیر کشور معاونت اول رئیس جمهور را ...».
چند تا مشکل الان در مورد معاون اول ذکر شد که من فکر مى‏کنم در این پیشنهادى تقدیم شده این مشکلات حل مى‏شود. من چند نکته را تذکر مى‏دهم.
اول این‏که همان‏طور که جناب آقاى موسوى یکى دو بار تذکر داده‏اند عملًا هم الان در
Majlis:2 Volume:2 Sessions:15-28 Page:1045
مواردى در گذشته و الان وزیر کشور ادار جلسات هیأت دولت را بر عهده داشته. بنابراین این چیز بى‏سابقه‏اى نیست که وزیر کشور به عنوان معاون اول رئیس جمهور وظایف معاونت اول را به عهده بگیرد که عمده‏ترین آن ادار جلسات هیأت وزیران در غیبت ریاست جمهورى است.
نکت دوم این است که الان بحث شد که یکى از مشکلات معاون اول این است که اگر معاون اول رئیس جمهور از مجلس رأى اعتماد نگیرد، ضعیف‏تر از وزراء است و اگر رأى اعتماد بگیرد، اشکالاتى که مطرح شد پیش مى‏آید. با این پیشنهاد دیگر این اشکال خود به خود برطرف مى‏شود. چرا که معاون اول رئیس جمهور رأى اعتماد را از مجلس گرفته، چون وزیر است رأى اعتماد را گرفته آن ضعف متصور یا متوهم دیگر این‏جا پیش نمى‏آید چون رأى اعتماد را گرفته.
نکت سوم این است که در این‏جا به نظر برخى از سروران مى‏رسد که جاى رئیس دولت خالى است و در هر حال فقدان رئیس دولت در این میان کاملا محسوس است که با حذف نخست‏وزیر مسأله کمى به صورت خلاء به چشم مى‏خورد. با این پیشنهاد این خلا هم پر مى‏شود و در حقیقت جاى خالى رئیس دولت را (یعنى نخست‏وزیر را) وزیر کشور مى‏گیرد، با توجه به این‏که مسؤولیت‏هاى معاونت اول رئیس جمهور بر عهد وزیر کشور مى‏شود.
نکت چهارم این است که در صحبت‏ها گفته شد که معاون اول رئیس جمهور ممکن است که اگر از مجلس رأى اعتماد بگیرد نقض اصل تمرکز باشد. (جناب آقاى خامنه‏اى این نکته را یادآورى کردند) و با این پیشنهاد این اشکال هم برطرف مى‏شود که چون معاون اول رئیس جمهور خودش وزیر است، دیگر نقض تمرکز نیست، در درون این مدیریت متمرکز خود به خود قرار گرفته است. به هر حال با توجه به این نکاتى که عرض شد من پیشنهادم دقیقاً به این صورت است: «وزیر کشور مقام معاونت اول رئیس جمهور را بر عهده دارد و در غیبت رئیس جمهور عهده‏دار مسؤولیت‏هاى قانونى ریاست جمهورى خواهد بود). بر اساس اصل یکصد و سى‏ام و اصل جدیدى که دیروز به تصویب رسید.
منشى (محمد یزدى)- آقاى کروبى به عنوان مخالف بفرمایید.
مهدى کروبى- عرض مى‏کنم آن وزیر کشورى که جلس هیأت دولت را اداره مى‏کند، وقتى که نخست‏وزیر نیست تنها در این جهت کارش همین است، یعنى اگر یک وقتى رئیس دولت نباشد، او دو ساعت یا چهار ساعت در هفته یا 6 ساعت تنها جلسه را اداره مى‏کند و کارى دیگر غیر از آن ندارد جز آن وزارتخان مربوطه خودش را. در حالى که معاون یک کارهاى فراوانى دارد، مخصوصاً معاون اول که یک بخش عظیمى از کارهاى رئیس جمهور را بناست انجام بدهد. همان طورى که الان ما در نخست‏وزیر هم مى‏بینیم، وزارتخانه‏ها وزیر دارند اما وزرایى که نخست‏وزیر دارد، کارهاى مهمى دارند انجام مى‏دهند، مشکلات فراوانى دارند، اصلًا همان طور که جناب آقاى خامنه‏اى هم اشاره فرمودند، گاهى خیلى از کارهایش بیش از یک وزیر است. آن وقت ما بیاییم مثلًا آقاى فلان کس را که وزیر کشور است، کل کارهاى وزارت کشور را دارد، حالا بیاییم معاون اول رئیس جمهور هم بکنیم. یک سرى کارهاى زیاد دیگر را هم روى دوشش بریزیم. بنابراین، این معاون اول کارهاى فراوانى‏
Majlis:2 Volume:2 Sessions:15-28 Page:1046
دارد با وزارت خودش این سازگار نیست. این یک مسأله.
مسأل دومى هم که عرض آخر من است، این است که حالا این وزیرى که رأى از مجلس گرفته و معاون اول رئیس جمهور هم است، فردا آقاى رئیس جمهور به هر جهت روى سلیقه، روى اختلاف‏نظر، روى ضعف و قوت صلاح دانست که حالا این را تعویض کند و یکى دیگر را به عنوان معاون اول انتخاب کند اگر چنانچه رأى از مجلس نگرفته باشد، خیلى خوب مسؤول آن خود رئیس جمهور است و هیچ کارى هم نیست. اما اگر چنانچه یک رأى از مجلس گرفته باشد خود این اول مسأله با مجلس است. کسى را که دیروز 200 نفر، 180 نفر، 150 نفر از نمایندگان مجلس رأى به او داده‏اند حالا آقاى رئیس جمهور مصلحت مى‏داند یا تفاهم ندارند یا اختلاف‏نظر دارند یا ضعف دارد، او را کنارش بگذارد، خودش مسأله‏ساز است، تازه اختلاف‏انگیز و حرف‏زاست. بنابراین من مخالف هستم.
منشى (یزدى)- براى این پیشنهاد کسى در موافقت اسم ننوشته، فقط دو سه نفر از آقایان در مخالفت اسم نوشته‏اند، اگر طبق مجلس عمل مى‏فرمایید وقتى موافق نیست، مخالف دیگر صحبت نمى‏کند.
میرحسین موسوى (مخبر کمیسیون)- پس اجازه بدهید نظر کمیسیون را من بگویم بعد رأى بگیرید.
دو سه نکته وجود دارد: یکى این‏که جناب آقاى عمید فرمودند که بنده گفته‏ام معمولا وقتى نیستم وزراى کشور اداره مى‏کنند. بلى، این درست است. اما اگر وزیر مشاور در امور اجرایى داشتم، قطعاً وزیر مشاور در امور اجرایى را مى‏گذاشتم، یعنى به خاطر این‏که نداشتم معمولا قوى‏ترین وزیر در هیأت دولت وزیر کشور هست و او مى‏تواند اداره کند. منتها همان‏طور که جناب آقاى کروبى اشاره کردند، این معاون اول واقعاً وظایف وسیعى را غیر از ادار جلسه به عهده خواهد داشت که آن وظایف کمک مى‏کند که جلسه را به خوبى اداره بکنند و وزیر کشور این کار را به هیچ وجه نمى‏تواند بکند، وزیر کشور درگیر کارهاى وسیع در سطح کشور است، از امور انتظامى، امنیتى و مسائل گوناگونى که وزارت کشور دارد. انتخابات گوناگون مسائل گوناگونى که برادرها اطلاع دارند در رابطه با وظایف وزیر کشور و به صورت تصادفى حالا یکى یا دو جلسه را اداره کردن ممکن است از وزیر کشور ساخته باشد ولى این کار یک کار سازمان یافته و منظم نیست و حاصل خوبى را در دراز مدت نمى‏تواند بدهد. در صورتى‏که ما اگر معاون اول را مسؤول بکنیم، معاون اول در حقیقت بخشى از وظایفى را که الآن بعضى از معاونت‏هاى نخست‏وزیر از جمله معاونت امور اجرایى به عهده مى‏گیرد را به عهده خواهد داشت، جلسات مختلف، ستادهاى گوناگون، خود دفتر هیأت دولت و نظایر این‏ها زیر نظر او خواهد بود (و سایر معاونت‏ها ...) و او مى‏تواند آمادگى وسیع براى ادار جلسه داشته باشد و اصولًا خود رئیس جمهور هم بخواهد مواقعى که جلسه را اداره مى‏کند اگر این معاون اول مقدمات جلسه را به خوبى تهیه کرده باشد، آن جلسه به صورت موفقى اداره خواهد شد و اگر نتواند، معمولا جلسات ضعیف از آب در مى‏آید و این هم یک نکته‏اى است. براى همین به نظر مى‏آید که بهتر این باشد که ما همان معاون اول را بگذاریم و وزیر کشور را نگذاریم. یعنى دلیل روشنى نداریم که ما وقتى که مى‏توانیم معاون اولى با این همه امکانات و اختیاران و سهل بودن کارش در
Majlis:2 Volume:2 Sessions:15-28 Page:1047
اختیار داشته باشیم به وزیر کشور رو کنیم.
نایب رئیس (هاشمى رفسنجانى)- رأى مى‏گیریم، پیشنهاد آقاى عمید خوانده بشود، آن متنى را که مى‏خواهید رأى بگیریم بخوانید.
عمید زنجانى- متن پیشنهاد به این صورت است که: وزیر کشور به عنوان معاون اول رئیس جمهور وظایف وى را در غیبت رئیس جمهور عهده‏دار مى‏شود و مسؤولیت‏هایى را که در اصل یکصد و سى‏ام و در اصل جدید پیشنهاد شده است این وظایف را عهده‏دار مى‏شود.
نایب رئیس (هاشمى رفسنجانى)- آقایانى که با پیشنهاد آقاى عمید موافقند، رأى بدهند (فقط خودشان رأى دادند) تصویب نشد.
میر حسین موسوى- براى خود اصل مى‏شود الان رأى گرفت.
نایب رئیس (هاشمى رفسنجانى)- بلى، جنابعالى اصل را بخوانید.
میر حسین موسوى (مخبر کمیسیون)- اصل یکصد و سى و سوم:
 «وزراء توسط رئیس جمهور معین و براى گرفتن رأى اعتماد به مجلس معرفى مى‏شوند، تعداد وزیران و حدود اختیارات هر یک از آنان را قانون معین مى‏کند.»
نایب رئیس (هاشمى رفسنجانى)- آقایان موافق با این اصل رأى بدهند. (اکثر دست بلند کردند) تصویب شد.
میرحسین موسوى (مخبر کمیسیون)- اگر اجازه بفرمایید اصل یکصد و سى‏ام را الان مطرح کنیم. (هاشمى- بفرمایید).
اصل یکصد و سى‏ام در جلسه خوانده شد و به طور نسبتاً مفصلى هم بحث شد، من فقط براى یادآورى برادران عزیز این‏جا مطرح بکنم که عملًا دلیل تشکیل آن شورا که اسم آن را شوراى ریاست جمهورى نگذاشتیم، اگر دقت بشود در کمیسیون مخصوصاً روى این مسأله تکیه بود، به این دلیل آن شورا گذاشته شده که احتمالًا معاون اول رئیس جمهور هم صنف و همفکر رئیس جمهور خواهد بود. خوب در صورت فوت یا غیبت یا استعفا یا این‏که یک آدم (به احتمال زیاد) خوبى خواهد بود، اشکالى شاید نداشته باشد که انتخابات را او اداره بکند، ولى ما این فرض را هم باید در نظر بگیریم که در شرایطى معاون مى‏تواند معاون رئیس جمهورى باشد که عزل شده و به او بسیار نزدیک باشد و انتخابات زیر نظر او حداقل مى‏تواند با سوءظن و مشکلاتى در کشور برقرار بشود. براى این‏که صحت انتخابات تضمین شده باشد، از نظر افکار عمومى هم یک نوع اطمینانى نسبت به این انتخابات باشد، ما انتخابات را زیر نظر شورایى متشکل از رئیس‏مجلس، رئیس‏قو قضاییه و معاون اول رئیس جمهور گذاشتیم که ظرف مدت 50 روز این کار را انجام بدهند. منتها کارهاى دولت و ادار اجرایى دولت را همان معاون رئیس جمهور در چنین شرایطى به عهده خواهد داشت و کارها را پیش‏خواهد برد. این مجموعه بحث است.
و اصل یکصد و سى و یکم هم اگر در خود قانون اساسى فعلى دقت بشود در همین اصل ادغام شده و در حقیقت دو تا اصل حالا در یک اصل آمده.
منشى (حبیبى)- بسم الله الرحمن الرحیم، عرض مى‏شود این اصل یکصد و سى‏ام را اگر که سروران عنایت بکنند در اصل یکصد و سى‏ام و اصل یکصد و سى و یکم قدیم چند مطلب‏
Majlis:2 Volume:2 Sessions:15-28 Page:1048
هست که دو سه مورد آن این جا جا افتاده، تکلیف این چه مى‏شود؟
در اصل 130 داریم: «غیبت یا بیمارى رئیس جمهور کمتر از 2 ماه» این یک مطلب است. در اصل یکصد و سى و یکم «فوت، کناره‏گیرى، عزل و بیمارى بیش از 2 ماه». این‏ها با همدیگر فرق دارند، در صورتى که در این‏جا مسأل بیمارى کمتر از 2 ماه و غیبت کمتر از 2 ماه هم عرض بقیه گرفته شده و به نظر مى‏رسد که این اصل را خیلى تغییر داده. آیا واقعاً بنا بوده که این اصل به این ترتیب تغییر بکند و اصولًا تکلیف غیبت کمتر از 2 ماه چه مى‏شود؟ به هر حال بیمارى کمتر از 2 ماه و غیبت کمتر از 2 ماه را داریم. در این‏جا یک انتخاباتى نمى‏شود انجام داد ...
نایب رئیس (هاشمى رفسنجانى)- شما مى‏خواهید مخالف صحبت کنید؟
حسن ابراهیم حبیبى- نه من مخالفتى ندارم، ولى مى‏خواهم ببینم تکلیف این چه مى‏شود؟ یعنى به این عنایت کرده‏اند یا نه؟
نایب رئیس (هاشمى رفسنجانى)- به هر حال، بحث‏هایى که مى‏شود به این هم جواب مى‏دهند. قبلًا یک مطلب روشن بشود چون به عنوان اصل جدید مطالبى در این هست که هیچ جا مطرح نبوده. بنابراین ما مى‏توانیم ... البته به عنوان اصل جدید معرفى شدن یا تغییر کلى دادن را باید هیأت رئیسه تصویب بکند. اگر نظر آقایان این است که این تغییرات مهم است اجازه بدهید که به عنوان مخالف و موافق (آن 40 دقیقه‏ها) در این باره صحبت بشود. من خودم فکر مى‏کنم که این طورى است. چون هم این‏که آقاى دکتر حبیبى گفتند، هم این‏که معاون اول به جاى شوراى ریاست جمهورى کار مى‏کند چند تا ...
منشى (محمد یزدى)- ما به عکس فکر مى‏کنیم، ادغام دو اصل هست و یک تغییرات جزیى یعنى دو تا اصل موجود را در هم ادغام کرده‏اند یک تغییرات بوجود آمده، یعنى واقعاً یک اصل جدید نیست. (میر حسین موسوى- یعنى هیچ فرقى نکرده) حتى عبارات هم، بسیارى از عبارات همان دو اصل است.
نایب رئیس (هاشمى رفسنجانى)- یکى از فرق‏هایى که کرده این است که معاون اول در قدیم نبوده.
میرحسین موسوى- خوب آن موقع هم نخست‏وزیر بوده.
نایب رئیس (هاشمى رفسنجانى)- نه، نخست‏وزیر در غیاب ریاست جمهورى اداره نمى‏کرده ... (میرحسین موسوى- دولت را اداره مى‏کرده.) بزرگ‏ترین اتفاقى که افتاده این است که براى آن 2 ماه شما گفته‏اید معاون اول کشور را اداره کند.
منشى (محمد یزدى)- نه، تنها نیست، در شوراست.
نایب رئیس (هاشمى رفسنجانى)- نه، شورا که براى اداره نیست، شورا براى انتخابات است. یعنى وظایف رئیس جمهور را به معاون اول دادید، این خوب انصافاً یک اصل مهمى است. ما نمى‏توانیم بگوییم این کم است.
مسأل دوم هم همین است که آقاى دکتر حبیبى فرمودند، بیمارى و غیبتى که رئیس جمهور 2 ماه نیست، در این مدت هم مسأل مهمى است. این مطرح نبوده حالا پیش آمده.
دکتر حسن حبیبى- البته این غیبت بیشتر از 2 ماه (غیبت صغرى) معنایش چیست؟
Majlis:2 Volume:2 Sessions:15-28 Page:1049
نایب رئیس (هاشمى رفسنجانى)- حالا آقاى خامنه‏اى تشریف ندارند، ما چهار نفرى اگر نظرمان این است که ... (حسن حبیبى- من مهم مى‏دانم) من هم مهم مى‏دانم. بنابراین ما میدان مى‏دهیم که کسانى که به عنوان مخالف و موافق مى‏خواهند صحبت کنند، صحبت کنند، اول مخالف اصل صحبت کند. آقاى موسوى اگر مى‏خواهند توضیح بدهند حق دارند الان توضیح بدهند.
موسوى خوئینى‏ها- اول مخالف و موافق صحبت بکند بعد از طرف کمیسیون جواب مى‏دهند.
نایب رئیس (هاشمى رفسنجانى)- ما حرفى نداریم. اگر آقایان بخواهند مى‏توانند توضیح بدهند، یعنى کمیسیون این حق را دارد.
میر حسین موسوى- عیب ندارد اعضاى خود کمیسیون هم مى‏توانند صحبت کنند.
نایب رئیس (هاشمى رفسنجانى)- چهل دقیقه شما وقت دارید. مخالف و موافق صحبت کنند.
منشى (محمد یزدى)- جناب آقاى حبیبى مخالف بفرمایید.
نجفقلى حبیبى- بسم الله الرحمن الرحیم، آن قسمتى که جناب آقاى دکتر حبیبى اشکال مى‏کنند، حالا من فقط مطلبى که از کمیسیون یادم هست عرض مى‏کنم، گرچه آقایان توضیح خواهند داد و وقت من این‏جا بیخود گرفته مى‏شود این بود که قطعاً آن کمتر از 2 ماه را خود آن معاون اول این امور را طبق جریان عادى انجام خواهد داد و هیچ مشکلى پیش نمى‏آید. این بیش از 2 ماه است که یک شورایى تشکیل مى‏شود که ظرف 50 روز انتخابات را انجام بدهد. چون آن در دل این قضیه مستتر بوده، دیگر گفته شد چه ضرورتى دارد که حالا کمتر از 2 ماه را ما این‏جا ذکر بکنیم؟
اما علت مخالفت بنده همین مسأل معاون اول است که پنجاه روز ادار امور کشور توسط ایشان انجام مى‏شود در حالى که رئیس جمهورش که مسؤول بوده نیست. ایشان الان تمام مسؤولیت‏ها را دارد.
از طرفى در مقابل هیچ مرجعى رسمى هم مسؤول نیست، نه مجلس، نه هیچ جاى دیگرى تمام وظایف مملکت و دولت را ایشان به عهده دارد. چون آن شوراى موقت هم که تشکیل مى‏شود، در ادار امور کشور دخالت ندارد. فقط وظیف آن برگزارى انتخابات ریاست جمهورى است. از این جهت ما 50 روز بیاییم ادار مملکت را به دست کسى بسپاریم که در این 50 روز ممکن است خیلى حوادث هم پیش بیاید، جنگ بشود، حوادث دیگر بیاید، مشکلاتى پیش بیاید و این آدم هیچ گونه مسؤولیتى هم در مقابل ندارد. درست است که حالا وزراء در یک جایى هم تصریح نشده که تمام آن مسؤولیت‏هایى که رئیس جمهور داشته به عهد ایشان مى‏آید، یعنى از مسؤولیت‏هاى عملى او یکى هم پاسخگویى او در مقابل مجلس و این‏ها، آن ها هم که نمى‏توانند باشد. چون به هر حال ایشان حکم معاون را دارد. به این دلیل من یک مقدارى تغییراتى را در این اصل با این شکل (چون دیگر توافق نشد که معاون اول رأى اعتماد از مجلس بگیرد) لازم مى‏دانم و به این صورت قبول ندارم که باشد.
منشى (یزدى)- آقاى کروبى موافق هستند بفرمایید.
Majlis:2 Volume:2 Sessions:15-28 Page:1050
مهدى کروبى- ببینید این یک مورد اضطرارى است، یعنى اگر یک وقت حادثه‏اى براى کشور پیش بیاید مثلا فرض خداى نکرده مثل ماجراى آقاى رجایى که ریاست جمهورى بودند یا عکس آن (که ان شاء الله این موردش هم هیچ پیش نیاید) مثلا عدم کفایت، مسائل بنى صدر و مشابه آن، بنابراین ریاست جمهور کارش را انجام مى‏دهد و ممکن است براى یک موارد اضطرارى یک حوادثى براى کشور رخ بدهد. حالا، ما مى‏خواهیم که انتخاباتى برگزار کنیم و مى‏خواهیم کشور هم اداره بشود، بناست 50 روز این کشور اداره بشود. از نظر اجرایى چه کسى مناسب‏تر از معاون رئیس جمهور، آن رئیس جمهورى که مردم به او رأى داده‏اند و او یک کسى را هم به عنوان معاون اول خودش انتخاب کرده که مدت‏ها هم با رئیس جمهور کار کرده و آشنا به کار و کابینه و اوضاع و اجراء هم هست.
اما این‏که مى‏فرمایند که کشور را دست یک نفر دادن که مسؤول نیست، اگر براى یک رئیس جمهورى یک حادثه‏اى رخ بدهد، دیگر هیچ کس در کشور نیست؟ پس نقش رهبر چیست؟ پس مجلس چه کاره است؟ پس کابینه چه کاره است؟ همان اعضاى کابینه‏اى که رأى گرفته‏اند، همه در وزارتخانه‏هایشان مسؤولیت دارند، رهبر دارد، همه چیز کشور سر جاى خودش است. براى رئیس جمهور یک حادثه‏اى رخ داده وقتش را هم که تعیین کرده‏اند، کارهاى اجرایى معمولى را انجام بدهد. این در دنیا هم متداول است. در بعضى جاها (که حالا ما نمى‏خواهیم تأسى به آن‏ها بکنیم و کار آن‏ها هم هیچ ارزشى براى ما ندارد) به این صورت است که اگر یک وقت یک حادثه‏اى براى رئیس جمهور پیش آمد، اصلا آن معاون تا پایان انتخابات کارهایش را انجام بدهد. منتها این جا که چنین چیزى نیست. به هر حال کارهاى اجرایى کشور را چند روزى باید یک کسى انجام بدهد. چه کسى باید انجام بدهد؟ مناسب‏ترین فرد معاون اول رئیس جمهور است که کارهایش را انجام بدهد.
موسوى اردبیلى- آیا براى معاونش هم رأى مى‏گیرند؟
نجفقلى حبیبى- معاون اول‏هاى آن شکلى از مردم رأى مستقیم مى‏گیرند.
منشى- آقاى بیات به عنوان مخالف بفرمایید.
اسدالله بیات- بسم الله الرحمن الرحیم، کمیسیون دوم حسابى در تمرکز تلاش کردند مخصوصاً دو سه تا اصل را کنار هم گذاشته‏اند حسابى تمرکز اصول شده. منتها از این تمرکز بعضى از جهاتى را به طور کلى تغییر داده‏اند و بعضى از جهات را هم تغییر نداده‏اند. منتها در یک اصل دیگرى مطرح کرده‏اند. در اصل یکصد و سى و دوم این مسأله چون در قانون اساسى موجود هم پیش‏بینى شده بود، آمده‏اند گفته‏اند نمى شود استیضاح کرد، نمى‏شود رأى عدم اعتماد داد و نمى‏شود تجدیدنظر در قانون اساسى یا امر همه پرسى، این حرف درستى است چون در قانون اساسى فعلى هم پیش‏بینى شده بود. اما در طول این 50 روز در این اصلاحیه کارى که آقایان کرده‏اند دست شورا را از ادار کشور قطع کرده‏اند، همه کاره معاون اول را معرفى کرده‏اند و دست معاون اول را هم باز گذاشته‏اند. یعنى همان اختیار عزل و نصبى که رئیس جمهور داشت، او هم دارد. معناى این حرف این است که آقایان تنها کارى که کرده‏اند این است که در طول این مدت غیر از معاون اول بقیه دستشان بسته است. مجلس نمى‏تواند استیضاح بکند، بسیار خوب. مجلس نمى‏تواند رأى بر عدم اعتماد بدهد، بسیار خوب! اما معاون اول مى‏تواند دو تا وزیر را عزل‏
Majlis:2 Volume:2 Sessions:15-28 Page:1051
بکند این‏که نقض غرض است! من مى‏گویم اگر برادران ما براى معاون اول نگران هستند، به حق هم هست. چون دوران، دوران اضطرار است ما هم مى‏گوییم. و این‏که ما مى‏گفتیم رأى بگیرد، جناب آقاى خزعلى هم مى‏فرمودند که آقا خوب رئیس جمهورى که از کل کشور رأى گرفته این از اعتبار بیشترى برخوردار است، جواب این خیلى روشن است. من مى‏گویم با این حساب بگویید که رئیس جمهور 24 تا معاون دارد و به همه آن‏ها هم حکم مى‏دهد و پشتوانه‏اش هم 20 میلیون جمعیت است. چرا رأى اعتماد از مجلس بگیرد؟ این مثل دو دو تا چهار تا است، رأى اعتماد گرفتن یک حساب دیگرى دارد، یک قوت دیگرى براى افراد مى‏دهد. معاون اول در جاى دیگر با موافقت رئیس جمهور هیأت دولت را اداره بکند سلمنا، با این‏که من در آن جا هم اعتقادم بر این است که بعد براى خود رئیس جمهور مشکل ایجاد مى‏کند، اما در دوران 50 روز معنایش این است. رئیس جمهور نداریم! پس این‏که حاج آقاى خامنه‏اى مى‏فرمودند در مقابل مجلس مسؤول است. چه کسى؟ رئیس جمهورى که فوت شده؟ ما او را برویم از عالم برزخ با نفس حضرت عیسى دوباره احیا بکنیم؟ بیاییم مسؤولش بکنیم؟! رئیس جمهور نیست، معزول است، در این 50 روز این آقاى معاون اول هر کارى مى‏تواند انجام بدهد و در مقابل چه کسى مسؤول است؟! لااقل شما بیایید بگویید که اگر این آقا در طول این مدت مسؤول شد و مدیر چه شد، در طول این مدت در مقابل مجلس مسؤول یا در مقابل جاى دیگر مسؤول؟ شما مى آیید در طول این مدت این فرد را فعال مایشاء مى‏کنید و از این جهت من با این ماده مخالفم و این‏که جناب آقاى هاشمى اشاره فرمودند تغییر کلى داده شده، واقعاً تغییر کلى داده شده، ماهیت این با آن قبلى خیلى فرق مى‏کند. بنابراین بنده با این ماده مخالفم، مگر این‏که شما بیایید براى این 50 روز قبول بفرمایید که لااقل در یک جایى پاسخگو بشود. خداى نکرده، خداى نکرده اگر آمد در طول این مدت دو سه تا تصمیم عجولانه و خطرناکى انجام داد و ناامنى در کشور به وجود آورد و در مقابل جایى هم مسؤول نیست! بنابراین من از این جهت با این ماده مخالفم.
منشى- آقاى نورى موافق.
عبدالله نورى- بسم الله الرحمن الرحیم، همان طور که جناب آقاى بیات هم مطرح فرمودند، واقعاً ما فکر مى‏کردیم که در رابطه با بحث تمرکز اگر این بحث به صورت جدى مطرح باشد در یک ماه و دو ماه آن هم همین بحث مطرح است و بنابراین ما نمى‏توانیم بیاییم بگوییم کشور در یک مدتى از زمان دست یک شورایى باشد که کارهاى اجرایى دستش باشد.
نکته‏اى را که جناب آقاى بیات مطرح فرمودند در رابطه با مسؤولیت‏ها، من حداقل در رابطه با شخص خودم عرض مى‏کنم که ما نمى‏خواستیم این مسؤولیت در مقابل هیچ کس نداشته باشد، لذا در همین اصل یکصد و سى‏ام پیشنهادى کمیسیون اگر این عبارت «معاون رئیس جمهور وظایف وى را بر عهده مى‏گیرد»، بشود: «مسؤولیت‏هاى وى را بر عهده مى‏گیرد،» هم وظایف را شامل مى‏شود، هم پاسخگویى در مقابل مجلس و رهبر را شامل مى‏شود و با تغییر کلم «وظایف» به «مسؤولیت‏ها» آن مشکل حل مى‏شود.
از طرف دیگر باز من خدمتتان عرض کنم که از نظر خود من این چهل، پنجاه روز خیلى حساسیت براى من ندارد که شوراى موقت ریاست جمهورى باشد یا این؟ علت این‏که من موافق صحبت کردم عمدتاً براى روشن شدن وضعیت این دو اصل بود که جناب آقاى دکتر حبیبى مطرح فرمودند.
Majlis:2 Volume:2 Sessions:15-28 Page:1052
این دو اصلى که در قانون اساسى داشتیم به نظر ما رسید یک نوع اضطراب متن دارد. چیزى که در اصل یکصد و سى‏ام آمده و چیزى که در اصل یکصد و سى و یکم آمده دو مطلب را در رابطه با یک موضوع مى‏خواهد بیان بکند.
مطلب که در اصل یکصد و سى‏ام است، بحث وظایفى است که از رئیس جمهور به فرد دیگرى و یا شورایى مى‏خواهد منتقل بشود که وظایف زمین نماند، این وظایف را چه کسى انجام بدهد؟ حالا یا بگوییم معاون اول رئیس جمهور، یا بگوییم شوراى ریاست جمهورى یا هر چه.
اصل یکصد و سى‏و یکم بحث این است که در این مدتى که کشور ما رئیس جمهور ندارد و وظایف او را یک فرد یا یک نهاد دیگر دارد انجام مى‏دهد، انتخابات ریاست جمهورى با چه کسى باشد؟ پس اصل یکصد و سى‏ام آن است، اصل یکصد و سى و یکم این است. هر دو اصل راجع به یک موضوع ولى دو تا محمول را دارد بحث مى‏کند.
اما از نظر متن. در اصل اولى که یکصد و سى‏ام باشد، فوت پیش‏بینى نشده، یعنى در صورتى که رئیس جمهور فوت بکند، چه کار باید کرد؟ در آن آخرش آمده که: «و رئیس جمهور جدید در اثر موانعى هنوز انتخاب نشده و یا مدت ریاست جمهورى سابق پایان یافته» ولى حالا اگر فوت کرد چه؟ آمده: «غیبت یا بیمارى رئیس جمهور»، بعد محمول مطلب آمده، بعد دوباره برگشته «و نیز در مورد عزل رئیس جمهور یا در موردى که مدت ریاست جمهورى سابق پایان یافته و رئیس جمهور جدید بر اثر موانعى هنوز انتخاب نشده». یعنى یک حالتى دارد که اول بحث غیبت و بیمارى را مطرح کرده، بعداً خواسته محمولش را بیاورد، بعد دو راه یک سرى مواردى به نظر رسیده که آن ها آمده.
در اصل یکصد و سى و یکم فوت مطرح شده، کناره‏گیرى یا بیمارى بیش از دو ماه مطرح شده یا موجبات دیگرى که دیگر این جا به عنوان مثال بحث غیبت را خیلى اصرارى نبوده که مطرح بشود. ما بر اساس برداشتى که خودمان کردیم که راجع به یک موضوع است ولى دو تا حکم را مى‏خواهیم بیاوریم، بیاییم همه این را یک سیاقش کنیم، وحدت سیاق بدهیم و دو تا حکممان را هم به صورت مجزا بیاوریم.
در رابطه با کمتر از 2 ماه، حالا چه بحث غیبیت باشد، چه بحث بیمارى، آن حیات رئیس جمهور است، حیات ریاست رئیس جمهور، یعنى رئیس جمهور، رئیس جمهور است. بحثى هم که در قانون اساسى مطرح است این است که اگر رئیس جمهور کمتر از 2 ماه بیمار بود که نمى‏گوییم برکنار شده! اگر بیش از 2 ماه بیمارى رئیس جمهور ادامه پیدا کرد، بحث در حکم عزل و استعفا و فوت و امثال این‏ها مطرح است والا حالا اگر یک رئیس جمهور 10 روز مریض شد، معاون اول دارد کارش را مى‏کند. اصلا بحث این نیست. تمام بحثى که این جا مى‏آید و بحث بیش از 2 ماه در یک صورت آن مطرح شده بحث این است که آن‏جایى که دیگر کأنه از رئیس جمهور داریم قطع امید مى‏کنیم، حالا یا استعفاء داده، یا عزل شده، یا فوت کرده یا پایان مدت ریاست جمهورى‏اش است یا بیمارى جورى است که دیگر نمى‏توانیم معطل این رئیس جمهور بشویم از بعد از دو ماه بحث شروع مى‏شود. لذا چیزى که در این اصل آمده به نظر من خیلى منضبطتر شده، فوت، عزل، استعفاء غیبت یا بیمارى بیش از دو ماه رئیس جمهور. باز عرض مى‏کنم براى کمترش خود مدت حیات ریاست رئیس جمهورى است که کارش را مى‏کند و یا در
Majlis:2 Volume:2 Sessions:15-28 Page:1053
موردى که «مدت ریاست جمهورى پایان یافته و رئیس جمهور جدید بر اثر موانعى هنوز انتخاب نشده» و حتى بعدش چون همه عبارات را تلفیق کردیم دقت کردیم که یک وقت چیزى جا نماند و «با موجبات دیگرى» از این قبیل آن وقت از این‏جا این دو تا حکم را مطرح کردیم.
1- معاون اول رئیس جمهور وظایف وى را به عهده مى‏گیرد. که این مى‏تواند بشود مسؤولیت‏هاى وى را به عهده مى‏گیرد، مى‏تواند بشود همان شورا.
2- از این‏جا به بعدش آن بحث دوم را ما مترتب بر همین موضوع کردیم، یعنى مثل اصل یکصد و سى‏ام و سى و یکم دوبار موضوع را تکرار نکردیم که احیاناً مشکلى پیش بیاید. باز همین جا آوردیم و شورایى متشکل از این مجموعه کار انتخابات را به عهده مى‏گیرد.
منشى- آقاى حبیبى مخالف.
دکتر حسن ابراهیم حبیبى- بسم الله الرحمن الرحیم. عرض مى‏شود که با توضیح جناب آقاى نورى آن مطلب در صورتى که سروران بپذیرند که یعنى از یک روز تا دو ماه را مى‏توانیم که یک حالت واحدى بگیریم به نظر مى‏رسد که این توضیح کافى باشد. منتها به هر حال ظاهراً دو ماه واقعاً زیاد است. این را یک فکرى به حالش بکنید. تا یک ماه را بالاخره مى‏شود گفت که رئیس جمهورى که بیمار است و یک ماه به کارهایش نمى‏رسد یا غایب است تا یک ماه نمى‏رسد. اما واقعاً تا دو ماه، شصت روز به نظرتان اگر مى‏رسد که خیلى مهم نیست، آن توضیح کفایت مى‏کند. این‏که شورا را ما برداریم، کاملا صحیح است، یعنى تمرکز لازمه‏اش این است که یک روز هم اگر قرار شد که کارها متمرکز بشود، یک روز هم دوباره بحث‏هاى بین الاثنینى یا عرض شود که سه نفرى و چهارنفرى را نکنیم. اما این هست که تا زمانى که معاون اول در حضور رئیس جمهور هست و در مقامى که رئیس جمهور مسؤولیت دارد، بسیار خوب کارها را از جانب او اداره مى‏کند. اما اگر که رئیس جمهور عزل شده بود، فوت کرده بود و موانع دیگرى بود، قطعاً باید که در اصل صد و سى و دوم این نکته ذکر بشود آیا معاون رئیس جمهور مى‏تواند، چون فقط در آن‏جا گفته شده است که نمى‏شود استیضاح کرد و نمى‏شود رأى اعتماد داد و نداد. اما آیا خود معاون رئیس جمهور مى‏تواند وزیرى را عزل بکند خصوصاً اگر که پیشنهادى را که جناب آقاى نورى مى‏فرمایند اضافه بکنیم به جاى وظایف، مسؤولیت‏ها بگوییم آن وقت مى‏تواند عزل بکند یا نه؟ بنابراین، این نکته، نکت مهمى است. نکت دیگر این است که معاون رئیس جمهور در ظرف پنجاه روز بر تمامى مسائل کشور حاکم است و مطلع. ببینید مسائل نظامى و اسرارى که وجود دارد رئیس جمهور مى‏داند، مقام رهبرى مى‏دانند و دو سه نفر مى‏دانند در این پنجاه روز باید در اختیار او هم گذاشته بشود. در بسیارى از کشورهاى دنیا کلید عرض مى‏شود رمز مربوط به برخى از دستورات نظامى از جمله دستور بمباران اتمى همواره به گردن رئیس جمهور است و وقتى که رئیس جمهور فوت مى‏کند، کسى که به جاى او مى‏آید مثل رئیس سنا اوست که مى‏آید اولین کس است که مى‏آید و آن را باز مى‏کند و برمى‏دارد و به گردن خودش آویزان مى‏کند در مدتى که مثلا در این مقام قرار دارد. حالا رئیس جمهورى که عزل مى‏شود و معاون رئیس جمهور در این مدت آیا این امکانات را در اختیارش مى‏گذارند یا نمى‏گذارند؟ اگر بگذاریم خوب مسأله داریم، اگر نگذاریم چه جورى مملکت را اداره بکنیم در ظرف این مدت؟ بنابراین این معاون رئیس جمهور در این‏
Majlis:2 Volume:2 Sessions:15-28 Page:1054
حالت شاید که اگر ما بیاییم در آن‏جایى که گفتیم اگر که در اثر موانعى انتخاب نشد و این‏ها به جاى این‏که بگوییم معاون رئیس جمهور کشور وظایف را بر عهده دارد، بگوییم در صورت تأیید مجلس شوراى اسلامى معاون اول این وظایف یا مسؤولیت‏ها را به عهده مى‏گیرد، در صورت عدم تأیید مجلس و فوت معاون الى آخر رهبرى یک نفر را تعیین مى‏کند. به این ترتیب در ضمن بیان قبلى هم که جناب آقاى نورى داشتند مى‏فرمودند که در این پنجاه روز ما حرفى نداریم که رأى مجلس را بگیریم یعنى در حقیقت یک اطمینانى به کشور مى‏دهیم. چیزى اضافه و کم شاید نشود، ولى این اطمینانى که به کشور مى‏دهیم به مصلحت کار را نزدیک‏تر مى‏کند، من از این جهت عرض مى‏کنم.
این‏که اگر تا دو ماه را جلسه فکر مى‏کند که اهمیتى ندارد آن توضیح جناب آقاى نورى کفایت مى‏کند. مسأله عزل وزراء را باید تکلیفش را معلوم کرد و این‏که اگر قرار شد معاونى (که ان شاء الله هیچ‏وقت پیش نمى‏آید) چون براى نسلى که بنده در آن هستم همین مقدار صدمات کفایت مى‏کند و امیدواریم که چنین اتفاقى دیگر نیفتد. اما اگر که یک وقت چنین اتفاقى خداى نکرده افتاد و قرار شد معاون رئیس جمهور مملکت را پنجاه روز اداره کند از مجلس تأیید بگیرد. اگر تأیید نگرفت نظیر فوت یا موانع دیگر رهبرى یک نفر را تعیین بکند که ظرف این مدت کشور را اداره بکند.
منشى (یزدى)- آقاى خوئینى‏ها به عنوان موافق بفرمایید.
موسوى خوئینى‏ها- عرض کنم که غیر از توضیحاتى که برادران موافق دادند چیزهایى که به نظرم مى‏رسید گفته نشد، یکى این‏که اولا یک اشکالاتى را مطرح فرمودند مخالفین که این اشکالات به این اصل پیشنهادى ما نیست، به همان اصول قبلى هم هست. این‏که فرمودند خوب این معاون در این مدت دو ماه مسؤول است یا نیست؟ سؤال بنده این است که شوراى ریاست جمهورى مسؤول است یا نیست؟ مفهوم مسؤول بودن هم یعنى مى‏خواهند بگویند مجلس بتواند عزل بکند. حالا شوراى ریاست جمهورى مگر مى‏توانست عزلش بکند؟ رئیس قوه قضاییه بود، رئیس مجلس بود، بله نخست‏وزیر بود، اما حالا نخست‏وزیر هم یک مسأل دیگرى داشت. برخى از این اشکالات، اشکالات به این طرح یعنى اصل پیشنهادى نیست. اگر اشکال هست به همین وضع موجود قانون اساسى هم این اشکال متوجه است.
نکت دیگر این‏که در قانون اساسى موجود که شوراى ریاست جمهورى گذاشتند، ببینیم این شورا را جاى کدام رئیس جمهور گذاشتند، همان رئیس جمهورى است که ما الان در این قانون اساسى داریم درستش مى‏کنیم، آن رئیس جمهور را کارهایش را یک شورا هم چه بسا مى‏توانست انجام بدهد، براى این‏که خوب کارى چندان در عهد او نبود. نخست‏وزیرش هست، وزرایش هستند، تنها مى‏ماند اجراى قانون اساسى سفرا را قبول بکند، نمى‏دانم قوانین و آیین‏نامه‏ها را تطبیق بدهد این هاست دیگر آن مسائل رئیس جمهور. لذا در ظرف این 30- 40- 50 روز گفتند یک شورا هم این رئیس جمهورى را مى‏تواند وظایفش را انجام بدهد. اما رئیس جمهورى که رئیس دولت است و خودش مستقیماً مسؤولیت اجرایى کشور را بر عهده دارد انصافاً مى‏شود به جایش یک شورا بگذاریم؟ یعنى تمام این وظایف ادار کشور را رئیس مجلس و
Majlis:2 Volume:2 Sessions:15-28 Page:1055
رئیس قو قضاییه و عرض مى‏شود که حالا یک فرد دیگر هم تعیین کنیم، بیایند سه نفرى چه طور این کشور را اداره کنند به صورت شورایى؟ بله آن ریاست جمهورى سابق بود که (یعنى مقصودم از سابق همین که الان هست) این کارى نداشت یک شأنى بود در آن‏جا و خیلى مقدس، یک شورایى هم همان کار را انجام مى‏داد. پس توجه به این نکته مى‏خواستم بشود که آن رئیس جمهورى که در قانون اساسى موجود است مى‏شود به جایش شورا گذاشت، اما این رئیس جمهورى که مسؤول ادار کشورش کردیم در قانون اساسى پیشنهادى یعنى اصول پیشنهادى انصافاً به جایش شورا نمى‏شود گذاشت. هیأت دولت را شورایى اداره کنند؟ (سه نفرى‏شان) چه طورى اداره کنند؟ بگوییم تقسیم کنند، تقسیم ندارد، مى‏گوید شورایى باید وظایف رئیس جمهور را انجام بدهند پس ناگزیریم براى آن رئیس جمهورى که در این اصول پیشنهادى و مسؤول قو مجریه‏اش مى‏کنیم، چاره اندیشى کنیم، در آن ایامى که او به هر دلیلى نیست یک نفر وظایف او را انجام بدهد. این امرى است که ما از آن ناگزیر هستیم، اما این‏که آیا معاون این اندازه صلاحیت دارد که در این مدت مثلا دو ماه این وظایف را بر عهده بگیرد، اولا ابهاماتى که در اصل موجود هست که همچنان باقى است، آیا این‏که گفته است بیمارى رئیس جمهور یعنى به محض این‏که رئیس جمهور 10 روز مریض شد، یک ماهه کسالتى پیدا کرد، از این قانون اساسى موجود در مى‏آمد که یک شوراى ریاست جمهورى باید بیاید کارهایش را انجام بدهد، خوب در حالى که ما چنین کارى نکردیم. یا غیبت اصلا غیبت معلوم نیست معنایش چیست؟ غیبت یعنى از کشور بیرون رفته؟ خوب حالا رئیس جمهور مى‏رود به سفرهاى خارج به این غیبت مى‏گویند؟ غیبت ادارى اگر بخواهیم حساب بکنیم، بله. اما مقصود قانون اساسى از غیبت این نبوده. ما هم درست نفهمیدیم غیبت یعنى چه؟ مفقودالاثر شده؟ او را مثلا در آسمانى که داشته سفر خارجى مى‏رفته، گرفته‏اند، برده‏اند یک جایى اسیرش کرده‏اند خداى نخواسته، درست ما برایمان روشن نبود. به هر حال ناگزیر بودیم بگذاریم به همین حالت ضمن این‏که خیلى هم روشن نبوده که غیبت رئیس جمهور یعنى چه؟ خوب کمتر از دو ماه اگر باشد غیبت یا بیمارى انصافش این است که صحیح نیست ما کمتر از دو ماه مملکت را بدهیم دست شورا، خوب آن معاون اول کارها را اداره مى‏کند.
اولا وزراء هستند، چون کارها هم قائم به شخص نبوده، نظام دارد، سیستم دارد، کارها مى‏چرخد. همان مدیریت و هماهنگ کردن و این قبیل کارهاست. آیا شما واقعاً تصور مى‏فرمایید معاون رئیس جمهور کسى است که این اندازه با او اعتماد نیست در این مدت کوتاه این هماهنگى‏ها را بر عهده بگیرد؟ آخر این چه رئیس جمهورى بوده است که یک کسى را معاون اول خودش کرده بوده که تا بود مى‏توانست هماهنگى کند، آن کلید چیزهاى اتمى هم در گردن او آویزان باشد (ما حالا چیز اتمى که نداریم) خوب معاون اول رئیس جمهور به گمان بنده کسى است که مثل رئیس جمهور مطلع از اسرار کشور خواهد شد. معاون رئیس جمهور هیأت دولت را اداره مى‏کند، از همه مسائل خزانه و نمى‏دانم کجا و کجا و از همه ریز و درشت مسائل کشور معاون اول قطعاً مطلع خواهد شد. چیزى نیست که در زمان حیات یعنى حضور رئیس جمهور معاون اول خبر نداشته باشد، به محض این‏که رئیس جمهور مثلا غیبت کرد
Majlis:2 Volume:2 Sessions:15-28 Page:1056
بگوییم آن اسرار را حالا مى‏خواهیم به او بدهیم، آیا مى‏شود اعتماد کرد یا نمى‏شود اعتماد کرد؟ بعید است که در یک نظام با وجود رهبرى، مجلس، این‏ها، یک کسى را آورده معاون اول خودش کرده که این اندازه به او اعتماد نیست. این‏که فرموردند رهبرى یک نفر را تعیین کند، خوب رهبرى چه کسى را تعیین کند؟ از همین‏هایى که داشتند مملکت را مى‏چرخاندند، یعنى از معاونین رئیس جمهور، از وزراء، از این‏ها یا شما مى‏فرمایید رهبرى یک کس دیگرى را، اصلا یک فرد عارى از کارى که هیچ دستش به سیاه و سفید نبوده یک مرتبه بردارد بیاورد بگذارد بالاى سر این دولت، خوب این چه کارى است؟ وقتى که معاون اول رئیس جمهور بوده و منتخب رئیس جمهور است، مورد اعتماد بوده با وزراء همکارى مى‏کرده این که هست این‏که معلوم و مشخص است به او ما اجازه ندهیم بگوییم رهبرى یک فردى را تعیین کند. یا همین خواهد بود یا یک فرد ناشى، عارى از کار، خوب این کجایش به صلاح مملکت است که چنین کارى را بکنیم؟ فرمودند دو ماه زیاد است. من به نظرم مى‏آید که خوب حالا مى‏فرمایید یعنى به محض این‏که رئیس جمهور عطسه زد و مریض شد فورى بیاییم یک انتخابات جدید راه بیندازیم؟ طبیعتاً اگر رئیس جمهور مریض مى‏شود یک ماه، چهل روز پنجاه روز، دو ماه باید مهلت داد که ان شاء الله حالش خوب بشود. پس دو ماه انصافاً وقت زیادى نیست که اگر غیبت کرد مثلا خداى نخواسته رئیس جمهور اتفاقى افتاد یک جا او را گرفتند و اسیرش کردند خوب تا دو ماه امید این هست که تلاش بشود که رئیس جمهور ما را آزاد کنید، به کشورمان برگردد و اگر دو ماه تلاش کردیم و نشد، مثل وزیر نفت‏مان خوب، بله، در آن موقع آن وقت به فکر انتخابات ریاست جمهورى جدید مى‏افتیم. پس این دو ماه زیاد است یعنى چه؟ یعنى یک ماهش کنیم تا یک ماه مریض شد بگوییم یک رئیس جمهور جدید. این‏که منطقى به نظر نمى‏آید.
با این ترتیب ما اولا تغییر ماهوى ندادیم در این دو اصل و تبدیل به این اصل. مگر شما اصل مسأل معاون اول رئیس جمهور را بخواهید اصلا در این قانون اساسى به آن رأى ندهید. اگر این طور است برگردیم به آن مسأله‏معاون اول را بحث کنیم آن اصلى که آن‏جا هست در کمیسیون آن براى ما تصویب شده تلقى شد، لذا این اصل را هم با توجه به آن اصلاح کردیم، حالا اگر احتمال هست جلسه به معاون اول اصلا رأى ندهد خوب، بله، اول آن را حل کنیم بعداً به این اصل برسیم.
منشى- آقاى طاهرى خرم‏آبادى مخالف.
سید حسن طاهرى خرم‏آبادى- بسم الله الرحمن الرحیم. عرض کنم که برخلاف آنچه که جناب آقاى نورى فرمودند که این دو تا اصل یک موضوع است و دو تا محمول من فکر مى‏کنم که این جور نیست. در اصل او دو یه مورد را مورد بحث قرار داده یکى غیبت رئیس جمهور کمتر از دو ماه است، یکى بیمارى رئیس جمهور کمتر از دو ماه هست و یکى هم عزل است و یا اگر مثلا مدت ریاست جمهورى‏اش تمام شده و هنوز به واسط یک موانعى رئیس جمهور جدید تعیین نشده و حکمش هم همین است که در این فروض و در این موارد آن شورا وظایف رئیس جمهور را بر عهده دارد. در دومى فوت و کناره‏گیرى که همان قاعدتاً استعفا باشد یا بیمارى بیش از دو ماه و عزل، باز در این‏جا علاوه بر این‏که مسأل انتخابات را ذکر کرده، در ذیلش دارد و در این مدت وظایف و اختیارات ریاست جمهورى را جز در امر همه‏پرسى بر عهده دارد. بنابراین محموله در هر دو
Majlis:2 Volume:2 Sessions:15-28 Page:1057
اصل نسبت به این جهت یکى است. خوب آن وقت این سؤال مطرح مى‏شود که بالاخره این قبل از دو ماه بیمارى کمتر از دو ماه یا غیبت کمتر از دو ماه این فرقش با مثلا اگر پنجاه و نه روز بیمار بود یا شصت و یک روز بیمار بود، این فرقش چیست؟ که در پنجاه و نه روز بگوییم وظایف به عهد خود رئیس جمهور است قاعدتاً این طور مى‏شود دیگر، بعد از آنکه شما ذکر نکردید در این جا در مدت پنجاه و نه روز چون خودش حیات دارد، خوب در شصت و دو روز هم حیات دارد. اگر بیمارى، بیمارى است که خودش واقعاً نمى‏تواند کار بکند خوب در هر دو یک‏جور است. این فرق بین کمتر از دو ماه و بیشتر از دو ماه چیست؟ این یک سؤال.
سؤال دیگرى که از این سؤال همان طورى که جناب آقاى موسوى فرمودند به اصل قانون اساسى وارد است، این است، حالا واقعاً رئیس جمهورى هفتاد روز بیمار مى‏شود این رو فوراً ما باید انتخاب بکنیم و دوباره از سر یک رئیس جمهورى تعیین کنیم و مى‏دانیم بعد از هفتاد روز، هشتاد روز خوب مى‏شود مثلا خداى ناخواسته رئیس جمهور تصادف کرده، ترورش کردند اما بیمارى است که یعنى یک مسأله‏اى است که دکترها همه مى‏گویند این بعد از سه ماه مثلا دو ماه، دو ماه و نیم این نقاهتش برطرف مى‏شود، این البته اشکالى است به اصل قانون اساسى که اگر بشود این‏جا ترمیم بشود و درست بشود این بجاست. در هر حال این ابهام بالاخره در این اصل پیشنهادى کمیسیون هست که قبل از دو ماه چه طور؟ قبل از دو ماه معاون باید کارهاى او را عهده‏دار بشود عرض کنم که یا این مسؤولیت با خودش است و این در این‏جا خلاصه پیش‏بینى نشده است.
نایب رئیس (هاشمى رفسنجانى)- من هم در موافقت چند جمله‏اى دارم که تکیه است بر نقاط مثبتى که در این جلسه آقایان گفتند از مصوب کمیسیون که حالا آنکه گفته شد تکرار نمى‏کنیم من خیال مى‏کنم اشکال عمده‏اى که آقایان مخالفین دارند یکى این است که حد لازم اعتماد براى مدیریت در این مدت وجود ندارد. براى این‏که دنبال فکر هستند یعنى مشکل اساسى‏شان این است که کشور را دست کسى مى‏خواهیم بدهیم در این دو ماه که حد کامل اعتمادى نیست، راه‏حل‏هایى که گفته شد به نظر مى‏رسد راه‏حل‏هاى خوبى نیست، این‏که ببریم از مجلس رأى بگیریم، خوب آقایان مى‏دانند در مجلس قاعدتاً وقتى که رأى اعتماد او مطرح مى‏شود یک بحث طولانى مى‏شود، حرف‏هاى زیادى زده مى‏شود، حالا در شرایطى که رئیس جمهور مرده یا بالاخره در چنین شرایطى کشور وضع عادى ندارد ما بیاییم به خاطر یک ماه دو ماه این بحث‏هاى عجیب و غریب را در مجلس بکنیم، یک نفر را بیاوریم این چیز مفیدى نمى‏شود، با تجربه‏اى که ما داریم این راه مطمئنى نیست و ارزش هم ندارد به خاطر دو ماه آدم این را بیاورد. نگرانى که آقاى حبیبى داشتند که مى‏گفتند کارهاى مهمى در کشور هست که رئیس جمهور است که در غیاب او بالاخره باید فکرى بکنیم مثل همان کلید و این‏ها خوب کشور ما که این‏جورى نیست. کشور ما آن محور اساسى رهبرى است، خوب رهبرى که مى‏تواند رئیس جمهور را عزل کند رهبرى که فرماند کل قواست، رهبرى که هر تصمیمى را مى‏تواند بگیرد، رئیس جمهور یک سرى کارهاى اجرایى دارد، الان چه چیز حساسى در اختیار رئیس جمهورتان است، قانونى که الان ما داریم مى‏نویسیم که واقعاً خوف فتنه آن‏چنانى، وزراء کار خودشان را دارند مى‏کنند دستگاه قضایى کار خودش را مى‏کند اصلا منصوب رئیس جمهور نیستند. صدا و سیما کار خودش را دارد مى‏کند منصوب رئیس جمهور نیست. یکسرى کارهاى اجرایى است که همه کارهاى اجرایى‏
Majlis:2 Volume:2 Sessions:15-28 Page:1058
هم خوشبختانه مسؤول دارد، یعنى هیچ کارى نیست که با غیاب رئیس جمهور زمین بماند مگر یک‏سرى امضاها مى‏خواهد، بنابراین من خیال مى‏کنم آن نگرانى هم آقاى دکتر حبیبى داشتند فعلا وجود ندارد. از طرفى اگر بناست واقعاً کسى اعتماد به آن بشود، به نظر مى‏رسد در سلسله اجرایى آن باز کسى بهتر از معاون نیست، یعنى شما الان حالا نگاه بکنید اگر این فرض را که مى‏بینید کى بهتر از معاون اول رئیس جمهور است که کابینه را دارد اداره مى‏کند، وزراء را هماهنگ مى‏کند، دیگر تجربه خودش هم داده امتحان خودش را هم داده، از دور که آدم نگاه مى‏کند کسى را نمى‏بیند، فعلا قابل پیش‏بینى نیست که بهتر از او مورد اعتماد باشد و به کارها مسلط باشد. ممکن است کسانى باشند تصادفى، ممکن است کسانى باشند که بهتر از او باشند، این حالت ممکن است اتفاق بیفتد. خوب حالا آن دیگر چون قابل پیش‏بینى نیست، روى آن نمى‏شود حساب بکنیم. حداکثر اگر ما بتوانیم یعنى واقعاً آقایان بخواهند وسوسه به خرج بدهند و بگویند که دیگر خیلى باید مواظب باشیم یک شرط تأیید رهبرى را بگذاریم به جاى تأیید مجلس چون آن بحث‏ها و آن چیزها نشود در رهبرى اگر قبول کردید، معاون کار او را بکند البته آن وقت فرض اگر هم قبول نکرد، کسى را تعیین کنید، یعنى آقایان این فرض را در یک حالت پیش‏بینى کردند، در حالت فوتش پیش‏بینى کردند، اگر مى‏خواهید خیلى احتیاط کنید بگویید که با تأیید رهبرى که آن وقت آن فرض بعدى‏تان هم که همین حالت است و بنابراین دیگر آن نگرانى‏ها به طور کلى برطرف مى‏شود، راه‏حل‏هایى هم که شما ارائه دادید، به نظر نمى‏رسد بهتر از این باشد که کمیسیون تا به حال ارائه داده.
منشى- آقاى عمید زنجانى مخالف.
عباسعلى عمید زنجانى- بسم الله الرحمن الرحیم. من نظر آقایان را جلب مى‏کنم به این‏که چرا در قانون اساسى فعلى دو تا اصل جداگانه آمده است. من در ضمن صحبت‏ها ندیدم به این نکته توجه بشود. ببنید رسالت و پیام اصل یکصد و سى‏ام این است که وظایف رئیس جمهور به عهد چه کسى باشد؟ با این کار دارد با مسأل دیگر هیچ کار ندارد، اصل یکصد و سى و یکم مى‏خواهد بگوید چه کار باید کرد؟ انتخاب رئیس جمهور مجدد باید کرد. اصل اصلى یکصد و سى‏ام درصدد بیان یک مطلب جداگانه‏اى است و اصل یکصد و سى و یکم در صدصد بیان مطلب دیگر. بنابراین اگر ما این فرض را قبول داشته باشیم که مطلب اول با مطلب دوم دو تا اصل جداگانه دو تا مطلب جداگانه است، آن وقت این مسأله پیش مى‏آید که آیا در حوز مأموریت شورا هست که تمرکز در اصول را هم اجرا کند. چهار تا اصل را یکى کند؟ پنج تا اصل را یکى کند؟ دو تا اصل را یکى کند؟ خوب اگر این جور باشد که خیلى از اصول را مى‏شود در هم ادغام کرد. یک اصل یک صفحه‏اى مى‏شود نوشت که پنج تا شش تا اصل را شامل بشود، این جا دو تا اصل است، دو تا مطلب جداگانه دارد، اگر عنایتى بفرمایید مى‏گوید که در هنگام غیبت الى آخر شورایى به نام شوراى موقت ریاست جمهور مرکب از فلان وظایف او را انجام مى‏دهد، در اصل یکصد و سى و یکم مى‏گوید که در صورت فوت الى آخر ... شوراى موقت ریاست جمهورى موظف است ترتیبى دهد که حداکثر ظرف پنجاه روز رئیس جمهور تعیین بشود، دو تا مطلب جداست، بنابراین اگر اشکالى هم در این دو اصل هست، تهافتى هست یا احیاناً در اصل اول یک تکه گفته شده آن موارد شرایط اضطرارى، در اصل بعدى یک مطالب دیگر این‏
Majlis:2 Volume:2 Sessions:15-28 Page:1059
باز از حوز شوراى بازنگرى خارج است که حالا هر اشکالى در قانون اساسى باشد ما باید حلش بکنیم، اصلاحش بکنیم، این یک نکته.
نکت دوم این است که من خواهش مى‏کنم عنایت بشود آیا شورایى که این‏جا پیش‏بینى شده قوى‏تر است یا معاون رئیس جمهور قوى‏تر است؟ خیلى عجیب است. مسلم معاون رئیس جمهور ضعیف‏تر از شوراست، چون خود معاون اول جزء شوراست. گفته شد که آیا شورا بیاید جاى معاون اول را بگیرد؟ خوب شورایى که شامل خود معاون اول هم هست، قوى‏تر از معاون اول که هست ما آمدیم انتخاب راه انداختن را به عهد شورا گذاشتیم، مسؤولیت‏هاى ریاست جمهورى را به عهد معاون گذاشتیم. خیلى چیز عجیبى است به جاى این‏که اگر به عکس مى‏کردیم باز یک چیز منطقى‏تر بود. آیا انتخابات راه انداختن مهم است یا آن همه وظایف ریاست جمهورى مهم است؟ باید وظایف مهم‏تر را بر عهد یک نهاد قوى‏تر گذاشت. اگر وظایف ریاست جمهورى مهم‏تر و سنگین‏تر است، باید به عهد شورایى گذاشت که معاون اول رئیس جمهور هم عضو همان شوراست. این هم نکت دوم.
نکت سومى که آخرین قسمت عرض من است، این است که عنایت بشود قدرت رئیس جمهور به خاطر اتکاء به آراى عمومى است. این قدرت را معاون ندارد، معاون متکى به آراء عمومى نیست. معاون منتخبى مفروض این است که منتخب رئیس جمهور است، یعنى با واسطه متکى به آراى عمومى است. پس معاون اول نمى‏تواند مسؤولیت‏هاى رئیس جمهور را انجام بدهد. اصلا این قابل بحث است، آیا تمام مسؤولیت‏هاى ریاست جمهورى را که ملت به عهد رئیس جمهور گذاشته و ظاهرش هم بالمباشره هست، آیا مى‏تواند موظف کند و برعهد یک معاون اول بگذارد؟ معاون اولى که متکى به آراى عمومى نیست. ممکن است در ذهن بیاید آقا این سابقه دارد در دنیا این‏جورى است. در دنیا معاون رئیس جمهور وقتى عهده‏دار تمام مسؤولیت‏هایش است، اما کسى که منتخب مردم نیست، اتکاء به آراى عمومى ندارد، چه طور مى‏شود تمام مسؤولیت‏هاى رئیس جمهور را بر عهده بگیرد. اصلا این خودش قابل بحث است. آیا رئیس جمهور مى‏تواند اختیاراتش را اصلا تفویض کند (تمام اختیاراتش را) یا اگر در زمان غیبت او بیمارى او، فوت او، کناره‏گیرى او، استعفاى او، معاون اول با تمام حساب و کتابى که شده آیا مى‏تواند حتى اگر از مجلس هم رأى اعتماد بگیرد باز قابل بحث است. چون متکى به آراى عمومى نیست. آن وظایف ریاست جمهورى به لحاظ این‏که مردم رأى ریختند مستقیماً براى رئیس جمهور، رئیس جمهور مى‏تواند آن‏ها را عهده‏دار باشد. بنابراین نکت سوم عرض من این است که وقتى مفروض این است که معاون اول منتخب مردم نیست، متکى به آراى عمومى نیست، هرگز نمى‏تواند در این شرایط اضطرارى که گفته شد مسؤولیت‏هاى ریاست جمهورى را به عهده بگیرد. من برمى‏گردم باز اصل مسأله را که این دو تا اصل در قانون اساسى فعلى هست، دلیلش این است که دو تا مسأل جداگانه دارد و از حوز مسؤولیت و مأموریت شورا خارج است.
منشى (یزدى)- آقاى امینى موافق‏
Majlis:2 Volume:2 Sessions:15-28 Page:1060
ابراهیم امینى- بسم الله الرحمن الرحیم. من یک چند نکته را تذکر مى‏دهم که آقایان تذکر ندادند.
یکى در این‏جا این بیمارى مطلق است و معلوم نیست که آیا بیمارى است که قابل علاج است، قابل علاج نیست بعد بیمارى است که سبب ناتوانى مى‏شود یا نه؟ اگر لابد این است که بیمارى که نتواند انجام وظیفه کند خوب است که در این‏جا ذکر بشود که بیمارى که نتواند انجام وظیفه کند. والا اصل بیمارى خوب شامل مى‏شود بیمارى روماتیسم دارد، سیاتیک دارد، مرض معمولى دارد، خوب این‏که نمى‏شود که بگوییم عزلش بکنیم. پس این بیمارى باید حتماً ذکر بشود، بیمارى که سبب بشود که این شخص نتواند انجام وظیفه کند. این یک مطلب. دوم این‏که این بیمارى کمتر از دو ماه این هم مطلق است که اگر بیمارى کمتر از دو ماه شد چى؟ بیش از دو ماه، بیمارى‏ها ممکن است بیمارى باشد که قابل علاج نباشد همان روز اول، دوم این یک کسالتى پیدا کرده که همه دکترها مى‏گویند این معالجه نمى‏شود. ممکن است مدتى هم بماند، یک‏سال، دو سال هم بماند. زیادتر هم بماند، اما قابل علاج نیست، آیا در این‏جا باز باید صبر کنند دو ماه وقتى دکترها گفتند که این قابل علاج نیست، دیگر از جمله آن‏ها است که باید فورى راهش را انتخاب بکند و مسأل دیگرى که باز این‏جا ذکر نشده، حالا غیر بیمارى و غیر این فوت و این‏ها ... گاهى هست که بیمارى هم نیست، ناتوانى است، نمى‏تواند انجام وظیفه بکند، الان ضعف اعصابى گرفته که نمى‏گویند هم که بیمار است، اما واقعاً نمى‏تواند انجام وظیفه بکند، این هم خوب است که ذکر بشود. مسأله‏اى که به نظر مى‏آید این‏که ما اگر این غیبت و بیمارى را از آن بقیه چیزها جدا کنیم، شاید خیلى از مشکلات هم حل بشود به جهتى در موردى که غایب باشد، یعنى مسافر است، یا هر جورى هست که الان در جلسه نیست که جلسه را اداره کند یا بیمارى رئیس جمهور خوب معاونش بدون شک بهترین فردى است که مى‏تواند کار را انجام بدهد و حتى شاید بیشتر از دو ماه هم هیچ مشکلى پیدا نشود که بتواند کار را انجام بدهد، بیمار است اما این معاونش مى‏رود با او تماس مى‏گیرد، صحبت مى‏کند و امید بهبودى او هم هست، بعد از دو ماه هم ممکن است سالم بشود و بیاید، چون بیمارى غیر قابل علاجى نیست. در این‏جا اصلا غیر معاون هیچ نباید مطرح بشود و واقعاً همین‏جورى است. اما در صورت فوت و عزل و استعفا در آن‏جا ما در واقع دیگر الان رئیس جمهور نداریم، روى این حساب اگر رئیس جمهور نداریمف چرا کار دست معاونش باشد که او معاونش هم در زمان حیاتش بوده. در این صورت اگر این شوراى ریاست جمهورى را در این موقع پیشنهاد بشود که دو اصل بشود، یک اصل غیبت و بیمارى، همان معاون، یکى هم فوت و عزل و استعفا در این مورد شوراى موقت ریاست جمهورى همان طور که پیش‏بینى شده، آقایان دو اشکال داشتند در این شوراى موقت ریاست جمهورى، یکى مى‏گفتند که این با تمرکز ناسازگار است. جوابش این است که ما این‏جا رئیس جمهور نداریم که تمرکز در رئیس جمهور باشد. فرض وقتى است که رئیس جمهور نیست، خوب اگر نیست، چه اشکال دارد که همین شورا این کار را انجام بدهد و خلاف آن فرمان حضرت امام هم نیست. چون حضرت امام فرمودند وقتى که رئیس جمهور باشد، تمرکز باشد. وقتى رئیس جمهور نیست، اشکالى ندارد که یک شورایى باشد و اما این‏که بعضى آقایان فرمودند که خوب شورا چگونه مى‏تواند این کارهاى مهم را در
Majlis:2 Volume:2 Sessions:15-28 Page:1061
این مدت انجام بدهد، این هم ظاهراً خیلى مطلب درستى نباشد، به جهت این‏که خیلى جاها من در قانون اساسى هم دیده‏ام این را که وقتى براى رئیس جمهور چنین مشکلاتى پیش مى‏آید در این مدت موقت که یک ماه است، دو ماه است، سه ماه است تا بیاید انتخابات بشود، تا یک فردى را بیاورند یک شورائى کار ار انجام مى‏دهد و جالب این‏که اصلا آقایان در آن مشروح مذاکرات من مى‏خواندم ابتدائاً حتى پیشنهاد شوراى ریاست جمهورى را داشتند به این صورت بوده و ظاهراً این جور نباشد که نتواند در ظرف این دو ماه این کار را انجام بدهد. این هم یک نکته که اگر آقایان لطف بکنند این را دو اصلش بکنند، یا دو اصل هم نه یک اصل که غیبت و بیمارى در یک جا فوت و عزل در یک جا مى‏شود. این اشکالات هم برطرف مى‏شود، اشکالات آقایان که مى‏گفتند معاون نیست، خوب معاون وقتى که رئیس جمهور باشد اشکالى ندارد. در خاتمه یک نکت دیگرى که در این ذیل عبارت در صورت فوت معاون اول کمیسیون پیش‏بینى کرده که در مقام رهبرى یک کسى را جانشین او (جاى او) قرار مى‏دهد، اما فوت رئیس مجلس را یا رئیس قو قضاییه را مطرح نکرده. در صورتى که آن‏ها هم ممکن است که فوت بکنند یا نتوانند این کار را انجام بدهند. همین‏طورى که در این احتمال هست و خواستند این احتمال را سد کنند آن هم احتمال هست ممکن است اتفاق بیفتد در یک حادثه‏اى که آن‏ها هم یک مشکلى پیدا کنند. بنابراین رهبر در آن‏جا هم باید یک کارى بکند.
منشى (یزدى)- آقاى هاشمیان به عنوان مخالف، بفرمایید.
حسین هاشمیان- بسم الله الرحمن الرحیم. البته من با کلى اصل مخالف نیستم، فقط با شورا مخالفم که عرض مى‏کنم. من در رابطه با فرمایش جناب عمید و آقاى امینى عرض مى‏کنم که این شورایى که ایشان مى‏فرمایند قوى‏تر از معاون است یا ایشان مى‏فرمایند که شورا باز اداره را به عهده بگیرد، بنده عرض مى‏کنم که این خلاف تمرکز است، براى این‏که این شورایى که در سابق مدیر بود (یعنى در قانون اساسى فعلى) این شورا یک کار تشریفاتى مى‏کرد دیگر. آن همه کار اجرایى که الان شما دست رئیس جمهور مى‏دهید این کارها را بیایید بدهید به دست سه نفر که نتوانند تصمیم بگیرند و کارهاى مملکت معطل بماند و این دقیقاً خلاف تمرکزى است که تا حالا بحثش بوده. اما آن که بنده این‏جا مخالف آن قسمت هستم، اصلًا سؤال من این است که به چه دلیل شورا این‏جا ذکر بشود. شما در قبل شورایى داشتید، در قانون اساسى فعلى که هم مدیر بود و هم دستور انجام انتخابات بود. در آن‏جا هم دلیلى نداشت که ما بگوییم انتخابات را شورا انجام بدهد، انتخابات را وزارت کشور انجام مى‏دهد. شما در این‏جا که آمدید کار را به دست معاون سپرده‏اید که حق هم همین است، این شورا را این‏جا مى‏خواهید چه کار بکنید؟ شورا فقط کارش این باشد که دستور انتخابات بدهد؟ شما در قبل هم که شورا مى‏داشتید نخست‏وزیر دستور انتخابات را مى‏داد به وزارت کشور، هماهنگى مى‏کردند و انتخابات را انجام مى‏دادند و دستورى از ریاست جمهورى صادر نمى‏شد. حالا هم شما دلیلى ندارد که شورا را این‏جا بگذارید فقط براى این‏که دستور انتخابات را انجام بدهد. خوب دستور انتخابات را همین معاون اول انجام مى‏دهد، اگر بناست او انجام بدهد. بنابراین بنده معتقدم که این‏جا اصلا وجود شورا ضرورى نیست و زیادى است.
Majlis:2 Volume:2 Sessions:15-28 Page:1062
منشى (یزدى)- آقاى میر حسین موسوى بفرمایید.
میر حسین موسوى (مخبر کمیسیون)- بسم الله الرحمن الرحیم. خوب برادران صحبت‏هاى بسیار مفیدى کردند، من یک توضیحاتى بدهم، فکر مى‏کنم که مشکلاتى که آقایان مطرح مى‏کردند یک مقدار زیادى حل بشود، یعنى ببینید که واقعاً جز این راهى نیست و این روش، روش مناسبى است. اولا ما باید فرض را این‏جورى بگیریم که وقتى رئیس جمهور نیست، وضعیت، یکى وضعیتى است که ما بیشتر از همیشه نیاز داریم که کار کشور بهتر انجام بگیرد و کارها بگردد و بچرخد و این بحثى که شد، شورا مى‏تواند این وظیفه را به عهده بگیرد، به هیچ وجه شورا نمى‏تواند جلس هیأت مدیره را اداره بکند، نمى‏تواند لحظه به لحظه کارهاى اجرایى را دنبال بکند. در قبل اگر شورایى بود، آن موقع اگر برادران توجه بکنند بعد از برکنارى بنى‏صدر مرحوم رجایى بود دولت را اداره مى‏کرد، بعد از انفجار نخست‏وزیر هم ظرف بیست و چهار ساعت حضرت آیت الله مهدوى رأى اعتماد گرفتند و دولت را اداره کردند تا این‏که شورا آمد و انتخابات را انجام داد و این‏ها ... این‏که شورا بیاید بنشیند در رأس دولت، دولت را اداره بکند، جلسات را اداره بکند، این اصلا یک چیز عادى است و امکان‏پذیر نیست، تازه کار رئیس دولت که الان رئیس جمهور ما رئیس دولت هم هست به این معنا، فقط ادار جلسات نیست، لحظه به لحظه او مشغول کارهاى اجرایى است و دستگاه‏هاى اجرایى باید بدانند از چه کسى فرمان مى‏گیرند، فلان‏جا مسأل امنیتى پیش مى‏آید، کمبود نان پیش مى‏آید، برق‏ها قطع مى‏شود، اخلالى در یک جا پیش مى‏آید، لحظه به لحظه دستگاه‏هاى اجرایى در حال هماهنگ کردن خودشان با یک مرکزى هستند و شما فکر بکنید یک شورایى هست و این سه نفر هم داراى سه سلیق مختلف یا سلیق مختلف هم نه، داراى روش‏هاى اجرایى گوناگون و بدون اطلاع هماهنگ از مسائل کشور. خوب چه وضعیتى در کشور در آن موقعیت پیش مى‏آید؟ براى همین این مسأله اصلا به ذهن نباید بیاید، واقعاً براى کشور خطر ایجاد مى‏کند و مشکلات وسیع ایجاد مى‏کند، همان طورى که جناب آقاى هاشمى اشاره کردند، کسى که در دولت بوده، دولت را اداره کرده، بهتر از همه مى‏داند که کجا نقص هست، کجا مشکل هست؟ البته آن خطرى که برادران ممکن است احساس بکنند که این فرد نامربوطى باشد و خوب نباید ما به طور ظریفى در این‏جا هم گفتیم، ما که نمى‏توانیم اسم خائن و نظایر این‏ها ... در اصل به کار ببریم وقتى این‏جا گفته شده «در صورت فوت معاون اول رئیس جمهور یا موجبات دیگرى که مانع انجام وظایف وى گردد» رهبر تشخیص مى‏دهد که این شخص نمى‏تواند وظایف رئیس جمهورى را انجام بدهد، بلافاصله یک نفر دیگر را مى‏گذارد که او کشور را در این مدت اداره بکند، چیزى که جناب آقاى عمید فرمودند، جنب شکلى دارد واقعاً که حالا دو تا اصل سه تا اصل شور سوم ما حرفى نداریم این‏ها را چهار اصل بکنند یا یک اصل بکنند یا دو اصل بکنند. فعلا آن چیزى که به تصویب مى‏خواهیم برسانیم جنب محتوایى قضیه است که آیا این را مى‏پذیریم، به این ترتیب عمل بشود یا نه؟ خوب بعداً این تقطیع بشود 2- 3 اصل بشود واقعاً
Majlis:2 Volume:2 Sessions:15-28 Page:1063
مشکلات ما را حل نمى‏کند. در مورد آن بحثى که آیا شورا قوى‏تر هست یا معاون، اصلا بحث قوت سیاسى نیست، بلکه بحث سر این هست که ممکن است جمعى که این‏جا نشسته‏اند از نظر سیاسى قوى‏ترین جمع در کشور باشند، ولى بیست و پنج نفر یک جا هیأت دولت را نمى‏تواند اداره بکند یک نفر از این جمع ضعیف‏ترین‏شان بهتر مى‏تواند هیأت دولت را اداره بکند تا این‏که جمع شورا بیایند هیأت دولت را اداره بکنند و این یکى از مشکلات این هست و از طرف دیگر هم این مسأل بیمارى که مطرح شد و حضرت آقاى امینى فرمودند، همه افراد بالاخره یک ناراحتى و مریضى‏هایى دارند، یقیناً اشاره به این مریضى‏هاى عادى و ناراحتى عادى نیست، یکى مثلا چربى خونش زیاد است، بحث سر این بیمارى است که نتواند منجر به این بشود که رئیس جمهور نتواند وظایف خودش را انجام بدهد (منشى- این‏ها را قانون تعیین مى‏کند) بله این‏ها را قانون مى‏تواند به طور وسیع تعیین بکند و ما مشکلى در تعبیر این قضیه نخواهیم داشت. یعنى این‏که رئیس جمهور بیاید.
ابراهیم امینى- آن‏جایى که قابل علاج نیست چه؟
میر حسین موسوى- نه، قابل علاج ممکن است یک نفر سرطانى هم داشته باشد، ده سال بتواند کار بکند و قابل علاج نباشد، قانون این را مى‏آید تعیین مى‏کند، خوب در بین مسؤولین از این چیزها زیاد است. یکى ناراحتى قلبى دارد. براى یک مدت مدیدى اصلا مشخص نیست که پنج سال است، ده سال است، عمر هم دست خداست. این جورى هم نیست که وظایفش را مى‏تواند انجام بدهد غیر قابل علاج هم هست. این کارش را انجام مى دهد و براى همین من فکر مى‏کنم که به خاطر جوانب گوناگونى که دارد و بحث این خیلى وسیع است، من فکر مى‏کنم که در قانون معمولى ما مى‏توانیم این قضیه را مطرح بکنیم و ان شاء الله آن‏جا مجلس مى‏تواند به طور وسیع موضوعات را حل بکند، در مورد این‏که برادران مطرح فرمودند که ...
امامى کاشانى- این بیمارى اطلاق دارد اعم از آن‏جایى که عاجز از کار باشد یا نباشد.
امینى- در قانون اساسى باید تصریح بشود.
میر حسین موسوى- ما فکر مى‏کنیم ضرورتى ندارد ولى البته اگر آقایان موافق باشند، ما مخالف نیستیم.
امامى کاشانى- من عرض مى‏کنم اگر مقید بکند به اصل این خلاف قانون اساسى است.
میر حسین موسوى- بعد یک نکت دیگرى که آقایان فرمودند در این مدت کسى که مى‏آید در این پنجاه روز وزیرى را برندارد یا بردارد این برمى‏گردد به اصل یکصد و سى و دوم که با یک اصلاح جزئى آن‏جا مى‏تواند حل بشود که ما اگر بخواهیم جزو مسؤولیت‏هایى که مى‏دهیم در عین حال این را مستثنى بکنیم که نیاید در ترکیب هیأت دولت تغییرى به وجود بیاورد. در اصل یکصد و سى دومى که پیشنهاد شده که باز هم گرفته شده از همین قانون اساسى فعلى است. «در مدتى که وظایف رئیس جمهور بر عهد معاون اول اوست، هیأت وزیران را نمى‏توان استیضاح کرد یا به آن رأى اعتماد داد و نیز نمى‏توان براى تجدیدنظر در قانون اساسى و یا امر همه‏پرسى اقدام نمود». براى همین اگر مسأله‏اى در این زمینه باشد من فکر مى‏کنم که به آن‏جا بتوانیم رجوع بکنیم. به هر حال به نظر مى‏آید که روش، روش خوبى است آن شورا
Majlis:2 Volume:2 Sessions:15-28 Page:1064
هم که جناب آقاى هاشمیان فرمودند نباشد. ببینید ما این فرض را حتى اگر نادر باشد باید در نظر بگیریم که در یک موقعیتى ممکن است فردى که الان معاون رئیس جمهور است در معرض اتهامى قرار داشته باشد و ضرورت داشته باشد که از نظر کلى، از نظر جامعه خودمان اطمینان کامل بدهیم که انتخابات در یک جو سالمى دارد صورت مى‏گیرد براى همین این شورا را تشکیل مى‏دهیم که این کارها را انجام بدهند، البته این‏ها نقش مسؤولیت‏هاى ریاست جمهورى را ندارند، بلکه فقط انتخابات را انجام مى‏دهند.
نایب رئیس (هاشمى)- آقایان همه بحث‏ها را شنیدید، دو سه پیشنهاد جزئى آقایان الان دارند که این‏ها بعد از کلیات قابل طرح است ..
میر حسین موسوى- ما هم موافق هستیم وظایف را تبدیل به مسؤولیت‏ها بکنیم.
نایب رئیس (هاشمى)- نه وظایف خودش شامل مسؤولیت‏ها و اختیارات است. باید بگوییم اختیارات و مسؤولیت‏ها اگر بخواهیم بگوییم ما فکر کردیم که شما وظایف را آورده‏اید که شامل هر دو باشد حالا اگر نظرتان این نبوده، همین را تبدیل کنیم. تصریح آن هیچ ضررى ندارد. در مورد این‏که آقاى امینى گفتند یا بعضى از آقایان پیشنهادات دیگرى داشتند مثلا مریضى که نتواند وظایفش را انجام بدهد، این‏ها در مراحل بعدى قابل بحث است. الان کلیات را به رأى مى‏گذاریم. اگر کلیات تصویب شد، آن وقت پیشنهادات را مطرح مى‏کنیم.
نجفقلى حبیبى- تأیید رهبرى را هم تأکید کنید که همین‏جا بیاید.
نایب رئیس (هاشمى)- کسى مخالف آن نبود. یعنى من پیشنهادى که کردم بگوییم با تأیید رهبرى../
میر حسین موسوى- ما حرفى نداریم. ببینید آقاى هاشمى! من به ذهنم مى‏آید که ما این اختیار را به رهبرى داده‏ایم. ولى اگر تنفیذ بگوییم، شاید رهبرى دلش نخواهد یک معاون رئیس جمهورى که پنجاه روز مى‏خواهد باشد، از نظر شخصیتى آن‏قدر بالا نباشد که بیاید او را تنفیذ بکند. (نایب- رئیس (هاشمى)- تنفیذ که نباید بگوییم. باید تأیید بگوییم) تأیید، ما مى‏گویم پنجاه و یک روز اگر او مى‏تواند کار را اداره بکند، به همین اندازه همه راضى مى‏شوند که کار را ادامه بدهد. ما اگر این مسأله را به تأیید رئیس جمهور بگذاریم یعنى تأیید از شخصیت او و چه بسا این مسأله محظوراتى براى ...
نایب رئیس (هاشمى)- باید بگوییم مثلا «با اجازه» شاید جاى کلم «تأیید» «اجازه» بگذاریم، این را هم بگذاریم آقاى خامنه‏اى هم در جلسه باشند، ما الان روى این رأى نگیریم، چون یک مقدار به ایشان مربوط مى‏شود، حتماً در غیاب ایشان این تصمیم را نگیریم. حالا کلیات را رأى مى‏گیریم، آقایانى که با کلیات این اصل موافق هستند، رأى بدهند (اکثر دستشان را بلند کردند) تصویب شد. ما پیشنهادات را طبق آیین‏نامه‏مان مى‏توانیم مطرح کنیم دیگر، معناى کلیات این است.
طاهرى خرم‏آبادى- آقاى هاشمى! چون جزئیات است یک نفر هم مى‏تواند پیشنهاد بدهد؟
نایب رئیس (هاشمى)- نه پنج نفر مى‏توانند بدهند ما پیشنهاداتى داریم، پیشنهادى هم که پنج امضاء پیدا نکند قابل طرح نیست، به درد نمى‏خورد. چون چه فایده‏اى دارد بحث‏
Majlis:2 Volume:2 Sessions:15-28 Page:1065
بکنید که هیچ چیز از آن در نیاید؟ واقعاً اگر پیشنهادى داشته باشید که پنج امضاء نتوانید برایش جمع کنید، این دلیل این است که زمینه ندارد.
رئیس- یک ربع ساعت تنفس مى‏دهیم.
 (جلسه ساعت 18 به عنوان تنفس تعطیل و مجدداً ساعت 30/ 18 به ریاست آقاى على مشکینى تشکیل گردید.)
رئیس- جلسه براى ادام مذاکرات رسمى است. مسأله را تعقیب بفرمایید.
منشى (یزدى)- بحث پیشنهادات مربوط به همین اصل یکصد و سى‏ام هست که به شکل مکتوب این‏جا چیزى نداریم مگر این پیشنهادات که ضمن تذکرات آمده: یکى از آن‏ها این بود که بعضى از آقایان فرموده‏اند «معاون اول با تأیید رهبرى» جناب آقاى حبیبى هم چیزى مرقوم فرموده‏اند نمى‏دانم الان همان را معتقدید که این‏جا مطرح بشود؟ (حسن حبیبى- خیر آن را هم پس شما منصرف شدید. بسیار خوب پس چیزى مکتوب دیگر نداریم؟)
میر حسین موسوى- مهم‏ترین مسأله من احساس کردم میان آقایان همان اجازه رهبرى است. در این جمله نگاه بشود به آن اصل پیشنهادى «معاون اول رئیس جمهور وظایف وى را بر عهده مى‏گیرد». «معاون اول رئیس جمهور با اجاز رهبرى وظایف او را به عهده مى‏گیرد» این را اضافه کنیم اصلا مشکل را حل مى‏کند.
منشى (یزدى)- بله، پیشنهاد همین است به این عنوان، این پیشنهاد الان مطرح است، اولین پیشنهاد که مطرح است همین است که حالا «با اجازه» یا با «تأیید» یا حالا کلمه را هر جور که مى‏گویید ...
موسوى اردبیلى- پیشنهاد مجلس را اصلا نداده‏اند که رأى اعتماد بدهد؟
منشى (یزدى)- نه، آن که بحث شد و رأى نیاورد و مستقل بحث شد و تصویب نشد. فعلا چیزى که مى‏توانیم این‏جا بحث کنیم همین است که دنبال این کلمه «معاون اول رئیس جمهور» «با تأیید اجاز رهبرى وظایف وى را به عهده دارد.» این مورد بحث است.
میر حسین موسوى- شما بفرمایید این مسأله مخالفى دارد یا ندارد؟ اگر نداشته باشد رأى بگیریم.
موسوى خوئینى‏ها- «با اجازه» بیشتر این معنى را مى‏دهد که کأنه آن رهبر مجبور است، باید اجازه بدهد. ما مى‏خواهیم بگوییم در «صورت اجازه».
میر حسین موسوى- بله، «در صورت اجازه».
جنتى- کلم «موافقت» بگذارید شاید بهتر باشد «با موافقت رهبر»
امینى- همان ابهام یا ایهام را دارد ... مگر کلمه «تأیید» چه اشکالى دارد؟
منشى (یزدى)- حالا به هر حال پیشنهاد را مشخص بکنید، چون جناب آقاى هاشمى این پیشنهاد را داشتند. بعضى از آقایان دیگر هم داشتند، منتها عبارات مختلف بود که «با اجازه» باشد یا «با تأیید» باشد یا هر چه ... محتوا این هست که (عمید- در صورت موافقت صریح‏تر است).
نایب رئیس (هاشمى)- آقاى موسوى هم قبول کنند، همان «در صورت موافقت» خوب است.
Majlis:2 Volume:2 Sessions:15-28 Page:1066
موسوى اردبیلى- در هر صورت اگر موافقت نکند، نمى‏تواند.
نایب رئیس (هاشمى)- بله، نمى‏تواند یک کسى را تعیین مى‏کند و دیگر.
منشى (یزدى)- پس پیشنهاد این مى‏شود در سطر سوم که «معاون اول رئیس جمهور در صورت موافقت رهبرى وظایف وى را به عهده مى‏گیرد» (دکتر حبیبى- با موافقت) با موافقت بهتر است.
نایب رئیس (هاشمى)- آن شبهه شما هم پیش نمى‏آید. موافقت غیر از امضاست.
عمید- در صورت موافقت صریح‏تر است.
نایب رئیس (هاشمى)- نه، عبارت این است آقایانى که با این اصلاح موافق هستند، رأى بدهند (همه اعضا دستشان را بلند کردند) به اتفاق آراء تصویب شد. (دکتر نجفقلى حبیبى- مسؤولیت‏ها). آن را هم خودمان برداشتمان این است وظایف اعم از اختیارات و مسؤولیت‏هاست. اگر آقایان موافقند به جاى «وظایف» بگوییم «اختیارات و مسؤولیت‏هایى که» بسیار خوب آقایانى که موافقند به جاى «وظایف» بگذاریم «اختیارات و مسؤولیت‏ها» رأى بدهند (اکثر دستشان را بلند کردند) تصویب شد.
میر حسین موسوى- به این ترتیب این اصل تمام است.
منشى (یزدى)- حالا بعد براى کلش باز رأى بگیرند، از نظر آیین‏نامه‏اى ...
موسوى خوئینى‏ها- اشکالى پیش نمى‏آید.؟
نایب رئیس- در بحث‏ها معلوم شد منظور همین است.
جنتى- یک جمله عرض کنم، این عبارتى که الان هست این است که وظایف را بر عهده مى‏گیرد. دربار اختیارات تعبیر بر عهده گرفتن شاید مناسب نباشد اگر بشود این را هم یک جور اصلاح کرد بهتر است.
منشى (یزدى)- ملاحظه بفرمایید عبارت درست است، اگر این عبارت محفوظ بماند این جور مى‏شود: «معاون اول رئیس جمهور با موافقت رهبرى اختیارات و مسؤولیت‏ها را به عهده مى‏گیرد» این جور باید باشد (نورى- به عهد وى) «مسؤولیت‏هاى وى را به عهده مى‏گیرد.»
نایب رئیس (هاشمى)- عیب ندارد، اختیار هم به عهد اوست.
رئیس- یعنى قبول مى‏کند. عیبى ندارد.
نجفقلى حبیبى- وظایف و مسؤولیت‏هاى وى ...
نایب رئیس (آیت الله خامنه‏اى)- مى‏شود: «اختیارات و مسؤولیت‏هاى وى را مى‏پذیرد».
میر حسین موسوى- این را بگذارید حقوقدان‏ها درستش بکنند.
منشى (یزدى)- این‏ها در شور سوم بالاخره درست مى‏شود، مطلب روشن مى‏شود آن‏جا مشخص مى‏شود. اجازه بدهید از این رد بشویم. یک پیشنهاد مکتوب دیگر هم هست که جناب آقاى طاهرى و پنج نفر از آقایان امضاء فرموده‏اند که صدر این عبارت این جور بشود. «در هنگام غیبت یا بیمارى مانع از ادامه کار» ... قید «مانع از ادامه کار را» پیشنهاد کرده‏اند.
نایب رئیس (هاشمى)- این هم بحث شد، حالا اگر از آقایان کسى مخالف است؟
کروبى- در قانون اساسى لازم نیست این عبارت باشد ممکن است یک کسى پا درد داشته باشد، آدم سالم نداریم.
Majlis:2 Volume:2 Sessions:15-28 Page:1067
منشى (یزدى)- غیبت یا بیمارى مانع از ادامه کار.
نایب رئیس (هاشمى)- خیلى خوب، فردا ممکن است بیایند در مجلس، در شوراى نگهبان بحث بکنند که این بیمارى مطلق است یا نیست یک قدرى که بیمار شد بگویید باید باشد. خوب چرا صریح بگوییم؟ ما چه ضررى از این صراحت مى‏کنیم؟ یکى از اشکالاتمان همین تفسیرهاست.
منشى (یزدى)- مختصر در موافقت و مخالفت صحبت بشود، آقاى خوئینى‏ها به عنوان مخالف بفرمایید.
موسوى خوئینى‏ها- من یک کلمه عرض کنم که اصولا هر کلمه‏اى که در قانون اضافه مى‏شود، یک معنا و مفهومى با خودش مى‏آورد که یک تغییر لازم دارد. وقتى مى‏گوییم «بیمارى مانع از ادامه کار» خوب چه کسى تشخیص بدهد؟ کدام بیمارى مانع است؟ یکى مى‏گوید مثلا فرض کنید این همین قدر که چشمش ضعیف شده این مانع از ادامه ... گوشش ضعیف شده ... تشخیص مشکل خواهد بود. هر چه کلمات را زیاد کنیم، اشکالات را بیشتر خواهیم کرد همین کلمه تا به حال بوده هیچ اشکالى هم ایجاد نکرده.
منشى (یزدى)- یکى از آقایان که امضاء کرده‏اند به عنوان موافق صحبت کنند، آقاى جنتى بفرمایید.
احمد جنتى- گر چه حالا ایشان مى‏فرمایند که مرجع تشخیص چیست؟ ولى خوب راجع به همان بیمارى هم ممکن است این مسأله پیش بیاید و بگوییم آقاى مرجع تشخیص یا دکتر قانونى باید حتماً باشد یا این‏که مقامات دیگر یا هر کسى دیگر. این درست نیست. به نظر من صرف این‏که مرجع تشخیص ندارد یا مشکل است مصلا مرجع معین کردن، نباید سبب بشود که ما از آن نفعى که تصریح دارد محروم بشویم، بله مسلم تصریح این خاصیت را دارد که دیگر این مشکل پیش نمى‏آید و در مقابلش آن نداشت مرجع تشخیص به نظر من محظورى ایجاد نمى‏کند.
منشى (یزدى)- اجازه بدهید من در مخالفت صحبت کنم، بعد شما آقاى طاهرى در موافقت صحبت کنید.
عرض شود که قدر مسلم مقصود از بیمارى و یا غیبت طبعاً همانى هست که به منزل عزل یا فوت است، یعنى واقع قضیه به گونه‏اى باشد مثل نبودن رئیس جمهور. همین‏قدر که در سیاق قرار گرفته است. فوت، عزل، استعفا، غیبت یا بیمارى، معلوم است که مقصود این نوع بیمارى‏هاست یا این نوع غیبت‏هاست. والا اگر ایشان یک هفته مثلا بیمار شدند، یا حتى بیش از این مقدارى که در قسمت بعد آمده است بیمار شدند، ولى یک نوع بیمارى هست که کارشان را به خوبى مى‏توانند انجام بدهند قدر مسلم مقصود این نبوده و یا غیبت، یک غیبتى هست که غیبیت لغوى صدق مى‏کند، ولى خوب معاونشان کارشان را انجام مى‏دهد. بعد هم غیبیت رفع مى‏شود، مى‏آیند کارشان را انجام مى‏دهند. چون مسلماً مقصود این هست و متفاهم اصلا از این کلمه این هست، این قید لزومى ندارد که ذکر بشود و قانون اساسى معمولا هرچه مضبوطتر و عبارات محدودتر باشد و حقوقى‏تر باشد بهتر است. از این جهت من مى‏خواهم بگویم‏
Majlis:2 Volume:2 Sessions:15-28 Page:1068
معنا ممکن است باشد ولى ذکرش هیچ لزومى ندارد. آقاى طاهرى بفرمایید.
طاهرى خرم‏آبادى- اگر نظر شریف آقایان باشد، آقاى امامى قبلا گفتند که همین بیمارى از نظر ما که جزو شوراى نگهبان هستیم اطلاق دارد. این بیمارى که در قانون اساسى هست.
منشى (یزدى)- اطلاق یعنى تب هم کردند همین‏جور است؟
طاهرى خرم‏آبادى- همین معلوم مى‏شود که یک ابهامى در آن هست. یعنى قابل بحث است، قابل این هست که یک کسى بگوید بیمارى بیش از دو ماه بر این رئیس جمهورى که بیمار شده یا مثلا تصادف کرده یا ترور شده صدق مى‏کند. بنابراین انتخابات تشکیل بدهیم و دوباره از سر یک رئیس جمهور دیگر درست کنیم. این قابل بحث است. اشکال ندارد که ما یک قیدى بیاوریم که این بحث‏ها بالاخره برطرف بشود. پیشنهاد ما این است که اصلا «دوماه» را بردارید در پیشنهاد ما زمان نیست.
منشى (یزدى)- اگر این قید باشد، خود به خود دیگر زمان برداشته مى‏شود. آقاى موسوى بفرمایید.
موسوى اردبیلى- من با نظر آقاى یزدى موافقم اگر ما مى‏توانستیم یک لفظى بیاوریم، رویش بحث نشود، یعنى تا گفته شد روشن باشد اشکالى نداشت، اما همان‏جور که در بیمارى آقاى امامى فرمودند به نظر ما اطلاق دارد. مثلا بگوید: «اگر رئیس جمهور 2 ماه زکام شد» خوب این بیمارى است دیگر پس رئیس جمهور که 2 ماه زکام شد، باید رئیس جمهور انتخاب شود. همان‏جور که در این کلمه اگر کسى این‏جور تردید کند، آن وقت هر کلمه‏اى بیاورید در اطلاقش، در تقییدش مى‏شود اشکال کرد. بنابراین به متفاهم عرفى بگذاریم، خارج از متفاهم عرفى نباشد. پیداست بیمارى که در این‏جا گفته شده ولى بیمارى که سبب شده دو ماهه نمى‏تواند انجام وظیفه کند و به کارهایش نمى‏رسد مملکت ول معطل است، کسى نیست اصلا معلوم است والا اگر کسى بیاید در این‏جا این‏جور اشکالات بکند خوب شما هر کلمه‏اى بیاورید اشکال مى‏شود. این‏که رفع ابهام نمى‏کند (امینى- حالا بعد از دو ماه خوب مى‏شود) بعد از دو ماه زکامش خوب مى‏شود سرکارش مى‏آید.
منشى (محمد یزدى)- خوب حالا این‏جورى که بحث مى‏کنیم که این بحث بین‏الثلاث و اربع و خمس است، اصلا این‏جورى که بحث نمى‏شود کرد و مطلب روشن نمى‏شود. اجازه بدهید به ترتیب صحبت بشود. بعد از جناب آقاى موسوى در موافقت کسى. اسم ننوشته، آقاى هاشمیان به عنوان مخالف بفرمایید
حسین هاشمیان- ببنید الان ما این کلمه را اضافه بکنیم چه چیزى را حل کرده‏ایم، یعنى به طور کلى شبهه حل شده؟ قطعاً نه، براى این‏که همان بیمارى مانع از کار مصادیق فراوانى دارد و در قانون نویسى یک کلى را مى‏نویسند حالا در جزئیاتش یا تصریح مى‏کنند که بیمارى را قانون معین مى‏کند این جلمه را مى‏نویسند اگر هم این جمله را ننویسند، در قانون عادى مى‏شود مشخص کرد یعنى ما مى‏توانیم در قانون عادى جزئیات را مشخص بکنیم، حالا که در آن‏جا مى‏توانیم این جزئیات را مشخص بکنیم و شما الى ماشاءالله در سیر قانون اساسى و اصولتان دارید چه آن‏جایى که ذکر کرده باشید، حدود را قانون تعیین مى‏کند، چه آن‏جایى که ذکر
Majlis:2 Volume:2 Sessions:15-28 Page:1069
نکرده باشید، حدود را تعیین مى‏کند، آن‏جا هم چون منعى نیست قانونگذار عادى مى‏تواند حدود را تعیین بکند. بنابراین چون با اضافه کردن این کلمه چیزى حل نمى‏شود و حل نهایى باید در قانون عادى باشد من فکر مى‏کنم که اضافه کردن این کلمه چیزى را حل نمى‏کند.
منشى (محمد یزدى)- جناب آقاى هاشمى خوب است دیگر اصلا رأى بگیریم، براى این‏که ولو پیشنهاد به عنوان 5 تا امضاء دارد و مى‏خواهد بحث بشود، فکر مى‏کنم مذاکره کافى است. آقاى موسوى یک کمى توضیح بدهید، بعد به رأى بگذاریم.
میر حسین موسوى (مخبر کمیسیون)- بنده به ذهنم مى‏آید که اگر واقعاً یک موقعى رئیس جمهور بیمار شد و این شک پیش آمد همان موقعى است که مجلس مى‏تواند بنشیند و یک قانونى را بررسى بکند و بگوید که بله این بیمارى از آن بیمارى‏هایى است که نباید این در رأس کار باشد، براى همین مى‏تواند قانون بگذراند، دست ما براى جعل قانون بسته نیست، براى همین ذکرش اصلا این‏جا مناسبتى ندارد.
نایب رئیس (هاشمى)- خیلى خوب آقاى طاهرى پیشنهادتان را بخوانید رأى بگیریم.
منشى (محمد یزدى)- پیشنهاد ایشان این است که عبارت این‏جور بشود: «در صورت فوت، عزل، استعفا، غیبت یا بیمارى مانع از ادامه کار ...»
نایب رئیس (هاشمى)- دیگر دو ماه و این‏هایش را حذف مى‏کنیم. آقایانى که موافق این اصلاحیه هستند، رأى بدهند (عد کمى رأى دادند) یک جهت خاصى رأى دادند، رأى نیاورد، منطقى است اگر هم تازه رأى مى‏آورد، خیلى خوب نبود.
منشى (محمد یزدى)- حالا اگر اجازه مى‏فرمایید اصل با اصلاحات براى رأى گیرى خوانده شود.
نایب رئیس (هاشمى)- بله بخوانید رأى بگیریم.
هاشمیان- اصل شورا را باید رأى بگیرید.
نایب رئیس- اصل شورا را که پیشنهاد نداده‏اید، حداقل بایستى پیشنهاد مکتوب بدهید که نداده‏اید.
منشى (یزدى)- آقاى خزعلى اصلاح عبارتى دارند بفرمایید.
ابوالقاسم خزعلى- بسم الله الرحمن الرحیم. در اصل 130 دو جا اصلاح لفظى را پیشنهاد مى‏کنم و آن این است که آمده: «در صورت فوت، عزل، استعفا، غیبت یا بیمارى» تمام این‏ها موانع‏اند. بعد مى‏گوید که: «یا موجبات دیگرى از این قبیل» موجب چیزى است که پدیده‏اى و موجبى به دنبال بیاورد مثل «اذا دخل الوقت وجب الصلوه» این را موجب مى‏گویند. اما اگر من الان لباسم نجس است نمى‏گویند موجب مى‏گویند مانع. همه این‏ها مانع بود: «فوت، عزل، استعفا، غیبت یا بیمارى و موانع دیگرى از این قبیل» این یک جا، جاى دومش که یک مقدار عدم تناسب بیشتر به چشم مى‏خورد «یا موجبات دیگرى که مانع انجام وظیفه شود» موجب که مانع نمى‏شود یا موانع دیگر و اگر مى‏بینید لفظ «موانع» تکرارش زیاد مى‏شود «امور» بگذارید. اما موجب بسیار نامناسب است.
منشى- حالا پیشنهاد اصلاح عبارتى است که به جاى کلم «موجبات» کلم «امور» گذاشته بشود.
Majlis:2 Volume:2 Sessions:15-28 Page:1070
نایب رئیس (هاشمى)- خیلى خوب آقایانى که با این پیشنهاد آقاى خزعلى که به جاى «موجبات» کلم «امور» را بگذاریم موافقند، رأى بدهند (اکثریت رأى دادند) تصویب شد.
منشى (یزدى)- پس حالا من متن اصل را با توجه دو سه تا اصلاح مى‏خوانم.
اصل یکصد و سى ام- در صورت فوت، عزل، استعفا، غیبت، یا بیمارى بیش از دو ماه رئیس جمهور و یا در موردى که مدت ریاست جمهورى پایان یافته و رئیس جمهور جدید بر اثر موانعى هنور انتخاب نشده و یا امور دیگرى از این قبیل، معاون اول رئیس جمهور با موافقت قو قضاییه و معاون اول رئیس جمهور موظف است ترتیبى دهد که حداکثر ظرف مدت 50 روز رئیس جمهور جدید انتخاب شود در صورت فوت معاون اول ...
نایب رئیس (هاشمى)- آقاى هاشمیان پیشنهاد حذف این را داده بودند.
منشى (یزدى)- شورا را یا این جمله آخر را؟
حسین هاشمیان- نه، شورا را، براى این‏که انتخابات را وزارت کشور انجام مى‏دهد
منشى (یزدى)- جمل آخر، در صورت فوت معاون اول رئیس جمهور یا امور دیگرى که مانع انجام وظایف وى گردد، فرد دیگرى از طرف مقام رهبرى به جاى او منصوب مى‏گردد.
نجفقلى حبیبى- این «فرد دیگرى» حذف بشود.
میر حسین موسوى- نه، به جاى معاون اول است و بهتر است باشد، صراحت نشان مى‏دهد.
نایب رئیس (هاشمى)- بلى، بهتر است که باشد، چون معاون اول است و منظور همین است آقایانى که با این اصل که عبارتش قرائت شد، موافق هستند، رأى بدهند. (اکثر رأى دادند) به اتفاق آراء تصویب شد.
میر حسین موسوى- نه، با اتفاق آراء نبود چون آقاى بیات رأى ندادند.
نایب رئیس- پس یک نفر رأى ندادند، اصل بعد را بخوانید.
میر حسین موسوى (مخبر کمیسیون)- اصل بعد اصل یکصد و سى و یکم حذف مى‏شود دلایلش هم روشن است چون مضمون این اصل در اصل یکصد و سى‏ام آمده.
نایب رئیس (هاشمى)- این را رأى مى‏گیریم. موافقان حذف اصل صد و سى و یکم رأى بدهند (اگر رأى دادند) با اکثریت آراء تصویب شد. اصل بعدى را بخوانید.
میر حسین موسوى- اصل یکصد و سى و دوم در قانون اساسى فعلا به این ترتیب است: «در مدتى که وظایف رئیس جمهور بر عهد شوراى موقت ریاست جمهورى است، دولت را نمى‏توان استیضاح کرد یا به آن رأى عدم اعتماد داد و نیز نمى‏توان براى تجدیدنظر در قانون اساسى اقدام نمود». ما تغییرى که در این اصل دادیم این است چون وظایف رئیس جمهور را بر عهده معاون اول گذاشتیم به جاى «شورا» به همین ترتیب این را نوشتیم: «در مدتى که وظایف رئیس جمهور بر عهد معاون اول اوست هیأت وزیران را نمى‏توان استیضاح کرد یا به آن رأى عدم اعتماد داد و نیز نمى‏توان براى تجدیدنظر در قانون اساسى و یا امر همه‏پرسى اقدام نمود».
اصل یکصد و سى و یکم بحث همه‏پرسى بود که ما آن‏جا چون اصل را حذف کردیم، آن قسمت همه‏پرسى آمده در اصل یکصد و سى و دوم.
Majlis:2 Volume:2 Sessions:15-28 Page:1071
اسدالله بیات- معاون اول است. کلم «او» نمى‏خواهد یک معاون اول که بیشتر نداریم.
منشى (یزدى)- در مدتى که وظایف رئیس جمهور بر عهد معاون اول است هیأت وزیران را نمى‏توان استیضاح کرد. منظور این است.
میر حسین موسوى- عذر مى‏خواهم این چیزى که الان تصویب شد به نظر مى‏آید باید این‏جا اضافه بشود «در مدتى‏که وظیف رئیس جمهور بر عهد معاون اول یا فردى که رهبرى انتخاب کرده است و از طرف رهبرى عهده‏دار این مسؤولیت است» آن هم باید اضافه بشود.
نایب رئیس (هاشمى)- درست است، همین طور است.
میر حسین موسوى- مى‏خواهید مضمونش را به بحث بگذاریم و رأى بگیریم جملاتش را بعداً درست مى‏کنیم.
نایب رئیس- نه خوب جملاتش را الان درست کنید در جملات چه اشکالى آقایان دارند؟
هاشمیان- ممکن است معاون دوم باشد.
نایب رئیس (هاشمى)- درست است ممکن است فردى باشد که رهبرى گفته باشند.
منشى (یزدى)- بنابراین فردى که به جاى اوست چه معاون دوم است چه اول، چه فرق مى‏کند؟
نایب رئیس (هاشمى)- معاون اول یا فرد جایگزین او.
منشى (محمد یزدى)- یا فردى که به جاى اوست.
نایب رئیس (هاشمى)- مى‏گوییم حالا بگذارید از این عبور کنیم بعد مطرح مى‏کنیم.
احمد جنتى- اگر شما فرد جایگزین مى‏گذارید اصلا معاون اول را بردارید همین عنوان را بگذارید شامل معاون اول و هر فرد دیگرى که جایش مى‏آید مى‏شود. دیگر لازم نیست معاون اول را بگذارید و بعد هم عطف به این بکنید.
نایب رئیس (هاشمى)- چه بگوییم؟
احمد جنتى- وظایف رئیس جمهور بر عهد فرد جایگزین او.
نایب رئیس (هاشمى رفسنجانى)- بلى این هم مى‏شود.
میر حسین موسوى- بلى، مى‏شود.
منشى (یزدى)- این تعبیر درستى نیست، همین تعبیر فعلى صحیح‏تر است، مطابق آن چیزى است که اصل قبلى هم داشته براى این‏که به اصطلاح اولا و بالذات معاون اول وظیف رئیس جمهور را به عهده دارد. در یک مرحل دیگرى هست که به جاى آن معاون اول فرد دیگرى را مى‏گذارند. یعنى ابتدائاً در اصل تصریح کرده‏ایم که اول معاون اول است بعد در صورت فوت او، رهبرى کسى دیگر را مى‏گذارد. بنابراین ترتیب را شما در اصل مصوب قبلى ملاحظه فرموده‏اید. الان هر دو را در یک عبارت بخواهید بیاورید آن ترتیب قبلى به هم مى‏خورد.
موسوى خوئینى‏ها- فردى که به جاى اوست، آن هم خوب است.
منشى (محمد یزدى)- فردى که به جاى او درست است من جواب آقاى جنتى را عرض مى‏کنم.
نایب رئیس- پیشنهاد آقاى جنتى عبارت را مختصر مى‏کند پیشنهاد آقایان عبارت را
Majlis:2 Volume:2 Sessions:15-28 Page:1072
صریح‏تر مى‏کند بهتر است، یعنى ما به خاطر یک جمله، چرا این طورى بکنیم؟
منشى (یزدى)- آقاى امینى بفرمایید.
ابراهیم امینى- بسم الله الرحمن الرحیم، عرض کنم که من در این مورد استثنائات براى تجدیدنظر در قانون اساسى و یا امر همه‏پرسى که این را اسثنا کى کنند در موضوع رهبرى این هر دو اختیار رهبر قرار داده شده و این‏جا فکر شده که چون از اختیارات رئیس جمهور است، استثنا شده. اما در صورتى که از رهبر اگر باشد وجهى ندارد استثناء بشود. خوب رهبر اقدام نمى‏کند دیگر چون فرمان تجدیدنظر و فرمان همه‏پرسى هر دو از اختیارات رهبرى است.
میر حسین موسوى- ببینید این‏جا گفته نشده که مسأل همه‏پرسى و تجدیدنظر در قانون اساسى بر عهد رئیس جمهور یا معاون اوست، بلکه وقتى ما رئیس جمهور نداریم، وضعیت کشور یک وضعیت عادى نیست، کار همه‏پرسى و رجوع به مردم یا تغییرات قانون اساسى مناسب کشور نیست، مى‏تواند مشکل در کشور ایجاد بکند. قانون اساسى در یک وضعیت راحت و عادى باید صورت بگیرد، به این دلیل این‏جا پیشنهاد شده که این مسأله در آن موقعیت صورت نگیرد وگرنه مسأله وظیفه تجدیدنظر یا همه‏پرسى را ما به رئیس جمهور ندادیم، آن بحثش جاى دیگر است.
امینى- رهبر دستور نمى‏دهد؟
نایب رئیس (هاشمى)- چرا ضمناً آن‏جا ما تصویب کردیم طى حکمى خطاب به رئیس جمهور. آن‏جا هم گفتیم که رئیس جمهور باید اجرا بکند. به هر حال این استدلال خوبى است، آقاى خزعلى مى‏گویند که به جاى «وظایف» این‏جا بگوییم «اختیارت و مسؤولیت‏ها» مثل همان‏جا.
اسدالله بیات- آن عبارت را هم اضافه کنید.
نایب رئیس- کدام عبارت؟
منشى- درصورتى که «اختیارات و مسؤولیت‏ها»
نجفقلى حبیبى- در جلس قبل از تنفس بحث شد که معاون اول نمى‏تواند وزیرى را عزل بکند ...
نایب رئیس (هاشمى)- بله این جزو بحث‏ها بود، ولى الان کسى پیشنهاد نداد، یعنى آقایان در بحث‏ها آن‏جا گفتند در این زمان معاون رئیس جمهور نتواند وزرایش را عزل بکند منتها کسى به ما پیشنهادى نداده این‏جا پیشنهاد را باید با 5 تا امضاء بدهند.
میر حسین موسوى- من پیشنهاد دارم که این را ما رأى بگیریم آن که فوت نمى‏شود مى‏توانیم اضافه بکنیم.
نایب رئیس- عیبى ندارد اول به این رأى بگیریم.
منشى (یزدى)- اصل یکصد و سى و دوم- در مدتى که اختیارات و مسؤولیت‏هاى رئیس جمهور بر عهد معاون اول یا فردى که به جاى اوست هیأت وزیران را نمى‏تواند استیضاح کرد یا به آن رأى عدم اعتماد داد.
نایب رئیس (هاشمى)- این عبارت خراب شد «برعهد معاون اول» یک کلمه «است» که بیشتر ندارید. باید این جور بگوییم فرد جایگزین او
منشى (یزدى)- معاون اول یا فردى که به جاى او مى‏باشد.
نایب رئیس (هاشمى)- باز یک «است» هم این‏جا مى‏خواهید. خبر این جمله که نیامده.
Majlis:2 Volume:2 Sessions:15-28 Page:1073
سید على خامنه‏اى- ببینید این‏جور بشود: در مدتى که وظایف رئیس جمهور بر عهد معاون اول او و یا فرد جایگزین او است. نایب رئیس (هاشمى)- این عبارت «فرد جایگزین اوست» خوب است اما ایشان این‏جا «فردى که به جاى اوست» نوشته‏اند.
میر حسین موسوى- آقاى هاشمى یک پیشنهادى هست که از نظر جنبه شکلى کار را بهتر مى‏کند. اگر این منضم بشود به اصل یکصد و سى‏ام که نوشته: «فرد دیگرى از طرف مقام رهبرى به جاى او منصوب مى‏گردد» بعد ذیلش بیاید.
منشى- این اصل اگر مستقل باشد، بهتر است بعد هم در جریان هماهنگ کردن مى‏شود این را بحث کرد.
نایب رئیس (هاشمى)- خیلى خوب پس «فرد جایگزین اوست» بکنیم بهتر است.
منشى (یزدى)- پس این‏جور مى‏شود: در مدتى که اختیارات و مسؤولیت‏هاى رئیس جمهور بر عهد معاون اول یا فرد جایگزین اوست. هیأت وزیران را نمى‏تواند استیضاح کرد یا به آن رأى عدم اعتماد داد و نیز نمى‏توان براى تجدیدنظر در قانون اساسى یا امر همه‏پرسى اقدام نمود.
نایب رئیس (هاشمى)- شما این که گفتید هیأت وزیران منظورتان مجموعه است یا وزراء هم هست؟
اسدالله بیات- آن مقدار که موجب سقوطش بشود.
نایب رئیس- پس به جاى «هیأت وزیران» بگوییم «وزراء». خیلى خوب آقایانى که با این عبارت که خوانده شد موافق هستند، رأى بدهند (اکثریت رأى دادند) تصویب شد. حالا پیشنهاد آقاى حبیبى را مطرح کنید. یکى از آقایان توضیح بدهند.
اسدالله بیات- بسم الله الرحمن الرحیم. قبلا هم ما صحبت کردیم چون واقعاً زمان، زمانى است که رئیس جمهور فرض این است که نیست، مسؤولیت به طور موقت در اختیار معاون اول یا کسى است که از طرف رهبرى اختیارات به او تفویض شده و یک‏سرى اصلاحاتى صورت گرفت که این اصلاحات خوب بود.
و از آن طرف گفته شد که وزراء را نمى‏شود استیضاح کرد. همان فلسفه در عزلش هم مى‏آید. یعنى وقتى که مجلس نمى‏تواند یک وزیر را استیضاح بکند براى این‏که شرایط شرایطى است که نباید یک وزارتخانه بدون مسؤول مستقیم مورد سؤال از نظر مجلس باشد. بنابراین وقتى که شما عبارت را اینگونه اصلاح کردید، به نظر من عزل هم باید در این‏جا بیاید. یعنى همین‏طورى که مجلس نمى‏تواند وزیر را مورد استیضاح قرار بدهد چون ممکن است عدم اعتماد دنبالش بیاید و دستگاه اجرایى حالت تزلزل پیدا بکند. بنابراین اعتقاد ما این است که اگر کلم «عزل» در این جا یعنى این طورى ما بگوییم «در مدتى که اختیارات و مسؤولیت‏هاى رئیس جمهور بر عهد معاون اول و یا فرد جایگزین اوست، وزیران را نمى‏توان استیضاح و یا عزل کرد.» یعنى اگر یک چنین چیزى ما بیاوریم عبارت به نظر من درست مى‏شود.
منشى- آقاى خوئینى‏ها شما مخالف پیشنهاد هستید بفرمایید.
موسوى خوئینى‏ها- نه خیلى هم مخالفت جدى ندارم. اما به هر حال بنده مخالفتم به این جهت است فرقش با استیضاح این است که آن‏جا معاون اول مى‏خواهد با این وزیر کار بکند که در همین دو
Majlis:2 Volume:2 Sessions:15-28 Page:1074
ماه این مجلس است که مى‏خواهد آن را بکشاند این‏جا و بحث‏هایى را مطرح بکنند و در آن شرایط خاصى که رئیس جمهور نیست، معاون خیلى همت داشته باشد، همین هیأت وزیران را بگرداند و کارهاى اجرایى را انجام بدهد تا این انتخابات رئیس جمهور جدید انجام بگیرد.
اما دیگر این دولت با یک مدیریت معاون رئیس جمهور تاب و توان استیضاح شدن و حمل نمایندگان و این چیزها را ندارد. از این جهت استیضاح گفته‏اند انجام نگیرد که موجب تشنج خواهد بود. اما حالا اگر در همین مدت دو ماه یا کمتر شرایطى پیش آمد وزیر یک وزیرى بود که این معاون مى‏بیند چاره‏اى ندارد جز این‏که او را کنار بگذارد چه اشکال دارد که اگر چنین شرایطى پیش آمد این معاون بتواند این کار را بکند و اگر بلافاصله او را که عزل مى‏کند وزیرى را به مجلس معرفى بکند خوب باید از مجلس برایش رأى اعتماد بگیرد اگر هم نکرد، خوب جاى دیگر گفتیم که چه مدتى ظاهراً دو ماه سه ماه در یک اصل دیگر گفتیم که در همین مدت کم، رئیس جمهور باید سرپرستى آن وزارتخانه را به عهده بگیرد معاونش هم اگر وزیرى را عزل کرد به دلیل این‏که نمى‏تواند در همین دو ماه آن وزارتخانه را اداره کند عزلش مى‏کند اگر موفق شد از مجلس به جایش یک وزیر دیگرى را رأى مى‏گیرد مى‏گذارد اگر نشد خودش در این مدت سرپرستى وزارتخانه را برعهده مى‏گیرد. بنابراین پس دست معاون را در این‏جا بستن صلاح نیست به این‏که بگوییم ملاک واحد است. ملاک واحد نیست، آن‏جا استیضاح است، در جامعه تشنج ایجاد مى‏کند، اما این‏جا عزل است به دلیل این‏که با او نمى‏تواند کار بکند.
منشى- موافق آقاى عمید بفرمایید.
عباسعلى عمید زنجانى- بسم الله الرحمن الرحیم. عنایت بفرمایید اگر تغییر وزیر به هر نحوى ایجاد تشنج مى‏کند در هر حال ایجاد مى‏کند اگر تغییر وزیر باعث نمى‏شود هیچ آبى از آب تکان بخورد خوب در هر صورت خیلى روشن است ببینید وزیر وقتى استیضاح مى‏شود و دنبالش عزل مى‏شود صحبت مى‏شود که ایجاد تشنج مى‏کند. خوب شرایط شرایط استثنایى است، اگر معاون رئیس جمهور هم این وزیر را عزل بکند، خواه ناخواه تشنج برابر با آن تشنج ایجاد مى‏شود. این‏که ما فرض مى‏کنیم در مجلس بحث مخالف و موافق بشود این‏که تشنج نیست. تشنج آن است که در جامعه به وجود مى‏آید. در مورد وزارتخانه‏اش یک‏نفر رفته نفر جدیدى آمده با ملحقاتش با تمام مرافقش. خوب وقتى این‏جورى فرض بکنیم یک وزارتخانه تغییر و تبدلى حاصل شده و یک تغییراتى در آن به وجود آمده. حالا عامل این تغییر مخالف و موافق بحث کردن مجلس باشد یا مخالفت و اظهارنظر معاون رئیس جمهور باشد تا فوتى در این جهت نیست. شما عنایت بفرمایید در جواب جناب آقاى امینى آقایان این‏جور جواب داده‏اند که: «همه‏پرسى و مسأل تجدیدنظر در قانون اساسى از مسؤولیت‏هاى رهبرى است» گفتیم اشکال ندارد آن هم ملحق بشود براى خاطر این‏که در ایجاد تشنج برابر است با آن عوامل دیگر پس هر چیزى که در شرایط عادى به نحوى وضع عادى را بدتر بکند، خواه ناخواه ملاک واحدى خواهد داشت، این که در مجلس مخالفى و موافقى بحث مى‏شود این را که نمى‏شود اسمش را تشنج گذاشت. تشنج آن است که وزارتخانه به هم مى‏خورد یک فردى مى‏رود فرد دیگرى جایش مى‏آید کلى کارها متوقف مى‏ماند کلى آن شخص جدید باید آدم بیاورد نواقصى که در مدت وزیر اول بوده آن‏ها جبران بکند تا بیاید این کارها را انجام بدهد کلى کارها فوت شده،
Majlis:2 Volume:2 Sessions:15-28 Page:1075
مسؤولیت‏ها لوث شده و مسایل و مشکلات دیگرى به وجود آمده. بنابراین همان‏طور که گفته شد ملاک واحدى است و اگر ایجاد مانعى و محظورى نمى‏کند در هر دو جا اگر مى‏کند که در موارد مشابه حکم یکسان است، حکم العقل فى ما یجوز فى مالا یجوز ...
نایب رئیس (هاشمى رفسنجانى)- آقاى موسوى بفرمایید.
میر حسین موسوى (مخبر کمیسیون)- من به ذهنم مى‏آید که در آن 50 روز واقعاً ممکن است معاون رئیس جمهور که یک وظایف عمده‏اى بر عهده‏اش هست مواجه با یک مشکلى در رابطه با وزرایش بشود حقیقتش این است و نتواند کار بکند، مزاحمت ایجاد بشود یا وزرا احساس بکنند که آن‏ها را نمى‏شود تغییر داد و کلا جو جلسه را در یک جوى که یقیناً از نظر سیاسى سالم نیست و وضعیت خاصى هست، ممکن است به هم بزند ما چرا این را بگیریم؟ مخصوصاً که در چنین شرایطى بالاخره نظارت رهبر را هم داریم، یعنى ما قید کردیم که این فرد یا کسى است که مورد تأیید رهبرى است یا این که کسى است که رهبر گذاشته به نوعى اشراف بر او خواهد داشت و نمى‏تواند کار خطاى زیادى انجام بدهد، ولى گذاشتن این حق براى او که بتواند از همه مسؤولیت‏هاى رئیس جمهور استفاده بکند، در ثبات کشور در آن موقعیت به نظر ما بهتر مى‏تواند مفیدتر و مؤثرتر باشد براى همین ما مخالفیم.
نایب رئیس (هاشمى)- خیلى خوب پیشنهاد پنج نفر آقایان که گفته بودند عزل هم اضافه بشود یعنى در این مدت دوران فترت حق عزل هم از معاون اول یا جایگزین او گرفته بشود که وزیرى را نتواند عزل کند.
آقایانى که موافقند «عزل» هم اضافه بشود، رأى بدهند (5 نفر دست بلند کردند) رأى نیاورد.
جنتى- یک اصلاح عبارتى است. این کلمه «به آن» که قبلا اشاره بود به «هیأت» الان که «هیأت» رفت وزرا جایش آمد «به آن‏ها» باید بشود.
نایب رئیس (هاشمى)- بله به آن‏ها یا آنان بنویسید.
منشى (یزدى)- اصل بعد که حذف شده است، یعنى قبلا بحث شده حالا اصل 134.
میر حسین موسوى (مخبر کمیسیون)- اصل 134- ریاست هیأت وزیران با رئیس جمهور است که بر کار وزیران نظارت دارد و با اتخاذ تدابیر لازم هماهنگ ساختن تصمیم‏هاى وزیران و هیأت دولت مى‏پردازد و با همکارى وزیران برنامه و خط مشى دولت را تعیین و قوانین را اجرا مى‏کند. رئیس جمهور در برابر مجلس مسؤول اقدامات هیأت وزیران است. مسؤولیت امور برنامه و بودجه و ادارى و استخدامى کشور مستقیماً با رئیس جمهور است.
این اصل با اصلى که فعلا هست یک تفاوتهایى دارد که بنده آن را توضیح مى‏دهم.
یکى تغییر نخست‏وزیر به رئیس جمهور هست که ریاست هیأت وزیران در آن با نخست‏وزیر بود، این جا به طور مستقیم با رئیس جمهور است.
در جمل خط دوم اگر دقت بشود ما یک تغییرى دادیم. در این‏جا هست که با اتخاذ تدابیر لازم به هماهنگ ساختن تصمیم‏هاى دولت مى‏پردازد. ما این‏جا گذاشتیم «به هماهنگ ساختن تصمیم‏هاى وزیران و هیأت دولت مى‏پردازد». دلیل این قضیه این بود که در تفسیرى که شوراى نگهبان از این مسأله مى‏کرد یک نوع ابهام وجود داشت که آیا نخست‏وزیر فقط
Majlis:2 Volume:2 Sessions:15-28 Page:1076
وظایفش در حیط همان هیأت دولت وقتى تشکیل مى‏شود هست یا این‏که در بیرون از هیأت دولت وقتى وزیران مشکلاتى پیدا مى‏کنند، مسائل گوناگونى دارند و وظایفى که انجام مى‏دهند با هم هماهنگ نیست. در هماهنگ ساختن کارهاى آن هم رئیس جمهور یا نخست‏وزیر یا رئیس دولت نقش دارد؟ ما اعتقاد داریم از نظر تجربى کار اصلى رئیس دولت در خود جلس هیأت دولت نیست، گر چه جلسات هیأت دولت جلسات بسیار مهمى هستند. ولى کار رئیس قو اجرایى در مرحل اجرا یک کار مستمر 24 ساعته است. یعنى دائم در حال هماهنگ ساختن دستگاه‏هاى مختلف، وزراى مختلف هست براى این‏که یک کارى صورت بگیرد. فرضاً این هواپیماى افغانى که آمده بود در سیستان بلوچستان نشسته بود وزارت اطلاعات آن‏جا کار دارد، استاندارى‏ها کار دارند، وزارت کشور کار دارد، مسائل گوناگونى در آن‏جا هست. در این‏جا کسى که سررشت کار را به عهده مى‏گیرد و نمى‏گذارد که (فرضاً قسمت تبلیغاتى مشغول کار هست) کار ناهماهنگ صورت بگیرد، خوب رئیس دولت است، مى‏آید تمام این‏ها را هماهنگ مى‏کند. اگر ما وظایف رئیس جمهور را فقط منحصر بکنیم به هماهنگى در داخل دولت عملا این اختیار را در او در کارهاى روزمره و در امورى که هر لحظه در حال اتفاق افتادن هست، مى‏گیریم. این کار به هر حال انجام خواهد شد. یعنى اگر ما در قانون اساسى هم صورت ندهیم، ولى با ضعف زیاد براى همین در کمیسیون تصمیم گرفته شد که این مسأله‏اى‏که یک حالت بدیهى دارد ما تصریح بکنیم که شوراى نگهبان هم مشکلى در تفسیر نداشته باشد. جمل بعدى تغییرى نکرده، منتها در جمل بعدتر «رئیس جمهور در برابر مجلس مسؤول اقدامات هیأت وزیران هست» به جاى نخست‏وزیر آمده و جمل بعدى‏اش که جمل مهمى هست، مسأل مسؤولیت امور برنامه و بودجه و ادارى و استخدامى کشور هست که صراحتاً آوردیم که با رئیس جمهور باشد اولا به خاطر تفسیرى که از قانون اساسى مى‏شد و قانون اساسى هم در این زمینه مبهم بود عملا تمام این‏ها منجر به این شد که وزارت برنامه و بودجه از نخست‏وزیرى جدا بشود، از دستگاه اجرایى جدا بشود و جاى خودش را بزند و راه خودش را برود، نه این‏که خداى نکرده افراد با خلوص نیت آن‏جا نبودند. همیشه آن‏جا افراد مؤمن و معتقدى بودند ولى عملا یک نوع هماهنگى که بین دستگاه برنامه‏ریزى و رئیس دولت وجود داشته باشد این حاصل نمى‏شد. اگر در جمل قبلى توجه بشود ما اختیار برنامه و خط مشى دولت را مى‏دهیم به رئیس دولت که قبلا نخست‏وزیر بود، الان رئیس جمهور است. ما اگر دستگاه برنامه‏ریزى را از دست رئیس دولت بگیریم آن را در حقیقت در امر برنامه‏ریزى و اعمال سیاست‏هایى که تصمیم گرفتیم تمرکز در وجود او داشته باشد او را ضعیف مى‏کنیم و این اختیار را از دست او مى‏گیریم و حقیقتش این هست بنده این شهادت را بدهم که جدا شدن برنامه و بودجه از دست رئیس دولت حالا رئیس جمهور باشد، نخست‏وزیر باشد براى کشور ضایعه است، یعنى واقعاً ضایعه است. رئیس دولت موضعى بالاتر از 24 وزارتخانه دارد. یعنى وقتى که یک اتفاقى مى‏افتد عملا او هم جنب سیاسى‏اش را مى‏بیند، جنب اقتصادى‏اش را مى‏بیند، منافع 24 وزارتخانه را مى‏بیند، ولى یک وزارتخانه دید بخشى دارد و این مسأله که ما کار دست کسى بدهیم که موضعى برتر از 24 تا وزارتخانه داشته باشد، یک مسأل ضرورى در کار هست. وزارت برنامه و بودجه به خاطر بافت و ساخت داخلى‏اش یک وزارتى است که دائم مقتصدانه عمل مى‏کند و جنبه‏هاى اقتصادى در تصمیم‏گیرى‏ها به شدت اثر مى‏گذارد. در حالى که رئیس دولت فقط رئیس بخش‏
Majlis:2 Volume:2 Sessions:15-28 Page:1077
اقتصادى نیست، رئیس بخش سیاسى کشور هم هست، مصالح کل کشور را مى‏بیند. براى همین برنامه و بودجه قطعاً باید زیر نظر رئیس دولت باشد. ادار استخدامى کشور هم همین جور است. ادار استخدامى کشور گرچه زیر نظر نخست‏وزیر بوده، این اواخر بحث بوده در مجلس که این اختیار را از دست نخست‏وزیر بگیرند و امور ادارى و استخدامى را هم بدهند دست وزارت برنامه و بودجه و به صورت یک وزارتخانه مستقل. حقیقتش این است که ادار امور ادارى و استخدامى کشور اهمیتش کمتر از برنامه و بودجه نیست، وظیفه‏اش سروسامان دادن به تشکیلات استخدامى در سراسر کشور است. من یک مثالى براى شما بیاورم: دستگاه ها تلاششان بر این است که (در موقعیتى که نیروى انسانى به طور مثال کم داریم) وزارت نفت مى‏خواهد مهندس زیادتر بگیرد حقوقش را بالاتر مى‏برد یک دفعه مى‏بینید تمام متخصصین دستگاه‏هاى دیگر را جذب مى‏کند به سمت دستگاه خودش. وزارت نیرو وقتى استقلال داشته باشد آن این کار را مى‏کند، نیروهایش را مى کشد به سمت خودش، اگر دانشگاه براى خودش یا وزارت فرهنگ و آموزش عالى در خودش استقلال رأى ببیند، این‏ها را مى کشد به سمت خودش، این رئیس دولت هست که حدس مى‏زند تشکیلات را چگونه تنظیم بکند که از نیروى انسانى بهترین استفاده بشود و اولویتى‏هایش کجا باشد. الان به طور مثال در دولت ما مشکلى داریم، بحثى داریم که پرداخت‏هاى اساتید دانشگاه‏ها را بالا ببریم. وزاتخانه‏هاى دیگر مراجعه کردند که نه این باعث مى‏شود که متخصصین ما بروند به سمت دانشگاه‏ها. برنامه و بودجه با دید اقتصادى خودش طبیعاتاً مسأله بخش صنعت و نظایر این‏ها را مى‏بیند. رئیس دولت هست که به اعتقاد من در این‏جا مى‏تواند تصمیم بگیرد که اولویت به نفت است، با آموزش عالى است با فلان وزارتخانه است و در این‏جا اثر مى‏گذارد در امور ادارى و استخدامى کشور. این یک مسأله است. مسأل هماهنگى دستگاه‏هاى مختلف از نظر تشکیلاتى، یعنى تشکیلات مختلفى که در کشور هست که صدها سازمان شاید بیش از هزار سازمان دارند کار مى‏کنند هر کدام دنبال مزیتى براى خودشان هستند در اساسنامه، قوانین، مقررات ادارى و استخدامى کشور براى این‏که کارشان خوب بچرخد. ولى شما حتماً شکایت برایتان شده که به محض این‏که یک نفر عیدى بیشتر مى‏پردازد، امتیاز خاصى براى کارهاى ادارى خودش قائل مى‏شود بلافاصله یک نابسامانى در کل کشور بوجود مى‏آید. مسؤولیت این قضیه فقط مى‏تواند با رئیس دولت باشد که توجه بکند. در قدیم هم به این مسأله توجه شده بود و براى همین هم برنامه و بودجه و هم اداره استخدامى کشور زیرنظر نخست‏وزیر بود. در کشورهاى دیگر هم بدون استثنا امور استخدامى و ادارى و برنامه و بودجه کاملا مربوط به رئیس کشور هستند، چرا که اهرم‏هاى اصلى کار رئیس دولت همین‏ها هست. چون شما این را بگیرید مثل این‏که بال و پر یک رئیس دولت را مى‏برید. براى همین ما پیش‏بینى کردیم که این مسأله این‏جا بیاید و با اصل تمرکز جزو مواردى که بسیار همسو و همساز هست همین قضیه رجوع دادن امور برنامه و بودجه و ادارى و استخدامى کشور به سمت رئیس دولت است که در این‏جا آمده. این استدلال بوده که در کمیسیون شده و تصویب شده.
موسوى اردبیلى- من مخالفم و پیشنهاد حذف قسمت آخر اصل را دارم.
عمید زنجانى- آیا این به معناى انحلال وزارت برنامه و بودجه است و وزارت برنامه و بودجه به سازمان تبدیل مى‏شود؟
Majlis:2 Volume:2 Sessions:15-28 Page:1078
میر حسین موسوى- بله، پیشنهادى که ما داریم تبدیل به سازمان مى‏شود.
نایب رئیس (خامنه‏اى)- تصویب نکردیم براى این‏که دست باز باشد.
عمید زنجانى- یعنى امکان این‏که به مجلس بیاید هست؟
سید على خامنه‏اى- در این شکل نه. قبلا گفتیم که شکل سازمان باشد یعنى اول این تصویب شده بود بعد آقایان گفتند که کلى آن بهتر است.
موسوى اردبیلى- آن جور که من از این مى‏فهمم همین که الآن آقایان تصریح فرمودند یعنى برنامه و بودجه را از شکل وزارت در بیاوریم به شکل یک سازمان وابسته به رئیس دولت، حالا این رئیس دولت یک وقتى نخست‏وزیر بود، الان مثلا ممکن است بعد از این رئیس جمهور باشد. این استدلال‏هایى که جناب آقاى مهندس موسوى فرمودند بسیار خوب مدتى است که ما آشنا هستیم با این حرف‏ها. یعنى کشمکش بوده ما بین دولت و مجلس، مجلس مصر بوده به این‏که این به شکل وزارت باشد، شوراى نگهبان هم مؤید این جهت بوده آقاى نخست‏وزیر هم مصر بوده به این‏که این در دست نخست‏وزیر باشد. شکى نیست اگر در دست دولت باشد یک ابزار بسیار قوى است براى پیاده کردن اهداف و نظرات و این‏ها. اما اولا مجلس هیچ‏وقت نمى‏تواند از خود مسؤول برنامه و بودجه و امثال این‏ها سؤال کند و او مستقل هم نیست، این یک ابزار دست رئیس دولت است. از آن حالتى که برنامه و بودجه دارد و آن خاصیتى که این‏ها دارند، آن حالت امساکى که دارند و جلو حیف و میل‏ها را بگیرند یک نحو خساست‏هایى به خرج بدهند و گاهى هم سابق ما مى دیدیم مضر بوده، یعنى واقعاً دست دولت را مى‏بسته. این محظور هست، اما از آن طرف هم جلو این (چه جور من نمى دانم تعبیر کنم که جسارت نباشد) گشادبازى‏ها و ریخت و پاش‏ها امثال این‏ها را هم مى‏گیرد. این «دوران امر بین محظورین» است، لذا مجلس هم این را تلاش کرده به کل وزارت در آورده. این محظور را بپذیریم البته این از مجموع دولت که بیرون نمى‏رود بالاخره وزیر است، جزء هیأت وزراست، زیر نظر رئیس دولت است، نمى‏تواند تخلف کند. منتها یک نحوه در جمع خودش استقلال دارد. استقلال خودش را حفظ کند و حرف خودش را بزند، استدلال خودش را بکند این بهتر است براى مملکت از این‏که ... چون بله یک وقتى ما رئیس جمهورمان جناب آقاى هاشمى است، یک وقتى هم ایکس است، ما نمى دانیم چه جورى است، آن وقت اگر یک رئیس دولتى آمد آن رئیس دولت دلش مى‏خواهد مثلا فرض کنید یک کارهایى بکند، یک حاتم‏بخش‏هایى بکند، چه کار بکند؟ این هم نتواند جواب گوید، برنامه و بودجه هم بنشیند یک دستورى فقط به آن بدهند این قدر ارز بده، این قدر پول بده، این قدر ریال بده، این قدر چه کار کن، این هم اصلا نتواند حرف خودش را بزند، یعنى کسى نباشد در این‏جا جلوى این کار را بگیرد، بى‏کنترل مى‏شود. من عقیده‏ام این است در شکل وزارت بماند، البته من قبول دارم در شکل وزارت بماند گاهى محظور ایجاد مى‏کند براى وزارتخانه‏ها، براى هیأت دولت، اما آن محظورش کمتر است از این‏که این بماند و هیچ گونه کنترلى نباشد.
منشى (یزدى)- آقاى خوئینى‏ها به عنوان مخالف پیشنهاد
موسوى خوئینى‏ها- عرض کنم از این آخر فرمایش حاج آقا. اصلا ما دربار اصل شکل سازمانى برنامه و بودجه و ادارى و استخدامى چیزى نگفته‏ایم که این حالا وزارتخانه نباشد،
Majlis:2 Volume:2 Sessions:15-28 Page:1079
باشد، سازمان باشد، یک اسم دیگرى داشته باشد، اصلا ما هیچ چیزى در این رابطه نگفته‏ایم و عنایت هم بود به این‏که گفته نشود. گفتیم شاید مصلحت باشد وزارتخانه باشد، شاید مصلحت باشد سازمان باشد. این‏جا گفته شده است مسؤولیت امور برنامه و بودجه و ادارى و استخدامى مستقیماً بر عهد رئیس جمهور است. یعنى سایر دستگاه‏ها مع الواسطه مسؤولیتش با رئیس جمهور است، وزیر تعیین مى‏کند، وزیر در مقابل رئیس جمهور مسؤول است، در مقابل مجلس مسؤول است، رئیس جمهور در برابر مجلس نسبت به اعمال هیأت وزرا مسؤول است، اما این دو تا کار در کشور مسؤولیتش مستقیماً با رئیس جمهور است این اولا. اما از نظر ...
موسوى اردبیلى- یک کمى توضیح بدهید تا من بفهمم. اگر منظور این است که ممکن است وزارت نباشد ...
موسوى خوئینى‏ها- حالا آن حرف اصلى من آن بعدى است. این را اگر توجه بفرمایید بهتر از این حرف اولى است. ببنید اساساً ماهیت برنامه و بودجه و ادارى و استخدامى قسیم سایر امور اجرایى کشور نیست. یعنى شباهت ندارد به وزارت کشاورزى در کنار وزارت بهداشت و درمان، در کنار وزارت آموزش و پرورش. در واقع این ها یک امورى هستند در ردیف هم و قسیم هم هستند. اما امور برنامه و بودجه و ادارى و استخدامى شباهت یک روح حاکم بر کل دستگاه‏ها را دارد. بنابراین یک چیزى که نقش مستقیم در همه وزارتخانه‏ها دارد که امر برنامه و بودجه است و امر ادارى و استخدامى که حاکم بر همه دستگاه‏هاى اجرایى است این را ما بیاییم بدهیم دست یک وزیر در آن شکل وزاتخانه‏اش که فرض مى‏گیریم آقایان آن را خیلى شکل مطلوبى مى‏دانند که یک وزیر در کنار بقى وزرا اما امرى بر عهد او باشد و در دست او که حاکم بر همه وزارتخانه‏هاست. پس ماهیت امر برنامه و بودجه‏ریزى کشور و امور ادارى و استخدامى ایجاب مى‏کند که این دست یک کسى باشد که حالت او نسبت به دستگاه‏هاى اجرایى حالت مقسم نسبت به اقسامش است. تناسب ماهیت برنامه و بودجه این است که دست رئیس دستگاه اجرایى باشد حالا مى‏خواهد رئیس جمهور باشد یا نخست‏وزیر. بحث ما فعلا رئیس جمهور است که اگر نخست‏وزیر هم بود ما باز همان را پیشنهاد مى‏دادیم و در کمیسیون هم جناب آقاى نخست‏وزیر و هم جناب آقاى خامنه‏اى هر دو به عنوان شاهد کارشناس عادل متخصص در این امر هر دو نظر مى‏دادند و شهادت مى‏دادند که این به مصلحت کشور است و علتش هم به نظر بنده این است که ماهیت این یک ماهیتى است که باید دست رئیس دستگاه اجرایى باشد نه دست یکى از افرادى که در کنار بقى افراد است و در واقع در ردیف آن‏هاست و شدنش در حد خود آن‏هاست. بنابراین این نکته هم که فرمودند اگر آن طور باشد جلوگیرى از ریخت و پاش مى‏کند. اصلا جلوگیرى از ریخت و پاش کردن ارتباط به این ندارد که وزیر باشد یا نباشد، آن قانون دارد. سازمان هم باشد قانون دارد، وزارتخانه هم باشد قانون دارد، بر اساس آن قانون است که جلوگیرى مى‏کند از ریخت و پاش، از آزادى در عمل و از هر چیزى و معنى این‏که دست رئیس جمهور باشد این نیست که یعنى آن بودجه‏هاى مصوب را از یک وزارتخانه بگیرد، اصلا حقش را ندهد و به طور کلى یک وزارتخانه‏اى را محروم کند به آن چیزى ندهد، بودجه مربوط به آن را بگیرد بدهد به یک وزارتخان دیگرى. نه بحث این است که رئیس جمهورى که برنامه‏ریزى و خط مشى را ما در آن عبارت بالا گفتیم، او باید با همکارى‏
Majlis:2 Volume:2 Sessions:15-28 Page:1080
وزیران انجام بدهد، خوب مقتضایش این است که برنامه و بودجه دست او باشد، ادارى و استخدامى هم دست او باشد. پس پیشنهاد این‏که دست رئیس جمهور باشد معنایش این نیست که مثلا ریخت و پاش خواهد شد، آزادى پیدا مى‏شود، هر کسى هر کارى بکند، هر بودجه‏اى در هر جایى ردیف‏ها را همه را به هم بریزند. این معنایش این نیست که این نگرانى پیش بیاید اما آن قسمتى که فرمودند توضیح داده بشود بنده خودم از این جمله «مسؤولیت امور برنامه و بودجه و ادارى و استخدامى کشور مستقیماً با رئیس جمهور است» نمى‏فهمم که شکل سازمانى‏اش هم در این‏جا بیان شده باشد. اصلا شکل سازمانى در این عبارت نیامده. اگر کمیسیون هم نظرش این باشد که به صورت سازمان باشد پس باید عبارت را بیاوریم که مثلا در شکل سازمان، اگر نیاوریم قهراً مجلس دستش باز است.
میر حسین موسوى (مخبر کمیسیون)- برادران توجه بکنند چون نکت بسیار مهمى است، یعنى طبیعتاً همان طور که گفته شد هم ریاست محترم جمهورى که الان مقام معظم رهبرى هستند و اشراف به قضایا دارند از این مسأله قویاً حمایت کردند بنده هم نفعى ندارم در این زمینه، ولى زجر زیادى کشیده‏ام نه در رابطه با شخص خودم بلکه مسائل کشورى یک کم این را توضیح مى‏دهم. یکى از مهم‏ترین نکاتى است که الان این جلسه تصویب مى‏کند. مسأل اصلى سر این است که وظایف سازمان برنامه و بودجه همان وظایف رئیس دولت است. اولین اشکال در این‏جاست، وظیف برنامه‏ریزى، وظیف نظارت، وظیف‏سرکشى، وظیف اولویت دادن این طرح بر طرح دیگر. خوب ما مى‏گوییم رئیس دولت اولین چیزى که در نظرمان مى‏آید مى‏خواهیم به سامان در آوردن کارها باشد. الان مثلا هزاران طرح در کشور دارد اجرا مى‏شود، یک روز پول کم داریم، یک روز زیاد داریم و قانون هم داریم ولى در این چهارچوب قانون دست رئیس دولت یک مقدار باز است، یعنى مى‏تواند این ظرف برود، آن طرف برود. کسى که این اولویت‏ها را تعیین مى‏کند مى‏گوید مسأل سیاسى، مسأل اقتصادى ما به ما بانى القاء را مى دهد و این مصلحت را ایجاد مى‏کند که به چه سمت برویم چه کسى است جز رئیس دولت که اتفاقاً در خود این اصل 134 قانون فعلى هم همین است وقتى بحث مى‏شود که «و با همکارى وزیران برنامه و خط مشى دولت را تعیین مى‏کند» یعنى دقیقاً همان وظایف برنامه و بودجه را انجام مى‏دهد. این یک نکته است. نکت دوم خود جاى طبیعى برنامه و بودجه هست که بد نیست برادران بدانند که اصلا زادگاه دفتر برنامه وبودجه نخست‏وزیر بوده یعنى یک موقعى که کشور یک کمى توسعه پیدا کرده، مسائل اقتصادى مطرح بوده و این‏ها رژیم سابق براى حفظ خودش که این را هم از الگوهاى تمام دنیا اتخاذ کرده، آمده یک دفتر برنامه و بودجه زده بعداً تبدیل به سازمان کرده، بعد براى این‏که به این قوت بیشتر بدهد وزیر مشاور کرده که باز هم در خود قانون برنامه و بودجه سازمان برنامه و بودجه زیر نظر رئیس دولت بوده تا موقعى که این وزیر مشاور حذف شد و عملا تبدیل به وزارتخانه مستقل شد که الان به اصطلاح مشکل ما به این ترتیب پیدا کردیم. بحث شد که آیا از وزیر برنامه و بودجه سؤال نمى‏شود؟ من مى‏خواهم بگویم که وظایف برنامه و بودجه به نحوى است که سؤالات معمولى که از وزرا مى‏شود اصلا از وزیر برنامه و بودجه نمى‏شود. ما در طول تاریخ مجلس یک سؤال از آقاى دکتر بانکى داشتیم سر معاملایت که با رومانى داشت سر تراکتور که بعداً مسائلش پیچید سر مسائل دیگر و آمدند
Majlis:2 Volume:2 Sessions:15-28 Page:1081
پاسخ دادند که ارتباطى با وظایف او در رابطه با وزارت برنامه و بودجه اصلا نداشت. بحث است که ممکن است این‏ها حاتم‏بخشى بکنند. باز هم این برنامه و بودجه به طور خودسرانه نمى‏تواند بودجه را تخصیص بدهد. ما یک کمیسیون تخصیص داریم که آن کمیسیون تخصیص رئیس سازمان برنامه و بودجه و وزیر اقتصاد و دارایى با هم تخصیص مى‏دهند، یعنى در نظام اجرایى ما در شرح وظایف خزانه جداست از برنامه و بودجه. در بعضى کشورها خزانه در داخل برنامه و بودجه است. در آن حالت‏ها ممکن است یک چنین تصورى بوجود بیاید که این‏ها خودشان هم به اصطلاح تخصیص مى‏دهند و هم از خزانه برداشت مى‏کنند. نه موقعى که هر سه ماه به سه ماه وزیر اقتصاد و دارایى و وزیر برنامه و بودجه دور هم مى‏نشینند وزیر اقتصاد و دارایى مى‏گوید ما این قدر در خزانه داریم او مى‏گوید ما این قدر نیاز داریم، با هم چانه مى زنند که کجا بدهند، کجا نهدند و عملا وزارت اقتصاد و دارایى هم به این ترتیب و هم از طریق ذى‏حسابى‏ها دقیقاً دخل و خرج کشور را کنترل مى‏کند. یعنى هیچ مقامى در کشور نمى‏تواند هزینه بى خودى خارج از قوانین رد بکند که زیر نظر ذى‏حسابى‏ها نباشد. بله ما وقتى برنامه و بودجه را مى‏دهیم دست رئیس دولت دست او را در سیاستگذارى باز مى‏کنیم ولى دست او را در خداى نکرده ریخت وپاش‏ها و سوء استفاده و نظایر این‏ها باز نمى‏کنیم. یعنى این‏را برادرها دقیقاً دقت داشته باشند، دادن این مسأله دست رئیس دولت به این معنا نیست که ما خزانه را دادیم دست رئیس دولت، مى‏تواند با امضاهاى پنهان مثلا بودجه‏ها را این‏طرف و آن‏طرف بکند، اگر آدم خداى نکرده بدى در رأس کار باشد نه به این ترتیب نیست و عملا بنده مى‏خواهم بگویم که اگر بعد از جنک و در دوران انقلابى کشور بخواهد سریع پیش برود، مشکل پیدا نکند اگر برنامه و بودجه دست رئیس دولت نباشد اگر نزدیک‏ترین فرد را هم به عنوان وزیر بگذاریم آن‏جا مشکل خواهیم داشت. بنده الان مشکل سربازسازى دارم نه سرخداى نکرده بد بودن برنامه و بودجه ولى ما از این‏جا حرکت مى‏کنیم سریع آبادان فلان روز مى‏گوییم که مردم باید بیایند بعد مى‏بینیم که پول مدرسه‏اش داده نشده، پول بهداشت و درمانش داده نشده، پول فلان جایش داده نشده. یعنى واقعاً به این‏جا یک رئیس دولت مى‏رسد که بالاخره کشور را به نحوى به کار بیندازد به پیش ببرد، بحران پیش مى‏آید ما مى‏بینیم که الان اگر صد میلیون تومان فلان استان هزینه بکند و از این تخصیص‏ها (باز هم مطابق قانون) مى‏توانیم جلوى ده میلیارد صدمه را بگیریم. خوب اختلاف سلیقه پیدا مى‏کنیم او مى‏گوید که اولویت با مسأل اقتصادى است، بنده مى‏گویم نه اولویت با مسأل امنیتى در این‏جا است اگر این هزینه را بکنیم ما دو سال دیگر کمتر هزینه مى‏کنیم خوب امضاء دست اوست، اختیار و پیشنهاد دست اوست، یعنى مطابق قانون برنامه و بودجه بسیارى از این ردیف‏ها حتى رئیس دولت امر بکند و وزیر برنامه و بودجه نیاید به دولت پیشنهاد بکند که مطابق قانون هزینه بکند رئیس دولت حرفش نمى‏برد، ما با دوستى و رفاقتى که با آقاى زنجانى داریم مسائلمان را حل مى‏کنیم ولى همه چیز که با رفاقت حل نمى‏شود در کشور. ما مى‏خواهیم کار را به یک مرحله‏اى برسانیم که کار خود به خودى و سریع پیش برود، بدون این‏که با مانع ما روبرو بشویم.
نایب رئیس (هاشمى)- ده دقیقه‏تان تمام شد.
میر حسین موسوى- به هر حال من فکر مى‏کنم دلایل به قدرى زیاد هست، من یک‏
Majlis:2 Volume:2 Sessions:15-28 Page:1082
جمله دیگر هم بگویم و تمام کنم. بحث ترس از چه هست ما مى‏گوییم کنترل شدیدى هست. کنترل مجلس هست، کنترل تبصره‏هاست، کنترل امور اقتصادى است و کنترل خود دولت روى سازمان برنامه و بودجه است براى همین هیچ نوع مشکلى نداریم و فکر مى‏کنیم که طبیعى‏ترین جاى برنامه و بودجه زیر نظر رئیس دولت هست.
عمید زنجانى- جناب آقاى هاشمى ابهام برطرف نشد که آیا به شکل وزاتخانه است یا سازمان؟ تفاوتش هم این است که وزارتخانه باشد وزیر مسؤول در برابر مجلس است، سازمان باشد نه.
نایب رئیس (هاشمى)- وقتى که در اختیار او باشد وزیر نمى‏تواند باشد، حالا سازمان باشد یا هر چه باشد.
نورى- وزیر نیست.
نایب رئیس (هاشمى)- وزیر نیست یعنى روشن است الان وزیر نمى‏تواند باشد چون معنا ندارد که وزیر باشد و رئیس جمهور مسؤول باشد.
میر حسین موسوى- علت این‏که ما سازمان را این‏جا نگذاشتیم آن را من این‏جا توضیح بدهم این روشن است که وزیر نیست. منتها علت این‏که سازمان گذاشته نشده الان یک بحث کارشناسى وسیعى وجود دارد که آیا امور ادارى و استخدامى کشور را ما داخل سازمان برنامه و بودجه بکنیم این دو تا را یک سازمان بکنیم یا دو تا سازمان جداگانه بمانند؟ ما براى این‏که دست رئیس دولت بعدى را سر این قضیه نبندیم، بتواند کار کارشناسى بکند، مسأل سازمان را حذف کردیم.
نایب رئیس (هاشمى)- آقایانى که الان مى‏خواهند رأى بدهند بدانند که وزارت نیست این قطعى است. خوب حالا پیشنهاد آقاى موسوى اردبیلى را به رأى مى‏گذاریم، پیشنهاد ایشان این است که قسمت آخر حذف بشود ادارى و استخدامى همین الان هم در اختیار رئیس دولت هست.
موسوى اردبیلى- من با ادارى و استخدامى کار ندارم.
نایب رئیس- فقط برنامه و بودجه‏اش را مى‏گویید حذف بشود.
آقایانى که با حذف برنامه و بودجه از این‏جا موافق هستند، رأى بدهند (عد کمى رأى دادند) 5 نفر رأى دادند تصویب نشد.
خوب حال اگر پیشنهاد دیگرى نیست اصل را رأى بگیریم.
خزعلى- رئیس جمهور با آن سنگینى استیضاح مى‏شود، وقتى که زیر نظر او آمد و ما اشکال داشتیم در برنامه و بودجه باید رئیس جمهور را استیضاح بکنیم، آن وقت مى‏شود؟
نایب رئیس (هاشمى رفسنجانى)- خوب خال مى شود، وقتى که زیر نظر او آمد و ما اشکال داشتیم، در برنامه و بودجه باید رئیس جمهور را استیضاح بکنیم، آن وقت مى‏شود؟
نایب رئیس (هاشمى رفسنجانى)- خوب حال مى‏شود یا نمى‏شود همین است دیگر.
خزعلى- پس باید منجر بشود به فساد آن وقت بتوانیم، والا نمى‏آیند./ 180 رأى بدهند، باید این بماند در یک فسادهاى پایینى، مگر وقتى خوب منجر بشود ...
نایب رئیس (هاشمى رفسنجانى)- خوب این‏که بحث مخالفت است نه این طور نیست رئیس جمهورى که همة کارهاى دیگر در اختیارش است، این هم مثل آن‏ها دیگر.
خزعلى- من مى‏گویم یک فکرى بشود اگر یک فساد مختصرى بود ...
نایب رئیس (هاشمى رفسنجانى)- یعنى واقعاً اگر فسادى که شما مى‏گویید شد آن وقت‏
Majlis:2 Volume:2 Sessions:15-28 Page:1083
پنجاه نفر باید پیشنهاد بدهند استیضاح کنند رئیس جمهور را، یا سؤال کنند. آقاى نخست‏وزیر اصل را بخوانید.
میر حسین موسوى (مخبر کمیسیون)- ریاست هیأت وزیران با رئیس جمهور است که بر کار وزیران نظارت دارد و با اتخاذ تدابیر لازم، ... (عذر مى‏خوام یک اشاره‏اى بکنم، همین نظارت دارد، در قدیم، نظارت نخست‏وزیر روى دستگاه از طریق برنامه و بودجه بود، الان در قانونش هست) «ریاست هیأت وزیران با رئیس جمهور است که بر کار وزیران نظارت دارد و با اتخاذ تدابیر لازم ...
آذرى قمى- من یک سؤال دارم، این کلمه هماهنگ ساختن تصمیم‏هاى وزیران که اضافه شده حداقل در هماهنگى‏اش ممکن است که مسؤولیتى به عهده‏اش گذاشته شده باشد ولى بعد مى‏گوید رئیس جمهور و نخست‏وزیر مسؤول اقدامات هیأت وزیران است. در این‏جا فقط مسؤولیت هیأت وزیران را ...
میر حسین موسوى- توضیح دارم اگر لازم باشد بدهم.
آذرى قمى- این را توضیح بدهید.
میر حسین موسوى- این تصمیمات وزیران در هماهنگ ساختن چون گفتم که کار 24 ساعته است، یعنى به طور مدام در حال اتفاق افتادن است. این برمى‏گردد به همان بحث کفایت. یعنى در مجموع اگر معلوم بشود که رئیس جمهور نمى‏تواند به خوبى دستگاه‏هاى اجرایى را هماهنگ بکند وزرا را با هم هماهنگ بکند، این بالاخره در یک جاى کشور دیده خواهد شد. یعنى یک جایى کار خلاف قانون صورت مى‏گیرد، اتفاقات بدى مى‏افتد، کار پیش نمى‏رود. ما در یک جاى دیگر به طور مطلق گفتیم که رئیس جمهور در مقابل مجلس مسؤول است و آن قسمتى که مطلق گفتیم که رئیس جمهور در مقابل مجلس مسؤول است و آن قسمتى که مطلق گفتیم برمى‏گردد به این قضایا، منتها هیأت وزیران را که تصمیم مشترک مى‏گیرند چون در آن‏جا ذکر نشده بود ما در این‏جا براى این‏که موقعیت برتر رئیس جمهور را از یک طرف تثبیت کرده باشیم که بالاخره تصمیمات هیأت وزیران را شما در مقابلش مسؤولید و هم به وزراء بفهمانیم که نمى‏شود در دولت تصمیمى گرفته بشود که خلاف رویه و خلاف سیاست‏هاى رئیس جمهور باشد. این یک شمشیر واقعاً دو دم هست، این در این‏جا آمده براى این‏که تصریح شده باشد.
آذرى قمى- یعنى این‏جا اشکالى دارد که بگوییم «مسؤول اقدامات وزیران است».
عمید زنجانى- آقاى هاشمى! قسمت به قسمت رأى گیرى مى‏کنید؟
نایب رئیس (هاشمى رفسنجانى)- مجموع را یک بار رأى مى‏گیریم یک اصل است ادامه بدهید.
میر حیسن موسوى- ... و با همکارى وزیران برنامه و خط مشى دولت را تعیین و قوانین را اجرا مى‏کند. رئیس جمهور در برابر مجلس مسؤول اقدامات هیأت وزیران است، مسؤولیت امور برنامه و بودجه و ادارى و استخدامى کشور، مستقیماً با رئیس جمهور است.
نایب رئیس (هاشمى رفسنجانى)- خیلى خوب آقایانى که با این اصل که قرائت شد، موافقند، رأى بدهند (اکثر رأى دادند) تصویب شد.
آقایان یک تذکرى بدهیم، ما براى شور سوم طبق آیین‏نامه باید این جورى عمل کنیم.
Majlis:2 Volume:2 Sessions:15-28 Page:1084
مادة 27- «هیأتى مرکب از رؤسا و مخبران کمیسیون و حقوقدانان شوراى نگهبان زیر نظر تمام یا بعضى از اعضاى هیأت رئیسه تشکیل مى‏شود تا محل اصول مصوب را در فصول مختلف قانون اساسى تعیین کند و نیز اصلاحات جزئى در الفاظ و عبارات به عمل آورند و هماهنگى اصول مصوب جدید را با اصول دیگر قانون اساسى احراز نمایند. متن تنظیم شده و پیشنهادهاى هیأت در جلسات عمومى قرائت و به تصویب نهایى اعضا مى‏رسد.
آقاى یزدى و آقاى دکتر حبیبى از طرف هیأت رئیسه، این مسؤولیت را پذیرفتند که دعوت کنند از رؤسا و مخبران کمیسیون‏ها و حقوقدان‏ها که این کار شروع بشود. آقایان این ترتیب را انجام مى‏دهند، همکارى کنید که زود برسد.
میر حسین موسوى- الان دیگر تمام باید داده بشود آن‏ها که تصویب مى‏شود باید برود براى شور سوم.
نایب رئیس (هاشمى رفسنجانى)- این‏ها مى‏رسد، منتها باید جلسه بگیرند و رویش بحث بکنند.
3- پایان جلسه و تاریخ تشکیل جلس آینده‏
رئیس (مشکینى)- ختم جلسه اعلام مى‏شود، جلس آینده ان شاء الله فردا ساعت 4 بعد از ظهر خواهد بود.
 (جلسه ساعت 50/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏
Majlis:2 Volume:2 Sessions:15-28 Page:1085
 جلسه بیست و هشتم‏

 صورت مشروح مذاکرات شوراى بازنگرى قانون اساسى جمهورى اسلامى ایران‏

جلسه ساعت شانزده و پانزده دقیقه روز سه شنبه ششم تیرماه 1368 هجرى شمسى برابر با 23 ذیقعده الحرام 1409 هجرى قمرى به ریاست آیت الله على مشکینى تشکیل شد.
فهرست مطالب:
1- اعلام رسمیت جلسه و تلاوت آیاتى از کلام الله مجید
2- تصویب چند اصل در خصوص تمرکز مدیریت در قو مجریه.
3- پایان جلسه و تاریخ تشکیل جلس آینده‏
Majlis:2 Volume:2 Sessions:15-28 Page:1086
1- اعلام رسمیت جلسه و تلاوت آیاتى از کلام الله مجید
رئیس- بسم الله الرحمن الرحیم. با حضور هجده نفر جلسه رسمى است دستور جلسه را اعلام بفرمایید.
منشى (حسن ابراهیم حبیبى)- بسم الله الرحمن الرحیم. دستور بیست و هشتمین جلسه عمومى شوراى بازنگرى قانون اساسى بعد از ظهر سه شنبه ششم تیرماه 1368 مطابق با بیست و سوم ذیعقده 1409.
1- دنبال رسیدگى به گزارش شور دوم کمیسیون دوم در خصوص تمرکز مدیریت در قو مجریه.
2- گزارش شور دوم کمیسیون اول در خصوص رهبر و خبرگان رهبرى.
3- گزارش شور دوم کمیسیون اول در خصوص مجمع تشخیص مصلحت.
ضمناً باید عرض کنم که در دو جلس گذشته، بیست و ششمین و بیست و هفتمین جلسه بوده که اشتباهاً بیست و پنجمین و بیست و ششمین اعلام شده که بدین وسیله تصحیح مى‏شود.
رئیس (على مشکینى)- از برادرمان جناب آقاى خزعلى حافظ قرآن تقاضا مى‏کنیم که قرآن را تلاوت بفرمایند.
خزعلى- من امروز آمادگى ندارم حاج آقا نورى تلاوت بفرمایند.
 (حجت الاسلام عبدالله نورى چند آیه از سوره العنکبوت را به قرار ذیل قرائت کردند)
اللهم صل على محمد و آل محمد
اعوذ بالله من الشیطان الرجیم‏
بِسْمِ اللَّهِ الرَّحْمنِ الرَّحِیمِ‏
الم* أَ حَسِبَ النَّاسُ أَنْ یتْرَکُوا أَنْ یقُولُوا آمَنَّا وَ هُمْ لا یفْتَنُونَ* وَ لَقَدْ فَتَنَّا الَّذِینَ مِنْ قَبْلِهِمْ فَلَیعْلَمَنَّ اللَّهُ الَّذِینَ صَدَقُوا وَ لَیعْلَمَنَّ الْکاذِبِینَ* أَمْ حَسِبَ الَّذِینَ یعْمَلُونَ السَّیئاتِ أَنْ یسْبِقُونا ساءَ ما یحْکُمُونَ* مَنْ کانَ یرْجُوا لِقاءَ اللَّهِ فَإِنَّ أَجَلَ اللَّهِ لآتٍ وَ هُوَ السَّمِیعُ الْعَلِیمُ* وَ مَنْ جاهَدَ فَإِنَّما یجاهِدُ لِنَفْسِهِ إِنَّ اللَّهَ لَغَنِى عَنِ الْعالَمِینَ‏
 (صدق الله العلى العظیم- حضار صلوات فرستادند)
 «آى 1 تا 6 سور عنکبوت»
2- تصویب چند اصل در خصوص تمرکز مدیریت در قو مجریه‏
رئیس- دستور جلسه را تعقیب کنید.
منشى (محمد یزدى)- بسم الله الرحمن الرحیم. بحث منتهى شد به اصل یکصد و سى و پنجم. جناب آقاى موسوى به عنوان مخبر توضیح بفرمایید.
میر حسین موسوى (مخبر کمیسیون دوم)- بسم الله الرحمن الرحیم. اصل یکصد و سى و پنجم در قانون اساسى که الان عمل مى‏کنیم این هست که: «نخست‏وزیر تا زمانى که مورد اعتماد مجلس هست در سمت خود باقى مى‏ماند. استعفاى دولت به رئیس‏جمهور تسلیم مى‏شود و تا تعیین دولت جدید نخست‏وزیر به وظایف خود ادامه مى‏دهد». با تغییراتى که ما دادیم و رئیس دولت هم رئیس‏جمهور هست ما این اصل را به این شکل عوض کردیم:
1- وزراء تا زمانى که عزل یا استیضاح نشده‏اند در سمت خود باقى هستند (که این را بنده توضیح خواهم داد که چرا آوردیم) استعفاى هیأت وزیران یا هر یک از آنان به‏
Majlis:2 Volume:2 Sessions:15-28 Page:1087
رئیس‏جمهور تسلیم مى‏شود و هیأت وزیران تا تعیین دولت جدید به وظایف خود ادامه خواهند داد. رئیس‏جمهور مى‏تواند براى وزارتخانه‏هایى که وزیر ندارند حداکثر براى مدت 3 ماه سرپرست تعیین نماید.
آن قسمت اول که آمده: «وزراء تا زمانى که عزل یا استیضاح نشده‏اند»، براى حل یک مشکلى است که معمولا یک نوع آشفتگى در دولت ایجاد مى‏کند و آن این است که در هر مرحله‏اى از انتخابات موقعى که رئیس‏جمهور انتخاب مى‏شود وزرا براى رأى اعتماد معرفى مى‏شوند در اول مجلس هم وزراء براى رأى اعتماد معرفى مى‏شوند و این پشت سر هم معرفى شدن دولت و وزراء براى رأى اعتماد معمولا مشکل زیادى را ایجاد مى‏کند و نمونه‏اش همین دوره‏اى است که الان داریم. به طور مثال اگر قرار بود که با همین قانون اساسى الان عمل بکنیم ضمن این‏که یک سال پیش یا یکى دو ماه پیش بعضى از وزراء رأى اعتماد از مجلس گرفتند شاید دو سه ماه دیگر یک بار دیگر از مجلس رأى اعتماد مى‏گرفتند و ما دیده‏ایم که در این رأى اعتماد بحث‏ها و گفت و گوهایى که مى‏شود گاهى منجر به تضعیف وزراء مى‏شود. مهم‏تر از آن یک حالت انتظارى است که در دستگاه‏هاى اجرایى پیش مى‏آید یعنى قبل از گرفتن رأى اعتماد (چند ماه مانده) بحث این‏که آیا ممکن است این وزیر عوض بشود. ممکن است معرفى نشود و نظایر این‏ها پیش مى‏آید که به شدت براى کار دولت مضر است.
گرچه در قانون اساسى فعلى هم تصریحى براى این رأى اعتماد نشده، ولى با قرائنى نظرى که شوراى محترم نگهبان داده این است که هم موقعى که مجلس تجدید مى‏شود و هم رئیس‏جمهور انتخاب مى‏شود یک‏بار دولت به مجلس معرفى بشود و رأى بگیرد.
بحث بعدى در مورد استعفاى وزراء است که در این‏جا استعفاى دولت را نوشته به رئیس‏جمهور داده مى‏شود. دولت در این‏جا منظور نخست‏وزیر و کل دولت هست که طبیعتاً ما این را نداریم و عملا بحث این‏جا تغییر «دولت» به «هیأت وزیران» است کلا چون رئیس‏دولت هم رئیس‏جمهور است هم استعفاى هیأت وزیران یا هر کدام از وزراء به رئیس‏جمهور تسلیم مى‏شود و تا موقعى که دولت (یعنى اگر دولت باشد، یعنى هیأت وزیران باشد) دولت جدیدى معرفى نشده، این دولت قدیمى، هیأت وزیران قدیمى به وظایف خودش ادامه مى‏دهد.
این نکت آخرى که «رئیس‏جمهور مى‏تواند براى وزارتخانه‏هایى که وزیر ندارد حداکثر براى مدت 3 ماه سرپرست تعیین نماید، اشاره به انتهاى اصل یکصد و چهل و یکم هست که: «نخست وزیر مى‏تواند در موارد ضرورت به‏طور موقت تصدى برخى از وزارتخانه‏ها را بپذیرد» یکى این مسأله است.
یکى این نکته که عملا یک ابهامى الان وجود دارد که وقتى وزیرى استعفاء مى‏کند و یا مسأله‏اى برایش پیش مى‏آید معمولا براى مدت زیادى وزارتخانه بدون سرپرست است تا برود رأى بگیرد. البته الان انتخاب وزیر هم یک شرایط سختى داشت. معمولا همین مدت هم دچار مشکلات زیادى دستگاه اجرایى براى رفع ابهام مى‏شود. این‏که از همان لحظه‏اى که ما وزیر نداشتیم، رئیس دولت بتواند سرپرستى وزارتخانه را به عهد فردى بگذارد که رسمیت داشته باشد و کارها را اداره بکند و سندها را امضاء بکند و کار از جریان نیفتد، این‏جا این‏
Majlis:2 Volume:2 Sessions:15-28 Page:1088
اشاره شد که رئیس‏جمهور مى‏تواند براى وزارتخانه‏هایى که وزیر ندارد ... (منتها حد گذاشته شده) حداکثر براى مدت 3 ماه سرپرست تعیین نماید. پیشنهاد اول 6 ماه بود؛ بعداً فکر شد که انتخاب وزیر در شرایط حاضر راحت‏تر از سابق هست و مشکلى نخواهد بود که رئیس‏جمهور در عرض این سه ماه بتواند یک وزیرى را انتخاب بکند و با مجلس به تفاهم برسد و وزارتخانه‏ها وزیر پیدا بکنند. این مجموع توضیحات بود که اگر برادران بحث کردند، ممکن است بنده باز هم در آخر صحبت بکنم.
منشى (یزدى)- براى این اصل کسى مخالف ثبت نام نکرده است.
نایب رئیس (هاشمى رفسنجانى)- چون مخالفت ندارد و پیشنهاد هم نداریم ناچار باید رأى بگیریم. پس یک‏بار بخوانید با دقت گوش بدهیم بعد رأى بگیریم.
 (به شرح زیر خوانده شد)
اصل یکصد و سى و پنجم: وزراء تا زمانى که عزل یا استیضاح نشده‏اند در سمت خود باقى هستند. استعفاى هیأت وزیران یا هر یک از آنان به رئیس‏جمهور تسلیم مى‏شود و هیأت وزیرات تا تعیین دولت جدید به وظایف خود ادامه خواهند داد. رئیس‏جمهور مى‏تواند براى وزارتخانه‏هایى که وزیر ندارند حداکثر براى مدت سه ماه سرپرست تعیین نماید.
نایب رئیس (هاشمى)- آقایانى که با این اصل موافق هستند، رأى بدهند (غیر از یک نفر همه رأى دادند) تصویب شد.
مؤمن- جناب آقاى هاشمى! یک تذکر لفظى دارم: این «باقى هستند» قبلا «باقى مى‏ماند» بوده ولى «باقى مى‏مانند» مناسب‏تر است و آن «وزیر ندارند» جمع خیلى مناسب نیست، بهتر است نوشته شود «وزارتخانه‏هایى که وزیر ندارد».
نایب رئیس (هاشمى)- هر دو درست است؛ این‏ها در شور سوم مراعات مى‏شود؛ اصل بعد قرائت شود.
 (به شرح زیر خوانده شد)
اصل یکصد و سى وششم- هرگاه نخست وزیر بخواهد وزیرى را عزل کند و وزیر دیگرى را به جاى او برگزیند، باید این عزل و نصب با تصویب رئیس‏جمهور باشد و براى وزیر جدید از مجلس رأى اعتماد بگیرد و در صورتى که پس از ابراز اعتماد مجلس به دولت نیمى از اعضاى هیأت وزیرات تغییر نماید، دولت باید مجدداً از مجلس تقاضاى رأى اعتماد کند.
میر حسین موسوى (مخبر کمیسیون)- در وضعیت فعلى به این مسأله معطوف است که اگر وزیرى بخواهد عزل بشود چگونه باید عمل بشود که خاطر برادرها هست.
اصلى که به جاى آن پیشنهاد شده رئیس‏دولت الان آن‏جا رئیس‏جمهور است و نیازى هم نیست که دیگر دو مرحله‏اى بشود. «رئیس‏جمهور مى‏تواند وزراء را عزل کند و در این صورت باید براى وزیر یا وزیران جدید از مجلس رأى اعتماد بگیرد و در صورتى که نیمى از هیأت وزیران تغییر نماید باید مجدداً از مجلس شوراى اسلامى براى هیأت وزیران تقاضاى رأى اعتماد کند».
که آن قسمت آخرش شبیه همان چیزى است که الان هست و آن قسمت اولش عوض شده.
Majlis:2 Volume:2 Sessions:15-28 Page:1089
نایب رئیس (هاشمى رفسنجانى)- یک سؤالى الان این‏جاست که همیشه در مجلس براى ما مطرح بود و خوب است این‏جا روشن بشود.
این که نیمى از وزراء تغییر بکنند دو حالت دارد: یک بار هیأت دولت نیمى از وزرایش را ندارد، منظور یک بار این است.
یک بار این است که تدریجاً مرتباً یک وزیر عوض مى‏شود یکى دیگر مى آید؛ یکى مى‏آید و در یک زمانى مى‏رسیم که مى‏بینیم نیمى از وزرا عوض شده‏اند. شما منظورتان کدام است؟
میر حسین موسوى (مخبر کمیسیون دوم)- هر دو در کمیسیون بحث شد. یعنى بحث شد که ممکن است نیمى از وزرا به تدریج عوض شده باشند، یا این‏که یکباره عوض شده باشند. به خاطر این‏که ترکیب کلى دولت عوض مى‏شود فکر شد که نیاز هست که مجلس یک‏بار نسبت به این دولت ابراز اعتماد بکند.
منشى (یزدى)- در شوراى نگهبان هم که بحث شده است، اطلاق را شامل هر دو صورت دانسته‏اند. گفته‏اند هر دو صورت ممکن است واقع بشود و هر دو صورت ...
نایب رئیس (هاشمى رفسنجانى)- ما با این مخالفیم، گرچه چیز جدیدى نیست و نمى‏شود با آن مخالفت کرد ولى ...
مؤمن- یک چیزى منتها هست عبارتى که خود اصل فعلى دارد شبهه پس از ابراز اعتماد مجلس به دولت در آن است. این این‏جا حذف شده و اگر وجهى براى حذفش باشد، این اطلاق هم روشن‏تر است؛ یعنى «و در صورتى که پس از ابراز اعتماد مجلس به دولت نیمى از آن ...» یعنى از آن موقع هر وقت به تغییر نیم کشید باید رأى مجدد برایش گرفت. این جمله «پس از ابراز اعتماد مجلس به دولت» اگر آورده بشود باز روشن‏تر مى‏شود اطلاق کرد.
نایب رئیس (هاشمى رفسنجانى)- پس حالا اجازه بدهید یک مقدارى آقاى موسوى توضیح بدهند. آقاى موسوى ببینید! این‏که بالطبع وزرا عوض مى‏شوند، هر وزیرى که آمده از مجلس رأى گرفته؛ حالا به تدریج آمده‏اند رأى گرفته‏اند، حالا نیمى از آن‏ها کم‏کم عوض شده‏اند و رأى هم گرفته‏اند. دوباره براى آن‏هایى که قبلا رأى گرفته‏اند یک‏بار دیگر براى هیأت وزیران رأى بگیریم، این جور است؟
میر حسین موسوى (مخبر کمیسیون)- براى مجموع باید رأى بگیریم. ببینید دلیل این کار را اگر یک کمى توضیح بدهم شاید مسأله روشن بشود. (هاشمى رفسنجانى- اگر توضیح صریح گفته بشود!) بلى، بسیار خوب. در دوره‏هاى قبلى یک‏بار این مسأله اتفاق افتاد. به نظر مى‏آید که این قضیه براى دولت کاملا محسوس بوده. وقتى ترکیب دولت تا آن حد به تدریج عوض مى‏شود که نصف آن عوض مى‏شود، معمولا مجلس بعضى از وزراء را به دلیل آن ترکیب مى‏پذیرد؛ یعنى 24 تا وزیر را مى‏بیند که یکى این تمایل را دارد، یکى آن تمایل را دارد؛ در مجموع یک گرایش را هم (ضمن این‏که به فرد رأى مى‏دهد) تصویب مى‏کند.
شما فرض بفرمایید در مدت یک سال، دو سال به قدرى این تغییر به‏وجود مى‏آید که آن گرایش اصلى از دست برود. طبیعى است که این حق براى مجلس گذاشته شده با تفسیرى که البته شوراى محترم نگهبان کرده به نظر مى‏آید که چنین چیزى هم از قانون اساسى برمى‏آید
Majlis:2 Volume:2 Sessions:15-28 Page:1090
که مجلس دوباره به کل وزرا یک بار دیگر رأى بدهد. یک بار یعنى یکپارچه همه وزرا یکبار دیگر در مجلس مطرح بشوند و رأى اعتماد بگیرند و قوتى هم دارد و به این دلیل من فکر مى‏کنم که چیز خوبى است.
نایب رئیس (هاشمى رفسنجانى)- در این رأى‏گیرى دیگر فردى نیست؟
میر حسین موسوى- نه، باز هم 24 تا وزیر یک‏جا مى‏روند.
نایب رئیس (هاشمى رفسنجانى)- نه، یک‏جا باید رأى بگیرند یا فردى؟
منشى (یزدى)- اجازه بفرمایید، هرگاه نیمى از اعضاى هیأت وزیران تغییر نماید، دولت باید مجدداً از مجلس تقاضاى رأى اعتماد کند. «دولت» مقصود مجموعه است.
جناب آقاى موسوى! اگر آن نکته‏اى را هم که جناب آقاى مؤمن اشاره کردند، توضیح بفرمایید شاید ...
میر حسین موسوى- نکته را متوجه نشدم.
محمد یزدى- بحثشان این است که این‏جا دارد: «پس از ابراز اعتماد مجلس به دولت» این‏جا «ویرگول» آمده است و این جمله را ملحق به قبلى دانسته است؛ ایشان مى‏فرمایند این جمله در این اصل الان به کلى حذف شده، عنایت بفرمایید! در این اصل دارد که: «باید این عزل و نصب با تصویب رئیس‏جمهور باشد و براى وزیر جدید از مجلس رأى اعتماد بگیرد و در صورتى که پس از ابراز اعتماد مجلس به دولت نیمى از اعضاى هیأت وزیران تغییر نماید ...» و در این‏جا ...
میر حسین موسوى (مخبر کمیسیون)- بلى، صراحت بیشترى پیدا مى‏کند.
منشى (یزدى)- به هر حال منظور کمیسیون این بوده که این جمله باشد یا حذف بشود؟
میر حسین موسوى- بلى باشد.
نایب رئیس (هاشمى رفسنجانى)- این چون جدید نیست کسى مخالفت نمى‏تواند بکند یعنى شما مى‏گویید چیز مجلس بوده قبلا ...
منشى (یزدى)- بلى، خوب این را تغییر داده‏اند.
نورى- آقاى هاشمى بنده یک توضیحى مى‏خواهم عرض کنم.
هاشمى رفسنجانى- اگر توضیح روشنگرى باشد، بفرمایید.
عبدالله نورى- مطلبى که حضرتعالى اشاره مى‏فرمایید در اصل یکصد و سى و ششم قانون اساسى براى «رأى اعتماد مجدد» به نظر مى‏رسد عمدتاً شخص نخست وزیر مورد نظر بوده، درست است که هیأت وزیران هم دوباره رأى مى‏گیرد، ولى چون کابین رئیس دولت متزلزل شده، نصف آن‏ها عوض شده است، مى‏گویند براى تقویت این کابینه مجدداً نخست وزیر مى‏آید و خود و کابینه‏اش را معرفى مى‏کند، چون خودش هم جزو دولت است، رأى اعتماد مجدد مى‏گیرد.
یکى از بحث‏هاى کمیسیون این بود که الان به‏جاى رئیس هیأت وزیرانمان، رئیس‏جمهور آمده که دیگر رأى اعتماد نمى‏خواهد بگیرد؛ وزرائمان هم فرد، فردشان آمده‏اند رأى اعتماد گرفته‏اند؛ معناى این بحث این است که اگر مجلس آمد نیمى از وزراء را به تدریج استیضاح کرد، به دلیل این‏که قبول نداشت آن نیم دیگر را که استیضاح نکرده، به دلیل این بوده که حالا قبول داشته. ما الان در این‏جا داریم مى‏گوییم که حالا خود شما که آمدید استیضاح کردید باید
Majlis:2 Volume:2 Sessions:15-28 Page:1091
نسبت به آن نیم دیگرى که قبولشان دارى، دوباره رأى اعتماد بدهى.
لذا یکى از پیشنهادهایى که براى اصلاح این شد ولى در کمیسیون رأى نیاورد این بود که این‏جا به جاى «در صورتى که نیم- ى از هی- أت وزیران تغییر نماید» گفته بشود: «در ص- ورتى که نیمى از هی- أت وزیران توس- ط رئیس‏جم- هور ع- زل مى‏گردد» یعنى محدود کردن رئیس‏جمهور باشد که اگر رئیس‏جمهور آمد مرتب وزراء را عزل کرد به حد انصاف که رسید، باید مجدداً براى هیأت وزیران باز به عنوان تک‏تک رأى اعتماد بگیرد و الا آن چیزى که براى ذیل اصل یکصد و سى و ششم نوشته شده بود، بیشتر نظر روى این بوده که خود نخست وزیر باید بیاید دوباره رأى اعتماد بگیرد و بعد از آن به طور طبیعى وقتى نخست وزیر رأى اعتماد گرفت مجدداً باید براى هیأت وزیرانش هم رأى اعتماد بگیرد. یعنى براساس شکل جدید ممکن است مطالبى که حضرتعالى مى‏فرمایید قابل طرح باشد و بشود. البته عرض کردم این در کمیسیون هم بحث شد ...
نایب رئیس (هاشمى رفسنجانى)- پس شما مخالف صحبت کردید؛ من خیال کردم براى دفاع توضیح مى‏دهید. بسیار خوب، حالا ما که مخالف نمى‏توانستیم صحبت کنیم باید ظاهراً رأى بگیریم.
سید على خامنه‏اى- پیشنهاد آقاى نورى قابل طرح است.
نایب رئیس (هاشمى رفسنجانى)- این پیشنهاد در کمیسیون بوده، به صورت پیشنهاد اگر بدهند مطرح مى‏شود. من هم با پیشنهادشان موافقم.
ى زدى- من مخالف هستم.
نایب رئیس (هاشمى رفسنجانى)- پس من صحبت مى‏کنم. به نظر مى‏رسد که این چیزى که الان گفته مى‏شود که فلسفه‏اى بوده که اگر گرایش در مجلس عوض شد آن وقت این گرایش را باز بیاید به رأى بگذارد، هیچ محصلى ندارد. آن وزرایى هستند که مجلس به آن‏ها رأى داده، هر گرایشى داشته‏اند از مجلس رأى گرفته‏اند هروقت هم که وزیر بیاید در مجلس رأى بگیرد همین حالت را دارد. حالا بعد از دو سال که رفته‏رفته وزیرها یا عزل شدند یا استیضاح شدند یا فوت شدند یا استعفاء دادند، مجلس هم جاى آن‏ها را پر کرده و به این صورت نصف از آن‏ها هم رفته‏اند، چه اتفاقى مى‏افتد؟ دوباره اگر مجلس خواست رأى بدهد خوب همین‏هایى است که به آن‏ها رأى داده! این چه فلسفه‏اى دارد که ما کسانى را که از مجلس و هیچ اتفاق تازه‏اى نیفتاده و دارند کارشان مى‏کنند برداریم بیاییم به مجلس بگوییم دوباره شما به این‏ها رأى بدهید؟ ما حتى سؤال کردیم منظورتان مجموعه است؟ معلوم شد نه، مجموعه هم نیست؛ یعنى باید باز به فرد فرد این‏ها رأى بدهند. ممکن است بعضى از این‏ها مثلا 3 روز پیش رأى گرفته باشند، خوب همین اتفاق ممکن است بیفتد، یعنى یک عده از آن‏ها قبلا رأى گرفته‏اند، اتفاقاً یکى دو نفر دیگر هم حذف شده‏اند، از نو فردا باید همین‏ها را بیاوریم در مجلس بحث بکنیم مخالف و موافق صحبت کند رأى بگیریم. به نظر من عمل کاملا لغوى است، یعنى هیچ فلسفه‏اى در این کار نیست. حالا این‏که آقاى نورى فرمودند این یک چیزى است یعنى پیشنهاد مى‏توانیم بدهیم بگوییم اگر رئیس‏جمهور براى این‏که جهت دولت را عوض بکند آمد بعضى از افراد هیأت دولت را که گرایش خاصى به مجلس دارند و مجلس با توجه به این مجموعه به آن‏ها رأى داده بوده، این‏ها را کنار بگذارد. خوب یک دفعه جهت دولت،
Majlis:2 Volume:2 Sessions:15-28 Page:1092
مصوبات دولت و خیلى چیزها عوض مى‏شود و مجلس هم حق دارد این‏جا نظارت بکند. این‏جا منطقى است که بیاییم بگوییم که اگر توسط رئیس‏جمهور عزل شده‏اند این کار انجام بشود؛ البته آن هم موقعى است که یک‏بار بشود والا اگر تدریجاً یکى را عزل کنیم، یکى را بیاورد مجلس رأى بدهد، باز هم رأى بدهد باز هم لغو است منتها به‏خاطر این‏که کمى اصلاح بشود پیشنهاد آقاى نورى مى‏تواند کمى از لغویت این اصل بکاهد.
منشى (یزدى)- عرض شود که هیأت دولت یک مسأله است، وزیر و وزیران یک مسأل دیگر است؛ صورت مسأله این است که ما 24 تا وزیر داریم به عنوان هیأت وزیران که غالباً در قانون اساسى کلم «هیأت وزیران» به کار رفته. هیأت، مقصود مجموع این 24 نفر است. همان طور که جناب آقاى موسوى فرمودند وقتى رئیس دولت (هرکس هست حالا یا نخست وزیر یا رئیس‏جمهور) این 24 نفر را به مجلس معرفى مى‏کند، قاعدتاً هر یک از این‏ها برنامه‏هاى کارشان را مى‏گویند، مجلس با طرز تفکرشان آشنا هست و یک تحقیقاتى مى‏کند بعد مى‏بیند این مجموعه نیازمندى‏هاى کشور را مى‏توانند اداره بکنند. همان طور که اشاره شد، حتى بعضى‏ها را به خاطر بودن در کنار بعضى با هم جمع مى‏کند و به مجموعه رأى داده و رفته‏اند مشغول کارشان شده‏اند. بعد در فاصل 6 ماه، یک‏سال به تدریج از این 24 نفر یک‏یک و با یک‏جا (چون اطلاق هر دو صورت را مى‏گیرد) نیمى از این 24 نفر یعنى 12 نفرشان یکجا عوض شده‏اند یا 12 نفرشان در طول 6 ماه، یک‏سال به تدریج عوض شده‏اند. معنى عوض شدن 12 نفر از 24 نفر ولو همین طور که مى‏فرمایید یکى از این‏ها سه روز قبل آمده است براى شخص خودش رأى اعتماد گرفته یعنى مجلس رأى داده است که این آقا خودش به تنهایى این وزارتخانه را مى‏تواند اداره بکند اما وقتى مجلس نگاه مى‏کند به مجموع 24 نفرى که 12 نفر فعلى با 12 نفر قبلى در کنار 12 نفر باقیمانده هستند، مى‏بیند این مجموعه آن‏طور که این‏ها براى کشور لازم و مفید مى‏دید یعنى جمع آن‏ها را کافى مى‏دانست این مجموعه کافى نیست. از این جهت گفته‏اند که تا وقتى نیم تغییر نکرده استف تغییرات جزئى بر مجموعه هضم مى‏شود؛ اما وقتى تغییر کم‏کم به نیم رسید، آن کل مجموعه عوض شده است.
بنابراین قانون اس- اسى همیشه براى هیأت دولت یا هی- أت وزیران یک اعتبار اضافى قائل ش- ده است؛ براى شخص وزیر یک اعتبار دیگرى قائل شده است. هیأت وزیران را مى‏گوید وقتى نصفش شد کأنه مجموع این هیأت عوض شده، مجدداً باید بیاید رأى اعتماد بگیرد. اما یک وزیر اگر عزل شد، وزیر دیگرى مى‏آید، براى شخص او هم رأى اعتماد مى‏گیرد تا وقتى هم که (آن جمله‏اى را هم که الان تصویب کردیم) استیضاح یا عزل نشده به کار خودش ادامه مى‏دهد. بنابراین، این جمله یک دقت خوبى دارد که به نظر من لازم هست و مجلس روى آن عنایت دارد. اگر کسى مخالف و موافق نیست رأى بگیریم ...
نایب رئیس (هاشمى رفسنجانى)- آقاى نورى! مى‏خواهید بحث کنید؟
عبدالله نورى- خیر، فقط «و در صورتى که نیمى از هیأت وزیران تغییر نماید» بشود «و در صورتى که نیمى از هیأت وزیران توسط رئیس‏جمهور عزل گردند».
منشى (یزدى)- یعنى استعفاء و چیزهاى دیگر را شامل نشود؟ (نورى- بله، یعنى مى‏خواهید مربوط بشود؟) بله دیگر فرق نمى‏کند ممکن است به تدریج استعفاء کرده باشند، فوت شده باشد، تغییر مطلق است ولى عزل فقط آن صورت را مى‏گیرد.
Majlis:2 Volume:2 Sessions:15-28 Page:1093
هاشمى رفسنجانى- اگر کسى صحبت نمى‏کند رأى بگیریم. آقاى نخست وزیر دفاعى ندارند؟
میر حسین موسوى- من صحبت‏هاى جناب آقاى یزدى را تأیید مى‏کنم و فکر مى‏کنم که این یک حقى است که در اختیار مجلس باشد. مجلس نظرش به مجموع دولت است؛ یعنى هم افراد هست و هم مجموع دولت هست و آن ترکیب مجموعه را بسیار دیده‏ایم که در مجلس مهم هست و حذف این گرفتن یک حقى از مجلس هست.
نایب رئیس (هاشمى رفسنجانى)- آقایان توجه بفرمایند رأى مى‏گیریم؛ پیشنهاد آقاى نورى را که ذیل اصل را محدود مى‏کنند به آن‏جایى که عزل بشود ...
منشى (محمد یزدى)- اگر بخواهید به پیشنهاد ایشان رأى بگیرید، آقاى کروبى مخالف هستند مى خواهند صحبت کنند.
نایب رئیس (هاشمى رفسنجانى)- حالا صحبت نمى‏کنند. آقایانى که موافق این پیشنهاد هستند رأى بدهند (سه، چهار نفر موافق بودند) رأى نیاورد. پس اصل را براى رأى‏گیرى بخوانید.
 (به شرح زیر خوانده شد)
اصل- رئیس‏جمهور مى‏تواند وزراء را عزل کند و در این صورت باید براى وزیر یا وزیران جدید از مجلس رأى اعتماد بگیرد.
در صورتى که پس از ابراز اعتماد مجلس به دولت نیمى از هیأت وزیران تغییر نماید باید مجدداً از مجلس شوراى اسلامى براى هیأت وزیران تقاضاى رأى اعتماد کند.
نایب رئیس (هاشمى)- آقایانى که با این اصل که خوانده شد موافقند رأى بدهند (اکثر رأى دادند) تصویب شد. اصل بعد را بخوانید.
میر حسین موسوى (مخبر کمیسیون)- اصل یکصد و سى و هفتم در وضعیت فعلى به این صورت است:
 «هر یک از وزیران مسؤول وظایف خاص خویش در برابر مجلس است ولى در امورى که به تصویب هیأت وزیران مى‏رسد، مسؤول اعمال دیگران نیز هست».
تغییرى که پیدا کرده به صورت زیر درآمده:
 «رئیس‏جمهور و هر یک از وزیران مسؤول وظایف خاص خویش در برابر مجلس است ولى در امورى که به تصویب هیأت وزیران مى‏رسد مسؤول اعمال دیگران نیز هست».
نورى- این مطلب جدیدى است چون قبلا نخست وزیر نبوده که حالا به جاى آن رئیس‏جمهور آمده باشد.
نایب رئیس (هاشمى)- این در اصل قبلى بوده، ما اصل جدید را اصلى مى‏دانیم که چیز خارج از کلیاتش اضافه شده باشد؛ این جدید نیست.
منشى (یزدى)- مسؤولیت رئیس‏جمهور را در اصل قبلى رأى گرفتیم؛ یعنى رأى دادید که مسؤول است.
موسوى (مخبر کمیسیون)- اگر لازم باشد من توضیح مى‏دهم.
هاشمى- نه، این روشن شد.
Majlis:2 Volume:2 Sessions:15-28 Page:1094
منشى (یزدى)- در اصول قبلى تصویب شده است «رئیس جمهور در برابر مجلس مسؤول اقدامات هیأت وزیران است» آن‏جا هیأت وزیران بود، این‏جا کار خودش و هیأت وزیران را با هم مى‏کند.
میر حسین موسوى- حاج‏آقا من یک کمى توضیح بدهم؛ چون این‏جا موضوعیت دارد و مهم است.
هاشمى رفسنجانى- توضیح بدهید.
موسوى (مخبر کمیسیون)- ما در قانون اساسى فعلى یک مشکلى داشتیم و آن همان‏طور که الان تذکر داده مى‏شود این است که در رابطه با وظایف خاص خود نخست‏وزیر و مسؤولیت در برابر مجلس به طور مطلق چیزى ذکر نشده و نتیجه‏اى که از این موضوع گرفته شد این بود که در سال 61 و 62 سؤالى از شوراى محترم نگهبان در مورد مسؤولیت نخست‏وزیر در برابر مجلس که گفته شد، نخست‏وزیر مسؤولیتى ندارد. اول ما متوجه نبودیم که معناى این حرف چیست؟ ولى بعد از این‏که این نظر داده شد تمام وظایفى که نخست‏وزیر مى‏توانست به عهده بگیرد گفته شد که چون در مجلس از نخست‏وزیر نمى‏تواند سؤال بشود این وظایف را نمى‏توان عهده‏دار بشود! و سازمان اطلاعات از دست نخست‏وزیر رفت، شوراى امنیت رفت، شوراى اقتصاد در معرض خطر بود بعداً تک‏تک دستگاه‏هاى مختلف که نمونه‏هاى زیادى هست و حتى در رابطه با شوراهایى مثل شوراى عالى صنایع که تصویب شد رئیس آن نخست‏وزیر باشد، گفته شد که رئیس‏جمهور به طور مستقیم چون مسؤول نیست، نمى‏تواند ریاست این شورا را داشته باشد به یک وزیر دادند حقیقتش این است که همین‏جور نخست‏وزیر را فلج کردند! ما این‏جا تصریح‏مان بر این است که واقعاً در موارد گوناگونى هم در قانون اساسى و هم در جاهایى هست که در قانون اساسى نیامده رئیس‏جمهور مسؤول یک جمعى است شبیه مثلًا شوراى اقتصاد یا امثال این‏ها اگر قرار باشد که همان تفسیر سابق بشود ریاست جمهور متزلزل خواهد شد و نمى‏تواند مصوبات آن جلسات و نظایر آن با امضاى رئیس‏جمهور ابلاغ بشود و براى همین ما فکر کردیم علیرغم این‏که جاهاى دیگر گفته شده، براى این‏که تعبیر کاملًا عام باشد و همه چیز را بپوشاند، این‏جا هم این را براى باز کردن دست رئیس‏جمهور آوردیم.
نایب رئیس (هاشمى رفسنجانى)- جناب آقاى مشکینى شما چیزى مى‏خواهید بفرمایید؟
مشکینى- من مى‏خواهم عرض کنم این تکرار است براى این‏که راجع به رئیس‏جمهور این‏جا دو مطلب ذکر شده: یکى این‏که در مقابل وظایف شخصى خود مسؤول است و یکى راجع به تصویب هیأت وزیران؛ راجع به اعمال وزیران مسؤول است و این مطلب هر دو در دو اصل گذشته، مطلب اول در اصل صد و بیست و دو به عینه ذکر شده است و مطلب دوم هم در اصل صد و بیست و چهار همان معنا ذکر شده. بنابراین ذکرش در این‏جا تکرارى است، من به این جهت مى‏گویم این اضافه است.
منشى (یزدى)- حالا من اضافه نمى‏دانم اگر اجازه مى‏دهید توضیح بدهم.
نایب رئیس (هاشمى رفنسجانى)- توضیح بدهید.
منشى (یزدى)- عنایت بفرمایید در اصل یکصد و سى و چهارم مى‏گوید: «رئیس‏جمهور
Majlis:2 Volume:2 Sessions:15-28 Page:1095
در برابر مجلس مسؤول اقدامات هیأت وزیران است». یعنى در حقیقت رئیس‏جمهور به خاطر ریاستش مسؤول اقدامات وزراست؛ یعنى مى‏شود از رئیس‏جمهور پرسید چرا وزیران فلان کار را کرده‏اند؟ در حالى‏که مربوط به وظایفه خودش نیست ...
نایب رئیس (سید على خامنه‏اى)- اصل یکصد و بیست و دوم را هم ملاحظه کنید.
منشى (یزدى)- عرض مى‏شود که اصل یکصد و بیست و دوم هم مى‏گوید: «رئیس‏جمهور در حدود اختیارات و وظایفى که به موجب قانون اساسى و یا قوانین عادى به عهده دارد، در برابر ملت و رهبر مجلس شوراى اسلامى مسؤول است». یعنى در حقیقت در برابر قوانینى که به عهده‏شان گذاشته است، مسؤولیت دارد. البته یک وقتى در مجلس این مفصل بحث شده است هر جا گفته‏اند مسؤول است معنایش این نیست که یعنى بیاورند و سؤال از او بکنند؛ در بعضى از جاها مسؤول است یعنى قابل سؤال است و در بعضى جاها مسؤول است یعنى پاسخگوست؛ به معناى این‏که این به عهد اوست این کار، کار اوست باید او انجام بدهد حالا به هر حال در برابر ملت مثلا مسؤول است، معنایش این نیست که یعنى ملت از او سؤال مى‏کنند؛ در برابر ملت مسؤول است همان طور که در مذاکرات توضیح فرمودند، یعنى یک مسأل روانى است که باید بداند این کار به عهد اوست و به معناى سؤال نیست.
به هر صورت که در این اصل مورد بحث یعنى اصل یکصد و سى و هفتم منظور من این است که رئیس‏جمهور و هر یک از وزیران مسؤول وظایف خاص خویش در برابر مجلس است؛ یعنى آن چیزى که مال شخص خودش است. اما در امورى که به تصویب هیأت وزیران مى‏رسد فرض این است که ایشان رئیس هیأت وزیران هستند، یک چیزى تصویب شده، ایشان هم رئیس آن جمع هستند، خودشان هم جزء این جمع بودند، معنایش این مى‏شود آن چیزى که به تصویب هیأت وزیران رسیده است و ایشان هم رئیس این جمع هستند، این آقا هم مسؤول این مصوبى است که مربوط به این جمع است. در آن‏جا که مسؤول هیأت وزیران هست، یعنى هیأت وزیران یک کارى کرده‏اند نه این‏که این مصوبه‏اى دارد هیأت وزیران کارى کرده‏اند؛ از ایشان مى‏شود سؤال کرد که چرا هیأت وزیران این کار را کرده‏اند؟ یعنى تکرار در یک مورد خاصى نیست هر سه این‏ها هر کدام در حدود خودش مطلبى را بیان کرده. جناب آقاى عمید اگر مطلبى دارید بفرمایید.
عباسعلى عمید زنجانى- اگر کلمه به علاوه اضافه بشود اشکال تکرار برطرف مى‏شود.
منشى (یزدى)- یعنى کجا؟
عمید زنجانى- به این صورت که رئیس‏جمهور و هر یک از وزیران به علاوه این‏که مسؤول وظایف هستند در امورى که یعنى پیام اصل یکصد و سى و هفتم همین قسمت ذیل است که گفته نشده.
نایب رئیس (هاشمى رفسنجانى)- اگر اضافه نشود یک به علاوه هم ضرر مى‏کنیم!
عمید زنجانى- ذیل جایى گفته نشده.
موسوى خوئینى‏ها- این ذیل جواب نمى‏دهد.
نایب رئیس (هاشمى رفسنجانى)- هیچ چیزى جواب نمى‏دهد اگر تکرار باشد کلا تکرار است یعنى تکرارى است که مفید است.
Majlis:2 Volume:2 Sessions:15-28 Page:1096
منشى (یزدى)- تکرار نیست انصافاً یعنى روى یک چیز مشخصى دو جا گفته نشده است ولى بعضى جاهایش مشترک است مثل من وجه و این‏ها، بله در حقیقت مثل نسبت من وجه است.
نایب رئیس (هاشمى رفسنجانى)- الان این‏جا رئیس‏جمهور را بردارید یک نقصى پیدا مى‏شود.
میر حسین موسوى- من ندیدم.
منشى (یزدى)- حالا همین را به رأى بگذارید.
رئیس (على مشکینى)- حالا شما بگویید تکرار مفید است من حرفى ندارم.
منشى (یزدى)- مثل من وجه مى‏ماند که در بعضى جاها مشترک هم آورده شده.
میر حسین موسوى (مخبر کمیسیون)- یک موردى را جناب آقاى نورى تذکر داده‏اند که در این متنى که الان این‏جا آمده یک چیزى در کمیسیون تصویب شده که متأسفانه این‏جا جا افتاده و آن در همین اصل هم است. در اصل یکصد و سى و هفتم که الان این‏جا هست «هر یک از وزیران مسؤول وظایف خاص خویش در برابر مجلس است» ما مسؤولیت وزرا در مقابل رئیس‏جمهور را ظاهراً تصویب کردیم. امروز هم من براى یک عهده‏اى نقل مى‏کردم که بله چنین چیزى در کمیسیون دوم تصویب شده الان متأسفانه در این متن نیامده ظاهراً جا افتادگى دارد که این را هم باید اصلاح کرد.
نورى- تصویب شد در آیین‏نامه ذکر شده ولى این‏جا نیامده است.
منشى (یزدى)- حالا یعنى این گزارش ناقص است؟
میر حسین موسوى- من به ذهنم مى‏آید که در اصل یکصد و سى و هفتم ما تصویب کردیم و یک چیزى باید به این اصل اضافه شود، الان در قانون اساسى فعلى یک نقصى هست و اصلا قیدى نشده که وزراء در مقابل رئیس دولت مسؤولیتى دارند و مسأله با رفاقت و خیلى چیزهاى دیگر حل مى‏شود ولى به نظر مى‏آید که براى تمرکز امور و صراحت در وظایف این مسأله باید بیاید.
نایب رئیس (هاشمى)- اگر تصویب کرده‏اید جایش همین جاست؛ در برابر رئیس‏جمهور و مجلس. حالا پس عبارت را درست کنید و بیاورید.
موسوى- اگر موافقت باشید به آن قسمت اول که بحث شده رأى بگیرید که معلوم بشود این تکه را داخل آن بگنجانیم یا نه؟
نایب رئیس (هاشمى)- حرفى ندارم، پس یکبار آن را بخوانید.
 (به شرح زیر خوانده شد)
 «رئیس جمهور و هر یک از وزیران مسؤول وظایف خاص خویش در برابر مجلس است؛ ولى در امورى که به تصویب هیأت وزیران مى رسد مسؤول اعمال دیگران نیز هست».
موسوى خوئینى‏ها- ببینید در گذشته هر یک از وزیران نسبت به مصوبات هیأت وزیران مسؤول همدیگر بوده‏اند؛ این‏جا این عبارت این را از بین برده است که باید اصلاح بشود.
نایب رئیس (هاشمى)- پس در تنفس با هم مشورت کنید و عبارت را درست کنید و بیاورید.
Majlis:2 Volume:2 Sessions:15-28 Page:1097
ى زدى- یعنى به هر حال «اعمال» دیگران دارند این‏جا دیگران ندارد.
مهدوى کنى- یک سؤال دیگر این‏جا باقى مى‏ماند.
هاشمى- سؤالتان را بفرمایید.
محمد رضا مهدوى کنى- سؤال بنده این است که اگر هیأت وزیران آمدند یک چیزى را تصویب کردند که آقاى رئیس‏جمهور با آن مصوبه مخالف بودند، چطور ایشان در برابر تصویبى که این‏ها کرده‏اند مسؤول باشند؟ در حالى که هیچ جا حق رد هم ندارد، حق «وتو» هم ندارد.
از نظر شرعى و عقلایى چگونه این مسؤولیت را دارید به گردن او یا وزراء مى‏اندازید؟ اگر ما حق نداریم در قانون اساسى قبلى تغییرى بدهیم (غیر از موارد شخصى) این یک بحثى است؛ ولى آن اصولى را که الان شما تغییر مى‏دهید این سؤال براى من مى‏ماند که خوب، مصوبه‏اى است که باید بنده مسؤول مصوبه دیگر باشم! حالا آن‏هایى را که تصویب کرده‏ام، مسؤول و پاسخگو هستم ولى آن‏هایى را که بنده رأى موافق نداده‏ام چرا مسؤول باشم؟
میر حسین موسوى- من جنب اجرایى‏اش را مطرح مى‏کنم که عملا مصوبات دولت با امضاى رئیس دولت مى‏تواند ابلاغ بشود و این اهرمى هست دست رئیس دولت که هیچ موقع به طور طبیعى چنین چیزى اتفاق نیفتد علاوه بر این من فکر نمى‏کنم که رئیس دولت طورى عمل بکند که بیست و چهار تا وزیر بر علیه او بشورند یعنى آن موقع به طور عملى حالت ریاست طبیعى خودش را در رابطه با جلسه از دست داده، جلس هیأت وزیران یک کمى با جلس مجلس از نظر نحو اداره کردنش فرق دارد ما تا الان با این مشکل رو برو نبوده‏ایم؛ یعنى در این 7- 8 سال ما چنین مسأله‏اى نداشتیم.
نایب رئیس (هاشمى رفسنجانى)- از قدیم یک سؤال به ذهن من مى‏رسید حالا هم هست که در چیزى که مجموع وزراء تصویب مى‏کنند هر یک از وزراء مسؤولند ما معناى دیگرى براى این مى‏کردیم که درست بود؛ یعنى فکر مى‏کردیم این اشکال شرعى را ندارد این در نفس تصویب که جرم نیست که کسى بخواهد بپرسد شما چرا تصویب کردید براى این‏که همه رأى داده‏اند یا اگر کسى رأى نداده این که اتفاقى نیفتاده است! اگر تصویب کردند و در عمل یک کسى تخلف کرد، متخلف مسؤول است معنایش این نیست که حالا اگر آن ها چیزى تصویب کرده‏اند، کسى سؤال کند که چرا این را تصویب کرده‏اید و او بگوید من هم مسؤولم. این اصلا سؤال ندارد، چه سؤالى مى‏خواهند از این‏ها بکنند؟ سؤالى که مى‏خواهند بکنند این است که یک مصوبه‏اى دارید، چرا به این مصوبه عمل نکرده‏اید؟ دیگر کسى نمى‏تواند بگوید چون من رأى نداده بودم عمل نکردم، در مجلس هم همین طور است؛ یعنى اگر یک چیزى در مجلس تصویب شد، حتى آن‏هایى هم که رأى به آن نداده و رئیس مجلس، همه‏مان مسؤول اجرا هستیم اصلا منظور این است. (میر حسین موسوى- تفسیر خاصى است) اصلا منظور این است اشکال مسؤول دیگر چیست؟
مهدوى- مسؤول اعمال است.
نایب رئیس (هاشمى رفسنجانى)- خیر، ببینید قانونى که به تصویب رسیده مسؤول است که اجرا کند اگر اجرا نکرد مسؤول است.
میر حسین موسوى- نه، این نیست.
Majlis:2 Volume:2 Sessions:15-28 Page:1098
مهدوى کنى- مسؤول اعمال دیگران است؟ جوابگویى تخلفات دیگران باشد؟
نایب رئیس (هاشمى رفسنجانى)- اجازه بدهید، اصل اجراى مصوب دولت جرم نیست، باید اجرا بشود و دولت قانوناً مصوبه‏اى دارد همه هم موظفند که عمل بکنند این دیگر جرمى نیست کسى که مسؤول است چى بگویند؟
نایب رئیس (سید على خامنه‏اى)- خوب اشکال آقاى مهدوى همین است.
نایب رئیس (هاشمى رفسنجانى)- خیر، اشکال ایشان این است که مى‏گوید چیزى که من رأى نداده‏ام چرا مسؤول آن باشم؟ ایشان خیال مى‏کنند یعنى تصور دیگران هم همین است خیال مى‏کنند مى‏توانند سؤال کنند شما چرا تصویب کردید؟
مهدوى- نه، من که این را نمى‏گویم.
نایب رئیس (هاشمى رفسنجانى)- پس چیست؟ اصلا مسؤولیت این‏جا چیست؟
میر حسین موسوى- این یک کمى توضیح دارد؛ در هیأت دولت دربار مسایلى بحث مى‏شود که تصمیم بگیرند معمولا همه وزراء حساسیت دارند روى چیزى که تصویب مى‏شود دقت بکنند، علاقه نشان بدهند که مبادا چیز بدى باشد، مضر به حال کشور باشد و ضرر به کشود وارد بیاورد و دائم گفت و گو هم هست؛ یعنى گاهى این استدلال مى‏شود که خوب آقا مثلا شما زیاد بحث مى‏کنید بگذارید کار پیش برود مى‏گوید من مسؤول هستم؛ یعنى قانون اساسى به من مسؤولیت داده که در این زمینه دخالت بکنم و عملا این کمک مى‏کند به انسجام دولت و حساسیت دولت نسبت به مطالبى که در دولت هست.
اگر ما این تفسیر را از این اصل بگیریمف هر وزیرى دنبال کار خودش مى‏رود. گوید مصوبات دولت یا شوراهاى دور و بر دولت چه ربطى به من دارد؟ و این مسؤولیت را از گردن خودش مى‏اندازد این مسأله بسیار هم خطرناک است. تفکرى که تا حالا ما از این داشتیم این بود که واقعاً وزراء نسبت به تصمیمات کل دولت مسؤولیت دارند و نسبت به این مسأله حساسیت هم نشان مى‏دهند.
منشى (یزدى)- در حقیقت همان هیأت و جمع که بحث بود یعنى کسى حق تخلف نداشته باشد.
نایب رئیس (هاشمى رفسنجانى)- آثارى ندارد.
مهدوى- آثارش چیست؟ نه، آثار مسؤولیت چیست؟
میر حسین موسوى- حاج آقا آثارش فرضاً یک تصمیمى ما مى‏گیریم یکدفعه قیمت‏ها پنج برابر مى‏شود وقتى که افراد مواظب هستند که تصمیمشان ممکن است در وضعیت کشور یک مشکلى ایجاد بکند در رابطه با این سیاست‏هاى غلط یا سیاست‏هاى خوب، همه افراد به نوعى که در آن جلسه شرکت مى‏کنند سهیم هستند و مسؤولیت دارند یعنى این مسأله.
مهدوى- مسؤولیت اعمال دیگران؟
میر حسین موسوى- نه، بحث تصمیمات جمعى است. خلاصه این مسؤولیت شوراى نگهبان است؛ من تذکر آیین‏نامه‏اى دارم.
نایب رئیس- حالا آخر مى‏خواهیم رأى بدهیم، باید بفهمیم چه درمى‏آید و آقاى موسوى خوئینى‏ها بفرمایید.
Majlis:2 Volume:2 Sessions:15-28 Page:1099
سید محمد موسوى- عرض کنم همان طورى که اشاره شد این اشکال به اصلى است که از قبل بوده، ما در کمیسیون آن را تصویب نکرده‏ایم اما یک معنایى مى‏تواند داشته باشد در عرف هم مثلا اگر به پدرى گفته مى‏شود که شما مسؤول اعمال فرزندتان هستید، این معنایش این است که شما نمى‏توانید بى‏تفاوت باشید؛ مراقبت کنید اگر خلافى، خطایى مى‏کند تذکر بدهید. حتى در هیأت دولت یک چیزى به تصویب اکثریت رسیده (یعنى به تصویب رسیده حالا اکثریت هم ندارد) این معنایش این نیست که این وزیر اگر دید بعد از تصویب، در اثر این مصوبه ضایعاتى اتفاق مى‏افتد، مشکلاتى پیش مى‏آید بگوید خوب به من ربطى ندارد؛ باید مجدد بیاید در هیأت دولت مطرح کند بگوید آقا این، این عیب را دارد، این اشکال را پیدا کرده؛ بى‏تفاوت نیست، غیر مسؤول نیست.
مسؤول در این‏جا معنایش این نیست که باید بیاید در مجلس پاسخ بدهد معنایش این است که چون شما به عنوان یک وزیر مسؤول هستى یعنى موظف هستى به این‏که هر عیبى، ایرادى، اشکالى در اوضاع کشور پیدا مى‏شود در آن حرف بزنى. این طور نیست که چون به وزارتخان شما ربطى ندارد شما حرفى نباید بزنى یا بى‏تفاوت باشى. خیر، مجدداً در هیأت دولت بیاید مطرح کند حالا مى‏رسد به آن‏جایى که مجلس از او سؤال مى‏کند. خوب معلوم است وقتى این آقا گفت که در جواب مجلس بنده هم رأى نداده‏ام، هم بعدش تذکر داده‏ام، هم مجدد در هیأت دولت آمده‏ام مطرح کرده‏ام. حتى وزیر مى‏تواند بیاید در مجلس چون یک اصل دیگرى داریم که وزیر مى‏تواند از مجلس تقاضا کند برود آن‏جا مطالبش را بگوید. خوب مى‏آید در مجلس براى نمایندگان مى‏گوید آقا در آن‏جا یک چیزى تصویب شده، به نظر اکثریت هم رسیده، اما این اشکال را دارد؛ این ضایعات را براى کشور دارد؛ مسؤولیت خودش را در قبال هیأت وزیران انجام مى‏دهد نه این‏که حالا باز مجلس مى‏آید به جرم آن‏ها این را دراز مى‏کند که آن اشکال شرعى پیش بیاید.
نایب رئیس (هاشمى رفسنجانى)- این‏که همه مردم مسؤولند. آقاى هاشمیان بفرمایید.
حسین هاشمیان- ببینید این اعمالى که ذکر مى‏شود ناشى از چیست؟ کل اعمال است؟ نه مسؤول اعمالى است که ناشى از وظایف قانونى، اختیارات قانونى است (چه قانون اساسى یا عادى یا آیین‏نامه‏هایى در این زمینه) یعنى مسؤول وزیرش هست که نگذارد از وظایف تخلف کند، از اختیاراتى که قانون به او داده تخلف کند. بنابراین این اعمال به جاى وظایف و اختیارات است و اگر این طورى باشد پس شما در هر جمعى که رأى گیرى مى‏شود، رئیس آن مسؤول است ما این را بگوییم کل اعمال است؟ خیر، اعمالى که در چهارچوب این شور و مشاورت با همه اختیارات انجام مى‏گیرد.
نایب رئیس (هاشمى رفسنجانى)- آقاى کروبى بفرمایید.
مهدى کروبى- من هم مطلبم همین بود که قسمت آخر فرمایشات آقاى هاشمیان بود؛ حالا شاید بیانش نحو دیگر باشد تلاش مى‏کنم خلاصه بگویم. وقتى یک مجموعه‏اى جایى هستند و یک مسؤولیتى دارند، مطالب را شور و مشورت مى‏کنند، رأى گیرى مى‏کنند، اولا اکثر اوقات همه رأى نمى‏دهند، ولى در عین این‏که همه رأى نمى‏دهند، اجرا و عملش براى همه الزامى است و این‏که در مقابل مسؤول هستند؛ چون اگر چنانچه مسؤول نباشد، معنایش این است که اصلًا
Majlis:2 Volume:2 Sessions:15-28 Page:1100
از آن جمع بیرون برود و اگر احساس کند یک چنین مصوبه‏اى باشد که خلاف شرع است، او دیگر نباید آن‏جا بماند. وقتى یک مجموعه‏اى هست آنکه تصویب شد، همه باید عمل کنند، اجرا کنند، طبعاً مسؤول هم هست همان طور که شما مى‏فرمایید باید از او دفاع هم بکند، مسؤولش هم هست.
نایب رئیس (هاشمى رفسنجانى)- آقاى یزدى بفرمایید.
محمد یزدى- عرض شود که مطلب همان طور که آقایان توضیح فرمودند هست؛ ولى یک نکته‏اى در ذهن جناب آقاى هاشمى هست که مسؤولیت را معنا کردند روى آن بحث نشده و شبه جناب آقاى مهدوى هم بیشتر روى این نکته است.
درست است که مسؤولیت دو نوع است؛ یک نوع مسؤولیت همین است که احساس وظیفه بکند مثل مسؤولیت در برابر ملت. اما فرض این است که ما این‏جا یک وجود جمعى قائلیم، یک وجود فردى. الان ما این جا بیست و پنج نفر نشسته و داریم بحث مى‏کنیم، به یک مصوبه‏اى مى‏رسیم در این مصوبه یک نفرمان هم ممکن است رأى نداده باشد ولى گفته مى‏شود که این مصوب شوراى بازنگرى است یعنى این شورا بوجوده الجمعى که داراى یک وجود دیگرى است غیر از وجود فردى بوجوده الجمعى مسؤولیت این را به عهده دارد؛ یعنى این شورا هست که این را تصویب کرده این اولا. در هیأت دولت هم وقتى گفته مى‏شود که رئیس این جلسه (حالا چه نخست وزیر هست و چه رئیس جمهور مسؤول هست) یعنى بوجوده الجمعى چون هیأت دولت این تصمیم را گرفته است نمى‏آیند بگویند که آن آقا رأى داده است، آن آقا رأى نداده است؛ مى‏گویند این مصوبه هیأت دولت است. قهراً رئیس مسؤول است به معناى این‏که چون رأس این جمع هست؛ حیات این جمع به این رأس هست آن مسؤول است همان طور که همه آقایان فرمودند.
اما نکته‏اى که در ذهن جناب آقاى هاشمى هست، این است که مى‏فرمایند این مسؤولیت معنایش این نیست که صرفاً بدانند که در برابر دیگران مثلا مسؤولیت دارند یا به قول جناب آقاى خوئینى‏ها بى‏تفاوت نباشد. خیر، غیر از این مسؤولیت به معناى این‏که وقتى مصوب است لازم‏الاجراست. اگر تخلف پیش آمد قابل تعقیب است و معلوم هست که یک مصوبه نفس تصویب «بما هو تصویب» نمى‏شود گفت که مسؤولیت دارد. بله، مسؤولیت لزوم الاجرا دارد؛ یعنى اگر اجرا نکردند، کسى نمى‏تواند بگوید چرا مصوب دولت را اجرا نکردى؟ و اگر در مقام اجرا کسى تخلف کرد، مى‏شود به او گفت که آقا شما چرا تخلف کردى؟ مى‏گوید من رأى ندادم! حق ندارد بگوید من رأى ندادم.
در مجلس شوراى اسلامى، در شوراى نگهبان هر قانونى تصویب مى‏شود اکثراً این طور است که به اتفاق آراء نیست؛ اگر یک نماینده رأى نداده باشد و قانون مصوب مجلس سراغ همان نماینده بیاید، نماینده حق ندارد تخلف بکند و بگوید بنده آن‏جا رأى ندادم یا فقیه شوراى نگهبان با حقوقدان شوراى نگهبان حق ندارد بگوید بنده آن‏جا رأى ندادم و این قانون سراغ من نمى‏تواند بیاید. خیر این مصوب مجلس است؛ مصوب شوراى نگهبان است؛ آن قانون هم سراغ همان فرد مى‏آید؛ لازم‏الاجرا هم هست حق تخلف هم ندارد و اگر سرپیچى کرد، مسؤول است. شما فقط مسؤول اعمال دیگران هستى. بحث، بحث شخصى و جزئى نیست بحث، بحث جمعى است؛ بله، رئیس دولت مسؤول جمع‏
Majlis:2 Volume:2 Sessions:15-28 Page:1101
هست یعنى مى‏شود به او گفت آقا چرا مصوبه را اجرا نکرده‏اى؟ رئیس دولت (نخست وزیر هست یا رئیس جمهور) چرا مصوب دولت را به اجرا نمى‏گذارى؟ مى‏گوید بنده خودم رأى موافق نداشتم. رأى موافق جناب‏عالى ملاک نیست؛ دولت تصویب کرده است شما رئیس دولت هستید باید مصوبه دولت را به اجرا بگذارى و یا به رئیس دولت مى‏شود گفت چرا فلان وزیرتان تخلف کرده و به این مصوبه عمل نکرده؟ مى‏گوید آقا آن وزیر قبول نداشته است. این پاسخ درست نیست آن وزیر قبول ندارد به وجود شخصى‏اش که نمى‏تواند برخورد کند، به وجوب هیأت دولت است؛ بنابراین چون مسأله این است که وجود جمعى این‏جا ملاک است و رئیس هم در رأس این جمع هست، مسؤولیت هم هر دو معنایش را دارد و بیشتر هم معناى دوم است؛ یعنى مصوبات لزوم اجرا دارد و حرمت تخلف و قابل تعقیب بودن متخلف.
نایب رئیس (هاشمى رفسنجانى)- آقاى امامى بفرمایید.
محمد امامى کاشانى- من مى‏خواهم عرض کنم که این قانون اساسى موجود ما با کلم «خاص» که دارد و باز آن کلمه «نیز» که دارد مسلم مسؤولیت در برابر مجلس است (غیر مجلس نیست) براى این‏که مى‏گوید: «هر یک از وزیران مسؤول وظایف خاص خویش در برابر مجلس است» این جا کلم «خاص» دارد. این خاص در برابر جمل دوم است؛ «ولى در امورى که به تصویب هیأت وزیران مى‏رسد، مسؤول اعمال دیگران نیز هست». این اعمال در برابر آن «خاص» است «نیز» هست این نیز این در برابر مجلس است. پس بنابراین این‏که مسؤولیت در برابر مجلس است، در قانون اساسى موجود به نظرم قابل تردید نیست. فقط بحثى که هست این است که تفاوتى که بین قانون اساسى موجود ما با این مصوب کمیسیون هست، این است که در اصل صد و سى و هفتم آمده تمام هیأت وزیران را در برابر مجلس در مصوب هیأت وزیران مسؤول قرار داده چون اکثریت تصویب کردند تمام باید پاسخگو باشند. البته اینجور هست که آن کسى که تصویب نکرده، خواهد گفت من این کار را نکرده‏ام. اما در این مصوبه همه را نیامده این کار را بکند فقط آن مشکل را روى سر رئیس جمهور گذاشته، گفته رئیس جمهور و هر یک از وزیران مسؤول وظایف خاص خویش در برابر مجلس است اما مسأل دوم را آمده فقط گفته (رئیس جمهور در امورى که به تصویب هیأت وزیران مى‏رسد مسؤول اعمال دیگران «نیز» هست).
نایب رئیس- هر دو.
امامى کاشانى- پس بنابراین همه را مى‏گوید. خیلى خوب این اشکال پس نیست اما این هست ولى مسأله معلوم است که در برابر مجلس مسؤول است، دیگر حرفى نیست. کار هم دسته جمعى است در برابر مجلس مسؤول است.
منشى (یزدى)- نه یعنى مى‏شود گفت چرا؟
امامى کاشانى- چرا، بله چرا شما این کار را کردید؟
منشى (یزدى)- من به شما مى‏گویم نمى‏شود گفت چرا؟
امامى کاشانى- او مى‏گوید که من اگر کردم به این دلیل کردم اگر هم نکرده مى‏گوید من جزو امضاء کنندگان مصوبین نبودم.
نایب رئیس (هاشمى رفسنجانى)- اگر این باشد اشکال آقاى مهدوى وارد است.
Majlis:2 Volume:2 Sessions:15-28 Page:1102
امامى کاشانى- معناى عبارت این است.
نایب رئیس (سید على خامنه‏اى)- این خارج از آیین‏نامه است ما داریم یک بحث قانون اساسى را بى‏خود مورد بحث قرار مى‏دهیم.
نایب رئیس (هاشمى رفسنجانى)- خوب ما مى‏خواهیم اصلاح کنیم.
نایب رئیس (سید على خامنه‏اى)- نه این همان مصوب قبلى است که تو همین اصل است. این اصل درست است.
منشى (یزدى)- همان مصوب قبلى است.
نایب رئیس (سید على خامنه‏اى)- این اصل درست است.
میر حسین موسوى- ببینید الان این به نظر من خلاف آیین‏نامه هم هست. من اعتراض دارم.
نایب رئیس (هاشمى رفسنجانى)- خوب ما مى‏خواهیم رأى بدهیم.
میر حسین موسوى- نه، رأى به این ترتیب که بر اساس آن چیزى که از کمیسیون آورده‏ایم یعنى شما چیز جدیدى که نمى‏توانید بگویید. یک موافق، یک مخالف یا هر چقدر که موافق و مخالف است. جناب‏عالى اعلام بکنید روشن بشود که رأى گیرى بشود.
نایب رئیس (هاشمى رفسنجانى)- آقایان در یک جایى این‏قدر دستشان را باز مى‏گیرند که ما تغییرات کلى مى‏دهیم یعنى این‏جا یک نکت جدى آقاى مهدوى مطرح کردند ببینید مصوبه‏اى داریم، وزیر مسکن نرفته اجرا بکند، وزیر بهدارى چرا مسؤول اعمال او باشد؟
منشى (یزدى)- جناب آقاى هاشمى نکت جدى ایشان مربوط به قانون اساسى فعلى است.
نایب رئیس (هاشمى رفسنجانى)- اگر منظور این است پس آقاى بیات هم توضیح بدهند.
منشى (یزدى)- نکت جدى ایشان مربوط به قانون اساسى فعلى است؛ قانون اساسى فعلى قابل بحث نیست. پیشنهاد کمیسیون قابل بحث است.
اسدالله بیات- بسم الله الرحمن الرحیم. من فقط به دو تا نکته اشاره مى‏کنم: یکى در ارتباط با این‏که مسؤولیت در این‏جا مسؤولیت نه لغوى است، نه فرهنگى، نه قرآنى؛ مسؤولیت خاص و حقوقى است؛ معنایش این است که مجلس مى‏تواند از او سؤال بکند. این به این معناست؛ یعنى مقدم استیضاح هم هست. این شد. بنابراین مسؤولیت در این‏جا معناى خاص خودش است اما آن نگرانى که جناب آقاى مهدوى دارند، ببینید این جزء شروط در ضمن عقد است؛ این مثل این است که طرف وقتى که عقد نکاح را اجرا مى‏کند با آن شرایطى که در آن‏جا هست ولو آنکه مورد به مورد توجه هم نکند اما مبنیاً بر آن شروط مکتوب در آن‏جاعقد خوانده بشود، الزام آور است. وزیرى که این اصل را مى‏فهمد که مى‏داند هم در مقابل وظایف خاص خودش مسؤول است، هم در مقابل وظایفى که مربوط به همه است؛ با توجه به این موضوع مى‏آید خودش را در معرض کاندیدا بودن و رأى وزارت مطرح مى‏کند و رأى مى‏گیرد از اول این مسؤولیت را پذیرفته. چون پذیرفته شرعاً هم مسؤول است. در تمام کارهایى که ما داریم شبیه این را داریم در فقه هم داریم؛ شروطى که در ضمن عقد مبنیاً بر چیزى اگر وارد بشود ولو بالخصوص هم توجه نداشته باشد، به طور طبیعى شرعاً الزام‏آور است.
Majlis:2 Volume:2 Sessions:15-28 Page:1103
نایب رئیس (هاشمى رفسنجانى)- آقاى مهدوى سؤال داشتند.
منشى (یزدى)- جواب آقاى مهدوى این است که این بحث مربوط به قانون اساسى گذشته است و این‏جا اصلا قابل بحث نیست اگر هم اشکال وارد است آن‏جا وارد است.
جنتى- اجازه بفرمایید توضیح بدهند رفع اشکال ایشان مى‏شود.
نایب رئیس (هاشمى رفسنجانى)- آقاى مهدوى خودشان توضیح بدهند.
محمد رضا مهدوى- ایشان مى‏فرماید شرط ضمن عقد است؛ عرضم به حضور شما که شرایطى را انسان قبول مى‏کند که واقعاً آن شرایط را بتواند اجرا کند یعنى عقلًا و عرفاً قابل عمل باشد. اگر بنده به هیچ وجه تأثیرى در اعمال آن وزیر دیگر ندارم یعنى نه مى‏توانم از او سؤال کنم، نه مى‏توانم به او اعتراض کنم، نه مى‏توانم بروم جلو دستش را بگیرم بگویم چرا این کار را کردى یا نکردى؟ بعد بنده بیایم در ضمن عقد معامله مسؤولیت او را به گردن خودم بیندازم، اصلًا این عقلانى نیست؛ یک چیزى اصلا در قانون اساسى وضع نمى‏شود که غیر عقلایى باشد. شما یک عده عقلا این‏جا نشسته‏اید قانون وضع مى‏کنید که یک حرف بیخودى را از اول وضع بکنید؟ من مى‏گویم اصلا غیر عقلایى است اگر معناى مسؤولیت این است که من را در مجلس بتوانند استیضاح کنند که چرا آقاى وزیر مسکن فلان کار را کرده است؟
موسوى اردبیلى- به علم این‏که مى‏بینند.
مهدوى- مى‏بینند، ببینند اگر به من حق بدهید که من بتوانم به او اعتراض کنم خوب است حق بدهید که من جلویش را بگیرم خوب است.
میر حسین موسوى- حاج آقا این هست؛ یعنى وزیر نمى‏آید به وزیر کشور مى‏گوید تو چرا فلان جا زدى فلان کسى را کشتى؟ مى‏آید به وزیر خارجه مى‏گوید چرا با فلان کشور رابطه برقرار کردى؟ (مهدوى- کجا چنین چیزى هست؟) الان توى دولت اینجورى هست؛ یعنى دولت مى‏آید به وزارت صنایع مى‏گوید تو چرا در کارخانه‏ها اینجورى عمل کردى؟
مهدوى کنى- کجا توى قانون اساسى است که من بتوانم جلوى فلان وزیر را بگیرم؟
میر حسین موسوى- خوب از همین اتخاذ سند مى‏کنند.
مهدوى- اشکال مى‏کنند مى‏گویند آقا به شما ربطى ندارد شما برو کار خودت را بکن.
منشى (یزدى)- این اشکال جمعى است.
نایب رئیس (هاشمى رفسنجانى)- آقاى جنتى بفرمایید.
احمد جنتى- اگر که این هیچ معناى صحیحى نداشت و حتماً جنب خلاف شرعى داشت، این را شوراى نگهبان باید طبق آن اختیارى که دارد که اطلاقات و عموماتى که قانون اساسى برخلاف شرع دارد مى‏تواند تقییدش کند او باید یک کارى بکند و این اطلاقات و عمومات را بگیرد ولى به نظر من معناى صحیح دارد که اگر اینجور معنا بکنیم این خلاف شرع نیست و آن این است که همین جور که جناب آقاى خوئینى‏ها فرمودند اگر یک مصوبه‏اى در هیأت وزیران در دست تصویب است و این مخالف است تا آن‏جایى که مى‏تواند باید تلاش بکند که این مصوبه تصویب نشود اگر تلاشش را کرد فردا هر که بگوید مى‏گوید من کار خودم را کردم گفتم، داد زدم، استدلال کردم کسى گوش به حرفم نداد این رفع مسؤولیت از خودش کرده از خودش سلب مسؤولیت کرده. اگر هیچى نگفت تا تصویب شد این را دیگر یقه‏اش را مى‏گیرند
Majlis:2 Volume:2 Sessions:15-28 Page:1104
مى‏گوید وقتى که یک چیزى به ضرر مملکت داشت تصویب مى‏شد چرا تو سکوت کردى؟ همین مبحث است این معناى صحیحى است که این دارد.
نایب رئیس (هاشمى رفسنجانى)- اگر مسؤولیت این باشد که هیچ مهم نیست.
نایب رئیس (سید على خامنه‏اى)- آقا اجازه بفرمایید. این اصل یکصد و سى و هفتم را براى این‏که آن مشکلى که در باب مسؤولیت در مقابل رئیس جمهور بود حل بشود چون آن که مربوط به اصل فعلى است، اصلا این که قابل بحث نیست. این را مى‏شود این جورى درست کرد «هر یک از وزیران مسؤول وظایف خاص خویش در برابر رئیس جمهور و مجلس است» و رئیس جمهور را از اول اصل برداریم، احتیاجى هم ندارد، چون این تصریح شده، قبلًا گفته شده.
 (میر حسین موسوى- اصلا نیازى نیست) رئیس جمهور را حذف مى‏کنیم، این جورى مى آید: «هر یک از وزیران مسؤول وظایف خاص خویش در برابر رئیس جمهور و مجلس است» ولى هم تا آخرش درست است دیگر. این «ولى» هم تبدیل مى‏شود به «و».
نایب رئیس (هاشمى)- بسیار خوب چون رئیس را قبلا گفتیم دیگر.
نایب رئیس (خامنه‏اى)- همین را اگر مخالفى ندارد رأى بگیریم.
مهدوى کنى- آقایان که این را تهیه کرده‏اند نظرشان رئیس جمهور بوده، رئیس جمهور را مى‏شود مسؤول اعمال وزراء دانست.
نایب رئیس (خامنه‏اى)- این قبلًا گذشته، گفته شده، ما مى‏خواهیم از این بحث بیهوده عبور کنیم.
میر حسین موسوى (مخبر کمیسیون)- کمیسیون شماره 2 منصرف است از این چون در اصل صد و بیستم ما این را لحاظ کرده‏ایم صحبت جناب آقاى مشکینى درست است. این مسأله‏اى نیست رأى بگیرید.
مؤمن- اجازه بدهید این «ولى» را، این‏که فرمودید «ولى» تغییر بکند به «و» مفهوم اصل عوض مى‏شود. یعنى این «ولى» اگر باشد آن عنایت به وظایف خاص است. «هر یک از وزیران مسؤول وظایف خاص خویش است» معناى صدر این است. «ولى» یک مورد استثناء مى‏شود، هر یک از وزیران مسؤول وظایف خاص خویش است جز در یک مورد که این‏جا مسؤول وظایف دیگران هم هست.
نایب رئیس (هاشمى)- آقاى خامنه‏اى شما عبارت مورد نظرتان را بخوانید رأى بگیریم آقایان عبارتى که آقاى خامنه‏اى مى‏خوانند به رأى گذاشته مى‏شود.
نایب رئیس (خامنه‏اى)- «هر یک از وزیران مسؤول وظایف خاص خویش در برابر رئیس جمهور و مجلس است و در امورى که به تصویب هیأت وزیران مى‏رسد مسؤول اعمال دیگران نیز هست».
نایب رئیس (هاشمى)- آقایانى که موافقند رأى بدهند (اکثر دستشان را بلند کردند) تصویب شد. (البته اشکال آقاى مهدوى حل نشد) اصل بعد را بخوانید.
 (به شرح زیر خوانده شد)
اصل یکصد و چهلم- «رسیدگى به اتهام رئیس جمهور و نخست وزیر و وزیران در مورد جرائم عادى با اطلاع مجلس شوراى ملى در دادگاه‏هاى عمومى دادگسترى انجام مى‏شود».
Majlis:2 Volume:2 Sessions:15-28 Page:1105
میر حسین موسوى (مخبر کمیسیون شماره 2)- این چیزى که پیشنهاد شده «رسیدگى به اتهام رئیس جمهور و معاونین وى و وزیران در مورد جرائم عادى با اطلاع مجلس شوراى اسلامى در دادگاه‏هاى عمومى دادگسترى انجام مى‏شود»، هم رئیس جمهور عوض شده، معاونین به خاطر نقش بالایى که در دولت و در کنار رئیس جمهور دارند به جاى نخست وزیر آمده‏اند و «مجلس شوراى ملى» هم «مجلس شوراى اسلامى» شده است.
امینى- اصلى که این‏جا نیست باقى مى‏ماند؟
منشى (یزدى)- بله اصلاح شده دیگر.
میر حسین موسوى- بله، آن‏ها باقى مى‏ماند.
نایب رئیس (هاشمى)- بسیار خوب این پیشنهادى ندارد؟ (اظهارى نشد) مخالفى هم نیست. آقایانى که موافق این اصل هستند، رأى بدهند (اکثر دستشان را بلند کردند) تصویب شد.
میر حسین موسوى- در اصل یکصد و چهل و یکم واژ «نخست وزیر» حذف شده است و به جایش «معاونین رئیس جمهور» گذاشته شده. مربوط به کارهاى دو شغلى و نظایر این‏هاست که آقایان مى‏بینند و قسمت آخر هم که آمده «نخست وزیر مى‏تواند در موارد ضرورت به طور موقت تصدى برخى از وزارتخانه‏ها را بپذیرد» به طور طبیعى چون نخست وزیر حذف شده این جمله هم حذف مى‏شود و ما براى حل این مشکل اگر خاطر برادران باشد در یک اصل دیگرى تصویب کردیم که اگر جایى خالى بود، یک وزیرى استعفا داد یا عزل شد رئیس‏جمهور بتواند یک سرپرست سه ماهه بگذارد تا این‏که رأى گیرى بشود. قبلًا تصویب شده بود.
نایب رئیس (هاشمى)- آقایانى که موافق این اصلاحیه اصل یکصد و چهل و یکم هستند، رأى بدهند (اکثر دستشان را بلند کردند) تصویب شد و اصل بعد را مطرح کنید.
میر حسین موسوى (مخبر کمیسیون): اصل یکصد و چهل و دوم در مورد رسیدگى به دارایى رهبر یا اعضاى شوراى رهبرى و رئیس جمهور و ... است که در این‏جا به جاى «نخست وزیر» که حذف شده «معاونان رئیس جمهور» آمده است.
نایب رئیس (هاشمى)- باز این که بحثى ندارد. آقایانى که با این اصلاح موافق هستند، رأى بدهند (اکثر دستشان را بلند کردند) تصویب شد.
منشى (یزدى)- قبل از این که سراغ اصول جدید برویم پیشنهادى با امضاى پنج، شش نفر از آقایان رسیده است که مربوط به همین جاست به عنوان اصل جدیدى که مربوط به قو مجریه است اگر اجازه مى‏فرمایید آن را مطرح کنیم (هاشمى- آن پیشنهاد چیست؟) پیشنهاد به این صورت است که «سازمان اطلاعات کشور نهادى است مستقل و تحت نظارت و سرپرستى ریاست جمهورى انجام وظیفه مى‏کند».
نورى- این اصل جدیدى است، بعد مطرح کنید.
ى زدى- بله اصل جدیدى است ولى مربوط به وظایف رئیس جمهور است.
نایب رئیس (هاشمى)- آن‏هایى را که آماده است بررسى کنید شاید اصول جدید دیگرى هم پیشنهاد شده باشد، آن‏ها را بعد بحث مى‏کنیم. اصل بعد را بخوانید.
 (به شرح زیر خوانده شد)
اصل جدید- اساسنامه سازمان‏ها، شرکت‏ها و مؤسسات دولتى و وابسته به دولت در
Majlis:2 Volume:2 Sessions:15-28 Page:1106
کمیسیون‏هاى ذیربط مجلس شوراى اسلامى تصویب مى‏شود و مجلس مى‏تواند تصویب اساسنامه برخى از سازمان‏ها، شرکت‏ها و مؤسسات دولتى و وابسته به دولت را به دولت واگذار نماید.
میر حسین موسوى (مخبر کمیسیون)- این یکى از مشکلات فعلى قانون اساسى است ما یک مقدار ماده واحده و یا قوانین مهمى داریم که مجلس به آن‏ها مى‏پردازد. معمولا اساسنامه سازمان‏ها که هم جنب تخصصى دارد و هم جنب مفصلى دارد، به نظر مى‏آید که چند بار اقدام شده که دولت براى سرعت دادن به کارها و براى ایجاد تغییر و تحول در سازمان‏ها در این زمینه اختیاراتى بگیرد که عملا مخالفتى با قانون اساسى داشته و این کار امکان پذیر نبوده، روشى قبلا در مجلس شوراى ملى قدیم بوده که کمیسیون‏ها حق جعل بعضى قوانین را داشته‏اند. منتها ما به عموم قوانین رجوع نکردیم بلکه فقط در رابطه با اساسنامه سازمان‏ها که یک فرم مشخصى دارد و مؤسسه یا شرکت یا سازمانى تشکیل مى‏شود کمیسیون ذیربط یک اطلاعاتى دارد و مى‏تواند نظر بدهد براى تسهیل کار دولت و راه انداختن تغییر و تحولاتى که در نظام اجرایى لازم است، ما این را پیشنهاد کردیم، قبل آن این بوده که به طور کامل این مسأله یعنى اساسنامه‏ها در دست دولت داده بشود گفته شد که این صحیح نیست خوب است که مجلس در این زمینه سهیم باشد و نظر بدهد؛ آمدن همه اساسنامه‏ها به مجلس هم معمولا مشکل پیدا مى‏کند و همیشه دستگاه‏ها یک نوع ابایى هم از این قضیه دارند چرا که مى‏آید یک اساسنامه‏اى با صد ماده، پنجاه تا ماده مربوط به یک شرکتى در خود مجلس مطرح مى‏شود در وسط پیشنهادهایى مى‏شود چه بسا آن انسجام و سازمان لازم را به هم مى‏زند و به نظر مى‏آید که اگر این موضوع در خود کمیسیون‏هاى تخصصى مورد بحث قرار بگیرد هم اساسنامه‏ها انسجام بهترى خواهند داشت، هم سرعت عمل خواهد بود و هم امکان پذیر خواهد شد براى رئیس دولت و دولت براى دگرگونى سریع در سازمان‏هاى دولتى، یعنى همان‏چیزى که معمولا از دولت خواسته مى‏شود براى تغییر و تحول در سازمان‏ها و شرکت‏ها و مجموع ساختار دولتى. به این دلیل این مسأله پیشنهاد شده البته برادران نماینده در این‏جا در نظرشان هست، یکى، دوبار دولت رجوع کرده و ما با مشکلات جدى در این رابطه در مجلس روبرو شده‏ایم. این هم مشکل مجلس و هم مشکل دولت هست که ما فکر کردیم به این ترتیب حل بکنیم.
منشى (یزدى)- آقاى هاشمیان (مخالف) بفرمایید.
حسین هاشمیان- بسم الله الرحمن الرحیم. روشن است که اصل قانونگذارى مربوط به مجلس است و اصالت با مجلس بما هو مجلس است حالا جاهایى که کندى پیش مى‏آورید، اشکالاتى را پیش مى‏آورد که آقایان مى‏گویند کمیسیون تخصصى انجام بدهد یا دولت انجام بدهد. من در بخش اول معتقد هستم که همان اصل هشتاد و پنجمى که الان داریم چرا بیاییم در قانونگذارى اصالت را از مجلس بما هو مجلس بگیریم؟ با توجه به این‏که اساسنامه شرکت‏ها قانون شرکت‏هاست و این قانون اصالتاً در مجلس باید تصویب بشود. خوب آن‏جایى که کندى پیش مى‏آید، با اصل هشتاد و پنج مى‏دهیم به کمیسیون و این هم در مجلس مکرر اتفاق افتاده، جاهایى که تشخیص مى‏دادند که الان به کمیسیون (طبق اصل 85) این را مجلس تصویب مى‏کرده و مى‏رفته و مى‏رفته تصویب مى‏شده (به صورت آزمایشى) حالا زمانش پنج سال است، شش سال است، هر چه که در صحن مجلس. بنابراین اگر مشکل کندى در کار است، از
Majlis:2 Volume:2 Sessions:15-28 Page:1107
طریق اصل 85 قابل تأمین است و آزمایشى است و آن‏جایى که مجلس دیگر صلاح ندید آزمایشى باشد اگر بناست دائمى بشود، مى‏آید در صحن مجلس دائمى مى‏شود و چه بهتر که ما بیاییم 270 نفر را در قانونگذارى یک مؤسسه و شرکتى نقش بدهیم نه یک کمیسیون را اما این‏که مجلس بیاید حق قانونگذارى‏اش را به دولت بدهد، اولا این خلاف تفکیک قواست که شما بیایید حق قانونگذارى را به دولت بدهید؛ چون اساسنام شرکت‏ها به منزل قانونند و از طرفى مفاسدى که این دارد، خوب اصل شرکتش را مجلس تصویب مى‏کند. قانون آنکه در اساسنامه‏اش باشد شما مى‏دهید دست یک وزارتخانه. آیا این مفاسد ندارد که ما بیاییم سرمایه‏اى بدهیم به دست یک وزارتخانه که یک شرکتى را تشکیل بدهد که این شرکت دستش باز باشد و ما در هر جایى نیازى به شرکت نداریم که دستمان باز باشد و این مدام شرکت تشکیل دادن براى گریز از ضوابط خاص و قوانین عامى است که در کشور وجود دارد براى گریز از این هى پیشنهاد شرکت مى‏کنند این معلوم نیست صلاح کشور باشد. ما بیاییم ریش و قیچى را بدهیم دست خود دولت بگوییم اساسنامه‏ات را قانون تو است خودت تصویب کن! هم این حق را از مجلس گرفته‏ایم و هم این‏که داده‏ایم به یک جایى که اطمینان نداریم و عوارض و مفاسدى خواهد داشت. بنابراین بنده با این اصل جدید مخالفم.
منشى (یزدى)- آقاى خوئینى‏ها (موافق)
مؤمن- تذکر آیین‏نامه‏اى دارم، اجازه مى‏فرمایید عرض کنم.
نایب رئیس (هاشمى)- بفرمایید.
مؤمن- وقتى‏که در آیین‏نامه تصویب کردیم که باید در مورد همان امور هشتگانه‏اى که حضرت امام رضوان الله علیه فرمودند، ما بحث کنیم، این بحث راجع به تمرکز قو مجریه است یا حق قانونگذارى یا تنظیم اساسنامه دادن به قو مجریه است؟ تمرکز مدیریت نیست. تمرکز مدیریت معنایش این است که اجرا را متمرکز کنیم، از تفرق بیرون بیاوریم نه قانونگذارى را بدهیم به آن‏ها و لذا این اصل خارج از ضوابط است.
نایب رئیس (هاشمى)- خوب، جواب تذکر جناب‏عالى این است که در خیلى موارد ما در حواشى کار به مناسبت تا به حال این کار را کرده‏ایم (مؤمن- موردش را بفرمایید) حالا مواردش را مى‏گویم. همان کمیسیون خود شما در رهبرى مثلا صدا و سیما را ... (مؤمن- آن‏جا مدیریت نبود، مسائل رهبرى بود) خوب مسائل رهبرى معنایش این نبود که بیاییم توسعه بدهیم یا کم بکنیم.
امینى- ... انحلال مجلس ...
مؤمن- صدا و سیما در کمیسیون ما نبود کمیسیون شما بود.
نایب رئیس (هاشمى)- نه در کمیسیون ما که این کار را نکردیم، در کمیسیون شما این کار را کردید.
طاهرى- فرمایش امام در رهبرى مطلق است.
نایب رئیس (هاشمى)- اجازه بدهید من بقیه‏اش را بگویم شاید احتیاج به این بحث نباشد، دیگر این‏که این شبهه در ذهن ما بود، نامه‏اى نوشتیم از طرف هیأت رئیسه خدمت آقاى خامنه‏اى (رهبر انقلاب) از ایشان اجازه گرفتیم مواردى که اینگونه هست در کنار
Majlis:2 Volume:2 Sessions:15-28 Page:1108
این یا در کمیسیون یا در این جلسه تشخیص داده مى‏شود این ها را هم ایشان بپذیرند که این‏جا ما اصلاح بکنیم ایشان پاسخ فرمودند که متن نامه این‏جاست اگر اکثریت این‏جا قبول بکند مانعى ندارد. یعنى چیزهایى را که این‏جا اکثریت رأى مى‏دهد ایشان پذیرفتند. الان با اجاز آقاى خامنه‏اى آن شبهات اینطورى را برطرف کردیم و الا در گذشته هم بود. این‏جا جواب ایشان در این قسمت این است: «در موارد خارج از محدوده مرقوم در حکم حضرت امام خمینى قدس سره طبق نظر و تصویب اکثریت اعضاى شورا اقدام شود «یعنى ما این اجازه را داریم که در خارج از محدوده عمل بکنیم. بنابراین اگر اکثریت این‏جا قبول کرد و رأى داد، دیگر ما آن مشکل را نداریم و آن شبهه برطرف شد. البته شرطش این است که این‏جا بپذیریم و اگر نپذیریم آن وقت همه مواردى را که کوچک‏ترین شبهه‏اى داشته باشیم، باید دوباره بررسى کنیم. آقاى موسوى فرمایشى دارید بفرمایید.
موسوى خوئینى‏ها- این نکته‏اى که اشاره شد، جناب آقاى مؤمن یک اصلى را پیشنهاد فرمودند اصلاح بشود که در احکام دادگاه‏ها باید مستند باشد.
گفته شد خوب، این چه ارتباطى به بحث تمرکز در قو قضاییه دارد؟ ایشان با ده واسطه تقریباً سعى کردند که به نحوى بچسبانند به تمرکز در قو قضاییه ...
مؤمن- درست نبود لذا جمع هم رأى نداد!
موسوى خوئینى‏ها- بسیار خوب، من هم از ذیل فرمایشتان همین استفاده را مى‏کنم که چون جمع قبول نکرد، حالا این‏جا اگر جمع قبول کرد و رأى داد معلوم مى‏شود که اشکال ندارد و تصور بنده هم این است که لازم نیست براى هر اصلى ابتدا رأى بگیریم که آیا واردش بشویم یا نه؛ همین که رأى مى‏دهند معلوم مى‏شود قبول دارند که این بحث را داشته باشیم.
امامى کاشانى- با توجه به این نکته رأى مى‏دهند.
موسوى خوئینى‏ها- بله، با توجه به این نکته یعنى وقتى اکثریت رأى مى‏دهند معلوم مى‏شود اصل بحثش را هم مجاز دانسته.
نایب رئیس (هاشمى)- بله، همین جور است. قبلا هم همین جور عمل کرده‏ایم.
موسوى خوئینى‏ها- اما حالا نسبت به خصوص این بحث، در این‏جا حقى به طور کامل از مجلس گرفته نشده که برادران مجلسى تصورشان این باشد که حقى گرفته شده. مى‏گوید: «اساسنامه سازمان‏ها، شرکت‏ها و مؤسسات دولتى و وابسته به دولت در کمیسیون‏هاى ذیربط مجلس شوراى اسلامى تصویب مى‏شود» خوب برگشت این اولا باز به مجلس است. اعضا آن کمیسیون‏ها را هم مجلس انتخاب مى‏کند و تجربه هم نشان داده ... (حالا تجربه که بنده مى‏گویم در این سه، چهار سالى که من در مجلس بودم در قوانین مربوط به قو قضاییه فراوان مى‏دیدم) در آن دسته از قوانین و مقرراتى که پیچیدگى‏هایى دارد، بحث‏هاى فراوانى مى‏طلبد و نیاز به دقت‏هاى فراوان هست، انصافش این است که در کمیسیون‏ها کار پخته‏تر انجام مى‏شود و صحیح‏تر انجام مى‏شود تا وقتى که مى‏آید در جلس علنى.
ما تاکنون جرأت نکرده‏ایم یک قانون جزایى را، یک قانون آیین دادرسى را ببریم در جلس علنى مجلس شوراى اسلامى به بحث بگذاریم چرا؟ براى این‏که یک مرتبه در جلسه‏
Majlis:2 Volume:2 Sessions:15-28 Page:1109
یک پیشنهادى داده مى‏شود و آن پیشنهاد در آن‏جا، با همان مقدار بحث کمى که پنج دقیقه، پنج دقیقه صحبت مى‏شود، تصویب مى‏شود در حالى‏که از نظر اکثر حقوقدان‏ها یک امرى است برخلاف موازین حقوقى و لذا در جلسات کمیسیون که ده بار مى‏شود یک چیزى را گفت و گو مى‏کرد مخالف بگوید، موافق بگوید، باز مخالف حرف بزند، موافق حرف بزند و قوانین قابل دقت را در کمیسیون‏ها بحث مى‏کنند خود مجلس هم این کار را کرده. خوب حالا اگر این نوع اساسنامه سازمان‏ها، شرکت‏ها، این‏ها گفته شود در کمیسیون‏هاى مجلس شوراى اسلامى تصویب بشود، خود این باعث مى‏شود مجلس در انتخاب کمیسیون‏ها و اعضاى کمیسیون‏ها دقت بیشترى به کار ببرد چون مى‏داند این کمیسیون یک چنین امر مهمى بر عهده‏اش گذاشته شده که اساسنامه شرکت‏ها را به تصویب برساند. بنابراین کار دقیق تر انجام مى‏شود تا آن موقعى که همین مسأله بیاید در جلسات علنى.
این که 270 نفر در این مسأله شرکت کند، من تصور مى‏کنم که 270 نفر یعنى کثرت جمعیت اتفاقاً این‏جاها مطلوب نیست، حالا که ما مجلس شورا داریم با این تعداد از جمعیت، خوب است در قانون اساسى یک روشى را اتخاذ بکنیم که همچنین مجلس پر جمعیتى را داشته باشیم، هم در تصویب قوانین و لوایح آن بحثى که در گذشته نسبت به تعداد نمایندگان داشتیم، آقایان آن‏جا استدلالشان این بود وقتى جمعیت زیاد مى‏شود این مخل به سرعت در کار است. خوب از طرفى تعداد فراوان اعضاى مجلس شوراى اسلامى یک فوایدى هم داشت. این یک راهگشایى است که مى‏تواند هم اعضاى مجلس شورا زیاد باشد، هم در عین حال برخى از قوانین در یک کمیسیون‏هاى تخصصى مورد بحث و بررسى و تصویب قرار بگیرد. بعد جلسات علنى بیشتر مى‏ماند براى مسائلى که در کل جامعه یک بار سیاسى دارد که این بحث در مجلس شوراى اسلامى مطرح بشود، در جلسات علنى مطرح بشود براى کل جامعه سازنده هست، شنوندگانى که اظهارات نمایندگان را مى‏شنوند من تصورم از مجلس شوراى اسلامى این است که 270 نفر، 300 نفر، 400 نفر مفید است اما نه در قانونگذارى به این شکل، در مسائلى که بار سیاسى عظیمى دارد که وقتى مجلس به بحث مى‏نشیند و اظهارنظرهاى مخالف و موافق مى‏شود، خود این بحث‏ها در جامعه براى مردم سازنده است.
در مسائلى مثل وزراء مثل بودجه و امثال این چیزها معنایش این نیست که تعداد فراوان در قانونگذارى مفید است، به دلیل این‏که خود آقایان هم آن‏جا رأى دادید تعداد نمایندگان کم بشود. بنابراین، این مفید است اولا. ثانیاً از مجلس چیزى را نگرفته. از جلسه دویست و هفتادتایى گرفته داده به یک کمیسیون پانزده نفرى. این نکت دیگرش و بعد در آن‏جایى که خود مجلس صلاح بداند، مى‏دهد به دولت؛ خوب اگر مجلس صلاح ندانست به دولت نمى‏دهد و این آن اصل هشناد و پنج را هم که نگرفته در غیر از اساسنامه سازمان‏ها و شرکت‏ها در سایر قوانین باز مجلس مى‏تواند لوایحى را که صلاح مى‏داند به کمیسیون واگذار بکند (طبق اصل هشتاد و پنج) این قسمت از اساسنامه در واقع از اصل هشتاد و پنج استثناء مى‏شود.
پس این چند تا فقط استثناء مى‏شود از اصل هشتاد و پنج که بدون این‏که در جلس علنى مطرح بشود مستقیماً به کمیسیون‏ها واگذار مى‏شود حالا آقاى هاشمى بهتر مى‏توانند نظر بدهند
Majlis:2 Volume:2 Sessions:15-28 Page:1110
که این کمیسیون‏ها مقید هم به کمیسیون‏هاى دائمى نیست؛ کمیسیون‏هاى ویژه هم مشمولش مى‏شود؛ یعنى اگر یک چیز مهمى بود مجلس مى‏آید مى‏گوید نه از این کمیسیون‏هاى دائم و دایر یک کمیسیون خاصى را با افراد خاص برایش تعیین مى‏کند به دلیل این‏که یک عنایت بیشترى به آن داشته باشد. فکر مى‏کنم یک جورى هم آقاى مؤمن مى‏توانند این را به تمرکز در قو مجریه ربطش بدهند!
نایب رئیس (هاشمى)- بله، اتفاقاً مربوط است.
موسوى خوئینى‏ها- عرض مى‏کنم، مى‏شود یک جورى مى‏شود درستش کرد.
نایب رئیس (هاشمى)- حالا من مى‏گویم من در موافقت صحبت مى‏کنم.
میر حسین موسوى- الان صحبت مى‏کردیم که اگر یک تغییر جزئى را پیشنهاد بکنیم من فکر مى‏کنم که بحث را روان‏تر مى‏کند البته اگر هیأت رئیسه اجازه بدهد (نایب رئیس- بفرمایید) ببینید استدلال مى‏شود که این اختیار را از مجلس مى‏گیرد خوب آخر سر یک چنین چیزى به این اصل اضافه کنیم. «اساسنامه سازمان‏ها، شرکت‏ها، مؤسسات دولتى و وابسته به دولت در کمیسیون‏هاى ذیربط مجلس شوراى اسلامى تصویب مى‏شود و مجلس مى‏تواند تصویب اساسنامه (این‏جا «مى‏تواند» یعنى مى‏تواند بدهد، مى‏تواند ندهد) برخى از سازمان‏ها، شرکت‏ها و مؤسسات دولتى و وابسته به دولت را به دولت واگذار کند و یا خود آن‏ها را تصویب نماید». یعنى اختیار بر مى‏گردد به مجلس.
نایب رئیس (هاشمى)- این تغییر مهمى است؛ پیشنهاد اساسى امضاى پنج نفرى لازم دارد.
میر حسین موسوى- چون ما فکر مى‏کردیم که اختیار ...
نایب رئیس (هاشمى)- این اصلا کل قضیه را خراب مى‏کند (امینى- کلمه مى‏تواند در آن هست) «مى‏تواند» خودش در آن نیست. مى‏تواند بدهد به دولت یا به کمیسیون.
منشى (یزدى)- آقاى بیات مخالف هستند بفرمایید.
اسدالله بیات- بسم الله الرحمن الرحیم. البته این اصل جهات مثبتى دارد، حالا من یکى دو تا از این جهات را عرض مى‏کنم؛ اما به خاطر دو، سه جهت منفى من با آن مخالفم. یکى از گرفتارى‏هایى که ما در مجلس داریم، مسأل اساسنامه‏هاست. من به جناب آقاى موسوى عرض مى‏کردم اگر شوراى نگهبان در سال‏هاى اخیر این طور تفسیر نمى‏کردند ما هیچ مشکل نداشتیم، نیازى هم به اصل نبود. شوراى نگهبان اوائل نظرشان این نبود که اساسنامه الزاماً قانون است و باید بیاید به مجلس و لذا ما در دوران گذشته حتى دور اول به طور کلى، دور دوم تا سال سوم ما ماده واحده یا طرح‏ها و لوایحى داشتیم مثلا سازمانى را به وجود مى‏آوردیم، یک چیزى را به وجود مى‏آوردیم بعد مى‏گفتیم طبق اساسنامه‏اى خواهد بود که به تصویب هیأت دولت خواهد رسید و بعد مى‏رفت به شوراى نگهبان رد هم نمى‏کردند.
اخیراً شوراى نگهبان ... (اکثریت خیلى قوى هم نبود البته، چون بین حقوقدان‏ها و فقها اختلاف نظر بود شاید بعضى از حقوقدانان هم همین‏طور) تا این‏که به این نتیجه رسیدند که در اساسنامه‏ها ضوابطى وجود دارد بعضى از حق‏ها را محدود مى‏کند بعضى آزادى عمل‏ها را مى‏دهد، خواهى نخواهى ضابطه است و ضابطه باید قانونى بشود و طبق نص چندین اصل از
Majlis:2 Volume:2 Sessions:15-28 Page:1111
اصول قانون اساسى که ما نمى‏توانیم تغییر بدهیم. قانونگذارى دقیقاً از ویژگى‏ها و مشخصه‏هاى اصلى و وظایف اصلى مجلس است. پس مجلس است که مى‏تواند قانونگذارى بکند. روى این حساب این ذیل حتماً باید حذف بشود این غلط است؛ یعنى واقعاً تناقض است؛ تناقض این قضیه که ما از یک طرف بیاییم بگوییم که اساسنامه‏ها ضابطه است قانون مى‏خواهد از آن طرف هم بگوییم دولت تصویب بکند. من با این ذیل شدیداً مخالفم و معتقد هم هستم که این ذیل خذف بشود و اگر حذف هم نشود در آینده براى شوراى نگهبان هم نوعى تناقض به وجود مى‏آید چون اطلاق چندین اصل دقیقاً نشان مى‏دهد که قانونگذارى را نمى‏شود به جاى دیگر داد، این یک.
مسأل دومى که ما داریم باز به این جهت ما باید توجه بکنیم طبق اصل هشتاد و پنج قانون اساسى قوانین مصوب کمیسیون‏ها خواهى نخواهى موقت است و آزمایشى است و در مواقع ضرورت. شما وقتى که این اصل را این طور تصویب کردید، آن این را خواهى نخواهى قید مى زند یعنى خواهى نخواهى حالت قیودى در آن‏جا وجود دارد شما این را که نمى توانید رد بکنید و نمى‏خواهید هم آن‏ها را بردارید شما در این‏جا مى‏گویید که اساسنامه‏ها ارجاع مى‏شود به کمیسیون‏ها بسیار خوب، تا این اندازه و اما آن اصل مى‏گوید چه؟ مى‏گوید «قوانینى که تصویبش به کمیسیون ارجاع مى‏شود، در مواقع ضرورت، 2- آزمایشى، 3- موقت هم باید باشد». یعنى آن این‏جا مى‏آید. موقت تصویب شدن اساسنامه‏ها به نفع سازمانى که اساسنامه آن موقت دو، سه سال، پنج ساله تصویب بشود، نیست. این را من صحیح نمى‏دانم. این را درست نمى‏دانم. همیشه در حالت تزلزل است. روى این حساب اعتقاد من این است اگر این ذیل حذف بشود و در این‏جا هم یک تصریحى بشود به این معنا من این‏جا عرض کردم با این اطلاق مخالفم و اما اگر این طور تصریح بشود، اساسنامه‏هایى که به کمیسیون‏ها ارجاع مى‏شود براى تصویب، دیگر مثلا مشمول آن اصل نیست یا یک جورى بشود که از آن ما دائم بودن را استفاده بکنیم و الا اگر این معنا نباشد نه حالت تقیید و اطلاق و این‏ها نیست بلکه دقیقاً در بعضى از جهات حالت تعارض و تضاد کامل دارد و خواهى نخواهى یک مشکلى را ایجاد مى‏کند.
بنابراین ذیل این اصل واگذارى قانونگذارى به غیر مجلس است. این نه مصلحت است نه درست است و حق هم نداریم اختیارات مجلس را محدود بکنیم و صدرش هم اشکالش همان اصل 85 است که قوانینى که طبق اصل 85 کمیسیون ارجاع مى‏شود آزمایشى است و موقت و در مواقع ضرورت است اساسنامه‏ها چنین چیزى نیست این‏ها را نمى‏شود به کمیسیون‏ها ارجاع کرد.
منشى (یزدى)- در موافقت آقاى خزعلى بفرمایید.
ابوالقاسم خزعلى- تذکرى که جناب آقاى موسوى نخست وزیر دادند تذکر بسیار بجایى بود؛ وقتى که ما به دولت واگذار مى‏کنیم با این قانون که خود او براى انسجام کارش تنظیم بکند. اگر به مجلس بدهد با دادن پیشنهادها اصلا مسخ مى‏شود و به درد دولت نمى‏خورد. بنابراین، این چیزى که براى مفید بودنش بود تذکر دادند؛ جناب آقاى هاشمیان مى‏فرمایند که قانونگذارى مال مجلس است و این خلاف تمرکز است اگر ما گفتیم مجلس «باید» بله همین طور است. مجلس «مى‏تواند» اگر مجلس دید خودش از عهده بر مى‏آید با کمیسیون‏هایش این کار را بکند انجام مى‏دهد و به دولت واگذار نمى‏کند. در جایى که دید برایش نافع است و دولت این‏
Majlis:2 Volume:2 Sessions:15-28 Page:1112
کار را بکند براى سرعت کار مؤثر است، دستش باز است او این کار را مى‏کند و جناب آقاى بیات مى‏فرمودند که در این‏جا باید طبق تصویب کمیسیون‏ها عمل شود و آن کمیسیون‏ها حاکم بر این هستند با این اصل دارند نقش قانون فرعى را بازى مى‏کنند خیال کرده‏اند این اصل یک قانون فرعى است مى‏گویند آن حاکم است با تذکر به آن اصول این اصل دارد مى‏آید یعنى دارد تصریح مى‏شود با این‏که آن‏جا آن را گفتیم اما الان این‏جا داریم مى‏گوییم که این دیگر مشمول آن کمیسیون‏ها نیست اصل جدیدى است با تذکر آن‏ها داریم این را وضع مى‏کنیم؛ دست مجلس را باز مى‏گذاریم و براى سرعت کار این کار را انجام مى‏دهیم؛ بنابراین نه آن اصول حاکم است بلکه این حاکم است شوراى نگهبان هم در این‏جا مى‏دهیم. بنابراین نه آن اصول حاکم است بلکه این حاکم است شوراى نگهبان هم در این‏جا تفسیرى نمى‏کند؛ مى‏گوید تصریح شده که قانونگذارى که حق مجلس است به تمام، الان هم به تمام مال اوست؛ پس خلاف تمرکز نیست؛ آن اصول هم حاکم نیست؛ چون این جا تصریح شده؛ بنابراین اصلى است منسجم و خوب و جواب هم همین یک کلمه است و مجلس مى‏تواند.
یک قضیه تاریخى داریم بد نیست باز گو شود؛ گفتند که نامه‏اى که در دنیا از همه کوتاه‏تر است کدام نامه است؟ گفتند: این نامه یک جبارى نوشت به یک دولت جبار دیگر؛ اگر آمدم آن‏جا خاک مملکت تو را به توبره مى‏کشم و چه و چه مى‏کنم: جواب داشت «اگر»، اگر آمدى، حالا این‏جا جواب همه این‏ها «مى‏تواند» این با مى‏تواند ظاهراً حل مى‏شود.
منشى (محمد یزدى)- آقاى نجفقلى حبیبى بفرمایید.
نجفقلى حبیبى- من هم البته فواید این اصل را هیچ منکر نیستم؛ همان طورى که سروران فرمودند فواید بسیارى دارد ولى دو سه تا ایراد به آن بود. یکى همین مسأله که خارج از موضوع بود که حالا به رأى اکثریت بستگى دارد که اکثریت چه تصمیم مى‏گیرد در برابر پاسخى که مقام رهبرى دادند. اما مطالبى که مطرح فرمودند یکى این‏که مى‏فرمایند چون گفته شد که کمیسیون‏هاى مجلس این کار را مى‏کنند حقى از مجلس سلب نشده، به هر حال این‏جا مجلس محدود شده؛ یعنى مجلس حق داشته در جلسه عمومى‏اش این کار را بکند الان گفته مى‏شود کمیسیون‏ها؛ این خودش یک محدودیتى ایجاد کرده قطعاً. مسأله این‏که جناب آقاى موسوى خوئینى‏ها مى‏فرمایند که هر چه تخصصى‏تر باشد بهتر است و یا مسأل طول کشیدنش آن وقت اگر این قضیه را مورد نظر قرار بدهیم، یعنى با این استدلال این را بپذیریم در مقابل قوانین مختلفى که مورد نیاز دستگاه قضایى هست که همه‏شان هم خیلى بیش از این‏ها هستند؛ یعنى فقط قانون آیین دادرسى خودش یک کتاب قطورى است و بسیارى قوانین دیگر و حتى هم از نظر تخصصى هم از نظر حجم خیلى زیاد است یا فرض بفرمایید قانون بودجه که باز هم تخصصى است از نظر حجم هم زیاد است فردا ممکن است بسیارى سازمان‏هاى دیگر هم بخواهند همین کار را بکنند شما بگویید نه به آن‏ها این اجازه را نمى‏دهیم خوب این که فردا در جامعه مطرح مى‏شود ما باید بتوانیم از این دفاع بکنیم؛ قابلیت دفاع ندارد به نظر من یعنى کسى بیاید بگوید چرا قانون بودجه را مستثنى نکردید؟ کسى بیاید بگوید چرا قوانین دستگاه مورد نیاز دستگاه قضایى را استثناء نکردید؟ خود قانون تجارت یک کتاب عظیم، آیین دادرسى‏اش، همین‏طور قانون مدنى‏اش و ده‏ها قانون دیگر این‏ها واقعاً قابل دفاع نیست؟ پیشنهادى هم که جناب آقاى خزعلى مى‏فرمایند که بگوییم مجلس «مى‏تواند؟» یعنى مى‏تواند را اگر اول بیاوریم این در اصل‏
Majlis:2 Volume:2 Sessions:15-28 Page:1113
کمیسیون این‏جورى نیست؛ کمیسیون گفته که کل این‏ها را کمیسیون تصویب مى‏کند آن وقت مجلس مى‏تواند بعضى‏هایش را به عهد دولت بگذارد مگر این‏که این مى‏تواند را همان اول بیاوریم بگوییم مجلس مى‏تواند اساسنامه‏ها را فلان و چنین کند. مى‏تواند جلو بیاید این هم در حقیقت یک تکرار تقریباً مى‏شود چون که در اصل 85 که چنین اجازه‏اى براى کمیسیون‏هاى مجلس قائل شده‏اند، آوردن دوباره‏اش این‏جا به عنوان یک اصل جدید یک عمل بسیار سودمندى را القاء نمى‏کند به همین دلیل مخالفم با این قضیه متشکرم.
منشى (محمد یزدى)- جناب آقاى هاشمى بفرمایید.
نایب رئیس (هاشمى)- این‏جا این اصل کمک خیلى زیادى به خود مجلس کرده که آقایان این را هیچ نگفته‏اند اما هر وقت اساسنامه‏اى در دستورمان مى‏آید عزا مى‏گیریم براى این‏که اساسنامه ها معمولا 50- 40 تا ماده دارد: (یک مسایل فرمى معمولى که در همه اساسنامه‏ها هست) این شرکت تابعیتش ایرانى است باید بگوییم موافقین قیام کنند، بازرسى دارد موافقین قیام کنند، بازرس 2 نفرند قیام کنند، مجمع عمومى تشکیل مى‏شود قیام کنند همه‏اش این‏هاست آقایان 6- 5 تا اساسنامه را ببینید همه‏اش اصلا فرم است؛ این‏که موارد اختلاف است در اساسنامه‏ها بسیار بسیار کم است؛ این در جلس علنى مجلس وقتى که آمده به نظر ما همیشه لغو لغو است؛ فقط گاهى آقاى موحدى ساوجى پیشنهادى مى‏دهند که مثلا چرا این‏جا «شد» نوشته‏اید «مى‏شود» بنویسید! هى این طور چیزهایى برایمان درست مى‏کنند انصافاً اگر این در کمیسیون‏ها بررسى بشود و تصویب بشود قبلا هم همیشه این قانونگذارى همین‏طور بوده این طور چیزها را در کمیسیون‏ها تصویب مى کردند و نماینده‏ها هم حق دارند بروند در کمیسیون‏ها وقتى چیزى مى‏آید پخش مى‏شود نماینده‏ها هم مطلع مى‏شوند مى‏روند نظراتشان را در کمیسیون‏ها مى‏گویند آن‏جا انجام مى‏شود. این هم که شما مى‏گویید به دولت، حالا نگرانید که دولت در شرایطى فعلى ما چند بار به دولت اجازه داده‏ایم و معلوم شد خود مجلس هم طالب این بوده اصلا یعنى ما این قدر از این نوع کارها خسته بودیم که مایل بودیم بدهیم به دولت این اواخر دیگر شوراى نگهبان دست ما را بست تا با حال هم مى‏دادیم مواردى را گفتیم اساسنامه‏شان را تنظیم بکنند من خیال مى‏کنم این خیلى کار خوبى است براى تسهیل واقعاً وقت مجلس را صرف این‏طور کارها نکنیم کارهاى مبتذل تکرارى خیلى بى‏فایده‏اى است که اصلا وقت بگیر که هیچى در آن نیست اگر واقعاً در یک اساسنامه‏اى یک مطلبى باشد حالا اساسنامه شرکت‏ها و این‏هاست، شما نگاه بکنید در همه یک جور است دیگر اگر یک وقت یک چیز مهمى داشته باشد خوب نماینده‏ها مى‏روند در کمیسیون و کمیسیون هم خودش دقت مى‏کند کمیسیون هم مثل نماینده‏ها هستند کمیسیون با مجموعه مجلس زیاد فرق نمى‏کند، آنچه در مجلس مى‏آید نوعاً شکلش در کمیسیون‏ها تنظیم مى‏شود اکثراً هم همان‏ها تصویب مى‏شود؛ آن هم که آقاى موسوى فرمودند خطر جدى است؛ یعنى یک وقت مى‏بینى که یکى از آقایان بلند شد یک پیشنهاد حذف داد ضمن بحث حالا یک اساسنامه‏اى که شرکتش آن‏جا منتظر است سرمایه و نیروها دارند کار مى‏خواهند کار بکنند یک پیشنهاد حذفى مى‏دهند به خاطر بعضى شرایط مى‏بینیم این پیشنهاد حذف رأى مى‏آورد. آن وقت یکدفعه همه چیز به هم مى‏خورد و آن شرکت هم مى‏گوید ما دیگر اصلا نمى‏توانیم این را اجرا بکنیم از دست ما در مى‏رود هیچى مجلس در این‏جا از دست نمى‏دهد کما این‏که ما تا به حال هم‏
Majlis:2 Volume:2 Sessions:15-28 Page:1114
در مورد هیچ اساسنامه‏اى بحث جدى در مجلس نداشته‏ایم، هر چه داشتیم در کمیسیون‏ها داشتیم با این مخالفت نکنید و ارتباط با تمرکز هم که آقاى مؤمن مى‏فرمایند اتفاقاً مربوط است یعنى سرعت کار دولت این‏جا هست پس دولت همین حالا به خاطر همین مسایل اساسنامه‏هایش را به مجلس نمى‏آورند. این اساسنامه‏ها به سرعت به کمیسیون‏ها مى‏آید تصویب مى‏کنند بر مى‏گردد.
مؤمن- شوراى امنیت ملى به جاى شوراى عالى دفاع اشکال بود دیگر ...
نایب رئیس (هاشمى)- بله شبیه آن را به هر حال ارتباط این قدر دارد دیگر آقایان که شوراى امنیت ملى را جاى شوراى دفاع گذاشته‏اند این چیزى نبوده ... ما اشکال نمى‏کنیم.
منشى (محمد یزدى)- خیلى خوب آقاى امینى بفرمایید.
ابراهیم امینى- بسم الله الرحمن الرحیم و ما در این جهت انکار نداریم که به حال این هم به نفع دولت است و کار دولت را راحت تر مى‏کند و هم به نفع مجلس است همان طور که جناب آقاى هاشمى فرمودند. ولى مسأله این است که (همان طور که آقایان هم فرمودند) این کارى است که صرفاً مربوط است به مجلس از یک طرف مجلس را که باید یک قانونى در خود مجلس به تصویب برسد اجازه مى‏دهد که از کمیسیون رد بشود و مجلس تصویب نکند از طرف دیگر در ذیل مى‏گوید که خود مجلس که قانونگذار است و در کشور غیر مجلس قانونگذار نیست مى‏تواند اجازه بدهد به یک مقام دیگرى که قانونگذارى کند و این هم ظاهراً بى اشکال نباشد همان طور که شوراى نگهبان هم ایراد گرفتند و حالا به هر حال مسأله این است که این صرفاً مربوط به قو مقننه است؛ اگر هم شما خواستید چیزى را تصویب بکنید و راحت کنید مال آن‏جاست اصلا هیچ مربوط به هیأت دولت نیست الا به این‏که دولت از این استفاده مى‏کند خوب استفاده کردن صرف دلیل بشود که این بیاید در قو مجریه؟ ولى خوب حالا چیز مفیدى است من انکار نمى‏کنم اما آیا این را نمى‏توانید از یک راه دیگرى استفاده بکنید که خود این اساسنامه که آقایان مى‏گویند این واقعاً قانون است بیایید یک چیزى را همان طور از آن اختیاراتى که مقام رهبرى داده استفاده کنید و یک چیزى شما استفاده کنید که نه این اساسنامه‏ها قانون نیست و آن هم ببریدش در آن‏جا نه در این‏جا، این به هر حال هیچ ربطى به این قو مجریه ندارد الا این‏که قوه مجریه هم مى تواند از این استفاده کند، دو بند این موضوع هم صدرش و هم ذیل مربوط به مجلس است و هیچ ربطى ندارد این‏جا آوردنش، واقعاً با سریشم باید چسباندش و این مربوط به دولت است.
منشى (محمد یزدى)- خوب، من در موافقت نام نوشته‏ام اجازه مى‏فرمایید؟ (هاشمى- بفرمایید) مسأل اول این‏که آیا این بحث مربوط به این کمیسیون‏ها هست یا نیست این را گذشتیم به خاطر این‏که قرار شد توافق جمع براى امکان ورود در این بحث کافى باشد و به نحوى مرتبط است خود این‏که تا حالا بحث کرده‏ایم معنایش این است قرار شد اینجورى بحث بکنیم.
ابراهیم امینى- قرار شد که رأى بگیریم، رأى نگرفته‏ایم.
ى زدى- تصریح کردند به همین مطلب که اگر به بحث گذاشته شد و وارد در بحث شدند معنایش این است که قبول است (امینى- با تصویب خود آن‏ها) پس اگر این است باید تک تک این کار را بکنیم. خود صحبت کردن بنده، جناب‏عالى دلیل بر این است که هر دو قبول داریم که این‏جا قابل بحث است والا نمى‏بایست بحث بکنیم حالا به هر حال این بحث، بحث‏
Majlis:2 Volume:2 Sessions:15-28 Page:1115
آیین‏نامه‏اى است. در آیین‏نامه همین جا مکرر خود آقایان تصویب مى‏کردند که این خلاف آیین‏نامه است ولى آیین‏نامه را این جمع تهیه کرده است همین جمع تصمیم مى‏گیرند همین الان این کار را بکنند و مى‏گرفتند و این کار را هم مى‏کردند (امینى- رأى بگیرید) خوب حالا اگر باید رأى بگیریم در این مسأله بعد از این‏که تعداد مخالفین و موافقین بحث کردند خوب رأى بگیریم اگر نه که من فکر مى‏کنم خود بحث کردن کافى است.
سید على خامنه‏اى- اول رأى بگیرید.
نایب رئیس (هاشمى)- اصلا جناب آقاى خامنه‏اى تشریف دارند، نظرشان این بوده که اول ما وارد بشویم پیشنهادمان این بود که اجازه بدهند که این طور مواردى که از کمیسیون‏ها مى‏آید این‏ها قابل بحث در جلسه باشد ایشان این جواب را به ما دادند حالا این عبارتى هم که ما نوشتیم این‏جا هست؛ اگر نظرشان این است که قبلا رأى گرفته بشود یا نظرشان همین است که همین که بحث مى‏کنیم اگر رأى دادند، کافى است من نمى‏دانم نظرشان چیست؟ خودشان این‏جا هستند منبع خیر این‏جا هستند.
نایب رئیس (خامنه‏اى)- سؤال این بوده که آنچه که مورد شک قرار مى‏گیرد که آیا در محدود آن 8 مورد حضرت امام هست یا روى آن بحث و تصمیم گیرى بشود یا نه. بنده چون در جریان بحث قرار داشتم بعضى از چیزهاست که شاید مستقیماً هم به آن‏ها ارتباط پیدا نمى‏کند اما غیر مستقیم ارتباط پیدا مى‏کند یا مسایل بسیار مهمى است که همه آقایان هم قبول دارند دستشان بسته است من گفتم که آن چیزهایى که اکثریت آقایان موافقند که مورد بحث قرار بگیرد، مورد بحث قرار مى‏گیرد. اما این که حالا این کسب توافق قبل بشود یا بعد بشود این مورد نظر من نیست؛ هر چه جلسه تشخیص مى‏دهد همان جور عمل بکند. یک کار آیین‏نامه‏اى است ما اصل مشکل را خواستیم بر طرف کنیم که جلسه دستش باز باشد بتواند یک جاهایى را که فکر مى‏کند لازم هست آن‏ها را اقدام کند. (یکى از آقایان- ضابطه‏اش چیست؟)
نایب رئیس (هاشمى)- ضابطه‏اش این است که وقتى که در بحث گذاشتند هر کسى که مخالف بود رأى نمى‏دهد حالا آقایان در کمیسیون‏ها آورده‏اند.
میر حسین موسوى- کمى توضیح بدهند، من به ذهنم مى‏آید که این یکى از مهم‏ترین موارد تمرکز مدیریت است.
نایب رئیس (هاشمى)- بله من هم گفتم که واقعاً از موارد تمرکز مدیریت است.
منشى (یزدى)- تا حالا ده، یازده نفر اسم نوشته و بحث کرده‏اند.
نایب رئیس (هاشمى)- اگر این را بپرسم بعد از این هر مورد از این چیزها که مى‏آید باید از اول بپرسم چون همه این‏هایى که ما داریم جدید است.
منشى (یزدى)- حالا چه مى‏کنید؟ این بحثى که الان مشغول هستیم مى‏خواهید رأى بگیرید یا بحث را ادامه بدهید؟
نایب رئیس (هاشمى)- آق- ایانى ک- ه م- وافقند بحث این اصلى که الان در دستور هست ادامه پیدا بکند رأى بدهند (اکثر رأى دادند) تصویب شد.
منشى (یزدى)- مطلب دیگر این است که اصل دو قسمت دارد؛ قسمت اولش این است:
Majlis:2 Volume:2 Sessions:15-28 Page:1116
 «اساسنام سازمان‏ها، شرکت‏ها و مؤسسات دولتى و وابسته به دولت براى تصویب به کمیسیون‏هاى مجلس داده شود» آقایان مى‏فرمایند که قانونگذارى را به غیر قو مقننه نمى‏توان داد. بله این مطلب درست است این‏جا هم قانونگذارى را به غیر قو مقننه نداده‏اند، معناى قو مقننه فقط جلس علنى مجلس نیست؛ قو مقننه مجموعه مجلس و کمیسیون‏هاى مجلس است که مى‏تواند تصویب بکند.
شما اگر این‏جا فرمودید که یک مسأله تخصصى را به یک کمیسیون تخصصى بدهیم این را به غیر از قو مقننه نداده‏ایم به کمیسیون تخصصى قو مقننه داده‏ایم همین طور که آقاى خوئینى‏ها هم اشاره فرمودند، در سابق 8 ساله مجلس شوراى اسلامى این مسایل بوده است که گاهى کمیسیون ویژه تشکیل داده است، از کمیسیون هاى متعدد اشخاصى را به تناسب بحث جمع‏آورى کرده یک کمیسیون 8، 9 نفره که در آیین‏نامه داخلى مجلس این مسأله را دارد که به تناسب بحثى که مورد نیاز هست افراد را انتخاب مى‏کنند و بررسى آن مسأله را به آن افراد مى‏دهند؛ یعنى یک کمیسیون جدید تشکیل مى‏دهند این معنایش این است که قو مقننه این مجموعه است؛ بنابراین ارجاع تقنین به غیر قو مقننه نیست والا.
ثانیاً این اساسنامه‏ها واقعاً به نظر من اصلا قانونگذارى نیست مگر در موارد خاصى. چرا قانونگذارى نیست؟ براى این‏که این اساسنامه‏ها غالباً به همین کیفیت هست، سرمایه شرکت چقدر است؟ محل اثاثیه شرکت چقدر هست؟ مؤسسین چه کسانى هستند؟ عاملین چه کسانى هستند؟ نحو بهره‏بردارى و نحو انحلال چیست؟ همین خصوصیاتى که وقتى آدم 8- 7 تا اساسنامه را کنار هم مى‏گذارد مى‏بیند همه تقریباً یک روال هست، چه اساسنامه‏هایى که در این قبیل سازمان‏هاى انتفاعى هست چه اساسنامه‏هایى که در مؤسسات و سازمان‏هاى غیرانتفاعى هست معمولا یک روال و یک سنخ دارد؛ بعضى جزئیاتش البته به هم تفاوت مى‏کند. به عنوان یک تقنین نمى‏شود اسمش را گذاشت. بله بعضى جاها هست که در بعضى از موادش به یکى از قوانین برخورد مى‏کند که شوراى نگهبان این اواخر آمده بود این راه‏حل را مطرح کرده بود که اگر در آن اساسنامه در چهارچوبه یک قانون باشد قضیه حل استغ یعنى مدتى است شوراى نگهبان این مشکل را به این کیفیت حل کرده که مى‏گوید اگر شما بنویسید اساسنامه این شرکت در چهارچوبه قانون مثلا تجارت یا فلان قانون این مسأله حل مى‏شود؛ یعنى چه؟ یعنى دیگر خود اساسنامه تقنین نیست؛ در چهارچوبه آن قانون هست؛ ضوابط داخلى تنظیم امور حساب مى‏شودغ بنابراین در وجه دوم مى‏شود گفت که این اساسنامه‏ها معمولا تقنین نیست؛ گذشته از این که اگر در درون آن‏ها احیاناً ماده قانونى هم داشته باشد به کمیسیون داده شده، اگر این اصل تصویب بشود قطعاً معنایش این نیست که مثل اصل 85 باشد؛ اصل 85 وضع خودش را دارد؛ یعنى در موارد خاصى به خاطر جهاتى موقت تصویب مى‏شود؛ دوامش هم باز مى‏آید از جلس علنى رأى مى‏گیرد که چنانچه ارجاعش را هم به کمیسیون خود جلسه رأى مى‏دهد اما در این اصل از ابتدا مى‏خواهد قانون اساسى اجازه بدهد که اساسنامه‏ها به کمیسیون‏ها داده بشود؛ بنابراین تا این‏جایش قطعاً هیچ اشکالى ندارد.
اما این‏که ما تصویب یک اساسنامه را به دولت بدهیم چون این کلمه (مى‏تواند) که آقاى خزعلى فرمودند غیر از اصل مى‏تواند اختیار نکت دیگرى دارد و آن نکته‏اش این است که‏
Majlis:2 Volume:2 Sessions:15-28 Page:1117
مجلس بررسى مى‏کند مى‏بیند اگر چیز مهمى دارد که در شأن مجلس است بررسى بکند خوب مى‏دهد کمیسیون بررسى مى‏کند ولى اگر چیز مهمى ندارد که ده بار تا حالا در مجلس آمده همین مطلب هم بوده و براى همین هم رأى گرفته، مى‏دهد به دولت مى‏گوید شما خودت تصویب بکن. پس این مى‏تواند نه صرف یک اختیار است، بلکه اختیارى است که بر اساس یک تشخیص هست؛ یعنى به مجلس مى‏گوید شما بررسى کن ببین این اساسنامه واقعاً بهتر است که خود مجلس بررسى بکند خوب بدهد کمیسیون عمل بکند اگر نه نیازى ندارد و مطالبى است که مکرر هست، بدهد خود دولت بررسى مى‏کند. پس غیر از کلم اختیار این نکته هم در آن هست که ارجاع قانون به غیر مقام تقنین در حقیقت نیست گذشته از آن کلم اختیارى که دارد.
نکت آخرى که مى‏خواستم عرض کنم (گرچه در فرمایشات همه موافقین آمده بود) این است که واقعاً وقتى رقم بالاتر «جمع» مؤثر است که اعضاء خاصیت تخصصى داشته باشند اما اگر متخصصین مختلف باشند که طبع مجلس این طور است. طبع مجلس که چند تا کمیسیون دارد به تعداد تخصص‏ها کمیسون دارد و معمولا هم نمایندگان مجلس داراى تخصصات مختلف هستند به ملاک تخصص‏ها هم در یک کمیسیون جمع مى‏شوند؛ یعنى کسانى که در کمیسیون حقوقى هستند با کسانى که در کمیسیون امور داخلى هستند، با کسانى که در کمیسیون وزارت خارجه هستند، تخصص‏هاشان تفاوت مى‏کند. حالا اگر یک کسى که در مسایل وزارت خارجه دخالت دارد، یک کسى که در مسایل آموزش و پروش و یا حقوقى دخالت دارد، این‏ها کنار هم جمع بشوند بخواهند در یک مسأله حقوقى تنها بحث بکنند، همان مشکل پیش مى‏آید و لذا کثرت جمعیت در وقتى مفید است که همه در یک تخصص واحد باشند ولى تخصص‏هاى مختلف معمولا زیان‏آور است. بنابراین متخصصین در کمیسیون‏ها هستند از این جهت ارجاع به کمیسیون‏ها یک کار بسیار خوبى است و ارجاع به دولت هم در مواردى است که مى‏بیند قانونگذارى نیست و مسأل مهمى ندارد، همین‏طور که جناب آقاى هاشمى اشاره فرمودند واقعاً این وقت مجلس را بدون دلیل گرفتن هست؛ یعنى قانونگذارى نیست به همین صورت که عرض کردم هر اساسنامه مى‏آید دویست تا ماده دارد، دویست و پنجاه تا ماده دارد، همه‏اش هم مکررات که چندین بار مجلس همین کار را کرده در یک شرکت قبلى یک شرکت دیگر هم باز همین کار را مى‏خواهد بکند. بنابراین من با این اصل موافق هستم.
منشى (محمد یزدى)- جناب آقاى نورى بفرمایید.
عبدالله نورى- بسم الله الرحمن الرحیم. نکته‏اى را جناب آقاى هاشمى و جناب آقاى یزدى داشتند خوب است این روشن بشود. اگر که واقعاً نظر آقایان این است در همین اصل جدید اصلاح بشود. ظاهراً در بیانات آقایان هست که وظایف در اساسنامه نیست و اساسنامه بیشتر شکل صورى دارد و تشکیلات را دارد بیان مى‏کند، مجمع عمومى و هیأت مدیره و نحو مدیرعامل و نصب و عزل و این‏ها ... آن که ما مى‏فهمیم اساسنامه اول بحث وظایف را دارد به دنبال بحث وظایف هم این‏ها مطرح مى‏شود. وظایف را هم ما قانون مى‏دانیم، چیزى که به نظر من مى‏رسد لازم است این‏جا هم مطرح بشود، این است که این عبارتى که این‏جا نوشته شده اساسنامه سازمان‏ها، شرکت‏ها و مؤسسات دولتى و وابسته به دولت که از نظر من وظایف هم داخلش است، این را ما مى‏خواهیم از مجلس بگیریم و به کمیسیون مجلس بدهیم یا به دولت بدهیم این چند
Majlis:2 Volume:2 Sessions:15-28 Page:1118
درصد کار قانونگذارى در کشور را شامل مى‏شود. من فقط تیتروار الان هر چه ذهنم آمد نوشتم خدمت آقایان اشاره بکنم بعداً آقایان تصمیم بگیرند که مجلس دیگر چه چیزش باقى مى‏ماند واقعاً روى آن تصمیم بگیریم شرکت نفت، فولاد، توانیر، آب و برق، انرژى اتمى، غله، هواپیمایى، راه آهن، صدا و سیما، سازمان اطلاعات (در صورتى که وزارت نباشد) ادارى و استخدامى برنامه و بودجه با مصوبه‏اى که داشتیم، ثبت احوال، صنایع ملى، سازمان گسترش، سازمان گوشت، دامپرورى و دامپزشکى، شرکت شیلات، صنایع دفاع، شرکت ملى گاز، بانک‏ها، وزارت کشاورزى یک وزارتخانه‏اى است که ما برایش وزارت کشاورزى را یک قانون تصویب مى کنیم؛ تحت پوشش وزارت کشاورزى بالا تر از 60، 70 تا سازمان و شرکت است؛ یعنى ما الان بدانیم بالاخره چیزى که مى‏خواهد براى مجلس بماند در رابطه با قانونگذارى چیست وزارتخانه‏هاى صنایع و صنایع سنگین و معادن، عمدتاً یک تشکیلات ستادى است و کارهاى اجرایى و این‏ها در شرکت‏هایش انجام مى‏شود که یکى از آن فولاد است و یکى مس است و چیزهایى از این قبیل؛ شرکت مخابرات، شرکت پست اصلا شرکت مخابرت ما یعنى شرکت‏هاى تابعه‏اش، ما یک چنین مجموعه‏اى را اگر بحث آقایان است، اشکال ندارد ذیل این بیاروریم وظایف و اختیارات شرکت‏ها، سازمان‏ها و مؤسسات دولتى و تابعه باید به تصویب مجلس برسد؛ یعنى وظایف را جدا کنیم بعد بگوییم چیزى که الان مطرح شده در رابطه با اساسنامه منظور وظایف نیست ولى اگر وظایف را شامل بشود آن طرفش قابل بحث است که خوب چه مى‏ماند براى مجلس؟
جناب آقاى موسوى و جناب آقاى هاشمى مى‏توانند نظر بدهند لوایحى که جناب آقاى موسوى مى‏فرستد و لوایحى که جناب آقاى هاشمى در مجلس طرح مى‏کنند چند درصدش مربوط به وزارتخانه‏هاست و چنددرصدش مربوط به سازمان‏ها و شرکت‏ها و مؤسسات وابسته است؛ یعنى تا آن‏جایى که من مى‏دانم بسیار گسترده است، من در این اشکالى نمى‏بینم که یک یا چند کمیسیون مربوط بررسى کند و فرق هم مى‏کند با کمیسیون اصل 85 که اشاره شد آن یک کمیسیونى است براى یک مدت خاصى که مى‏تواند اساسنامه یا قانون وزارتخانه را تصویب کند آزمایشى هم هست زمانش هم مى‏گذرد ما هم قانون اساسى در اختیارمان است الان مى‏توانیم بگوییم که نه کمیسیون اصل 85 نمى‏خواهیم باشد کمیسیون مربوطه‏اش یک قانون تصویب مى‏کند الى الابد هم این قانون باقى بماند تا نقض نشده این اشکالى ندارد که ما بدهیم ولى من باز اعتقادم بر این است که همین را به اختیار مجلس بگذاریم چون آن بحثى هم که در رابطه با شوراى محترم نگهبان شد من فکر مى‏کنم شوراى محترم نگهبان هم این مسأله برایشان به صورت قطعى و روشن نبوده لذا ما، هم اساسنامه‏اى داشتیم که به دولت ارجاع داده شده، هم اساسنامه‏اى داشتیم که مجلس تصویب کرده و شوراى محترم نگهبان هم هر دو طرفش را تأیید کرده‏اند چون چیز خاصى هم در قانون اساسى نداریم عمدتاً این مبحث است که این قانون هست یا نیست، این جهتش، اگر این جهت ابهام دارد، این جهت ابهام را روشن کنیم. بنویسیم مجلس مى‏تواند تصویب اساسنامه سازمان‏ها، شرکت‏ها، مؤسسات دولتى وابسته به دولت را به کمیسیون‏هاى ذیربط مجلس شوراى اسلامى و یا هیأت وزیران واگذار نماید. یا این کار را بکنیم یا وظایف را
Majlis:2 Volume:2 Sessions:15-28 Page:1119
از اساسنامه بگیریم ذیل این‏جا بیاوریم. وظایف، اختیارات شرکت‏ها و سازمان‏ها چه و چه باید به تصویب مجلس شوراى اسلامى برسد. اگر این را نوشتیم دیگر اصلا آن صدر خیلى مهم نیست؛ یعنى دیگر آن اشکالى ندارد و ایراد قانونى ندارد اصلا جزو اختیاراتش نیست مى‏تواند جزو مقرراتى باشد که در هیأت دولت دنبال مى‏شود و غیره ولى اگر این نباشد من نگران این هستم که مجلس از یک طرف در رابطه به قو مجریه خوب مى‏گوییم یکبار رأى اعتماد بیاید آن‏جا و بالاخره یکجورى داریم محدودش مى‏کنیم از یک طرف در رابطه به قو مقننه و کار تقنینى‏اش به نظر من قسمت عمده قانونگذارى را ما الان داریم تصمیم مى‏گیریم که کمیسیون مثلا رسیدگى کند و مجلس هم نمى‏تواند خودش تصویب کند مجلس هم باید یا بگوید کمیسیون یا بگوید دولت یعنى خودش هیچکاره است من فکر مى‏کنم مصلحت نباشد.
رئیس (على مشکینى)- 20 دقیقه تنفس.
 (جلسه ساعت 15/ 18 به عنوان تنفس تعطیل و مجدداً ساعت 40/ 18 به ریاست آقاى مشکینى تشکیل شد)
رئیس- بسم الله الرحمن الرحیم. جلسه رسمى است مسأله را تعقیب بفرمایید.
منشى (محمد یزدى)- جناب آقاى عمید در موافقت صحبت مى‏فرمایند.
عباسعلى عمید زنجانى- بسم الله الرحمن الرحیم. بر اساس تفکیک قوا تعریف قو مقننه در قانون اساسى عبارت است از مجلس شوراى اسلامى و کیفیت دیگر قانونگذارى هم رفراندم معرفى شده و قانونگذارى در این تفکیک، بر عهد قو مقننه به این معنا گذارده شده مجلس و رفراندم قاعده‏اش هم همین هست؛ طبیعت قو مقننه هم ایجاب مى‏کند که قانونگذارى با قو مقننه باشد؛ تفکیک قانونگذارى از قو مقننه در هر موردى مى‏تواند خلاف طبیعت تفکیک قوا باشد؛ اما این کار را قانون اساسى کرده؛ یعنى در بعضى از موارد قانونگذارى را به نحوى از قو مقننه گرفته و به غیر قو مقننه تفویض کرده است.
مورد اولش همان واگذار کردن به کمیسیون است؛ چون کمیسیون قوة مقننه نیست، پس مجلس بر اساس اصل 85 مجاز شده است که در بعضى از موارد ضرورى اختیار وضع بعضى از قوانین را به کمیسیون‏هاى داخلى تفویض کند. پس این اصل نقض شده است.
مورد دوم نقض در مورد تصویب‏نامه‏هاى دولت استغ ما دیروز تصویب کردیم که تصویب‏نامه‏هاى دولت در عین این‏که ممکن است در لابه لایش تعیین ضابطه هم باشد و تعیین ضابطه بر عهد مجلس هست، این را مجلس از خودش جدا کرده و به هیأت دولت تفویض کرده که مى‏تواند تصویبنامه داشته باشد که در اثنائش ممکن است ضابطه هم داشته باشد و حتى ما در مصوبه‏مان تعیین این‏که مطابق با مقررات قانونى هست یا نیست را به مجلس تفویض نکردیم به رئیس مجلس تفویض کردیم باز رئیس مجلس قو مقننه نیست.
بنابراین اصل 85 و وظیفه قو مقننه قانونگذارى است در دو مورد بر اساس خود قانون اساسى استثناء خورده این دیگر روشن هست که بر آن کلیتش باقى نمانده ما تنها کارى که الان مى‏خواهیم بکنیم این است که یک مورد سوم هم بر استثناء اضافه کنیم و لذا من مى‏خواهم عرض کنم که این اصل جدید نیست این تکمیل اصل هشتاد و پنجم است؛ در اصل 85 یک مورد استثناء شده الان هم ما استثناء مى‏کنیم اساسنام سازمان‏ها و شرکت‏ها و مؤسسات را، اما این‏که‏
Majlis:2 Volume:2 Sessions:15-28 Page:1120
این مخالف است با اصل این‏که قانونگذارى بر عهد قو مقننه هست در دو مورد استثناء خورده و مى‏دانیم که استثناء تناقض نیست و مورد سوم هم همین خواهد بود اما این‏که استثناى اساسنامه سازمان‏ها و شرکت‏ها و مؤسسات دولتى باعث مى‏شود که کارى براى مجلس نماند آنکه من به ذهنم مى‏آید این است که اساسنامه سازمان‏ها، شرکت‏ها و مؤسسات دولتى به مفهوم این نیست که در لابه لاى این‏ها یک سلسله قوانین جدیدى آورده بشود یعنى به جاى این‏که دولت لایحه بیاورد مجلس لایحه‏اش را در شکل اساسنامه تنظیم بکند این منظور نیست.
لوایح دولت در مورد قوانین کلى حاکم بر وزارتخانه‏ها و سازمان‏ها و مؤسسات دولتى سر جاى خودش محفوظ است و این تنظیم اساسنامه‏ها در چهارچوب آن قوانین مصوب خواهد بود و ناقض قوانین نخواهد بود؛ بنابراین آن اشکال هم که تعدد موارد ذکر شد پیش نخواهد آمد.
در نهایت من عرضم را در یک جمله خلاصه مى‏کنم آنچه که در این‏جا آمده من این‏را منافات با این اصل که (قانونگذارى بر عهد قو مقننه و مجلس است) نمى‏دانم چون اگر تصویب بشود یک استثناى سومى است و دوم این‏که این اصل جدید نیست و متممى و مکملى و اصلاحى براى اصل هشتاد و پنجم هست.
منشى (یزدى)- آقاى مؤمن بفرمایید.
محمدمؤمن- بسم الله الرحمن الرحیم. مخالفت بنده با این اصل نه از باب این است که اصل جدید (خوب، بنا شد که اشکال نداشته باشیم) و یا نه از این جهت که بعضى از برادرها فرمودند که احیاناً تناقضى بوجود مى‏آید که نه تناقض نمى‏شود هر چه مفاد این اصل باشد نسبت به یک عمومى اگر در یک اصل دیگرى باشد بالاخره جمع دارد و شبهه‏اى از این نظر ندارد بلکه از جهت توجه به مفاد خود اصل است که ظاهراً به مصلحت نباشد این در بند صدر اصل مى‏گوید اساسنامه سازمان‏ها و شرکت‏ها و مؤسسات دولتى و وابسته به دولت در کمیسیون‏ها تصویب مى‏شود به طور کلى گفته است کمیسیون یعنى مجلس حق ندارد جمع بین این اصل و اصول دیگر این مى‏شود که حق را از مجلس گرفته نتیجه این مى‏شود که اگر در یک موردى بخواهد مجلس به خاطر اهمیت مورد، خودش ضوابط یک اساسنامه‏اى را مورد بحث قرار بدهد. اگر این اصل تصویب شد، این حق از او گرفته مى‏شود و آیا برادرها که مى‏خواهند این جهت را تصویب بکنند نظرشان این است که واقعاً مجلس خودش هیچ وقت حق ندارد؟ این نیست در این اصل که مجلس واگذار مى‏کند حق قانونگذارى را به کمیسیون حالا ولو براى دائم بلکه اساسنامه مربوط به کمیسیون‏هاى ذیربط است یعنى خود مجلس حق ندارد و با این توضیحى که جناب آقاى نورى دادند آن وقت دست مجلس در آن موارد مهم هر بسته بشود آیا به مصلحت است؟ من گمان نمى‏کنم به مصلحت باشد. اگر این‏جا «مى‏تواند» باشد بسیار خوب هیچ اشکال ندارد در مجلس مطرح بشود اگر مجلس مصحلت دانست و این‏که جناب آقاى هاشمى در فرمایشاتشان مى‏فرمودند نماینده‏ها مى‏روند در کمیسیون‏ها شما خودتان ملاحظه مى‏فرمایید که وقتى مسأله مربوط به کمیسیون باشد آن طور داعى قوى نیست و مضافاً در خصوصیات آن مواد مورد توجهى که مى‏خواهند در کمیسیون‏ها بحث کنند در جریان خصوصیات قرار نگرفته‏اند نماینده‏ها تا در کمیسیون‏ها شرکت کنند. لذا چیز مطلوبى از کار در نمى‏آید.
Majlis:2 Volume:2 Sessions:15-28 Page:1121
فلذا صدرش به خاطر این‏که حق را از مجلس گرفته بنده مى‏خواهم عرض کنم درست نیست این ذیلش که مجلس مى‏تواند تصویب را به دولت واگذار کند این‏جا هم باز یک اشکالى هست که این اشکال مشترک است بین صدر و ذیل اشکال دوم این است که باز هم در صدر و هم در ذیل به طور مطلق حق را به دولت یا کمیسیون داده چون به طور مطلق این حق را داده قهراً مى‏تواند چه کمیسیون مجلس، و چه دولت در این اساسنامه در محدود خود مؤسسه و شرکتى که هست ولو مثلا در کیفیت استخدامش، در مقدار حقوقى که تعیین مى‏کند، در شرایط و ضوابط وقتى و چیزهاى دیگر احیاناً ممکن است یک چیزهایى را پیش‏بینى بکند که با قوانین کلى کشور منافات داشته باشد و در شوراى نگهبان هم اگر گفته مى‏شد که مثلا حق ندارد به دولت واگذار بشود به هیأت وزیران واگذار بشود در مواردى بود که مفاد مصوبه مجلس این بود که به طور مطلق به دولت واگذار بشود به هیأت وزیران واگذار بشود ما اشکال مى‏کردیم این اطلاقى که در اختیار دولت گذاشته شده حق به دولت مى‏دهد که این اساسنامه را جورى تنظیم کند که ضوابط استخدامى که منظور هست احیاناً به هم بخورد بنابراین اطلاقى که دارد الان نباید بفرمایید که ما منظورمان این نبوده (به قول یکى از دوستان مى‏گفت ما به عبارتتان اشکال مى‏کنیم نه به منظورتان) این اطلاقى که در صدر و ذیل هست که اختیار را به دست کمیسیون یا به دست دولت مى‏دهد من فکر نمى‏کنم مقصود آقایان باشد فلذا اگر که این قیودش اصلاح بشود، خوب البته اشکال ندارد رأى بدهند روى این حساب بنده با این جهت موافق نیستم، والسلام.
منشى (محمد یزدى)- ده دقیقه دیگر از وقت، مخالفین باقى مانده است آقاى سید هادى خامنه‏اى بفرمایید.
سید هادى خامنه‏اى- بسم الله الرحمن الرحیم. اولا در این‏جا اگر بخواهیم بحث کنیم که مى‏توانیم چنین قانونى را به عنوان اصل جدید بیاوریم یا نه نیازى به این نیست که آن مقدمه را داشته باشیم که این‏جا اصل جدیدى هست یا نه بالاخره اگر اشکالى نداشته باشد از جهات مختلف دلایلى داشته باشیم خوب به عنوان یک اصل جدید مى‏شود آورد؛ البته بعد از آنکه معلوم مى‏شود جزو وظایف ما هست، مى‏شود آورد مسأله‏اى نیست نیاز به این نداریم که این مقدمه را بیاوریم که این مثلا استثنایى نیست و قبلا هم بوده است؛ ولى مى‏خواهم بگویم که قبلا چیزى نبوده این‏که ایشان گفتند درست نیست؛ یعنى در اصول قانون اساسى گذشته به صورت محکم این را داشته‏ایم که نمى‏توانیم حق قانونگذارى را به کسى واگذار کنیم آن هم که در اصل 85 هست حق قانونگذارى جمعى به کمیسیون‏هاى خود مجلس فقط واگذار شده آن هم مشروط در زمان معین و در مورد این چیزى هم که قبلا دادیم به رئیس مجلس آن هم مى‏دانید آیین‏نامه که جزو قانون نیست، یک وظیفه جدیدى محول شد آن هم به خود مجلس بلکه به رئیس مجلس که او هم مى‏دهد به یک سازمانى که زیر نظر مجلس وابسته به مجلس است، بنابراین تأسیس اصل جدیدى در مورد واگذارى حق قانونگذارى ما تا حالا نداشتیم؛ این اگر باشد اولین بار است حالا در عین حال اگر لازم شد مسأله‏اى نیست؛ منتها همان طور که برادران قبلا گفتند اساسنامه‏ها دو حالت دارند: یکى حالت قالبى تکرارى است مثل مجامع عمومى، مدیر عامل، وظایفشان، اهداف کلى، شرکت‏هایى که تشکیل مى‏شوند یا مؤسسات ولى بعضى مسائل هست که به مجلس ارتباط پیدا مى‏کند؛ یعنى قانونگذار حتماً باید در آن نقش داشته باشد مثل‏
Majlis:2 Volume:2 Sessions:15-28 Page:1122
اهداف خوب هدف‏هایى که مشخص مى‏کنند شاید قانونگذار قبول نداشته باشد.
فرض کنید که در وزارت پست اخیراً براى خود پست آمده‏اند پیشنهاد کرده‏اند که شرکتى بشود از حالت سازمانى و ادارى بیرون بیاید و شرکتى بشود براى یک سلسله آزادى‏ها در مسائل مالى و مسائل ادارى طبعاً در این روند ممکن است یک سلسله اهداف براى خودشان بگذارند؛ مثلا تجارت آزاد، مستقل بکنند یک سرى کارهاى مالى معاملات مستقل خارج از ضوابطى که در کشور وجود دارد؛ خوب این‏ها را ممکن است مجلس موافق نباشد، اگر این را واگذار بکنیم به خودشان از آیین آزادى استفاده مى‏کنند؛ ضابطه‏اى دیگر باقى نخواهد ماند و چون ضابطه دیگرى هم در خارج وجود ندارد و این آزادى را ما به آن‏ها داده‏ایم که اساسنامه را هر چه خواستند بنویسند، مجلس از این جهت دیگر بى‏خبر مى‏ماند وظایف زیادى ممکن است براى خودشان قرار بدهند از ضوابطى که ما به طور کلى در باب مسائل مالى یا ادارى و استخدامى داریم ممکن است خارج بشوند ما قانونى به نام قانون محاسبات عمومى داریم که چهارچوبى براى خودش دارد؛ شرکت‏ها در قانون تجارت باید خودشان را محدود و محبوس بدانند، قوانین ادارى و استخدامى هست این‏ها تماماً اگر چنانچه رعایت نشود و بتوانند از پیش خودشان در اساسنامه‏هاى جدید که جنب قانونى هم پیدا مى‏کند این آزادى را داشته باشند، باز اشکالات زیادى پیش مى‏آید و این‏ها همه جنب قانونى دارد.
آن جنب تکرارى را که بعضى از آقایان اشاره کردند ما اصرار نداریم که حتماً بیاید براى دهمین و صدمین و هزارمین بار در مجلس دیده بشود. آن‏ها چیزهاى تکرارى است اما مسائل جدید هم به هر حال هست. همین طور که گفتند دستگاه‏هاى ادارى وزارتى هم روز به روز به خاطر کسب همان آزادى‏هایى که در کیفیت شرکتى بودن وجود دارد و البته از لحاظ کارى و اجرایى هم به آن‏ها سرعت و سهولت بیشترى مى‏بخشد، طالب این هستند که شرکت باشند و این اساسنامه‏نویسى و پشت سر هم یکى‏یکى پس از دیگرى تأسیس شدن دارد ادامه پیدا مى‏کند مجلس در این قضیه باید تکلیفش را دقیقاً بداند.
ما اولا باید بدانیم که در قوانین اصلى مسائل، ضوابط کلى هست که اگر آن‏ها رعایت مى‏شود در یک چهارچوبى این‏جا آورده بشود؛ بنده به عنوان نمایند مجلس فکر مى‏کنم اشکالى ندارد کارهاى تکرارى را ما کلا از مجلس بگیریم اما یک ضابطه‏اى آورده بشود که ما در آن‏جا این‏ها را ممنوع کنیم که از یک چهارچوب مشخصى که در کشور وجود دارد، قانون محاسبات عمومى، قانون تجارت، قوانین ادارى و استخدامى و چند چیز دیگر (که شاید حقوقدان‏ها بدانند) در این قضیه کمک کنند، چند چیز مشخص ما داریم از این‏ها خارج نشوند و اگر موارد خروج از این‏ها را دارند بدون این‏که لازم باشد خود اساسنامه را که گاهى ده صفحه، 15 صفحه یا بیشتر یا کمتر هست بیاورند، همان مورد خاص را بیاورند به عنوان یک ماده واحده اجازه‏اش را از مجلس بگیرند اگر چنین چیزى باشد ما مسأله‏اى نداریم. ولى در اساسنامه‏هایى تاکنون ما خودمان خیلى تصویب کرده‏ایم مسائل استثنایى زیاد دیده شده: کیفیت انتقال اموال از یکى شرکت جدید به شرکت دیگر که در این‏ها خیلى مشکلات پیش مى‏آورد مسائل مالى فراوانى هست معافیت‏هاى مالیاتى و حل مشکلات قانونى خودشان را همواره با گنجاندن دو کلمه در یک اساسنامه که گاهى ما بعد از ساعت‏ها فهمیدیم این کلمه چه تأثیرى مى‏توانسته داشته باشد،
Majlis:2 Volume:2 Sessions:15-28 Page:1123
این‏ها مى‏گنجانند اگر این مسأله حل بشود طبیعتاً مجلس بدش نمى‏آید که یک کار سنگین، وقت‏گیر، بى‏اثرى از دوشش برداشته بشود ولى در غیر این صورت من مخالف هستم.
اسدالله بیات- من تذکرى دارم.
میر حسین موسوى (مخبر کمیسیون)- من باید نظر کمیسیون را بگویم.
نایب رئیس (هاشمى)- آقاى بیات بفرمایید.
اسدالله بیات- این جمله را من مخصوصاً براى برادران شوراى نگهبان عرض مى‏کنم ذیل اصل یقیناً با دو سه تا اصل دیگر قانون اساسى مخالف است؛ براى این‏که اگر قانون بشود در قانون اساسى پیش‏بینى شده که مصوبات برود به شوراى نگهبان خلاف شرع بودن و خلاف قانون اساسى بودنش را تمیز بدهد تشخیص بدهد اگر بنا بشود اساسنامه قانون بشود و برود به هیأت دولت و به شوراى نگهبان هم نرود قابل تضمین نیستغ از این جهت هم ذیل یقیناً نمى‏شود این‏جا تصویب بشود؛ یعنى این باید الزام بکند که هیأت دولت بفرستد به شوراى نگهبان ...
نایب رئیس (هاشمى)- خوب حالا این که مخالفت جدیدى بود تذکر نبود آقاى موسوى این را هم جواب بدهند.
میر حسین موسوى (مخبر کمیسیون)- بسم الله الرحمن الرحیم- من چند تا نکته مى‏گویم ان شاء الله هم برادرانى که موافق بودند و هم برادرانى که مخالف توجه بکنند.
ببینید ما یک قصدى داریم در کشور و آن این است که کشور خودمان را که این همه دشمن دارد، مشکل دارد، مسائل اجرایى گوناگون دارد، خوب اداره بکنیم و مشکلاتش را حل بکنیم و سریع پیش برویم؛ دلیل اصلى این چیزى که حضرت امام فرمودند در قانون اساسى تجدیدنظر بشود و این موارد دیده بشود براى همین قضیه بود؛ تمرکز در قو اجراییه هم درست به همین دلیل گفته شد که خوب معلوم بود که در قو اجرایى ما مشکلاتى داریم؛ همه هم این استدلال را قبول دارید که ابتداى تدوین قانون اساسى و اول انقلاب ما تجربه‏اى در زمینه‏هاى اجرایى نداشیتم و اولا چیزهایى را تدوین کردیم که دچار دشوارى شدیم این جا اصلا نباید اینجورى فکر بشود که یک مقدار اختیارات هست ما حالا مى‏خواهیم بین دولت و مجلس قیمت بکنیم باید ببینیم که کار را چگونه انجام بدهیم کم‏خطر هست و بهترین سود را براى کشور دارد.
ما گفتیم که مى‏خواهیم اصل تمرکز را در قو اجراییه اجرا بکنیم ترسیدیم که دیکتاتورى پیش بیاید خوب چه کار کردیم؟ رئیس‏جمهور را چند جا به جاى یک‏جا مسؤول در مقابل مجلس کردیم؛ حق استیضاح به مجلس دادیم و خیلى محکم کردیم قوانین خودمان را که دولت خلاف نکند و اگر خلاف کرد مجلس، رهبرى به هر ترتیبى شده برخورد بکند. در ماوراى این اگر ما به مواردى بربخوریم که دادن آن اختیارات به دولت یا رئیس‏جمهور با یک شرایطى کار کشور را سریع‏تر پیش مى‏برد مشکلات ما را راحت‏تر مى‏تواند حل بکند ما باید این کار را بکنیم. من به بعضى از دوستان مى‏گفتم ما در یک مسابقه واقعاً عظیمى در دنیا درگیر هستیم اگر دستگاه اجرایى ما نتواند با جرأت و سرعت و قوت در این مسابقه شرکت بکند خوب عقب مى‏مانیم حالا هر چقدر زور هم بزنیم، هر چقدر اعتقادات خیلى‏خوب هم داشته باشیم.
Majlis:2 Volume:2 Sessions:15-28 Page:1124
همان طور که آقاى نورى اشاره کردند ما حدود هزار شرکت و مؤسسه داریم؛ شما تصور بکنید که گاهى در بعضى از این شرکت‏ها با اصلاح یک بند تحرک یک دستگاه ده مرتبه بالاتر مى‏رود ولى به خاطر کثرت، فراوانى، مشکلاتى که الان اشاره خواهم کرد دولت میل ندارد این‏ها را بیاورد مجلس یا بیاورد هم آن قدر مشکلات براى دولت ایجاد مى‏کند که دولت از آن واقعاً صرفنظر مى‏کند و همان طور که دیده شده روند آوردن اساسنامه‏ها به مجلس روز به روز از طرف دولت در حال کاهش است به خاطر مشکلات براى همین ما قبول داریم که اصل قانونگذارى را از مجلس حذف نکنیم اگر واقعاً این مسأله را دارد نشان مى‏دهد این مسأله را حل بکنیم. یعنى آن چیزى که جناب آقاى مؤمن فرمودند حرف حقى استغ بعضى برادران دیگر هم اشاره کردند آن را حلش بکنیم؛ ولى در عین حال در نظر داشته باشیم که حدود چهارصد میلیارد تومان بودجه دولت است حدود 500 میلیارد تومان بودجه شرکت‏ها و مؤسسات و سازمان‏هاست. این سازمان‏ها الان راکدند یعنى آن چیزى که اعتراض مى‏شود که دولت بیاید تحرک ایجاد بکند، کار ایجاد بکند خوب وقتى که دولت نتواند حتى یک جمله را زیرو رو بکند یا روشى را ما اتخاذ کرده‏ایم که عملا خود مجلس هم نتواند سریعاً به این مسأله رسیدگى بکند، چه انتظارى مى‏توانیم داشته باشیم که یک تحولى را در کشور به وجود بیاوریم؟
من یک مثالى براى برادرها بیاورم که ببینید واقعاً دامن فاجعه کجاست: اگر یادتان باشد ما در سال 61 مشکل دادن دموراژ ( (egarrumed وسیعى بابت کشتى‏هاى خارجى در بنادر را داشتیم و کامیون هم که بار آن‏ها را به داخل بیاورند کم داشتیم و یک ناهماهنگى بین سازمان بنادر و شرکت کشتیرانى وجود داشت، آن موقع وزیر بازرگانى آقاى عسکر اولادى و وزیر راه و ترابرى آقاى نژاد حسینیان بودند. این دو تا وزیر تفاهم کردند که ما شرکت کشتیرانى و سازمان بنادر را یک جور به هم ارتباط بدهیم که کار کشور راحت‏تر بچرخد بعد عملا دیدیم که از نظر قانونى مشکل داریم بعد فکر کردیم ببریم مجلس، گفتیم ببریم مجلس در این موقعیت همین بس که آیا این مدیریت عوض مى‏شود کدامیک از این‏ها منحل مى‏شود و این تغییرات چه مشکلاتى ایجاد مى‏کند واقعاً وحشت کردیم قضیه را ببریم مجلس، از همان موقع این فکر در دولت مطرح است ما هنوز جرأت نکرده‏ایم که این مسأله را ببریم در مجلس طرح بکنیم بنده دهها نمونه نظیر این‏را مى‏توانم این‏جا مطرح کنم براى ایجاد تحرک ولى یک چنین ترسى در دولت وجود دارد که واقعاً قدم از قدم نمى‏تواند بردارد خوب این چه مشکلى ایجاد مى‏کند؟ آیا دولت ما خداى نکرده خائن است؟! دولت که زیر نظارت مجلس است. آیا کمیسیون‏هاى مجلس خداى نکرده سود شخصى در این شرکت‏ها و سازمان‏ها دارند؟ ما که چنین اعتقادى نداریم ما مى‏گوییم کار تخصصى‏تر بشود یعنى برود در کمیسیون برنامه و بودجه تمام شرکت‏هایى که مربوط به برنامه و بودجه و نظایر این‏هاست آن‏جا بررسى بشود اگر بازرگانى است در کمیسیون بازرگانى، اگر فنى است برود آن‏جا در قسمت صنایع آن‏ها نظر خودشان را مى‏دهند مجلس نظارت عالى خودش را دارد، رهبرى دارد ولى در عین حال در نظر داشته باشیم که بحث ما همان طور که آقاى نورى گفتند من هم قبول دارم راجع به ایجاد تحرک در 50 یا 60 درصد دستگاه‏هاست.
طرح اساسنامه‏ها در مجلس به صورت عموم هم یک اشکالات دیگر دارد غیر از فراوانى و
Majlis:2 Volume:2 Sessions:15-28 Page:1125
بحث‏هایى که جناب آقاى هاشمى از دید مجلس اشاره فرمودند از دید دولت چند ضرر دیگر هم دارد شما فکر کنید فرضاً ما اساسنامه یک شرکت بزرگ، یک مؤسس بزرگ را مى‏آوریم مجلس به محض این‏که این اساسنامه را مى‏آوریم این مسأله مطرح مى‏شود که این سازمان، این مؤسسه دارد دگرگون مى‏شود خوب آنى که مجلس به ما جواب نمى‏دهد یعنى ما مى‏خواهیم بگوییم کمیسیون‏ها برود یعنى سریع به ما جواب بدهند و پنهان هم باشد یکى هم قضیه محرمانه باشد بلافاصله شایع مى‏شود که ممکن است مدیرش عوض بشود سازمانش به هم بخورد، منحل بشود، چه بشود یک عده منتظر مى‏شوند، فرصت‏طلب‏ها حالا ببینیم چه مى‏شود، قانون تازه چه درمى‏آید اصلا خود سازمان‏ها دچار رکود مى‏شوند؛ یعنى عملا خود این هم ضرر مى‏کند بعداً هم که مى‏آید به صحن مجلس خوب پشت تریبون عمومى شروع مى‏کنند به نقد کردن یکى به مدیر کل حمله مى‏کند، یکى به هیأت مدیره حمله مى‏کند، یکى ترازهاى قدیمى شرکت را بیرون مى‏کشد، اصلا دولت واقعاً پشیمان مى‏شود که چرا یک چیزى را برده مجلس با این همه ضررى که در این‏جا مى‏بینیم.
یا یک نمونه دیگر من خدمت برادرها بگویم ببینید که دولت با چه چیزهاى ابتدایى روبرو است و نمى‏تواند حل بکند؛ سازمان صنایع دفاع داریم خوب آوردیم سازمانش را در مجلس تصویب کردیم، یک سازمان معتبرى هم هست بعد از این‏که این اساسنامه تصویب شد یک مجمعى هم داشت بعد از آن قانون وزارت سپاه تصویب شد. ما وزیر سپاه پیدا کردیم ما حالا بحث داشتیم که آیا وزیر سپاه را در این مجمع چگونه جا بدهیم بایستى این قضیه را به مجلس مى‏آوردیم بعد مى‏ترسیدیم که بحث سپاه و ارتش به میان کشیده شود و این‏که آیا این باید باشد این دخالت در این کار بکند، در آن نکند اصلا نیاوردیم این قضیه را در این مطلب به یک نوعى با برادرها تفاهم کردیم همان‏جور وزیر سپاه برود در مجمع عمومى این سازمان صنایع بنشیند که یکى کمى خبردار بشود در آن‏جا چه مى‏گذرد.
خوب این ضایعات را ما داریم براى همین به ذهن من مى‏آید که با توجه به فراوانى کار یعنى واقعاً همانطور که آقاى نورى گفتند ما حدود شاید هفتاد هشتاد تا سازمان فقط زیر نظر کشاورزى داشته باشیم صدها سازمان زیرنظر وزارت صنایع داریم دهها سازمان زیر نظر وزارت بازرگانى داریم ممکن است نزدیک هزار تا سازمان و دستگاه و شرکت داشته باشیم خوب دولت که نمى‏تواند براى تغییر و تحول در اساسنامه همه این‏ها مراجعه کند به مجلس ولى ما پیشنهاد مى‏کنیم که واقعاً یک تسهیلاتى در این زمینه باشد.
چیزى که در کمیسیون مطرح شد این بود که این حالتى که کمیسیون‏ها نمى‏توانند ما این سد را از میان برداریم دولت نمى‏تواند مطابق قانون اساسى این را هم از میان بردارد ولى این‏که حتماً مجلس در این زمینه دستش بسته باشد ما در آن‏جا بحث نکردیم اگر قرار باشد که با اضافه کردن یک عبارت که دست مجلس را نبندیم این مسأله رأى بیاورد من فکر مى‏کنم به نفع کشور است که ما این را اضافه بکنیم و یک کمى هم خود کمیسیون از نظرش بیاید پایین‏تر ما این را این‏جا تصویب بکنیم براى این‏که واقعاً دولت برود کار بکند این حق نظارت براى مجلس است یک موقع دست دراز مى‏کند مى‏گوید نه این اساسنامه مال شرکت نفت است و بیشترین ارز کشور را نفت مى‏آورد من مى‏خواهم خودم رسیدگى بکنم به کسى دیگر
Majlis:2 Volume:2 Sessions:15-28 Page:1126
نمى‏خواهم بدهم عیب ندارد این دست قانونگذار باشد ما به این اعتراض نداریم ولى در عین حال هم دست مجلس و هم دست دولت باز باشد که مجلس اولا کارهایش را بتواند به کمیسیون‏ها بدهد و همچنین در یک موارد بى‏اهمیتى احساس مى‏کند جنب شکلى دارد ولى کار مملکت را راه مى‏اندازد مى‏تواند بگوید که دولت بدهد خوب دولت هر موقع چیزى تصویب کرد یقیناً خواهد فرستاد پیش رئیس مجلس اگر رئیس مجلس دید که با قانون محسابات عمومى یا سایر قوانین که جناب آقاى خامنه‏اى اشاره مى‏کردند قضیه تنافى دارد، خوب ردش مى‏کند. یا اگر کمیسیون‏ها چیزى را تصویب کردند به عنوان مصوبه مجلس خواهد آمد شوراى نگهبان، شوراى نگهبان هم اگر دید با قانون اساسى مخالفت دارد با شرع مخالفت دارد او هم خط مى‏کشد رویش و جلویش را مى‏گیرد.
براى همین آن اشکالى که گرفته شد از طرف آقاى خامنه‏اى درست نیست؛ به اعتقاد من راه‏حل دارد؛ من فکر مى‏کنم این اختیار مجلس را به این‏جا اضافه بکنیم و رأى بگیریم آن چیزى که بنده پیشنهاد مى‏کنم فقط یک تکه آخر اضافه کردن هست که وقتى مى‏گوییم که و مجلس مى‏تواند تصویب اساسنامه برخى از سازمان‏ها، شرکت‏ها، مؤسسات دولتى و وابسته به دولت را به دولت واگذار کند اضافه بکنیم و یا خود آن‏ها را تصویب کند این‏جا این اصل این مى‏شود که عموماً اساسنامه‏ها را بدهند به کمیسیون‏ها ولى مجلس اختیار داشته باشد در موارد خاص یا آن‏ها را به دولت بدهد یا بیاید به عنوان این‏که مهم است خودش تصویب بکند ولى قاعده را بر این بگذاریم که به خاطر فراوانى و این مسائلى که گفتند مجلس این‏ها را به کمیسیون‏ها بدهد.
سید حسن طاهرى- در رابطه با شوراى نگهبان بالاخره جواب آقاى بیات داده نشد نسبت به آن‏هایى که مى‏آید دولت آن مصوبات دولت ...
میر حسین موسوى- چیزى که مى‏آید دولت با اختیار مجلس است بعد که مى‏آید آن‏جا این چیزى که دولت تصویب مى‏کند با قوانین مادرى مثل قانون تجارت، قانون محاسبات عمومى و امثال این‏ها هیچ نوع تناقضى نباید داشته باشد، با سایر قوانین که ما داریم براى همین این یک جعل قانون جدید و مادرى که خداى نکرده یک چنین چیزهایى که جناب‏عالى ممکن است در ذهنتان باشد نیست؛ چرا که مجلس از اول روى این مسأله دقت خواهد کرد در ارجاع این نوع مسائل به دولت و مجلس هم تعصب دارد در آن (امامى- باید مجلس دقت کند) بله مجلس هم این تعصب را دارد مجلس چیزهایى که مهم است به هیچوجه دلش نمى‏خواهد بشود یعنى همین برادرهاى نماینده‏اى که چهار پنح نفر هستند این‏جا خوب نشان مى‏دهند که هر جایى که اختیارات مجلس هست، شدید مقاومت مى‏کنند در خود مجلس هم این مقاومت هست ...
عمید- این جورى نیست. حق است ...
میر حسین موسوى- نه، به طور کلى من مى‏گویم چیز بدى نیست؛ صیانت از نفس و صیانت از حیثیت است؛ ما این را به عنوان یک چیز خوب تلقى مى‏کنیم و یک طبیعت خوب است.
منشى (محمد یزدى)- جناب هاشمى من پیشنهاد مى‏کنم که در دو قسمت رأى بگیرید یک قسمتش معلوم است مورد توافق هست قسمت اولش که مجلس به کمیسیون‏ها واگذار کند این را مستقلا رأى بگیرید.
Majlis:2 Volume:2 Sessions:15-28 Page:1127
مؤمن- نه این به صورت کلیات است.
میر حسین موسوى- جناب آقاى یزدى من پیشنهادم این است که این‏ها برود کمیسیون‏ها مگر مواردى که مجلس بگوید نه، من مى‏خواهم خودم رسیدگى بکنم.
منشى (محمد یزدى)- با توجه به اشکال آقاى مؤمن قسمت اول را تقریباً جلسه موافق است یعنى بتواند به کمیسیون‏ها برود.
مؤمن- و به صورت کلى رأى گرفته بشود که بشود به کمیسیون‏ها و دولت گذاشته بشود.
نایب رئیس (هاشمى)- خیلى خوب آقایان توجه بفرمایند حالا از مجموعه بحث‏ها که شد دو، سه تا پیشنهاد هست که آن پیشنهادها محدود مى‏کند این اصل را یکى پیشنهاد نخست‏وزیر است که ما بگوییم از اول مجلس مى‏تواند یعنى از اول مجلس مى‏تواند بدهد به کمیسیون. مى‏تواند خودش چون حالا نمى‏تواند بدهد به کمیسیون.
میر حسین موسوى- یک جزئى تفاوت دارد آقاى هاشمى. ببینید من اصل را رفتن به کمیسیون‏ها مى‏دانم ولى این محدود نمى‏کند اختیار مجلس را که از کمیسیون بگیرد خودش رسیدگى کند.
نایب رئیس (هاشمى)- نه، مجلس مى‏تواند به صحن مجلس بیاورد، مى‏تواند به دولت بدهد یا در اختیار کمیسیون باقى بگذارد، این یک پیشنهاد است براى محدود کردن.
پیشنهاد دیگر را که آقاى خامنه‏اى گفتند آقاى بیات هم در بیرون مى‏گفتند این بود که بگوییم اصلا این اساسنامه‏ها در چهارچوب مقررات دولت انجام بگیرد که دولت نتواند هیچ مطلبى را برخلاف قانون در اساسنامه‏ها بیاورد؛ یعنى اگر از اول یک چنین چیزى باشد آن وقت آقایان هم با آن ذیل موافقند.
سید هادى خامنه‏اى- من یک پیشنهاد دارم.
هاشمى- پیشنهادتان را بفرمایید.
خامنه‏اى- پیشنهاد ما این است که «اساسنامه سازمان‏ها، شرکت‏ها و مؤسسات دولتى و وابسته به دولت توسط دولت تصویب مى‏شود مشروط بر این‏که مخالف قوانین و مقررات عمومى کشور نباشد». حالا اگر خواستید قانون تجارت را هم نام مى‏بریم.
هاشمى رفسنحانى- همه قوانین.
سید هادى خامنه‏اى- بله دیگر، تشخیص این امر طبق اصول 72 و 126 خواهد بود، اصل 72 مال شوراى نگهبان است.
نایب رئیس (هاشمى)- نه دیگر، خودش یعنى باید در چارچوب قوانین باشد.
نورى- مغایر با قوانین است، سر این مى‏خواهید براى سازمان صنایع‏تان قانون بگذرانید.
ى کى از آقایان- آن وقت احاله به کمیسیون‏ها چه مى‏شود؟
میر حسین موسوى- بله، کمیسیون‏ها را مطرح نفرمودند.
منشى (یزدى)- این اشکال هم وارد است که اصل قانونگذارى را داده‏اید به غیر مجلس.
نایب رئیس (هاشمى)- پس حالا مى‏خواهید اول به کلیات اصل رأى بگیریم اگر رأى آورد پیشنهاد آقاى نخست‏وزیر و پیشنهاد آقایان را مطرح مى‏کنیم.
Majlis:2 Volume:2 Sessions:15-28 Page:1128
کروبى- کلیات روى پیشنهاد اثر دارد.
منشى (یزدى)- بله من هم فکر مى‏کنم جناب آقاى موسمى موافق باشند که به این شکل باشد؛ یعنى آن اصل هم حفظ شده باشد که مجلس مى‏تواند اساسنامه سازمان‏ها، شرکت‏ها، مؤسسات وابسته به دولت را براى تصویب به کمیسیون‏هاى ذیربط واگذار نماید.
نایب رئیس (هاشمى)- نه، ایشان این را نمى‏گوید.
منشى (یزدى)- تا این‏جا همه موافقند.
میر حسین موسوى- من این را نمى‏گویم ولى اگر قرار باشد تصویب نشود ما به این هم راضى هستیم.
منشى (یزدى)- درست است، نظر جناب‏عالى این است که به کمسیون‏ها بدهد مگر مواردى، ولى باز اگر این‏جور باشد تقریباً اکثریت رأى مى‏آورد. دو طرف رعایت شده. این را به رأى بگذارید آن وقت قسمت دوم را باز جدا رأى بگیریم که به دولت هم مى‏تواند واگذار بکند یا نه؟ این اولیش رأى مى‏آورد.
سید هادى خامنه‏اى- آقاى هاشمى چه ضابطه‏اى دارد که گاهى بدهند گاهى ندهند؟
نایب رئیس (هاشمى)- حالا هم این‏طورى است، همین حالا هم وقتى که مى‏خواهیم براى اصل 85 هم ارجاع بکنیم بعضى آقایان مخالفت مى‏کنند و مى‏گویند این مهم است، خودمان مى‏خواهیم آن را بررسى کنیم، ارجاع نکنید.
منشى (یزدى)- اگر موافقید این را به رأى بگذارید، حتماً رأى مى‏آورد.
نایب رئیس (هاشمى)- فرقى که دارد این است که مثلا صد ماده را بیاوریم روى یک‏یک آن در دو شور ده دقیقه بحث کنیم بگوییم برود به کمیسیون.
محمد مؤمن- آن وقت بعد باید دست کمیسیون‏ها از هر جهت باز باشد؟
منشى- نه، مجلس «مى‏تواند».
هاشمى رفسنجانى- بله، کمیسیون مى‏شود قانونگذار.
مؤمن- وقتى که ارجاع داده شد، ولو این‏که برخلاف مثلا قانون تجارت، قانون فلان باشد، این منظور است؟ (نورى- بله).
هاشمى رفسنجانى- هر چه باشد دیگر، کمیسیون مى‏تواند.
مؤمن- خوب، این که درست نیست!
نایب رئیس (هاشمى)- مثل اصل هشتاد و پنج است آقاى مؤمن!
منشى (یزدى)- قطعاً همه مصوبات به شوراى نگهبان مى‏آید.
هاشمى- نه من مى‏گویم این دیگر موقت نیست، دائمى است.
منشى (یزدى)- آقاى هاشمى یک نکت دیگر هم اضافه بشود که روى رأى اثر دارد و آن این است که تصور بعضى از آقایان این است که این دیگر به شوراى نگهبان نمى‏آید و حال این‏که اینجور نیست.
Majlis:2 Volume:2 Sessions:15-28 Page:1129
موسوى خوئینى‏ها- یکى‏یکى رأى بگیرد، الان بعضى‏ها نگرانى دارند که نکند آن رأى نیاورد هى دارند یک قیدى اضافه مى‏کنند.
میر حسین موسوى (مخبر کمیسیون)- بله، به شوراى نگهبان مى‏رود.
منشى (یزدى)- این مصوبه مجلس است که کل مصوبات مجلس به شوراى نگهبان برود.
نایب رئیس (هاشمى)- یک شکل تصریح است، ما همین حالا قوانین اصل هشتاد و پنجى را مى‏دهیم به شوراى نگهبان، قانونى نداریم که نفرستیم. خوب، توجه بفرمایید: عبارت اول که تلطیف شده پیشنهاد آقاى نخست‏وزیر است؛ یعنى ایشان اصل را گذاشته بودند بر کمیسیون، مگر این که مجلس نخواهد، فرقى نمى‏کند چون اگر بخواهد مى‏گوید نیاید دیگر.
موسوى خوئینى‏ها- اول پیشنهاد کمیسیون را به رأى بگذارید.
منشى (یزدى)- پیشنهاد آقاى نخست‏وزیر این است: مجلس مى‏تواند اساسنامه سازمان‏ها، شرکت‏ها و مؤسسات دولتى و وابسته به دولت را براى تصویب به کمیسیون‏هاى ذیربط واگذار نماید.
موسوى خوئینى‏ها- اگر این پیشنهاد است یک جمله ذیل آن بنویسید که به کمیسیون اصل 85 ارجاع شود.
هاشمى- نه آن آزمایشى است. آقایانى که با عبارت قرائت شده موافق هستند، رأى بدهند (اکثر رأى دادند) تصویب شد. قسمت دومش را بخوانید.
 (به شرح زیر خوانده شد)
 «تصویب اساسنامه برخى از سازمان‏ها، شرکت‏ها و مؤسسات دولتى و وابسته به دولت را به دولت واگذار نماید».
عمید- با مراعات اصل 91.
هاشمى- بله، درست است؛ حالا به این قسمت هم رأى مى‏گریم اگر تصویب شد به قسمت اول اضافه مى‏شود.
اصل نود و یکم هم این است: به منظور پاسدارى از احکام اسلام و قانون اساسى از نظر عدم مغایرت مصوبات مجلس شوراى ملى با آن‏ها، شورایى به نام شوراى نگهبان با ترکیب ..
ى کى از آقایان- وقتى که اساسنامه‏ها در هیأت دولت تصویب شود دیگر به شوراى نگهبان فرستاده نمى‏شود.
نایب رئیس (هاشمى)- همین مصوبه مجلس که گفته برود به دولت، این مى‏رود به شوراى نگهبان.
منشى (یزدى)- مصوبات دولت را نمى‏شود بگوییم برود شوراى نگهبان، این قسمت دوم رأى نمى‏آورد.
هاشمى رفسنجانى- آقایان ببینید، الان در همین فرض هم دو سه تا پیشنهاد وجود دارد یک پیشنهاد آقایان این است که مجلس وقتى که مى‏خواهد به دولت ارجاع کند شرط کند که از دولت هم بیاید شوراى نگهبان.
سید هادى خامنه‏اى- آقاى هاشمى قید کنید طبق اصل 96 دیگر.
Majlis:2 Volume:2 Sessions:15-28 Page:1130
نایب رئیس (هاشمى رفسنجانى)- همین کار را مى‏کنیم. ما هم مى‏خواهیم همین را بگوییم یعنى مضمونش همین است، منتها ما صریح گفتیم که معلوم بشود مطلب چیست یعنى پیشنهاد این است که مجلس مى‏تواند تصویب بعضى از اساسنامه‏ها را به دولت محول کند به این شرط که براى اظهارنظر به شوراى نگهبان برگردد حالا هر اصلى در قانون اساسى متکفل این هست.
هاشمیان- باید پیشنهاد بدهند این‏جا و این را تصویب کنند.
نایب رئیس (هاشمى)- نه این پیشنهاد این‏جا هست، این یک قید اضافى است این شرط که برخلاف قانون اساسى نباشد، شوراى نگهبان چه کار مى‏تواند بکند؟ برخلاف قانون اساسى نباشد، برخلاف شرع نباشد.
هاشمیان- قضیه‏اى را شما مى‏خواهید تصویب کنید که مصوب شرکت‏هاى دولتى را بیاورید شوراى نگهبان.
منشى (یزدى)- کار درستى هم نیست.
نایب رئیس (هاشمى رفسنجانى)- خوب اگر نیست، مخالفت است، این‏که اشکال چیزى ندارد.
خوئینى‏ها- جناب آقاى هاشمى، همین الان که مجلس این کار را مى‏کند مى‏رود شوراى نگهبان، چرا آقایان نگرانند که اگر دولت تصویب کند؟
نایب رئیس (هاشمى رفسنجانى)- بله همین حالا هم مى‏رود شوراى نگهبان.
هاشمیان- این اصل- جدید است من عرضم این است که 5 نفر باید امضاء کنند.
نایب رئیس (هاشمى)- جدید آن قدر نیست.
جنتى- چون که اصلا بناست قوانینى که تصویب مى‏شود به شوراى نگهبان بیاید. علت این‏که تا حالا مصوبات، هیأت دولت گفته نمى‏شده، براى این است که تصویب قانون نبوده. حالا که مى‏خواهد قانون تصویب بکند، این به عنوان این‏که قانون و مصوبه قانونى است، مى‏گویند که استثنائاً این بیاید ...
نایب رئیس (هاشمى رفسنجانى)- خوب ما هم داریم همین را مى‏گوییم، مى‏گوییم پیشنهاد جدیدى نیست. یعنى همینى که این‏جا هست، چون قانون است، شوراى نگهبان ببیند.
جنتى- تصریح بشود، این قضیه.
نایب رئیس (هاشمى رفسنجانى)- خیلى خوب آقایان، این عبارت ذیل را هم بخوانید رأى بگیریم.
عمید زنجانى- جناب آقاى هاشمى- این جمله اضافه بشود «با تأیید شوراى نگهبان»
خوئینى‏ها- این تأیید معنایش این است که در ارجاع تأیید کند.
نایب رئیس (هاشمى رفسنجانى)- آن که رأى مى‏گریم این است که مصوب دولت برگردد به شوراى نگهبان که شوراى نگهبان اگر مخالف دید رد کند. حالا این را رأى مى‏گریم عبارتش را تنظیم مى‏کنیم.
محمد مؤمن- یعنى ولو قوانین دیگر را به هم بزند؟ نه واقعاً مقصودتان این است؟ یعنى دولت در این اساسنامه یک جورى تنظیم بکند که برخلاف قانون ...
Majlis:2 Volume:2 Sessions:15-28 Page:1131
نایب رئیس (هاشمى رفسنجانى)- نه آن که برخلاف مقررات دولت مصوبه نمى‏تواند داشته باشد. آن جاى خودش محفوظ است.
محمد مؤمن- این‏جا وقتى اجازه مى‏دهید شما، ...
هاشمى- نه این‏جا هم اجازه نمى‏دهیم.
مؤمن- اطلاق دارد آقا.
هاشمى- نه خیر، آن‏جا دولت هرجا که مخالف مقررات وضع بکند نقض مى‏شود.
مؤمن- آخر جناب آقاى هاشمى ببینید، نقض آیین‏نامه است، اجازه بفرمایید، این‏جا الان قانون اساسى دارد اجازه مى‏دهد به دولت که اساسنامه را هر جور خواست تصویب کند ...
میر حسین موسوى (مخبر کمیسیون)- حاج آقا مؤمن من یک جمله بگویم که مشکل حاج آقا هم حل مى‏شود، اساسنامه سازمان‏ها، شرکت‏ها، مؤسسات دولتى و وابسته به دولت، توسط دولت تصویب مى‏شود، البته بعد از ارجاع مجلس، مشروط بر این‏که مخالف قوانین و مقررات عمومى کشور نباشد، تشخیص این امر طبق اصل 126 خواهد بود. اصل 126 همان موردى است که تطبیق مى‏کند آن سازمانى که زیر نظر رئیس مجلس هست با قوانین دیگر. اگر مخالفت با آن‏ها داشت برگردد، ما قبول داریم.
عمید- موازین شرعى هم هست.
نایب رئیس (هاشمى رفسنجانى)- حالا مى‏نویسیم شامل است. این‏جا مى‏نویسیم.
سید هادى خامنه‏اى- شوراى نگهبانش را هم بنویسید.
نایب رئیس (هاشمى رفسنجانى)- آقاى موسوى دو تا قید بود یکى این‏که مخالف مقررات عمومى کشور نباشد، یکى هم مخالف موازین شرع نباشد، پس بنابراین با دو قید، یکى این‏که مخالف مقررات قانونى نباشد یکى هم مخالف شرع و قانون اساسى نباشد.
عمید زنجانى- 3 تا قید مى‏شود: مقررات عمومى کشور و قانون اساسى و موازین شرعى.
هاشمى- مرجع دو تاى آن شوراى تگهبان است مرجع یکى‏اش هم طبق همان اصلى که ... آقایانى که با این مضمون موافقتند رأى بدهند (اکثر رأى دادند) تصویب شد. حالا عبارت این را به گونه‏اى تنظیم کنید.
خیلى خوب از این اصل گذشتیم و ما وضع بدى داریم آقایان، معلوم شد اصول جدید ما خیلى وقت‏بگیر است و وقتمان هم بسیار محدود است، باید حسابى صرفه‏جویى کنیم. حالا اگر دیدیم نیاز داریم جلساتمان را باید صبح و عصر کنیم. اصل بعد را بخوانید. (به شرح زیر خوانده شد)
 «اصل جدید- رئیس‏جمهور مى‏تواند در موارد خاص و برحسب ضرورت با تصویب هیأت وزیران، نماینده یا نمایندگان ویژه با اختیارات مشخصى تعیین نماید. در این موارد تصمیمات نماینده یا نمایندگان مذکور در حکم تصمیمات رئیس‏جمهور و هیأت وزیران خواهد بود».
میر حسین موسوى (مخبر کمیسیون)- من این را توضیح بدهم خدمت برادران، ببینید ما در سال‏هاى گذشته مشکلاتى داشیتم که بعضاً خود آقایان با آن‏ها مواجه بودند و دنبال راه‏
Majlis:2 Volume:2 Sessions:15-28 Page:1132
حل مى‏گشتند و ما نمى‏توانستیم راه حل پیدا کنیم. یکى از آن موارد، فرضاً ما یک مدتى دنبال این قضیه بودیم که در رابطه با مسائل امنیتى در کردستان و آذربایجان غربى یک نوع هماهنگى ایجاد بکنیم و برخورد قوى در آن‏جا صورت بگیرد براى حل مشکلات. مى‏دیدم که استاندارها در آن‏جا ضعیف هستند و نمى‏توانند مشکلات آن‏جا را حل بکنند از طرف دیگر قدرت این‏که هر استاندارى بتواند چهار، پنج تا سازمان مهم را که بعضاً ...
نورى- این چیزى که الان تصویب شد، بدون اجازه مجلس شد.
سید على خامنه‏اى- نه آن ضمیمه است ضمیمه به مصوبه قبلى.
نجفقلى حبیبى- حالا فقط این آخرش را باید درست کنید، با تأیید شوراى نگهبان یا با رعایت اصل 126 ...
مهندس موسوى- بله این را گاهى هم استاندارهایى که بودند، فرضا مسأل خاصى پیش مى‏آمد، این‏ها براى این‏که سازمان‏هاى مختلف را جمع بکنند و حکم بکنند و هماهنگى ایجاد بکنند، قدرت این کار را نداشتند و براى همین یک قرارگاه‏هاى متعددى معمولا تشکیل مى‏شد گاهى هم این اواخر فکر مى‏شد البته بعداً که خوب این مشکلات آن‏جا به مقدار زیادى حل شد بحث بود که آن‏جا والى گذاشته بشود از حضرت امام اجازه گرفته بشود و یک حکم خاصل داده بشود که یک فردى در آن‏جا با قدرت عمل بکند. این یکى از موارد بسیار متعددى است که ما گاهى مشکلى داریم با کشورهاى خارجى، ظاهراً آن‏ها از این حق بهره‏مندند؛ یعنى یک نظام یک فردى را به عنوان نماینده تام‏الاختیار خودش معرفى مى‏کند براى حل فلان مسأل اقتصادى و مى‏گوید امضاى او، امضاى نظام هست و تعهد او تعهد نظام، ما عملا فردى که بتواند برود، بنشیند، بحث بکند، گفت و گو کند این مسأله را امضاء کند نداریم.
گاهى مسأله جنب اقتصادى دارد؛ در یک دوره‏اى و هنوز هم این بحث مطرح است در خوزستان به خاطر آب فراروان و زمین فراوان و امکانات وسیعى که هست، هم ائم محترم جماعات و جمعه و هم به اصطلاح نماینده‏هاى دولت آن‏جا و همچنین نماینده‏هاى مجلس، بحثشان این بود که یک نماینده‏اى از طرف نخست‏وزیر آن‏جا وجود داشته باشد که تمام دستگاه‏ها را براى بسیج همه نیروها جهت استفاده از این آب و خاک استفاده کند. چرا که در سطح ملى این استفاده مى‏توانست یک تحول فراوانى ایجاد بکند. بعضاً گفته مى‏شود یک میلیون هکتار آن‏جا زمین الان همینجور با خاک بسیار خوب افتاده و آب بسیار خوب داریم ولى نمى‏توانیم الان استفاده کنیم، همین الان که ما صحبت مى‏کنیم براى به کار گرفتن نیروهاى بسیجى که مى‏خواستیم کار ایجاد بکنیم برایشان در غرب کشور و در خوزستان احتیاج به یک مقدار اختیارات فراوان هست. یا مسأله بازسازى، الان بازسازى یک کار وسیعى هست و عملا استاندار در رابطه با همین وظایفى که دارد، قدرت کافى را براى برخورد با مسائل عمده ندارد در حالى که دشمن ما نیرویش را جمع مى‏کند، البته آن‏ها دیکتاتورى هستند و ما نمى‏خواهیم به هیچ وجه آن جورى عمل بکنیم ولى به هر حال کارهایى را مى‏کند و نیروهایى را در سطح کشور بسیج مى‏کند و یک بازسازى را در مناطق خودش به عمل مى‏آورد.
ما فکر مى‏کنیم دولت این اختیار را داشته باشد که گاهى در حدود اختیارات خودش نه فراتر از آن به بخشى از اختیارات خودش که مشخص مى‏شود، تعیین مى‏شود، حدودش در
Majlis:2 Volume:2 Sessions:15-28 Page:1133
دولت تصویب مى‏شود، به افرادى یا فردى یک اختیاراتى بدهد که این‏ها بروند کار بکنند و مسائل را حل بکنند. طبیعى است که این نمایندگى یک نمایندگى دائم نخواهد بود. دادن اختیارات یک اختیارات دائم نخواهد بود، من فکر مى‏کنم در خود اصل هم خوابیده این مسأله که طبیعتاً دولت مسؤولیت دادن این اختیارات را هم مى‏پذیرد یعنى به این معناست که او هم تصمیماتش، برخوردهایش، در رابطه به همان سؤالى که از رئیس‏جمهور یا از دولت مى‏تواند بشود، مى‏تواند به اصطلاح ملحوظ بشود و به این ترتیب دیده بشود، در هر حال براى راه افتادن کارهاى کشور که ما به شدت نیاز داشتیم این را مطرح کردیم در کمیسیون و کمیسیون با نظر موافق این را بررسى کردند و تأیید کردند، اگر شوراى بازنگرى این را تأیید بکند، دست دولت در این نوع امور بسیار باز خواهد شد.
نایب رئیس (هاشمى رفسنجانى)- چون بحث جدید است اجازه بگیریم که ببینیم این را بیاوریم روى بحث یا نه؟
آقایانى که موافقند این اصل بیاید در بحث شورا رأى بدهند. موافقان را بشمارید (سیزده نفر رأى موافق دادند) این‏جا چهارده تا رأى نمى‏خواهد، تصویب شد (این براى ورود در بحث است) حالا مخالف صحبت کند.
منشى (یزدى)- آقاى بیات بفرمایید.
اسدالله بیات- بسم الله الرحمن الرحیم. من از دو سه جهت با این اصل مخالفم، یکى این‏که برادران ما در طول این 8- 9 سال کار ارجایى هر جلسه مشورتى یا یک مجمع کوچولویى را در کار اجرایى تشکیل دادند، الان این را مى‏خواهند جزو اصول قانون اساسى بکنند. اگر بنا بشود این مسأله بشود من معتقدم پس اگر مسأله این طورى است، شما بیایید مثلا بگویید که نه ممکن است ما یک وقتى به ستاد پشتیبانى جنگ هم احتیاج داشته باشیم. پس یک اصلى در رابطه با ستاد پشتیبانى جنگ پیش‏بینى بکنیم. یا مثلا اصلى را در ارتباط با مسأله شوراى اقتصاد ببینید مسائلى که وجود دارد، این در قوانین عادى قابل حل است، آن‏جا باید مطرح بشود و ما بیاوریم هر کدام از این‏ها را در قانون اساسى مطرح بکنیم به نظر من این شبیه قانون عادى نوشتن است نه قانون اساسى مطرح کردن، این یک نکته.
نکت دوم عبارت از این است که ما در همان کمیسیون یکم یک بحثى را مطرح کردیم با این‏که در جاى خودش البته ما آن مسأله آیین‏نامه و این‏هایش را هم مطرح خواهیم کرد و در آن‏جا ما بحث خواهیم کرد که یک چیزى جایش خالى بود و ما پیش‏بینى کردیم و آن مسأله شوراى امنیت ملى.
شوراى امنیت ملى از اعضایى تشکیل مى‏شود، اگر این شوراها در رابطه با کارهاى مهم اقتصادى، سیاسى، فرهنگى، امنیتى، نظامى است، این در همان جا پیش‏بینى شده و چیز بسیار خوبى هم هست. اعضایش پیش‏بنى شده، ضوابطش پیش‏بینى شده و ان شاء الله وقتى که مطرح شد به نظر من، آن مسأله جایش همان جاست و نیازى هم به این‏جا نیست ....
بنابراین، این مسأله اگر جزو مسائل مهم کشور و مسائل مهم نظام باشد در آن‏جا مطرح است جایش این‏جا نیست. اگر بر مى‏گردد به مسائل جزئى و ریزى که واقعاً ما هم قبول داریم ممکن است یک سرى کارهاى جزئى بشود، این کارهاى جزئى را باید با تصویب هیأت‏
Majlis:2 Volume:2 Sessions:15-28 Page:1134
وزیران نماینده انجام بدهد یا فرض کنید که یک نماینده ویژه‏اى مشخص بکند برود به آن‏جا رسیدگى بکند این‏ها را ما بیاییم در قانون اساسى مطرح بکنیم و به این شکل هم در بیاوریم به نظر من مناسب نیست مخصوصاً با این عبارت بگوییم (یا نمایندگان ویژه با اختیارات مشخص» این برمى‏گردد به قانون عادى نه به قانون اساسى. اگر رئیس‏جمهور رئیس هیأت دولت است، رئیس وزراست و دقیقاً مسؤولیت کارهاى اجرایى را دارد طبیعى است که التزام به شى‏ء التزام به لوازمش هم هست. یک سرى کارها، لوازم، آثار و تبعاتى دنبال خودش دارد اما ما بیاوریم در این‏جا این مسأله را مطرح بکنیم، بنده شأن شوراى بازنگرى و به عنوان یک اصل جدید در قانون اساسى این طور نمى‏بینم و لذا شما به عبارات و این‏ها هم ملاحظه بفرمایید. این عبارات تقریباً تناسب دارد با یک وضعیت قانون عادى، این‏جا نباید این مطرح بشود.
ابوالقاسم خزعلى- با دلیل توجیهى که جناب آقاى موسوى نخست‏وزیر ارائه کردند، مناسب بود که اصلا ما بگوییم از مقام رهبرى این کار را انجام بدهند ولى چون میل نداریم مقام رهبرى را در امور اجرایى بیاوریم، بعد از آن دیگر بهترین مقام رئیس‏جمهور است چرا؟ چون ایشان گفتند ما در بحران‏هایى گیر مى‏کردیم اگر راه قانون فرعى براى این باز بود، بحران نبود از قانون‏هاى فرعى استفاده مى‏کردند. معلوم مى‏شود در شدتى بودند که یک اصل قوى باید پشتیبانى بکند و در آن موقع حضرت امام استفاده مى کردند. الان هم اگر با آن شدت‏ها روبرو بشویم باید از مقام رهبرى استفاده کنیم ولى چون خیلى مناسب نیست مقام رهبرى را در امور اجرایى بیاوریم، مقام دومى که ریاست جمهورى است مناسب با این است و اشاره کردم براى حل مشکلات است. گمان نمى‏کنم قانون‏هاى عادى جوابگوى مشکلات باشد.
حسین هاشمیان- بخشى از حرف‏هاى من را آقاى بیات زدند، من اضافه مى‏کنم که این اختیاراتى که این‏جا ذکر مى‏شود این اختیارات چه اختیاراتى است؟ آیا اختیاراتى که رئیس جمهور یا وزرا به دیگرى نمى‏توانند بدهند یا مى‏توانند؟
اگر اختیاراتى را که به نماینده نمى‏توانند بدهند، بنابراین، این نشدنى است. اما آن اختیاراتى که مى‏توانند بدهند، یعنى یک نوع شیو اجرایى است که براى یک کار اجرایى، حالا اعم از اقتصادى، سیاسى هر چه انتخاب مى‏کنند اگر این طور باشد، این دیگر نیاز به قانون اساسى ندارد؛ شما شرح وظایفى که براى وزاتخانه‏ها نوشته مى‏شود قانون مى‏نویسند، آن این اختیارات را مشخص مى‏کند، بنابراین مى‏تواند همان‏طور که یک وزیر مى‏تواند (اگر قانون منع نکند) 4 تا معاون داشته باشد، مى‏تواند 5 تا معاون داشته باشد، مى‏تواند 3 تا معاون داشته باشد. شیو اجرایى که براى خودش انتخاب مى‏کند، برخلاف روح قوانین و آیین‏نامه‏ها نباشد، مى‏تواند این را انجام بدهد. بنابراین به نظر من این تحصیل حاصل است. اگر مشکلى پیش بیاید که آقایان نماینده باید بفرستند، اگر اختیاراتى که نمى‏توانند قانوناً به این‏ها بدهند، خوب نمى‏توانند بدهند. اگر آن‏هایى است که مى‏توانند این اختیارات را بدهند حالا یا قانون عادى براى وزراء مشخص کرده که براى‏چه چیزهایى مى‏توانند اختیارات را بدهند، خوب قانون عادى این کار را بکند اگر قانون عادى منع نکرده باشد، طبیعتاً مى‏تواند به‏عنوان انتخاب یک شیو اجرایى، این کار را انجام بدهد یکسرى اختیاراتى که قانون به او اجازه مى‏دهد به او بدهد دیگر. بناب- راین، این را به عن- وان یکى از اص- ول‏
Majlis:2 Volume:2 Sessions:15-28 Page:1135
قان- ون اساسى این‏جا ذکر کردن قان- ون اس- اسى را از است- حکام مى‏اندازد و این اصل یک اصل مستحکمى نمى‏تواند باشد.
امینى- بسم الله الرحمن الرحیم. عرض کنم که با توجه به فرمایش آقاى نخست‏وزیر واقعاً یک، نیازهایى هست در بعضى مواقع و در این صورت آقاى بیات مى‏فرمودند که قانون عادى کافى است، گمان کنم این‏جور نباشد اگر بخواهد نخست‏وزیر، رئیس‏جمهور یا هیأت دولت یا هر وزیرى که نمایند تام‏الاختیارى را انتخاب بکند و بعد هم معلوم است که یک تصمیمات اساسى خواهد گرفت، بعد همین را ممکن است مجلس مورد بازخواست قرار بدهد، این رئیس‏جمهور یا هرچه که چرا این کار را کردى؟ چه حقى داشتى اختیاراتى که ما به تو داده‏ایم این اختیارات را به دیگرى واگذار کردى؟ بنابراین تردید نیست که نیاز هست اگر در این قانون نیاید، قانون عادى نمى‏تواند این مشکل را حل کند و این تفاوت دارد با آن کارهاى اجرایى که البته ممکن است رئیس‏جمهور یا وزراء انجام بدهند و اما این اختیاراتى که بعضى از آقایان فرمودند این کارهایى که به نماینده مى‏دهند آیا در اختیارشان است یا نه؟ خوب بله در اختیارشان است. اما در اختیار نمى‏توانند به دیگرى بدهند، مگر قانون بگوید که این را مى‏توانى به دیگرى بدهى و این را مقایسه کردن با این‏که رئیس‏جمهور مى‏تواند معاونان متعددى داشته باشد، خودتان در قانون الان پیش‏بینى کردید، گفتید که مى‏تواند داشته باشد. معلوم است که اگر پیش‏بینى نمى‏کردید نمى‏توانست به هرحال با توجه به ضرورت‏هایى که گاه گاه اتفاق مى‏افتد حتماً ضرورت دارد و قانون عادى نمى‏تواند این مشکل را حل کند.
محمد مؤمن- بسم الله الرحمن‏الرحیم. عرض مى‏کنم که نسبت به مفاد اصل من مخالف نیستم. سر مخالفتم این است که به‏عنوان یک اصل جدید در قانون اساسى مناسب نیست. به خاطر این‏که ما در این اصل گذشته که الان اساسنامه سازمان‏ها بود، سر این‏که این را تصویب کردیم این بود که قانون اساسى جلو این حق را مى‏گرفت براى این‏که بتواند کمیسیون‏هاى مجلس یا دولت براى همیشه، یک چیزى را که به منزل قانون است تصویب بکند. ولى در این مفاد اصل جدیدى که الان پیشنهاد شده اگر اصول دیگر قانون اساسى طورى است که واقعاً دست رئیس‏جمهور را و وزراء را مى‏بندد یک اطلاقى داشته باشد، صراحتى داشته باشد که جلو این کار را بگیرد، بگوید شما نمى‏توانید نماینده‏اى تعیین بکنید با اختیارات مشخصى که براى خودتان هست که برود فلان جا فلان کار را بدهد؛، اگر چنین چیزى بود، خوب قاعده‏اش این بود که یک اصلى ما به این اصول قانون اساسى اضافه بکنیم و جا هم داشت انصافاً، اضافه بکنیم براى این‏که حل مشکلاتى را که جناب آقاى موسوى فرمودند بشود. ولى بعد از آن که من هرچه فکر کردم در اصول قانون اساسى چیزى نیست که جلوى این کار را بگیرد فوقش این است که نیاز داشته باشد به یک قانون و آن قانون عادى که چنین اختیار را براى وزیر یا رئیس‏جمهور تعیین بکند با هیچ یک از اصول قانون اساسى منافات ندارد. بنابراین نیازى نیست که در قانون اساسى اصلى ما اضافه بکنیم، گرچه با اصل مفادش اگر بنا باشد در مثلا مجلس مطرح باشد من موافق هستم. این خلاصه ...
عبدالله نورى- بسم الله الرحمن الرحیم. ظاهراً مخالفین هم موافقند فقط بحثشان این است که چرا اصل قانون اساسى مى‏خواهد بشود؟ و من فکر مى‏کنم در اصل قانون اساسى حالا آن چیزى‏
Majlis:2 Volume:2 Sessions:15-28 Page:1136
که جناب آقاى مؤمن عنایت دارند و رویش اصرار که حتماً یک چیزهاى بسیار مهم باید بیاید، اولا در این حد رعایت نشده. من باب مثال فرض اعطاى نشان‏هاى دولتى داریم خوب این را در یک قانون عادى بیاورند. حالا مثلا این جزو امهات مسائل سیاسى و اقتصادى کشور بوده. این‏که حالا در این حد بنا نیست رعایت بشود، این یک.
دوم این‏که اصلا ما قانون اساسى را براى چه مى‏نویسیم؟ اگر مى‏نویسیم براى این‏که معضلات و مشکلات را حل کنیم. حالا یک وقت است ما یک قانون اساسى داریم و براساس آن یک‏سرى حدودى هست مى‏گوییم در چهارچوب این هستیم. حالا اگر یک معضلى داریم و این معضل را مى‏شود در این‏جا حلش کنیم، حلش نکنیم تا بعد با ابهام و محدودیت و این‏ها دچار مشکل بشویم که چى؟ از طرف دیگرشبهه‏اى که در این‏جا هست جناب آقاى مؤمن، حداقل در ذهن من این است که وزیرى را که شما معین فرمودید در قانون اساسى که وزیر مسؤول وظایف خاص خویش است، بر اساس همان اصل اگر رئیس‏جمهور و هیأت وزیران آمدند براى یک منطقه‏اى مثل کردستان گفتند ما یک نفر را مى‏خواهیم بفرستیم تام‏الاختیار که مسائل سیاسى، اقتصادى، اجتماعى و امنیتى آن‏جا را هم تحت نظرش باشند، نمى‏تواند این‏کار را بکند براى این‏که وزیر کشور مى‏گوید من مسائل امنیتى را نمى‏خواهم واگذار کنم؛ وزیر کشاورزى مى‏گوید من مسائل کشاورزى را نمى‏خواهم واگذار کنم. قانون اساسى شما محدودش کرده است بنابراین باید همین‏جا پیش‏بینى کنید یعنى در خود قانون اساسى باید راه‏حل بدهید که اگر فردا شورایى آمد تصمیمى را گرفت وزیرى نیاید بگوید نخیر، وظایف خاص من مربوط به خودم هست نمى‏خواهم وظایفم را واگذار به شخص دیگرى بکنم، ممکن است شما حداکثر بفرمایید چون آن وزیر این حرف را مى‏زند عزلشان مى‏کنند، خیلى خوب! ولى مى‏تواند این حرف را بزند یعنى از نظر قانون اساسى که ما نوشتیم مى‏تواند این حرف را بزند.
براى این‏که حداقل ابهامى پیش نیاید، ممکن است شما عنایت بفرمایید این حرفى که تو مى‏زنى یک اشکال است؛ اشکال ندارد، ما همین حد اشکال را مى‏گوییم چه داعى داریم ما قانونى را داریم مى‏نویسیم براى این‏که مشکلات کشور را حل بکند، همیشه هم بحثمان بر سر این نیست که فقط در حد محدود شدن توى چارچوب قانون بحث کنیم؛ بلکه مى‏خواهیم بعضى جاها هم راهگشا باشد واقعاً اگر ما بتوانیم با این موضوع یک راهگشایى براى کشور را ارائه بدهیم که جایش هم به نظر من مخصوصاً با حداقل ابهامى که بوجود مى‏آورد در قانون اساسى است چه اشکالى دارد؟ خوب ما بیاییم این را در همین‏جا حلش کنیم که فردا هم فلان وزیر نتواند بیاید بگوید ... البته پیشنهاد اولى در کمیسیون این بود که رئیس‏جمهور خودش این کار را بکند بعداً بدلیل این‏که همان اختیارات هیأت وزیران هم رعایت شده باشد، همان اصلى که الان بر سرش صحبت شد این هم اضافه شد که با تصویب هیأت وزیران ولى دیگر یک وزیر نتواند بگوید نخیر من در چارچوب چیزى که تصویب کردید نمى‏خواهم اختیاراتم را واگذار کنم. بنابراین به نظر من مى‏رسد که وجودش مسلم مفید است و عدمش حداقل یک سلسله ابهاماتى را به وجود مى‏آورد بنابراین باشد به نفع است.
3- پایان جلسه و تاریخ تشکیل جلس آینده‏
رئیس- جلسه از نصاب ساقط است و نمى‏توانیم رأى بگیریم، مى‏ماند براى فردا.
Majlis:2 Volume:2 Sessions:15-28 Page:1137
بیات- آقاى مشکینى یک فکر اصولى بکنید! نمى‏شود که یک جلسه به این مهمى در یک شرایط این‏جورى و با این وقت کم، هر که دلش خواست بیاید و هر که دلش خواست برود.
نایب رئیس (هاشمى)- فکر اصولى کرده‏ایم، باید با اجازه بروند و با اجازه هم مى‏روند. نبایست اجازه را مى‏دادیم ما فکر مى‏کردیم 40 دقیقه وقت مى‏شود نمى‏رسیم بخوانیم.
رئیس- جلسه ختم مى‏شود. جلس بعد فردا ان شاء الله ساعت چهار بعد از ظهر تشکیل مى‏شود.
 (جلسه ساعت 45/ 19 پایان یافت)
رئیس شوراى بازنگرى قانون اساسى جمهورى اسلامى ایران- على مشکینى‏