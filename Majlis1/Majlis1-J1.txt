                        صورت مشروح مذاكرات قانون اساسى‏جلسه‏31-1، ص: 1
                        جلسه افتتاحيه‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

جلسه در ساعت ده روز بيست و هشتم مرداد ماه 1358 هجرى شمسى‏
برابر با بيست و پنجم رمضان المبارك 1399 هجرى قمرى‏
به رياست آيت الله حاج آقا حسين خادمى (رئيس سنى) تشكيل شد.
فهرست مطالب:
1- انتخاب هيأت رئيسه سنى و استقرار در جايگاه‏
2- اعلام رسميت جلسه و تلاوت آياتى چند از قرآن مجيد
3- اجراى سرود «الم نشرح لك صدرك» توسط گروه سرود حسينيه ارشاد
4- قرائت پيام حضرت آيت الله العظمى امام خمينى رهبر انقلاب اسلامى ايران در مورد قانون اساسى توسط حجت الاسلام هاشمى رفسنجانى‏
5- بيانات آقاى مهندس مهدى بازرگان نخست وزير دولت موقت جمهورى اسلامى ايران‏
6- بيانات آقاى مهندس صباغيان (وزير كشور)
7- پايان جلسه به عنوان تنفس‏
8- تشكيل مجدد جلسه و انجام مراسم تحليف‏
9- بيانات چند تن از نمايندگان پيرامون اعتبارنامه و آيين‏نامه داخلى مجلس‏
10- اعلام پايان جلسه‏
آقاى مهندس بازرگان (نخست وزير) به اتفاق آقايان وزراء، سفراء، خبرنگاران داخلى و خارجى و تماشاچيان در جلسه حضور داشتند.
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 3
1- انتخاب هيأت رئيسه سنى به شرح زير:
آقاى حاج آقا حسين خادمى‏
رئيس‏
آقاى ميرزا محمد على انگجى‏
نايب رئيس‏
آقاى موسى موسوى قهدريجانى‏
دبير
آقاى حسن عضدى‏
منشى‏
آقاى حميد الله ميرمرادزهى‏
منشى‏
 (هيأت رئيسه در جايگاه خود مستقر شدند.)
2- اعلام رسميت جلسه و تلاوت آياتى چند از قرآن مجيد
رئيس- رسميت جلسه اعلام مى‏شود، ابتدا چند آيه از كلام الله مجيد قرائت مى‏شود.
 (به شرح زير قرائت شد)
                        اعوذ بالله من الشيطان الرجيم- بسم الله الرحمن الرحيم‏

                        إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ إِنَّ اللَّهَ نِعِمَّا يَعِظُكُمْ بِهِ إِنَّ اللَّهَ كانَ سَمِيعاً بَصِيراً* يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْ‏ءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الآخِرِ ذلِكَ خَيْرٌ وَ أَحْسَنُ تَأْوِيلًا

                        بسم الله الرحمن الرحيم‏

                        وَ الشَّمْسِ وَ ضُحاها* وَ الْقَمَرِ إِذا تَلاها* وَ النَّهارِ إِذا جَلَّاها* وَ اللَّيْلِ إِذا يَغْشاها* وَ السَّماءِ وَ ما بَناها* وَ الْأَرْضِ وَ ما طَحاها* وَ نَفْسٍ وَ ما سَوَّاها* فَأَلْهَمَها فُجُورَها وَ تَقْواها* قَدْ أَفْلَحَ مَنْ زَكَّاها* وَ قَدْ خابَ مَنْ دَسَّاها* كَذَّبَتْ ثَمُودُ بِطَغْواها* إِذِ انْبَعَثَ أَشْقاها* فَقالَ لَهُمْ رَسُولُ اللَّهِ ناقَةَ اللَّهِ وَ سُقْياها* فَكَذَّبُوهُ فَعَقَرُوها فَدَمْدَمَ عَلَيْهِمْ رَبُّهُمْ بِذَنْبِهِمْ فَسَوَّاها* وَ لا يَخافُ عُقْباها

3- اجراى سرود «الم نشرح لك صدرك» توسط گروه سرود حسينيه ارشاد
رئيس- اكنون توسط عده‏اى از جوانان حسينيه ارشاد سرود «الم نشرح» خوانده مى‏شود:
چراغ جاويدان سوز حقيقت تابد و تابد
كه تا از ريشه بنياد سياهى را براندازد
الم نشرح لك صدرك‏
الم نشرح لك صدرك‏
                        صورت مشروح مذاكرات قانون اساسى‏جلسه‏31-1، ص: 4
         حقيقت مرد توحيدى به نامردان نمى‏سازد             به پاى جان خود ارث شهيدان را نمى‏بازد

الم نشرح لك صدرك‏
الم نشرح لك صدرك‏
         بيا با نغمه روح خدايى             بزن چنگى به زنجير الهى‏
             ميان شرق و غرب آتش خون             اگر همراه خلق بى‏پناهى‏

الم نشرح لك صدرك‏
الم نشرح لك صدرك‏
         بيا در سنگر ارشاد و توحيد و عدالت             به زير تابش خورشيد خونين شهادت‏

الم نشرح لك صدرك‏
الم نشرح لك صدرك‏
         بيا با هم درفش خون‏فشان زندگى را             ستانيم از كف خصم خدا و خلق و امت‏

الم نشرح لك صدرك‏
الم نشرح لك صدرك‏
         بيا با نغمه روح خدايى             بزن چنگى به زنجير الهى‏
             بيا بركن ز بن در وادى عشق             تباهى را تباهى را تباهى‏

                        بسم الله الرحمن الرحيم‏

                        أَ لَمْ نَشْرَحْ لَكَ صَدْرَكَ* وَ وَضَعْنا عَنْكَ وِزْرَكَ* الَّذِي أَنْقَضَ ظَهْرَكَ* وَ رَفَعْنا لَكَ ذِكْرَكَ* فَإِنَّ مَعَ الْعُسْرِ يُسْراً* إِنَّ مَعَ الْعُسْرِ يُسْراً* فَإِذا فَرَغْتَ فَانْصَبْ* وَ إِلى رَبِّكَ فَارْغَبْ.

         چراغ جاويدان سوز حقيقت تابد و تابد             كه تا از ريشه بنياد سياهى را براندازد

الم نشرح لك صدرك‏
الم نشرح لك صدرك‏
         حقيقت مرد توحيدى به نامردان نمى‏سازد             به پاى جان خود ارث شهيدان را نمى‏بازد

الم نشرح لك صدرك‏
الم نشرح لك صدرك‏
         بيا با نغمه روح خدايى             بزن چنگى به زنجير الهى‏
             ميان شرق و غرب آتش و خون             اگر همراه خلق بى‏پناهى‏

الم نشرح لك صدرك‏
الم نشرح لك صدرك‏
         بيا در سنگر ارشاد و توحيد و عدالت             به زير تابش خورشيد خونين شهادت‏

الم نشرح لك صدرك‏
الم نشرح لك صدرك‏
                        صورت مشروح مذاكرات قانون اساسى‏جلسه‏31-1، ص: 5
         بيا با هم درفش خون‏فشان زندگى را             ستانيم از كف خصم خدا و خلق و امت‏

الم نشرح لك صدرك‏
الم نشرح لك صدرك‏
         بيا با نغمه روح خدايى             بزن چنگى به زنجير الهى‏
             بيا بر كن ز بن در وادى عشق             تباهى را تباهى را تباهى‏

4- قرائت پيام حضرت آيت الله العظمى امام خمينى رهبر انقلاب اسلامى ايران در مورد قانون اساسى توسط حجت الاسلام‏هاشمى رفسنجانى‏
رئيس- پيام حضرت آيت الله امام خمينى قرائت مى‏شود. آقاى هاشمى رفسنجانى بفرماييد.
هاشمى رفسنجانى- بسم الله الرحمن الرحيم. اين پيام رهبر انقلاب است همانند همه راهنمايى‏هاى ايشان كه در لحظات حساس تاريخ انقلابمان به ما مى‏فرمودند، در اين لحظه حساس هم راهنمايى‏هايى براى نمايندگان محترم مجلس خبرگان فرموده‏اند كه قرائت مى‏كنم:
                        بسم الله الرحمن الرحيم‏

اكنون با عنايات خداوند متعال و تأييد حضرت ولى الله اعظم، عجل الله فرجه با يمن و بركت مجلس رسيدگى پيش‏نويس قانون اساسى كار خود را شروع مى‏كند. به جا است تذكراتى به ملت شريف و حضرات علماى عظام و ساير وكلاى محترم بدهم:
1- بر هيچ يك از آنان كه از انقلاب اسلامى ايران اطلاع دارند پوشيده نيست كه انگيزه اين انقلاب و رمز پيروزى آن اسلام بوده و ملت ما در سراسر كشور از مركز تا دورافتاده‏ترين شهرها و قراء و قصبات با اهدا خون و فرياد «الله اكبر» جمهورى اسلامى را خواستار شدند و در رفراندوم بى‏سابقه و اعجاب‏آور با اكثريت قريب به اتفاق به «جمهورى اسلامى» رأى دادند و دولت‏هاى اسلامى و غير اسلامى، رژيم و دولت ايران را به عنوان «جمهورى اسلامى» به رسميت شناختند.
2- با توجه به مراتب فوق، قانون اساسى و ساير قوانين در اين جمهورى بايد صد در صد براساس اسلام باشد. و اگر يك ماده هم برخلاف احكام اسلام باشد و تخلف از جمهورى و آراء اكثريت قريب به اتفاق ملت است. بر اين اساس هر رأى يا طرحى كه از طرف يك يا چند نماينده به مجلس داده شود كه مخالف اسلام باشد، مردود و مخالف مسير ملت و جمهورى اسلامى است و اصولًا نمايندگانى كه بر اين اساس انتخاب شده باشند وكالت آنان محدود به حدود جمهورى اسلامى است و اظهار نظر و رسيدگى به پيشنهادهاى مخالف اسلام يا مخالف نظام جمهورى خروج از حدود وكالت آنها است.
3- تشخيص مخالفت و موافقت با احكام اسلام منحصراً در صلاحيت فقهاى عظام است كه الحمدلله گروهى از آنان در مجلس وجود دارند. و چون اين يك امر تخصصى است، دخالت وكلاى محترم ديگر در اين جهاد و تشخيص احكام شرعى از كتاب و سنت دخالت در تخصص ديگران بدون داشتن صلاحيت و تخصص لازم است. البته در ميان نمايندگان افراد فاضل و لايقى‏
                        صورت مشروح مذاكرات قانون اساسى‏جلسه‏31-1، ص: 6
هستند كه در رشته‏هاى حقوقى و ادارى و سياسى تخصص دارند و صاحب نظرند كه از تخصصشان در همين جهات قوانين استفاده مى‏شود و در صورت اختلاف متخصصان، نظر اكثريّت متخصصان معتبر است.
4- من با كمال تأكيد توصيه مى‏كنم كه اگر بعضى از وكلاى مجلس تمايل به مكاتب غرب يا شرق داشته يا تحت تأثير افكار انحرافى باشند، تمايل خودشان را در قانون اساسى جمهورى اسلامى دخالت ندهند و مسير انحرافى خود را از اين قانون جدا كنند، زيرا صلاح و سعادت ملت ما در دورى از چنين مكتب‏هايى است كه در محيط خودشان هم عقب‏زده شده و رو به شكست و زوال است.
از گفته‏ها و نوشته‏هاى بعضى از جناح‏ها به دست مى‏آيد: افرادى كه صلاحيت تشخيص احكام و معارف اسلامى را ندارند، تحت تأثير مكتب‏هاى انحرافى، آيات قرآن كريم و متون احاديث را به ميل خود تفسير كرده و با آن مكتب‏ها تطبيق مى‏نمايند و توجه ندارند كه مدارك فقه اسلامى براساسى مبتنى است كه محتاج به درس و بحث و تحقيق طولانى است و با آن استدلال‏هاى مضحك و سطحى و بدون توجه به ادلّه معارض و بررسى همه جانبه، معارف بلندپايه و عميق اسلامى را نمى‏توان به دست آورد و من انتظار دارم محيط مجلس خبرگان از چنين رويه‏اى به دور باشد.
5- علماى اسلام حاضر در مجلس اگر ماده‏اى از پيش‏نويس قانون اساسى و يا پيشنهادهاى وارده را مخالف با اسلام ديدند، لازم است با صراحت اعلام دارند و از جنجال روزنامه‏ها و نويسندگان غرب‏زده نهراسند كه اينان خود را شكست‏خورده مى‏بينند و از مناقشات و خرده‏گيرى‏ها دست‏بردار نيستند.
6- نمايندگان محترم مجلس خبرگان بايد همه مساعى خويش را به كار برند تا قانون اساسى، جامع مزايا و خصوصيات زير باشد:
الف- حفظ و حمايت حقوق و مصالح تمام قشرهاى ملت، دور از تبعيض‏هاى ناروا.
ب- پيش‏بينى نيازها و منافع نسل‏هاى آينده آن گونه كه مدّنظر شارع مقدس در معارف ابدى اسلام است.
ج- صراحت و روشنى مفاهيم قانون، به نحوى كه امكان تفسير و تأويل غلط در مسير هوس‏هاى ديكتاتورها و خودپرستان تاريخ در آن نباشد.
د- صلاحيت نمونه و راهنما قرار گرفتن، براى نهضت‏هاى اسلامى ديگر كه با الهام از انقلاب اسلامى ايران در صدد ايجاد جامعه اسلامى بر مى‏آيند.
در خاتمه از خداوند متعال توفيق و تأييد همگان را خواستار و اميدوارم به بركت تلاش آقايان قانون اساسى واقعاً اسلامى و مترقّى به تصويب برسد.
والسلام عليكم و رحمة الله و بركاته- روح الله الموسوى الخمينى‏
رئيس- تكبير بگوييد (حضار همه تكبير گفتند)
5- بيانات آقاى مهندس مهدى بازرگان نخست‏وزير دولت موقّت جمهورى اسلامى ايران‏
رئيس- آقاى مهندس بازرگان بفرماييد.
مهدى بازرگان (نخست وزير)- بسم الله الرحمن الرحيم. الحمدلله الذى هدينا لهذا و ما كنا لنهتدى لولا ان هدينا الله.
                        صورت مشروح مذاكرات قانون اساسى‏جلسه‏31-1، ص: 7
به نام خداوند ذوالجلال و بنا به مأموريتي كه رهبر عالى‏قدر انقلاب حضرت امام خمينى در تاريخ 15 بهمن 1357 به دولت موقّت تفويض كرده‏اند، مفتخرم مجلس بررسى قانون اساسى جمهورى اسلامى ايران را افتتاح نمايم و از اين تصادف زمانى همگى خوشحال باشيم كه نام و ننگ كودتاى 28 مرداد 1332 با خاطره شيرين يكى از گام‏هاى پيروزى مبارزات ضدّ استبدادى ملت ايران زدوده مى‏گردد.
به حول و قوه الهى و با فداكارى و همكارى مردم شرافتمند ايران پس از واژگونى نظام استبدادى 2500 ساله، دولت توفيق يافت چهار مرحله از پنج مرحله مأموريت خود را على‏رغم كارشكنى‏هاى مستمر بدانديشان داخل و خارج و مشكلات استثنايى دوران حاضر طى نمايد.
روز جمعه 29 تيرماه 1358 انتخابات سراسرى كشور براى تعيين 73 نفر نمايندگان محترم- به نحوى كه سالم‏تر، بى‏خدشه‏تر و بى‏دخالت‏تر از تمام ادوار بعد از انقلاب مشروطيت بود- انجام يافت و اينك افتخار دارد كه انعقاد مجلس بررسى قانون اساسى جديد را به ملت ايران و به شما نمايندگان و به رهبرى انقلاب تبريك گفته، طرح قانون اساسى را كه در شوراى طرح‏هاى انقلاب تدوين گرديده به تصويب هيأت وزيران و تصحيح و تأييد شوراى انقلاب رسيده است و متضمن 12 فصل و 151 اصل مى‏باشد، تقديم حضورتان نمايد تا مورد بررسى و تصويب نهايى براى ارايه به آراء عمومى قرار دهيد.
علاوه بر طرح قانون اساسى مجموعه نظرات ابراز شده از طرف مردم را كه با مساعى آقايان كارمندان دفتر مجلس سناى سابق جمع‏آورى و تنظيم شده است و آقاى دكتر يدالله سحابى وزير مشاور در طرح‏هاى انقلاب بعداً توضيحات لازم را به عرض خواهند رساند، ضميمه مى‏نمايم.
اينك وظيفه بس خطير و مسؤوليت تاريخى بس عظيم در پيشگاه خلق و خالق به دوش نمايندگان گرامى گذارده شده است. از خداوند كريم آرزوى دقت و سرعت و موفقيتتان را در اين امر مهم دارم.
بار امانتى كه از طرف ملت و بدون تعلّق به صنف خاص به عهده گرفته‏ايد نه تنها شما را در برابر مبارزان و شهيدان گذشته و در برابر نسل حاضر ايران مسؤول كرده است، بلكه جوابگوى نسل‏هاى آينده نيز خواهيد بود. ضمن آن‏كه فراموش نخواهيد فرمود كه با توجّه به استقبال شايان و احساسات فراوان و مشاركت معنوى تمام مردم ستمديده و عدالت‏طلب جهان، مخصوصاً مسلمانان نسبت به انقلاب پيروزمند ايران و علاقه و ميل به تأسى كه طبعاً به جمهورى اسلامى دارند، قانون اساسى ما به تعبيرى قانون اساسى همه مسلمانان و معرف نظام حكومتى اسلام خواهد بود. هم حقّ تاريخ و ملت ايران بايد به نحو احسن در آن ادا شود و هم حق مسلمانان چهار گوشه دنيا در آيين الهى ابراهيم. بنابراين جا دارد به مصداق «ان الدين عند الله الاسلام» و فرمان «تعالوا الى كلمة سواء» انعكاس آينده، جهان شمولى قرآن باشد.
در طرح تقديمى آن‏چه از اصول آزادى، حقّ انتقاد، حاكميت ملى و رأى اكثريت آمده است، نه ارمغان مغرب‏زمين، تقليد و تحميل بيگانگان است و نه ميراث نظام شاهنشاهى مخلوع، بلكه در تعبيرهاى اختيار، امر به معروف، نهى از منكر و دستور مشورت، محتوى اصولى است منطبق با قرآن و منبعث از مشيّت الهى ازلى رحمان.
به نمايندگى دولت موقّت جمهورى اسلامى ايران توفيق همگان را درآن‏چه رضاى خدا و
                        صورت مشروح مذاكرات قانون اساسى‏جلسه‏31-1، ص: 8
خير هموطنان است براى تسريع در تصويب لايحه تقديمى و حسن انجام چنين رسالت تاريخى آرزو مى‏نمايم.
رئيس- تكبير بگوييد. (حضار همه تكبير گفتند).
6- بيانات آقاى مهندس صباغيان (وزير كشور)
رئيس- آقاى وزير كشور بفرماييد.
وزير كشور (مهندس صباغيان)- بسم الله الرحمن الرحيم‏
در سرآغاز كار اين مجلس تاريخى كه پس از بيست و پنج قرن سلطه طاغوت‏هاى نظام شاهنشاهى بر سرنوشت ملت ما و به بركت پيروزى انقلاب اسلامى مردم ايران به رهبرى امام تشكيل مى‏شود، جاى آن دارد كه سپاس و تشكر بيكران خود را به درگاه پروردگار توانا كه ما را از نعمت و موهبت حاكميت به سرنوشت خود بهره‏مند گردانيده است عرضه داريم. من به عنوان يك مسلمان و بنده كوچك خدا كه در اين روزهاى تاريخى و دوران‏ساز توفيق انجام خدماتى كوچك در كابينه دولت موقّت انقلابى را دارم با اغتنام از فرصت و به حكم وظيفه اسلامى و به اعتبار مسؤوليت فعلى خود لازم مى‏دانم نكاتى چند را در محضر اين مجلس محترم يادآورى نمايم. و از اين‏كه سخنانى گزاف مى‏گويم پوزش مى‏طلبم. نخست آن‏كه اين واقعيت را مدّ نظر داشته باشيم كه ده‏ها هزار شهيد به خون خفته انقلاب مقدّس ما و ملتى ستمديده در طول تاريخ شاهنشاهى چشم انتظار به حاصل كار اين مجلس دوخته‏اند و شاهد و ناظر بر جريانات آن مى‏باشند. خواهر وبرادران مسلمان ارجمندى كه بر كرسى نمايندگى اين مجلس قرار گرفته‏اند در مقابل خدا و نسل حاضر و نسل‏هاى آينده اين مملكت مسؤوليتى بس خطير و بزرگ را پذيرا شده‏اند و مسلّم است كه با درك عميق اين مسؤوليت به كار بررسى و تدوين نهايى قانون اساسى نظام جمهورى اسلامى ايران كه در واقع بايستى منشور آزادى ملت و جوابگوى انتظارات به حق امت انقلابى ما باشد مى‏پردازند. ملت مسلمان ما كه در جريان انقلاب دوران‏ساز خود عالى‏ترين و والاترين مفاهيم انقلابى نظير شهادت، پارسايى و ايثار در راه خدا و مستضعفين خلق را به جامعه بشريت عرضه داشت، از قوانين اساسى حاكم بر سرنوشتش انتظار دارد كه مبشر پى‏ريزى آنچنان جامعه‏اى از انسان‏هاى آزاد و پويا شود كه در آن موانع سياسى، فرهنگى و اقتصادى از سر راه رشد و تكامل انسانى او برداشته شده و استمرار انقلاب اسلامى و سيرورت نفوس مستعد را به سوى قرب الهى تضمين نمايد. و اين روح حاكم بر مجموعه اصول قانون اساسى جمهورى اسلامى مى‏باشد.
از طرف ديگر براى آن‏كه قانون اساسى جمهورى اسلامى ما از اعتبار ذاتى و فى‏نفسه برخوردار باشد بايستى تمام اقشار و آحاد ملت را در زير چتر حمايت خود قرار دهد و در واقع منشور همبستگى ملى و وحدت كلمه ملت ايران گردد. لذا انحصارطلبى‏ها و تفرقه‏گرايى‏ها نمى‏تواند و نبايد در تدوين قانون اساسى جمهورى اسلامى ما جايى داشته باشد، چرا كه استمرار انقلاب اسلامى و بقاى جامعه اسلامى ايران مقدّم بر همه چيز است و بدون شك خواهر و برادرانى كه از طرف ملت ايران مأمور بررسى و تدوين اين قانون گرديده‏اند، به پيروزى انقلاب مقدّس ما كه همانا وحدت كلمه ملت ايران بوده واقف هستند و به خوبى به نداى آسمانى قرآن كريم توجّه دارند كه:
                        صورت مشروح مذاكرات قانون اساسى‏جلسه‏31-1، ص: 9
 «وَ لا تَكُونُوا كَالَّتِي نَقَضَتْ غَزْلَها مِنْ بَعْدِ قُوَّةٍ أَنْكاثاً تَتَّخِذُونَ أَيْمانَكُمْ دَخَلًا بَيْنَكُمْ أَنْ تَكُونَ أُمَّةٌ هِيَ أَرْبى مِنْ أُمَّةٍ» به مانند آن كسى كه رشته‏هاى خود را از تابيدن و استحكام، واتابيد و پنبه كرد، نباشيد. و به زبان حال ما، قربانى‏ها و شهادت‏هاو اسارت‏هايى را كه در راه پيروزى انقلاب متحمل شده‏ايد، به هدر ندهيد. به چه طريق اين مايه‏گذارى‏ها به هدر خواهد رفت؟
جواب- «تَتَّخِذُونَ أَيْمانَكُمْ دَخَلًا بَيْنَكُمْ أَنْ تَكُونَ أُمَّةٌ هِيَ أَرْبى مِنْ أُمَّةٍ» از راهى كه مسؤوليت‏هاو تعهّدات و پيمان‏هاى خود را وسيله استفاده شخصى يا گروهى و يا قدرت‏طلبى قرار دهيد تا آن‏كه دسته‏اى فزون‏بهره‏تر از دسته‏هاى ديگر بشود.
قرآن مى‏فرمايد كارى نكنيد كه جامعه‏تان اين چنين بشود يعنى اصل را بايد بر اين گذاشت كه دسته و گروهى بر دسته و گروه ديگر امتياز و برترى سياسى خاصى نداشته و از قدرت بيشترى برخوردار نباشد و در تحليل نهايى قدرت سياسى به معنى واقعى ملى شود.
و در همين‏جا چه نيكو و به جاست كه به فرازى از سفارشات امام على (ع) اميرالمؤمنين به مالك اشتر عنايت كنيم آنجا كه مى‏فرمايد: «اى مالك در صورت برخورد با منافع خاص خود و عامه مردم، هميشه خوشنودى و رضايت توده را بر خوشنودى خواص مقدم بدار، درست است كه آنان با اين عمل تو خواهند رنجيد ولى با رنجش توده‏هاى مردم قابل مقايسه نيست و نارضايى آنان با خشنودى عمومى قابل گذشت است، پس با تمام وجود در جلب رضايت اكثريت جامعه بكوش زيرا اكثريت است كه نگهبان مملكت و حصار كشور است هميشه با توده مردم باش و با شادى آنان شادى كن و با غم و اندوهشان اندوهناك باش.
اميد است نمايندگان محترم مردم مسلمان ايران با توجه به شرايطى كه بر مملكت حكم‏فرماست و على‏رغم تلاش‏هاى مذبوحانه عوامل ضدّ انقلاب و دشمن براى اغتشاش و تفرقه‏افكنى با تلاشى انقلابى كار بررسى قانون اساسى را در جهت تأمين مصالح عمومى و انقلاب مقدس مردم ايران پيگيرى نموده و مجلس حاضر را به كانون همبستگى ملت ايران مبدّل نمايند.
و اما هموطنان مسلمان و شريف ايرانى توجّه داشته باشند كه با انتخاب و اعزام نمايندگانى براى اين مجلس، مسؤوليت آنها به پايان نرسيده و به حكم اصل مسؤوليت عام در اسلام بايستى در تمام احوال شاهد و ناظر بر كار اين مجلس بوده و در جريان مباحث و مصوبات آن قرار گيرند، و به خصوص از خواهران و برادران صاحب نظر و خبره انتظار دارد در طول مدت برقرارى اين مجلس از طريق وزارت كشور و با اطلاع قبلى در جلسات عمومى مجلس به عنوان ناظر شركت نمايند تا به خواست خداى بزرگ و طبق فرمايش رهبر انقلاب و با همّت شما نمايندگان منتخب مردم، قانون اساسى جمهورى اسلامى ايران در چارچوب قوانين اسلام بررسى و تدوين گردد. توفيق همه خواهران و برادران را از خداوند متعال خواستارم.
رئيس- تكبير بگوييد. (حضار همه تكبير گفتند).
7- پايان جلسه به عنوان تنفس‏
رئيس- جلسه افتتاحيه به عنوان تنفس ختم مى‏شود. مجدداً جلسه علنى تشكيل خواهد شد.
 (جلسه ساعت 12 ختم شد)
                        صورت مشروح مذاكرات قانون اساسى‏جلسه‏31-1، ص: 10
 (در اين هنگام جناب آقاى نخست‏وزير به اتفاق آقايان وزيران به جز آقاى وزير كشور مجلس را ترك كردند).
8- تشكيل مجدد جلسه و انجام مراسم تحليف‏
ساعت دوازده و يك چهارم جلسه علنى مجدداً به رياست آيت‏الله حاج آقا حسين خادمى (رئيس سنى) تشكيل شد.
رئيس- با وجودى كه همه آقايان البته از برگزيدگانند و اين مراتب را همه اقدام خواهند كرد، ولى براى تأكيد در مطلب، قسم‏نامه‏اى خوانده مى‏شود كه چون قسم به قرآن و ديگر كتب آسمانى است مقتضى است همه بايستند، متن قسم‏نامه خوانده مى‏شود و همه آن را به دنبال من بخوانند و بعد امضاء كنند:
 (متن قسم‏نامه به شرح زير خوانده شد)
ما به پروردگار يكتا و در برابر خلق قهرمان ايران به قرآن و ديگر كتب آسمانى سوگند مى‏خوريم كه در بررسى و تدوين قانون اساسى نظام جمهورى اسلامى ايران همواره اصول ذيل را رعايت نموده و به تحقّق آنها متعهد باشيم:
1- به رژيم جمهورى اسلامى ايران كه به تأييد ملت رسيده وفادار و مؤمن بوده و در راه استحكام و دوام آن كوشش نماييم.
2- تماميت ارضى مملكت و همبستگى همه اقوام ايرانى را تحت لواى جمهورى اسلامى ايران مدّ نظر قرار دهيم.
3- به مسؤوليت خطير خود در مقابل خدا و ملت مسلمان ايران و مأموريت تاريخى كه اين ملت به ما واگذار كرده، توجه عميق مبذول داشته و در جريان بررسى قانون اساسى احقاق حقوق پايمال شده ملت ستمديده ايران در طول 25 قرن سلطه جباران بر اين مملكت و اهداف انقلاب مقدس اسلامى را كه متضمن مصالح ملى جامعه ايران است، نصب‏العين قرار دهيم.
رئيس- همه آقايان متن قسم‏نامه را خواندند؟ (نمايندگان- بله خوانديم) حالا صورت اساسى خوانده مى‏شود و يك‏يك تشريف مى‏آورند اينجا و امضاء مى‏فرمايند.
 (اسامى نمايندگان به ترتيب زير اعلام گرديد و نمايندگان به جايگاه هيأت رئيسه آمده متن قسم‏نامه را امضاء كردند).
آقايان: دكتر سيد حسن آيت- جعفر اشراقى- سيد كاظم اكرمى- مير محمد على انگجى- ميرزا محمد انوارى- حاج شيخ‏هادى باريك‏بين- دكتر محمدجواد باهنر- حاج شيخ محمدتقى بشارت- دكتر ابوالحسن بنى‏صدر- دكتر سيد محمد حسينى بهشتى- دكتر سرگن بيت اوشانا- سيد اكبر پرورش- عبدالله جوادى عاملى- محمدجواد حجتى كرمانى- محمدجواد حاج طرخانى- سيد منيرالدين حسينى‏هاشمى- شيخ عبدالرحمن حيدرى- حاج آقا حسين خادمى- دكتر هراير خالاتيان- سيد محمد حسينى خامنه‏اى- سيد حسين طاهرى خرم‏آبادى- شيخ ابوالقاسم خزعلى- مهندس عزيز دانش‏راد- سيد عبدالحسين دستغيب- شيخ عبدالرحيم ربانى- محمدمهدى ربانى رانكوهى- شيخ حسينعلى رحمانى- محمد رشيديان- دكتر محمود روحانى- جعفر سبحانى- مهندس عزت‏الله سحابى- موبد رستم شهزادى- دكتر عباس شيبانى لطف‏الله صافى- محمد صدوقى‏
                        صورت مشروح مذاكرات قانون اساسى‏جلسه‏31-1، ص: 11
سيد عبدالله ضيايى‏نيا- سيد محمود طالقانى- سيد جلال طاهرى حبيب‏الله طاهرى- على محمد عرب- حسن عضدى- مولوى عبدالعزيز ملازاده- جواد فاتحى جلال‏الدين فارسى- ميرزا على فلسفى تنكابنى- محمود فوزى- دكتر على قائمى اميرى- سيد على‏اكبر قرشى- شيخ محمد كرمى- سيد جعفر كريمى ديوكلاهى- سيد محمد كياوش- خانم منيره گرجى- دكتر على گلزاده غفورى- على مرادخانى ارنگه- ميرزا على مشكينى- شيخ ابوالحسن مقدسى شيرازى- مهندس رحمه‏الله مقدم مراغه‏اى- ناصر مكارم شيرازى- سيد موسى موسوى قهدريجانى- سيد مير كريم موسوى كريمى اردبيلى- سيد محمدعلى موسوى جزايرى- حاج سيد اسمعيل موسوى زنجانى- حسينعلى منتظرى نجف‏آبادى- حميدالله مير مرادزهى- سيد محمدحسن نبوى- دكتر سيد احمد نوربخش- سيد حبيب‏هاشمى‏نژاد- شيخ محمد يزدى.
9- بيانات چند تن از نمايندگان در اطراف اعتبارنامه‏ها و آيين‏نامه داخلى مجلس‏
رئيس- به موجب ماده 18 نظامنامه براى انتخاب هيأت رئيسه دائم اخذ رأى به عمل مى‏آيد.
مقدم مراغه‏اى- بنده عرض دارم.
رئيس- آقاى مقدم مراغه‏اى بفرماييد.
مقدم مراغه‏اى- به نام خدا، خواستم حضور جناب رئيس عرض كنم كه از نظر اصول پارلمانى دو مطلب در اينجا فراموش شده كه تذكر مى‏دهم. يكى اين‏كه طبق معمول پارلمانى، يعنى هر محكمه و دادگاهى هم كه تشكيل مى‏شود اولين مطلب رسيدگى به صلاحيت‏ها و اعتبارنامه‏ها است. در اينجا هم بايد اعتبارنامه‏ها مطرح و تصويب شود چون اين اولين هيأت منتخب در جمهورى اسلامى است. مسؤوليت‏ها معلوم است، رفراندوم تكليف را روشن كرده و امام نظراتشان را اعلام فرموده‏اند و ما بايد كارى بكنيم كه حيثيت اين مجلس رعايت شده باشد. رسيدگى به اعتبارنامه‏ها در صلاحيت اين مجلس است و مطلب ديگر اين‏كه آقاى رئيس اشاره فرمودند به آيين‏نامه. هيچ آيين‏نامه‏اى تا در اينجا تصويب نشود نمى‏تواند مورد قبول باشد. آيين‏نامه مجلس خبرگان بايد در مجلس خبرگان تصويب شود. بنده اين دو مطلب را پيشنهاد كردم و استدعاى رسيدگى به آن را دارم.
رئيس- آقاى دكتر عباس شيبانى بفرماييد.
دكتر شيبانى- به نام خداوند در هم كوبنده ستمگران، به نام خداوندى كه حكومت را مختص صالحان مى‏داند. جناب آقاى مراغه‏اى، اگر بنا است كه به صلاحيت رسيدگى شود، نمايندگان اين مجلس هيچ كدام خودشان صلاحيت ندارند، پس چگونه مى‏توانند به صلاحيت ديگران رسيدگى كنند؟ صلاحيت نمايندگان را هيأت نظارت رسيدگى كرده و اعتبارنامه‏ها را تصويب و خدمتشان تقديم داشته است. اگر جنابعالى خودتان به صلاحيتتان اعتراض داريد مى‏توانيد تشريف ببريد. در مورد آيين‏نامه كه فرموديد همين مجلس آن را بايد تدوين كند مى‏گويم مجلسى كه وظيفه سنگين تدوين قانون اساسى را بر عهده دارد وقتش مهم‏تر از اين است كه صرف آيين‏نامه داخلى مجلس شود. مرسوم است كه آيين‏نامه داخلى را قبلًا مى‏نويسند وبعد طبق آن عمل مى‏كنند. در اين مجلس، جاى بحث بيخودى نيست.
رئيس- آقاى حسينعلى منتظرى بفرماييد.
                        صورت مشروح مذاكرات قانون اساسى‏جلسه‏31-1، ص: 12
منتظرى- اعوذ باالله من الشيطان الرجيم، بسم الله الرحمن الرحيم، «فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه».
آقايان محترم كه انتخاب شده‏اند از طرف ملت براى رسيدگى به قانون اساسى، من مطمئنم كه هيچ هدفى جز اسلام و خير ملت ايران را ندارند. قهراً بايستى ما از همه تعصب‏ها منزه باشيم و همه آقايان هستند و مى‏خواهند آن‏چه خير است انجام گيرد. بنده دو مطلب را خواستم تذكر بدهم. يكى در مورد آيين‏نامه است و همان‏طور كه گفتند مربوط به مجلس خبرگان است كه مجلس شوراى ملى هم آيين‏نامه‏اش را بايد خودش تنظيم و تصويب كند. اين معنى ندارد كه ما منتخب ملت باشيم و در جاى ديگرى براى كار ما، آيين‏نامه تنظيم بكنند.
ملت صلاحيت آقايان را تشخيص داده است. آنها را براى اين كار مهم انتخاب كرده است و قهراً برنامه كار آقايان و روش كارشان را خودشان بايد تصويب بكنند. بنابراين اگر آيين‏نامه‏اى در جايى ديگر تنظيم شده باشد، از نظر ما اعتبار ندارد. به اصطلاح فقهى معامله فضولى است و معامله فضولى احتياج دارد به اين‏كه امضاء شود اگر مجلس امضاء كرد حجت است و الا نه و در مقابل ما هم آيين‏نامه‏اى تنظيم كرده‏ايم كه آن را هم در اختيار مى‏گذاريم و رأى گرفته مى‏شود. خلاصه اين‏كه به آيين‏نامه بايد رأى داده شود. مسأله ديگرى كه مى‏خواستم عرض كنم مسأله اصل طرح پيشنهادى است. در واقع ما مى‏خواهيم كارى بهتر انجام داده باشيم اگر قرار باشد كه يك طرح پيشنهادى ديگرى داشته باشيم غير از اين طرح كه قبلًا منتشر شده، آن طرح پيشنهادى بايد تكثير شده، در اختيار آقايان گذاشته شود آن وقت آقايان نظر بدهند كه كدام يك بايد ملاك كار باشد، عرض من تمام شد.
رئيس- آقاى خامنه‏اى بفرماييد.
خامنه‏اى بسم‏الله الرحمن الرحيم، من به عنوان مقدمه استنداد مى‏كنم به فرمايشات امام يعنى استقلال اين مجلس و اصالت اين مجلس و نظر اين مجلس و استنداد مى‏كنم به نظر رئيس دولت و آقاى وزير كشور كه صلاحيت مجلس را شناخته‏اند و معناى صلاحيت مجلس و تشكيل آن از دو باب است يكى استقلال نظر و ديگرى صلاحيت تام براى قبول يا رد هر چيزى كه صورت قانونى داشته باشد. به دو دليل: يكى اين‏كه منتخب مردم هستند و همان مطلبى كه جناب منتظرى فرمودند و مردم از آنها توقع دارند و ممكن است مردم در خارج به ما اعتراض كنند كه شما چرا اين نظامنامه را قبول كرديد، دوم اين‏كه گمان مى‏كنم كه هيأت محترم دولت و آقاى وزير كشور و بقيه كسانى‏كه اين نظامنامه را تهيه كرده‏اند، اصل بين‏المللى تفكيك قوا را قبول دارند. به هر حال اين چيزى است كه مدعى هستند و بارها ديده شده كه اعضاى دولت و آقاى نخست‏وزير گله كرده‏اند از مقامات غير مسؤولي كه دخالت در قوه مجريه كرده‏اند و چنين ايرادى به جا و سزاوار هم بوده است زيرا قوه مجريه نبايد مورد دخالت قوه ديگرى قرار گيرد. معكوس اين به خود آقايان وارد است، من چون سوءنيتى در بين نمى‏بينم، خوب نظامنامه‏اى بوده براى زمينه تدوين نظامنامه داخلى مجلس، ولى اين دليل بر حاكميت آن نظامنامه بر ما يعنى نمايندگان 36 ميليون جمعيت ايران نخواهد بود، اصولًا اگر قواى ثلاثه يعنى قوه مقننه و مجريه و قضاييه را قبول كنيم كه بر معيارهاى بين‏المللى اينها از هم منفك هستند و جز به مقدار محدود برابر با قانون اساسى كه هنوز نوشته نشده است حق دخالت ندارند، احترام اين مجلس اقتضا مى‏كند كه در صلاحيتش دخالت نشود و تدوين هر چيزى كه صورت تقنينى‏
                        صورت مشروح مذاكرات قانون اساسى‏جلسه‏31-1، ص: 13
دارد در آن حدى كه مقررات و مصوبات خود شورا اجازه داده است و به وسيله خود دولت به ما ابلاغ شده است و با چنين صلاحيتى ما را فرستاده‏اند، اين صلاحيت را محترم بشمارند. نظامنامه داخلى اينجا اولين چيزى است كه در تدوين قانون اساسى مؤثر است، و اشاره به فرمايش آقاى منتظرى مى‏كنم چون هر چيزى كه كانالى و معبرى باشد و مسدودكننده و محيط و محدودكننده افكار و عقايد اين جلسه باشد اعم از نظامنامه يا پيش‏نويس قانون اساسى هر دو به طور برابر مردود است، براى اين‏كه اينجا هيچ نوع تلقين و تزريقى و هيچ نوع محدوديتى از لحاظ الفاظ، از لحاظ اصول و ماده و پيشنهاد نبايد بشود كه فكر صاف نماينده ملت به مسيرى كشيده بشود. لذا اجازه بدهند نظامنامه را بياورند. نمايندگان و بنده تقاضا كرديم از مقام رياست، ولى نياوردند. اصل نظامنامه را هيچ يك از حاضرين اطلاع ندارند، اولًا اصل نظامنامه را از مقام رياست تقاضا دارم به همه بدهند و بعد براساس آن يا به عنوان يك پيشنهادى، ميل مجلس است، خواست تصويب مى‏كند، نخواست نظريات ديگرى را در آن ادغام مى‏كند و يا رد مى‏كند و چيز جديدى مى‏گذارد و همچنين است به دنبال اين پيش‏نويس قانون اساسى كه به هر صورتى باشد، محدود مى‏كند دامنه تفكر و تعمق و تصميم نمايندگان را. تقيّد به هر يك از اين اصول باعث مى‏شود كه از اصول ديگرى غافل بماند و من اين را به عنوان مبناى حقوقى مورد اعتقاد و قبول دولت عرض مى‏كنم و گمان نمى‏كنم خود آنها هم قصد تحميل داشته باشند. ما آماده‏ايم، نظامنامه را به ما بسپارند. ما كميسيون 5 نفرى تشكيل مى‏دهيم و در اسرع وقت دو روز سه روز تمام مى‏كنيم به برادر عزيزم آقاى دكتر شيبانى عرض مى‏كنم كه ما براى اين كار اينجا آمده‏ايم در اينجا هيچ كارى زايد نيست چون ما تشريفات را كه شايد زايد بود پشت سر گذاشتيم. نظامنامه مستقيماً در سرنوشت قانون و ملت و مسلمين دنيا و اسلام مؤثر است. عرض ديگرى ندارم.
رئيس- آقاى دكتر بهشتى بفرماييد.
دكتر بهشتى- بسم الله الرحمن الرحيم، در طليعه انجام وظيفه سنگينى كه بر عهده گرفته‏ايم احساس مى‏كنم يادآورى اين اصل به خودم و دوستانم مفيد باشد كه سعى كنيم در هر مسأله‏اى و مطلبى به حداقل صحبت اكتفا كنيم و ضمناً وقتى يك مسأله‏اى مطرح است مسأله بعدى را مطرح نكنيم. مسأله متن را جناب آقاى منتظرى و جناب آقاى خامنه‏اى مطرح كردند در حالى كه مطرح نبود و بعداً مطرح مى‏شد، تا بتوانيم با اين وقت كوتاهى كه از نظر مقتضاى انقلاب در پيش داريم در حداقل وقت كارهايمان را تمام كنيم. در مورد تصويب اعتبارنامه، همان‏طورى كه فرمودند سنت پارلمانى صحيح است، منتهى بايد ديد، ضرورت دارد يا نه؟ به خصوص كه رسيدگى به اعتبارنامه‏ها باز تشكيل كميسيون مى‏خواهد و اگر اعتراضى باشد مورد رسيدگى قرار گيرد كه اين مدتى وقت مى‏خواهد. در يك پارلمانى كه عمرش 2 يا 4 سال است، خوب وقت اين كارها است. ولى براى يك گردهمايى كه بايد در حداقل وقت ممكن، نمى‏گويم با شتاب‏زدگى، بايد كارى را تمام بكنيم شايد وقت براى اين سنت‏هايى كه مستحب است نباشد. چون تأييدكننده اعتبارنامه‏ها دولت است. راجع به آيين‏نامه داخلى بايد عرض كنم به هر حال اين جلسه تا اينجا يك آيين‏نامه مى‏خواست و آن‏چه تا اينجا انجام گرفت طبق آيين‏نامه بود كه آن را ديگر نمى‏توانست اين مجلس تصويب كند. آن را بايد قبلًا دولت و شوراى انقلاب تصويب مى‏كرد و اين كار را كرد ولى از اين به بعد بستگى دارد به رأى‏
                        صورت مشروح مذاكرات قانون اساسى‏جلسه‏31-1، ص: 14
آقايان. از نظر بنده فكر مى‏كنم رأى منصفانه اين باشد كه اين جلسه هيأت رئيسه دائمش را انتخاب كند و بعد هيأت رئيسه دائم در اولين جلسه كميسيونى را براى رسيدگى به آيين‏نامه تعيين كند و اين كميسيون سعى كند تا امشب به اين آيين‏نامه رسيدگى كند و فردا در جلسه مطرح شود. چون اگر آيين‏نامه نباشد ما بايد سه روز جلسه نداشته باشيم و منتظر تصويب آيين‏نامه باشيم و يا اين‏كه انتخاب هيأت رئيسه دائم را هم به بعد از تصويب آيين‏نامه موكول بفرماييد، بنابراين پيشنهاد مى‏كنم كه همين الآن اگر موافق هستيد طبق سنت يك موافق و يك مخالف صحبت كند و بعد به رأى بگذاريد و 5 نفر را براى كميسيون رسيدگى به آيين‏نامه داخلى تعيين كنيد و اين كميسيون را موظف كنيد كه تا فردا صبح نتيجه كارش را به جلسه علنى بدهد.
رئيس- آقاى مكارم شيرازى بفرماييد.
مكارم شيرازى- بسم الله الرحمن الرحيم، مجلسى است در تاريخ مملكت ما بى‏سابقه و در شرايطى تشكيل مى‏شود كه مملكت شديداً نياز دارد هر چه زودتر نتيجه كار مجلس در اختيار مردم قرار بگيرد. من يك تذكّر كوتاه مى‏خواستم عرض كنم شايد بعضى از دوستان فرمودند وقت ما كوتاه و مواد اساسنامه بسيار مفصل است هرچه صرفه‏جويى در وقت بكنيم بسيار به مورد و به جاست حتى‏الامكان از تشريفات حذف مى‏كنيم. موضوع ديگر اين است كه اين مجلس با مجالس ديگر فرق بسيار دارد. انشاء الله در يك محيطى مملو از تفاهم، بحث‏ها تعقيب بشود. من به عنوان انجام يك وظيفه عرض مى‏كنم از مختصر خشونتى كه در آغاز مجلس به چشم خورد متأثر شدم و با نهايت معذرت از آقايانى كه صحبت فرمودند عرض مى‏كنم كه ما بالاخره تابع منطقيم، استدلال مى‏كنيم، بحث مى‏كنيم، آخر هم به رأى شما مى‏گذاريم. جاى اين ندارد كه بحث‏ها خداى نكرده به خشونت كشيده شود، اساس اسلام است و اساس اخلاق است. اخلاق و تفاهم بايد رعايت شود و رعايت خواهد شد. اما در موضوع آيين‏نامه، بدون شك آيين‏نامه الگوى كار ما است. ما مى‏خواهيم اينجا كار كنيم. الگوى كار ما را ديگران بنشينند و تصويب كنند و در اختيار ما بگذارند؟ فكر نمى‏كنم با هيچ منطقى جور دربيايد اگر بنا است ما بنشينيم كار كنيم الگوى كار را بايد خودمان تعيين كنيم، اگر قرار است ديگرى به ما ديكته كند اين با بحث آزاد ما سازگار نيست. بنابراين آيين‏نامه بايد اينجا تنظيم و تصويب شود. و اما اين‏كه آقاى دكتر بهشتى فرمودند در اختيار كميسيونى گذاشته بشود. به قول آقاى خامنه‏اى اصلًا ما آيين‏نامه را نديده‏ايم. بدهيد ببينيم، مطالعه كنيم نظراتى اگر رويش داشته باشيم. در همين اوقات تنفس، تفاهمى، بحثى بشود بعد معلوم شود آن كميسيونى كه مى‏خواهد انتخاب بشود و افكار افراد را در نظر بگيرد بايد چه خط سيرى را تعقيب كند. عرضم را كوتاه مى‏كنم به عنوان استفاده از وقت معذرت مى‏خواهم.
رئيس- آقاى مهندس سحابى بفرماييد.
مهندس سحابى- بسم الله الرحمن الرحيم، من عرض مختصرى دارم، فقط مى‏خواستم يادآورى كنم اين صحبت‏هايى كه آقايان منتظرى و خامنه‏اى فرمودند اينها در متن بحث‏هاى مجلس است و قبل از اين‏كه هيأت رئيسه مجلس انتخاب شود اين بحث‏ها خارج است. قرار بر اين است كه اولين كار اين مجلس تعيين هيأت رئيسه قطعى باشد بعد وارد متن كار مجلس مى‏شود.
                        صورت مشروح مذاكرات قانون اساسى‏جلسه‏31-1، ص: 15
اين يك نكته بود بنابراين بنده پيشنهاد كفايت مذاكرات مى‏كنم و به انتخاب هيأت رئيسه مى‏پردازيم تا مجلس رسمى بشود. نكته ديگر اين‏كه اين آيين‏نامه كه فعلًا در اختيار ما است، برخلاف آن آيين‏نامه‏اى كه آقاى خامنه‏اى فرمودند، آيين‏نامه تدوين شده دولت نيست. اين آيين‏نامه از طريق مراجع و نهادهايى كه در رژيم فعلى ما جنبه قانونى و مشروعيت دارد، از آن طريق گذشته است يعنى آيين‏نامه به وسيله دولت تهيه شده و در شوراى انقلاب هم تصويب شده و نمايندگان شوراى انقلاب هم پاى اين آيين‏نامه امضاء گذاشته‏اند. بنابراين مشروعيت دارد تا حالا، از اين به بعد وقتى قانون اساسى تصويب شد و مراجع ديگرى براى قانون‏گذارى تعيين شد آن وقت است كه از طريق ديگرى آيين‏نامه‏ها تنظيم خواهد شد. بنابراين تا اينجا اين آيين‏نامه رسميت دارد. ديگر عرضى ندارم.
رئيس- از طرف آقاى مهندس سحابى پيشنهاد كفايت مذاكرات رسيده است، به رأى مى‏گذاريم. آقايانى كه موافق‏اند قيام بفرمايند (اكثر برخاستند) چون اكثريت موافق هستند به اين ترتيب تصويب مى‏شود.
مقدم مراغه‏اى- بنده پيشنهاد تنفس مى‏كنم.
10- تعيين زمان تشكيل جلسه بعد و پايان جلسه‏
رئيس- جلسه تا ساعت 5 بعد ازظهر تعطيل مى‏شود.
 (جلسه در ساعت سيزده و پنج دقيقه تعطيل شد)
رئيس سنى مجلس بررسى نهايى قانون اساسى- حسين خادمى‏
                        صورت مشروح مذاكرات قانون اساسى‏جلسه‏31-1، ص: 17
                        جلسه دوم‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

جلسه در ساعت هفده روز بيست و هشتم مرداد ماه 1358 هجرى شمسى‏
برابر با بيست و پنجم رمضان المبارك 1399 هجرى قمرى‏
به رياست آقاى سيد محمد على انگجى (نايب رئيس سنى) تشكيل شد.
فهرست مطالب:
1- اعلام رسميت جلسه و بحث پيرامون كيفيت كار مجلس‏
2- انتخاب رئيس، نايب رئيس و دبير و دو نفر منشى‏
3- بحث درباره نحوه تدوين آيين‏نامه داخلى مجلس بررسى نهايى قانون اساسى‏
4- انتخاب پنج نفر جهت عضويت در كميسيون مربوط به تنظيم آيين‏نامه داخلى مجلس بررسى نهايى قانون اساسى‏
5- تعيين زمان تشكيل جلسه بعد و پايان جلسه‏
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 19
1- اعلام رسميت جلسه و بحث پيرامون كيفيت كار مجلس‏
نايب رئيس- جلسه رسمى است چون وظيفه هيأت رئيسه موقت، برگزارى انتخابات هيأت رئيسه دائمى است بدين ترتيب كار انتخاب هيأت رئيسه دائمى شروع مى‏شود. آقاى موسوى قهدريجانى بفرماييد.
موسوى قهدريجانى- بسم اللّه الرحمن الرحيم. با عرض معذرت از طرف رياست محترم از مشكلاتى كه صبح پيش آمد و خود ايشان هم بدواً به علت كهولت سن و ناراحتى مزاج عذر خواسته بودند برنامه را ادامه مى‏دهيم و از برادرانى كه وقت گرفته بودند به علت اين‏كه كفايت مذاكرات تصويب شده عذر مى‏خواهيم وانتخابات راشروع مى‏كنبم.
عده‏اى از نمايندگان- كانديداها را معرفى بفرماييد.
عضدى- كسى به عنوان كانديدا معرفى نشده است. بنابراين آقايان مى‏توانند هر كسى را مايل بودند شخصاً انتخاب بفرمايند و يا كسانى‏كه براى رياست و نيابت رياست و دبير و دو منشى داوطلب هستند مى‏توانند شخصاً خود را كانديدا كنند و يا اگر برادران، كسانى را مى‏خواهند كانديدا كنند، در اينجا مطرح بفرمايند. بنده آيت‏اللّه منتظرى را براى رياست و آقاى دكتر بهشتى را براى نايب رئيس و آقايان دكتر روحانى و موسوى را به عنوان منشى و آقاى دكتر آيت را براى دبيرى پيشنهاد مى‏كنم.
نايب رئيس- آقاى حجت‏الاسلام ربانى بفرماييد.
ربانى رانكوهى- بسم اللّه الرحمن الرحيم. اگرچه قبل از ظهر پيشنهاد كفايت مذاكرات تصويب شد، اما تصور مى‏كنم كه كفايت مذاكرات در مورد چيزى كه ما الآن در آن بحث مى‏كنيم نبود. بعضى نظر داشتند كه درباره آيين‏نامه صحبت شود و بعضى صحبت از اصل قانون اساسى داشتند در اين باره كفايت مذاكرات داده شود اما دربارة اين مطلب كه الآن ما مى‏توانيم هيأت رئيسه را اتخاب كنيم يا نه، صحبتى نشد. تصور مى‏كنم اولين كارى كه بايد انجام گيرد، رأى‏گيرى شود كه اگر موافقت كنيم يا نه، صحبتى نشد. تصور مى‏كنم اولين كارى كه بايد انجام گيرد، انتخاب هيأت رئيسه است كه بايد به نحو صحيحى انجام گيرد. يعنى بايد از آقايان نمايندگان رأى‏گيرى شود كه اگر موافقت دارند، قبل ازهر چيز هيأت رئيسه مجلس طبق آيين‏نامه كه قبلًا پيشنهاد شده بود، انتخاب شود. در صورتى كه رأى موافق دادند، آن وقت است كه انتخاب هيأت رئيسه را طبق همان آيين‏نامه انجام خواهيم داد و به اين ترتيب بعد از اين هم مورد اشكال قرار نمى‏گيرد. بنابراين ابتدا نسبت به اين مطلب رأى گيرى مى‏شود كه آيا قبل از هر كارى هيأت رئيسه طبق اين آيين‏نامه انتخاب بشود يا خير؟ اين پيشنهاد من است كه اگر آقايان موافقت كردند و رأى موافق به اين انتخاب دادند، كانديدا براى رياست و نيابت و دبيرى و دو منشى تعيين شود.
نايب رئيس- استدعا مى‏كنم نمايندگان محترمى كه با پيشنهاد آقاى حجت‏الاسلام ربانى مبنى بر اين‏كه انتخاب هيأت رئيسه را الان شروع بكنيم، موافقت دارند قيام بفرمايند. (اكثر برخاستند) تصويب شد. خواهش مى‏كنم اگر غير از اين كانديداهايى كه معرفى شدند كانديداهايى را در نظر داريد معرفى بفرماييد در غير از اين صورت مجاز هستيد به هر كسى كه مى‏خواهيد رأى دهيد. آقاى هاشمى‏نژاد بفرماييد.
هاشمى‏نژاد- بسم اللّه الرحمن الرحيم. با توجه به آن‏چه كه دارد پيش مى‏آيد وقت ما
                        صورت مشروح مذاكرات قانون اساسى‏جلسه‏31-1، ص: 20
روى يك سري مسائل غير ضرورى به صرف مى‏رسد ومن فكر مى‏كنم در آينده از نظر وقت مشكلاتى خواهيم داشت، راجع به كفايت مذاكرات رأى گرفتيد و اين مسأله تمام شده بود و ديگر ضرورتى نداشت كه دوباره طرح شود. راجع به مرحله بعدى يعنى انتخاب هيأت رئيسه كه مركب از يك رئيس و يك نايب رئيس و يك دبير و دو منشى بود و پيشنهاد برادرمان جناب مهندس سحابى مركب از دو بخش بود اول كفايت مذاكرات و دنباله‏اش رأى گرفتن براى اتخاب هيأت رئيسه كه اين مسأله صبح تعيين شد و خاتمه يافت. بنابراين طرح اين موضوع ديگر ضرورى نيست و در اينجا به نظر من ضرورتى ندارد كه افراد بيايند و كانديداهايشان را معرفى كنند و خود اين عمل رأى را از حالت مخفى بودن بيرون مى‏آورد. بنابراين پيشنهاد مى‏كنم اجازه بفرماييد به همان ترتيب كه صبح تصويب شد، عملى شود. آقايان نمايندگان به كسانى‏كه در نظردارند رأى دهند تا زودتر بتوانيم در متن كار وارد شويم.
نايب رئيس- آقاى مهندس سحابى بفرماييد.
مهندس سحابى- من آقاى آيت الله طالقانى را به سمت رئيس و آقاى آيت اللّه دكتر بهشتى را به سمت نايب رئيس و آقاى استاد ابوالحسن بنى‏صدر را به سمت دبير و آقايان اكرمى و دكتر نوربخش را به سمت منشى معرفى مى‏كنم.
2- انتخاب رئيس، نايب رئيس، دبير و دو نفر منشى‏
نايب رئيس- براى انتخاب هيأت رئيسه اخذ رأى مى‏شود.
 (در اين هنگام آقايان منشيان و يك نفر ناظر در محل اخذ رأى حاضر شدند و نمايندگان به ترتيب زير رأى دادند.)
آقايان: دكتر آيت- جعفر اشراقى- سيد كاظم اكرمى- ميرزا محمد انوارى- حاج شيخ هادى باريك‏بين- دكتر محمدجواد باهنر- حاج شيخ محمدتقى بشارت- دكتر ابوالحسن بنى‏صدر- دكتر سيد محمد حسينى بهشتى- دكتر سرگن بيت اوشانا- سيد اكبر پرورش- عبدالله جوادى آملى محمد جواد حجتى كرمانى- سيد منير الدين حسينى هاشمى- شيخ عبدالرحمن حيدرى- حاج آقا حسين خادمى- هراير خالاتيان سيد محمد حسينى خامنه‏اى- سيد حسن طاهرى خرم‏آبادى- شيخ ابوالقاسم خزعلى- مهندس مهدى ربانى رانكوهى- شيخ حسينعلى رحمانى- محمد رشيديان- دكتر محمود روحانى- جعفر سبحانى- مهندس عزيز دانش‏راد- سيد عبدالحسين دستغيب- عبدالرحيم ربانى- محمد مهدى ربانى رانكوهى- محمد رشيديان- دكتر محمود روحانى- جعفر سبحانى- مهندس عزت‏اللّه سحابى- موبد رستم شهزادى- دكتر عباس شيبانى لطف‏اللّه طاهرى- على محمد عرب- حسن عضدى- مولوى عبدالعزيز ملازاده- جواد فاتحى جلال‏الدين فارسى- ميرزا على فلسفى تنكابنى- محمد فوزى- دكترعلى قائمى اميرى- سيد على‏اكبر قرشى- شيخ محمد كرمى- سيد جعفر كريمى ديوكلاهى- سيد محمد كياوش- خانم منيره گنجى- دكتر على گلزاده غفورى- على مرادخانى ارنگه- ميرزا على مشكينى- شيخ ابوالحسن مقدسى شيرازى- مهندس رحمت‏اللّه مقدم مراغه‏اى- ناصر مكارم شيرازى- سيد موسى موسوى قهدريجانى- سيد ميركريم موسوى كريمى اردبيلى- سيد محمدعلى موسوى جزايرى- حاج سيداسمعيل موسوى زنجانى- حسينلعى منتظرى نجف‏آبادى- حميداللّه مير مرادزهى- سيد محمدحسن نبوى- دكتر سيد احمد نوربخش-
                        صورت مشروح مذاكرات قانون اساسى‏جلسه‏31-1، ص: 21
سيد حبيب هاشمى‏نژاد- شيخ محمد يزدى.
 (آراء مأخوذه قرائت و استخراج شد و نتيجه به قرار زير اعلام گرديد.)
نايب رئيس- آقاى آيت اللّه منتظرى با 40 رأى به رياست مجلس خبرگان و آقاى دكتر بهشتى با 40 رأى به سمت نايب رئيس و آقاى دكتر آيت با 24 رأى به سمت منشى انتخاب شدند. از جناب آقاى آيت اللّه منتظرى خواهش مى‏كنم به جايگاه رياست تشريف بياورند.
 (در اين هنگام هيأت رئيسه در جايگاه مخصوص مستقر شدند.)
حسينعلى منتظرى- اعوذ باللّه من الشيطان الرجيم- بسم اللّه الرحمن الرحيم- بنده با اين‏كه خودم را لايق اين همه لطف آقايان نمى‏دانستم ولى لطف آقايان بود كه بنده را به عنوان رياست مجلس خبرگان انتخاب كردند. اين حسن نظرآقايان است و بنده لازم مى‏دانم هم از طرف خودم و هم از طرف آقايان دكتر بهشتى و دكتر آيت و دكتر روحانى و عضدى تشكر كنم كه حسن نظر داشتند و بنده و آقايان رأى دادند و عجالتاً و موقتاً از آقاى دكتر بهشتى تقاضا مى‏كنم كه امروز مجلس را اداره كنند چون ايشان الان در متن كار هستند و من اميدوارم كه يك قانون اساسى كه صد در صد اسلامى باشد و در آن حقوق همه طبقات حتى غير مسلمانانى هم كه در ايران هستند زير چتر اسلام تأمين شود، و در عين حال قانونى باشد مترقى و خلاصه آن‏كه هم اسلامى باشد و هم مترقى. آقايان انشاءاللّه به اين مجلس بيشتر اهميت بدهند و سعى كنند در همه جلسات و كميسيون‏ها شركت كنند و كارهاى ديگر را فداى اين مجلس كنند، نه كار اين مجلس را فداى كار ديگر. زيرا براى ديد و بازديد به تهران نيامده بلكه براى تنظيم يك قانون صد در صد اسلامى و كاملًا مترقى آمده‏ايم كه بتوانيم دراختيار ملت بگذاريم كه با شوق و اشتياق به اسلام رأى داده‏اند. ما اميدواريم كه همه موفق باشيم و بتوانيم وظايف‏مان را به خوبى انجام بدهيم. آقاى دكتر بهشتى بفرماييد.
3- بحث دربارة نحوه تدوين آيين‏نامه داخلى مجلس بررسى نهايى قانون اساسى‏
دكتر بهشتى- بسم اللّه الرحمن الرحيم- رسميت جلسه را همراه با تشكر و سپاس فراوان خود و دوستان اعلام مى‏كنم. طبق مذاكرات قبلى قرار بر اين بود كه اولين مطلب تصميم‏گيرى دربارة آيين‏نامه داخلى مجلس باشد. چون به هر حال ادامه كار اين مجلس موكول است به تصميم‏گيرى دربارة آيين‏نامه داخلى و براى كارمان چون هيچ آيين‏نامه مورد قبول قاطعى كه مشخص كند چه بايد بكنيم در دست نداريم، بر طبق سنت عمل مى‏كنيم هر چند به قول برادرمان آقاى مهندس سحابى آيين‏نامه قبلى چون به تصويب شوراى انقلاب رسيده، درحقيقت اعتبار قانونى دارد. مثل آيين‏نامه مجلس كه در گذشته به تصويب مجلس قبلى مى‏رسيد ولى با اين حال براى پرهيز از هرگونه مباحثه فعلًا بر طبق سنت عمل مى‏كنيم تا هر چه زودتر با همت آقايان آيين‏نامه داخلى تهيه شود. در اين زمينه براى رعايت صرفه‏جويى در وقت كه وظيفه قطعى ما است دو نفر مى‏توانند صحبت كنند. آقاى هاشمى‏نژاد بفرماييد.
هاشمى‏نژاد- بسم اللّه الرحمن الرحيم. عذر مى‏خواهم تذكر مى‏دهم بحث دربارة خود
                        صورت مشروح مذاكرات قانون اساسى‏جلسه‏31-1، ص: 22
آيين‏نامه نيست، بحث درباره كيفيت آن است. بهترين كيفيت براى تهيه آيين‏نامه با رعايت نهايت اختصار، من تصور مى‏كنم بحث درباره آيين‏نامه و كيفيت آن اصولًا در صلاحيت ما نيست. ما در شرايط انقلاب به سر مى‏بريم. بعد از سرنگون شدن هر سيستم حكومتى و روى كار آمدن قدرت است، و يا كانال‏هاى ديگرى كه وجود دارد. در مجموع هر انقلابى بعد از پيروزى يك شوراى انقلاب مسؤوليت قانون‏گذارى را در مملكت بر عهده دارد. منتها اين شوراى انقلاب گاهى محصول اعمال زور و قدرت است كه از طرف اقليتى نسبت به اكثريتى انجام مى‏گيرد، و گاهى مانند كشور ما است كه شوراى انقلاب به وسيله امام انتخاب مى‏شود و اكثريت قاطع ملت با امام هستند. بنابراين انتصابات امام به منزله انتخاب ملت است و هر چيزى را كه امام انتخاب بكند، ملت روى آن رأى قاطع خواهد داد. با اين ترتيب كانالى داريم كه براي شوراى انقلاب است، اصل آن مجلس با اين خصوصيات و مدت آن و تمام آن‏چه كه در آن مى‏گذرد وكارى كه ما داريم مى‏كنيم از يك كانال قانونى گذشته كه در انقلاب كشور ما وجود دارد وآن كانال، كانال شوراى انقلاب است.
آيين‏نامه مجلس هم درست از همين كانال گذشته است و ما صلاحيت رسيدگى به اصل آيين‏نامه و كيفيت آن را نداريم، زيرا كه مبناى صلاحيت ما يا رأى مردم به طور مستقيم است و يا نظر امام است به طور غير مستقيم، كه هيچ كدام در اين جهت وجود ندارد. مردم ما را براى بررسى پيش‏نويس قانون اساسى انتخاب كرده‏اند و چگونه كار و مدت قانونى بودن دوران نمايندگى‏مان همه و همه در رابطه با همان كانالى است كه امام مى‏فرمايد و من تصور مى‏كنم كه اگر ما در اين تصويب‏نامه دستى ببريم و طبق تصويب‏نامه اصلاح شده بخواهيم اين كار را بكنيم، عملمان غير قانونى است. هيچ كانال قانونى نداشته و ندارد براى اين‏كه تكرار مى‏كنم كار ما از نظر روال كلى قانون انقلاب كشورمان، مبنايى ندارد و حق دست بردن در اين آيين‏نامه را نداريم. اگر دست ببريم نياز دارد كه دوباره به شوراى انقلاب برگردد و تصويب بشود و از آن مجرا بيايد تا كارمان در اين مدت جنبه قانونى پيدا بكند. انتقادى كه فقط در اينجا هست اين است كه وزارت كشور مى‏بايست نظامنامه داخلى را تكثير كند ودر اختيار نمايندگان قرار بدهد كه همه افراد بدانند نظامنامه داخلى چيست و به چه صورت مجلس در اين مدت كار خودش را انجام مى‏دهد. والسلام.
نايب رئيس- جناب آقاى ربانى بفرماييد.
ربانى شيرازى- بسم اللّه الرحمن الرحيم. آن‏چه كه به نظر بنده مى‏آيد حضار در مجلس، منتخبين ملتند براى يك كارتخصصى، يعنى بررسى پيش‏نويس قانون اساسى كه آيا اين قانون، اين پيش‏نويس، انطباق با قوانين اسلامى دارد يا ندارد؟ كه اگر ندارد آن را منطبق با اسلام بسازند. بنابراين كار آقايان يك كار تخصصى است و برنامه كار تخصصى را هم متخصصان مى‏توانند تعيين نمايند. كسانى‏كه خارج از اين عده هستند نمى‏توانند برنامه كار آنها را تعيين كنند، مخصوصاً اين‏كه تعيين اين برنامه در كيفيت قانونى كه بعداً مورد رسيدگى واقع مى‏شود، دخالت دارد. به اين معنى كه ما مى‏توانيم اين برنامه را چند جور تدوين كنيم. يكى اين‏كه جميع مواد قانون از نظر آقايان بگذرد و روى آن تحقيق و تدقيق نمايند و يك قسمت اين‏كه نه، بياييد هر
                        صورت مشروح مذاكرات قانون اساسى‏جلسه‏31-1، ص: 23
قسمتى را به دست گروهى بسپاريد كه لازمه‏اش اين است كه دقت كافى و تحقيق در تمام مواد آن حاصل بشود. روى اين اصل من خيال مى‏كنم كه تهيه برنامه، وظيفه خود آقايان است و نه از طرف گروه ديگرى كه خارج از صلاحيت آنها مى‏باشد. علاوه بر اين ما منتخب مردميم، نه منتخب شوراى انقلاب يا دولت كه بخواهند براى ما برنامه‏ريزى كنند. اين يك مطلب است، مطلب دوم در رابطه با خود برنامه، آن چيزى كه به نظر بنده مى‏آيد كميسيون‏هاى چند نفرى تشكيل بشود، كليه اصول در حدود 150 و بعضى در حدود 200 اصل است. يك ماه هم ما وقت داريم اگر يك كميسيون دوازده نفرى را تعيين كنيم مى‏توانيم روزى 5 يا 7 اصل را در آن بگنجانيم و آن اصولى را كه براى كميسيون‏ها تعيين مى‏كنيم، تمام افراد كميسيون‏ها مى‏توانند آن را با دقت و تحقيق بررسى كنند. بنابراين كميت كار به اين نحو است، كيفيتش هم به همين نحو باشد.
نايب رئيس- جناب آقاى ربانى عذر مى‏خواهم اول درباره اصل تصويب آيين‏نامه مى‏خواهيم صحبت بكنيم، نظرات آقايان درباره كيفيت در مرحله بعدى است.
ربانى شيرازى- پس اگر بحث درباره اصل برنامه است و فعلًا كيفيت مورد توجه نيست، بنده عقيده‏ام اين است كه برنامه را خود آقايان بايد تعيين بنمايند. ديگر عرضى ندارم.
نايب رئيس- دو نفر از آقايان وقت خواسته‏اند قبل از كفايت در مذاكرات مى‏توانيم بحث را ادامه مى‏دهيم. آقاى منتظرى بفرماييد.
- اعوذ باللّه من الشيطان الرجيم- بسم اللّه الرحمن الرحيم‏
با تأييد فرمايشات آقاى ربانى، به عنوان تأكيد عرض كنم كه كارى است اساسى كه سى و پنج، شش ميليون جمعيت ايران به عهده آقايان گذاشتند و ملتى كه اين همه خون داده است، اين همه خسارت ديده است، شما را انتخاب كرده است براى اين‏كه يك قانون صد درصد اسلامى در كشور ما به مورد عمل گذاشته شود. اين ملت به آقايان اعتماد كرده‏اند و متد و روش كار بسيار مؤثر است كه اين كار خوب انجام شود، يا بد انجام شود. بنابراين وقتى كه آقايان موظفند كه كار را خوب انجام بدهند، قهراً بايستى آن متد و روش كار را خود آقايان با عقل خودشان، با فكر خودشان، انتخاب كنند، كه در يك چارچوب معينى فكر شما را محصور نكرده باشند. اگر براى مذاكرات حدّ و مرزى معين مى‏شود، حدّ ومرزى است كه با فكر خودشان تنظيم كرده‏اند و اصول قانون اساسى را بررسى مى‏كنند. اين‏كه فرمودند شوراى انقلاب، ما همه مخلص شوراى انقلاب هستيم ولى مى‏دانيم كه شش، هفت ماه از مدت انقلاب مى‏گذرد، البته باز هم شوراى انقلاب بايد باشد ولى آن‏چه مردم بايد صد درصد حرف شوراى انقلاب را عمل كنند، در صورتى است كه يك چنين آزادى عملى نداشته باشند كه در انتخابات آزادى بيايند و رأى بدهند و نمايندگان خود را انتخاب كنند و آنها را كه اعتماد دارند به مجلس بفرستند. در يك چنين وقتى ديگر نمى‏شود گفت شوراى انقلاب، شوراى انقلاب براي وقت اضطرار و وقت جنگ است، در وقتى كه تازه انقلاب شده است. اگر آرامش در كشور ما نبود، پس انتخاب آزادى هم نبوده. ما مدّعى هستيم كه آرامش برقرار شده و ملت آزادانه توانسته است رأى بدهد و منتخبين خودشان را به مجلس بفرستد و منتخبين كار خود را انجام بدهند وكار خوب انجام دهند و كار خوب‏
                        صورت مشروح مذاكرات قانون اساسى‏جلسه‏31-1، ص: 24
انجام دادن توقف دارد با اين‏كه آزاد باشند، دست و پايشان را در پوست گردو نگذاريد و بگوييد شما موظفيد كه اين جور كار كنيد. بنابراين روش كار اين است كه خود آقايان بايد انتخاب كنند. متشكرم.
نايب رئيس- آقاى مكارم شيرازى بفرماييد.
مكارم شيرازى- بسم اللّه الرحمن الرحيم. قسمتى ازعرايضى را كه بنده مى‏خواستم بكنم، جناب منتظرى و جناب آقاى ربانى بيان كردند. چيزى را كه بنده مى‏خواهم اضافه كنم اين است كه آيين‏نامه داخلى اين مجلس در واقع بيان طرز تفكر هيچ‏كس نمى‏تواند باشد كه به من بگويد اين چنين فكر كن. من بايد خود ببينم چگونه بهتر مى‏توانم فكر كنم و اصولًا شوراى انقلاب مربوط به مسائل كلّى مملكت است ومن فكر مى‏كنم اصلًا با همه احترامى كه براى شوراى انقلاب قائل هستيم، مسأله از حدود صلاحيت شوراى انقلاب بيرون است، با اين‏كه كار من و فكر من و روش من از هم جدا نمى‏تواند باشد. اين آيين‏نامه‏اى كه تنظيم شده تا آنجايى كه من اشاره‏اى در جرايد ديده‏ام متأسفانه هنوز اصلش را به ما نداده‏اند و فقط اشاره‏اى در جرايد بود. اگر آن باشد، من فكر مى‏كنم آن وقت چگونه مى‏توانم طبق اين آيين‏نامه به نفع قانون اساسى ابزار نظر بكنم؟ روشى كه نمى‏توانم از قانون اساسى دفاع كنم، آن روش را كسى به من تحميل كند و بگويد مطابق اين روش فكر كن، مطابق اين روش اظهار نظر كن، مطابق اين روش قانون اساسى تنظيم كن، اگر من مى‏خواهم تنظيم و تصويب كنم، پس روش و طرز فكر را هم، من بايد انتخاب بكنم و ما قبلا با رفقا، پر از صفا و صميميت و تفاهم نشسته بوديم و بررسى مى‏كرديم. يك طرح‏هايى هست كه خيلى بهتر از طرحى است كه از طرف شوراى انقلاب پيشنهاد شده اگر آن طرح‏ها عملى بشود فكر مى‏كنم برداشت اين جلسه، چند برابر بشود. آيا صحيح است كه آن طرحى را كه ما فكر مى‏كنيم اگر مطابق آن رفتار كنيم برداشت اين جلسه چند برابر مى‏شود، رها كنيم و چشم و گوش بسته دنبال طرحى برويم كه به ما تحميل شده است؟ شايد اين تغيير صحيح نباشد ولى بالاخره قريب به آن است و به ما تحميل شده است در اينجا مورد بررسى قرار گيرد و انتخاب اصلح كنيم و مطابق آن ان شاء اللّه مشغول به كار شويم.
نايب رئيس- از آقايان منشى‏ها خواهش مى‏كنم مراقبت بفرماييد دوستانى كه نوبت مى‏خواهند، نوبتشان رعايت بشود. همين‏طور كه اول عرض كردم اين جلسه را با سنّت اداره مى‏كنيم، آن هم نه سنّت به معناى همه سنّت‏هاى پارلمانى معهود- چون يكى از دوستان مى‏فرمودند با سنّتى كه واقعاً بتوانيم با وقت كمتر و با عدالت بيشتر اين مبحث را تمام بكنيم- بعد بنده بر طبق آيين‏نامه عمل خواهم كرد. به هر حال آقاى دكتر شيبانى پيشنهاد كرده‏اند كه جناب دكتر سحابى وزير مشاور در امور طرح‏هاى انقلابى كه تشريف دارند، بيايند و دلايل خودشان را در مورد اين‏كه چرا اين آيين‏نامه را بررسى قانون اساسى پيشنهاد كرده‏اند، بفرمايند. البته فقط در اين بخش، بخش‏هاى ديگر را در جلسات ديگر توضيح خواهند فرمود. اين آيين‏نامه قبلًا به وسيله آقايان تهيه شده، به شوراى انقلاب آمده، شوراى انقلاب فرصت رسيدگى در جلسه عمومى را نداشته، كميسيون مختلطى انتخاب كرده از دولت و شورا. چون طبق روال مى‏بايست طرحى‏
                        صورت مشروح مذاكرات قانون اساسى‏جلسه‏31-1، ص: 25
كه آقايان تهيه كرده‏اند، اول برود هيأت دولت رسيدگى بشود بعد آنجا عيناً يا با اصلاحاتى تصويب بشود، آن وقت بيايد به شوراى انقلاب رسيدگى بشود. چون وقت كم بود، تصميم بر اين شد كه يك كميسيون مختلط از بعضى اعضاى شوراى انقلاب مسؤوليت اين است كه به پيشنهاد رأى گرفته مى‏شود، اجازه بفرماييد وقت را صرف رأى‏گيرى نكنيم. به هر حال توضيحات ايشان براى همة ما مى‏تواند مفيد باشد. همچنان‏كه توضيحاتى كه آقايان داده‏اند، مفيد بود (... خامنه‏اى- به نظر من توضيح آقاى سحابى وجهى ندارد زيرا ايشان مى‏خواهند دربارة علّت پيشنهاد كردن اين آيين‏نامه توضيح بدهند، حال آن‏كه ما اساساً موضوع آن را رد كرده‏ايم و گفتيم كه مجلس رأساً صلاحيت دارد نظامنامه را خودش بنويسد، نه هر مقامى ديگر و اين امر حاكم و وارد بر مطلب ايشان است و موضوع سخن ايشان را منتفى مى‏كند و لزومى ندارد وقت صرف كنيم) ... از آقاى خامنه‏اى و ديگران خواهش مى‏كنم بدون نوبت صحبت نفرمايند وهر كس هر صحبتى دارد لطفاً نوبت بگيرد. پيشنهادى رسيده است، طبق سنّت پارلمانى يك موافق و يك مخالف روى پيشنهاد صحبت مى‏كنند. اگر موافق باشيد آقاى سحابى راجع به اين آيين‏نامه در مدت كوتاهى در همين جلسه توضيح بدهند، بنابراين كسانى‏كه با اين پيشنهاد كه آقاى سحابى توضيح بدهند، موافق‏اند، خواهش مى‏كنم قيام فرمايند (عده كمى برخاستند) رأى كافى نيست اين پيشنهاد رد شد. آقاى كياوش تشريف بياوريد.
كياوش- بسم اللّه الرحمن الرحيم. الصلوة و السلام على الشهداء و الصدّيقين و الصالحين. چند نكته بود كه من خواستم با اجازه حضّار به سمعتان برسانم. با اين‏كه همچون من معلمى، شايد فضولى حساب شود. بايد از نظر دور نداريم كه ذره ذره كار ما در اينجا و لحظه لحظه زمان ما الگو و درسى است براى آنهايى كه بعد از ما انشاءاللّه به زودى در مسير اسلامى انقلاب قدم بر خواهند داشت. يك اشتباه كوچك ما، حتى كوچك‏ترينش جرم بزرگ سياسى است و از طرف خدا و از طرف انقلابيون آينده غير قابل بخشش است پس اگر ايمان داريم كه انقلاب كرده‏ايم و يقيناً ايمان داريم، بايد در همه شؤون، انقلاب كرده باشيم. من هيچ قانون بين‏المللى را- همچنان كه صبح يكى از برادران به ما تكيه كردند- نمى‏پذيريم و هيچ سنّت ديرينه را نيز همچنين. ما انقلاب كرده‏ايم و جنگيده‏ايم با همان سنّت‏هايى كه در همين مجلس حاكم بوده، دليلى ندارد كه سير قهقهرايى بكنيم. اگر انقلاب بايد صورت بگيرد و گرفته، در همه شؤون بايد باشد، در همه ارزش‏ها و آيين‏نامه‏ها. آن چنان كه على عليه‏السلام در خطبه 15 به آن اشاره مى‏فرمايند. پس هيچ سنّتى و اصلى در اينجا حاكم نيست، مگر اين‏كه اصل انقلابى باشد و خبرگان مردم جديداً براى پيشبرد كارشان پيشنهاد و تصويب كرده باشند. امكان ندارد كسى بتواند راهى را برود بدون اين‏كه خودش مسيرش را انتخاب بكند. اگرچه اين تهيه‏كننده مسير، شوراى انقلاب باشد كه همة ما در مقابلشان خاشعيم. از صبح تاكنون در اينجا كارهاى ضد اسلامى شده! اگرچه كوچك است ولى اگر ما اين خطاهاى كوچك را كوچك حساب كنيم از خطاهاى بزرگ نمى‏توانيم جلوگيرى كنيم. يكى طرز سوگند خوردن بود كه با آن تفاصيلش من احساس گناه كردم كه نشسته بودم و اين طور وقت ما به تبذير گذشت. طبق سنّت بود يا براى اين‏كه ببينند چه كسى مى‏آيد يا چه كسى مى‏رود و چگونه فيلمبردارى مى‏كنند؟ اين مراسم چه لزومى داشت؟ شايد
                        صورت مشروح مذاكرات قانون اساسى‏جلسه‏31-1، ص: 26
بيش از سه ربع وقت ما به آن گذشت كه يك يك بياييم اينجا و سوگندنامه را امضاء كنيم. شايد در يك دهم آن مدت امكان داشت كه همه ما سوگندنامه را امضا كنيم «ولكن اللّه يابب ان يعصى فى ارضه و اولياؤهم مسكوت» خداوند ابا دارد از دوستانش كه ببيند گناه مى‏شود و آنان همچنان ساكت باشند. همه جوانب را در اينجا بر مبناى اسلامى حساب كنيد. حتى من آمد و رفت خبرنگاران را حساب كردم آنها را هم بر مبناى اصول اسلامى اجازه بدهيد بيايند و بروند. اينجا ساحت مقدس اسلام است و تصميم‏گيرى براى اسلام است. پس آمد و رفت هم در اينجا براى خواهران خبرنگار بايد طبق سنّت اسلامى باشد و آنچنان كه خبرنگاران خارجى محجوب مى‏آيند، خبرنگاران داخلى هم بايد اين چنين باشند. گو اين‏كه مسأله شايد كوچك باشد و قابل اهميت نباشد اما از خطاهاى بزرگتر بايد پرهيز كنيم. دومين مطلبى كه ...
نايب رئيس- جناب آقاى كياوش مطالبى كه حضرتعالى مى‏فرماييد با نطق قبل از دستور متناسب است ولى با اين بحث كه الان مطرح است، نه. استدعا مى‏كنم اين مطالب را دراولين نطق قبل از دستور كه نوبت مى‏گيريد، بفرماييد.
كياوش- بسيار خوب، پس از همين الان قبل از دستور وقت مى‏گيرم.
نايب رئيس- آقاى موسوى اردبيلى بفرماييد.
موسوى اردبيلى- بسم اللّه الرحمن الرحيم. قبلًا تذكر داده شد كه دو نفر، يكى موافق و يكى هم مخالف صحبت كنند، ولى در جلسه قبل عملى نشد. يا چنين تذكرى داده نشود، يا وقتى داده مى‏شود به آن عمل شود. با كمال معذرت از مقام رياست، اين تذكر را دادم، صحبت‏ها راجع به اين‏كه آيين‏نامه در صلاحيت شورا بوده يا نبوده، در صلاحيت دولت بوده يا نبوده، در موقعى كه آقايان محترمى كه اينجا تشريف دارند، اگر قرار باشد اين مطالب را دنبال كنيم و صحبت كنيم خيلى وقت مى‏گيرد. تنها چيزى كه مى‏خواستم عرض كنم با شناختى كه من از اكثرآقايان دارم در بيرون چندين كار دارند كه اگر وقتشان در اينجا صرف نشود، در آن كارها صرف مى‏شود. من هيچ كارى را كه در آن حتى پنج دقيقه وقت بيهوده بگذرد، نمى‏پذيرم. من كار ندارم كه آيين‏نامه اينجا رسيدگى بشود يا نشود. اگر آقايان طرحى دارند كه اين آيين‏نامه رسيدگى بشود يا نشود، اگر آقايان طرحى دارند كه اين آيين‏نامه اينجا رسيدگى بشود يا نشود، اگر آقايان طرحى دارند كه اين آيين‏نامه در اينجا رسيدگى بشود، بدهند ولى طورى باشد كه وقت تلف ندهند. با اين مشكلات كه صبح با مسأله پاوه روبه‏رو هستيم، ظهر با مسأله سنندج روبه‏رو هستيم، بحث راجع به اين‏كه يك جلسه غيبت كردن حق رأى را از بين مى‏برد يا نمى‏برد، صحيح نيست، اگر وقت و فرصت كافى بود، مى‏رسيديم، صحبت مى‏كرديم عيبى نداشت. من تقاضايى كه دارم اين است كه اين گرفتارى‏ها در نظر گرفته شود. مجموع وقت ما يك ماه است. در اين يك ماه ما مى‏خواهيم 140- 150 ماده را رسيدگى و بررسى كنيم. احياناً طرح‏ها و مواد ديگر هم بايد بررسى شود.
بنابراين من مخالف هستم كه نظامنامه اينجا طرح و بررسى شود و بهتر است در كميسيونى بررسى شود. منتها با در نظر گرفتن وقت و گرفتارى‏ها و مرحله‏اى كه الان ما در آن هستيم. اگر قرار باشد اين طور ادامه پيدا كند كارهاى لازم‏تر مى‏ماند. عرض ديگرى ندارم.
نايب رئيس- دو نفر از آقايان نوبت گرفته‏اند براى صحبت. دو پيشنهاد هم رسيده است. پيشنهادها را مطرح مى‏كنيم و ضمناً آقايان هم مى‏توانند در پيشنهاد صحبت كنند.
                        صورت مشروح مذاكرات قانون اساسى‏جلسه‏31-1، ص: 27
پيشنهاد اول، پيشنهادى است از آقاى مكارم شيرازى در مورد كفايت مذاكرات و رأى‏گيرى. ولى رأى‏گيرى دربارة چى؟ مرقوم نفرموده‏اند. مى‏فرستم تا تكميل كنند. پيشنهاد دوم از آقاى نوربخش است كه نوشته‏اند كميسيونى جهت بررسى و تصويب بدهند. اين پيشنهاد كامل است مى‏توانيم به رأى بگذاريم، ولى پيشنهاد آقاى مكارم، مقدّم است ايشان پيشنهادشان را اين طور تكميل كرده‏اند: پيشنهاد كفايت مذاكرات و رأى‏گيرى دربارة دو نفر پيشنهاد داده‏اند يكى اين‏كه اصولًا مجلس نبايد دخالت كند و يكى اين‏كه بايد دخالت كند. اما اشكالى نمى‏بينيم چون آقاى مقدم مراغه‏اى نوبت گرفته‏اند اول صحبت بفرمايند و نظرشان را هم راجع به اين پيشنهاد بفرمايند.
مقدم مراغه‏اى- به نام خدا. بنده تصور مى‏كنم توضيحاتى كه (اجازه بفرماييد عنوان برادر خطاب كنم.) برادر ربانى و منتظرى فرمودند، جاى هيچ توضيحى نيست و مخصوصاً اعلام رأى كه شد مجلس رأى داد كه آيين‏نامه بايستى از طرف مجلس خبرگان تنظيم بشود. اينجا يك مسأله كلّى مطرح است كه آقاى مكارم در پيشنهادشان روشن مى‏كنند. ما اولين هيأتى هستيم كه از طرف مردم براى تنظيم قانون اساسى انتخاب شده‏ايم. هيچ وظيفه‏اى فعلًا غير از اين كار نداريم. البته براى خودم مى‏گويم و اميدوارم براى همه آقايان محترم باشد. اگر من چند كار داشته باشم بايد كار اول من حضور در اين مجلس و شركت در اين مذاكرات باشد. ما مى‏خواهيم اين قانون اساسى را آن چنان عرضه كنيم كه مسأله شؤونات اسلام در جهان مطرح بشود مسأله ثبات و مسأله آرامش مطرح است همين تشنجاتى كه امروز هست، ما بايد كارى كنيم كه آن وحدت مورد انتظار، محصول همين مجلس باشد. بنابراين عرايضم را كوتاه مى‏كنم و در مورد هر دو پيشنهاد اظهار نظر كرده و مى‏گويم كه هر دو با هم تلفيق هستند. بنده با اين پيشنهاد موافق هستم رأى هم احتياج ندارد چون با رأيى كه چند دقيقه قبل داده شد، همه تأييد كردند كه تنظيم آيين‏نامه در صلاحيت مجلس خبرگان است. البته همه براى اين جمهورى كار مى‏كنيم چه شوراى انقلاب و چه دولت انقلاب ولى مجلس خبرگان اين اولويت را دارد كه منتخب مردم است و همان‏طور كه آقاى منتظرى گفتند حدود 5، 6 ميليون مردم اين مملكت به اين مجلس رأى داده‏اند، پس ترتيب و روشى را كه چطور بايد اين مجلس اداره شود و عمل كند، در صلاحيت همين مجلس خواهد بود.
نايب رئيس- آقاى دكتر ضيايى بفرماييد.
دكتر ضيايى به طور اختصار و كامل نظر خودم را خدمت سروران عزيز عرضه مى‏دارم كه اولًا تقصير از هر كجا بوده نمى‏دانم، بالاخره تقصير بوده است كه تا الآن ما هيچ كدام، از آيين‏نامه داخلى مجلس، كه متد كارمان را تعيين مى‏كند، خبر نداشتيم. بنابراين نظرخواهى در اين مورد تصديق بلاتصور معنى ندارد كه آيا با اين آيين‏نامه موافقيم يا مخالف فكر مى‏كنيم. در هر دو صورت تصديق بلاتصور است و در شأن مجلس نيست و همان‏طور كه اساتيد عظام فرمودند، متد كار اين مجلس نحوه بررسى و تجزيه و تحليل در جميع اصول است. بنابراين بعضى از موادى كه شوراى انقلاب يا هر
                        صورت مشروح مذاكرات قانون اساسى‏جلسه‏31-1، ص: 28
مقامى تصويب كرده، نمى‏تواند محور كار اين نمايندگان باشد. شوراى انقلاب كه من به سهم خود در مقابلش سر تعظيم فرود مى‏آورم، فقط بايد كار را با نظر امام تعيين كند. اما نحوه كار بسته به نظر خود ما است كه چگونه پيش ببريم. نظرم اين است كه با فرصت كوتاهى كه ما داريم و اين طول و تفصيلى كه اين آيين‏نامه دارد و هنوز به ما نرسيده بلكه با حداقل وقت بتوانيم به بررسى و تجزيه و تحليل و تدوين اصول قانون اساسى بپردازيم و فكرمان را تا شعاع مترقّيانه قانون اسلام، كه جهان منتظر اوست، جولان بدهيم و ديدمان را تا آخرش بياندازيم. بنابراين در آن قسمت بايد بيشتر حركت كنيم و آقايانى كه ديدشان وسيع‏تر است و بصيرترند، تعيين بشوند و همين امشب يك كميسيونى بشود و فردا اصل مطلب را به عنوان يك نظامنامه تقديم مجلس كنند و با يك قيام و قعود كار را تمام كنند و بررسى قانون اساسى را كه وظيفه اصلى آقايان است شروع كنند. عرض ديگرى ندارم.
نايب رئيس- آقاى صافى به عنوان مخالف صحبت مى‏فرمايند.
صافى- بسم الله الرحمن الرحيم، اين مسأله الآن مورد بحث است كه آيا اين آيين‏نامه داخلى مجلس مجدداً به شور گذاشته شود، يا اين‏كه همان‏طور كه شوراى انقلاب نظر داده ما از همان روش پيروى كنيم؟ به نظر من با توجه به كيفيت برنامه انتخابات و اين‏كه امام اصرار داشته در اين شرايط حساس و بحرانى هرچه كمتر وقت گرفته شود، بايد قانون اساسى كشور هرچه زودتر مورد بحث و تصويب قرار گيرد. موضوع آيين‏نامه داخلى جنبه خصوصى دارد و از آن طرف همان‏طور كه برادر عزيزم فرمودند بايد آن را با يك نشست و قيام و قعود حل كنيم، البته فكر مى‏كنم به اين سادگى نباشد، در شوراى انقلاب مدت‏ها روى آن بحث شده و مدت رسيدگى به اصول در مجلس خبرگان تا حدى بايد محدود باشد، چرا؟ براى اين‏كه بحث و گفت و گو كمتر باشد چون وقت كم است و بايد وقت كمتر گرفته شود و در جريان انقلاب ما وظيفه داريم يكى، كار ديگرى را تكميل كند و حساب اين نيست كه بگوييم چون رويش فكر شده ما با يك قيام و قعود تصويب كنيم. فكر مى‏كنم كه آيين‏نامه تا حدّى مطالعه شده و جنبه تنظيم داخلى دارد و آن هدف كلى كه ما داريم بررسى قانون اساسى و انطباق آن با جمهورى اسلامى است. بايد هرچه زودتر آن را به ملت ايران ارائه بدهيم تا مورد رفراندوم قرار گيرد و لزومى ندارد كه وقت بيشترى گرفته شود و بايد سعيمان بيشتر در تدوين قانون و تنظيم اصول اساسى باشد و مسأله انتظامات داخلى كه مثلًا اگر ما چند جلسه شركت نكنيم يا بكنيم چه خواهد شد، اينها به نظرم همان‏طور كه تا به حال روش كار ما متابعت از برنامه‏اى بوده كه شوراى انقلاب براى ما تنظيم كرده بود و روى اين اصول وارد همين محوطه شده‏ايم، بعد از اين هم به همان طريق عمل مى‏كنيم و هرچه زودتر وارد در اصل مطلب بشويم، شايسته‏تر است.
نايب رئيس- برادرمان آقاى اكرمى تذكر داده‏اند و گفته‏اند كه ما با قيام و قعود درباره ضرورت اين‏كه با قيام و قعود رأى گرفته شود يا نه، رأى گرفته‏ايم. البته در ذهنم نيست، به هر حال برادر ديگر آقاى رشيديان پيشنهاد كرده‏اند كه به عنوان موافق صحبت كنند كه چون قبلًا يك نفر به عنوان موافق صحبت كرده است، نمى‏توانيم اين عمل را انجام دهيم و پيشنهادشان دو بخش دارد كه به رأى مى‏گذاريم:
1- پيشنهاد كفايت مذاكرات. 2- درباره صلاحيت اين مجلس براى تنظيم آيين‏نامه جديد و عدم صلاحيت. كسانى‏كه با كفايت مذاكرات در اين زمينه موافق هستند لطفاً قيام‏
                        صورت مشروح مذاكرات قانون اساسى‏جلسه‏31-1، ص: 29
فرمايند (اكثريت برخاستند) تصويب شد، كسانى‏كه با صلاحيت اين مجلس براى تنظيم آيين‏نامه جديد موافق هستند خواهش مى‏كنم قيام فرمايند (اكثريت برخاستند) تصويب شد. يك پيشنهاد رسيده است كه كميسيونى جهت رسيدگى به پيشنهادات مختلف درباره آيين‏نامه تشكيل شود. ضمناً به اطلاع مى‏رسانم كه تاكنون سه طرح از قانون اساسى نيز رسيده است، يكى طرح جديدى است كه با همكارى كارشناسانى كه در اين دفتر كار مى‏كنند، تهيه شده و يكى هم طرحى است كه برادرمان آقاى منتظرى داده‏اند. طرح ديگرى هم هست كه تكثير مى‏شود و خدمتتان ارائه مى‏شود. اگر طرح چهارم يا پنجمى هم باشد به منشى‏ها بدهيد، آنها به دبيرخانه مى‏دهند و تكثير مى‏شود. پس قرار شد طرح‏ها براى اطلاع همه تكثير بشود كه همه از آن طرح مطلع شوند. اگر با مطالعه آن پيشنهادى به نظرتان رسيد كه منطقى بود به كميسيون بفرستيد، چون رسيدگى به يك يك مواد و پيشنهادها واقعاً در جلسه علنى مشكل است، ناچاريم يك كميسيونى تعيين كنيم و اين كميسيون حق تصميم دارد، چون اگر كميسيون حق تصميم نداشته باشد چه فايده‏اى دارد؟ بايد به كميسيون حق تصميم بدهيم تا كار خودش را درباره آيين‏نامه انجام دهد. بنابراين توضيحاتى كه عرض كردم اين است كه توسط دبيرخانه تكثير شود و بخش اول پيشنهاد اين است كه كميسيون را مجلس انتخاب كند و آن كميسيون ظرف دو روز يعنى تا پايان سه‏شنبه نتيجه كارش را به جلسه علنى گزارش دهد. اين پيشنهاد مطرح است و دو نفر از آقايان درباره اين پيشنهاد وقت گرفته‏اند صحبت كنند. آقاى ربانى بفرماييد.
ربانى شيرازى- بسم الله الرحمن الرحيم. با توجه به كمبود وقتى كه بعضى از آقايان به آن اشاره مى‏كنند، بنده با صرف دو روز وقت جلسه در اين مورد مخالفم، چون تصور مى‏كنم اين دو سه طرحى كه در دسترس آقايان قرار گرفته، شب در منزل مطالعه كنند و فردا صبح در جلسه به عنوان موافق و مخالف هر طرح سخنرانى بشود و پس از سخنرانى اخذ رأى بشود و ما وقت را تلف نكنيم و به كارهاى اساسى‏مان كه رسيدگى به پيش‏نويس قانون اساسى است بپردازيم.
نايب رئيس- تذكرى خدمت دوستان عرض كنم، خواهش مى‏كنم مطالبى كه شفاهاً پيشنهاد مى‏كنيد پيشنهادتان را كتباً مرقوم بفرماييد تا نسبت به آن رأى بگيريم.
نايب رئيس- آقاى مكارم شيرازى بفرماييد.
مكارم شيرازى- بسم الله الرحمن الرحيم. با اين‏كه ميل ندارم مكرر مزاحم بشوم و طرفدار اين هستم كه حداكثر صرفه‏جويى در وقت بشود، مطلبى به نظرم لازم رسيد كه به عرض آقايان برسانم، مثل اين‏كه درباره آيين‏نامه و تلقى بعضى ازآقايان از اين آيين‏نامه اشتباهى شده، ما نمى‏خواهيم بنشينيم بحث كنيم كه چند جلسه غيبت كردن چه حكمى دارد يا طرز پيشنهاد كردن و يا طريقه رأى گرفتن با قيام و قعود به چه شكلى بايد باشد، از آيين‏نامه آن‏چه كه مربوط به اين مسأله است همان را مى‏شود پذيرفت. يك مسأله براى ما بسيار اهميت دارد كه آن را هم در يك جلسه شايد بتوانيم تمام كنيم و آن اين است كه به چه نحو اين 151 اصل مورد بررسى قرار بگيرد و اين پيشنهادى كه در اين آيين‏نامه هست و الآن من يك مقدارش را مطالعه مى‏كردم، فصول را جدا كرده، 10 اصل را در اختيار من و چهار نفر ديگر گذاشته و 10 اصل را در اختيار ديگرى با چهار نفر ديگر گذاشته‏اند. ما معتقديم اين طرز تقسيم، لطمه‏
                        صورت مشروح مذاكرات قانون اساسى‏جلسه‏31-1، ص: 30
به اساس كار مى‏زند. ما طرح ديگرى هم داريم كه همه در همه مواد بررسى بكنند، بدون اين‏كه وقت زيادى گرفته شود. با اين‏كه اين مربوط به ماهيت مطلب است، چون شاهد اصل سخنم هست، عرض مى‏كنم مثلًا طرح اين است كه ما 7 گروه بشويم و اين 7 گروه هر كدامش در يك روز اعلام بشود 10 اصل از اصل يك تا اصل 10 را بررسى بكنيم.
نايب رئيس- عذر مى‏خواهم جناب آقاى مكارم طرح را ارائه بفرماييد.
مكارم شيرازى- من براى اين‏كه اهميت اين مسأله را در آيين‏نامه مشخص كنم، بايد يك توضيحى عرض بكنم و الا دليلم روشن نمى‏شود. بعضى آقايان تصور فرموده‏اند كه اين مسائل جزئى است و وقت را مى‏گيرد. بايد عرض كنم اين يك مسأله جزئى نيست و اساس كار ما را تشكيل مى‏دهد. ما اگر بخواهيم آنچنان كه در اين آيين‏نامه تنظيم شده، تقسيم بكنيم، عملًا هر قسمتى از قانون اساسى در اختيار يك گروه قرار مى‏گيرد، در حالى كه همه گروه‏ها در همه مسائل با صرفه‏جويى مى‏توانند دخالت كنند. تقسيم‏بندى مى‏شود و ده اصل را در اختيار همه بگذاريد، اين ده گروه بررسى مى‏كنند و عصر كه شد نتيجه افكارشان را مى‏نويسند و تكثير مى‏شود و در اختيار همه گذاشته مى‏شود و همه گروه‏ها آنها را شب مطالعه مى‏كنند و فرداى آن روز با پختگى مى‏شود در اينجا مطرح كرد. من براى اين‏كه خارج از موضوع نشوم توضيح زيادى براى طريقى كه عرض كردم، نمى‏دهم ولى اين نكته را بايد به عرض برسانم كه طرز تقسيم اصول و رسيدگى به آنها مهم است. طرز اداره جلسات و رأى‏گيرى و پيشنهاد و قيام و قعود و غيبت، اينها مطلقاً براى ما مهم نيست و خيلى آسان مى‏توانيم از آنها بگذريم اما اين مسأله با طرح‏هايى كه رويش آمده بايد بررسى شود كه ببينيم كدام طرح بهتر است. چون در نحوه كار ما فوق‏العاده دخالت دارد.
نايب رئيس- متشكرم چون اداره منظم جلسات عامل بسيار مؤثرى در پيشرفت كار است، از دوستان خواهش مى‏كنم وقتى تشريف مى‏آورند اينجا فقط درباره موضوعى كه مطرح است صحبت كنند. به هر حال هرچه باشد حتى آن طور كه آقاى مكارم مى‏گويند، هر پيشنهادى هست بايد يك‏جا رسيدگى شود، خواه در جلسه عمومى يا در يك كميسيون باشد، راه سومى هم ندارد. پيشنهاد اول كه رسيده مربوط است به اين‏كه كميسيونى تشكيل شود و خصوصياتى در اين پيشنهاد است كه 2 روز يا چند روز باشد كه بهتر است ما اينها را جدا كنيم و فعلًا راجع به اصل مطلب تصميم بگيريم كه آيا كميسيون به اين كار رسيدگى كند يا در جلسه عمومى به اين كار رسيدگى كنيم. فكر كنم اگر روى اين تصميم بگيريم به تدريج جلو مى‏رويم و روى جزئيات هم مى‏توانيم بحث كنيم و به نتيجه نهايى نيز خواهيم رسيد. دوستانى هم براى صحبت كردن وقت گرفته‏اند كه حتماً در اين باره هست، ولى اگر بخواهيم اين جورى روى هر مطلبى ادامه بدهيم از بحث‏ها فكر نمى‏كنم به جايى برسيم. حالا دو پيشنهاد رسيده است يكى اين‏كه كميسيون با استفاده از طرح‏هايى كه الآن هست و با استفاده از همه نظراتى كه به آن كميسيون خواهيد فرستاد با اختيار تام آيين‏نامه جديد را تهيه بكند و گزارش آن را به مجلس بياورد، يعنى آن آيين‏نامه‏اى كه آنها مى‏آورند تصويب شده است و آن را ما قبول داريم. پيشنهاد دوم اين‏كه آيين‏نامه در جلسه عمومى مطرح بشود براى صرفه‏جويى در وقت آيين‏نامه‏هاى مختلف در دسترس آقايان قرار بگيرد و امشب مورد مطالعه قرار بگيرد و فردا موافقين و طرفداران هر طرح نظر خود را بيان كنند و رأى‏گيرى شود.
                        صورت مشروح مذاكرات قانون اساسى‏جلسه‏31-1، ص: 31
اين رأى‏گيرى يك وقت راجع به مجموع است كه يكى يكى آنها را به رأى‏گيرى بگذاريم، يك وقت راجع به ماده است ولى آقاى ربانى پيشنهاد كرده‏اند كه ما هر چند طرح را رسيدگى كنيم و فردا بياييم يكى يكى مطرح كنيم و مخالف و موافق صحبت كنند و نسبت به آن رأى بگيريم و بعد دومى و بعد سومى و الى آخر. اين توضيح پيشنهاد آقاى ربانى است. حالا به پيشنهاد اول يعنى، كميسيونى جهت بررسى آيين‏نامه مجلس تشكيل بشود و با اختيار تام رسيدگى كند و نتيجه را به مجلس گزارش بدهد. افراد اين كميسيون را شما انتخاب مى‏كنيد. راجع به اين پيشنهاد يك مخالف و يك موافق مى‏توانند صحبت كنند. آقاى نوربخش كه پيشنهاد دهنده هستند، نمى‏توانند به عنوان موافق صحبت كنند، به علاوه پيشنهاد آقاى نوربخش چون ناقص است قابل طرح نيست حالا پيشنهاد آقاى ربانى قرائت مى‏شود:
 «براى صرفه‏جويى در وقت آيين‏نامه‏هاى مختلف در دسترس آقايان قرار گيرد و امشب مورد مطالعه قرار گيرد و فردا طرفداران و مخالفين طرح‏ها و نظرات خود را بيان كنند و رأى‏گيرى شود». يك موافق و يك مخالف با اين پيشنهاد مى‏توانند صحبت كنند. يكي از كسانى‏كه نوبت گرفته‏اند، آقاى قرشى هستند كه خواهش مى‏كنم اگر مى‏خواهند در اين مورد صحبت كنند، تشريف بياورند.
قرشى- بسم الله الرحمن الرحيم. بنده احساس مى‏كنم ما آيين‏نامه تنظيم بكنيم يا نكنيم. بالاخره اهم كار به اينجا خواهد رسيد كه وقتى كه درباره يكى از اصول پيش‏نويس كفايت مذاكرات را اعلام كردند، با اكثريت رأى گرفته خواهد شد و رأى اكثريت محترم و تصويب‏كننده قانون است، بنابراين بنده تشكيل كميسيون را اتلاف وقت مى‏دانم و پيشنهاد مى‏كنم با فرض اين مسأله كه ما الان ده يا پنج اصل از پيش‏نويس را معين بكنيم و آقايان شب مطالعه بفرمايند، فردا راجع به اينها مذاكره بكنيم و رأى گرفته شود و آيين‏نامه فقط اين باشد كه وقتى كه درباره اصلى كفايت مذاكرات اعلام شد و اكثريت رأى دادند آن وقت نسبت به آن اصل رأى گرفته شود و من فكر مى‏كنم اگر مسأله را اين‏طور شروع كنيم هيچ اتلاف وقت نخواهيم داشت.
نايب رئيس- آقاى موسوى اردبيلى بفرماييد.
موسوى اردبيلى- در مسأله‏اى كه الآن مورد بحث است كارى را كه ما مى‏خواهيم از آن فرار كنيم يعنى تلف شدن وقت، عملًا گرفتار آن هستيم. اين پيشنهادى كه داده شده حتى با آن صورتى كه جناب آقاى بهشتى فرمودند كه يك كميسيونى را معين كنيم كه به مجموع مواد اين نظامنامه برسد، دو سه روز خود آن كميسيون وقت خواهد گرفت و بعد از آن بيايند اينجا آقايان نمايندگان درباره آن صحبت كنند. با اين احساسى كه اكثر آقايان محترم مى‏كنند كه اين وقت را ما براى اين كارها نداريم و پيشنهادى هم كه آقاى مكارم فرمودند پيشنهاد معقولى بود، پيشنهاد بنده هم اين است كه قرائت مى‏كنم:
 «پيشنهاد مى‏كنم اگر قرار است مواد نظامنامه مجدداً مورد بررسى قرار گيرد، يكى دو ماده كه اساسى است و دخالت در اصل تنظيم و تصويب پيش‏نويس دارد، مورد بررسى قرار گيرد، بقيه مواد طبق نظامنامه عمل مى‏شود».
و اما در مورد قسمت‏هاى ديگر، مثل اين‏كه خود آقايان هم قبول دارند كه قسمت‏هاى ديگر بحثى ندارد، اما اگر اينجا مطرح بشود، حتماً بحث هم خواهد شد.
چون اين موضوع سؤال‏انگيز است و وقت را مى‏گيرد من اين را مى‏نويسم و تقديم مقام‏
                        صورت مشروح مذاكرات قانون اساسى‏جلسه‏31-1، ص: 32
رياست مى‏كنم كه اگر قبول بفرمايند همين‏طور تصويب كنند.
نايب رئيس- مرقوم بفرماييد، راجع به پيشنهادى كه مطرح شده يكى دو نفر به عنوان مخالف اسم نوشته‏اند، كه اگر بخواهند، مى‏توانند صحبت كنند (اظهارى نشد) پيشنهاد آقاى ربانى قرائت مى‏شود:
 «براى صرفه‏جويى در وقت آيين‏نامه‏هاى مختلف در دسترس آقايان قرار گيرد و امشب مورد مطالعه قرار گيرد و فردا طرفداران و مخالفين هر طرح و نظر خود را بيان كنند و رأى‏گيرى شود».
نايب رئيس- بنده پيشنهاد آقاى ربانى را به رأى مى‏گذارم، كسانى‏كه با اين پيشنهاد موافق‏اند قيام فرمايند (عده كمى برخاستند) پيشنهاد رد شد. پيشنهاد بعدى از طرف آقايان دكتر آيت رحمانى- مقدم مراغه‏اى و ضيايى است و چند پيشنهاد هم بدون نام و يك پيشنهاد هم از طرف آقاى ربانى املشى رسيده كه پيشنهاد كرده‏اند: «كميسيونى انتخاب شود كه آيين‏نامه را تنظيم كنند و براى تصويب نهايى به جلسه علنى بياورند». چون درباره اين پيشنهاد به عنوان موافق صحبت شده اگر كسى با اين پيشنهاد مخالف است مى‏تواند صحبت كند (اظهارى نشد) من مجدداً پيشنهاد را قرائت مى‏كنم: «كميسيونى آيين‏نامه را تدوين كند و بعد نتيجه را براى تصويب نهايى به جلسه علنى بياورد» رأى مى‏گيريم به اين پيشنهاد، كسانى‏كه موافق‏اند قيام فرمايند (اكثريت برخاستند) تصويب شد. با تصويب اين پيشنهاد طرح پيشنهاد ديگرى در اين مورد ميسور نيست، بنابراين كميسيون را انتخاب مى‏كنيم. حالا رأى مى‏گيريم به انتخاب تعداد اعضاء كميسيون. اول- عدد پيشنهاد شده براى اين كميسيون پنج نفر مى‏باشد رأى مى‏گيريم به اين پيشنهاد، موافقين قيام فرمايند. (اكثر برخاستند) تصويب شد.
دوم- راجع به وقت اين كميسيون است كه آقاى نوربخش پيشنهاد كرده‏اند در عرض دو روز رسيدگى كرده و روز سوم يعنى عصر سه‏شنبه به جلسه بياورند و در اين دو روز هم بحث درباره كليات و نطق قبل از دستور باشد. بنابراين كسانى‏كه با اين پيشنهاد موافق‏اند قيام فرمايند (از 64 عده حاضر در جلسه 31 نفر برخاستند) رد شد. پيشنهاد ديگر اين است كه تا فردا شب كميسيون كارش را تمام كند و صبح روز سه‏شنبه به جلسه علنى بياورد، نسبت به اين پيشنهاد رأى مى‏گيريم، موافقين قيام فرمايند (اكثر برخاستند) تصويب شد. بار ديگر تكرار مى‏كنم كه كميسيون بايد حداكثر كارش را تا فردا شب تمام كرده و صبح سه‏شنبه آن را به جلسه علنى بياورد، حالا آقايانى كه داوطلب هستند در اين كميسيون عضويت داشته باشند اعلام فرمايند. آقايان منتظرى، خامنه‏اى، طاهرى اصفهانى، ربانى، موسوى، جزايرى، غفورى، مكارم شيرازى، موسوى اردبيلى، طاهرى و نوربخش آمادگى خود را براى عضويت در كميسيون پنج نفرى جهت بحث و تدوين آيين‏نامه اعلام داشته‏اند. حالا براى انتخاب پنج نفر از اين آقايان رأى گرفته مى‏شود.
4- انتخاب پنج نفر جهت عضويت در كميسيون مربوط
به تنظيم آيين‏نامه داخلى مجلس بررسى نهايى قانون اساسى‏
 (در اين موقع براى انتخاب 5 نفر از اعضاى كميسيون تنظيم آيين‏نامه اخذ رأى به عمل آمد و نتيجه به شرح زير اعلام شد).
                        صورت مشروح مذاكرات قانون اساسى‏جلسه‏31-1، ص: 33
نايب رئيس- آقاى منتظرى با 56 رأى، آقاى مكارم شيرازى با 49 رأى، آقاى دكتر غفورى با 45 رأى، آقاى ربانى شيرازى با 36 رأى، آقاى موسوى اردبيلى با 31 رأى براى عضويت در اين كميسيون انتخاب شدند.
5- تعيين زمان تشكيل جلسه بعد و پايان جلسه‏
نايب رئيس- جلسات فردا صبح و عصر صرف بحث درباره كليات قانون اساسى خواهد بود و چون در جلسه براى صحبت در كليات نمى‏شود وقت گرفت، بايد هم اكنون براى فردا وقت بگيريد، كسانى‏كه موافق‏اند فردا صبح و عصر جلسه داشته باشيم قيام فرمايند (اكثريت برخاستند) تصويب شد. آقايان اين مطلب را بايد بدانند بعد از اعلام رأى هيچ توضيحى قابل قبول نيست وقت جلسه فردا ساعت 9 صبح تا وقت نماز ظهر است، كسانى‏كه با اين مورد موافق‏اند قيام فرمايند (اكثريت برخاستند) تصويب شد. كسانى‏كه موافق‏اند جلسه بعدازظهر ساعت چهار بعدازظهر شروع شود قيام فرمايند (عده كمى برخاستند) رد شد. كسانى‏كه با شروع جلسه در ساعت 5 بعدازظهر موافق‏اند قيام فرمايند (اكثريت برخاستند) تصويب شد. بنابراين جلسه بعدازظهر ساعت 5 تا وقت افطار خواهد بود، جلسه را ختم مى‏كنم. (جلسه مقارن ساعت 8 شب ختم شد).
نايب رئيس مجلس بررسى نهايى قانون اساسى- دكتر سيد محمد حسينى بهشتى‏
                        صورت مشروح مذاكرات قانون اساسى‏جلسه‏31-1، ص: 35
                        جلسه سوم‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

جلسه در ساعت نه و ده دقيقه روز بيست و نهم مرداد ماه 1358 هجرى شمسى‏
برابر با بيست و ششم رمضان المبارك 1399 هجرى قمرى به رياست‏
آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت و شرح دستور جلسه.........................................
2- اعلام اسامي گروه بررسي و تنظيم آيين‏نامه داخلي مجلس برررسي نهايي قانون اساسي.....
3- ادامه بحث در كليات پيش‏نويس قانون اساسي.................................
4- اعلام تنفس به مدت پانزده دقيقه............................................
5- تشكيل مجدد جلسه و دنباله بحث دربارة كليات پيش‏نويس قانون اساسي................
6- پايان جلسه و تعيين زمان تشكيل جلسه بعد....................................
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 37
1- اعلام رسميت و شرح دستور جلسه‏
نايب رئيس- بسم الله الرحمن الرحيم. با حضور چهل و پنج نفر دوستان در جلسه و چهار نفر دوستاني كه با اجازه مجلس در كميسيون شركت دارند كه جمعاً چهل و نه نفر مى‏شوند در مبناي دو سوم تمام نمايندگان، جلسه رسميت دارد. دستور جلسه بحث‏هايي است كه دوستان عزيز درباره قانون اساسي به طور كلّي ايراد مي‏فرمايند و نقطه‏نظرهايي را كه به نظرشان مي‏رسد بيان مى‏كنند. چون تا اين لحظه بيست و دو نفر نوبت گرفته‏اند. طبيعي است كه بايد گفته‏ها حتي‏المقدور در حدّ اختصار باشد و تا عصر امروز كه فرصت براي صحبت هست، زمينه براي شركت ديگران كه هنوز اسم ننوشته‏اند، خالي مى‏شود. همين طور كه ديروز هم عرض شد هيچ سخني جواب ندارد. گوينده بعدي مي‏تواند ناظر به مطالب گوينده‏هاي بعدي، مطالب و نظراتش را بگويد و به طور كلي دوستان عنايت دارند كه نوع برخورد آراء و افكار در چنين مجمعي همان نوع مباحثه است ولي نه به آن شكلي كه ما عادت داريم يعني وقتي كسي مطلبي گفت و ما درباره آن نظري داديم همان موقع نظرمان را مي‏گوييم. اين «همان موقع» اش را برداريم بقيه‏اش را قبول داريم. كسي مطلبي دارد مى‏گويد و ما نظري درباره آن داريم، نظرمان را يادداشت مى‏كنيم و وقتي نوبتمان شد آن را اظهار مى‏كنيم. البته از دوستان خواهش مى‏شود كه در هر مطلبي وقتي چند نفري صحبت مى‏كنند، اگر بشود، يكي از دوستاني كه نوبتش مي‏رسد، يك جمع‏بندي هم از مطالب بيان شده بكند كه براي حضور ذهن همه كار مفيدي كرده است.
2- اعلام اسامي گروه بررسي و تنظيم آيين‏نامه داخلي مجلس بررسي نهايي قانون اساسي‏
نايب رئيس- ضمناً به اطلاع دوستان مي‏رسانم آرايي كه در پايان روز گذشته براي انتخاب اعضاء گروه بررسي و تنظيم نظامنامه داخلي مجلس دادند، استخراج شده و نتايج‏اش به اين صورت اعلام مى‏شود:
آقاي منتظري 56 رأي- آقاي مكارم شيرازي 49 رأي- آقاي غفوري 47 رأي- آقاي رباني شيرازي 36 رأي و آقاي موسوي اردبيلي 31 رأي. اين پنج نفر حائزين اكثريت هستند كه جلساتشان را تشكيل مي‏دهند و ان شاءالله تا امروز عصر و يا تا فردا صبح طبق قرار، نتيجه را براي استحضار آقايان به جلسه مي‏دهند.
3- ادامه بحث در كليات پيش‏نويس قانون اساسي‏
نايب رئيس- آقاياني كه براي صحبت نوبت گرفته‏اند به ترتيب، نفر اول آقاي كرمي، نفر دوم آقاي غفوري، نفر سوم آقاي منتظري و نفرهاي بعد هم بر حسب نوبت. حالا نوبت آقاي كرمي است ولي چون آقاي منتظري بايد به كميسيون بروند، اگر آقاي كرمي موافق باشند آقاي منتظري اول صحبت بفرمايند، بعد جنابعالي تشريف بياوريد.
                        صورت مشروح مذاكرات قانون اساسى‏جلسه‏31-1، ص: 38
كرمي- اشكالي ندارد.
نايب رئيس- آقاي منتظري بفرماييد.
منتظري- اعوذ بالله من الشيطان الرجيم. بسم الله الرحمن الرحيم. بنده عرايضم تقريباً چند تذكر به دوستان است. تذكر اول اينكه، همان‏طور كه مي‏دانيد الان تمام چشم‏هاي ملت ايران به اين مجلس خبرگان دوخته شده است. بنابراين بايستي كه اين مجلس از هر جهت الگو و نمونه باشد. خلاصه قدري بي‏پرده عرض كنم چون بيشتر نمايندگان مجلس از آقايان روحانيون هستند كسي نگويد كه آقايان روحانيون در مجلس كمتر حاضر مي‏شدند و به آن اهميت نمي‏دادند، بنابراين بايستي از اين جهت هم الگو و نمونه باشيم كه رعايت انضباط در وقت‏ها بشود و آقايان هم سعي كنند همان وقتي كه تعيين شده تشريف بياورند و كمتر غيبت بكنند چون كار، كار اساسي است. اين كار را در حاشيه كارهاي ديگر نبايد قرار بدهيم، متن كارمان الان اين است. كارهاي ديگر و ديد و بازديد را فعلًا كنار بگذاريد. براي اين‏كه شما مي‏خواهيد قانوني تنظيم كنيد كه سازنده كشور و تعيين‏كننده آينده كشور ما باشد بنابراين بهتر است كه به اين كار خيلي اهميت بدهيم و كارهاي ديگر را فعلًا كنار بگذاريم، رعايت ساعات مجلس بشود. اول وقت، آقايان تشريف بياورند كمتر غيبت بكنند و بيرون نروند. خواهش مى‏كنم اين مسائل را رعايت بفرمايند. موضوع ديگر كه باز مي‏خواهم تذكر بدهم اينكه بعضي از رفقاي ما حتي آن طرح پيشنهادي را كه دو ماه قبل در روزنامه‏ها منتشر شده نگاه نكرده‏اند. در صورتي كه بايستي ما علاوه بر آن، طرح‏هايي را نيز كه ديگران پيشنهاد و ارسال داشته‏اند بررسي كنيم و از بين آنها يك طرحي را كه به نظرمان جامع‏تر است، مقياس كارمان قرار بدهيم. يكي آن طرح پيشنهادي با 151 اصل است كه اشكالات زيادي به آن شده است كه بعداً در كميسيون‏ها به آن رسيدگي مى‏شود. بنده به سهم خود يك روز همان را برداشتم و اصلاحاتي در آن كردم و اصولي هم به آن اضافه كردم و دنبال هر اصلي يك شماره گذاشتم كه شماره آخر آن يكصد و پنجاه و يك است، يعني همان شماره اصول پيشنهادي سابق و اين‏كه الان در اختيار آقايان قرار گرفته است، در حقيقت اصلاح شده آن اصول است. اصول ديگري را هم آقاي صافي و آقاي سيد منيرالدين حسيني‏هاشمي و بعضي رفقا نوشته‏اند كه پنج، شش روزي روي آن كار شده است كه به صورت 188 اصل در آمده است و نسخه‏هاي آن الان بين آقايان توزيع شده است و خواهش مى‏كنيم آقايان اوقات فراغتشان را صرف مطالعه اصول بكنند. من به سهم خود مدافع اصول هستم، چون طرح سابق به نظر من طوري شده كه اگر بخواهيم آن را مقياس كارمان قرار بدهيم، خيلي از اصولش را بايد تغيير بدهيم و چيزي از آن باقي نمي‏ماند. به نظر من بايد اصولي را كه الان بين آقايان توزيع شد، اصل قرار بدهيم. البته نظر آزاد است، من با اين‏كه خودم يك چيزي نوشته بودم و آن را اصلاح كرده بودم، از آن صرف نظر كردم ما كه تعصبي نداريم. هدف اين است كه كار خوبي انجام بگيرد. اگر اصولي جامع‏تر و كم اشكال‏تر باشد بهتر است آن را مقياس كار و مورد بحث و شور قرار بدهيم. كم كنيم، زياد كنيم يا تصرف كنيم. بنابراين انتظاري كه از نمايندگان دارم اين است كه اصول را تا فردا مطالعه و همه را رسيدگي كنند، مثلًا اصولي كه توزيع شد، مطالعه كنند. اگر قرار شد تصميم بگيريم مقياس كار باشد، خلاصه نظر آقايان البصيرتاً باشد. اين هم تذكر ديگري بود كه بنده خدمت آقايان عرض كردم. چون بايد به كميسيون بروم و راجع به آيين‏نامه صحبت بكنيم، از همه آقايان معذرت مي‏خواهم و خداحافظي مى‏كنم.
                        صورت مشروح مذاكرات قانون اساسى‏جلسه‏31-1، ص: 39
نايب رئيس- قبل از اين‏كه آقاي كرمي تشريف بياورند اين را عرض كنم كه احساس مى‏كنم در اين جلسه برادرانه هر قدر بدون القاب- همان طوري كه هميشه با يكديگر حرف مي‏زنيم- يكديگر را بناميم راحت‏تر و اسلامي‏تر است. من با اين‏كه عاطفه و ادبم هر دو ايجاب مى‏كند با تجليل از آقايان نام ببرم فكر مى‏كنم اين‏طور مطلوب‏تر است. نظر دوستان چيست؟ (چند نفر از نمايندگان- همان ساده بهتر است) آقاي كرمي بفرماييد.
محمد كرمي- بسم الله الرحمن الرحيم، من قبل از خواندن اين لايحه از آقايان تقاضا مى‏كنم انتقادات شرفشان را بعداً به من تذكر بدهند.
در آستانه ورود در بررسي اصول مطروحه در پيش‏نويس قانون اساسي، اشاره به نكات زير را لازم مي‏دانم و آن اين است كه بايد بدانيم دين اسلام، بلكه عموم اديان، پديده‏اي است تعيين‏كننده نقش وحي خداوندي، نه آراء افراد و سرنوشت عموم و مكلفين به او ارتباط دارد، نه به خود آنها. پس جعل قانون در برابر وحي آسماني خروج از دين است و مازاد بر اصل عقيده ديني و مازاد براصل عبادات، كه خوشبختانه اين دو اصل ارتباط به اصول مطروحه ندارد- و همچنين مي‏تواند در مازاد بر اصل معاملات و احكام و سياست مصرّحه منصوصه در قرآن يا سنّت مكلّف با عقلاء مشورت نمايد و به حصول شور عمل كند. عليهذا قوانين قابل حمل جعل و بررسي فقط همان مازادها است.
متأسفانه مطلب مزبور حتي بر تدوين‏كنندگان پيش‏نويس قانون اساسي محل توجه نبوده و يا اصلًا درك نكرده‏اند و به علت عدم شناخت مباني اسلام، پيش‏نويس مزبور پر از انحراف و اغلاط علمي به دست آمده و آنهايي كه در صدد اصلاحش برآمدند دو گروه از مردم‏اند، يكي گروهي كه پايبند هيچ عقيده‏اي نيستند و مي‏خواهند زندگي مردم را با روش غربي يا شرقي تطبيق نمايند و گروهي كه مقيّد به عقيده جازمند كه تخطّي از آن را جرمي بزرگ مي‏دانند و چون افراد كشور ما نود و نه درصد مسلمانند نمي‏توان آنها را به بي‏ذوقي و بي‏عقيدگي حواله كرد و دست از آنها كشيد. اما آن گروه بي‏عقيده مادامي كه خود را انسان با مزايا و حيثيت‏هاي انساني مي‏شناسند و طبق همين شناخت عمل مى‏كنند، مي‏توانند با كمال آزادي در دامن اسلام و مسلمان‏ها زندگي كنند. آيه 8 و 9 از سوره ممتحنه چنين مى‏گويد: «لا يَنْهاكُمُ اللَّهُ عَنِ الَّذِينَ لَمْ يُقاتِلُوكُمْ فِي الدِّينِ* إِنَّما يَنْهاكُمُ اللَّهُ عَنِ الَّذِينَ قاتَلُوكُمْ فِي الدِّينِ» انسان متعهد به حيثيت‏هاي بشري نزد همه كس خود و حقوقش محترم است. بنابراين و به طريق اولي- آن هم در احوال عامه- برادران اقليت‏هاي مذهبي ما مي‏توانند با كمال آزادي‏هاي واقعي و با اطمينان قلب و خاطر- در امر حياتي و اجتماعي- به دوش برادران مسلمانش به زندگي شرافتمندانه خود ادامه دهند و به اخلاص مسلمانان متعهد متّكي شوند- بديهي است در شؤون و احوال خاصه كمال استقلال را دارند- عليهذا پيش‏نويس مزبور بايد صد در صد اسلامي درآيد و مواد آن با قرآن و سنّت تطبيق داده شود و مازاد آن را مي‏توان در معرض آراء عمومي گذارد. تطبيق مواد اسلاميش با متخصصين آن است و ساير اقشاري كه چنين تخصصي را ندارند نمي‏توانند به اميال عادي خودشان اظهار نظر بنمايند. الان و بحمدالله فقها متبحر در مجلس خبرگان وجود دارند و از اقشار ديگر مردمان صالح به حد وفور هستند و اميدواريم با حسن تفاهم چكيده نظرات حضرات به صورت يك قانون اسلامي مطلوب و قابل به دست آيد و اجراء آن هر چه سريع‏تر و صحيح‏تر به وقوع بپيوندد ان‏شاءالله تعالي.
نايب رئيس- آقاي مقدم مراغه‏اي بفرماييد.
                        صورت مشروح مذاكرات قانون اساسى‏جلسه‏31-1، ص: 40
مقدم مراغه‏اي- بسم الله الرحمن الرحيم، حضرات آيات، حجج اسلام، آقايان، خواهر گرامي- آرزو داشتم كه به جاي خواهر گرامي اينجا مي‏گفتم خواهران گرامي-
در آغاز سخن از خداوند مسئلت مي‏نمايم كه در اين فرصت تاريخي عنايات خود را مشمول ما ساخته و به ما ياري نمايد تا در انجام وظيفه خطيري كه براي اعتلاي اسلام و وطن عزيزمان ايران به عهده داريم، توفيق پيدا كنيم.
مجلسي كه با شركت نمايندگان منتخب مردم براي تنظيم قانون اساسي تشكيل يافته است اولين هيأت منتخب جمهوري اسلامي است. درباره نحوه انتخابات جاي سخن و ايراد بسيار است، امروز در اين مجلس جاي نمايندگان بسياري از اقشار مردم خالي است. اعتماد عمومي به رهبري امام خميني، رهبر انقلاب است و مردم چشم به اين مجلس دوخته‏اند تا ببينند با امانتي كه به دست شما از طرف نيروهاي انقلاب سپرده شده است چه خواهيد كرد.
ملت ايران با قيام دلاورانه و تاريخي خود استبداد دو هزار و پانصد ساله را سرنگون ساخت و با تصميم محكم از طريق رفراندوم، تأسيس جمهوري اسلامي ايران را اعلام نمود. اينك ما نمايندگان منتخب مردم در اين مجلس گرد آمده‏ايم تا اساسي را بنيان‏گذاري نماييم كه ثمره مجاهدات و كوشش‏هاي مجاهديني است كه در طي قرن‏ها كوشش نموده و شربت شهادت نوشيده‏اند. در قيام ملت ايران افراد بسياري در راه استقلال و آزادي ايران جان خود را باختند و در آغاز كار فرضيه خود مي‏دانم كه از شهداي نام‏آوري كه در طول چند ساله اخير با قبول شهادت، شعله مقاومت را فروزان نگاه داشتند، نام ببرم. آيت الله غفاري‏ها، آيت‏الله سعيدي‏ها، حنيف‏نژادها، رضايي‏ها، پويان‏ها، گلسرخي‏ها، دانشيان‏ها و هزاران افراد گمنام، در چنگال خونين مأموران ساواك به شهادت رسيدند. زندان و شكنجه را استقبال كردند، تا توانستند با اتكاء به تعاليم اسلام و تحت رهبري امام خميني اساس پوسيده سلطنت را سرنگون سازند. درود بر امام خميني رهبر انقلاب اسلامي ايران. ملت ايران هيچ‏گاه نام بزرگ امام خميني را فراموش نخواهد كرد، پيشنهاد مى‏كنم لوحه يادبود و دفتر افتخاري براي زنده نگاه داشتن ياد اين جوانان با ايمان در همين محل برقرار گردد.
از آقايان نمايندگان محترم استدعا مى‏كنم به احترام كلام الله مجيد به پاخيزند. (نمايندگان چند لحظه از جاي خود برخاستند) اشهد ان لا اله الا الله، اشهد ان محمداً رشول الله، اشهد ان علياً ولي الله.
به خداي بزرگ سوگند ياد مى‏كنم آن‏چه امروز در اينجا به عرض مي‏رسانم براساس سوگند است كه در افتتاح همين مجلس ياد كرديم و ازروي ايمان و اعتقاد به اصول اسلامي و در طريق مصلحت جامعه اسلامي ايران و احترام به مقام معظم روحانيت است. اكنون به پا خاسته‏ايم كه تجليل و يادي كنيم از شهدايي كه جان خود را فداي آرمان‏هاي ديني و ملي و انساني نموده‏اند و با قرائت فاتحه‏اي، احترام خود را نسبت به آنان ابراز و روح آنان را شاد نماييم. يك دقيقه سكوت (نمايندگان پس از قرائت فاتحه يك دقيقه سكوت كردند).
ما امروز بايد براساس خواست مردم مسلمان ايران، قانون اساسي ايران را كه در سرنوشت مردم ايران و نسل‏هاي آينده تأثير خواهد گذارد، تنظيم و به ملت پيشنهاد نماييم. ما بايد نه تنها خواست عموم طبقات امروزي بلكه خواست‏هاي نسل‏هاي آينده را با واقع‏نگري و وسعت ديد اسلامي در نظر بگيريم و تنظيم و به ملت پيشنهاد نماييم. اسلام نجات دهنده بشر بوده و
                        صورت مشروح مذاكرات قانون اساسى‏جلسه‏31-1، ص: 41
خواهد بود. اسلام براي زمان و مكان محدود و معيني نيست، اسلام ازلي و ابدي و جهاني است. اسلام مبشر آزادي و برابري در جهان بوده است. اصولي كه هنوز بعد از يك هزار و چهارصد سال نيرومند و جوان تازه است، بايد براساس اصول اسلامي، آزادي و عدالت و برابري را براي مردم ايران تضمين كنيم. كيست كه با اين اصول مخالف باشد؟ مردم مسلمان ايران شايستگي آزادي و عدالت را دارند. جامعه ايراني احتياج به عدالت دارد. آزادي باعث شكوفايي و پرورش و اعتلاي انسان است و اسلام، سازنده انسان‏هاي متعالي است. برابري از اصول مسلم اسلام و انسانيت است. جامعه‏اي كه در آن معنويت نباشد، همان نتايجي را به بار مي‏آورد كه ما ثمرات آن را به چشم ديديم. ملت ايران قيام كرد. قيام تنها جنبه مادي نداشت، توده مردم مي‏ديدند كه چطور سرمايه‏هاي مملكت در دست يك اقليت معدود و بي‏خبر قرار گرفته و اكثريت در فقر به سر مي‏برند. روح ملت از بي‏ايماني و ابتذال حكومت آزرده شد، معذرت مي‏خواهم اگر اين را بيان مى‏كنم، ذكرش لازم است اگرچه در شأن اين مجلس نيست. كار سقوط جامعه به جايي رسيد كه در جرايد ايران خبر ازدواج دو پسر را درج كردند و براي آنها مجلس عروسي ترتيب دادند. به نام هنر در شيراز چه‏ها كه نكردند و مردم شاهد اين ماجرا بودند و از فقدان تقوا و ايمان رنج مي‏بردند و همه با هم قيام كردند. روحاني و روشنفكر و كارگر و كارمند و كشاورز در همه نقاط كشور، آذربايجان، كردستان، فارس، خوزستان، در قيام عليه حكومت پيشين در كنار هم قرار داشتند و با اتحاد بود كه پيروز شدند. به ياد بياوري عظمتي را كه انقلاب ما داشت با همدلي و وحدت روزهايي را گذرانديم كه در كشور نه ارتش وجود داشت و نه ژاندارم و وظيفه ما هست كه با اتخاذ تدابير لازم و تنظيم قانون اساسي عادلانه كه حاوي منافع عموم طبقات و اقشار جامعه باشد، اين اتحاد را محفوظ نگاه داريم. آن‏چه آزادي‏خواهان مي‏خواهند، تأمين آزادي و مساوات و عدالت است، در پناه اسلام و با اتكاء به اصول عاليه اسلام، اين هدف‏ها وصول مي‏يابد. پس چرا بايد رهبران جامعه در آستانه انقلاب به دو گروه روشنفكران و روحانيون تقسيم شوند؟ چرا بايد تخم نفاق و خونريزي و جنگ در جامعه ما فراهم شود؟ ما همه با هم قيام كرديم، دست در دست هم داشتيم، وحدت كلمه داشتيم و امروز بايد اين وحدت را حفظ كنيم. جمهوري يعني حكومت اكثريت و اكثريت مردم ايران مسلمانند و به جمهوري اسلامي رأي داده‏اند. بايد براساس مباني اسلام اساس چنين جمهوري را طرح‏ريزي كنيم. امروز دشمنان ما در سراسر جهان در انتظار هستند تا شكست ما را جشن بگيرند. آنها كه منافعشان از ميان رفته است، تنها اميد را در اشتباه ما مي‏دانند، ما وظيفه بزرگي را به عهده داريم. مسأله اسلام مطرح است. مردم جهان مي‏خواهند بدانند اين جمهوري اسلامي چيست و چگونه شكل مي‏گيرد و به عمل مي‏آيد. دشمنان و بدخواهان در كمين هستند و مسلمانان و دوستان واقعي انقلاب ايران نفس در سينه حبس كرد و نگران. ما بايد در قرن بيستم ثابت كنيم كه اصول و مباني اسلام مي‏تواند اميد زندگاني انساني و شرافتمندانه را در بشريت بيدار كند و به زندگي انسانها عمق و مفهوم انساني بدهد. ما بايد خلاقيت علمي و فني دنياي جديد را در خدمت اصول و مبني اسلام بگيريم. امروز بشر بينش و دانش بيشتري اندوخته است و اين همان نويدي است كه پيامبر اسلام مبشر آن بوده است. بشر حتي تا به كره ماه قدم گذاشته است ولي با رفتن به ماه به عظمت پروردگار و مفهوم لايتناهي بيشتر آگاه گرديده است و هر چه دانش بشر به پيش مي‏رود، به عجز و حقارت خود در مقابل پروردگار بيشتر آگاه مي‏گردد.
                        صورت مشروح مذاكرات قانون اساسى‏جلسه‏31-1، ص: 42
چند روز پيش خبرنگاري از من سؤال كرد كه وضع ايران را چگونه مي‏بيني؟ گفتم بسيار با ثبات، گفت شما فكر مي‏كنيد اين وضعيت ثبات است؟ گفتم سال گذشته را در نظر بگيريد، در اين روزها همه قواي انتظامي توي خيابان‏ها بودند و خيابان‏ها پر از توپ، تانك و نظامي بود، امروز از آن وضع خبري نيست و قتل و جنايت و سرقت كمتر رخ مي‏دهد. ولي كيست كه اين مردم را نگه داشته جز ايمان و تقوا و مباني اسلام كه در توده مردم وجود دارد؟ اگر آقايان راحت مي‏خوابند هيچ حافظي و نگهباني جز ايمان و تقواي مردم ندارند. بنده اين را تذكر مي‏دهم، خودتان هم فرموديد و آقاي منتظري هم فرمودند، در اين مجلس اكثريت با آقايان روحاني است و من در اينجا حامل پيام‏هايي اصولي از اقشار مردم هستم كه مي‏خواهم به عرض برسانم حالا بسته به نظر و رأي مجلس است اگر اجازه داديد كه عرض مى‏كنم.
نايب رئيس- تذكراً عرض كنم در مقايسه مطالبي كه آقاي كرمي و آقاي مقدم مراغه‏اي ايراد فرمودند و مي‏فرمايند، يك نكته مطرح است و آن اين‏كه آن‏چه كه آقاي كرمي ايراد فرمودند به دستور جلسه مربوط است و آن‏چه كه آقاي مراغه‏اي مي‏فرمايند يك خطابه حماسي است كه براي جلسه سخنراني در زمينه جريان انقلاب و آرمان‏ها، بسيار خوب است. اگر اجازه بفرماييد خارج از اين جلسه اعلام يك جلسه ديگر بكنيم و نه تنها ما بلكه مردم هم از فرمايش ايشان بهره‏مند شوند ولي خود ايشان كه آشنا هستند به مسائل جلسات قانون گذارى و مي‏دانند كه هميشه مربوط بودن سخنان يك سخنران به دستور جلسه، شرط اول تحقق همين آرمانهايي است كه در چارچوب آن جلسه بيان مي‏فرماييد و پيش از آن‏كه آقايان نمايندگان محترم بخواهند اعتراض بكنند، وظيفه مسؤول جلسه است كه اين نكته و اصل را به ناطقين محترم گوشزد كند، احساس كردم فرمايشاتشان به دستور جلسه مربوط نيست، منتهي چون امروز جلسه اول است و ما براي نطق قبل از دستور وقت نگذاشتيم، هر چند طبق آيين‏نامه هم نطق قبل از دستور بايد مربوط به قانون اساسي باشد و براي اين‏كه حقوق همه نمايندگاني كه تشريف دارند رعايت شده باشد، اين سه دقيقه‏اي كه در اين فاصله وقت گرفته شد به حساب نمي‏آيد. جنابعالي بر طبق نظمي كه براي جلسه داريم سه دقيقه ديگر مي‏توانيد صحبت كنيد لطفاً ادامه بدهيد.
مقدم مراغه‏اي- بنده آن سه دقيقه‏ام را هم صرف نظر مى‏كنم ولي اين نكته را عرض مى‏كنم كه ما لحظات حساسي را مي‏گذرانيم و دنيا امروز شروع نشده و امروز خاتمه نيافته، بلكه اسلام 1400 سال سابقه دارد، اسلام چيزي نيست كه تازه امروز بخواهيم عرضه كنيم و آن‏چه من عرض مى‏كنم لازم است كه در اين جلسه تاريخي عنوان بشود، اگر اجازه داديد عرض مى‏كنم وگرنه اين مقدمه بود ولي امروز و از اين به بعد، صحبت در كليات است و دركليات محدوديتي نمي‏تواند باشد و من بايد نظراتم را بگويم كه آقايان مطلع بشوند، شايد در نظر آقايان مؤثر باشد ولي اگر فرصت ندهيد بنده مرخص مي‏شوم.
نايب رئيس- آقاي سحابي فرمايشي داريد؟
سحابي- در مورد مطالب ايشان پيشنهادي دارم و پيشنهاد بنده اين است كه با توجه به نكته‏اي كه جناب مراغه‏اي فرمودند و با توجه به اين‏كه ايشان فرمودند كه جاي بعضي از قشرها اينجا خالي است در حالي كه اين ملت بود كه رأي به گروه‏هاي مختلف مي‏داد، من پيشنهاد مى‏كنم براي اين‏كه سوژه از دست افراد خارج بشود اجازه بفرماييد ايشان حرفشان را بزنند.
                        صورت مشروح مذاكرات قانون اساسى‏جلسه‏31-1، ص: 43
ولو خارج از موضوع باشد.
نايب رئيس- متشكرم، قبلًا لازم مي‏دانم تذكر بدهم مطالبي كه نمايندگان محترم بيان مي‏فرمايند اگر بخواهند به اصالت اين مجلس خدشه‏اي وارد كنند، جاي ايرادش در اينجا نيست و مى‏شود در بيرون مجلس اين مطالب آزادانه بحث بشود. اين مجلس براساس داشتن اعتبار قانوني تشكيل شده است. كساني كه اينجا هستند اگر معمم باشند يا غير معمم، همه نماينده اقشار ملت هستند، كساني كه به ما رأي داده‏اند از قشرهاي گوناگون هستند. وقتي اين مسائل مطرح مى‏شود طبعاً بايد پاسخ داده بشود، پاسخ ندهيم كه درست نيست، پاسخ بدهيم مجلس از محور خودش به محورهاي ديگر مي‏گردد، اين بود كه عرض كردم كه ارتباط به دستور جلسه را بايد رعايت كنيم و اين در كمال آزادمنشي و رعايت اصول انجام خواهد شد. با اين‏كه بنده خواهش كردم پيشنهادها را كتباً مرقوم بفرماييد، ولي باز برادرم آقاي سحابي شفاهاً پيشنهادشان را مطرح فرمودند. اگر كتباً مي‏فرمودند، زودتر مطرح مي‏شد. با اين حال چون پيشنهاد آقاي‏هاشمي‏نژاد هم شفاهي است و نمي‏خواهم سنت‏ها و اصول ناديده گرفته شود، اين پيشنهادها بعداً مطرح خواهد شد و شما هم آقاي مراغه‏اي بفرماييد كه چقدر وقت مي‏خواهيد و چقدر وقت نياز داريد تا مطالبتان را تمام كنيد تا به رأي بگذاريم؟
مقدم مراغه‏اي- نيم ساعت ديگر.
نايب رئيس- با توجه به اين‏كه آقاي حجتي كرماني قبلًا وقت گرفته بودند، يك ربع از وقتشان را به آقاي مراغه‏اي واگذار كردند پس يك ربع ساعت آن تأمين شده است و يك ربع ساعت ديگر را هم آقاي نوربخش واگذار كردند. پس بنابراين وقت ايشان تأمين شد. آقاي مراغه‏اي مطالبتان را ادامه بدهيد.
مقدم مراغه‏اى- بنده چهره‏هاي آناني را در اينجا مي‏بينم، همين آقاي حجتي كرماني روزي كه ايشان تشريف آوردند زندان ...
يكي از نمايندگان- ايشان مرتب خارج از موضوع صحبت مى‏كنند آقاي بهشتي چرا تذكر نمي‏فرماييد؟
نايب رئيس- پس اين‏كه شما هم مي‏فرماييد قطعاً خارج از نظام جلسه است. آقاي مراغه‏اى بفرماييد.
مقدم مراغه‏اى- ما براي پيروزي اسلام بايد تمام امكانات تمدن جديد را در اختيار بگيريم. ما در قرن بيستم زندگي مى‏كنيم امروز تقريباً تمام مردم مسلمان از راديو و تلويزيون، برق، اتومبيل و هواپيماي جت استفاده مى‏كنند. ميليونها مردم مسلمان، با استفاده از هواپيما به حج مى‏روند- آرزويي كه در دوران گذشته فقط براي گروه‏هاي خاصي امكان داشت- و جامعه اسلامي ما بايد از اين مظاهر تمدن و وسايل رفاه و آسايش در بعد انساني آن بهره‏مند گردد، بيماري‏هاي بسياري كه تا چندي پيش لاعلاج بوده‏اند، امروز معالجه مى‏شوند و علم جديد طب كه هر چه به پيش مي‏رود عظمت دستگاه خلقت و پروردگار را بيشتر جلوه‏گر مي‏سازد، پيشرفت‏هاي بيشتري كرده است. با رعايت طب جديد عمر بشر بيشتر شده است پروردگار چنين خلاقيت‏هايي در نهاد بشر به وديعه گذارده است و اگر از آن استفاده نكنيم، شكر نعمت به جا نياورده‏ايم. ملت مسلمان ايران تحت رهبري امام خميني اين نقش تاريخي را به عهده گرفته است كه براساس اصول اسلام جامعه اسلامي ايران را اساس دهد. در جامعه اسلامي تنها نظر به پيشرفت‏هاي‏
                        صورت مشروح مذاكرات قانون اساسى‏جلسه‏31-1، ص: 44
مادي نيست. در جامعه اسلامي ايران، زندگاني بايد مفهوم انساني داشته باشد. ما بايد جهان اسلام را با شكوه و جلال و خلاقيتي كه دارد ارائه كنيم. مردم مسلمان نبايد هميشه مصرف كننده باشند. اسلام دين كار و كوشش و مجاهدت است ما بايد با كار و كوشش خود وسايلي را كه امروز به عاريت در اختيار داريم، خود بسازيم و توليد كنيم. ما براي جبران عقب ماندگي‏هايي كه در نتيجه استبداد گريبانگير ما شده است، بايد كوشش بيشتر كنيم و صنعت، كشاورزي، فرهنگ و اقتصاد فعال و با تحرك ايجاد كنيم. سوار شدن هواپيما يا رانندگي اتومبيل از هر كس ساخته است، ولي ما بايد تمام اين ابزارهاي جديد را خود بسازيم، ما نبايد تحت هيجان‏هاي روز دچار اشتباه شويم و از اصول منحرف گرديم. ما بايد توجه داشته باشيم كه آن نهادهاي سياسي كه توانسته است موجبات چنين تحولاتي گردد چيست و از تجربيات آنها استفاده كنيم. در جامعه اسلامي هر كس حق دارد خواست‏هاي مشروع خود را عنوان كند. اسلام دشمن استبداد است. در هر جامعه‏اي اعتراض وجود دارد و عكس‏العمل‏هاست كه سيماي حكومت را مشخص مى‏كند. حكومت‏هاي استبدادي جواب هر اعتراضي را با اسلحه مي‏دهند و كشورهاي آزاد از راه مذاكره، اعتراضات و مشكلات را حل مى‏كنند. آقايان نمايندگان و خانم‏ها:
در نتيجه سال‏ها استبداد در ايران، ثروت‏ها به روي هم انباشته شده و در اختيار يك خانواده و يك اقليت محدود بوده است و توده مردم از زندگاني انساني محروم مانده‏اند. به نيروي اسلام و معنويت آن مردم بر استبداد پيروز گرديده و اساس سلطنت را كه موجب نابرابري‏ها و اختلافات طبقاتي بوده است برچيده‏اند. جامعه ما بايد براساس عدل اسلامي شكل بگيرد. در اين جامعه بايد حقوق مستضعفان در صدر قرار بگيرد. اسلام حامي مستضعفان و باني مساوات و برابري است مردم مسلمان بايد در خانه‏هاي آبرومند زندگاني كنند. مسأله بر سر ساختن تعدادي قصر و ساختمان‏هاي چند طبقه مجلل نيست، بايد در سراسر كشور براي همه خانواده‏ها مسكن مناسب تهيه كرد و امام هم در اين باره دستور داده‏اند. مردم بايد به اندازه احتياج، دسترسي به غذا و پوشاك داشته باشند. مردم بايد از وسايل رفت و آمد آسان بهره‏مند گردند. مردم بايد در صورت بيماري بتوانند از دارو و بيمارستان استفاده كنند. مردم نبايد نگران روزهاي پيري و از كار افتادگي باشند و بايد به آينده خود اميدوار شوند. كه اگر روزي از كار افتادند، جامعه زندگي آنها و خانواده آنها را تأمين خواهد نمود. بايد بالاتر از همه، مردم حق دارند كه از جامعه اسلامي بخواهند تا به آنها كار رجوع كند و در مقابل كار، دستمزد مناسب دريافت كنند. براي تمام اين مسائل سازمان و مديريت لازم است. براي ساختن مسكن به مهندس خوب و كارگان فني و ساده خوب نياز داريم.
براي داشتن مواد غذايي و براي آن‏كه به خارج احتياج نداشته باشيم بايد از اطلاعات كشاورزي جديد و راه‏حل‏هاي تازه استفاده كنيم، براي ايجاد وسايل رفت و آمد آسان احتياج به شبكه راه‏هاي خوب و وسايل حمل و نقل داريم، براي داشتن بيمارستان احتياج به كارشناسان و متخصصان داريم و براي آن‏كه مردم را به آينده اميدوار سازيم بايد سازمان بيمه‏هاي اجتماعي با مديريت قاطع و عاري از فساد بنا كنيم.
براي آن‏كه امنيت ما تأمين شود بايد ارتشي داشته باشيم كه مطابق منافع مردم و در اختيار مردم باشد، همه اين احتياجات به آموزش صحيح و مديريت نوين نياز دارد.
مشكلات جديد كه نتيجه زندگاني و روش زندگي جديد است، راه‏حل‏هاي جديد مي‏خواهد.
                        صورت مشروح مذاكرات قانون اساسى‏جلسه‏31-1، ص: 45
به طوركلى براى آن‏كه فعاليت‏هاى مردم درجهت پيشرفت وترقى سوق داده شود، احتياج به برنامه اقتصادى داريم. اين برنامه اقتصادى نمى‏تواند و نبايد براساس ضوابط گذشته باشد. در برنامه اقتصادى بايد منافع و زندگانى اكثريت مردم مورد نظر باشد. بايد چرخ‏هاى مملكت در راه تأمين زندگى آبرومند براى عموم مردم به گردش درآيد. اقتصاد جديد ظريف و حساس است. با تصميمات خلق الساعه و عجولانه نمي‏توان مشكلات را حل نمود. تنها نيت‏هاى خيرخواهانه كافى نيست براى آن‏كه ثروت‏ها عادلانه توزيع شود، شرط اول آن است كه ثروتي ايجاد شود تا بتوان عادلانه تقسيم نمود. اگر با دادن وعده، توقعات و اشتهاى كاذب در جامعه ايجاد كنيم، خيلى زود همه مأيوس خواهند شد. درست است كه درآمدهاى نفت مي‏تواند احتياجات فورى ما را تأمين كند ولى جامعه اسلامى بايد نيروى كار مردم را بسيج كند. بايد غيرت و هميت اسلامى، در راه اعتلاى جامعه اسلامى و فعال ساختن جامعه به كارگرفته شود.
برنامه صحيح اقتصادى بدون وجود يك سازمان صحيح عادلانه و نهادهاى لازم، امكان‏پذير نيست. بايد نهادهاى سياسى ازكوچك‏ترين واحدهاى كشوري طورى بنياد پيدا كند كه همه افراد در تعيين سرنوشت خودشان مشاركت داشته باشند و منافع خود را باجامعه يكى بدانند. تبعيض و اختلاف طبقاتى در جامعه سم مهلك است.
بعد از اين مقدمات كه با توجه به اوضاع كلى است، به طور كلى نقايص موجود در قانون اساسي پيشنهادى را، عرض مي‏كنم.
صرف نظر از نارسايى عبارات و پيچيدگي آن نخواسته‏اند اصول را صريح و روشن بيان كنند. اصول احتياج به تفسير و توجيه و ذكر ادله ندارد. مسلم است كه اصول قانون اساسى مبتنى بر اصول اسلامى است و همه اصول آن براساس مبانى اسلام تنظيم شده است پس اين مطلب بايد در مقدمه ذكر گرديده و اصول را مختصر و منجز و كوتاه كنيم كه البته در هنگام طرح اصول درباره يكايك آن نظر خود را عرض خواهم كرد.
در مورد حقوق افراد و تكاليف دولت در قانون اساسى پيشنهادى نقايصى وجود دارد كه يادآور مي‏شوم و توضيحات بيشتر را در هنگام طرح اصول عرض خواهم كرد. ازجمله ايرادات مربوط به اصل 12 است كه بايد اصلاح شود. چند روز پيش كه در تبريز بودم خانم كارگرى با اعتراض و خشونت به من پرخاش كرد و گفت اگر نماينده شديد فكرى براى ما كارگران زن بكنيد. ما بايد از يك طرف طفل خود را در بغل نگاه داريم و شير بدهيم و با دست ديگر كار كنيم آيا غيرت شما اين را قبول مي‏كند؟ ومن متعهد شدم كه حرف او را منعكس كنم به اين جهت است كه من پيشنهاد مى‏كنم اصل 12 بايد صريح‏تر باشد، به نحوى كه مادران در دوران باردارى و نگاهدارى كودك خويش از حمايت خاص جامعه برخوردار باشند و به وسيله قوانين حمايت شوند. يا مثلا اصل 12 درمورد حقوق ملت مى‏گويد «همه افراد از زن و مرد در برابر قانون مساويند» كه بايد اين منظور صريح‏تر عنوان شودكه افراد ملت اعم از زن و مرد از لحاظ آزادى و حيثيت و حقوق مدنى و اجتماعى و سياسى در برابر قانون برابرند. خانمى در تبريز همراه همسرش جلوى مرا گرفت وگفت آقاى مراغه‏اى اين عدالت اسلامى است كه شما براى آن تبليغ مى‏كنيد؟ گفتم چه شده است؟ گفت شوهرم بيكار است و دو بچه مدرسه‏اي دارم تنها راه معاش ما حقوق من است و حالا مي‏گويند مى‏خواهند كارمندان زن را از ادارات اخراج كنند. تكليف ما چه مى‏شود؟ گفتم مطمئن باشيد اسلام عدالت را براى همه مى‏خواهد زن و
                        صورت مشروح مذاكرات قانون اساسى‏جلسه‏31-1، ص: 46
مرد فرقى نمى‏كند و حضور نماينده بانوان در اين مجلس را سندى براى اطمينان آن خانم و بانوان ايرانى مى‏دانم و اميدوارم درقانون اساسى اين مطلب مورد تأكيد قرار گيرد.
اصول 24 و 25 و 26 و 27 و 28 و 29 و 33 و 35 و 36 ازنظر تضمين حقوق انسانى براى افراد كشور نارسا است.
نارساترين قسمت، در مورد حقوق نواحى مختلف كشور است كه به مسائل فرهنگى آنها هيچ توجهى نكرده‏اند. وقتى مى‏گوييم سلطنت به جمهوريت تبديل شده و وقتى اصل حاكميت مردم و مشورت را در امور مملكتى قبول مى‏كنيم، ازآن نتايجى حاصل مى‏شود كه بايد مورد توجه قرارگيرد. درمورد حقوق نواحى مختلف اصول 6 و 74 مطلب را به طور اجمال و با غفلت بسيار عنوان كرده است. وقتى ما قبول كرديم افراد آزاد و مختار هستند و با رضايت خود پاره‏اى حقوق را به دلخواه به جامعه واگذار مى‏كنند، نتيجه حاصل ازآن، آن است كه دهستان و يا شهرستان و يا ايالت هم حاكميت دارد و از نظر مصالح اجتماعى است كه مقدارى از حقوق و اختيارات خود را به حكومت واگذار مى‏نمايند و در اينجا مسأله حاكميت مطرح مى‏شود. حاكميت دو نوع است: يكى حاكميت سياسى و ملى است كه يك اصل تجزيه‏ناپذير است و همه افراد اين مملكت حاكميت ملى و وحدت ملى ايران را پذيرفته‏اند. ولى يك حاكميت ديگر هم وجود دارد كه حاكميت ادارى به آن نام مى‏دهم. هر ناحيه بايد مسائل داخلى خودش را كه فقط مربوط به اوست و با حاكميت ملى اصطكاك ندارد، رأساً حل كند و درباره آن تصميم بگيرد. اين يك حق مشروع است و بايد در اين مورد رضايت مردم را فراهم كرد. اگر عده‏اى آشوب مى‏كنند، اگر عده‏اى استفاده‏جو هستند و در هر فرصتى مى‏خواهند اغراض شخصى خود را به كار برند، اين مسأله ديگرى است، نبايد حقوق مردم مناطق مختلف كشور ناديده گرفته شود. اگر صحبت مقايسه در ميان بيايد، بنده بايد عرض كنم قانون اساسى گذشته در اين مورد رساتر است. اصول نود و نود و يك و نود و دو و نود و سه متمم قانونى اساسى گذشته كه هيچ وقت اجرا نشد و هميشه عدم اجراى آن مورد اعتراض بود، بايد حيات پيدا كند. در حكومت استبدادى پنجاه وهفت سال اخير يك تمركز ادارى نامعقول در مملكت وجود داشت كه همه معترض آن بودند. امروز كه جمهورى شده است بايد نواقص برطرف شود. چرا بايد پيش از مذاكره جنگ كنيم؟ چرا بايد آلت دست دلالان سياسى قرار بگيريم و مردم را از خود برنجانيم؟ من با سياست‏هايى كه در اين ايام نسبت به برادران و مردم مستضعف كرد شده است، موافقت ندارم. ببينيد چه كسانى كشته مى‏شوند، ببينيد بيچاره مردم كردستان چطور آلت دست شده‏اند و ميان دو سنگ آسيا قرار گرفته‏اند. بايد درباره آنها دلسوزى پدرانه كرد و آنها را به رأفت و عطوفت و عدالت‏پرورى جمهورى اسلامى اميدوار كرد، عكس‏العمل‏هايى كه حكومت نسبت به مناطق مختلف نشان مى‏دهد نبايد صرفاً براساس زور و لشكركشى باشد، بايد مطالب حقه آنان را پذيرفت. ما بايد كارى كنيم كه با تصويب قانون اساسى جديد، وحدت ملى ما تضمين و تثبيت شود. به كار گرفتن زور و اعمال قدرت آخرين علاج است و قانون اساسى ما نبايد تحت تأثير اين هيجانات و جريانات روز قرار گرفته و از راه عصبانيت تصميم گرفته شود. ما بايد اين‏گونه هيجانات را به مجلس راه ندهيم. با روح عدالت‏پرورى و براساس تعليمات اسلامى حقوق طبيعى نواحى مختلف را از نظر مديريت بپذيريم و اگر مشكلاتى هست كه اجراى اين حقوق در حال حاضر امكان‏پذير نيست، براى آنها دلايل و جهات را روشن ساخته و از راه مذاكره، محيط تفاهم ايجاد نماييم. در همين سفر
                        صورت مشروح مذاكرات قانون اساسى‏جلسه‏31-1، ص: 47
اخير آذربايجان يكى ازمعاريف اكراد به من مى‏گفت مى‏دانيد اشكال ما در چيست؟ گفتم نه، گفت حكومت تهران به ما اعتماد ندارد و همه گفته‏هاى ما را حمل بر غرض مى‏كند و حال آن‏كه ما صادقانه خواستار خدمت به كشور خود هستيم.
در رابطه با اين مسأله موضوع قوه مقننه مطرح مى‏شود. تشكيل قوه مقننه از يك مجلس، تمركز ادارى را شديدتر مى‏كند و حقوق نواحى مختلف پايمال مى‏گردد، در اصل پنجم قانون اساسى پيشنهادى ذكر شده است كه همه اقوام از حقوق مساوى برخوردارند و هيچ كس را بر ديگرى امتيازى نيست مگر براساس تقوا. بنده ازآقايان سؤال مى‏كنم آيا اقوام با هم برابرند؟ در مجلس نمايندگان كه هر صد هزار نفر يك نماينده دارد، تهران به تنهايى پنجاه نماينده خواهد داشت ولى تركمن‏ها با يك ميليون جمعيت خود فقط ده نماينده خواهند داشت. چطور ده با پنجاه برابر است؟ براى رفع اين نقيصه پيشنهاد مى‏كنم مجلس ديگرى در كنار مجلس مقننه به عنوان مجلس خلق‏ها و يا مجلس اقوام تشكيل شود كه نواحى مختلف براساس تقسيمات فرهنگى و سياسى و جغرافيايى به تعداد مساوى نماينده داشته باشند كه اگر روزى خداى نكرده خواستند تصميمى بگيرند كه فقط ناحيه‏اى ازآن زيان ببيند آن ناحيه امكان مقابله با ديگران را داشته باشد و نابرابرى شديد نباشد. وقتى با ديدى كه عرض كردم ساير اصول را در نظر بگيريم مى‏بينيم كه اصول احتياج به تصحيح و تنقيح دارد. در خاتمه بايد اين نكته را عرض كنم كه ايران در خلاء زندگى نمى‏كند و نمى‏توان ديوار چين به دور ايران كشيد. ما بايد از نظر قضايى اصول و قوانين بين‏المللى را رعايت كنيم، توسعه امور بازرگانى دنيايى براساس معيارهاى بين‏المللى است ما بايد با قبول اين اصول پايه‏هاى اقتصاد كشور را مستحكم نموده و ايران را نه با سخن بلكه در عمل مستقل سازيم.
ما ايرانى و مسلمان هستيم. به مليت و مذهب خود افتخار مى‏كنيم. اسلام در طول تاريخ هزار و چهارصد ساله خود فجايعى نظير سوزاندن برونوو گاليله نداشته است و همين مسأله دليل بر مترقى بودن اصول اسلامى است. وقتى گاليله گفت زمين كروى است اظهار نظر او به قيمت جانش تمام شد. ولى امروز مى‏دانيم كه او راست مى‏گفته است و كشيشان بيهوده به نام خدا جان او را گرفتند. برونو را مسيحيان به علت عقايدش سوزاندند. ولى تاريخ امروز حق و باطل را به ما نشان مى‏دهد. حضرت على عليه السلام مى‏فرمايند: «فرزندان خود را بر طبق سنن و رويه زمان خودشان تربيت نماييد» و همين كلام نشان دهنده قبول اصل تغيير و پيشرفت جامعه است كه به آن اشاره فرموده‏اند. در خاتمه عرايضم آرزوى خود را تمديد مى‏كنم كه به ما آن توفيق عنايت شود كه بتوا نيم استعمار و عوامل آن را نابود كنيم. بتوا نيم اختلاف طبقاتى ظالمانه را از ميان برداريم. بتوا نيم تمام مشكلات و اختلاف‏نظرهاى خود را با مذاكره و تفاهم برطرف سازيم و از جنگ خانگى بپرهيزيم. بتوا نيم يك قشون ملى نيرومند به وجود آوريم. بتوا نيم عدالت اجتماعى را در جامعه مستقر سازيم و بالاخره بتوا نيم زندگانى آرام و مطمئن را براى عامه مردم فراهم ساخته و فقر و جهل را از جامعه طرد كنيم. بگذاريد كلام خود را با آيه 61 از سوره النساء كه در جلسه افتتاحيه قرائت گرديد پايان دهم: «همانا خداوند به شما امر مى‏كند كه امانت را به صاحبانش باز دهيد و چون حاكم بين مردم شويد به عدالت داورى كنيد، همانا خدا شما را پند نيكو مى‏دهد كه خدا به هرچيز آگاه و بصير است».
ازجناب آقاى حجتى كرمانى وآقاى نوربخش كه وقتشان را به من دادند تشكرمى‏كنم.
                        صورت مشروح مذاكرات قانون اساسى‏جلسه‏31-1، ص: 48
از حضور آقايان سپاسگزارم.
نايب رئيس- جاى خوش‏وقتى است كه همه نمايندگان محترم با سعه صدر به مسائل مى‏نگرند. يك تذكر و يك پيشنهاد رسيده است. تذكر اين است كه به صرف اين‏كه كسى به كسى وقت خودش را واگذار بكند مجوز آن نيست كه هر گونه مطلبى اينجا گفته شود. اين تذكر به جايى است. پيشنهادى رسيده كه نمايندگان محترمى كه بحث‏هايى از اين‏گونه دارند مى‏توانند قبلًا تكثير كنند و در اختيار ديگران قرار دهند تا بخوانند. اين استدلال كامل نيست چون آن وقت بايد هر نطقى را تكثير كرد. مسأله اين است كه مربوط است يا نه؟ آن‏چه مى‏خواهم آقاى مراغه‏اى و همه دوستان به آن عنايت بفرمايند، اين است كه در اين جلسه آزادى بيان به طور كامل رعايت مى‏شود، به شرط رعايت اصول خود اين جلسه. ملاحظه كنيد حضرتعالى مطالبى را در انتقاد از قانون اساسى گفتيد اين بحث در دستور بود هر قدر هم صريح و حاد و تند بيان مى‏فرموديد، هيچ اشكالى نداشت، آن قسمت كه خدمتتان تذكر داده شد مربوط نبودن بيانتان به دستورجلسه بود. اميدوارم رعايت اصول اين‏گونه جلسات را حمل بر نبودن آزادى كامل در آن نفرماييد، چون قطعاً اين نوبت آخرتان نيست كه صحبت مى‏فرماييد، باز هم سخنانى ايراد خواهيد كرد من براى نوبت‏هاى بعد عرض مى‏كنم، مادام كه من جلسات را اداره مى‏كنم نمى‏توانم از رعايت اصول اين جلسات اغماض كنم، و الا وقتمان هدر خواهد رفت. اين نكته كه فرموديد شما نماينده نظرات گروه‏ها هستيد، عرض كنم بگذاريد در اين مجلس هيچ‏كدام از ما از اين داعيه‏ها نداشته باشيم هر كس مى‏تواند نظرات همه گروه‏ها را بگيرد و بگويد ديگر هيچ احتياجى به عناوين اضافى نيست چون اين كارها ممكن است اين جو برادرانه و صميمانه را خرده خرده خدشه‏دار كند. چرا نخواهيم صميمانه و برادرانه اينجا تا پايان جلسات با هم بگوييم و بشنويم و تصميم بگيريم؟ آقاى مراغه‏اى يكى ازخفقان‏ها، خفقان شعارى است. اين هم يك نوع خفقان است، اجازه ندهيد هيچ نوع خفقان در اين جلسه باشد حتى خفقان شعارى. اجازه بدهيد با آرامش و با آزادى كامل و با منطق كار جلسه را ادامه دهيم و به يارى خداوند در كوتاه‏ترين مدت بهترين نتيجه را به ملت ايران عرضه كنيم. نكته ديگرى كه اينجا يادداشت كردم و ضروري مى‏دانم عرض كنم اين است كه درسخنانمان هيچ‏گونه تعريض وگوشه زدن نباشد چون حاجتى به اين نوع اعمال نيست، آقاى كياوش بفرماييد.
كياوش- الحمد لله الذى من علينا بمحمد وآله نبيه وجعلنا شهداء على من جحد وكثرنا بمنه على ماقل. ثم الصلوه والسلام على الشهداء والصديقين والصالحين و حسن اوليك رفيقاً. والسلام عليكم بما صبرتم فنعم عقبى الدار.
خداوند را سپاس كه ما را با رهبرى محمد (ص) نعمت بخشيد و ما را الگوى جهانيان قرارداد تا آنان كه ما را انكار مى‏كردند به حقيقت امر پى ببرند و ما را با وجود كمى عده‏مان بر اكثريت طاغوت، غلبه بخشيد.
نظر به اين‏كه انقلاب شكوهمند بى‏نظير ملت قهرمان ايران درسى است در تاريخ براى آيندگان ما و نسل‏هاى آينده جهان، لذا پيشنهاد مى‏كنم كه:
در تدوين قانون اساسى مقدمتاً خلاصه‏اى از تاريخ حيات‏بخش اين قيام و علل روشن شدن اين شعله مقدس و علل پيشرفت سريع و معجزه‏آساى آن در سنوات اخير و همچنين موانع اين انقلاب در طول 1400 سال گذشته بيان شود. (منظورم دست‏هاى استعمارى است) همچنين‏
                        صورت مشروح مذاكرات قانون اساسى‏جلسه‏31-1، ص: 49
به نقش امامت در انقلابات و نقش غير قابل انكار مجاهد اعظم امام خمينى اعلى الله كلفه اشاره شود. در ضمن پيشنهاد مى‏كنم به همان طريقى كه امام با انقلاب بوده و انقلاب با امام «يدورحيثمادار» امام روح الله تا آخر عمر، كه پردوام باد عمرش، ولايت رسمى عاليه را بپذيرند و اين تكليف پرمشقت شرعى را كه خداوند سبحان و امت اسلام بر ذمه پرتوان امام معظم له گذارده است، پذيرا باشند تا ولايت فقيه طبق دستور خدا و سنت پيامبر اكرم عملًا تحقق يابد و با ايشان شروع شود كه حجه الله على خلقه هستند و باز نظر به اين‏كه دشمنان اسلام در طول تاريخ كوشيده‏اند و مى‏كوشند كه اسلام را وارونه به جهانيان عرضه كنند، لذا بايد جهت‏گيرى اسلام در نجات مستضعفين جهان (مظلومان و محرومان و ستمديدگان تاريخ) روشن شود تا ملل رنجديده جهان بدانند كه خورشيدشان كجا است و دواى دردهاى بى‏درمانشان در كدام مكتب است.
اگر اين چهره اسلام با ارائه قوانين اسلامى در رابطه با نجات مظلومان كاملًا روشن نشود، به خون شهداى اسلام خيانت شده است. چه در اين صورت انقلاب اسلامى يك انقلاب «موضعى» تلقى شده و فقط «ايرانى» شده است. به طور كلى در تدوين قانون اساسى چهار جنبه بايد مراعات شود و بر چهار پايه نوشته شود:
1- آنچنان باشد كه روح اسلام و اسلام عريان، درست عرضه شود.
2- دگرگونى و اصلاحات چشمگيرى در وضع زندگى مردم (غذا و مسكن و بهداشت و غيره) پيش آورد.
3- روابط اجتماعى مستضعفين را بهبود بخشد، رفع ظلم كند و محرومان را نجات دهد، برادرى و برابرى برقرار كند و روح توحيد و وحدت را متجلى سازد.
4- تحولى در نظامات مدنى به وجود آورد تا قوانين نجات‏بخش اسلام عملًا اجرا شود و حدود خدا جارى شود.
ولكن لنرد المعالم من دينك‏
ونظهر الاصلاح فى بلادك‏
فيأمن المظلومون من عبادك‏
و تقام المعطله من حدودك‏
اما راجع به اصول قانون اساسى:
هيچ اصلى در قانونى اساسى پذيرفته نشود، مگر اين‏كه مستند به قرآن كريم و يا سنت پيامبر اكرم و يا به قول مرحوم دكتر على شريعتى مستند به طرز كار پيامبر و يا روش ائمه معصومين عليه‏السلام باشد و در ذيل هر اصلى سندش ذكرشود.
به علاوه در هرجاى قانون اساسى كه كلمه «قانون» به كار مى‏رود منظور قانون خدا و احكام الهى باشد.
مثلًا اگر بايد از محرومان و مستضعفين جهان حمايت شود تا كافه للناس بودن اين مكتب روشن شود به آيه 77 سوره نساء استناد شود «وَ ما لَكُمْ لا تُقاتِلُونَ فِي سَبِيلِ اللَّهِ» و اگر بايد به كشورهاى عقب انداخته شده كمك مالى شود، به آيه 60 سوره توبه مؤلفه قلوبهم اشاره شود و طبق آيه «لَيْسَ لِلْإِنْسانِ إِلَّا ما سَعى» اساس مالكيت‏ها فقط بر كار گذاشته شود.
اگر اين چنين، اصول قانون اساسى مستند باشد، مردم جهان درخواهند يافت كه حكومت جمهورى اسلامى فلاح و شكوفايى و رستگارى را طبق ربوبيت پروردگار و در كل جامعه بشرى‏
                        صورت مشروح مذاكرات قانون اساسى‏جلسه‏31-1، ص: 50
آرمان خود مى‏داند و رسيدن به استقلال و آزادى را حق خدايى همه ملت‏ها.
موضع‏گيرى قانون اساسى حكومت جمهورى اسلامى در روابط خارجى بايد متكى بر اصل تولى و تبرى باشد. دوستى با دوستان خدا و مردم، و دشمنى و دورى از دشمنان خدا و مردم و خون‏آشامان استعمارگر، بايد به مردم طبق آيه «وَ شاوِرْهُمْ فِي الْأَمْرِ» حق مشاركت در سرنوشت خويش داده شود تا اذهان عمومى در مسير تكاملى رشد يابد كه رشد افكارعمومى پشتوانه محكم قانون اساسى است و محكم‏تر از اين هم پشتوانه‏اى براى قانون اساسى نمى‏توان يافت و پشتوانه خون شهدا و تداوم انقلاب، همين افكار عمومى است. اصل انتقاد بر مبناى امر به معروف و نهى از منكر از اصول حقه آحاد ملت شمرده شود.
حق حاكميت پس از خدا و رسولش با مؤمنين و صالحين امت باشد و انتخاب «اصلح» مطرح باشد. «إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا» آيه 60 سوره مائده‏
و هر نوع قانونى كه سبب تفرقه و جدايى بين امت و حكومت باشد و سبب تفرقه شود ممنوع گردد.
در جزئيات مواد وارد نمى‏شوم ولى پيشنهاد مى‏كنم كه پرچم ايران سبز رنگ و يا سرخ رنگ، باشد و كلمه لااله الا الله و يا الله اكبر در آن مندرج باشد.
آنچنان كه پيش‏نويس‏ها نوشته‏اند شكنجه نه فقط در مورد اقرار ممنوع باشد، بلكه اصولًا شكنجه در تمام موارد، غير انسانى و حرام است. قلم و مطبوعات آزاد باشند مثل تمام وسايل ارتباط جمعى و اگر امورى براى مطبوعات جرم محسوب مى‏شود براى سينماها و راديو و تلويزيون نيز جرم حساب شود، مثلًا نشر فحشاء و غيره.
انجمن‏ها و گروه‏ها تا آنجايى كه خلاف اسلام و بر ضد اسلام كار نكنند، آزاد باشند. نظر به اين‏كه ضد انقلاب از طريق آموزش و پرورش مى‏خواهد عمل كند، لذا در قانون اساسى ضوابط دقيق اسلامى نسبت به استخدام معلمين در نظر گرفته شود تا به انقلاب خيانت نشده باشد.
راديو و تلويزيون در اختيار وزارت امر به معروف و نهى از منكر درآيد و در خدمت انقلاب و نشر قانون اساسى باشد.
قوانين در اصلاحات چشمگير بيش از همه، به وضع فساد و فاسد و مفسد و از بين بردن تضادها و آثار شرك و طاغوت و رفع تبعيضات و اختلافات مادى مثل تمايز شهرى به شهرى و شمال شهر به جنوب شهر و غيره بپردازد. تحصيل رايگان باشد، بهداشت رايگان باشد، تهيه ابزار اوليه كار توسط دولت باشد و به رايگان در اختيار كارگر قرارگيرد. والسلام عليكم و رحمه الله وبركاته.
نايب رئيس- آقاى اكرمى بفرماييد.
اكرمى- بسم الله الرحمن الرحيم، الحمدلله الذى يرفع المستضعفين و يضع المستكبرين. اولًا با توجه به مطالبى كه جناب آقاى مهندس مراغه‏اى در مورد مذاكره باگروه‏ها، در رابطه با مسأله كردستان فرمودند، عرض مى‏كنم، مذاكره مطلبى اساسى است، اما متأسفانه مى‏بينم بسيارى از افراد و گروه‏ها حاضر به اين نوع از مذاكرات نيستند.
و اما در مورد طرح پيش‏نويس قانون اساسى، انتقادات زياد است و ما در نوشتن قانون اساسى بعدى به چند نكته اصولى بايد توجه كنيم:
1- امروز مسأله كيان اسلام و مكتب مطرح است بايد همان‏طور كه امام در پاريس‏
                        صورت مشروح مذاكرات قانون اساسى‏جلسه‏31-1، ص: 51
فرمودند كارى كنيم كه مصداق آيه شريفه «وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً» را حس كنيم. در نوشتار و گفتار و رفتار، جاذب و جالب مردم به طرف اسلام عزيز باشيم، كارى كنيم كه قيافه قرآنى انبياء در ضديت با ملاء و مترفين آشكار و تهمت‏ها زدوده شود و به يارى حق استثمار از بين برود.
2- در اين پيش‏نويس مسأله سياست خارجى مبتنى بر موازنه عدمى است و اصلًا مورد توجه قرار نگرفته است. بايد قانون در اين مورد چنان باشد كه امكانى براى قدرت‏نمايى جهانخواران بين‏المللى نباشد، به خصوص قدرتى كه بيست و پنج سال ما را در اسارت و ذلت قرار داده است.
3- پيشنهاد مى‏شود فقهاى عظام حاضر در مجلس با استفاده از ولايتى كه دارند در مورد زدودن آثار تكاثر و سرمايه‏دارى فعلى، كه از قبل ريشه گرفته، اقدام جدى به عمل آورند.
نايب رئيس- آقاى حيدرى بفرماييد.
حيدرى- بسم الله الرحمن الرحيم، اعوذ بالله من الشيطان الرجيم، قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْ‏ءٍ قَدِيرٌ.
سلام بر نمايندگان محترم مجلس خبرگان قانون اساسى جهورى اسلامى. تشكر و سپاس خداوند قادر متعال را كه ملت مستضعف و ستمديده ايرانى در حالى كه در نهايت ذلت و اختناق زير يوغ رژيم ستمگران سلطنتى طاغوتى و عمال استعمارگران به سر مى‏برد و از دين مبين اسلام هم غير از اسمى و بعضى از رسوم سفارشى خبرى نبود و دشمن خون‏خوار اسلام و مسلمين هم در اوج قدرت بود وقدرتمندان بزرگ جهانى پشتيبان و هواخواه او بودند، به دست ملت قهرمان و به رهبرى قاطعانه بزرگ رهبر عالى‏قدر مذهبى و ملى و سياسى تاريخ به حضيض‏خوارى و سقوط كشيده شد و ذليل گرديد، و عزت را به اسلام و مسلمانانى و رهبران عالى‏قدرمان به ويژه حضرت امام خمينى برگردانيد.
اين مكان كه جايگاه نمايندگان دستگاه طاغوتى بود و اغلب آنان سفارشى و استبدادى بودند و غالباً قوانينى كه خلاف احكام اسلام و به ضرر ملت بود تصويب مى‏كردند، خداوند بر ملت ايران منت گذاشت و آن را به ملت شريف ايران برگردانيد و ملت هم سرنوشت آينده ملك و ملت را در اختيار ما منتخبين خود گذاشته كه اگر خداى نخواسته ما در اين مجلس به اسلام و قرآن و ملت شريف ايران بلكه تمام مسلمين ملل كشورهاى اسلامى خيانت كرديم، الى الابد در پيشگاه پروردگار و اسلام و ملت و وجدان خود مسؤول خواهيم بود.
حضرت امام خمينى چه در شرفيابى به حضورشان و چه در پيام افتتاحيه اين مجلس اكيداً سفارش فرمودند كه تمام اصول قانون اساسى جمهورى اسلامى بايد منطبق با احكام اسلام باشد و حق تصويب اصولى را كه با قواعد اسلام تطبيق نكند، نداريم وگرنه ما نماينده ملت نيستيم.
موارد كلى كه به نظر رسيد برحسب وظيفه شرعى و وجدانى و ايرانيت تذكر بدهم. گرچه آقايان محترم نمايندگان از بنده بهتر متوجه اين مسائل باشند ولى من باب انجام وظيفه بايد به عرض برسانم:
قبل از هرچيز بايد توجه كامل به اصل ولايت فقيه جامع الشرايط تقليد داشته باشيد.
1- اصل ولايت فقيه جامع الشرايط تقليد و قابليت رهبرى جامعه مسلمين كه ولايت و مسؤوليت قواى سه‏گانه مجريه و مقننه و قضائيه را دارد، يعنى رياست جمهورى اسلامى،
                        صورت مشروح مذاكرات قانون اساسى‏جلسه‏31-1، ص: 52
فرماندهى كل قوا، نخست‏وزيرى، رياست مجلس شوراى ملى و ردّ فروع به اصول احكام اسلامى كه مقام فتوا و قضاوت است. تصدى اين مناصب در اسلام و در مذهب حقه جعفرى، حق مسلم فقيه جامع الشرايط تقليد است. كه روشن به مسائل روز باشد يا خود ايشان متصدى اين امور بايد باشند، و يا نماينده‏اى كه قابليت تصدى هر امرى را داشته باشد، انتصاب نمايد. مخصوصاً درجه اجتهاد و ساير شرايط تقليد در اشخاصى كه از طرف آن مرجع اعلام براى تصدى رياست جمهورى و رياست مجلس شوراى ملى و رياست وزراء تعيين مى‏شود، بايد معتبر باشد.
2- اصل حرمت و آزادى انسان‏ها در چارچوب احكام اسلامى بايد تأييد گردد و معتبر باشد.
3- اصل مالكيت در اسلام و عدم زوال آن بعد از تحقق، مگر به اسبابى كه ممضاه از طرف شارع مقدس اسلامى يا اين‏كه مرجع اعلا من باب ولايت، اوامرى در اين موضوع صادر بفرمايد.
4- قاعده «لاضرر در اسلام» مخصوصاً اگر موجب ضرر اجتماع مسلمين و مستضعفين باشد بايد در نظرگرفته شود و در قانون اساسى معتبر باشد.
5- پيشنهاد شوراى نگهبان قانون اساسى به اين ترتيبى كه تدوين شده «ضرر اكثر من نفعه» ضررش بيشتر از نفعش است و به اصلى كه در قانون اساسى سابق در موضوع بودن پنج نفر از علماء طراز اول در مجلس شوراى ملى است، چنان‏چه اضافه شود كه يكى از علماء طراز اول رئيس شوراى ملى باشد، خيلى بهتر از تشكيل اين شوراى نگهبان است كه در اين پيش‏نويس آمده است و آقايان بايد در اين موضوع هم توجه كامل بفرمايند. يا اصلى راكه در اين پيش‏نويس نوشته شده است تجديد كنند يا همان‏طور كه عرض كردم آن اصل دوم متمم قانون اساسى را با اضافه كردن اين مورد اصلاح كنند.
6- در اصل 13 اضافه شود اين اصل تا ظهور حضرت ولى عصر (عج) باقى است و اين اصل در هيچ عصرى و هيچ زمانى و به هيچ عنوانى و به دست هيچ دستگاهى نه رفراندوم و نه مجلس خبرگان و نه مجلس مؤسسان و نه فرمان رئيس جمهور و غيره تغيير و تبديل نخواهد يافت. در خاتمه نظريات ديگرى در بعضى موارد و مطالب اين پيش‏نويس دارم و مخصوصاً يادم آمد با عرض معذرت از آقايان و خانم محترمه در يكى از مواد پيش‏نويس قانون اساسى كه مى‏خواست مليت‏هاى ايرانى را تذكر بدهد و تذكر داده بود. البته اقليت‏هاى دينى مانند مسيحيان- زرتشتيان و يهوديانى كه در ايران ساكنند كاملًا به جا و معتبر هستند و در تذكر اقوام، اقوام مختلفى كه در ايران هستند و صحبت مى‏كنند، اسم بعضى از آنها در آن اصل آورده نشده بود. من باب مثال اقوام فارسى، كرد، ترك، بلوچ شمرده بود، اما قوم لر را در آنجا تذكر نداده بود. در حالى كه نمايندگان محترم اطلاع دارند لرستان گذشته از اين‏كه يك استان را تشكيل مى‏دهد، در استان‏هاى ديگر هم اشخاص لر زياد هستند و اين موضوع اگر تصحيح نشود، خداى نخواسته ايجاد ناراحتى خواهدكرد. لهذا تقاضا دارم يا اين‏كه ذكر اين اقوام را بياندازند و بنويسند «ملت ايران» كه شامل همه اقوام بشود، چه بسا اقوام كوچكى باشندكه از قلم بيافتند و بعداً اسباب ناراحتى مى‏شود. ولى «ملت ايران» شامل همه اينها مى‏شود و ديگر احتياجى ندارد كه اسم اقوام گفته شود. در خاتمه نظريات ديگرى در بعضى مواد و مطالب اين پيش‏نويس دارم كه به يارى خدا در مذاكرات آينده به عرض خواهد رسيد.
                        صورت مشروح مذاكرات قانون اساسى‏جلسه‏31-1، ص: 53
نايب رئيس- آقاى خامنه‏اى بفرماييد.
خامنه‏اى- بسم الله الرحمن الرحيم، من نكات متعددى را در نظر دارم كه به مقتضاى وقت عرض خواهم كرد و شايد بعضى از آنها تكرار مطالب برادران عزيزم باشد ولى من به عنوان تكرار آنها را نمى‏گويم بلكه از بعد ديگرى مطرح مى‏كنم. در ضمن پيشنهادهاى ديگرى هم دارم كه بعداً تقديم خواهم كرد تا مطرح بشود و با دلايلى كه به عرض مى‏رسانم ان شاءالله از طرف نمايندگان محترم رد نشود، زيرا ما در يك تركيب اجتماعى نوى هستيم. اول: جامعه مسلمانان روشنفكر اسلامى از منابع اسلامى و دينى و حتى فرهنگ اسلامى اشباع شده، يعنى آن‏چه كه از تو ارث به آنها رسيده است و اينها شايد به نظر مخالف به فرهنگ غرب نگاه بكنند، چون مايه درونى‏شان قرآن است و حديث و اسلام و حتى فرهنگ موروثى كه از خانواده به آنان رسيده است. دوم: روشنفكرانى كه در عين ايمان و عقيده به اسلام از آنجا كه بخشى از عمرشان را و زمان مطالعه‏شان را با غرب و با جوامع غير متمدن اسلامى تماس داشته‏اند، مقدارى از آن منبع تغذيه شده‏اند و اين تلفيقى از نظرشان به وجود آورده كه به نظر من دريچه خوش‏بينى اين برادران به فرهنگ غرب بيشتر از دسته اول است. من اساساً با كلمات پرطنطنه كه به ارث به ما رسيده و در پيش‏نويس اين قانون گاهى با لفظ و گاهى بدون لفظ اعمال شده، اعتقاد ندارم، چون به منابع اصلى آن اعتقاد ندارم زيرا براى جامعه اروپا تهيه شده است و در اينجا هم به عنوان افكار مترقى و متعالى و روشنفكرى مطرح شده مثل كلمه دموكراسى كه يك ريشه يونانى دارد. زيرا در يونان دموكراسى بهترين نمونه‏اش جمهورى افلاطونى است. زيرا جمهورى درآنجا ضبغه اشرافيت و اريستو كرات دارد. تنها به اشراف، انسان تلقى مى‏شود و بقيه مردم براى كار كردن خلق شده‏اند و به تعبيرخودشان برده هستند و غير از اشراف يونانى بقيه اصلًا انسان نيستند. حالا آن دموكراسى كه مادرش آن است و اروپايى‏ها دانسته يا ندانسته چون چيز ديگرى ندارندكه با عنوان و لفظ بيان شود به آن آزادى‏هايى كه منبع‏اش اروپا است متكى مى‏باشند، ولو آنكه با لفظ هم گفته نشود، برگشتن به آن دموكراسى است و همين معنى را درباره كلمه سوسياليزم معتقد هستيم و اگر لازم باشد بنده درباره آن يك نطق مفصلى خواهم كرد و از آن دفاع مى‏كنم.
پس اولًا: جامعه ما يك جامعه ايرانى و اسلامى بوده و انقلاب ما نيز يك انقلاب اسلامى بود. بنابراين تمام خواسته‏ها بايد اسلامى باشند. عليهذا با داشتن چنين منابعى غنى از اسلام، خواسته‏هاى ما بايد از اسلام اخذ شود و آزادى‏ها و چيزهايى كه مرادف آنها هستند (كه به عقيده بنده مرادف نيستند و اينها يك مغلطه لفظى است) براى همين امور خوب است به اصول خودمان برگرديم. عليهذا به دنبال صحبتى كه ديروز كردم، بنده باطرح پيش‏نويس سابق به عنوان زمينه بررسى مخالف هستم. براى اين‏كه مشاهده كردم و شايد بقيه آقايان هم مشاهده كرده باشندكه مبناى آن اسلام و افكار مترقى اروپاست و بنده اسلام را كمتر از افكار آنها نمى‏دانم و در اسلام خلائى نمى‏بينم و هرجا كسى فكر كند كه خلائى وجود دارد، بنده ثابت مى‏كنم كه اين خلاء در اسلام وجود ندارد. بنابراين يا ما مسائل را استخراج مى‏كنيم و بررسى مى‏شود و يا در كميسيون‏ها يكى از چيزهاى ديگرى كه به عنوان پيش‏نويس داده شده و پخش شده مطرح مى‏شود، اگرچه محدود كننده باشد. ولى اگر ما را به يك نوشته اسلامى محدود كند باز بهتر از اين است كه يك نوشته نيمه اسلامى باشد. دومين نكته كه برادر عزيزم الان فرمودند.
                        صورت مشروح مذاكرات قانون اساسى‏جلسه‏31-1، ص: 54
مسأله حاكميت است، من از بعد حقوقيش بحث مى‏كنم چون قدري مطالعه در اين رشته دارم آن‏چه از لحاظ بحث حقوقي است، حاكميت است يعني آيا من مسلط به خودم هستم و يا نيستم؟
اين مبناي حاكميت است كه بعضي مي‏گويند هستم و بعضي مي‏گويند نيستم. حاكميت را گاهي به خداوند كه خالق و صانع است مي‏دهند و گاهي طبق قوانين كار، مالك مصنوع خودش است، يا اين‏كه به منابعي مثل زور يا چيزهاي ديگر مربوط مى‏كند، به هر حال حاكميت اگر بخواهد تجربه شود داراي سه قوه است كه به نظر من بيشتر از اين نياز ندارد، قوه مقننه است و مجريه و قضائيه.
آن‏كه اصل حاكميت را دارد بر اين سه شعبه هم حاكميت مي‏كند و به طور كلي اگر خواست، حاكميت را تفويض مي‏كند و اگر نخواست براى خودش نگه مي‏دارد.
اما حاكميت را طبق اصول اسلامى و حكم را از خداوند مي‏دانيم و اين حاكميت را خداوند به بشر داده است. به همين دليل است كه مردم ما را انتخاب مي‏كنند و يا عده‏اى را با وكالت امام يا مستقيماً از طرف خداوند و فقيه به دنبال ولايت عامه و به عنوان قوه مجريه انتخاب مى‏كنند. من مسأله تفكيك قوا را يادداشت كرده‏ام اين مسأله را همه اروپايي‏ها هم قبول دارند. بنده در اسلام با اين‏كه صريحاً نيست، ديده‏ام پيش‏بينى هم در آن نيست. بالاخص كه رويه و سيره ائمه نشان مي‏دهد كه علاقه داشتند قوا را از هم جدا كنند. نظر من در بخش مجريه است كه اين را امام جدا كرده مثل قضا در زمان پيامبر و مولا على (ع). پس حاكميت در قسمت مقننه را مي‏گذاريم قسمتى در دست مردم باشد و حاكميت در قسمت مجريه را كه امام براى خودش نگهداشته است و همان چيزى است كه ما به دنبال رسول و اولي الامر كه همان ولايت فقيه است و فقيه در اين قانون از اصول مهم است و ما مسأله ولايت را به يكى از دو صورت كه عملى باشد به دنبالش باشيم. و الا با مختصر انحرافى، انحراف بسيار بزرگى از اصول اسلامى خواهد شد و به دنبال آن مسائل امت به خطر خواهد افتاد. اول آن‏كه در رأس قوه مجريه امام است و تعبير ديكتاتور غلط است كه مطابق مصالح مشخص خودش ديكته مي‏كند و كسى كه به نيابت از خدا اين كار را مي‏كند ديكتاتور نيست پس اشكالى وجود ندارد. و به علاوه اگر اين مشكل را عملى ندانيم نوع دوم اين است كه با نظارت صريح اينها و حق حاكميتشان در اولياى امور اولًا انتخاب رئيس‏جمهور و رئيس دولت مستقيماً طبق قانونى باشد و به نظر ولى باشد و ثانياً مخصوصاً تصريح شود به لحاظ اوضاع و احوال زيرا كه هر كشور و جامعه‏اى طبعى دارد، به طبع كشور، تفويض آزادى و اختيارات زياد و اعتبارات زياد به شخص واحد، خطر ديكتاتورى را صريحاً دارد. براى ما تجربه چهارده قرن اسلام كافيست كه هر كجا انحراف از اين اصول پيدا شده چطور ديكتاتورى روى كار آمده است. خاصه اين‏كه بعدها بايد اصول محكم و مدونى باشد براى تقسيم متناسب انقلاب يعنى رئيس جمهور با قدرت كمترى و رئيس دولت با قدرت بيشترى و تعارض كه حقوق مردم محفوظ باشد. مسأله تفكيك قوا را كه عرض كردم ولى همان مقدار كه اسلام و طبع حقوقى ملت‏ها و كشورها من جمله طبع ملت ما اقتضا مي‏كند تفكيك قوا به معناى جدا كردن نيست به معناى جلوگيرى از دخالت نامشروع است و بايد جلوى زياده‏روي گرفته بشود، يعنى هم رعايت بشود و هم در حدودى حق نظارت و سؤال باشد.
نايب رئيس- آقاى خامنه‏اى 2 دقيقه بيشتر وقت نداريد.
خامنه‏اى- در ركن شوراها ما يك شورايي از مدرسين و علماى اعلام داريم و من‏
                        صورت مشروح مذاكرات قانون اساسى‏جلسه‏31-1، ص: 55
معتقدم به صورت صحيحى رسميت داده بشود و در قانون در نظر گرفته شود و حتي صلاحيت انتخاب مراجع آتى به اين شورا واگذار بشود. كه اولى و حق مردم است و همچنين من غير از اين‏كه اولويت نظر مراجع را در نظر دارم كه در قانون باشد، معتقدم قبل از اين‏كه طرح به مجلس برود اين تصويب بشود. چرا تصويب بشود و بعد برگردد و دفن بشود، كه بگوييد نه و چرا وقت مجلس را بگيرند؟ در مجلس كميسيون اقتصادى هست، كميسيون مالي هست، كميسيون نظامي و كميسيون شرع هم باشد. اگر اين را قبول كرد، برود تصويب بشود. من چند عرض ديگر داشتم كه خيلي مختصر عرض مى‏كنم و آن امر به معروف است كه با تمام اهتمام امام، توجه نشده بود و ديگر اين‏كه اگر براي امنيت كشور يك سازماني وجود دارد بايد زير نظر شورايي باشد از آقاي نخست‏وزير و يك مجتهد به نمايندگي مردم و يك نماينده از مجلس و يك نماينده از وزارت كشور و يك مجتهد به نمايندگي امام كه بعدها اسباب ناامني كشور نشود. بنده با اتمام كلام پيشنهادي دارم كه خدمت رياست مي‏دهم ولي يك اشاره‏اي هم مى‏كنم چون ما در اينجا نماينده مردم هستيم و مردم از ما مي‏خواهند كه تمام جريانات اينجا را بدانند. البته خبرنگاران موظف نيستند همه چيز را بنويسند. پيشنهاد مى‏كنم مذاكرت اين مجلس مستقلًا از روي نوارها و تندنويسي پياده شود و هر روز هم بين ما و هم مردم پخش شود و چون براي 36 ميليون جمعيت است و چون چاپ اين تعداد مقدور نيست، پيشنهاد ديگري هم هست كه يك كانال از تلويزيون و يك موج از راديو را اختصاص بدهند به اين مجلس كه پخش كنند. چون ظرفيت اين رسانه‏هاي گروهي كافي نيست و اين عمل را تا اتمام كار مجلس خبرگان حفظ كنند. ديگر عرضي ندارم.
نايب رئيس- مذاكرات مجلس چاپ مى‏شود و آن‏چه مربوط به جلسه ديروز بود امرز تقديم خواهد شد. آقاي پرورش بفرماييد.
پرورش- بسم الله الرحمن الرحيم. مطالبي را در زمينه پيش‏نويس قانون اساسي بايد مطرح كنم كه در اين وقت مختصر نمي‏گنجد، لذا فقط عناوينش نظير ادبيات، مسأله حاكميت، مسأله مالكيت و مسأله ارتش و مسائل ديگر را عرض مى‏كنم و اگر در آينده فرصتي شد به استحضار خواهم رساند، اما به اعتبار اين‏كه امروز قرار شد فقط بحث پيرامون مسائل كلي باشد و وارد جزييات نشويم. بنابراين بنده در مسأله حاكميت مطالبي را به استحضار مي‏رسانم. اصولًا برخورد اسلام با قدرت، نه با زور و خشونت از سه مرحله مي‏گذرد. مرحله اول مرحله‏اي است كه اسلام قدرت را در دست يك نظام جبار و خناس و طاغوتي مي‏بيند و با تمام وجودش مي‏كوشد كه اين قدرت را كه همان قيافه زور است از دست او بگيرد كه اين مرحله اخذ قدرت است و آيات زيادي در قرآن كريم مشعر به اين معناست «فَقاتِلُوا أَئِمَّةَ الْكُفْرِ* وَ ما لَكُمْ لا تُقاتِلُونَ فِي سَبِيلِ اللَّهِ وَ الْمُسْتَضْعَفِينَ» و از اين قبيل آيات خيلي زياد است كه در مرحله پس گرفتن قدرت است. مرحله دوم، مرحله‏ايست كه وقتي اسلام آن قدرت را از دست نظام جابر گرفت، در اين مرحله قدرت را در وجودش كانون مي‏دهد و جمع مى‏كند و در حقيقت مرحله دوم تزكيه و تصفيه قدرت است كه باز آيات زيادي در قرآن كريم هست، مثلًا وقتي خداوند به پيامبر مي‏فرمايد: «إِذا جاءَ نَصْرُ اللَّهِ وَ الْفَتْحُ* وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً* فَسَبِّحْ بِحَمْدِ رَبِّكَ وَ اسْتَغْفِرْهُ إِنَّهُ كانَ تَوَّاباً» كه مي‏بينيم اينجا مرحله تصفيه قدرت است و باز در سوره احزاب مي‏فرمايد: «وَ أَوْرَثَكُمْ أَرْضَهُمْ وَ دِيارَهُمْ وَ أَمْوالَهُمْ وَ أَرْضاً لَمْ تَطَؤُها وَ كانَ اللَّهُ عَلى كُلِّ شَيْ‏ءٍ قَدِيراً» و وارث گردانيديم شما را بر زمين و سرزمين‏ها و اموال و زميني كه در آن زمين گام ننهاده‏ايد و خداوند بر هر چيزي تواناست. در اينجا مي‏بينيم كه پيامبر در اوج قدرت است.
                        صورت مشروح مذاكرات قانون اساسى‏جلسه‏31-1، ص: 56
يعني قدرت اقتصادي به اعتبار اموال و قدرت انساني و خلاصه در اوج قدرت‏هاي مختلف سياسي و نظامي و اقتصادي است، اينجا بلافاصله مؤلفه‏هاي قدرت را كه احتمال هر گونه سوء استفاده از اين قدرت امكان دارد، يعني نزديك‏ترين افراد مثلًا زنان پيامبر را مورد خطاب قرار مي‏دهد و اول به خود پيامبر مى‏گويد كه به آنها بگو «يا ايها النبي قل لا زواجك ان كنتن تردن الحيوه الدنيا و زينتها فتعالين امتعكن و اسرحكن سراجاً جميلا» اى پيامبر به زنانت بگو هم اكنون كه تو وارث شدي بر سرزمين‏ها، بر اموال و بر تمام سيستم‏هاي نظامي و اقتصادي و اجتماعي اين مؤلفه‏هاي قدرت ممكن است از تو سوء استفاده بكنند. اگر قصد دارند در كنار اين قدرت زينت دنيا و حيات دنيا را طلب كنند، بگو بياييد و طلاقشان بده و به سلامت مرخصشان كن. اينجا مرحله تزكيه و تصفيه قدرت است. مرحله سوم، مرحله پخش قدرت است به تمام مردم كه شايد در هيچ يك از مكاتب بشري اين چنين پيشرفته، با قدرت برخورد نمى‏شود كه سه مرحله داشته باشد. عالي‏ترين مكتب‏ها و نظام‏ها اين است كه مى‏گويد قدرت را از دست جابر و طاغوت مي‏گيريم و خودم را هم احياناً تزكيه مى‏كنم ولي به ملت برنمي‏گردانم، خودم به عنوان قيم ملت قدرت را براي ملت در دست مي‏گيرم و نگه مي‏دارم. در حالي كه در اسلام اين‏طور نيست، در اسلام قدرت را از دست نظام جابر مي‏گيرد و در خودش كانون مي‏دهد، تمركز مي‏دهد و تصفيه و تزكيه مى‏كند و بعد قدرت را بين مردم پخش مى‏كند. اين مسأله سوم كه شايد در اسلام ويژگي خاصي دارد و در هيچ مكتبي نيست بايد در قانون اساسي مورد توجه عميق واقع شود چرا؟ چون مي‏بينيم اين مرحله سوم است كه از هر نوع انحراف و كژي جلوگيري مى‏كند، چون مرحله سوم، مرحله‏ايست كه قدرت تصفيه و تزكيه شده به جمعيتي كه به نام مؤمن و مسلمان در دايره اسلام هستند، واگذار شده است. باز آيات قرآن در اين مورد زياد است «كنتم خير امه اخرجت للناس تأمرون بالمعروف و تنهون عن المنكر و ...» اصل امر به معروف و نهي از منكر، استنصار يكي از اصول مسلم اسلام و قرآن است كه اگر به كسي ظلم شد بايد بيايد در معرض عمومي و از مردم استنصار بكند، اين را اسلام به عنوان يك نيرو و قوه به رسميت مي‏شناسد در حالي كه در قانون اساسي از مسأله استنصار كه به عنوان يك اصل اسلامي است حرفي زده نشده، از مسأله امر به معروف و نهي از منكر يادي نشده، از مسأله ارشاد جاهل و به تعبير برادر عزيزمان آقاي حسيني تنبيه غافل يادي نشده است يعني خلاصه از قوه ملت كه اسلام، در مرحله سوم اين قوه تصفيه شده را به آنان واگذار مى‏كند و در حقيقت حاكميتي را براي ملت اين چنين حساب شده و دقيق به رسميت مي‏شناسد، متأسفانه يادي نشده است.
به هر جهت به اعتبار اين‏كه فرصت كم است در اين زمينه مي‏خواستم عرض بكنم كه اين سه اصل يعني اين سه برخوردي را كه اسلام با قدرت دارد و از سه مرحله مي‏گذراند به تعبير خود قرآن و روايات كاملًا بايد در حاكميت ملي و حاكميت ملت مورد توجه قرار گيرد. چون نبايد در جزئيات وارد شد. متأسفانه در بخش حاكميت ملي آنجا كه سه قوه ياد شده است، يعني قوه مقننه، قوه مجريه و قوه قضاييه، از اين قوه عظيم ملت هيچ گونه يادي نشده است و اگر ما مي‏ديديم و مي‏بينيم كه با وجود اين سه قوه‏اي كه در قانون اساسي پيش بود و اين چنين به انحراف كشيده شد و اين چنين به استبداد و خودكامگي نظام كشيده شد، علتش اين بود كه قوه ملت در جريان نبود و جريان نداشت تا در حقيقت اين قوه جاري و عظيم بتواند آن قوايي را كه واگذار شده است، يعني قوه مقننه، قوه مجريه و قوه قضاييه را هميشه در حالت نظافت و پاكي نگه دارد. بنابراين ذكر اين مسأله در پيش‏نويس قانون اساسي خيلي ضروريست والسلام.
                        صورت مشروح مذاكرات قانون اساسى‏جلسه‏31-1، ص: 57
4- اعلام تنفس به مدت پانزده دقيقه‏
نايب رئيس- كميسيون تنظيم آيين‏نامه داخلي از دوستان خواهش كرده است كه اگر در زمينه آيين‏نامه داخلي پيشنهادي دارند، كتباً به اين كميسيون بفرستند تا در آنجا مورد استفاده قرار بگيرد. اگر پيشنهاداتي هست مرقوم مي‏فرماييد و مي‏فرستيد اينجا كه براي برادرانمان در كميسيون فرستاده بشود. برادري پيشنهاد كرده‏اند كه برنامه نماز به صورت جماعت رسماً اعلام بشود و در موقع نماز در همان جايي كه قبلًا آماده شده است، نماز جماعت را همه با هم برگزار كنيم، نزديك به دو ساعت و ربع هست كه جلسه بدون تنفس ادامه دارد. براي يك ربع ساعت اعلام تنفس مى‏شود و در ساعت يازده و چهل و پنج دقيقه دوباره جلسه رسميت پيدا مى‏كند (ساعت يازده و نيم جلسه به عنوان تنفس تعطيل شد).
5- تشكيل مجدد جلسه و دنباله بحث درباره كليات پيش‏نويس قانون اساسي‏
نايب رئيس- جلسه رسمي اعلام مى‏شود. آقاي منيرالدين حسيني بفرماييد. (يك نفر از نمايندگان- نيستند) اگر نيستند آقاي دكتر ضيايي بفرمايند.
دكتر ضيايي- بسم الله الرحمن الرحيم. درباره كليات پيش‏نويس قانون اساسي مطالبي سودمند بيان شد و اينها همه تذكراتي است كه آقايان موقع بررسي قانون اساسي متوجه آن مى‏شوند و نكاتي كه تذكر داده مى‏شود در اينجا تجزيه و تحليل كنيد و يك قانون جمهوري اسلامي جهاني بنويسيم كه لازمه شخصيت اسلام و از مزيت‏هاي قانون اساسي است كه فراگير و همه جانبه باشد و مليت‏ها و اقشار را در بر بگيرد و همه با رضايت در سيطره اين قانون بتوانند زندگي كنند، همان‏طوري كه نظام حاكم در زمان بني‏اميه و بني‏عباس كه نظام ظالمي بود- آن طور كه در كتاب‏هاي شرق‏شناسان غير مسلم هست- در زير سيطره اسلام قرار گرفتند، اكنون نيز كه در رأس نظام جمهوري اسلامي يك شخص با اراده و عادل و طرفدار همه انسان‏ها به عنوان رهبر انقلاب قرار گرفته است، بايد آن شكوفايي قوانين اسلام را هر چه بيشتر در اين قانون جمهوري كه صد در صد اسلامي است، بگنجانند و در اين قسمت سعي بيشتري مبذول شود و فكر مى‏كنم همه آقاياني كه خودشان را در معرض بررسي قانون اساسي جمهوري اسلامي گذاشته‏اند روي وظيفه ديني و اجتماعي و سياسي‏شان مطالعاتي در حقوق بين‏المللي كرده‏اند، چون در معرض قرار گرفته‏اند. و همچنين پيشنهادها و پيش‏نويس‏ها و انتقادات را در روزنامه‏ها و جزوات مطالعه كرده‏اند چون مورد ابتلايش بوده‏اند- اگر فرصت مطالعه داشته‏اند- و فكر مى‏كنم يك جزوه‏اي هم تنظيم كرده‏اند، در مقابل پيش‏نويس پيشنهادي، يعني از مجموع نظرات يك استفاده‏هايي كرده باشند. همان‏طور كه پيش‏نويس طبعاً با دست يك عده از خبرگان تدوين شد و مورد انتقاد عده‏اي قرار گرفت كه يا ناقص بود و بعضي موادش وافي نبود، يا ابهام داشت. علي‏اى حال آن‏چه ما ديديم مورد پسند همه واقع نشد. فكر مى‏كنم هر كس جزوه‏اي همانند آن تنظيم كرده باشد كه در بررسي قانون اساسي مطرح خواهد كرد، درباره آن بحث‏هايي پيش خواهد آمد. پيشنهاداتي كه در اينجا به طور كلي عنوان شده كه من هم به سهم خودم نظرم را ابراز مي‏دارم، در مورد حاكميت همان‏طور كه به طور اجمال آقايان بيان كردند، حاكميت از ناحيه خدا طبق استدلالي كه شيعه مى‏كند و يا طبق استدلالي كه برادران مسلمان‏
                        صورت مشروح مذاكرات قانون اساسى‏جلسه‏31-1، ص: 58
ما مى‏كنند، بايد حق اولى الامر باشد و اولى الامر بنا به عقيده شيعه در ايران و يا در هر جا در مكتب شيعه داراى شرايطى است كه باز در قرآن مشخص كرده و اولى الامر بايد عادل و منتخب از ناحيه خدا و با واسطه باشد كه در مقابل امر پروردگار و امر پيغمبر، واجب الاطاعت. «اطيعو الله و اطيعو الرسول» يعنى در قرآن اطاعت خدا و پيغمبر منتهى اولى الامر در مصداقش طبقه آيات ديگر و امثال اينها يك شخص ستمگر از ناحيه خدا و فطرت بشرى حق ندارد بر مردم حكومت كند، به همين جهت كسانى‏كه ستمگر و ظالم‏اند به هر نحوى اينها حق حاكميت ندارند. بنابراين حق حاكميت از آن خدا و كسانى است كه تعيين كرده است، به همين جهت اين حق حاكميت در سه، چهار مرحله يا چند مرحله پيشنهاد شده در بعضى پيش‏نويس‏ها من عرض مى‏كنم همه اين مراحل در طول هم است نه فقط در عرض. به همين جهت قوه مقننه يا قوه مجريه و يا قوه قضائيه با قواى ديگر كه سرور عزيزمان جناب آقاى پرورش و آقاى اكرمى و ساير آقايان فرموده‏اند قوه مقننه در اسلام همان قوانين اسلام است ولى مجلس شورا تطبيق صغرى و كبرى و كبرى و صغرى قوانين اسلام را بيان مى‏كند و تطبيق مى‏كند با ساير مسائل روز. بنابراين وقتى مرحله قوه مقننه به عنوان تطبيق باشد، قهراً از همان ناحيه هم ارجاع مى‏شود به قوه قضائيه، و قوه مجريه معمول است در چارچوب قوه قضائيه مواردى را اجرا كند. خودش كه نيست تا اين توهم براى ما پيش بيايد كه اگر قوه مجريه مستقل باشد خطرها دارد. قوه مجريه كه از مورد وظيفه خود خارج شد، بايد محاكمه بشود. بنابراين تفكيك قوا و استقلال قوا معنى دارد، فقط در نحوه تشخيص روش قانون و اجراى آن و در مورد پيشنهادى بعضى از آقايان و انتقادات بعضى ديگر كه به نظر آقايان رسيده كه در اين پيش‏نويس قدر ت زيادى به رئيس جمهور داده شد شايد از نظر عموم همين‏طورى است منهاى نظر قانون اسلام. قانون اسلام همان‏طورى كه اشاره شد قدرت را دست اعلم و بصير به اوضاع جهان مى‏سپارد. بنابراين قدرت مافوق رئيس جمهور، فقيه اعلم است و او بايد ناظر بر امور دولت‏ها باشد. مثل زمان ما اگر قانون اساسى هم داشتيم باز همين بود وقتى مملكت در معرض خطر قرار مى‏گيرد، فقيه اعلم به عنوان وظيفه الهى حاكميت الهى عنوان مى‏كند و به عنوان فرمانده كل قوا در عرض 12 ساعت بلكه كمتر غائله را از بين مى‏برد. در زمان رياست جمهورى هم قانون اساسى بايد براى فقيه اعلم در هر دوره تا ظهور حضرت ولى عصر (عج) ثابت باشد و به آن عمل بكند. البته در پيش‏نويس قانون اساسى ان شاء الله بعدها نظر داده خواهد شد و در مورد مالكيت كه جناب آقاى اكرمى دانشمند محترم بيان فرمودند قانون اسلام مالكيت شخصى و يا به اصطلاح مالكيت شخصى حقيقى يا حقوقى را محترم مى‏شمارد منتها به شرطها و شروطها، و الآن در نظام طاغوتى 2500 ساله حقوق يك عده‏اى پايمال شد و يا بعد از ظهور اسلام حقوق بعضى‏ها پايمال شد، چون حق مالكيت دارد و از آن زمان تا زمان ما آن فقيهى كه عرض كردم حاكم است از ناحيه پروردگار، يعنى اولى الامر است. نمى‏توانست حقش را اعمال كندكه تا حقوق مستضعفين و محرومين را از ثروتمندان ستمگر بگيرد و تحويل آنها بدهد و وقتى حاكميت براى يك فقيه عادل و بصير به اوضاع جهان در قانون اساسى ثابت شد، در هر مورد مى‏تواند اين كار را بكند و حقوق مظلومين را از حلقوم ظالمين و ستمگران بيرون بكشد. بنابراين با حفظ اين قسمت كه حاكم، فقيه اعلم و بصير به اوضاع جهان است و مافوق همه قوا است فكر مى‏كنم بقيه پيشنهادات و يا انتقادات حل خواهد شد. قانون اسلام، قانون گسترده‏اى است و در مورد حقوق زن و مرد،
                        صورت مشروح مذاكرات قانون اساسى‏جلسه‏31-1، ص: 59
قانون اسلام تمام مكلفين را در برابر قانون مساوى مى‏داند و همچنين حقوق مساوى براى همه اقشار اعم از زن و مرد قرار مى‏دهد، مگر موارد خاص كه شارع يعنى خدا مصلحت اجتماع را در آن ديده كه آن قسمت‏ها را اختصاص بدهد براى زن يا مرد و يا به هر نحوى كه باشد. نمى‏توانيم از اين حق بگذريم و يا از آن حق تنزل كنيم و اين بايد در قانون اساسى پيشنهاد بشود. مطالب ديگر را در جلسات آينده به طور پيشنهادى عرض مى‏كنم. از اين‏كه مصدع شدم پوزش مى‏طلبم.
نايب رئيس- آقاى منيرالدين حسينى‏هاشمى بفرماييد.
منيرالدين حسينى‏هاشمى- اعوذ باالله من الشيطان الرجيم. بسم الله الرحمن الرحيم.
حضور مبارك آقايان فقها و متخصصين موضوعى كه در مجلس حضور دارند اميدوارم كاملًا به عرايضى را كه لازم مى‏دانم توجه كنند، آقايان توجه مبذول بدارند. همه شؤوناتى را كه الآن آقايان در اينجا دارند، در روز قيامت هيچ كدامش مطرح نيست الا تقوا و اخلاص و عمل و امورى كه خود آقايان نسبت به آن استحضار كامل دارند. لذا تقاضايى كه مى‏كنم به عنوان التماس نيست، بلكه به عنوان اتمام حجت و استمساك است. نسبت به توجهى كه مى‏فرماييد و خدا را شاهد مى‏گيرم الآن آن‏چه را به نظرم لازم مى‏رسد، با كمال صراحت و بدون رعايت هيچ‏گونه شؤونات عرض كنم و مقصود آمدن پشت تريبون و از نظر ظاهر با تصويب هيأت رئيسه و رعايت مقررات خاص نيست. ولى از نظر واقع مأموريتى است كه در عالم امتحان به ما داده شده است و در قيامت رويش اتمام حجت خواهد شد. لذا كلياتى را كه من لازم مى‏دانم در طول كار تدوين قانون اساسى به عرض آقايان مى‏رسانم. در حالى كه شاهد مى‏گيرم بر گفتارم خداوند متعال را و روح انبياء عظام نبى اكرم (ص) و روح مقدس حضرت سيد الشهداء را كه با نام مقدسش اين انقلاب به اوج رسيد، بلكه پيدا شد در نزد فرزند مباركش حضرت ولى عصر (عج).
مسأله اول مسأله اصرار به سرعت است. چون امام پيام مى‏فرستند كه اين قانون قانونى باشد كه براى همه ملل مستضعف به درد بخورد. الآن كه بحمدالله از نظر ظاهر هم، امام رهبرى كل قوا را به عهده گرفته‏اند و رسماً انقلاب از هر جهت مجهز است، چنان‏چه لازم باشد يك قانون اساسى تدوين شود كه براى همه ملل عالم به خصوص ملل مستضعف الگويى باشد، بايد كمال دقت را در بررسى آن كرد و به اين جهت پيشنهاد مى‏كنم دو فراكسيون در مجلس براى بررسى آن تشكيل شود و كاملًا دقت شود، حالا وقت يك ماه شد يا بيشتر. بنابراين تضييق شديد نباشد كه موجب شود آقايان به سرعت حركت كنند تا سر يك ماه تمام شود، بلكه سرعت طورى باشد كه حتى قبل از مدت تعيين شده تمام شود و آقايان بگويند دو روز هم زودتر تمام شده. چنين به نظر نمى‏رسد كه اينجا سرعت لازم باشد بلكه به اندازه‏اى باشد كه مطلب نه زياد اطناب و تفسير بى‏مورد داشته باشد و نه نسبت به آن بى‏توجهى شده باشد، حتى نسبت به يك ماده‏اش، چه رسد به پيشنهاد خود پيش‏نويس يا كلياتش. مسأله دومى كه به عرض آقايان مى‏رسانم مسأله نظم است. اصولًا مسأله نظم و سازماندهى مجالس و پارلمان‏ها از ناحيه خود مؤسسانش در كشورهاى ديگر اين طور بوده كه وسيله بوده نه هدف، لذا وقتى يك نماينده احساس خطر مى‏كند بايد حرفش را محكم بزند ولى اگر كسى چيزى گفته و يا عبارت آخرى باشد و يا يك چيزى اضافه و كم باشد آن صحبت ديگرى است. ولى اگر چيزى باشد كه كاملًا ضرورى باشد، نماينده بايد كاملًا بايستد ولو مجلس متشنج بشود. چه بسا مطلبى در حكم يا موضوع به نظر يك نفر برسد كه به نظر ديگران نرسيده باشد بايد پافشارى‏
                        صورت مشروح مذاكرات قانون اساسى‏جلسه‏31-1، ص: 60
كند تا وقتي كه مطمئن شود به نظر همه رسيده است، يعني در نزد خداوند متعال تكليفش ساقط شود كه من مطالب را رساندم. بعد تصميم‏گيري به عهده مجلس است. ما حتي در قوانين شرع هم همين مطلب را كه حكومت يك حكم بر حكم ديگر و اهم و مهم در موارد و مصاديقي كه دو بعد در يك جا جمع مي‏شده ملاحظه مى‏كنيم. لذا اين‏كه حالا يك امر تكويني خاصي باشد كه به صرف اخطار، نماينده مجبور باشد قطع كند، نه اين‏طور نيست. در عين حال براي حفظ انضباطي كه پيشگيري از طولاني شدن باشد، من پيشنهاد مى‏كنم كه دو فراكسيون يعني دو اتحاديه منتخب خود آقايان در مجلس باشد، يكي اتحاديه آقايان متخصصين حكم، و يكي متخصصين موضوع. وقتي كه هيأت رئيسه اعلام مى‏كنند كه اين مقدمه خارج از موضوع است متخصصين كه در فراكسيون هستند، حق داشته باشند كه وتو كنند، يا وقتي كه اعلام كفايت مذكرات مى‏شود متخصصين حكم يا موضوع حق وتو داشته باشند. يعني در اينجا طبيعي است كه نه شما انتظار داريد و نه هيأت محترم و منتخب رئيسه كه كسي بيايد اينجا و رعايت رئيس و مرئوسي بكند، نه وسيله است و نه هدف و هر جا كه نظم مانع ذات هدف بشود طبيعتاً آن نظم صالحي نخواهد بود و مسلماً اين را همه آقايان هم ملاحظه مي‏فرمايند. قسمت ديگري را كه مي‏خواستم به عرض آقايان برسانم فرق بين جمهوري دموكرات و جمهوري اسلامي است. جمهوري اسلامي مكتبي است كه حكومت فرد نيست و موازنه قوا هم محور را شرع قرار مي‏دهد نه فرد را، و فرد هم چون عادل و امين و اعلم به امور شرع است، نظرش متبع شده و لذا جمهوري اسلامي، اسلام قيد جمهوريت است مثل جمهوري سوسياليست قيد جمهوريت است. مثلًا در كشورهايي كه صحبت از جمهوري سوسياليست مى‏شود هيچ رأيي كه مغاير با اصول سوسياليست باشد اصلًا متبع نيست و به آن گوش نمي‏دهند. نهايت يك پويايي خاص در اين جمهوري اسلامي براساس ذات اسلام است كه به عرض آقايان مي‏رسد كه آن مسلماً حركت و رشد را حفظ مى‏كند، هم در بعد حكم شناسي و هم در بعد موضوع شناسي. بنابراين جمهور موظفند مجريان اسلام را انتخاب كنند. جمهوري كمك مى‏كنند همه با هم براي پياده شدن اسلام و زير بناي يك چنين سازمان سياسي و اجتماعي، طبعاً آراء به معناي رأي ناشي از ميل نيست، رأي ناشي از اعتقاد است و يك جمهوري مكتبي است. پيشنهاد ديگر، قبل از اين‏كه اصولا طرحي براي قانون اساسي مطرح شده اعم از اين‏كه آن طرح پيش‏نويس مسبوق الذكر باشد يا طرح ديگر، كلياتي مشخص شود كه براساس آن كليات، از همه پيشنهادات بتوان استفاده كرد و منحصر در يك پيشنهاد شود و آقايان ان شاءالله تعالي كمال غور و بررسي را داشته باشند كه هر پيشنهادي كه از هر جا رسيده مورد بررسي قرار بدهند. بر خلاف اين‏كه اگر در يك چارچوب خاص، در يك طرح خاص، در يك كانال قرار داده شد، طبيعتاً مقداري از پيشنهادات جاي ذكر پيدا نمى‏كند و جاي بررسي پيدا مى‏كند. كلياتي را كه بنده مصرانه به عرض آقايان مي‏رسانم و توجه به آن لازم است، اين‏كه به استثناي شخص امام، روحانيت تاكنون در تاريخ نشان نداده كه بعد از ائمه اطهار سلام الله عليه در قدرت اراده موضوعي رهبري به اين اندازه مقتدر باشد. بنابراين اختياراتي كه براي ولايت فقيه از بعضي از آقايان شنيده مى‏شود، توجه داشته باشند به ناحيه حكم موضوع. سازماندهي يك كشور يك امر موضوع است، حاكم، هم قدرت نظارت داشته باشد، هم قدرت كنترل، اعم از اين‏كه از بالا به پايين يا از پايين به بالا. يعني در صورت طاغي شدن دولت بتواند مستقيماً اوامرش را در پيشگيري از طغيان به مباشرين،
                        صورت مشروح مذاكرات قانون اساسى‏جلسه‏31-1، ص: 61
يعني آحاد سربازها برساند و براي سربازها همگي عين ساير ملت ايران فرمان از نظر قانون و سازماندهي كشور متبع باشد كه در صورت اخطار دفاع، از ناحيه مرجع، وظيفه داشته باشند چنان كه مافوقشان طغيان كرده خودشان اجرا كنند تا توازن و تعادل قوا برقرار باشد يعني بررسي روي موازنه قدرت كه مجري و سازمان ده نتواند تخلف كند، اين يك سخن است، همان طوري كه دولت هم پيشگيري از تخلف متخلفين را مى‏كند كه قوا كاملًا در موازنه باشند ولي محور اصلي شرع مقدس باشد.
نايب رئيس- آقاي حسيني دو دقيقه ديگر از وقت شما باقيست.
منيرالدين حسيني‏هاشمي- و يك مسأله ديگر هست و آن اين‏كه خوب، حالا به حق، فقيه در تمام مواردي كه كار موضوعي است دخالت كند. بنابراين پيشنهاد مى‏كنم كه مجلس شوراي ملي مجلس مميزه باشد و همه از متخصصين موضوعي تشكيل بشود و شوراي عالي مراجع متخصصين حكم هستند چون بايد يك كشوري را نظم بدهند و نبايد در بي‏نظمي جاي پايي بماند خداي نخواسته براي سوء استفاده كردن و به آيندگان ما در تاريخ لطمه و خدشه‏اي وارد شود. من در اينجا با اين‏كه قسمت‏هاي ديگري از مطالبم باقي مانده است بياناتم را خاتمه مي‏دهم، اميدوارم در فواصل ديگر مطالبي را به عرض آقايان برسانم.
نايب رئيس- از آقاي حسيني خواهش مى‏شود آن دو پيشنهادي را كه نوشته‏اند به كميسيون بررسي آيين‏نامه بفرستند. آقاي رباني املشي بفرماييد.
رباني املشي- بسم الله الرحمن الرحيم. مقداري از مطالبي را كه در نظر داشتم عرض كنم قبلًا از طرف برادران صحبت شد. از جمله مطالبي كه تصور مى‏كنم خيلي لازم است رويش اصرار بشود براي به كرسي نشانيدن آن، ولايت فقيه است كه امري بسيار پراهميت است و اگر در قانون اساسي جمهوري اسلامي به آن توجه نشود، بايد گفت اين قانون، قانون اساسي جمهوري اسلامي نيست. به علاوه از مزايايي كه ولايت فقيه دارد عملًا محروم خواهيم ماند. اكثريت ملت ايران مردمي هستند مسلمان و پيرو اسلام، اگر به ولايت فقيه كاملًا توجه شود، اين اصل مسلم قرآن «أَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنْكُمْ» عملي خواهد شد. مردم مسلمان اطاعت را در اين صورت واجب و فريضه مي‏دانند و همين امر است كه مي‏تواند قاطبه ملت ايران را در هر موردي كه لازم باشد، بسيج كند. بايد گفت رمز پيروزي انقلاب ملت ايران- در اين مدت كم- كه براي مردم جهان معجزه‏آسا بود همين بود كه رهبر انقلاب فقيه بود، مجتهد جامع الشرايط بود، مرجع تقليد بود، مردم اطاعت او را واجب مي‏دانستند و حتي اگر مي‏فرمود با مشت‏هاي گره كرده و دست خالي در برابر توپ و تانك ايستادگي كنيد، مي‏رفتند و ايستادگي مي‏كردند و اطاعت مي‏كردند. وقتي در پاوه و سنندج ضد انقلاب بر عليه ملت ايران قيام مى‏كند او فرمان مي‏دهد در برابر آنها ايستادگي كنند، مردمي كه اسلحه داشتند و مردمي كه اسلحه نداشتند همه بر مي‏خيزند، از كرمانشاه خبر مي‏رسد كه همگي دسته‏جمعي با پاي پياده به سمت پاوه حركت مى‏كنند. از اين امتياز بزرگ كه ما را اسلام برخوردار فرموده يقيناً بايد برخوردار باشيم. در اينجا نكته‏اي را كه قابل توجه است به آن اشاره نشده و اين مطلب اول را كه عرض كردم به خاطر اين ذيل بود، اين است كه در اسلام، در تشيع باب اجتهاد مفتوح است و در هر عصر و زماني مردم مسلمان و شيعه از مجتهد زنده پيروي مى‏كنند و همين تقليد و پيروي كردن، انسجام و تشكل عجيبي در جامعه تشيع‏
                        صورت مشروح مذاكرات قانون اساسى‏جلسه‏31-1، ص: 62
به وجود مي‏آورد. تصور مى‏كنم در طرح پيشنهاد بايد به اين مطلب توجه شود. البته طرحي پيش‏بيني شده كه انشاء الله به موقع خدمت آقايان عرضه خواهد شد، پيش‏بيني اين مطلب در قانون اساسي بايد بشود كه مرجعيت احتمالًا همان مقام رهبري سياسي و مذهبي از وضع نابسامان فعلي بيرون آيد. تصور مى‏كنم اگر ما در گذشته طرحي براي اين مطلب داشتيم شايد انقلابي را كه امسال به پيروزي رسيد در حدود 15، 16 سال پيش به پيروزي مي‏رسيد، يا لااقل طرحي پيشنهاد شود. البته عرض كردم پيشنهادي هست كه در اين مدت كم نمي‏توانم عرض كنم، در قانون اساسي اصلي پيش‏بيني شود كه لااقل مردم مسلمان، مردم شيعه از نظر تقليد علما راه و رسم خود را بدانند و حداقل آنچنان نباشد كه بعد از سال‏ها باز هم مردم در ترديد باشند كه چه كنيم، يا از اين اصل قانون لطمه بزرگي بر ما وارد شده است و اگر پس از اين هم ما نسبت به اين مطلب دقت كامل نكنيم شايد باز لطماتي خواهيم خورد. باز مطلبي را كه لازم است تذكر دهم راجع به ولايت فقيه مي‏باشد كه به موقع بايد صحبت شود. الان فقط به عنوان پيشنهاد عرض مى‏كنم كه آقايان محترم و خواهر محترمه توجه كنند كه ولايت فقيه چگونه بايد باشد. آيا هر فقيهي ولايت دارد يا برابر امتياز و تشخيص است والي و فقيهي كه حاكم بر مردم است، بايد انتخابي باشد. عملًا در مورد امام خميني ما ديديم مردم او را انتخاب كردند و در نتيجه انتخاب كردن، نافذ الكلمه بود. از نظر فقهي آيا انتخاب لازم است يا نه؟ بعضي اعتقاد دارند شايد انتخاب لازم است. از نظر عملي براي آن‏كه از آن نتيجه كامل بگيريم، فرضاً اگر از نظر فقهي انتخاب لازم نباشد، اينها مسائلي است كه بايد درباره آنها دقت شود. مطالب خيلي زياد است و شايد وقت من هم دارد تمام مى‏شود و بايد مختصر كنم. مسأله تفكيك قوا اولًا مسأله‏اى است مورد بحث حتي در غرب، آيا تفكيك قوا مطلوب هست يا نه؟ همه تفكيك قوا را چيز مطلوبي نمي‏دانند. مطلب دوم اين‏كه آيا در اسلام تفكيك قوا هست يا نه؟ من تصور مى‏كنم كه مقام ولايت در اسلام قوه مجريه است، قوه مقننه هم هست يعني والي و حاكم اسلامي است كه بر كرسي ولايت مي‏نشيند و فرمان مي‏دهد نسبت به مقررات موسمي و موقت را بر همه مردم مسلمان اطاعت او واجب مي‏گردد. «أَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنْكُمْ» اطاعت اولي الامر در قوانين مسلمين واجب است منتها در چه چيز؟ آيا حاكم و والي خودش را به تنهايي فكر مى‏كند و قانون وضع مى‏كند، يا با مشورت؟ «و شاورهم في الامر» و اينجا است كه مسأله ديگري پيدا بشود كه آيا در اسلام و جمهوري اسلامي مجلس مقننه يا مجلس شورا داريم؟ ظاهراً مجلس مقننه نبايد داشته باشيم، مجلس، مجلس شورا است، مجلس مشورت است، با تمام مردم بايد مشورت شود اگر اهل مشورت باشند «و شاورهم في الامر» يعني دموكراسي مستقيم. اما از آنجايي كه نمى‏شود با تمام مردم مشورت كرد با منتخبين مردم مشورت مى‏شود اما كدام منتخبين؟ منتخبيني كه اهل مشورت باشند، اهل درك باشند، اهل تجزيه و تحليل باشند، اهل استخراج قوانين موسمي از قوانين اسلامي باشند. بنابراين بايد براي شرايط نمايندگان مردم و وظيفه نمايندگان مردم و نحوه و عمل حاكم و والي در اسلام با آنها مشورت بشود.
نايب رئيس- وقت شما تمام شد.
رباني املشي- يك جمله عرض مى‏كنم با ما مشورت كنيد، خوب مشورت كه كردند، چه كنند؟ البته تبعيت از اكثريت كنند و به قول محقق نائيني كه مي‏فرمايد اگر چه دليل ديگري بر تبعيت از اكثريت نداريم. اما تنها آيه شريفه «و شاورهم في الامر» كافي است وگرنه مشورت‏
                        صورت مشروح مذاكرات قانون اساسى‏جلسه‏31-1، ص: 63
شايد درست نباشد والسلام عليكم و رحمه الله و بركاته.
نايب رئيس- تذكري رسيده كه نمايندگان محترم و ناطقين فتوكپي مطالب خودشان را در اختيار خبرنگارها بگذارند. البته خبرنگارها، همان‏طور كه ملاحظه فرمودند اگر دوستان بدون نوشته صحبت مى‏كنند و اگر نوشته‏اي دارند يادداشت رئوس مطالب آنهاست و كمتر متني دارند براي اين‏كه بخوانند. چون اكثريت مجلس را دوستاني تشكيل مي‏دهند كه سخنراني‏هايشان از روي نوشته ايراد نمى‏شود و كمتر از آن نوشته مى‏شود، خوشبختانه مي‏بينيم اينها با اين‏كه نوشته نشده همه مسائل در آن رعايت مى‏شود. به هر حال كمكي دوستان مي‏توانند به اين دوستان خبرنگار بكنند، دريغ نكنند. ضمناً خبرنگارها هم مي‏توانند پس از چاپ صورت جلسات از آنها استفاده كنند. بعضي از دوستان يادداشتي فرستاده‏اند چون مي‏بينيم وقت زيادي گذشت از ايشان خواهش شد كه براي صحبت بيايند، اينجا يادداشت مجدد مي‏فرستند كه يادآوري كنند هر يادداشتي كه مي‏آيد فوراً در صورت اسامي وارد مى‏شود. ولي الان نفر پانزدهم از اين صورت صحبت فرمودند و آخرين نفر قبل از اين‏كه يادداشت كنم نفر سي و هشتم است و با اين يكي سي و نه نفر مى‏شوند. آقاي طاهري خرم‏آبادي بفرماييد.
طاهري خرم‏آبادي- بسم الله الرحمن الرحيم، با توجه به اين‏كه حضار محترم نمايندگان ملتي هستيم كه 98 و دو دهم درصدش به جمهوري اسلامي رأي داده است و قهراً خواست اكثريت قريب به اتفاق ملت، حكومت اسلامي است. بنابراين همان‏طور كه امام هم در گفتاري كه امروز با آقايان و خانم محترمه داشتند بيان فرمودند، نمايندگي همه ما محدود مى‏شود به مسائلي كه در چارچوب اسلام است. يعني ما بايد اصول قانون اساسي را براساس قوانين اسلامي بررسي و تدوين كنيم و الا عملي است بر خلاف خواست اكثريت. در اين زمينه مسائلي از نظر اصول قانون اساسي، يعني پيش‏نويس قانون اساسي هست كه آنها را من قبلًا مي‏خواهم متعرض بشوم. ولي به يك مطلب مهم كه شايد در گفتار آقايان قبلي هم بود اشاره بكنم و آن اين‏كه روح اسلام و زيربناي جامعه اسلامي نسليم در مقابل فرمان خدا است و اساساً اسلام يعني تسليم. «ان الدين عندالله الاسلام» و در جاي ديگر در قرآن آمده است:
 «فَلَا وَرَبِّكَ لَا يُؤْمِنُونَ حَتَّى يُحَكِّمُوكَ فِيمَا شَجَرَ بَيْنَهُمْ ثُمَّ لَا يَجِدُوا فِي أَنْفُسِهِمْ حَرَجًا مِمَّا قَضَيْتَ وَيُسَلِّمُوا تَسْلِيمًا». يعني يك جامعه اسلامي، يك جامعه توحيدي و الهي، آن طور بنيان‏گذاري مى‏شود كه همه در مقابل فرمان خدا تسليم مى‏شوند. اين روح و اساس يك جامعه اسلامي است، و تسليم در مقابل خدا در دو موضوع مهم متبلور است، يكي مسأله قانون‏گذارى و يكي هم فرمان‏هايي كه حكومت در مسائل اجرايي مي‏دهد. ما بايد مسأله تسليم در مقابل فرمان خدا را در اين دو مسأله مهم كاملًا دقت كنيم. اما در مسأله قانون‏گذارى بايد در اصول قانون اساسي يك پيش‏بيني صحيحي براي قوانيني كه بعداً در مجلس شوراي ملي خواهد گذشت، بشود كه آن قوانين بر موازين و معيارهاي اسلامي منطبق باشد. چون قانون اساسي به منزله روح و اصل و ريشه آن قوانين است و بايد در اين قانون اساسي پيش‏بيني صحيحي بشود، و متأسفانه در اين پيش‏نويس قانون اساسي، در اين قسمت پيش‏بيني صحيح نشده است. مجلسي به عنوان شوراي نگهبان در اين پيش‏نويس قانون اساسي پيشنهاد شده است، حالا به جزئياتش كار ندارم در شوراي نگهبان اين‏طور پيش‏بيني شده كه به درخواست رئيس جمهور يا رئيس كل ديوان عالي كشور، يا يكي از مراجع تقليد، اگر قانوني برخلاف قوانين اسلام در مجلس گذشت، يكي از سه‏
                        صورت مشروح مذاكرات قانون اساسى‏جلسه‏31-1، ص: 64
فرد شوراي نگهبان مأموريت بررسي آن قانون را پيدا كند. اينجا بايد حساب شرايط مساعد را هميشه بكنيم، حساب پنجاه سال، صد سال ديگر كه ممكن است شرايط، شرايط مساعد باشد. فرض بفرماييد، رئيس جمهور و رئيس كل ديوان عالي كشور در شرايطي راجع به آن قانوني كه از مجلس گذشته است كه يا برخلاف اسلام يا بر ضد خلق يا يك قانون استثماري است، نخواستند شوراي نگهبان را در جريان بگذارند يا مرجع تقليد وقت بر اثر عللي كه پيش مي‏آيد و شرايط نامساعدي كه حكم فرما خواهد بود اطلاع حاصل نكرد و قانون مخفيانه تصويب شد، گرچه بايد قوانيني كه تصويب مى‏شود در اختيار همگان گذاشته شود ولي همان‏طور كه در گذشته ديده‏ايم، در مجلس قوانيني تصويب مي‏شد كه در اختيار كسي قرار نمي‏گرفت- از اين لحاظ قانوني برخلاف اسلام با قانون استعماري و ضد خلقي و ضد مردمي تصويب شده و شوراي نگهبان از آن قانون بي‏اطلاع و يا اگر اطلاع هم دارد مأموريت رسيدگي پيدا نمى‏كند، بنابراين شوراي نگهبان همان‏طور كه از نامش پيدا است، بايد نگهبان همه قوانين باشد يعني در قانون اساسي بايد پيش‏بيني شود، كه هر قانوني از مجلس مي‏گذرد- حالا قبل يا بعد- به نظر شوراي نگهبان برسد هر قانوني كه مي‏گذرد شوراي نگهبان بايد آن را تصويب كند تا قانونيت پيدا كند. اين يك مسأله‏اي است كه در شوراي نگهبان حتماً بايد رعايت بشود. نكته دوم اين‏كه معيار تصويب شوراي نگهبان مركب از 5 نفر مجتهد و 6 نفر حقوق‏دان است و ممكن است دو سوم آنها كه 8 نفر مى‏شود، دو نفر مجتهد و 6 نفر حقوق‏دان باشند. در نتيجه در يك امر تخصصي يعني تشخيص اين‏كه قانون با قانون اسلام تطبيق مى‏كند يا نه، دو نفر مجتهد و سه نفر حقوق‏دان موافق باشند و رأي اكثريت متخصصين در آن رعايت نشده و بايد حتماً در مسأله اختصاصي كه مسأله تشخيص تطبيق قانون در اسلام است، ميزان و معيار متخصصين 5 مجتهد باشد، البته در مسائلي كه مربوط به جهات ديگر است معيار همان، دو سوم خواهد بود. اين راجع به مسأله حفظ و صيانت قوانيني است كه بعداً مي‏گذرد تا از دستبرد انگيزه‏هاي غير اسلامي، محفوظ باشد و اما مطلب دوم فرمان‏هاي اجرايي حكومت است كه بايد جامعه ما در انجام فرمان حكومت مؤمن باشد كه اين فرمان، فرمان خداست. يعني آنگاه جامعه ما يك جامعه اسلامي و تسليم شده در مقابل خدا است كه فرمان حكومت را، فرمان خدا بداند و اصولًا از نظر اسلام هيچ فرماني اعتبار ندارد مگر اينكه فرمان بستگي به خدا داشته باشد و اما اگر قرآن نمي‏فرمود «أَطِيعُوا اللَّهَ وَأَطِيعُوا الرَّسُولَ» ملزم نبوديم كه از پيغمبر اطاعت كنيم. چرا از پيغمبر اطاعت كنيم؟ چرا از امام معصوم اطاعت كنيم؟ چون خدا فرموده است «اطيعوا الرسول» يا فقط در مقابل فرمان خدا خود را ملزم به اطاعت از خدا مي‏دانيم، عقل چنين مى‏گويد. پس حكومتي كه مي‏خواهد فرمان بدهد و مسائل اجرايي را با فرمان اجرا كند، بايد مردم مؤمن باشند كه اين فرمان، فرمان خدا است، همچون فرمان رسول، فرمان خدا باشد. بنابراين اينجا مسأله ولايت فقيه كه در اطرافش بحث شد، مسأله مقام رهبري و مسأله نظارت فقيه يا شوراي فقها در مسائل اجرايي و تمام اسكلت حكومت به ميان مي‏آيد و طرحي هم در اين زمينه هست. همان‏طور كه دوست محترم هم فرمودند، بعداً پيشنهاد خواهد شد. البته مادامي كه امام حيات دارد، بايد تمام مملكت همان‏طور كه الان فرمان‏ها و مشورت‏ها با او است، در آينده كه رئيس جمهور تعيين مى‏شود باز بايد با امام باشد و يكي از اشكالات به اين قانون اساسي و تدوين‏كنندگان پيش‏نويس قانون اساسي همين است كه نه در مقدمه‏اش نامي از رهبر انقلاب به ميان آمده و نه در اين زمينه در
                        صورت مشروح مذاكرات قانون اساسى‏جلسه‏31-1، ص: 65
اصولش هيچ پيش‏بيني نشده است. پس مقام رهبري و فرماندهي كه متكي به اصولي است كه ما داريم و در جاي خود بايد بحث بشود و متكي به فرمان خدا است و ريشه الهي دارد، بايد حتماً در قانون اساسي پيش‏بيني بشود.
نايب رئيس- دو دقيقه ديگر وقت داريد.
طاهري- من مطلب ديگري داشتم در اين زمينه كه مي‏گذارم براي وقت ديگر و اين جمله را عرض كنم كه مسأله ولايت فقيه و مقام رهبري خواست اكثريت مردم است. نمونه‏اش اينكه در اين 25 روزي كه من در لرستان مشغول به انجام وظيفه بودم با اينكه مسأله يك مسأله ديگر بود و اصلًا مربوط به قانون اساسي نبود، كراراً در حين صحبتم نوشته به ما داده مي‏شد كه راجع به ولايت فقيه صحبت كنيم و يك طومار 50 متري با هزاران امضاء از يك شهر لرستان كه خرم‏آباد است به وسيله دفتر حزب جمهوري اسلامي به اينجا انتقال پيدا كرده كه خواست مردم اين است كه اين مسأله اساسي بايد در قانون اساسي پيش‏بيني بشود. پس هم مسأله‏اى است اسلامي و بدون آن ما حكومت و جامعه‏اي اسلامي نخواهيم داشت و هم مسأله‏اي است مردمي كه مردم روي اين مسأله عنايت دارند. با عرض معذرت والسلام عليكم و رحمه و بركاته.
نايب رئيس- براي بعد از ظهر طبق پيش‏بيني سه ساعت وقت داريم، البته با اميد اينكه سر ساعت پنج اكثريت حاصل بشود و دقيقاً بتوانيم، جمعاً ما 180 دقيقه وقت خواهيم داشت و معمولًا ده دقيقه آن به دادن بعضي تذكرات مي‏گذرد، بنابراين ما 170 دقيقه وقت داريم و 22 نفر ديگر كه نوبت سخن گفتن دارند اگر بخواهيم همه آنها كه نوبت گرفته‏اند صحبت كنند به هر نفر بايد 7 دقيقه وقت بدهيم. اگر خواهران و برادراني نوبت صحبت گرفته‏اند هفت دقيقه را كافي مي‏دانند، ليست را ببنديم و همين عده تا پايان عصر امروز مطالبشان را بفرمايند. البته همين صبح امروز بعضي از دوستان آمدند چهار، پنج دقيقه بيشتر صحبت نكردند و اگر اصراري هست به اينكه يك ربع ساعتي كه، حداقل يك وقت مناسب هست براي اين‏گونه بحث‏ها حتماً رعايت بشود، ما عصر براي يازده نفر از اين 22 نفر مي‏توانيم وقت داشته باشيم و يازده نفر ديگر را به عنوان نوبت گرفته‏هاي نطق قبل از دستور براي روزهاي بعد در نظر خواهيم گرفت. حالا دوستاني كه وقت گرفته‏اند نظر بدهند كه كدام را اولي مي‏دانند چون حق آنها است كه مطرح است. (عده‏اي از نمايندگان- همان يك ربع ساعت باشد) يعني همان يك ربع را رعايت بكنيم و اگر كسي خواست تفضل بكند و زودتر و كوتاه‏تر مطلب را تمام كند، كسي مزاحم و مدعي او نخواهد شد. بنابراين كساني كه نوبت گرفته‏اند به ترتيب بعدازظهر صحبت خواهند كرد. به هر حال ليست بسته شد. چون آيين‏نامه براي نطق قبل از دستور روزهاي ديگر ممكن است كيفيت جديدي را پيش‏بيني كند و عده‏اي از دوستان حالا وقت گرفته‏اند، اسامي‏شان را بدهيم به كميسيون تا به عنوان نطق قبل از دستور براي روزهاي آينده منظور كنند.
6- پايان جلسه و تعيين زمان تشكيل جلسه بعد
نايب رئيس- جلسه را ختم مى‏كنيم و جلسه بعد ساعت پنج بعدازظهر خواهد بود.
 (مقارن ساعت سيزده جلسه ختم شد)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 67
                        جلسه چهارم‏

                        صورت مشروح مذاكرات مجلس بررسي قانون اساسي جمهوري اسلامي ايران‏

جلسه در ساعت هفده روز بيست و نهم مرداد ماه 1358 هجري شمسي‏
برابر با بيست و ششم رمضان المبارك 1399 هجري قمري‏
به رياست آقاي دكتر سيد محمد حسين بهشتي (نايب رئيس) تشكيل شد.
فهرست مطالب‏
1- اعلام رسميت جلسه‏
2- ادامه بحث در كليات پيش‏نويس قانون اساسي‏
3- پايان جلسه‏
دبيرخانه مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 69
1- اعلام رسميت جلسه‏
نايب رئيس- بسم الله الرحمن الرحيم.
جلسه به حدّ نصاب رسيده است و چون 5 نفر از حاضران در كميسيون هستند و با احتساب آنها الآن 51 نفر حاضر داريم كار را آغاز مى‏كنيم. اين خبري را هم كه خبرگزاري پارس صبح امروز داده است كه جلسه با 45 نفر كار خود را آغاز كرده، لازم است با اين توضيح همراه باشد كه چون در همان موقع چهار نفر از اعضاي كميسيون هم مشغول كار بودند حد نصاب را براي تشكيل جلسه كافي دانستيم. يعني باز با 49 نفر كه اكثريت دو سوم است، جلسه را آغاز كرديم. دستور جلسه ما ادامه توضيحات و بحث‏هاي كلي است كه دوستان در زمينه قانون اساسي داشته‏اند. تذكري كه يكي از دوستان صبح مي‏دانند، اين بود كه برخي از بحث‏هايي كه ايراد مى‏شود مي‏بينيم به مقدار زيادي تكراري است، چه از نظر محتوا و چه از نظر اصل موضوع. بنابراين خوبست هر كدام از دوستان كه مطلبش تكرار مطالب قبلي است، لااقل نطقش را فشرده كند و بگويد من هم در اين زمينه، هم رأي ناطق قبلي هستم و آن را تأييد مى‏كنم و اگر مطلب تازه‏اي دارند بفرمايند كه هم جلسه خسته‏كننده نباشد و هم با نتايج بيشتري همراه باشد.
2- ادامه بحث در كليات پيش‏نويس قانون اساسي‏
نايب رئيس- آقاي فاتحي بفرماييد.
فاتحي بسمه‏تعالي. موضوع به نظرم آن قدر مهم است كه بدون مقدمه وارد ذي المقدمه مي‏شوم. برنامه سخنراني قبل از دستور مجلس خبرگان اين است كه در كليات قانون اساسي صحبت شود و آن‏چه من احساس مى‏كنم و در پيش‏نويس قانون اساسي به طور صريح و قاطع بيان نشده، موضوع تأمين رفاه براي عموم مردم مستضعف، از كارگر بيكار و كشاورز و معلولين و زنان و كودكان و ارائه طريق اداره زندگي به آنان مي‏باشد و تأمين نيازمندي‏هاي مستضعفين كه به عهده دولت اسلامي است. مردم چرا به جمهوري اسلامي رأي دادند؟ براي اينكه تمام كمبودهاي مادي و معنوي خود را در اجراي قوانين مترقي اسلام مي‏دانستند و ما خود نماينده اين جمعيت مستضعفين هستيم كه با نثار خون و بذل جان، كفر و طاغوت را ريشه‏كن كرده و اجراي كامل برنامه اسلام را خواستار بودند. هنوز در روزهاي شروع به بررسي نهايي قانون اساسي اسلامي مي‏باشيم، هنوز دير نشده، در چارچوب قوانين اسلام به فكر دردها و كمبودها و نيازهاي گروه‏هاي مختلف باشيم و از اين معني غفلت نكنيم كه شياطين در كمين نشسته‏اند، تا مردم ما را اغفال نمايند. شما بايد با فكري آزاد، خود را در چارچوب اين پيش‏نويس‏ها قرار ندهيد و با يك ديد روشنگر اسلامي نگاهي به جامعه خود بنماييد و با تدوين يك قانون اساسي كه متضمن حفظ حقوق تمام اقشار ملت باشد، از طبقه رنجبر و دهقان و كشاورز خالصانه براي خدا دفاع كنيد و در اين راه قدم مثبتي برداريد. ما بايد عظمت اين مجلس بعد از انقلاب‏
                        صورت مشروح مذاكرات قانون اساسى‏جلسه‏31-1، ص: 70
را درك بنماييم، ميليون جمعيت رنج‏ديده و ستم كشيده ما منتظرند ببينند شما از طريق اسلامي چه علاجي براي دردهاي اجتماعي ارائه مي‏دهيد. فقر، بي‏عدالتي، گرفتاري، بيكاري و تجمع ثروت در دست عده‏اي از راه نامشروع وضع جامعه ما است و خلاصه حقوق از دست رفته ملت را به آنان بدهيد.
شما نمايندگان طبقات گوناگون مردم هستيد و سخنگوي خواست‏هاي جميع گروه‏ها مي‏باشيد و نظر ملت هم اين است. شما تمام نيازمندي‏ها و خواست‏هاي آنان را كه با اسلام منطبق و سازگار است در تدوين پيش‏نويس قانون اساسي در نظر بگيريد. همين‏طور كه امام به گروه‏هاي چپ‏گرا فرمودند رو به اسلام بياوريد، اگر ان شاء الله وقتى‏كه محتواي جمهوري اسلامي در كشور پياده شود، رفاه عمومي و تأمين نيازمندي‏هاي جامعه توحيدي را عملي خواهد نمود و آن‏چه سازش ندارد، تذكر دهيد. تنها به اين فكر نباشيم كه به جدال الفاظ بپردازيم، بلكه بايد دست به تغيير بنيادها بزنيم در غير اين صورت انقلاب شگفت‏انگيز و عظيم ما به تكامل نمي‏رسد. بايد فكر دست زدن به يك انقلاب همه جانبه در همه شؤون مملكت در چارچوب قوانين مترقي اسلامي باشيم. اين هم ميسر نمى‏شود، مگر يك قانون اساسي جامع الاطرافي كه سازگار با انقلاب همه جانبه ما باشد، تدوين كنيم. اسلام اين اختيار را به حاكم عادل داده كه طبق نيازمندي‏هاي جامعه، دست به يك سلسله تغييرات بنيادي در همه نهادهاي اجتماعي بزند. گاه‏گاهي ممكن است به اقتضاي زمان مصالح جامع انساني اسلامي مقدم بر مصلحت شخصي قرار بگيرد. البته يك قسمت از قوانين و برنامه‏هاي اسلام ثابت بوده و قابل تغيير نمي‏باشد و تا روز قيامت باقي خواهد ماند. «حلال محمد حلال الي يوم القيامه حرامه حرام الي يوم القيامه».
درباره رئيس جمهور كه برادران من تذكراتي دادند براي تعيين رئيس جمهور از دو طريق يا دو كانال مي‏توان وارد شد. يكي از نظر شورا كه در اسلام مي‏فرمايد «و امرهم شوري بينهم»، «و شاورهم في الامر». در تعيين رئيس جمهور مشورت نماييد كه از طريق برگزاري انتخابات عمومي تعيين مي‏گردد و اين ظاهراً اشكالي نداشته باشد، زيرا مردم مسلمان شخصي را انتخاب مى‏كنند كه مسلمان باشد و برنامه اسلام را پياده كند. فقها و مجتهدين و اهل خبره و واقعاً نمونه در اين مجلس و گردهمايي هستند و راه ديگر از لحاظ ولايت فقيه است كه از طرف حضرت بقيه الله الاعظم امام زمان (عج)، در زمان غيبت، افرادي كه واجد شرايط اجتهاد گرديدند يعني مجتهدين جامع الشرايط اختيار دارند نظام اجتماعي و حكومت اسلامي را رهبري و ارشاد نمايند و قواي اجرايي را به دست گرفته، برنامه مترقي اسلامي را در جامعه تحقق بخشند و در اين انقلاب رهبري پيامبرگونه امام خميني را مردم با راهپيمايي بي‏نظير تاريخي هشت ميليوني خود تأييد، و تبعيت و اطاعت خويش را از معظم له ابراز نمودند.
پس رهبري رهبر ما از دو طريق به ثبوت مي‏رسد. يكي اينكه قاطبه ملت ايران با شركت در رفراندوم دوازدهم و سيزدهم فروردين به فرمان رهبر خود پاسخ مثبت داده و با 98 درصد رأي مثبت رهبري امام را تصديق و تأييد نمودند و همبستگي خود را با ايشان اعلام داشتند و از جهتي از فقها و مراجع بي‏نظير و فتوا و ارشاد امام در كشورهاي اسلامي فرمانبرداري مي‏نمايند.
پس به عقيده ما رهبر و رئيس جمهور تام الاختيار ما امام است. و امامت امام، اساس وحدت ما را شكل مي‏بخشد. اما در دوره‏هاي بعد از طريق شورا و انتخابات با تأييد فقهاء هر زمان مي‏توان حكومت رئيس جمهور را، تثبيت نمود و بر ما است كه اين رسالت تاريخي خود را
                        صورت مشروح مذاكرات قانون اساسى‏جلسه‏31-1، ص: 71
فراموش ننموده و هر مقدار از اين پيش‏نويس‏هاي قانون اساسي كه مردمي و به نفع طبقه مستضعف است و در بهبود وضع آنان تأثير بنيادي دارد و يا فرمان رهبرمان و مباني اسلامي تعارض و تباين نداشته و از طرف گروه‏ها و جمعيت‏ها پيشنهاد شده است، با بررسي همه جانبه به تصويب برسانيم. كاري كنيم كه نسل‏هاي آينده، ما را نفرين ننمايند و ضامن ترقي و تعالي كشورمان بگردد و نمونه و الگوي قانوني اساس جمهوري اسلامي در ساير كشورهاي مسلمان بوده باشد. از جمله پيشنهادهايي كه من دارم اين است كه، فاصله بين دانشگاه‏هاي كشورمان برداشته شود و علوم قديمه و جديده در دانشگاه تهران و دانشگاه فيضيه تدريس گردد. خلاصه اين دو دانشگاه با هم ادغام و تفاهم كامل بين دانشجويان حاصل، و كلمه قديمه و جديده كه ايجاد اختلاف مى‏كند هم به كار برده نشود و اين موضوع نتايج درخشان بيشتري دارد و در شناخت و آگاهي دانشجويان اثر مثبت و قاطع خواهد داشت. بحمدالله اين محفلي كه مشاهده مى‏شود كه در ابتدا هم به عرض رساندم حقيقتاً مجلس خبرگان است و افرادي كه برگزيده شده‏اند، مجتهدين و اساتيد و افرادي هستند كه به تمام معنا شايستگي دارند. در اين شرايط حساس، همان‏طوري كه بحمدالله ما از يك رهبري قاطع و با ايمان كامل برخورداريم و با اتحاد، اين انقلاب ما به ثمر رسيده و دولت ما هم اسلامي است و در اين شرايط حساس به وظيفه اسلامي خود كاملًا واقف است و حتي خودش اهل نظر است، و افراد مجلس هم بحمد الله به تمام معنا خبره و آگاه به مسائل روز هستند و لذا اين هشداري است كه من به خودم مي‏دهم.
ان شاءالله همان‏طور كه تذكر داده شد سعي و كوشش بيشتر به كار ببريم و فكر مى‏كنم واجب و لازم باشد و الآن كه اين وظيفه سنگين و واقعاً پرمسؤوليت را كه در مقابل نسل حاضر و در مقابل نسل آينده داريم، اميدوارم بتوانيم يك قانون اساسي كه متضمن رفاه اجتماعي و اسلامي همه ملت‏هاي مسلمان باشد تنظيم كنيم و آنچنان اين قانون اساسي واقعاً اساسي باشد كه ديگر مورد خدشه و خرده‏گيري هيچ يك از گروه‏ها واقع نشود و تمام ملل دنيا هم چشم به راه هستند كه ببينند ما چه كار مى‏كنيم. البته ما سعي مى‏كنيم در عين اينكه سر مويي از برنامه‏هاي اسلام تخطي و تخلف نكنيم، تمام كوشش و مساعي خود را به كار ببريم تا با مطالعه دقيق تمام جوانب، هرچه بهتر در راه تأمين و رفاه عمومي مردم، اين اصول را بنويسيم كه الآن نياز مبرمي به آن دارند و بسيار بسيار در اين مورد سفارش شده. با كمال معذرت از اساتيد محترم.
نايب رئيس- صورت جلسه ديروز صبح آمده و تكثير و توزيع شده است، هر يك از اين دوستان سخن خودشان را ملاحظه كنند كه اگر تصحيحي دارد، تصحيح گردد. از قراري كه اطلاع داده‏اند و من هنوز نديده‏ام، روزنامه اطلاعات و كيهان در مورد انتخاب هيأت رئيسه نوشته‏اند كه من به عنوان رياست مجلس انتخاب شده‏ام اين خبر بايد تصحيح بشود، آيت الله منتظري به رياست مجلس خبرگان انتخاب شده‏اند و بنده به عنوان نايب رئيس انتخاب شده‏ام و ايشان كنار نرفته‏اند و كماكان در سمت خودشان هستند و عملًا تا زماني كه خودشان نخواهند جلسه را اداره كنند، من جلسه را اداره مى‏كنم. آقاي قرشي بفرماييد.
قرشي- بسم الله الرحمن الرحيم وصلي الله علي محمد و اله الطاهرين. اعوذ با لله من الشيطان الرجيم. ان الحكم الا لله. خدا را شكر كه از در و ديوار مجلس به جاي كلمه خدايگان، نغمه دل‏نشين كلمه الله مي‏بارد. خدا را شكر با چهره‏هايي مواجه هستم كه در راه برقراري حكومت اسلامي زجرها ديده و شكنجه‏ها كشيده و تبعيدها و زندان‏ها ديده‏اند. ديروز براي برقراري حكومت اسلامي‏
                        صورت مشروح مذاكرات قانون اساسى‏جلسه‏31-1، ص: 72
متحمل آن همه مشقات شده و امروز مي‏خواهم قانوني براي ملت ايران تصويب بكنند كه از همين حالا تا ظهور حضرت ولي الله الاعظم صلوه الله و سلامه عليه وعلي آبائه، مدار عمل اين ملت باشد. افراد ملت ما عبارتند از: مسلمان‏ها، يهودي‏ها، زرتشتي‏ها و گروه‏هاي غير مذهبي كه نمى‏شود به آنها اقليت گفت بلكه گروه‏ها و فرقه‏هايي هستند كه از افراد اين ملت‏اند. دقت در آيات قرآن مي‏رساند كه اين گروه‏هاي غير مذهبي، با شرايطي محترم هستند و در اين مملكت حق حيات دارند. خداوند در سوره توبه درباره مشركان به پيامبر اسلام مي‏فرمايد: «و ان جنحواللسلم فاجنح لها و توكل علي الله». اگر اين مشركان و بت‏پرستان حاضر به زندگي مسالمت‏آميز شدند، تو هم اين پيشنهاد را از آنها بپذير و بر خدا توكل و اعتماد كن. در سوره نساء آيه نود ذيل همين آيه مي‏فرمايد: «فان اعتزلو كم فلم يقاتلوكم و القوا اليكم السلم فما جعل الله لكم عليهم سبيلا». اگر اين مشركان از شما كنار كشيدند و با شما نجنگيدند و پيشنهاد زندگي مسالمت‏آميز دادند در اين صورت خداوند راهي براي شما بر تعرض با آنها نگذاشته است. در سوره ممتحنه همان‏طور كه جناب آقاي كرمي قبل از ظهر اشاره فرمودند، خداوند مي‏فرمايد: «لا ينهيكم الله عن الذين لم يقاتلوكم في الدين ولم يخرجوكم من دياركم ان تبروهم و تقسطو اليهم ان الله يحب المقسطين». در اين آيه مي‏فرمايند: اشخاصي كه مشرك هستند و در دين اسلام نيستند به شرطي كه با شما نجنگند و شما را از ديارتان بيرون نكنند، خداوند مانع آن نيست كه شما با آنها نيكي كنيد و با آنها به عدالت رفتار كنيد، و از طرف ديگر بنابر اصل «لا اكراه في الدين» نمى‏شود دين و عقيده را بر كسي تحميل كرد. لذا بنده اين‏طور احساس مى‏كنم در قانون اساسي يك ماده باشد به اين مضمون «گروه‏هاي غير مذهبي به شرط عدم توطئه بر عليه اسلام و مسلمين و به شرط پيروي از حكومت اسلامي و به شرط دادن ماليات محترم‏اند و حق حيات دارند». مسأله ديگر درباره وزارت امر به معروف و نهي از منكر است. از آيات قرآن و اعمال مسلمانان گذشته اين‏طور به نظر مي‏آيد كه در اسلام ما دو گونه امر به معروف داريم، يك امر به معروف عمومي و خواهش و تقاضايي و به طور ارشاد كه در اينجا مسأله فقط اين است كه از طرف خواهش بكنيم و ارشاد و نصيحت بكنيم و به حكم آيه «وَالْمُؤْمِنُونَ وَالْمُؤْمِنَاتُ بَعْضُهُمْ أَوْلِيَاءُ بَعْضٍ يَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ» و روايت نبوي كه مي‏فرمايد: «كلكم راع و كلكم مسؤول عن رعيته» در همين مضمون است. در اينجا آن طور كه من احساس مى‏كنم آن‏چه كه در روايت فرموده: اول ارشاد و بعد سخت‏گيري آن وقت زدن و سپس زخمي كردن را نمى‏توانيم عملي كنيم زيرا اگر اين مسأله مربوط به عموم امر به معروف كنندگان باشد، معلوم است كه وضع جامعه به هم مي‏خورد كه هر كس هر كسي را در هر محلي ديد بزند و بگويد فكر مى‏كنم ارشاد شدني نيست. و يكي امر به معروف به موجب آيه «وَلْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ». اينها هم گروهي باشند مسؤول و متعهد و معين شده از طرف دولت كه با يك مسؤوليت‏هاي به خصوص و وظايف معين شده كارهاي اجتماع را زير نظر بگيرند و نظارت داشته باشند و ببينند در ادارات و غير آن مردم احكام اسلامي را چه مقدار پياده مى‏كنند. بنده اين‏طور به نظرم مي‏آيد كه در قانون اساسي راجع به تشكيل وزارت امر به معروف و نهي از منكر يك ماده‏اي حتما گنجانده شود. مسأله ديگر مسأله ولايت فقيه است، همان‏طور كه جناب آقاي رباني املشي مفصل مطرح فرمودند منتها بنده يك حاشيه‏اي هم به اين مي‏زنم و آن اين است كه به عقيده ما مسلمانان حكومت مال خداست «ان الحكم الا لله». دستور و حكومت و سرپرستي و ولايت همه از آن خداست، اين ولايت از خدا
                        صورت مشروح مذاكرات قانون اساسى‏جلسه‏31-1، ص: 73
به پيامبر و از پيامبر به امامان و از امامان به فقها تفويض مى‏شود. در روايت وسايل در جواب اسحق بن يعقوب به دست مرحوم محمد بن عثمان كه از ناحيه مقدسه وارد شده امام زمان سلام الله عليه مي‏فرمايد: «أمّا الحوادث الواقعة، فارجعوا فيها الى رواة حديثنا، فإنّهم حجّتي عليكم، و أنا حجّة اللَّه عليهم» در اينجا مسأله غسل و تيمم و تسبيحات اربعه و امثال اينها را نمي‏فرمايد، مى‏فرمايد: «اما الحوادث الواقعه» جريان‏هايي كه مرتب در روزگار پيش مي‏آيد و خواهد آمد، روي اين حساب ما هر قدر در قانون اساسي دقت كنيم، نمى‏توانيم تمام مراحل زندگي را نسبت به آينده در اين قانون بگنجانيم. لذا مسأله ولايت و سرپرستي فقيه ضروري است و از طرف ديگر ولايت فقيه دستورات حكومت را به صورت دستورات الله در مي‏آورد. خيلي عذر مي‏خواهم بنده پسري دارم 17 ساله كه خيلي خوب رانندگي بلد است ولي گواهينامه ندارد گفتم اين ماشين را هدايت كن و مرا از اين محل به آن محل ببر. گفت: آقا قوانين فعلي را به اين صورت تنفيذ فرموده آيا الآن خلاف شرع نيست، من پشت فرمان بنشينم و شما را به محلي ببرم؟ واقعاً اگر ما مسأله ولايت فقيه را در قانون بگنجانيم و هميشه ولايت و سرپرستي فقيه مدّ نظرمان باشد. آن وقت قوانين و دستورات حكومت اسلامي به صورت دستورات الله در خواهد آمد، و دستورات واجب الاطاعه خواهد بود و ملت را به صورتي تربيت بكنيم كه دستورات حكومت واجب الاطاعه باشد. در اين صورت خدمتي به مردم و به اسلام كرديم كه فكر مى‏كنم بالاترين خدمت‏ها باشد. در عرض اين دو دقيقه‏اي كه وقت دارم، بنده هم مثل جناب آقاي كياوش پيشنهاد مى‏كنم اين پيش‏نويسي كه مجاهدين انقلاب اسلامي چاپ كرده‏اند، مدار و معيار گفت و گوي ما در اين مجلس باشد. مسأله ديگر به طور خلاصه اين است كه در روزنامه ديدم كه قرار است كميسيون‏هايي تشكيل شود و هر كميسيون يك قسمت از قانون اساسي را به دقت مطالعه كند. بنده در اين مسأله اين اشكال را مي‏بينم كه همه آقايان به بررسي همه مواد قانون نخواهند رسيد من احساس مى‏كنم راه صحيح اين است كه اين كميسيون‏ها نباشد و هر روز تعدادي از مواد قانون مثلًا روزي 5 تا 10 اصل معين بشود و آقايان تشريف ببرند شب درباره آن مطالعه بكنند و فرداي آن روز آن اصول به شور گذاشته شود. والسلام و عليكم و رحمه الله و بركاته.
نايب رئيس- در سخنان دوستان پيشنهادهايي مربوط به آيين‏نامه داخلي هست كه بعد از طرح آيين‏نامه مطرح خواهد شد. ولي خواهش مى‏كنم پيشنهادهايي را كه مربوط به اصول قانون اساسي است، كتباً مرقوم بفرماييد و بدهيد كه آنها در اختيار گروه تنظيم كننده اين پيشنهادها گذارده بشود و براي آينده در دسترس خودتان باشد، چون الآن هر چيزي كه بفرماييد دقيقاًدر حافظه‏ها نمي‏ماند و بيشتر دوستان پيشنهادهايي داشتند كه انتظار مي‏رود تا امشب اينها را كتباًلطف كنند تا به گروه تنظيم كننده فرستاده شود. آقاي دكتر آيت بفرماييد.
دكتر آيت- بسم الله الرحمن الرحيم. در مورد قانون اساسي بحث زياد است كه البته فرصت هم هست كه در آينده بحث شود و در اينجا من چند مورد را كه به نظرم خيلي مهم مي‏آيد و در قانون اساسي نيست يا ناقص است عنوان مى‏كنم و از نمايندگان محترم تقاضا دارم اينها را مدّ نظر قرار دهند. به خصوص آن‏كه نمي‏خواهم مسائل جنبه شعاري داشته باشد، چون آن‏چه كه مطرح مى‏شود يك قسمتش جنبه ايده‏آلي و شعاري دارد كه مي‏تواند در مقدمه قانون اساسي باشد، اما آن‏چه كه در قانون اساسي به صورت اصل مي‏آيد قطعاً بايد راه عملي اجرايش هم در نظر گرفته شود. انقلاب ايران بدون ترديد لااقل دومين حادثه بزرگ جهان است بعد از
                        صورت مشروح مذاكرات قانون اساسى‏جلسه‏31-1، ص: 74
ظهور اسلام. در عرض اين 1400 سال، تلاشى به منظور پياده كردن واقعى اسلام نشده البته تلاش شده ولى امكانش پيش نيامده. اولين مسأله‏اى كه به نظرم مى‏رسد، جنبه جهانى بودن قانون اساسى است كه در قانون اساسى بايد اصل يا اصولى به اين مسأله اختصاص داده شود به خصوص درباره وحدت مسلمين- اصلى كه دولت‏ها مكلف باشند در زمينه مسلمين كار انجام بدهند و حتى وزارتخانه‏اى براى وحدت مسلمين تأسيس بشود، مسلمانانى كه از اقيانوس اطلس تا اقيانوس كبير سرزمين وسيعى را با منابع و ذخاير فراوان در دست دارند و مجهز به ايدئولوژى اسلامى هستند كه مى‏توانند جاذبه شديدى براى تمام ملل جهان داشته باشد و حتى اگر لازم باشد سازمان جهانى مسلمين شبيه سازمان ملل متحد درست كنيم كه من اسم سازمان ملل را گذاشته‏ام دول نامتحد. براى اين‏كه ملل نيستند دول هستند و متحد هم نيستند، ولى انشاالله ما بتوانيم يك سازمان مسلمين جهانى تشكيل بدهيم. موضوع ديگرى كه به همين مسأله مربوط مى‏شود، مسأله حمايت دولت جمهورى اسلامى ايران از انقلابات به حق جهانى به خصوص انقلاب اسلامى است. مطابق روايات و سنت پيامبر كمك به مسلمين و حتى غير مسلمين واجب است. وقتى كه گفته مى‏شود اگر فردى طلب كمك كرد و كسى به او كمك نكرد مسلمان نيست، بديهى است وقتى مللى كمك خواستند، اين وظيفه دولت اسلامى و ساير مسلمين است كه به آنها كمك كنند، الآن وظيفه مردم مسلمان ايران و دولت اسلامى ايران است كه به افغانستان و فلسطين و جاهايى شبيه اينها كمك كند و اين صريحاً بايد در قانون اساسى بيايد كه ضمانت اجرا هم داشته باشد، كه اگر دولتى تخلف كرد، بشود او را استيضاح كرد و از كار بركنار كرد و از او بازخواست نمود. يعنى كار جنبه شعارى نداشته باشد بلكه جنبه قانونى آن را هم در قانون اساسى در نظر داشته باشيد. نكته ديگر در خصوص كسانى است كه به رياست جمهور يا نمايندگى مجلس يا مشاغل مهم ديگر انتخاب مى‏شوند. البته اين را تذكر بدهم كه در يكى از سخنرانى‏هايم گفته بودم آن‏چه مهم است اين است كه رئيس جمهور مسلمان الاصل باشد، ايرانى الاصل بودن در درجه دوم است. اين مطلب را جرايد معلوم الحال تحريف كرده بودند و گفته بودند كه فلانى گفته است رئيس جمهور نبايد ايرانى الاصل باشد. در حالى كه بنده نگفته بودم نبايد ايرانى الاصل باشد بلكه گفته بودم مهم مسلمان الاصل بودن است و راه باز گذاشتن براى اين‏كه ساير كشورها هم بتوانند به جمهورى اسلامى بپيوندند، اگر قرار باشد در ايران بنويسيم ايرانى الاصل و در عراق هم بنويسيم عراقى الاصل، اين اتحاد هيچ وقت انجام نخواهد شد. مطابق پيش‏نويس قانون اساسى اگر على ابن ابيطالب (ع) زنده بود، نمى‏توانست رئيس جمهور ايران بشود چون نه ايرانى الاصل است و نه تبعه ايران ولى شاه سابق چرا، زيرا هم ايرانى است و هم ظاهراً مسلمان شناسنامه‏اى و ساير خصوصيات را دارد. مسأله ديگر در مورد رئيس جمهورى و نمايندگان مجلس و حتى صاحبان امتياز جرايد است كه من پيشنهاد مى‏كنم در قانون اساسى گنجانده بشود، هيچ يك از كسانى‏كه لااقل در اين دوران 25 ساله از مرداد 1332 تا بهمن 1357 وزير بودند يا نماينده بودند يا عضو حزب رستاخيز بودند و فعاليت داشتند و خودشان عضويت حزب رستاخيز را پذيرفته بودند، اينها حق نداشته باشند به مقامات حساسى از قبيل وزارت و نمايندگى مجلس و انتشار روزنامه بپردازند. اگر از اول انقلاب اين مسأله عملى شده بود الان ما با اشخاصى كه اين مجلات معلوم الحال را منتشر مى‏كنند و يك موقعى ستايشگر ديكتاتورى بوده‏اند، رو به رو نبوديم. نظام اقتصادى اسلام مسأله مهم ديگرى است.
                        صورت مشروح مذاكرات قانون اساسى‏جلسه‏31-1، ص: 75
نايب رئيس- آقاى آيت دو دقيقه ديگر وقت داريد.
دكترآيت- با توجه به وقت كمى كه هست پيشنهاد مى‏كنم اين اصل كه اصل اسلامى است در قانون اساسى گنجانده شود. دولت اسلامى موظف به تأمين مخارج كسانى است كه از عهده مخارجشان بر نمى‏آيند. اين يك اصل اسلامى است كه باعث مى‏شود از نياز مردم استفاده نشود كه آنها را استثمار كنند. والسلام عليكم و رحمه الله و بركاته.
نايب رئيس- آقاى فارسى بفرماييد.
جلال‏الدين فارسى- بسم الله الرحمن الرحيم. اميرالمؤمنين عليه السلام مى‏فرمايد: «أَيُّهَا النَّاسُ إِنَّهُ مَنِ اسْتَنْصَحَ اللَّهَ وُفِّقَ وَ مَنِ اتَّخَذَ قَوْلَهُ دَلِيلًا هُدِيَ لِلَّتِي هِيَ أَقْوَمُ فَإِنَّ جَارَ اللَّهِ آمِنٌ وَ عَدُوَّهُ خَائِف».
1- در پيش‏نويس منتشر شده در فصل اول، 1- نوع حكومت ايران مشخص شده است: «نوع حكومت ايران جمهورى اسلامى است». حال آن‏كه بايد در اولين اصل قانون اساسى نوع «دولت» تعريف و مشخص گردد، به اين دليل كه «حكومت» فرع بر «دولت» و يكى از عناصر تشكيل دهنده آن است.
2- در هيچ ماده‏اى از پيش‏نويس نوع «دولت» ايران مشخص نگشته است، حال آن‏كه اولًا: در اصول حقوق عمومى، آن رشته از علم حقوق كه موضوعش قانون اساسى و حقوق اساسى است دو مفهوم عمده وجود دارد كه محور همه مباحث به شمار مى‏آيد و مفهوم اولى آن «دولت» است. پروفسور رايسمن مى‏گويد: حقوق اساسى سه موضوع دارد:
1- تعيين شكل دولت. 2- شكل حكومت. 3- حدود حقوق دولت.
ثانياً: در برخى از قوانين اساسى نوع دولت تعريف شده است، چنان كه در دولت مكتبى شوروى به اين ضرورت توجه شده و ماده اول قانون اساسى مورخ 5 دسامبر 1936 شوروى ماهيت آن دولت را مشخص نموده است و تصريح دارد كه «اتحاد جماهير شوروى دولت زحمتكشان است».
3- در دو اصل 5 و 6 «جمهورى اسلامى ايران» به معنى دولت و نه حكومت به كار رفته است.
مى‏گويد: «در جمهورى اسلامى ايران همه اقوام از قبيل ... از حقوق كاملًا مساوى برخوردارند» و «در جمهورى اسلامى ايران آزادى و استقلال از يكديگر تفكيك‏ناپذيرند» بنابراين قبل از اين دو ماده بايد خود جمهورى اسلامى ايران به عنوان «دولت» مشخص گردد.
4- براى مشخص كردن دولت جمهورى اسلامى ايران ناگزيريم دو عنصر ملت ايران و وطن ايران را تعريف كنيم و اين كارى است كه نشده است. ضرورت تعريف اين دو عنصر به اين دليل است كه علماى حقوق اساسى و علماى حقوق بين‏الملل در تعريف دولت گفته‏اند كه «يك سازمان سياسى است كه به وسيله جمعيتى به وجود آمده و قلمرو معينى داشته باشد» 1 به عقيده لوفور دولت عبارت است از: «گروه انسان مستقر در سرزمين معينى كه از يك قدرت عمومى كه مأمور حفظ منافع عمومى و تابع اصول حقوق است اطاعت كنند.» 2 ژرژ سل در تعريف دولت مى‏نويسد: «نظريه كلاسيك حقوق بين‏الملل، دولت را به عنوان يك ماهيت حقوقى و سياسى متشكل از سه عامل: اجتماع ملى، قلمرو دولتى، و تشكيلات حكومتى تعريف مى‏كند». 3
507 .p .1950 ,talel ed euqidiruj noitan al :edalger ecram -1
719 .p .1955 essuo ral eidepolcycne -2
81 .p .1948 cilbup lanoitanretni tiord ed sruoc :ellecs -3

                        صورت مشروح مذاكرات قانون اساسى‏جلسه‏31-1، ص: 76
بنابراين نخستين اصول قانون اساسى بايد چنين باشد:
اصل 1- دولت جمهورى اسلامى ايران «دولت مؤمنان» است.
اصل 2- ملت مسلمان ايران واحدى تجزيه‏ناپذير است به حكم آيه كريمه:
 «إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاعْبُدُون» جزئى از امت واحد اسلامى است.
اصل 3- مؤمنان در سراسر جهان اعضاى امت واحد و داراى دين، معبود، كتاب آسمانى، پيامبر و وطن واحد و حقوق متساوى و وظايف مشتركند.
اصل 4- سرزمين ايران واحدى تجزيه‏ناپذير است و جزئى لاينفك از وطن امت ما يا «دارالاسلام» است.
اصل 5- (اصل 1 پيش‏نويس) نوع حكومت ايران «جمهورى اسلامى» است كه ملت ايران در پى انقلاب اسلامى پيروزمندش در همه‏پرسى دهم و يازدهم فروردين سال يكهزار و سيصد و پنجاه و هشت هجرى شمسى با اكثريت 2/ 98% به آن رأى مثبت داده است.
5- در اصل دوم پيش‏نويس براى نظام جمهورى اسلامى يك پايه تعيين شده است كه «فرهنگ اصيل و پويا و انقلاب اسلام» است و يك اتكاء كه «ارزش و كرامت انسان و ...» است. چون نمى‏توان احتمال داد كه اين اتكاء چيزى جز همان پايه باشد بهتر است عبارت بدين شكل اصلاح شود و اصل 6 باشد:
اصل 6- نظام جمهورى اسلامى نظامى است توحيدى بر پايه فرهنگ اصيل و پويا و انقلابى اسلام كه بر ارزش و كرامت انسان، مسؤوليت او درباره خويش و همنوعانش، نقش بنيادى تقوا در رشد او، نفى هر گونه تبعيض و سلطه‏جويى فرهنگى و سياسى و اقتصادى و ضرورت استفاده از دستاوردهاى سودمند علوم و فنون بشرى در جهت التزام كامل به همه تعاليم الهى اسلام تكيه دارد.
در همين اصل يك بار از دين اسلام با واژه «فرهنگ» اسلام ياد مى‏شود و در آخر سخن از «ضرورت استفاده از ... فرهنگ بشرى» مى‏رود، و اين خطايى فاحش است زيرا آن‏چه به حكم عقل و اسلام بايد مورد استفاده قرار گيرد، علوم و فنون و تجارب بشر است، كافر باشند يا مسلمان، اما آن‏چه دين خوانده مى‏شود و شامل معتقدات و جهان‏بينى و بينش تاريخى و روابط و نظامات و احكام و قوانين است و اسلام بهترينش را آورده است، در «فرهنگ‏هاى بشرى» نوع بايسته و مطلوبش را نمى‏توان يافت مگر آن‏چه از فرهنگ اديان آسمانى به آنها راه يافته باشد كه در اين صورت بهتر است از منبع اصلى و پاك اقتباس كرد، نه از مكاتب و مآخذ آلوده.
6- اصل 3 پيش‏نويس، مبناى حكومت اسلامى را معين مى‏نمايد. آراء عمومى مبناى حكومت است و بر طبق دستور قرآن كه «و شاورهم فى الامر» و «امرهم شورى بينهم» امور كشور بايد از طريق شوراهاى منتخب مردم در حدود صلاحيت آنان و به ترتيبى كه در اين قانون و قوانين ناشى از آن مشخص مى‏شود، حل و فصل گردد.
اين اصل كه كيفيت «حكومت» را مقرّر مى‏دارد، با اصول 15 تا 19 كه مجموعاً فصل سوم پيش‏نويس را تشكيل مى‏دهند، در ارتباط مستقيم است. مجموعه اين اصول اولًا با اصول مسلم و ثابت اسلامى ناسازگارند و ثانياً با همديگر نمى‏خوانند، به اين دلايل: هرگاه حق حاكميت ملى كه در اصل 15 از آن ياد و متعلق به همه مردم خوانده مى‏شود با «حكومت» كه در اصل 3 آمده است، يكى باشد «حكومت» عبارت از كارى باشد كه در نتيجه اعمال «حق‏
                        صورت مشروح مذاكرات قانون اساسى‏جلسه‏31-1، ص: 77
حاكميت ملى» به ظهور مى‏رسد اصل 3 با اصول 15 تا 19 پيش‏نويس ناسازگار خواهد بود، زيرا بر حسب اصل 3 مبناى حكومت، آراء عمومى است كه از طريق مشاوره عموم مردم انجام مى‏گيرد، حال آن‏كه كارهاى حكومتى يا اعمال قواى سه‏گانه مقننه و مجريه و قضائيه از طريق مشاوره عموم مردم و آراء عمومى انجام نمى‏گيرد و مخصوصاً كار حكومتى قضا چنين نيست وچنان كه اصل 18 مى‏گويد: «به وسيله دادگاه‏هاى دادگسترى است» و اعمال قوه مجريه مطابق اصل 19 «از طريق رئيس جمهور و هيأت وزيران است» نه از طريق مشاوره عموم مردم و آراء عموم وچنان كه اصل 17 همان پيش‏نويس صراحت دارد فقط گاهى ممكن است اعمال قوه مقننه در امور مهم كه به سرنوشت كشور و مسائل بسيار مهم اقتصادى، سياسى و اجتماعى مربوط باشد، از راه همه‏پرسى و مراجعه مستقيم به آراء مردم صورت گيرد.
از طرفى در اصل 15 «حق حاكميت ملى از آن همه مردم است و ... هيچ فرد يا گروهى نمى‏تواند اين حق الهى همگانى را به خود اختصاص دهد» و در اصل 18 بخشى از همين حق حاكميت ملى به دادگاه‏هاى دادگسترى اختصاص مى‏يابد و در اصل 19 بخش ديگرش به رئيس جمهور و هيأت وزيران. بخش مقننه اين حق حاكميت ملى از طريق انتخابات توسط مردم مستقيماً به مجلس شوراى ملى واگذار مى‏شود و به طور غير مستقيم دو بخش ديگر يكى به دادگاه‏هاى دادگسترى و ديگرى به رئيس جمهور و هيأت وزيران.
اما ناسازگارى با اصول مسلم اسلام در اين است كه حاكميت و سلطه يا قوه قانون‏گذارى متعلق به آفريدگار است و منحصر به وى، و هر كه ادعاى سلطه قانون‏گذارى بنمايد يا آن را اعمال كند، مشرك است. «ان الحكم الا لله امرالا تعبدوا الا اياه». بنابراين سلطه يا قوه قانون‏گذارى يا حاكميتى كه شامل چنين سلطه و حقى باشد از آن مردم و مردم مسلمان نيست تا طى انتخابات يا مشاوره به كسى يا كسانى واگذار كنند يا شخصاً به اعمال آن همت گمارند.
در نظام اسلام انسان يا مؤسسه قانون‏گذار نداريم از آنگونه كه در جامعه‏هاى غير اسلامى هست، بلكه «فقيه» يا قانون‏شناس نيستند بلكه انسان‏هايى متقى و عادل و مجاهدند و در ايمان و دين‏شناسى و تقوا و عدالت و جهاد سرآمد مردم‏اند. اين مجلس مسلماً انتخابى خواهد بود چنان كه تاكنون نيز هر مسلمانى شخصاً و آزادانه فقيه و مرجع خويش را اختيار و انتخاب مى‏كرد. در كنار مجلس فقيهان، مجلسى از متخصصان بايد باشد كه كار برنامه‏ريزى تمام وزارت‏خانه‏ها و انتخاب مسؤولان عمده اجرايى و ادارى را به عهده دارند. اين مجلس توسط مردم انتخاب مى‏شود.
آن‏چه متعلق به مردم است در حقيقت، حق نيست بلكه وظيفه است. اين وظيفه يا مسؤوليت عبارت است از شركت در برنامه‏ريزى خدمات عمومى و سياست داخلى و خارجى به ويژه از طريق انتخابات و انتخاب نمايندگانى كه وكالتاً اين كار و وظيفه را در مجلس برنامه‏ريزى به انجام مى‏رسانند و از طريق نظارت در كار آنان و كنترل و تصحيح كار آنان و ارشادشان و باز آوردنشان به راه راست اسلام كه راه قسط و داد است. بديهى است كار سياسى و حكومتى مردم مشروط و مقيد است به قرآن، سنت يا مكتب اسلام كه عقيده و آيين و نظام اجتماعى و شريعت (يا مجموعه قوانين) مورد قبول و مورد ايمان مردم است از اين رو، براى مشخص كردن نظام حكومتى ايران بايد چنين اصولى در قانون اساسى قرار گيرد:
                        صورت مشروح مذاكرات قانون اساسى‏جلسه‏31-1، ص: 78
اصل 7- حاكميت و سلطه قانون‏گذارى ويژه ذات پروردگار متعال است كه شريعتش را در قرآن و سنت به وديعت نهاده و بيان داشته است.
اصل 8- مبناى حكومت، قرآن و سنت است.
اصل 9 قانون‏شناسى وظيفه فقيهان است كه قوانين را از دو منبع شريعت- قرآن و سنت- استنباط و در شوراى فقيهان مدون و تصويب مى‏كنند. اين مصوبات از مجلس فقيهان به دادگاه‏ها، مجلس برنامه‏ريزى (يا مجلس شوراى ملى) و مردم ابلاغ و تسليم مى‏شود.
اصل 3 پيش‏نويس، بايد اصلاح گردد و به صورت اصل 10 درآيد بدين صورت:
اصل 10- آراء عمومى و شورا مبناى برنامه‏ريزى و اجرا و اداره است.
نايب رئيس- آقاى موسوى جزايرى بفرماييد.
موسوى جزايرى- بسم الله الرحمن الرحيم. اصل يك كه مبين نظام حكومتى كشور است، اصل مادر است. كليه اصول از آنجا سرچشمه مى‏گيرد و لذا در عرض ساير اصول نبايد قرار گيرد. اصل اول بايد به خوبى روشن شود زيرا در كيفيت ساير اصول اثر خواهد گذاشت. لذا به عقيده بنده حتماً بايد اصل اول به صورت اصل مادر در معرض تجزيه و تحليل قرار گيرد.
لذا بنده سخنم را به اين قسمت اختصاص مى‏دهم و نتيجه‏گيرى مى‏كنم، گفتيم نظام ما جمهورى اسلامى است يعنى چه؟ اين جمله مركب است از دو كلمه: 1- جمهورى، 2 اسلامى.
اسلامى- يعنى كليه قوانين و مقررات آن نظام بايد اسلامى و مأخوذ از اسلام باشد، اعم از اين‏كه در زمينه اجتماعى باشد يا سياسى يا اقتصادى يا غير ذالك.
توضيحاً يادآور مى‏شوم كه در اسلام دو دسته قانون وجود دارد. قوانين خاص مانند حرمت ميگسارى، سرقت و ظلم.
قوانين عامه كه در عرف فقها به آنها موارد فقيهه گفته مى‏شود. مانند اصل لاضرر و قاعده نفى سبيل و لزوم خودكفا شدن جامعه اسلامى به حكم آيه ... «وَ مَثَلُهُمْ فىِ الْانجِيلِ كَزَرْعٍ أَخْرَجَ شَطَهُ فَازَرَهُ فَاسْتَغْلَظَ فَاسْتَوَى عَلىَ سُوقِهِ يُعْجِبُ الزُّرَّاعَ لِيَغِيظَ بهِمُ الْكُفَّارَ وَعَدَ اللَّهُ الَّذِينَ ءَامَنُواْ وَ عَمِلُواْ الصَّالِحَاتِ مِنهُم مَّغْفِرَةً وَ أَجْرًا عَظِيمَا».
ضوابط و شرايط احكام، همه بايد اسلامى باشد. در نامه به مالك اشتر مولى اميرالمؤمنين بيان فرموده است: خط مشى و نحوه اجراء قوانين نيز بايد مأخوذ از اسلام باشد كه در نامه مالك اشتر و آيات قرآن و روايات اسلامى هم موجود است.
اهداف و آرمان‏ها و ايده‏آل‏ها، همه بايد از اسلام باشد نه از جوامع غربى و يا شرقى زيرا هر مكتبي ايده‏آلى دارد كه سعى مى‏كند جامعه خود را به سوى آن سوق دهد مثلًا كمونيسم مى‏خواهد به سوى جامعه بى‏طبقه برود ولو با سلب آزادى و دولت سالارى و بردگى انسان‏ها. كاپيتاليسم مى‏خواهد جامعه را به سوى رفاه و آزادى مطلق اقتصادى ببرد و هيچ ضابطه و معيارى محدودش نمى‏كند. كاپيتالسم منجر به رفاه اقليتى و محروميت اكثريت و نظام ماشين سالارى و پول سالارى واريستوكراسى يعنى حكومت اشراف مى‏شود. اسلام ايده‏آلش به وجود آوردن جامعه خدايى است يعنى جامعه‏اى كه در آن امت متكاملى تشكيل مى‏شوند كه به سوى خدا و رضاء الله و لقاء الله در حركتند.
الگوها، از نظر فردى شخصيت برجسته رسول الله (ص) و على عليه‏السلام و از نظر
                        صورت مشروح مذاكرات قانون اساسى‏جلسه‏31-1، ص: 79
اجتماعى دوران حكومتى رسول اكرم (ص) و اميرالمؤمنين عليه السلام است.
منابع، قرآن كريم، نهج البلاغه، كتب روايت با اعمال اجتهاد مسلمات تواريخ. عقل و اجماع به شرط آن‏كه اجماع واجد شرايط حجيت باشد نه آنچنان كه در اصول چيزى بگوييم و در فقه چيز ديگر. اين معنى كلمه دوم اسلامى.
جمهورى يعنى چه؟
جمهورى يعنى متعلق به توده مردم. اگر همه‏اش پيش‏ساخته و معين است، پس چگونه مردمى است؟ مردم در اين نظام چه نقشى مى‏توانند داشته باشند؟ حاصل جمع دو كلمه چيست؟ بله اين نظام در عين اين‏كه خدايى است و پيش‏ساخته اوست، مردمى هم هست، چگونه؟ با اين توضيح كه نظام اسلامى اختيارات ذيل را به مردم داده و به اين ملاك مى‏توانيم بگوييم كه نظام حكومت اسلامى جمهورى است.
1- در نظام مقدس اسلامى بعد از غيبت صغراى امام زمان عليه السلام مسؤوليت حكومت و تصدى امور مسلمين در انحصار فردى خاص يا خاندان مخصوصى نيست، بنابراين همه افراد ملت در صورتى كه شرايط را در خود جمع كرده باشند و به اولويت رسيده باشند، حق حاكميت را دارند.
2- تشخيص اولويت از لحاظ واجديت شرايط اسلامى براى حكومت با اكثريت مردم است، درست است كه خبرگان مستقيماً مسؤول اين كار هستند، ولى آيا خبرگان را چه كسى معين مى‏كند؟ بالاخره احتياج به اعتماد عمومى و نظر ملت دارد، شياع.
1- در نظام اسلامى تمامى مردم ضامن اجراي نظام اسلامى هستند، به حكم «كلكم راع و كلكم مسؤول عن رعيته».
همه حق دارند بفهمند چه شده و چه مى‏شود و برنامه‏هاى جاريه كشور چيست و چگونه پياده مى‏شود. البته انتقادات بايد به صورت سازنده باشد، نه كوبنده.
4- نظام مقدس اسلامى حامى منافع طبقه خاصى نيست، بلكه حامى منافع عموم و توده است با اين توضيحاتى كه درباره نظام منتخب مردم داديم، خيلى از اصول مذكور در پيش‏نويس قانون اساسى ناقص از آب درآمده و بايد در آنها تجديد نظر كرد و چون مجالى نيست من به مهم‏ترين اصل مى‏پردازم و آن مسأله رياست قوه مجريه است. پيش‏نويس موجود مى‏گويد هر كس كه ايرانى و مسلمان باشد مى‏تواند رئيس جمهور باشد. آيا اين با اصول اسلام سازگار است؟ آيا خدا زمام حكومت را به دست چنين شخصى داده و اين دو شرط را كافى دانسته؟ هرگز! پس چرا پيش‏نويس قانون اساسى اين را مبينى بر نظام جمهورى اسلامى كرده؟ عقيده ما در مورد رهبرى با الهام از شكل نظام حاكم. امام خمينى مادام الحيوة رهبر كشور است. صلاحيت ايشان از نظر همه مورد تأييد مى‏باشد، بنابراين بحثى در آن نيست بحثى كه هست در اين است كه بعد از امام تكليف چيست؟
نايب رئيس- آقاى موسوى جنابعالى دو دقيقه ديگر وقت داريد.
موسوى جزايرى- من هم مانند آقاى مراغه‏اى تقاضا مى‏كنم اگر آقايان اجازه مى‏فرمايند وقت بنده كمى تمديد بشود.
نايب رئيس- اگر نفر بعدى يعنى آقاى رشيديان وقتشان را به شما بدهند، شما مى‏توانيد ادامه بدهيد.
                        صورت مشروح مذاكرات قانون اساسى‏جلسه‏31-1، ص: 80
موسوى جزايرى- آقاى رشيديان اجازه فرمودند.
نايب رئيس- بسيار خوب جنابعالى مى‏توانيد ادامه دهيد.
موسوى جزايرى- از جناب رشيديان تشكر مى‏كنم. حدود قلمرو رهبرى كدام است؟ شرايط رهبر چيست؟ آيا بهتر است رهبرى قائم به فرد باشد يا شورايى؟
حدود قلمرو رهبرى:
با توجه به اصل ولايت فقيه كه يك اصل اسلامى است، رهبرى مملكت بايد نظارت و مراقبت بر قواى سه‏گانه را بر عهده گيرد زيرا تعيين قضات و تصدى امور حسبيه و استنباط احكام از شؤون مجتهد است. معنى رهبرى و نظارت بر قوة مقننه اين نيست كه تك تك تصميمات قانون‏گذارها، ولو قوانينى كه شوراهاى ده و شهر و استان تصويب مى‏كنند از نظر امام بايد بگذرد، معنى رهبرى اين است كه امام طرح كلى بدهد مثلا حدود روابط سياسى را با ممالك ديگر تشريح كند، روابط و بخش‏هاى اقتصادى كشور را به طور كلى به مجلس عرضه كند و جزئيات را بر عهده آنها بگذارد. بخش‏هاى امر به معروف و نظارت بر قوه‏ى مجريه و قوه‏ى قضائيه از ميان روحانيت متعهد يا سياسيون متدين تشكيل شود و از آنها گزارش بخواهد و همچنين نحوه نظارت، اسلام مى‏گويد قاضى بايد مجتهد عادل باشد.
شرايط رهبرى در نظام حكومت اسلامى:
1- اعلميت در فقه سياسى.
2- اجتهاد در تمام ابواب فقهى.
3- شناخت دقيق سياست‏هاى خارجى و جناح‏هاى سياسى داخلى و چگونگى حل مشكلات سياسى و اجتماعى.
4- تقوا و عشق به مكتب اسلام.
5- عظمت روح و داشتن روح ايثار و فداكارى.
رهبرى قائم به فرد باشد يا شورا- در پيش گفتيم امام خمينى مادام الحيوة رهبر اين امت است پس از امام، مردم شورايى تشكيل مى‏دهند و انتخاب مى‏كنند به نام شوراى خبرگان كه مركب باشند از فقهاى سياسى و سياسيون متدين و اسلام‏شناس. شوراى مزبور قيام مى‏كنند به تعيين رهبر. اگر يك فرد واجد تمام شرايط مانند امام خمينى پيدا كنند، به او رأى مى‏دهند و اگر پيدا نكنند يك شورا انتخاب مى‏كنند فقط از فقهاى مبارز و متقى و سياسى كه حاكم بر سرنوشت كشور باشد و سپس چند كميته نيز براى مشاوره انتخاب مى‏كنند در زمينه‏هاى مختلف سياسى، اقتصادى، نظامى، اجتماعى، فرهنگى و غيره.
رابطه رئيس جمهور با امام يا شوراى رهبرى: من معتقدم كه رياست جمهور لزوم ندارد و بر فرض لزوم رئيس جمهور دومين شخصيت رسمى كشور است. حدود اختيارات رئيس جمهور بستگى دارد به نظر شوراى رهبرى.
نايب رئيس- آقاى رشيديان 5 دقيقه از وقت جنابعالى باقى مانده است شما فقط 5 دقيقه مى‏توانيد صحبت كنيد بفرماييد.
رشيديان- بسم الله الرحمن الرحيم. من معتقدم كه بايد آن آياتى كه به صورت اصل يا امر يا نهى يا تكليف در قرآن آمده است به عنوان اصل كلى در قانون اساسى آورده شود و بعد در ذيل آن، مصاديق هم تا حدودى كه امكان دارد، ذكر شود تا راه گم نشود. به هر حال‏
                        صورت مشروح مذاكرات قانون اساسى‏جلسه‏31-1، ص: 81
هر اصلى را كه در قانون اساسى عنوان مى‏كنيم بايد به وسيله آيات قرآن و يا حديث تضمين شود. يك مسأله ديگر كه من عرض مى‏كنم اين است كه زمان بررسى قانون اساسى محدود نباشد و نامحدود هم نباشد تا مثل كشورهاى ديگر نشود كه رفتند انقلاب كنند، دچار تحجر و مصيبت شدند و سال‏هاى سال طول كشيد و اخلال كردند بلكه با همين خلوص نيت و الحمدالله كه خلوص نيت با وجود اين علما و فضلا و فقها حاصل است و اميدواريم كار كشورهاى ديگر كه وقتى خواستند قانون اساسى بنويسند به قدرى طول كشيد كه موفق نشدند، اصلا به ذهن‏ها خطور نكند. مسأله اين است كه چون ما داريم سرنوشت آينده را تعيين مى‏كنيم و حتى ملت‏ها و كشورهايى كه در حال انقلاب هستند، احتمالا از اين قانون استفاده خواهند كرد و يك الگو خواهد شد بايد دقت و وقت بيشترى صرف كنيم و يك مسأله ديگر كه شايد ارتباط با قانون مدنى داشته باشد، ولى فكر مى‏كنم بايد يك مقدار از وظيفه دولت اسلامى آينده‏اى را كه روى كار خواهد آمد، اين مجلس خبرگان تعيين كند، به عنوان مثال، مثلا چهره طاغوتى شهرها و چهره شرك آلود ملت را تا آنجا كه امكان دارد از بين ببرد يكى مثلا شمالى و جنوبى بودن شهرهاست ديگر اين‏كه بايد براى مستضعفين مسكن فراهم شود همان‏طور كه امام هم اين ضرورت را احساس كرده‏اند فرمان مى‏دهند و به قول آن دوست اين دست گدايى نيست اين دست برادرى و برابر كردن جامعه است» و فى اموالهم حق للسائل و المحروم» و براى محرومين حقى است، نه اين‏كه گدايى كند بلكه حق اوست بنابراين من معتقدم كه بايد يك وظايفى براى دولت تعيين شود. مسأله ديگر رسيدگى به ثروت‏هايى است كه روشن نيست از كجا آورده‏اند اين شركت‏ها و مؤسسات خصوصى تا وجود دارند سؤال و اعتراض و خشم عقده‏ها و ريشه‏هاى فساد هم هست و بايد تكليف اينها به صورت انقلابى معلوم بشود و اگر مجلس خبرگان نتواند اين كار را بكند مجلس شوراى ملى احتمالا سال‏ها آن را به تأخير مى‏اندازد، بايد به اين مسأله رسيدگى شود. يك مسأله ديگر كه بايد در قانون اساسى گنجانده شود، آموزش و پرورش است كه گفته شد دوره ابتدايى بايد مجانى باشد بايد اين را منوط كنيم به قدرت دولت كه تا آنجا كه در يد قدرت دولت اسلامى هست آموزش و پرورش و تعليم و تربيت و حتى رشد استعدادها و به اصطلاح نيروهاى انساني را در جهت شكوفايى اين استعدادها رشد بدهد و در حديث و اخبار هم در اين زمينه هست «طلب العلم فريضه على كل مسلم» يا «اطلبو العلم من المهد الى اللحد» اينها مسائلى است كه نشان مى‏دهد تعليم و تربيت در حدّ قدرت است و همچنين در حدّ مسائل اقتصادى و حتى يك جامعه ....
نايب رئيس- وقت شما تمام است.
رشيديان- ى ك جمله عرض مى‏كنم و تمام مى‏كنم. در مسائل اقتصادى من عقيده‏ام اين است كه اصول كلى اقتصادى و حتى بعضى از جزئيات به وسيله كارشناسان اقتصادى اسلامى و كمك فقها در قانون اساسى اسلامى به زبان ساده آورده شوند تا همه بفهمند و آن عوام و آن زحمت‏كش و يا كارگر بتواند با اين ابزار و قدرتى كه قانون اساسى به دست او مى‏دهد در آينده حق خودش را مطالبه كند و رشد فكرى را به وسيله وسايل ارتباط جمعى كه ضمانت اجرايى قانون اساسى است بيان و ظاهر كند چون اگر رشد فكرى نباشد هر قانون اساسى ولو هر قدر هم عالى و ايده‏آل باشددر بوته فراموشى خواهد افتاد.
نايب رئيس- آقاى رحمانى بفرماييد.
حسينعلى رحمانى بسمه‏تعالى. با اجازه از رياست محترم و نمايندگان، در اين‏
                        صورت مشروح مذاكرات قانون اساسى‏جلسه‏31-1، ص: 82
موقعيت خطير لازم مى‏داند عرايض ذيل به استحضار برسد:
حوادث مناطق كردنشين كه در اين روزها در شهرهاى پاوه و سنندج به وقوع پيوست در خور كمال تأسف است از دولت تقاضا دارد با قاطعيت رفتار و قواى انتظامى را موظف نمايد كه پوشش دفاعى خود را در منطقه افزايش دهد.
اطمينان دارم مردم غيور و مسلمان كردستان براى حفظ امنيت منطقه همكارى‏هاى لازم معمول خواهند داشت و در صورت لزوم در برابر توطئه‏گران و عمال سرسپرده استعمار نهايت تلاش را به عمل مى‏آورند.
از نقش مؤثر و انقلابى امام در مورد سركوبى ياغيان ضد خلق و جنايتكاران ماركدار كه موجب اعاده امنيت منطقه گرديده تجليل و استقبال مى‏شود. ضمناً اطمينان دارد با انطباق كامل قانون اساسى با دين مترقى جاودانى اسلام حقوق تمام قشرهاى محروم كشور در سطحى عالى رعايت خواهد شد تا عموم ملت ايران با هر زبان و موقعيتى كه دارند از حقوق مساوى و آزادى مشروع به طور كامل برخوردار و اختلافات طبقاتى فاحش در تمام سطوح مرتفع گردد. تأمين امنيت كامل مملكت در هر موقعيت لازم است و تمام مرزهاى ايران بايد از پوشش دفاعى مدرن برخوردار باشد. چون رهبرى امام خمينى در جميع مراحل انقلاب از لوازم لاينفك انقلاب و جمهورى اسلامى بوده، رهبرى امام در متن قانون اساسى منظور و بدين ترتيب قضيه‏ى رياست جمهورى در مجلس خبرگان حل و احتياج به انتخابات ديگرى نداشته و با ساير اصول قانون اساسى در معرض رفراندوم گذاشته شود و فقط براى تشكيل مجلس شوراى ملى اقدام ديگرى لازم خواهد بود.
1- قشرهاى بى‏درآمد و كم درآمد و بيوه‏زن‏ها و پيرمردهاى از كار افتاده و بى‏بضاعت و كودكان خردسال و بى‏سرپرست بايد هر چه زودتر تحت پوشش قرار گرفته در سراسر ايران حداقل معيشت آنان تأمين و با ايجاد كار مناسب زندگى و معاش محترمانه آنان تأمين شود.
2- حمايت از بيچارگان و مستضعفين بايد از مرز كشور فراتر رفته در سطح جهان به ويژه كشورهاى اسلامى بالاخص ممالك جنگ زده گسترش يافته و براى نجات هر چه زودتر آنان، انواع حمايت‏ها فراهم و ناله‏ى آنان وسيله‏ى دستگاه‏هاى داخلى و بين‏المللى به سمع مسؤولين برسد و حقوق بشر و سازمان‏هاى بين‏المللى را براى اين مهم دعوت به نهايت همكارى نمايند.
3- براى تأمين معاش قشرهاى محروم مملكت از هر گونه هزينه‏هاى تجملى و تشريفاتى در سطح كشور خوددارى و سرمايه‏هاى مملكت را براى نجات مستضعفين و طبقات محروم به طور همه جانبه به كار بگيرند. مثلا از ساختن استخرها و ميادين و بلوارهاى غير ضرورى كه مستلزم خرج‏هاى گزاف است در سطح مملكت خوددارى شود و با فروش وسايل تجملى در يك مقياس وسيع موجبات رفاه طبقات محروم فراهم گردد.
4- حقوق كارمندان با اختلاف فاحشى كه دارد عادلانه نبوده و بايد تساوى حقوق اجرا شود و بين كاركنان زحمتكش محروم و طبقه‏اى كه در رأس ادارات و وزارتخانه‏ها هستند اختلاف فاحشى نباشد و حداقل معيشت براى عموم منظور شود.
5- كارخانه‏ها به مناسبت در شهرها و قصبات و مراكز پخش و روستاها با توجه به استعداد محل‏ها و اهالى محل از حق تقدم برخوردار باشند.
6- راه‏هاى شهرها و روستاها هر چه زودتر به صورت ماشين‏رو و شن‏ريزى شده درآيد تا با
                        صورت مشروح مذاكرات قانون اساسى‏جلسه‏31-1، ص: 83
فراهم شدن امكانات نسبت به آسفالت آنها اقدام شود. و وسايل آمد و شد و تلفن بين شهرها و مراكز بخش داير و به حسب استعداد محل‏ها وسايل آموزشى و پرورشى و بهداشت و فروشگاه‏ها احداث شود تا همه مردم ايران با سهولت بتوانند از امكانات مملكت به طور مساوى برخوردار گردند.
7- استعدادهاى اهالى روستاها كه قابل شكوفا شدن براى تهيه نيروهاى انسانى ماهر مى‏باشند مانند دكتر، مهندس و نقشه‏بردار در حدود لزوم و ضرورت مى‏باشد، جهت بهتر ساختن محيطهاى روستايى بايد مورد حمايت واقع و براى امورى كه فعلا ضرورت دارد و كمبود احساس مى‏شود به خصوص دكترهاى عمومى عده‏اى از محصلين با استعداد را زودتر و بدون رعايت تشريفات دست و پاگير براى اين مهم آماده سازد تا وجودشان در سطح روستاها منشأ اثر واقع شود و مردم محروم روستا از رنج و هلاكت ناشى از دردها رهايى يابند.
8- وجوه اماكن متبركه در صورت امكان و با توجه به اهداف عاليه اسلامى تا حد امكان براى تزيين اماكن و آن‏چه لزوم ندارد به كار نرود و در چيزهاى بى‏اثر چون مهمانسراهاى حضرتى به مصرف نرسد بلكه در سطحى وسيع به آن‏چه براى كشور كه همه جاى آن متعلق به مقدسات امامى باشد و براى تأمين استقلال همه‏جانبه كشور و رفاه حال بندگان كه اهم اهداف ائمه اطهار و اولياء بزرگوار است به مصرف برسد و وجوه مزبوره بهترين هدف‏هاى قرآن را تأمين نمايد.
9- جميع منابع ثروت ملت از سنگ‏هاى معدنى چون آهك و گچ و مرمر و پولاد و منابع زيرزمينى چون نفت به صورت وسيع و همه‏جانبه مورد بهره‏بردارى قرار گيرد و چراگاه‏ها احيا و در اختيار ملت باشد و دامدارى و آن‏چه دخيل در ترميم وضع مملكت است مورد رعايت كامل واقع شود.
10- جماعت زنان كه عمر خود را در خانه‏دارى صرف و مشكلات زندگى را از هر جهت برطرف و با سعى و كوششى شبانه‏روزى موجبات رفاه و سامان يافتن زندگى را فراهم مى‏سازند از نتيجه تلاش خود استفاده‏اى ندارند و در هنگام طلاق و يا فوت شوهر زحمات او رعايت نمى‏شود، در حالتى كه كار محترم است و قطعاً كار زن براى شخص شوهر نبوده بلكه به عنوان آن‏كه خانه، خانه خودش است مبادرت به كار مى‏نمايد پس عمل محترم او را بايد در موقع خود منظور دارند.
11- براى كشاورزان روستايى كه اكثريت مردم مستضعف ابران را تشكيل مى‏دهند، موجبات توسعه كشاورزى تأمين شود و املاك مالكين بزرگ و فئودال‏ها را طبق موازين صحيح در اختيار روستاييان قرار دهيد چون فئودال‏ها با مكانيزه نمودن زمين‏ها، چراگاه‏هاى روستاها را كه حق مسلم روستاييان است زير و رو كرده‏اند و دامدارى را به ورطه سقوط برده‏اند و عرصه كشاورزى و بهره‏بردارى از زمين را بر روستاييان تنگ ساخته‏اند تا جايى كه آنها را آواره شهرها كرده و جزء مصرف‏كنندگان درآورده‏اند. در صورت لزوم قدرت مكانيزه زمين‏ها را محدود نمايند و زمين از انحصار عده معدود درآيد چون در رنج روستاييان محروم هيچ‏گونه شركتى ندارند و فقط اهتمامشان بهره‏بردارى از زمين است و جز سالى چند ماه براى بهره‏بردارى نقشى در منطقه ندارند و سپس آنجا را رها كرده راه خوشگذرانى را پيش مى‏گيرند، در آورده و زمين را كه با شخم مملوك نمى‏شود و احيا به حساب نمى‏آيد و فقط ايجاد حق موقت مى‏نمايد، از انحصار
                        صورت مشروح مذاكرات قانون اساسى‏جلسه‏31-1، ص: 84
سود جويان بيرون بياورند و با رعايت عدلى اسلامى نوبت استفاده به ديگران برسد كه حق اولى آنها است چون شخم موجب حق بذرافشانى و برداشت محصول است و آنگاه زمين بلامانع است. زمين با شخم علاوه بر آن‏كه احيا نشده، اماته شده و براى يك سال قابل كشت نيست پس چرا در انحصار همان عده كه سال‏ها از آن بهره‏بردارى نموده‏اند بماند و ديگران براى هميشه حسرت‏زده از كنار آن بگذرند.
12- زمين‏هاى باير شهرى و دهات فوراً ملى اعلام شود و دولت آن را تحت ضوابط معين در اختيار مردم بگذارد. نبايد زمين را كه حق شخصى نباشد به مجرد داشتن سند مالكيت كه شرعاً موجب مالكيت نيست، با مهلت در اختيار صاحب سند بگذارد تا صاحب سند هم چنان زمين را قطعه قطعه و با دريافت قيمت از اشخاصى كه در عرض او هستند، اكل به باطل را ادامه دهد و ملت بى‏جهت از دخالت در آنها محروم باشند، بلكه اشخاصى كه زمين‏ها را خريده‏اند به سبب احيا مالك آنها شده‏اند و وجوهى هم كه از اشخاص گرفته‏اند شرعا بايد به صاحبان آنها استرداد شود.
13- چون اختلاف زمين‏هاى كشاورزى از اهميت خاص برخوردار است و قانون‏هاى فعلى نمى‏تواند نسبت به آنها رسيدگى نمايد و تصميمات فورى اتخاذ شود، محكمه‏هاى انقلابى براى رسيدگى به وضع آنها در سراسر ايران تشكيل شود و تكليف موارد اختلاف را روشن كند و قشر عظيم كشاورزان را از نارضايتى بيرون آورد و به حق خودشان برساند.
14- ارتش بايد به صورت مجهز و مدرن درآيد تا قدرت براى دفاع از كشور داشته باشد و مملكت را زير پوشش زرهى خود درآورد.
15- روحانيت بايد نقش صالح خود را در مقياسى وسيع در سراسر ايران براى تعليم اصول و فروع دين گسترش دهند و از وجود افراد صالح كه به طور ضربتى و براى انجام وظيفه حاضر باشند با تأمين معاش آنان استفاده كنند و بدون توقع از مردم به كار خود مشغول شوند تا از اين جهت نيز آموزش و پرورش به طور مساوى و معقول انجام شود و افراد غير صالح را براى اشتغال به امور ديگرى راهنمايى نمايند. در پايان براى شادى روح شهداى پاوه و تجليل از فداكارى‏هاى سپاه پاسدران و ساير قواى انتظامى تكبير بگوييد (نمايندگان تكبير گفتند).
نايب رئيس- آقاى موسوى بفرماييد.
موسوى تبريزى- بسم الله المنتقم الجبار. به علت كمى وقت با اجازه آقايان عظام چند پيشنهاد و دو انتقاد دارم. اينجا حالا مكان مقدسى است و به اعتبار اين مكان و محتواى اين مكان‏ها دلسوزى مى‏كنيم و الا طاغوتيان و افراد غير صالح و شرور و افرادى كه غير از منشأ ضرر چيزى نداشتند در اينجا تسلط داشتند. پس الان محتواى اين مكان يك قدس عجيبى بر اينجا داده است حالا ببينيم اين قداست كه به محتواى اين مكان داده شده، از كجا سرچشمه گرفته شده. اين يك مطلبى از قضايا و قداست است كه نهضت مقدس اسلامى ايران به دست ملت شريف و مبارز و به رهبرى قاطعانه امام خمينى به اين مكان داده است و احتياج به استدلال ندارد، لذا پيشنهاد اولى كه مى‏كنم اين است كه در تمام صد و پنجاه و اندى اصول قانون اساسى كه فعلًا بررسى مى‏كنيم روح دين اسلامى و روح تشيع و روح قرآن كما هو حقه مثل نخ در تسبيح دميده شود براى اين‏كه اين نهضت يك نهضت اسلامى است.
                        صورت مشروح مذاكرات قانون اساسى‏جلسه‏31-1، ص: 85
پيشنهاد دوم بنده كه رفقاى محترم هم صبح و هم الان فرمودند راجع به مسأله ولايت فقيه است و روى همين اساس است كه چون نهضت ما يك نهضت اسلامى است پس قوانين ما بايد مطابق با قوانين اسلامى باشد. و اساساً با ضوابطى كه از قرآن و اخبار به دست آورده مى‏شود ما احتياج به قانون اساسى ديگرى در مقابل قانون قرآن نداريم، در بعضى مواد قانون اساسى اين جمله «مطابق احكام شرع يا قانون اساسى باشد» هست كه به نظر من اين غلط است، براى اين‏كه قانون اساسى ما يعنى ضوابطى مستفاد از قرآن و احاديث ائمه اطهار عليهم السلام و به دست آوردن اين ضوابط كلى كه بشر تحت آن زندگى كند، عبارت از فقيه جامع الشرايط است طبق آن روايت كه «مجارالامور بيد العلما بالله الامناء على حلاله و حرامه ...» اين ضوابط را كه مستفاد از قرآن است قهراً كسى كه العالم، الناظر بالحديث و مجتهد جامع الشرايط است، بايد ناظر و عامل آن باشد، پس نتيجه ولايت فقيه كما هو حقه در پيش‏نويس قانون اساسى جمهورى اسلامى آن طور كه بايد و شايد «امور بيد العلماء بالله الامناء على حلاله و حرامه» گنجانده نشده براى اين‏كه تمام قانون اساسى يعنى كليات مستفاد از قرآن و احاديث و اين كليات، بينش فقيه است، پس فقيه در حق قانون اساسى و متن قانون اساسى و روح قانون اساسى كه عبارت از همان ولايت فقيه است، آن طور كه اخبار و فقهاى ما معين كرده‏اند، بايد در اين قانون اساسى گنجانده بشود. پيشنهاد سوم بنده اين است كه مدت بررسى قانون اساسى جمهورى اسلامى ايران كه از طرف وزارت كشور 31 روز تعيين شده است، خيلى كم است، براى اين‏كه مى‏خواهيم اساس مملكت و اساس سعادت 35 ميليون به اضافه ميليون‏ها انسانى كه بعداً خواهند آمد را بررسى و تدوين كنيم و به نظر ما اين بينش و اين آگاهى كه در مردم مسلمان ايران پيدا شده است، اين قانون الى انقراض عالم ان‏شاءالله پا برجا باشد، پس براى يك چنين قانونى 31 روز بررسى خيلى كم است.
پيشنهاد بعدى بنده اين است كه اين اختيارى كه در قانون اساسى جمهورى اسلامى به رئيس جمهور داده‏اند با موازين قرآن و موازين اسلامى و انسانى و علمى جور در نمى‏آيد، چرا؟ چون ما بايد دو مطلب را از هم جدا كنيم. اگر امروز امام بخواهد رئيس جمهور باشد- كه حق مطلب هم همين است و واقعيت هم همين است كه رياست جمهورى را ايشان بايد به عهده بگيرند- در مورد ايشان احتياجى نبود كه ما اينجا جمع بشويم چون هر چه ايشان به عنوان قانون اساسى يا قانون بگويند، 95 درصد ملت ايران آن را قبول دارند و تمام اختيارات مانند انحلال مجلس، عزل نخست‏وزير و قواى ثلاثه مملكت در دست ايشان باشد چون هيچ ايرادى ندارد. حالا اگر بخواهيم رئيس جمهور را با آن ضوابط و خصوصيات و اوصافى كه شخص امام دارد در مقام لفظ پياده كنيم و ضابطه براى رئيس جمهورى در مملكت قرار دهيم، اشكالى ندارد كه اختيارات مملكت در دست او باشد ولى هيهات اين يك اشكال صغروى دارد چون الان از نظر روحانيت شيعه حساب مى‏كنيم يك چنين فردى مثل امام كه اگر نگويم عديم النظير است، كم نظير است. اگر بخواهيم با آن ضوابط رئيس جمهور درست بكنيم كه بعد از حيات امام متصدى رياست جمهورى بشود، اين اشكال صغروى دارد كه اگر همچو فردى خيلى كم پيدا مى‏شود نمى‏توانيد با آن ضابطه يك فردى در ايران پيدا بكنيد كه خصوصياتش با امام منطبق بشود و اگر بخواهيد، رئيس جمهور از همين افرادى عادى مملكت با آن شرايطى كه هست باشد بايد مسلمان باشد، شيعه باشد، مرد باشد يا زن باشد على اى حال مطالبى است كه بايد
                        صورت مشروح مذاكرات قانون اساسى‏جلسه‏31-1، ص: 86
بررسى بشود، آن وقت اين اختيارات را به دست رئيس جمهورى دادن با اين كيفيت اين از همان سلطنت طاغوتى سر در مى‏آورد بعد از مرور چند زمانى. چرا؟ براى اين‏كه قانون مشروطه ايران در مقابل استبداد بوده، «ما فرموديم!» بوده است. آن مشروطه‏اى كه مرحوم آقاى نائينى كتابى در حقانيت او نوشته بود و مطابق موازين شرع بوده است و چون بند و بساطش خيلى محكم نبود، بعد از چند سال سر از استبداد درآورد، اگر رئيس جمهور با اين اختياراتى كه در اين پيش‏نويس قانون اساسى تعيين شده است، باشد (بعد از 10 سال، بعد از 20 سال، بعد از 30 سال، بهانه‏تراشى براى انحلال مجلس خيلى آسان هست) مى‏تواند براى انحلال مجلس بهانه بتراشد و براى بركنار كردن نخست وزير وقت كارهايى كه بايد بكند، خيلى آسان است. در اين زمينه يا بايد با ضوابطى كه شخص امام دارد آن را پياده بكنند- روى كاغذ كه اين نمى‏شود فردش را پيدا كرد- يا بايد رئيس جمهورى شورايى باشد مركب از افراد صالح آن هم نه با اين قدرت عريض و طويلى كه در قانون اساسى قيد شده است.
نايب رئيس- آقاى موسوى وقت شما تمام است.
موسوى تبريزى- اما انتقاد، البته صبح جناب آقاى مقدم مراغه‏اى يك مطلبى را فرمودند كه اكثر مجلس خبرگان- اين را براى خودم وظيفه شرعى مى‏دانستم تذكر بدهم- از علما تشكيل شده است در صورتى كه تمام اقشار مبارزه كردند، تمام قشرها مبارزه كردند واقعاً مطلب حقى بود ايشان فرمودند از دانشگاهى، فرهنگى، بازارى، كارگر، دهقان و ... و ... و، تمام اقشار در اين مبارزه سهيم‏اند. درست است ولى چه بايد كرد در مقابل آن اعتمادى كه ملت به روحانيت دارد؟ خود جناب مقدم مراغه‏اى ملاحظه فرمودند در تبريز كه من و ايشان از تبريز انتخاب شديم، در تبريز ما 29 كانديدا از طرف حزب جمهورى اسلامى، و احزاب و گروه‏هاى ديگر داشتيم، 5 نفر اهل علم بودند، 24 نفر دكتر، دانشگاهى، فرهنگى و بازارى كه يكى هم جناب آقاى مقدم مراغه‏اى بودند. چه كنيم كه ملت از اين 24 نفرى كه از اقشار مختلف كانديدا شده بودند، كسى را انتخاب نكرد؟ مار گزيده از طناب هم مى‏ترسد، آن اعتمادى كه ملت به روحانيت دارد و آن اعتمادى كه ملت به رهبر و روحانيت مبارز دارد، به هيچ كس ديگر ندارد. خود جناب مقدم مراغه‏اى بهتر مى‏دانند كه چه جورى از تبريز انتخاب شده‏اند، پس على هذا اكثريت اين مجلس را حضرات آيات عظام، بزرگان، آنهايى كه واقعاً نواب امام زمان، شاگردان امام زمانند، انتخاب شدند. براى اين‏كه اين انتخاب به توسط مردم شده است و مردم كه طبق فطرت و غريزه خودشان به روحانى مبارز و متعهد عقيده دارند، اين ديگر بحثى ندارد كه چرا مثلًا اكثر نمايندگان مجلس خبرگان اهل علم شدند. با كمال معذرت يك مطلب ديگرى هم دارم كه ان شاءالله در فرصت مناسب خدمتتان عرض مى‏كنم. و السلام علينا و على عبادالله الصالحين.
نايب رئيس- بلى همان‏طور كه فرموديد چرا ندارد و حالا كه ملت به آقايان فقها و علماى اسلامى و صاحب نظران در مسائل اسلامى به مقدار فراوان در اين مهم اعتماد كرده است، به حدى كه در شماره نمايندگان هم متجلى است بى‏شك اين احساس به وجود آمده است و از خداى متعال مى‏خواهم كه در برابر او و خلق او در ايفاى اين مسؤوليت ان شاءالله سرافراز شويم. ضمناً برادرمان آقاى موسوى تبريزى در يكى از جمله‏هايشان گفتند آقاى مراغه‏اى مى‏دانند كه چگونه انتخاب شده‏اند.
                        صورت مشروح مذاكرات قانون اساسى‏جلسه‏31-1، ص: 87
باز تعريضى داشتند كه بنده صبح هم خواهش كردم كه هيچ يك از ماها از اين‏گونه تعريض‏ها نداشته باشيم چون در شأن اين مجلس و به خصوص در شأن روحانيت نيست. اميدوارم كه ديگر اين تعريض‏ها تكرار نشود، من برداشت خودم را عرض كردم. آقاى مؤبد رستم شهزادى بفرماييد.
مؤبد رستم شهزادى- به نام ايزد بخشاينده و بخشايشگر جهان. هيأت محترم رئيسه و نمايندگان ارجمند، بنده حقير از روحانيون زرتشتى هستم. ما زرتشتيان از گروه‏هايى هستيم كه خودمان را فرزندان اصيل اين آب و خاك مى‏دانيم. از تاريخ گذشته ما اطلاع داريد آن كوشش‏هايى كه در اشاعه فرهنگ و هنر و آيين و سنن ايران، تا اقصى نقاط جهان قديم به عمل آورده‏ايم همه در تاريخ خوانده‏ايد و مى‏دانيد بعد از اسلام هم زرتشتيان تا آنجا كه توانستند علوم و فنون خودشان را در رشته سياست و كشوردارى و آمار و گنجورى در طبق اخلاص گذاشته پيشكش فرمانروايان مسلمان و عالم اسلام كردند. از پيغمبر اكرم است كه فرموده سلمان فارسى از اهل‏بيت من است و از نزديكان و دوستان من است. مى‏دانيم پيغمبر از نژاد عرب بوده و سلمان فارسى بود. وقتى پيغمبر فرمودند از اهل‏بيت من است خيلى بالاتر از اين است كه بگويند از بستگان و خانواده من است. بعداً در دوره خلفا اشخاصى چون برمكيان، فضل بن سهل‏ها، نوبختى‏ها خدمت بزرگى به عالم اسلام كردند. ما مانند شيعه‏هاى اوليه ظلم‏ها و ستم‏هاى زيادى از دست جباران روزگار ديديم، در سياه‏چالها انداخته شديم و مرديم. با وجود اين هر جا زرتشتيان در اثر فشار روزگار مهاجرت كرده يا به هند يا به پاكستان يا ساير نقاط رفته‏اند، اين مهر ميهن از دلشان بركنده نشده و ايران را آرامگاه پدران و خاك پيامبرشان مى‏دانند، اگر پولى براى وقف خواستند بدهند، مى‏فرستند به ايران، مدرسه درست مى‏كنند، بيمارستان درست مى‏كنند، آسايشگاه درست مى‏كنند و غير از ايران ما هيچ كشورى كه وطن ثانى خود بدانيم نداريم. در اينجا متولد شده و در اينجا بزرگ مى‏شويم و در اينجا خواهيم مرد. هنگامى كه جمهورى اسلامى اعلام شد، اميدهايى كه به وسيله حضرت آيت الله خمينى و ساير علماى عظام و نخست وزير انقلابى داده شد، ما اميدوار شديم كه هر گونه تبعيضى كه در گذشته بود از ميان برود به خصوص وقتى كه اعلام شد جمهورى اسلامى، جمهورى توحيدى بى‏طبقاتى خواهد بود، ولى حالا بدبختانه مى‏بينيم در قانون اساسى جديد، ما زرتشتيان و ديگر اقليت‏ها از ايرانيان درجه دوم و يا حتى سوم قرار داريم. مثلًا ما را از چندين شغل محروم كرده‏اند، صدارت، وزارت، سفارت و قضاوت. در صورتى كه همه مى‏دانيم جمهورى به نام جمهورى اسلامى است 99 درصد جمعيت ايران مسلمان هستند و اگر خواسته باشند رئيس جمهور انتخاب كنند، نخست وزير يا وزير انتخاب كنند خواه ناخواه مسلمان خواهد بود، پس آن قيود يا صفاتى كه يك عده‏اى را در ظاهر محروم مى‏كند، بهتر است برداشته شود. مثلًا وقتى كه مى‏گوييم رئيس جمهور بايد ايرانى الاصل باشد ولى شايد تا آن زمان تابع ايران نباشد، اين تابعيت ايران خيلى مهم است، ما ايرانيان مليت خودمان را نبايد فراموش كنيم خداى نخواسته اگر مليت و اصالت نژادى خودمان را از دست بدهيم و در آينده دست توسل به دامان يكى از ملل عرب بزنيم كه ما را بپذيرند، نخواهند پذيرفت و هميشه ايرانى در نظر آنها در درجه دوم مليت قرار خواهد گرفت. پس در اين قانون اساسى كه جمهورى اسلامى پايه و اساس آن است بايد مليت ايرانى، ايرانيت و زبان فارسى، بيش از آن‏چه ذكر شده است ذكر بشود.
خواسته ديگر جماعت ما اين است كه طبق قانون اساسى، فقط حق برگزيدن يك نماينده‏
                        صورت مشروح مذاكرات قانون اساسى‏جلسه‏31-1، ص: 88
در مجلس شوراى ملى داريم. حالا اگر يك نفر از اقليت‏هاى مذهبى به وسيله يكى از احزاب به نمايندگى مجلس برگزيده شود آيا به اين بهانه كه شما فقط مى‏توانيد يك نماينده داشته باشيد، آن شخص از انتخاب به نمايندگى مجلس بايد محروم باشد يا نه؟ ديگر اين‏كه هر جا يكى از اقليت‏ها هستند در شوراى استان و شهرستان و دهستان آنجا هم بايد آنها حق عضويت داشته باشند. عده زيادى از زرتشتيان نمى‏خواهيم كه جزء اقليت‏هاى مذهبى شمرده شويم زيرا يك وابستگى مخصوصى به برادران هم‏نژاد خود داريم. سنت ما، رسوم ما، آداب ما همه يكى است. وقتى ايرانى اسلام آورد به آسانى نام خدا و پيامبرش را عوض كرد. اين آسان است ولى سنت خود و آداب و رسومى كه از كوچكى به آن عادت كرده‏ايم به اين آسانى نمى‏توانيم از دست بدهيم، اين است كه ايرانى دوباره نوروز را پذيرفت، مهرگان را پذيرفت، سده و بهمن‏گان را پذيرفت، احترم به نور و فروغ از سنت ما است وقتى كه چراغ روشن مى‏كنيم صلوات مى‏فرستيم، در منازل متبركه و زيارتگاه‏ها شمع روشن مى‏كنيم، چراغ روشن مى‏كنيم، اسفند و كندر دود مى‏كنيم و به قدرى اين سنن در رگ و پوست ما همه، چه زرتشتى و چه مسلمان سرشته شده كه مسلمان ايرانى را نمى‏شود با مسلمان عرب برابر دانست. پس تقاضاى من اين است كه اصالت خودمان را حفظ كنيم تا اين اتحاد و يگانگى در بين ما حفظ شود و در پايان يك حماسه‏اى از روانشاد استاد پورداوود مى‏خوانم و مرخص مى‏شوم:
         گر مسلمان و نصارا و يا زرتشتيم             همه از يك پدر و يك نسب و يك پشتيم‏
             در كف مام وطن گويى پنج انگشتيم             تا كه جمعيم به دندان اجانب مشتيم‏

ور پراكنده و خرديم، شكار آنان‏
نايب رئيس- آقاى مهندس سحابى بفرماييد.
مهندس سحابى- بسم الله الرحمن الرحيم. «وَ لَا تَكُونُواْ كالَّتىِ نَقَضَتْ غَزْلَهَا مِن بَعْدِ قُوَّةٍ أَنكَثًا تَتَّخِذُونَ أَيْمَانَكمْ دَخَلَا بَيْنَكُمْ أَن تَكُونَ أُمَّةٌ هِىَ أَرْبىَ مِنْ أُمَّة». از صبح امروز در اين مجلس محترم از طرف برادران عزيزمان مطالب زيادى ابراز شد كه اكثر آنها- اگر نگويم همه‏اش- در جهت نفى پيش‏نويس قانون اساسى بود يا اگر مستقيماً در جهت نفى نبود در جهت پيشنهاد طرح‏هاى جديد بود. بنده به سهم خود، لازم مى‏دانم مطالبى ولو به طور اجمال و كلى در اين وقت كم درباره اين پيش‏نويس و روحى كه بر آن حاكم است به عرض برسانم. البته در اينجا منظور بنده اين نيست كه از تك تك اصول دفاع بكنم چون امكان دارد خيلى از اصول بالا و پايين بشود و اصلاحاتى در آن به عمل بيايد، ولى از روح كلى كه در اين پيش‏نويس مطرح بوده و راهنماى تنظيم كنندگانش قرار گرفته بوده، بنده اين جور احساس مى‏كنم كه بايد به طور كلى عبارت است از يك سلسله از كلى‏ترين ضوابط و مقرراتى كه بين عناصر دولت- دولت به همان معنايى كه آقاى فارسى گفتند نه حكومت و نه هيأت دولت، دولت يعنى هيأت حاكمه- يا عناصر قدرت سياسى و ملت تعيين روابط و تعهداتى كه بين اينها برقرار مى‏شود و به صورت پيوندى يا عهدنامه يا ميثاقى در مى‏آيد، اين را قانون اساسى مى‏گويند و اين طرحى كه الان در اختيار ما قرار گرفته يك چنين مجموعه‏اى است. خوب، وقتى مى‏گوييم بين عناصر قدرت سياسى، بنابراين آن‏چه كه در اينجا مطرح است و مسأله اصلى است، نحوه و كيفيت قدرت سياسى در جامعه است. مبارزاتى كه در صدر مشروطيت بود و منجر به قانون اساسى و مخصوصاً متمم قانون اساسى شد در آن موقع هم‏
                        صورت مشروح مذاكرات قانون اساسى‏جلسه‏31-1، ص: 89
يك چنين بحث‏هايى كه الان در بين جامعه ما هست مطرح بود. آن موقع تحت لواى دو شعار حكومت مشروعه و حكومت مشروطه مطرح شد و امروز تحت عنوان ولايت فقيه و مثلًا حكومت دموكراسى يا حكومت قانون اساسى و امثالهم. البته شايد بعضى حرف‏ها اختلاف داشت، ولى جوهر مطلب اين بود و آن كسانى‏كه در آن روز آن شمارها و يا آن اختلافات برايشان مطرح بود از اين ديدگاه به مسأله نگاه مى‏كردند. اين بحث مطرح بود كه طبق آن پيشنهاد و قانون اساسى آن روز حكومتى بر مبناى قدرت مردم و حكومت و دولت زير مراقبت و نظارت و انتخاب مردم تعيين بشود. آيا چنين حكومتى اطاعت و تبعيت از آن مشروعيت شرعى دارد يا نه؟ آن زمان اين بحث مطرح بود و مى‏گفتند نه، اين مشروعيت ندارد، بعضى مى‏گفتند مشروعيت دارد، اين دعوا مدت‏ها طول كشيد و اختلافاتى ايجاد كرد و فقهاى بزرگ شيعه و فقهاى بزرگ مكتب اماميه كه در آن وقت حيات داشتند مرحوم آخوند ملا كاظم خوانسارى و مخصوصاً مرحوم نائينى اينها مسأله را از دريچه علمى و فقهى حل كردند. مسأله يك بار در آن موقع حل شده و اگر حالا ما دوباره اين بحث‏ها را مطرح بكنيم يعنى برگشته‏ايم به سر خانه اول. از تجارب گذشته استفاده نمى‏كنيم و تجارب گذشته را دوباره مى‏خواهيم تجربه كنيم، طبق همان بحث‏هايى كه شصت سال، هفتاد سال بين ما بود يعنى تفرقه و اختلاف كه سرانجام يك قانون اساسى نوشته شد كه عده‏اى به آن اعتقاد داشتند و عده‏اى اعتقاد نداشتند. دوباره مى‏خواهيم اينها را تكرار كنيم و اين درست نيست چه فرد، چه جامعه، چه ملت در جريان زندگى خودش آن‏چه را كه تجربه مى‏كند بايد در زاويه محفوظات و مكنونات خودش نگه دارد و هميشه از آن تجربيات استفاده كند. دوباره هر چيزى را تجربه نكند. به فرمايش پيامبر اكرم «لا يلدغ المؤمن من حجر امرتين» عرض كنم مسأله‏اى كه در آن زمان مطرح بود و مرحوم نائينى مخصوصاً در كتابشان اين مسأله را پاسخ مى‏دهند كه از ديدگاه اسلام و مخصوصاً مكتب شيعه حاكميت مطلق از آن پروردگار است و خود انسان زير بار حكومت و اطاعت از هيچ مقامى نمى‏تواند برود مگر پروردگار، اگر اطاعت از هر مقامى به جز پروردگار بكند، مى‏شود شرك و اما از آنجا كه جامعه و كشور احتياج به مديريت و نظارت دارد و جامعه بدون حكومت و نظارت و مديريت برقرار نمى‏ماند و حضرت على (ع) بارها تكرار مى‏فرمايند كه مردم ناچار هستند كه امير يا مدير و يا رئيسى براى جامعه‏شان داشته باشند، ولو فاجر باشد، برا كان او فاجرا، و اين را تأكيد مى‏فرمايند كه خوب بودن حكومت ولو فاجرش بهتر از نبودن است، بنابراين در اينجا تناقضى و بن‏بستى پيش مى‏آيد از يك طرف حكومت لازم و اجتناب‏ناپذير است و از يك طرف اطاعت از چنين حكومتى شرك است. بعد مطرح شد كه آن حكومت چگونه بايد باشد، اولين جوابى كه دادند اين بود كه بعد از مقام ربوبيت مقامى كه قابل اطاعت انسان از او در امور اجتماعى و در امور فردى هست مقام انبيا و مقام عصمت است و مقام پيامبرانى است كه به رسالت رسيدند يا نرسيدند يا به مقام عصمت، از نظر ما اينها هستند كه قابل تبعيت هستند. بعد از آنها چى؟ بحث اصلى در صدر مشروطيت اين بود كه در زمان غيبت معصوم مردم بايد چه بكنند، آيا حكومتى نداشته باشند يا به حكومت‏هاى ظلم و جور و استبدادى كه در آن زمان بود و هميشه در جوامع هست تن به آن حكومت‏ها بدهند، يا حال كه حكومت معصوم نيست به حكومتى كه در راه معصوم باشد يعنى شباهت نسبى با حكومت داشته باشد تن بدهند. بعد بحث بر سر اين موضوع پيش آمد كه آن حكومتى كه شباهت به حكومت معصوم داشته باشد، چگونه حكومتى است و راجع به اين موضوع مرحوم‏
                        صورت مشروح مذاكرات قانون اساسى‏جلسه‏31-1، ص: 90
نائينى دلايلى آورده‏اند كه البته نمايندگان محترم اهل علم هستيد و صلاحيت شما از بنده بيشتر است و از آن دلايل شما بيشتر اطلاع داريد و مى‏توانيد قضاوت كنيد كه آن دلايل تا چه حدى درست است يا نيست. در هر صورت ايشان موضوع را اين طور حل مى‏كنند و مى‏فرمايند «معصوم يك فرد است و به دليل خصوصيات و خصلت‏هايى كه به صورت طبيعى يا به صورت تربيتى كه در وجودش هست، آنچنان بر وجودش مسلط است كه نه اين‏كه هوش و شهوتى نداشته باشد، وليكن آنچنان بر خودش مسلط است كه وقتى تمام قدرت سياسى جامعه در دستش باشد از آن قدرت سوءاستفاده نمى‏كند يا حفظ قدرت برايش هدف نمى‏شود، هدف را فراموش نمى‏كند. معصوم يك چنين قدرتى است». بعد ايشان مى‏گويد: در غيبت معصوم پيدا كردن چنين فردى حكم پيدا كردن كبريت احمر را دارد و چنين آدمى را ما نمى‏توانيم در بين افراد عادى بشر پيدا كنيم. پس ببينيم راهش چيست؟ ما بايد آن كيفيتى كه در نفس معصوم هست يعنى درونى است، ما بايد صورت خارجى به آن كيفيت بدهيم يعنى آن قوايى را كه در درون نفس معصوم وجود دارد و مى‏تواند از يك طرف قوه تدبير و عقل و منطق دارد و از يك طرف قوه مراقبت و نظارت بر اعمال دارد و قوه اراده و اجرايى دارد و اين قوا در عين اين‏كه هر كدام به موقع كار خودشان را انجام مى‏دهند در همديگر هم دخالت نمى‏كنند يعنى در موقعى كه فكر منطقى دارد مى‏كند و تدبير عقلانى دارد مى‏كند آن موقع خشم و غضبش در اين فكر مؤثر نيست يا عواطفش در آن فكر مؤثر نيست يا به عكس. پس ما بياييم به اين قوا كه در درون نفس معصوم هست صورت خارجى و عينى بدهيم و در جامعه پياده كنيم، بعد با استدلال‏هايى كه ايشان مى‏كند سه نوع قوه در نفس معصوم تشخيص مى‏دهد، يكى قوه مسدده عاقله است كه اينها تطبيق مى‏كند بر قوه مقننه و قانون‏گذار و يكى قوه رادعه و مانعه است كه حمل مى‏كند بر قوه اجرايى و قوه قضاييه و مى‏گويد ما اين قوا را بياييم در خارج تشكيل بدهيم و حكومت را كه در فرد معصوم خلاصه مى‏شد بياييم در يك هيأت پياده بكنيم كه آن هيأت از اين قوا تشكيل مى‏شود و بعد اين قوا همه تحت نظارت آن مقامى باشند كه پيامبر مى‏فرمايند:
 «لا يجتمع امتى على الخطا» چون احتمال خطا پيش از افراد و سازمان‏ها و نهادهاى منفرد خيلى كمتر است. احتمال خطاى يك جامعه يا يك ملت از ديدگاه پيامبر اسلام مخصوصاً امت اسلامى احتمال خطايش خيلى كم است. چنان كه مى‏فرمايند: امت من بر چيزى اجتماع نمى‏كنند كه خطا باشد. بنابراين آن مجموعه حكومت يا آن سه عنصر قدرت سياسى را تحت نظارت اين عاملى كه كمتر خطا مى‏كند و احتمال خطايش كمتر است، در نتيجه در راه معصوم بيشتر هست قرار داده حالا اين پيش‏نويس قانون اساسى بر اين اساس است. اگر صحبت از حاكميت در آن شده است، منظور از حاكميت ملى، قانون‏گذارى در احكام شرعى نيست، چون قوانينى كه در قوه مقننه مطرح مى‏شود، قوانين مربوط به مسائل روزمره مانند مسائل اقتصادى و سياسى و اجتماعى با آن مسائلى كه در متون شرعى يا در فقه شرعى يك عنوان خاص يا عنوان عام دارد، فرق دارد. مطالب روزمره‏اى است كه مردم بايد در بين خودشان حل كنند. حضرت على (ع) در موقع وفاتشان به مردم توصيه مى‏كنند. «اوصيكم بتقوى الله و نظم امركم» يا باز به خود مردم مى‏فرمايند كه امر يعنى مديريت جامعه و نظم و نظام جامعه با خودتان هست. نظم و نظام يك مقدار مقررات و قانون نوشتن است، يك مقدار اجرا كردن و يك مقدار هم قضاوت كردن است و اينها چيزهايى است كه در اين قانون اساسى مبناى كار بوده و به هيچ وجه‏
                        صورت مشروح مذاكرات قانون اساسى‏جلسه‏31-1، ص: 91
مغايرتى با ولايت فقيه ندارد. ولايت فقيه در امر استخراج احكام است، ردّ فروع بر اصول است. استخراج احكام فرض شرعى است ولى فقيه در مقام اجرا نيست. ولايت فقيه مرادف با اين نيست كه فقيه حتماً در اجراى سياست و در توزيع قدرت سياسى در جامعه عمل بكند و نظارت بكند، اين مطلب نوشته نشده مضافاً به اين‏كه فقيه به سبب خصلت كارش از يك سلسله خصايص بايد برخوردار باشد كه اين خصايص لازم هست، ولى براى يك فردى كه حاكميت سياسى بر جامعه دارد كافى نيست، يعنى فردى كه حاكم بر مسائل سياسى جامعه هست و قدرت سياسى را اداره و نظارت مى‏كند. از خصايص خيلى بالاترى بايد برخوردار باشد، آنچنان كسى بايد باشد كه وقتى قدرت كامله انحصارى سياسى و اقتصادى و نظامى در اختيارش قرار گرفت، منحرف نشود يعنى قدرت را به بيراهه نبرد يا برايش وسيله و هدف قرار نگيرد به اين جهت اين قانون اساسى مغايرتى با ولايت فقيه ندارد و ما نبايد اين دو را مقابل هم قرار دهيم و بى‏خود هم اين را مطرح نكنيم كه يا رئيس جمهورى بر طبق اين قانون اساسى يا ولايت فقيه، نه، رئيس جمهور مى‏تواند كار خودش را بكند. فقيه هم وظايف خودش را دارد و تكاليف خودش را مى‏تواند انجام بدهد. يك نكته ديگر بود كه اگر اجازه بفرماييد، ادامه بدهم.
نايب رئيس- وقت جنابعالى تمام شده است.
مهندس سحابى- بسيار خوب.
نايب رئيس- آقاى دستغيب بفرمايند.
دستغيب- سلام عليكم و رحمة الله و بركاته. بسم الله الرحمن الرحيم. بعد از سلام و درود به پيامبر بزرگ اسلام و ائمه هداة مهديين، براى اين‏كه وقت آقايان را تضييع نكنم چند جمله كوتاه را يادداشت كرده‏ام، و عين همان را عرض مى‏كنم چون شرحش لزومى ندارد و وقت هم كم است و بسيارى از آنها را از صبح تا به حال توضيح داده‏اند، بنده به طور خلاصه عرض مى‏كنم. قبل از بيان نظريات خود درباره پيش‏نويس قانون اساسى دو نكته را بايد به عرض نمايندگان واقعى ملت شريف ايران برسانم:
اول- بدانيد آن‏چه باعث شد اين پايگاه از دست دشمنان مردم نجات پيدا كند و به دست شما خادمين مردم بيافتد، مجاهدات مردم مسلمان در پناه الهام‏گيرى از تعاليم عاليه اسلام به رهبرى امام خمينى بوده است.
دوم- الان آبروى اسلام و قرآن و اصولًا مكتب در كار است، جهانيان نشسته و مى‏خواهند بدانند اسلام چطور اجرا مى‏شود و اين عمل شما آقايان است كه مى‏تواند جواب مثبت به آنها بدهد، لذا بايد دقت و جديت خستگى‏ناپذيرى بفرماييد و اين مكتب الهى را به ايرانيان و جهانيان به صورت واقعى ارائه دهيد. بنده نظريات خود را به طور كلى نسبت به پيش‏نويس قانون اساسى در سه قسمت عرض مى‏نمايم:
1- بايد ابهام و گنگ بودن اصول را از بين برد. همان‏طور كه ملاحظه مى‏فرماييد در آتيه موارد گنگ و قابل تأويل براى مغرضين زياد است. مثلًا در اصل 7 هم همين طور، در اصل مربوط به رياست جمهورى و مالكيت، تمام مجملاتى است كه بايد مفصلًا بيان شود، خلاصه بايد از ابهام و قابليت تأويل و تفسيرهاى مغرضين در آينده خارج گردد و آنچنان قانونى باشد كه براى هميشه ملت ايران از دسيسه جنايتكاران در امان باشند و خيانتكاران نتوانند با آن تأويل كنند و ملت را به استثمار بكشند.
                        صورت مشروح مذاكرات قانون اساسى‏جلسه‏31-1، ص: 92
2- نسبت به اسلامي بودن قوانين نظريات اينجانب در مسائل زير خلاصه مى‏شود:
الف- در مجلس شوراي ملي حتماً بايد عده‏اي از فقها و مجتهدين باشند.
چنان‏چه در متمم قانون اساسي قبل هم بود كه بايد 5 نفر مجتهد حتماً در مجلس باشد تا اينكه اين قوانيني كه در مجلس تنظيم مى‏شود زير نظر اين 5 نفر باشد و به امضاي آنها باشد، تا اسلامي باشد و واجب‏الاجرا گردد و قانونيت اسلامي پيدا كند. در اسلام اگر مجتهدين و فقها در مجلس نباشند و قانون‏هايي كه تصويب مى‏شود آقايان امضا نكنند، اين قانونيت ندارد، لزوم اجرا ندارد، يعني بشرحق قانون گذارى براي بشر ديگر ندارد. اگر بشري ولو ضد باشد با هر مغز متفكر و قانونداني جمع بشوند و بخواهند يك قانوني براي ملتي جعل كنند، عقلًا اين حق را ندارند اصلًا بشر حق جعل قانون براي بشر ديگري را ندارد قانون گذارى كار خدا است. عقل مى‏گويد: كه تو و او مساوي هستيد هيچ بشري بر بشر ديگر حق حاكميتي ندارد، حق فرمان ندارد هركس مي‏خواهد باشد، فيلسوف باشد، حقوقدان باشد هر كه باشد هر نوع قانوني را كه جعل كند قوه اجراييه ندارد، مگر با سر نيزه و اعمال ديكتاتوري و الا اگر با موازين عقلي باشد، بشر حق حكم و فرمان و قانون گذارى را براي بشر ديگر ندارد. مجلس شوراي ملي هر قانوني را كه تصويب كند اين قانون به حكم عقل اجرا شدني نيست، لزوم اجرا ندارد مگر همان‏طوري كه عرض كردم با سرنيزه و زور ديكتاتوري باشد. وقتي قانونيت پيدا مى‏كند، وقتي به حكم عقل واجب مى‏شود كه اسلامي شود و ملت اطاعتش كنند و بگويند اين قانون خدايي كه مجلس تصويب كرده و مجتهدين و فقها آن را امضاء كرده‏اند، با چنين عقيده‏اي زير بار اين اعتقاد بروند. (اگرچه نمي‏خواستم خارج از موضوع صحبت كنم كه وقت آقايان بگذرد) اخيراً در شيراز چند نفر از رفقا ذكر مي‏كردند راجع به گرفتن ماليات و دارايي كه به اختيار خود ملت گذاشته شده است.
آنها نقل مي‏كردند كه وقتي به اداره دارايي رفتيم و آنها تعيين مقدار ماليات را به اختيار خودمان گذاشتند به آنها گفتيم كه شما چه مقدار معين مي‏كنيد؟ مبلغي را معين كردند. گفتيم چون حكومت اسلامي است ما دو برابر مي‏دهيم، نه اينكه كمتر بدهيم يعني وقتي كه قوانين اداره دارايي زير نظر مجتهدين و فقها گذاشته بشود و موقعي كه اسلامي باشد، بر هر مسلمان واجب است كه اطاعتش كند و مثل الان كه مي‏بينيد، شكر خدا ملت ايران فرمان امام را اطاعت مى‏كنند و جانشان را در اين راه حاضرند بدهند اما زير بار قوانين ديگر نمي‏روند. اين ايمان و اعتقاد است كه ملت را وامي‏دارد زير بار قانون برود.
قانوني كه امامشان مى‏گويد- كه همان فقيه عادل باشد- قانون الهي است و مي‏گويند حكم، حكم خدا است. خيلي معذرت مي‏خواهم خارج از موضوع صحبت كردم. اينها واضحات است. در مجلس شوراي ملي از فقها و مجتهدين حداقل 5 نفر بايد باشند كه ناظر باشند و قانون با نظر آنها تصويب شود و هيچ قانوني تا مجتهدين امضاء نكنند، قانونيت ندارد، يعني قوه مجريه همراهش نيست چون ملت مسلمان زير بار حكم بشري مثل خودش نمي‏رود و ديكتاتوري را قبول ندارد و غير از حكم خدا، حكم ديگري را نمي‏پذيرد.
ب حق (وتو) ايراد گرفتن و انتفاد و احياناً لغو مصوبات مجلس براي مرجع تقليد مسلمين منظور گردد. در قانون اساسي ذكر شود كه مرجع تقليد حق اعتراض، حق انتقاد، حق عزل كردن را دارد.
3- از آنجايي كه ما نمى‏توانيم اعتماد كنيم كه در آينده افرادي همانند رهبر انقلاب فعلي‏
                        صورت مشروح مذاكرات قانون اساسى‏جلسه‏31-1، ص: 93
نصيب ملت شود، لذا پيشنهاد رياست جمهور را به شوراي جمهوري تصحيح مى‏كنيم. البته با عضويت فقيه عادل در آن، كه شخصي نباشد و جمهوري باشد به شرط اينكه يكي يا بيشتر از افراد اين شوراي جمهوري فقيه عادل باشد تا اينكه خلاصه جمهوري اسلامي باشد و آن‏چه كه از اين جمهوري صادر مى‏شود، حكم اسلامي باشد. با عضويت فقيه عادل و نيز انتخاب نخست‏وزير و ساير وزيران و رؤساي قواي سه‏گانه و مسؤولان مهم قواي سه‏گانه بايد توجه به اسلاميت و ايمان و فتواي نامبردگان باشد.
نخست‏وزير و رؤساي قواي سه‏گانه و مسؤولان و فرمانداران نظامي ارتش اگر تقوا نداشته باشند اين پست را نمي‏توانند اشغال كنند زيرا پست‏هاي مهم مملكتي تقوا، اخلاق و دين مي‏خواهد نه فقط مثلًا فرض كنيد مسلمان اسمي باشد. تقوايش مورد تصديق اجتماع باشد و مردم او را مسلمان و باتقوا بدانند و به او اطمينان داشته باشند. حتي عقيده بنده اين است كه رئيس هر اداره‏اي بايد اين‏طور باشد و به طور كلي رؤساي ادارات بايد تقواي اخلاقشان ثابت باشد. خيلي معذرت مي‏خواهم اگر طول كشيد. والسلام عليكم و رحمه الله و بركاته.
نايب رئيس- برادرمان در مطالبشان اشاره‏اي به ولايت فقيه كردند كه من انتظار دارم ناطقين بعدي بيشتر توضيح بدهند. يكي از نمايندگان محترم يادداشتي فرستاده‏اند كه خود من اين توضيح را بدهم. به هر حال در همين جلسه بايد توضيح داده بشود كوتاهترش اين است كه در دو جمله خود بنده توضيح بدهم كه آقاي سحابي شما ولايت فقيه را با فقاهت فقيه اشتباه كرديد بعداً در مذاكرات مفصل خدمتتان توضيحات كافي خواهم داد. آقاي بني‏صدر بفرماييد.
بني‏صدر- وقتي نماينده‏اي صحبت كرد يا نبايد رئيس و ساير نمايندگان درباره آن توضيح بدهند و يا بايد همه اين حق را داشته باشند و از جمله تمام روز نمايندگان صحبت از ولايت فقيه كردند و كسي نگفت فقيهي كه مي‏تواند ولي باشد كيست؟ كجاست آن فقيهي كه بتواند جامعيت امام را داشته باشد؟ و اگر چنين شخصي نيست بايد مجموعه متصديان قواي حاكمه فقيه صاحب صلاحيت تلقي شود.
نايب رئيس- صحيح است اتفاقاً خيلي به جا بود، همين را هم مي‏خواهم اضافه كنم ولي به جاست كه دوستان هم نوبت مي‏گرفتند و اين كار را مي‏كردند. اينكه من توضيح دادم اصلًا يك اشتباه اصطلاحي بود كه با دو كلمه من مي‏توانستم توضيح بدهم بي‏شك آقاي بني‏صدر ما فرصت داريم كه اين مباحث را ادامه بدهيم و خود شما و ديگران هم صحبت بفرماييد تا اينكه آراء برخوردي سالم و سازنده پيدا بكند و به يك جمع‏بندي نهايي برسيم، خود من هم در اين زمينه خيلي مطلب دارم كه به موقع عرض خواهم كرد، آقاي عرب بفرماييد.
عرب- بسم الله الرحمن الرحيم. چنان كه بخواهيم كليه افراد جهان را از نظر تعليم و تربيت مطالعه كرده و بشناسيم، نسل نوپاي هر زمان در هر مكان نمايانگر بدي و خوبي تعليم و تربيت والدين آنها است. ناميدگان هر مجلس و يا شوراي هر شركت، سمت همان والدين را در برابر تعليم و تربيت فرزند دارند، اگر فرزند با ادبي را ببينيم معيار سنجش و تعليم و تربيت او، والدين او در كانون خانوادگي هستند و اگر يك فرد بي‏بند و باري را مشاهده كنيم، او آينه تمام‏نماي يك والدين بي‏نظام در زندگي است، با اين تفاوت كه بار سنگيني را آقايان نمايندگان اين مجلس به عهده دارند. قانون اساسي كه بنيان‏گذار خط مشي 30 درصد نسل حاضر و 70 درصد نسل‏هاي آينده است، هر قدر نيكوتر و اساس آن محكم‏تر گردد نمايانگر اعمال‏
                        صورت مشروح مذاكرات قانون اساسى‏جلسه‏31-1، ص: 94
انساني و نشان دهنده مغزهاي تفكرآفرين شخصيت‏هاي والاي اين مجلس است و هر فرد در برابر تخصصي كه دارد مسؤول است. بزرگ‏ترين مسؤوليت در اين مجلس يا در هر مجلسي ديگر، شامل حال آيات عظام و فقهاء عالي مقام است. «أَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنْكُمْ» پس در اين صورت كارگر در رشته خود، مهندس در رشته خود، طبيب در رشته خود، ولي فقها مسؤوليت بيشتري دارند چون كه فقها فرمان‏دهنده كل جامعه‏اند. در هر مسأله‏اي هر كجا كار هر فرد گير افتاد، راهنمايان اصلي فقها و صلحا هستند، فقها هستند كه معلمين جامعه‏اند و اين نهضت را به اين جا و به پيروزي نهايي رسانده و مي‏رسانند. چطور به وسيله آيات عظام و چطور به وسيله يك رهبري قاطع و نابغه، انقلابي تاريخي و يك نهضتي به وجود آورديم كه نشان دهنده يك رهبري اصيل و يك ملت فرمانبردار در برابر رهبري قاطع است كه تاريخ بشري جز نبي اكرم و ائمه هدي يك چنين انقلاب و چنين رهبري سراغ ندارد. انقلاب كبير فرانسه را كه مطالعه مى‏كنيم مي‏بينيم پاسكال و ولتر و ديگران چنين انقلابي نكردند و يك چنين افرادي را هم نداشتند كه ملتي سر تسليم در برابر رهبري قاطع او و ساير آيات عظام فرود بياورند و طاغوت و طاغوتيان را از بين ببرند، يك نمونه رفتار نيك والدين در برابر فرزند مطالعه كردن عناصر نوپا است. نمونه‏هاي ديگر آن در جو و در ارض و در عناصر ديگر نهفته است كه زماني كه علم و دانش آن قدر پيشروي بكند كه وسايل ضبط صداهاي پراكنده‏اي كه درجو زمين هست پخش كند و دستگاهي بسازد كه صداهايي كه در دل زمين و ديوارها است ضبط و پخش كند، متوجه مي‏شويم كه در هر زمان و در هر مكان چه عكس‏العمل‏هايي انجام شده است. اگر الان همان دستگاهي كه عرض كردم اينجا موجود بود و در و ديوار و زمين و جو اين مكان مقدس را زير اين دستگاه مي‏گذاشتيم، متوجه مي‏شديم كه چه افراد خونخوار و چپاولگر و متجاوزي بر اين كرسي‏ها نشسته بودند و حقوق افراد ملتي را دستخوش لذايذ خود قرار داده بودند، يكي از اين افراد را كه بنده كاملًا مي‏شناسم و با او رو به رو شده‏ام بزرگ‏ترين ظالم زمان، سپهبد امير احمدي بود. افرادي كه درباره اين فرد ظالم مطالعه كرده‏اند، مي‏دانند او چه شخص ظالمي بود. به طور خلاصه جوجه‏اي كه در سال مي‏خورد به طور مجاني از رعيت‏ها مي‏گرفت و در چهارراه حسن‏آباد يك زمين بسيار بزرگي است كه حتماً همه آقايان ديده‏اند، تماماً مال او است غير از ساختمان‏هايي كه در جاهاي ديگر دارد و بنده نمي‏دانم و هفت ده در ورامين داشت كه كليه مردم را استثمار كرده بود. مباشري بدتر از خودش به نام عباس‏خان اسدي داشت شاهد عيني دارم كه مردم را كور و داغ و زندان مي‏كرد و فحاشي مي‏كرد و اگر بانوان كشاورزان براي نان پختن خمير درست مي‏كردند خمير آنان را در انظار مردم توي تنور مي‏ريخت و رئيس يك خانواده را مورد فحاشي قرار مي‏داد، چنين اشخاصي اينجا نشسته بودند و بنده يك نمونه‏اش را مي‏شناسم، ولي از آنجايي كه عرض كردم يك بار سنگيني به دوش فرد فرد ما هست براي سي درصد نسل حاضر و هفتاد درصد آن نسل آينده كه نمايانگر افعال انساني ما باشد، بايد از حقوق هر فرد دفاع كنيم و بيانگر پايمال شدن حقوق هر فردي از افراد جامعه باشيم. آن‏چه كه من در پيش‏نويس قانون اساسي مطالعه كردم، اصلي درباره قانون كار و نظام كارخانجات در آن نديدم، البته به طور اجمال گفته است بايد تبعيض از بين برود و مساوات برقرار شود ولي آن يك چيز كلي است كه اگر ما بخواهيم به كليات بپردازيم، جزييات همه مي‏ماند. بنده پيشنهاد مى‏كنم مقررات استخدامي كليه كارخانجات در سراسر مملكت اعم از ساعات كار و حقوق و مزايا و استخدام و بازنشستگي و بيمه با در نظر داشتن شرايط بدي آب و هوا بايد زير چتر و پوشش يك قانون قرار بگيرد. مگر چه فرق است بين شركت‏
                        صورت مشروح مذاكرات قانون اساسى‏جلسه‏31-1، ص: 95
بافت‏كار و دخانيات كه كارگر دخانيات از مزاياي قانون استخدامي كشور برخوردار باشد اما كاركنان شركت بافت‏كار روزمزد باشند؟ مگر فرقي بين اين كارگر و آن كارگر هست؟ مگر فرقي بين كارگر كارخانجات نساجي و راه‏آهن هست؟ مگر فرقي بين كليه كارگران سراسر مملكت با كارگران شركت‏هاي نفت و پالايشگاه‏ها هست؟
انسان‏ها از نظر صفات با هم تفاوت‏هايي دارند، ولي از نظر حقوق انساني چه فرقي بين آنها است؟ يك فرد فقيه علمش به جاي خود محفوظ، يك فرد عامي با يك فرد فقيه، يك فرد كارگر با يك فرد حاكم، يك چوپان با يك وزير مگر از نظر حقوق انساني با هم فرقي دارند؟
 «و خلقنا كم من ذكروانثي» قرآن مي‏فرمايد: چه فرقي بين اينها هست اين عمال مزدوران و طفيلي‏ها و ستايشگران اربابان شرقي و غربي كه آمدند و اين مسائل تفرقه زا را بين اقشار كارگر و كشاورز و اصناف ديگر براي چپاول‏گري خودشان پياده كردند، اگر اين كارها را نمي‏كردند دست‏هاي رزمنده كليه اقشار از چنگال يكديگر بيرون نمي‏آمد و آنها پنجاه و چند سال به اين ملت اصيل حكومت نافرجام خود را تحميل نمي‏كردند.
نايب رئيس- آقاي عرب دو دقيقه بيشتر وقت نداريد.
عرب- با اينكه خدمتتان عرض كردم كليه تبعيضات بين قشر كارگر و كارمندان و بين شركت‏ها از همين رهگذر است كه تفرقه مي‏اندازند، آنهايي كه از پشت خنجر مي‏زنند همه‏جا و همه وقت در لباس اسلام مي‏آيند و به پشت اسلام خنجر مي‏زنند ولي بحمدالله با رهبري قاطع امام خميني و با پيروي اصيل ملتي قدرت‏آفرين كاخ كيهان‏خراش طاغوت و طاغوتيان را فرو ريختيم و حكومت قرآني و اسلامي و ولايت فقيه را به خواست ذات اقدس پروردگار خصوصاً در جامعه ايران و در جوامع اسلامي عموماً پياده خواهيم كرد. با عرض تشكر، بنده ديگر عرضي نداشتم.
نايب رئيس- وقت جلسه تمام است. دوازده نفر اسمشان در صورت هست آقايان: صافي، هاشمي‏نژاد، بشارت، خانم گرجي، سبحاني، اشراقي، سيد جلال موسوي، سيد جلال طاهري، خادمي، نوربخش، نبوي،
حايري يزدي و دكتر روحاني. در صورتي كه فردا صبح آيين‏نامه داخلي مجلس مطرح شود نوبت اين آقايان براي جلسات بعد از تصويب آيين‏نامه محفوظ خواهد بود.
3- پايان جلسه‏
نايب رئيس- دستور جلسه فردا، بحث درباره آيين‏نامه داخلي است كه گروه منتخب آماده كرده‏اند و به جاست كه تكثير بشود و صبح زود آماده باشد كه در اختيار آقايان گذاشته شود كه مطالعه بفرمايند.
اميدوارم خداوند ما را هدايت و ارشاد كند. جلسه را ختم مى‏كنيم. جلسه آينده، فردا صبح ساعت 9 خواهد بود.
 (ساعت بيست جلسه ختم شد)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 97
                        جلسه پنجم‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

جلسه در ساعت نه و ده دقيقه روز سي‏ام مرداد ماه 1358 هجرى شمسى‏
برابر با بيستم و هفتم رمضان المبارك 1399 هجرى قمرى به رياست‏
آيت الله حسينعلي منتظري تشكيل شد.
فهرست مطالب:
1- اعلام رسميت جلسه و اظهار همدردي و تسليت آقاي رئيس از طرف كليه نمايندگان مجلس خبرگان به مناسبت شهادت فرزند حجة الاسلام رحماني‏
2- بحث درباره آيين‏نامه داخلي مجلس بررسي نهايي قانون اساسي.
3- اعلام تنفس به مدت چهل و پنج دقيقه و تشكيل مجدد جلسه‏
4- پايان جلسه‏
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 99
1- اعلام رسميت جلسه و اظهار همدردي و تسليت آقاي رئيس از طرف كليه نمايندگان مجلس خبرگان به مناسبت شهادت فرزند حجة الاسلام رحماني‏
رئيس- اعوذ بالله من الشيطان الرجيم، بسم الله الرحمن الرحيم.
جلسه رسمي است. حوادث دلخراشي در پاوه و كردستان رخ داده، و بسياري از برادران پاسدار و غير پاسدار ما شهيد شده‏اند و از جمله شهدا با كمال تأسف فرزند جناب مستطاب حجة الاسلام و المسلمين آقاي رحماني كه يكي از منتخبين در همين مجلسند، ايشان هم به درجه شهادت نايل شده‏اند. اين ضايعه همه ملت ايران را در سوگ و عزا فرو برده است و مجلس خبرگان هم از اين حوادث متأثر و متأسف است. انتظار داريم همه ملت ايران برادران و خواهران وظيفه خودشان را انجام بدهند. مخصوصاً در تهران فردا عصر در مسجد عالي استاد مرحوم مطهري، يعني همان مسجد سپهسالار سابق، مجلس ختمي براي شهدا است، انتظار داريم همه برادران و خواهراني كه قدرت دارند در اين مجلس شركت كنند. مجلس خبرگان هم مراتب تسليت خودش را به حضرت ولي عصر عجل الله تعالي فرجه و به مراجع عظام مخصوصاً رهبر عالى‏قدر انقلاب حضرت آيت الله خميني و همه ملت ايران و به بازماندگان برادران و خواهران پاوه و ساير نقاط كردستان كه عزادارند عرض مى‏كند. ضمناً آقاي صدوقي، دستغيب، مشكيني و دكتر روحاني به نمايندگي مجلس خبرگان در اين مجلس فاتحه شركت خواهند كرد و مراتب تسليت و همدردي نمايندگان مجلس توسط آنان اعلام خواهد شد. اينك براي شادي روح شهدا تقاضا مى‏كنيم كه آقايان يك حمد و سه مرتبه قل هوالله بخوانند.
 (در اين موقع حضار در مجلس به پا خاستند و يك حمد و سه قل هوالله خواندند)
2- بحث درباره آيين‏نامه داخلي مجلس بررسي نهايي قانون اساسي‏
رئيس- موضوعي كه در دستور جلسه امروز است رسيدگي به آيين‏نامه مجلس است. آيين‏نامه‏اي كه هيأت دولت و آقايان محترم در شوراي انقلاب تنظيم كرده‏اند، و منتشر شده در حقيقت سه قسمت است، يك قسمتش اموري است كه انجام شده و خواهي نخواهي لازم بود كه آنها انجام شود، مانند انتخاب هيأت رئيسه موقت و غيره، اينها كارهايي بود كه بايد انجام مي‏گرفت كه مي‏دانيم انجام هم گرفته است. يك قسمت هم مربوط به انضباط داخلي مجلس و رعايت كردن وقت هنگام شروع و اختتام جلسه و اين‏طور مسائل است، كه ظاهراً احتياج به رأي‏گيري ندارد و خواهي نخواهي بايد يك نظامنامه‏اي براي حفظ انضباط وجود داشته باشد كه آنها هم قابل بحث نبوده است. لذا راجع به آنها هم صحبت نشده است. اما آن‏چه اهميت دارد و سبب شد كه راجع به آيين‏نامه در مجلس تذكر داده و صحبت شود، راجع به نحوه رسيدگي و بررسي قانون اساسي است كه در آن آيين‏نامه‏اي كه آقايان تنظيم كرده بودند،
                        صورت مشروح مذاكرات قانون اساسى‏جلسه‏31-1، ص: 100
كميسيون‏هاى مختلفي در نظر گرفته شده بود و هر كميسيون به يك قسمت از اصول قانون اساسي رسيدگي مي‏كرد. راجع به اين مسأله آقايان اعتراض داشتند و اعتراض به جايي هم بود. بنابراين بر حسب وظيفه‏اى كه آقايان محترم به عهده بنده و چهار نفر ديگر از دوستان گذاشتند، ديروز نشستيم و دست و پا شكسته يك چيزي تنظيم كرديم كه الان در اختيار آقايان گذاشته شده و حالا من تقاضا مى‏كنم هر كدام از اين دوستان جناب آقاي مكارم شيرازي و جناب آقاي موسوي اردبيلي يا جناب آقاي غفوري كه داوطلب هستند، راجع به اين اصلاحاتي كه ما انجام داده‏ايم مستدركاتش را بگويد. اول آقاي مكارم داوطلب شده‏اند. بفرماييد.
مكارم شيرازي- بسم الله الرحمن الرحيم. آيين‏نامه‏اى كه قبلًا تنظيم شده بود و در اختيار آقايان قرار گرفت، همان‏طوري كه كه جناب آقاي منتظري فرمودند، يك قسمت‏هايي از آن مربوط به اداراه جلسات و امور انضباطي و طرز رأي گرفتن و مسائلي از اين قبيل است. البته روي اينها بايد رأي گرفته شود و رأي گرفتن عمومي آنها احتياج به مقوله زياد ندارد چون آقايان مطالعه مي‏فرمايند و روي آن يك جا مي‏توان رأي گرفت. اما دو الي سه قسمت در اين آيين‏نامه بود كه عوض شده و تغيير اصولي پيدا كرده، بقيه هم اصلاحات عبارتي و يك تغييرات مختصري است. حالا من تقاضا مى‏كنم به اين سه قسمت توجه بفرماييد چون اساس اختلاف در اين سه قسمت بود. در آيين‏نامه قبلي كه حالا مورد رسيدگي قرار مي‏گيرد. براي بررسي مواد و طرز رسيدگي به 151 ماده كه در 12 فصل تنظيم شده است، طرز كار اين بود كه دوازده كميسيون تشكيل مي‏شد و هر فصلي از اين فصول به يك كميسيون داده مي‏شد. بنابراين اگر بنده مثلًا در يك كميسيون بودم يك فصل معيني از پيش‏نويس قانون اساسي را مورد بررسي قرار مي‏دادم. فصل دوم مال كميسيون ديگر بود و فصل سوم در كميسيون ديگر بررسي مي‏شد و به اين ترتيب همه نمايندگان روي همه فصول بررسي نمي‏كردند، بلكه هر گروهي روي فصل معيني بررسي مي‏كرد و اين البته اشكالش روشن است، براي اينكه ما چگونه مي‏توانيم در حالي كه فقط روي يك يا چند اصل بررسي كرده‏ايم، روي تمام فصول رأي بدهيم؟ بنابراين ما بايد تمام فصول را بررسي كنيم تا روي تمام فصول بتوانيم رأي پخته‏اى بدهيم. حالا ماهيت اين مطلب عوض شد و به اين صورت در آمد. البته اين آيين‏نامه عبارتش بايد عوض شود چون هم غلط چاپي دارد و هم غلط از جهت تنظيم مواد دارد و علتش هم اين بود كه كار يك هفته را مجبور شديم در يك روز انجام بدهيم. ولي البته محتواي مطلب روشن است، بنده به اجمال محتوا را عرض مى‏كنم. ما چهار مرحله براي بررسي كردن اين مواد پيش‏بيني كرده‏ايم كه اين چهار مرحله هر كدامش از ديگري جداست. يعني اگر آقايان با يك مرحله‏اش مخالف باشند، با مرحله ديگر مي‏توانند موافق باشند. حالا يكي، يكي اين مراحل مطرح مى‏شود و رأي گرفته مى‏شود. اما مرحله اول، مرحله بررسي نظرات است كه هشت كميسيون تشكيل مى‏شود و آقايان در هشت گروه يا در هشت كميسيون شركت مى‏كنند. در مرحله بررسي نظرات، هر كميسيوني دنبال تخصصش مي‏رود. مثلًا بنده اگر تمايل دارم، در قسمت قوه مقننه مي‏روم، و يا اگر تمايل و يا تحقق و يا مطالعاتي در زمينه معيني داشته باشم در كميسيون مربوط به خود شركت مى‏كنم و حتي در مورد نظراتي كه ديگران داده‏اند، اگر لازم شد از بعضي از متخصصين براي شركت در كميسيون‏ها دعوت مى‏شود و به طور كلي هر كس در قسمت تخصصي‏اش بررسي و رسيدگي مى‏كند و نتيجه كار اين كميسيون‏ها چاپ مى‏شود و در اختيار همه قرار داده مى‏شود. در اينجا همه، همه مواد را بررسي نكرده‏اند، بلكه‏
                        صورت مشروح مذاكرات قانون اساسى‏جلسه‏31-1، ص: 101
هر يك از هشت گروه، يك فصل را مطابق تخصصشان بررسي كرده‏اند. البته پيشنهادات و نظرات زيادي هم در روزنامه‏ها و هم به وسيله اشخاص رسيده كه در دفتر مجلس موجود است و همه آنها طبقه‏بندي شده و آنها هم مطالعه مى‏شود. تا اينجا در واقع افكار عمومي و نظرات صاحب نظران و تخصص متخصصين رعايت شده و تنها محدوده افكار ما نخواهد بود، بلكه ما به افكار تمام ملت ايران و صاحب نظران احترام گذاشته‏ايم و همه را بررسي كرده و مى‏كنيم. اين مرحله اول تشكيل كميسيون‏هاى مقدماتي براي بررسي نظرات و افكار متخصصين است.
خامنه‏اى- جناب مكارم تفاوتشان را بفرماييد.
مكارم شيرازي- اين مرحله مقدماتي در سابق نبوده است ولي الان ما دو سري كميسيون داريم كه عرض مى‏كنم. يكي كميسيون مقدماتي است كه كارش فقط جنبه بررسي نظرات است و كارش بررسي مواد نيست. در اين مرحله هر گروهي روي محدوده تخصصش كار مى‏كند و نتيجه تمام افكار مبادله مى‏شود و در اختيار همه گروه‏ها گذاشته مى‏شود. مدت آن هم يك هفته پيش‏بيني شده است و تنها فايده اين است كه تخصص‏ها و افكار عمومي و افكار صاحب نظران و نظرات همه گروه‏ها كه تا به حال حدود چهارهزار پيشنهاد و نظريه رسيده است، مورد استفاده قرار مي‏گيرد. اين مرحله، مرحله مقدماتي است. بعد مي‏رسيم به مرحله دوم كه مرحله اصلي است. در اين مرحله مجموع نمايندگان كه 73 نفر هستند به هفت گروه 10 نفري تقسيم مى‏شوند. بنابراين هفت كميسيون خواهم داشت كه در هر كميسيون ده نفر عضويت دارند و سه نفر كه از مجموع نمايندگان باقي مي‏ماند، اين سه نفر باقيمانده، شوراي ارتباطي تشكيل مي‏دهند، يعني در ميان گروه‏ها رابط هستند و وظايفي در آيين‏نامه به عهده اينها گذاشته شده است. در اين مرحله مثلًا هر گروه هر روز بين 5 تا 10 ماده اول را بررسي و رسيدگي مي‏نمايد. بدين ترتيب همه گروه‏ها در كميسيون خودشان، امروز روي آن 5 يا 10 ماده مطالعه مى‏كنند. و فردا همه گروه‏ها روي 10 ماده دوم بررسي و مطالعه مى‏كنند، و پس فردا همه گروه‏ها در 10 ماده سوم. به اين ترتيب همه نمايندگان همه مواد را بررسي مى‏كنند و نتيجه بررسيشان با دليل در يك يا دو صفحه به طور فشرده و مختصر و با اصلي كه به جاي اصل سابق پيشنهاد يا اصلاح مى‏كنند، نوشته مى‏شود. به اين ترتيب موقع ظهر كه جلسه گروه‏ها تمام شد نظرات اين هفت گروه تكثير مى‏شود و در اختيار همه قرار مي‏گيرد. و ما شب نظرات همه گروه‏ها را در آن 5 يا 10 ماده مطالعه مى‏كنيم و به اين طريق طبعاً همه آقايان از نظرات همه آگاه مى‏شوند و تفاوت‏هايش هم ديده مى‏شود و تحت مطالعه قرار مي‏گيرد و فردا بعد از ظهر يعني يك روز بعد، اين مواد در حالي در مجلس عمومي مورد بحث و بررسي قرار مي‏گيرد و به رأي گذاشته مى‏شود كه ما روز قبلش روي هر كدام جداگانه در كميسيون بحث كرده‏ايم و شب نظرات دوستان را نيز مطالعه كرده‏ايم. بنابراين يك آگاهي همه جانبه‏اى روي تمام مواد داريم و روز بعد كه در اينجا مطرح شد از هر گروه يك نفر، يا اگر هم موافق و هم مخالف بود، دو نفر، كه چون هفت گروه است، هفت تا دو نفر مى‏شود چهارده نفر و چهارده تا 5 دقيقه يا ده دقيقه مي‏آيند اينجا بحث مى‏كنند و در پايان هم روي اينها رأي گرفته مى‏شود. بنابراين با توجه به تذكري كه جناب خامنه‏اى دادند، تفاوت اين مى‏شود كه در مرحله دوم كه مرحله اصلي است، همه ما همه مواد را يك روز قبل بررسي كرده‏ايم و همه ما شب روي همه نظرات مطالعه كرده‏ايم و فردا از هر گروه يك يا دو نماينده در اينجا بحث مى‏كنند و بعد رأي گرفته مى‏شود.
                        صورت مشروح مذاكرات قانون اساسى‏جلسه‏31-1، ص: 102
بنابراين مرحله اول، مرحله كميسيون مقدماتي است كه جنبه تخصصي دارد و همه نمايندگان روي همه مواد مطالعه نمى‏كنند، بلكه هر كس روي مواد مربوط به تخصص خودش به مدت يك هفته كار مي‏كند و بعد مطالعات به مدت يك هفته مبادله مى‏شود و اين كار كه تمام شد، مرحله دوم شروع مى‏شود. در اين مرحله همه گروه‏ها در روز معيني تعدادي از مواد را مطالعه و بررسي مى‏كنند و نتيجه مطالعاتشان چاپ مى‏شود و عصر همان روز در اختيار همه نمايندگان قرار داده مى‏شود و شب روي آن مطالعه مى‏كنند. و اما مرحله سوم، طرح در جلسه روز بعد است و اينكه از هر گروهي يك موافق و يك مخالف مي‏توانند صحبت كنند و بعد رأي گرفته مى‏شود.
پس مرحله اول كميسيون‏هاى مقدماتي، مرحله دوم كميسيون‏هاى بررسي، مرحله سوم رأي‏گيري است. اما يك مرحله چهارم هم هست و آن اين است كه سه روز آخر دوره مجلس تخصيص داده مى‏شود به تجديد نظرها و بررسى‏هاى مجدد. يعني ممكن است ما ماده پنجاهم را كه بررسي و تصويب كرديم بعداً متوجه شويم كه در اين ماده پنجاهم اشكالاتي بوده و آن را تصويب كرده‏ايم، زيرا هر چه روي مواد به جلو مى‏رويم، يك روشني و آگاهي بيشتري پيدا مى‏كنيم. بنابراين نمى‏توانيم بگوييم آن چيزي كه در روز اول و دوم و سوم تصويب كرديم اين وحي منزل است. چه بسا در روز بيست و پنجم با بررسى‏هاى مواد، متوجه بشويم كه يكي دو تا از آنها احتياج به تجديد نظر دارد. پس آن سه روز آخر گذاشته شده است براي مواردي كه شايد با بررسى‏هاى بعدي در پايان، نظر مجددي بر آن پيدا شود. البته اگر در آن سه روز نظر مجددي پيدا نشد، دگر بحث و بررسي نمى‏شود. ولي اگر روي ماده‏اى تجديد نظر به عمل آمد، چون همه مواد قبلًا بررسي شده اعلام مى‏شود كه فقط اين ماده بايد اصلاح و به رأي گذاشته شود و فقط روي آن رأي گرفته مى‏شود. بنابراين با طي اين چهار مرحله هر مسأله‏اى به صورت پخته و مطلوب حل خواهد شد. ملاحظه مي‏فرماييد كه اين مهم‏ترين تفاوتي است كه بين پيش‏نويس آيين‏نامه قبلي و آيين‏نامه جديد هست. خدمت آقايان اين مطلب را هم عرض مى‏كنم كه اين چهار مرحله به تعبير طلبگي خود ما از قبيل واجبات استقلالي است نه ارتباطي. يعني همه اين مراحل پيوسته نيست زيرا ممكن است آقايان بگويند كه كميسيون مقدماتي را احتياج نداريم و بهتر است اول سراغ كميسيون‏هاى مرحله دوم كه همه مواد را همه بررسي مى‏كنند برويم و يا ممكن است آقايان بفرمايند كه آن سه روز آخر لازم نيست. البته ما دلايلمان را براي لزوم چهار مرحله عرض كرديم. چون بالاخره ما بايد از نظر متخصصين و اين همه افكار و نظراتي كه ملت ايران عرض كرده‏اند، استفاده بكنيم و براي اينكه خداي نكرده توهم انحصارطلبي نشود، در صورت لزوم از آنان براي اظهار نظراتشان دعوت خواهيم كرد.
منيرالدين حسيني‏هاشمي- نسبت به پيام مقدس حضرت امام خميني درباره اينكه اگر در مسائل اسلامي اختلاف نظرهايي پيدا بشود بايد نظريه فقها به طور قاطع متبع باشد، آيا در اين آيين‏نامه يا آيين‏نامه‏اى كه هنوز در سطح پيشنهاد است، پيش‏بيني شده است؟
مكارم شيرازي- راجع به اينكه فرموديد نظرات آقايان فقها در امور اسلامي بايد به طور قاطع متبع باشد و در توصيه امام هم آمده است، جز در مرحله اول، ما پيش‏بينى ديگري در آن نكرده‏ايم. من فكر مى‏كنم كه در همان مرحله استفاده از تخصص‏ها، بتوانيم مسأله را حل كنيم.
                        صورت مشروح مذاكرات قانون اساسى‏جلسه‏31-1، ص: 103
با وجود اين اگر آقايان لازم بدانند كه افزوده شود «چنان‏چه در مسائل اسلامي اختلاف‏نظرهايي پيدا بشود، بايد نظريه فقهاي اسلام متبع باشد» البته اضافه كردن يك چنين ماده‏اى مانعي ندارد ولي براي اين قبيل كارها جز در كميسيون‏هاى مقدماتي چيزي پيش‏بينى نكرده‏ايم. و اما اجازه مي‏خواهم كه دو تفاوت ديگر را كه باقيمانده عرض كنم. تفاوت اول در نحوه بررسي بود و اما يك تفاوت ديگر هم هست و آن اين است كه چه تعداد رأي براي تصويب يك ماده يا براي رسميت جلسات كافي است. در پيش‏نويس نوشته شده بود و در اينجا هم نوشته شده كه براي رسميت جلسات دو سوم از مجموع 73 نفر، كه مى‏شود 50 نفر كافيست. ولي ظاهراً 49 نفر هم براي رسميت جلسه كافي به نظر مي‏رسد اما براي تصويب مواد در پيش‏نويس آيين‏نامه قبلي نوشته شده بود نصف به اضافه يك از 73 نفر كه 38 نفر مى‏شود. بعضي از دوستان عقيده داشتند چون قانون اساسي است و بايد محكم كاري بشود، نصف به اضافه يك يعني 38 نفر براي تصويب كافي نمي‏باشد، بلكه مقياس تصويب را بايد همان دوسوم مجموع نظرات بگيريم يعني براي تصويب هر ماده 50 رأي داشته باشيم. ولي خودم با اين موافق نبودم، براي اينكه اگر ما با 50 نفر جلسه را رسمي اعلام بكنيم و بخواهيم يك ماده را تصويب بكنيم بايد 50 رأي بياوريم. ولي در غالب روزها نمى‏توانيم 50 رأي بياوريم، آن وقت چه بكنيم؟ بلاتكليف مي‏مانيم. بنابراين اگر براي تصويب مواد به 38 رأي اكتفا و قناعت بكنيم عدد كمي نيست چون ما نصف به اضافه يك عده حاضر در جلسه را نمي‏گوييم بلكه نصف به اضافه يك مجموع نمايندگان را مي‏گوييم كه 38 نفر مى‏شود، ولي خوب بعضي از برادران كه در كميسيون تشريف داشتند، آنها اصرار داشتند كه محكم كاري كنيد و هر ماده‏اى را كه مي‏خواهيم تصويب كنيم. حداقل 50 رأي داشته باشد، ولي من فكر مى‏كنم ممكن است عملًا مشكلاتي داشته باشد (يكي از نمايندگان- مسلماً اگر 50 نفر بشود، خيلي خوب است.) و اما تفاوت سومي كه هست اين است كه آيا همان 31 روزي كه پيش‏بينى كرده‏اند كافيست؟ و اگر ما نتوانستيم قانون اساسي را حتماً در 31 روز تصويب كنيم اين مدت قابل تمديد است؟ در آيين‏نامه جديد دوستان ما به اتفاق آراء اين‏طور تصويب كردند كه در صورت نياز تا ده روز قابل تمديد است يعني 31 روز به اضافه ده روز. البته تمديد مدت به اختيار آقايان است و مي‏توانند درباره آن تصميم بگيرند، مهم تفاوت اين سه مطلب است، كه از اهم مواد چهارگانه اول، در زمينه بررسي مسائل مي‏باشد. (يك نفر از نمايندگان- در آن مرحله اول تخصص احكام از تخصص موضوعات جدا شده است؟) ملاحظه مي‏فرماييد كه 12 فصل پيش‏نويس در 8 فصل خلاصه شده كه روي هر موضوعي مي‏توان از افراد و صاحب نظران استفاده كرد و مانعي ندارد. مقياس الگو است.
يكي از نمايندگان- بالاخره متني كه مورد بررسي است، كدام است؟
مكارم شيرازي- حالا آقايان بحث مى‏كنند كه متن پيش‏نويس بايد مطرح شود يا متن‏هاي ديگري كه پيشنهاد شده است؟ در واقع اينجا ما يك متن فرضي ارايه كرديم، كه اين الگويي بود كه عرض كردم.
رئيس- نكته اول كه بايد به آقاي مكارم تذكر داده شود، اين است كه ايشان رعايت اصطلاح اصل با ماده را بكنند زيرا در قانون اساسي اصطلاح اصل را به كار مي‏برند و ماده نمي‏گويند. موضوع ديگر اينكه در مرحله اول قهراً هر قسمت به متخصصين رجوع مى‏شود كه فقها و علما هم از متخصصين هستند و ما اين موضوع را قبلًا مطرح كرديم. ضمناً بنده متوجه نشدم كه آقاي مكارم‏
                        صورت مشروح مذاكرات قانون اساسى‏جلسه‏31-1، ص: 104
اين موضوع را تذكر دادند يا نه كه مي‏توانيم متخصصين خارج از مجلس را در هر كميسيون دعوت كنيم، و با آنها شور بكنيم و استخوان‏بندي و زيرسازي آن متني كه بناست بعداً در كميسيون‏ها مورد بحث قرار بگيرد، در همان هفته اول استخوان‏بنديش تهيه بشود كه ضمن اين كار ممكن است حتي متن عوض بشود، كه همه اينها بايد در همان هفته اول انجام بشود. اصولًا هفته اول، هفته مقدماتي است براي اينكه تصميم گرفته شود كه استخوان‏بندي اصول چه جور باشد. يعني نوشته‏هايي كه از افراد راجع به قانون اساسي آمده است، بررسي بشود و با متخصصيني كه خارج از مجلس هستند، تماس گرفته شود و از آنها دعوت بشود تا اول استخوان‏بندي آن متني را كه مي‏خواهيم طرح كنيم، تهيه بشود كه در كميسيون‏هاى بعدي آن را ملاك قرار بدهيم. بنابراين بعضي از اعترافات آقايان وارد نيست. تذكر ديگر اينكه خواهش مى‏كنم اگر آقايان نظري دارند، وقت بگيرند و بيايند صحبت بكنند. براي اينكه اگر بنا باشد همه بخواهند از سر جايشان و بدون ترتيب صحبت بكنند اينجا به صورت مدرسه خواهد شد. بنابراين ضرورت ايجاب مى‏كند كه قدري هم رعايت مقررات بشود. آقاي موسوي اردبيلي بفرماييد.
موسوي اردبيلي- بسم الله الرحمن الرحيم. ديروز در كميسيون نظر برادران اين بود كه چون متن خيلي گويا نيست، دو نفر از اعضاي كميسيون توضيحاتي بدهند. چون بنده هم عضو كميسيون آيين‏نامه اول بودم. هم عضو كميسيون اين آيين‏نامه هستم، در حالي كه برادرمان جناب آقاي مكارم توضيحات كافي فرمودند، من عرايضي مى‏كنم شايد عرايض من كمك كند به اينكه مقداري از مطالب روشن شود. همه آقايان استحضار دارند كه منظور از تشكيل چنين مجلسي، بررسي مواد قانون اساسي است. در مورد اين مواد ديروز هم در كميسيون صحبت بود و برادراني كه در اينجا متصدي امور مجلس هستند، گفتند شصت جزوه به عنوان پيش‏نويس قانون اساسي به مجلس رسيده است. بنابراين پيشنهادات يكي و دو تا و سه تا نيست. حالا كدام يك از آنها را ما بايد مطرح كنيم، اين مسأله‏اى است كه مثل اينكه آقاي مكارم نظرشان اين بود كه احاله به مرحله بعدي بشود. در اين بررسي‏ها، يك پيش‏نويس داريم- حالا هر چي مي‏خواهد باشد- در اين پيش‏نويس موادي داريم و علاوه بر آن نظراتي هم داريم كه از خارج آمده، كه باز آقايان گفته‏اند در حدود 4 هزار نظريه هست. نظرات خود آقايان هم هست و ممكن است از متخصصيني هم كه در خارج از اين مجلس هستند استمداد بشود. براي مجموع اين كارها در آيين‏نامه اول پنج شور تشكيل شده بود. سه شور عمومي، و دو شور در كميسيون. ليكن در اين آيين‏نامه كه ديروز تنظيم شد، جمعاً چهار شور در نظر گرفته شده كه دو شور آن كميسيوني و دو شور آن عمومي است. در آيين‏نامه اول هر دو شور مربوط به كار كميسيون تخصصي بود. حالا من اسمش را نمي‏دانم تخصصي بگذارم يا نه، براساس تقسيم بود. يعني آقاياني كه در كميسيون‏ها شور مي‏كردند، در هر دو مرحله هر كسي يك مقدار از اين اصول هشت‏گانه را شور مي‏كرد، و در شور عمومي مجلس، تمام مواد را بررسي مي‏كردند.
در آيين‏نامه‏اى كه ديروز براي كار كميسيون تنظيم شده است، براي شور كميسيون اول يك هفته وقت تعيين شده كه در عرض اين يك هفته هر كميسيوني يكي از فصول را با توجه به نظرات رسيده بررسي مى‏كند كه از اين لحاظ شبيه كميسيون‏هاى پيشنهادي در آيين‏نامه اولي‏
                        صورت مشروح مذاكرات قانون اساسى‏جلسه‏31-1، ص: 105
است و باز به همان نحو تخصصي است. در آيين‏نامه اول، كار كميسيون در شور دوم اين‏جور بود كه هر كميسيون وقتي گزارش خودش را داد، در مجلس رسيدگي مى‏شود و باز همان مواد براي شور دوم به همان كميسيون برمي‏گردد. اما در اين آيين‏نامه اين‏طور است كه وقتي آن كميسيون‏ها هفته اول تمام شد، نتيجه مطالعات همه كميسيون‏ها، در اختيار كميسيون‏هاى ديگر قرار مي‏گيرد، و اما كار كميسيون‏هاى دوم ديگر تخصصي نيست، بلكه هر كميسيون مواد را از اول بررسي مى‏كند. حالا هر روز به مناسبت آن مواد، ممكن است يك روز يك ماده بررسي شود، ممكن است يك روز پنج ماده بررسي شود. بنابراين در كميسيون‏هاى دوم همه مواد در همه كميسيون‏ها بررسي مى‏شود. اين روح تفاوت ما بين آن قسمت آيين‏نامه اول با آيين‏نامه دوم بود كه به عرض آقايان رسيده. و اما در مورد كميسيون اول كه اسمش كميسيون مقدماتي است توضيحي عرض كنم. در اين كميسيون چون امكان نداشت كه همه مواد را همه آقايان با همه نظرات وارده رسيدگي كنند، طبعاً آن را همانند همان آيين‏نامه اول، تخصصي‏اش كرده‏ايم. و اما براي شور سوم كه در اين آيين‏نامه هم هست، سه روز آخر در نظر گرفته شده كه احياناً اگر نظرات جديدي آورده شد، به آنها رسيدگي شود. پس در آيين‏نامه فعلي كه حالا مطرح است، طبعاً نمايندگان كه هفتاد و سه نفر هستند، تقسيم مى‏شوند به هشت كميسيون، و سه نفر هم به رأي مجلس براي رسيدگي به كارهايي كه كميسيون‏ها دارند، و براي هماهنگي آنها و تقسيم كميسيون‏ها و تعيين افراد و كارهاي ديگر انتخاب مى‏شوند. اگر اين آيين‏نامه تصويب شود، طبع كار اين جور خواهد بود كه مثلًا امروز يا فردا بعد از تصويب آيين‏نامه آقايان به هشت كميسيون تقسيم خواهند شد و از حالا كه يك هفته ديگر ما شور عمومي نداريم هر كس موضوع خود را انتخاب مى‏كند، بعد مي‏رود در اتاق كميسيون، نظرات رسيده را مي‏گيرد و اگر احياناً لازم بود متخصصين را از خارج مجلس دعوت مى‏كنند و نظر آنها را راجع به آن قسمتي كه انتخاب كرده‏اند، مي‏خواهند. پس هفته اول براي تشكيل كميسيون‏هاى مقدماتي است وآخر هفته، همه كميسيون‏ها نتايج مطالعاتشان را تكثير كرده و در اختيار همگان قرار مي‏دهند. هفته دوم كه شروع شد، آن تركيب كميسيون هشت‏گانه بهم مي‏خورد و كميسيون‏هاى هفت‏گانه تشكيل مي‏گردد. يعني براي هر كدام از كميسيون‏هاى هفت‏گانه ده نفر انتخاب مى‏شوند و سه نفر هم به عنوان رابط مشغول تهيه مقدمات كار خواهند شد. هفته دوم كه شروع شد، مواد را از اول به تعيين آن سه نفر و تصديق و تأييد هيأت رئيسه مجلس در اختيار اين كميسيون‏ها قرار ميدهند. از هفته دوم هر روز دو جلسه داريم به اين ترتيب كه پيش از ظهرها جلسات كميسيون‏ها است و بعد از ظهرها جلسات عمومي مجلس خواهيم داشت. پيش از ظهر هر كميسيون اين مواد را با در نظر گرفتن نتايج كميسيون مقدماتي مجدداً مورد بررسي قرار مي‏دهند و ظهر نتايج را تكثير مى‏كنند و در اختيار ديگران مي‏گذارند و بعد از ظهر روز بعد، مورد شور عمومي قرار مي‏گيرد و تصويب مى‏شود و تمام مى‏شود. فقط سه روز آخر براي تجديد نظر خواهد بود. بنابراين روز اول هفته دوم طبعاً پيش از ظهر كميسيون‏ها كه كارشان را تمام كردند، نتايج كارشان را در اختيار يكديگر قرار مي‏دهند و چون بعد از ظهر آن روز جلسه عمومي نداريم، نمايندگان آن نتايج را كه در جلسه فردا بعد از ظهر در جلسه عمومي مطرح مى‏شود، مطالعه مى‏كنند. اما از روز دوم هفته دوم هر روز پيش‏ازظهر و بعد از ظهر جلسات عمومي داريم. يعني پيش‏ازظهر جلسات كميسيون‏ها است و بعد از ظهر جلسات عمومي است.
                        صورت مشروح مذاكرات قانون اساسى‏جلسه‏31-1، ص: 106
البته بايد وقت طوري تنظيم بشود كه اين كارها در مدت يك ماه تمام بشود ولي اگر تمام نشد با تصويب آقايان مي‏توانيم مدت مجلس را تمديد كنيم. توضيح ديگري كه مي‏خواستم بدهم اين است كه البته مدت كميسيون‏هاى مقدماتي يك هفته است. اما هفته دوم كه شروع شد، ديگر يك هفته نيست و ممكن است سه الي چهار هفته ادامه پيدا كند، تا بحثهاي لازم انجام شود. فقط هفته اول جلسه عمومي نداريم و از هفته دوم پيش از ظهرها كميسيون و بعد از ظهرها جلسات عمومي داريم. اما راجه به اينكه رسميت جلسه با چه تعداد باشد و همچنين اينكه تصويب اصول با چند رأي باشد كه آقاي مكارم هم فرمودند، اينها هم يك مسائل مهمي است كه ديروز هم در كميسيون نتوانستيم در اين موارد به توافق برسيم. در آيين‏نامه اول به اين معيار حساب شده بود كه رسميت جلسه با دوسوم 73 نفر به اضافه يك نفر، يعني با 50 نفر باشد و تصويب اصول با نصف مجموع نمايندگان به اضافه يك باشد، كه مى‏شود 38 نفر. البته نظر بعضي از دوستان در ابتدا اين بود كه اين تعداد زياد است و نصف به علاوه يك عده حاضر در جلسه كافيست. البته مثل اينكه اين نظر درست نيست، براي اينكه ممكن است حاضرين در جلسه 50 نفر باشند و نصف به اضافه يك 50 نفر مى‏شود 26 نفر، كه چون 26 نفر تعداد كمي هست، كمي موجب ضعف قانون مى‏شود. به اين دليل به نظر رسيد كه همان نصف به علاوه يك مجموع نمايندگان باشد. البته در كميسيون بعضي از رفقا كه اكثريت هم با آنها بوده و سه نفر بودند، گفتند كه دوسوم از مجموع نمايندگان باشد كه تقريباً 49 يا 50 نفر مى‏شود. البته از نظر مستحكم بودن به نظر مي‏رسد هر چه رأي بيشتر باشد مستحكم‏تر است. اما اينكه عملي هست يا نيست؟ به نظر مي‏رسد كه عملي نيست. حالا اختيار با آقايان است كه هر كدام را خواستيد نسبت به آن تصميم بگيريد و احياناً ممكن است نظر ثالثي كه هيچ كدام از اينها هم نباشد، ولي بهتر از اينها باشد مورد نظر آقايان باشد و پيشنهاد بفرمايند.
رئيس- از آقايان خواهش مى‏كنم اگر نظري داشتند قبلا وقت بگيرند و بعد بيايند صحبت بفرمايند. موضوع ديگر اينكه از فرمايش آقاي موسوي اردبيلي استدراكاتي به نظر مي‏رسد. از جمله اينكه در هفته اول كه مربوط به تخصص است، مسأله قبل از ظهر و بعد از ظهر مطرح نيست، زيرا ممكن است آقاين 24 ساعته كار بكنند يعني هم قبل از ظهر و هم بعد از ظهر و هم شب، چون در حدود 4 هزار پيشنهاد و در حدود شصت مورد هم طرح‏هاي پيشنهادي راجع به قانون اساسي از طرف ملت ايران تا حالا به مجلس رسيده كه همه اينها بايد مورد بررسي قرار بگيرد و چون در اموري كه جنبه تخصصي دارد مثلا در قضاوت با قضات بيرون و در امور فقهي با فقهاي بيرون مي‏خواهيم تماس بگيريم، در اين يك هفته بايد خيلي زياد كار بكنيم. و اينكه ايشان فرمودند پيش از ظهر كميسيون دارند و بعد از ظهر راحتند، اين جور نيست بلكه 24 ساعته در هفته اول مشغول كار هستند. تذكر دوم اينكه هر وقت آقايان نظري داشتند وقت بگيرند و صحبت بكنند. در غير اين صورت نظم مجلس به هم مي‏خورد.
طاهري- چند تا شور داريم؟
رئيس- چهار تا شور، آقاي دكتر شيباني بفرماييد.
دكتر شيباني- بسم الله الرحمن الرحيم. در اين محضر محترم بايد كاري كنيم كه مشمول آيه «لم تقولون ما لاتفعلون» نشويم. سروران محترم مستحضر هستند كه بنده در ولايت فقيه شكي ندارم، ولي خواهش مى‏كنم به نكاتي كه عرض مى‏كنم بذل توجه بفرمايند. اين بنده كه‏
                        صورت مشروح مذاكرات قانون اساسى‏جلسه‏31-1، ص: 107
اينجا صحبت مى‏كنم. اگر در مبارزات اخير سهمي دارم نمي‏خواهم از نظر اينكه اين حكومت جبار و ظالم محمدرضا را تا حدي احساس كرده‏ام خودستايي كنم، بنابراين براي خودم وظيفه مي‏دانم توضيحاتي بدهم تا مبادا دوباره مسائلي و اشكالاتي پيش بيايد كه تجديد همان جور و ظلم بشود. نكته‏اى كه قابل تذكر است اين است كه با توجه به اينكه ولايت فقيه را قبول داريم، موقعي كه امام شورايي را به نام انقلاب معين مى‏كنند كه قوانيني را بررسي بكنند، رأي اين شورا متبع است. البته اين وظيفه شورا است كه از خودش دفاع بكند، ولي توضيحي كه من مي‏دهم.
رئيس- آقاي دكتر شيباني موضوع بحث در اطراف آيين‏نامه بود. چرا شما سراغ شوراي انقلاب رفتيد؟
دكتر شيباني- اجازه بفرماييد. من مي‏خواهم بگويم آيين‏نامه شوراي انقلاب آورده از اين آيين‏نامه بهتر است.
يكي از نمايندگان- اگر مطرح مي‏شد، مجلس به آن رأي مي‏داد.
دكتر شيباني- درست است كه مجلس به آن رأي مي‏داد، ولي من مي‏خواهم راجع به آن آيين‏نامه توضيحي به عرض نمايندگان محترم برسانم.
رئيس- اجازه بفرماييد من يك مطلب را بگويم شايد آقاي دكتر شيباني هم قانع بشوند. آقايان مطمئن باشند ما آن قانون اساسي را كه در آن مسأله ولايت فقيه و مسأله اينكه تمام قوانين براساس كتاب و سنت نباشد، اصلًا اينجا تصويب نخواهيم كرد، بلكه ما يك قانون اساسي تصويب خواهيم كرد كه ملاك آن مسأله ولايت فقيه باشد و همچنين اساس حكومت و ولايت، به دست فقيه مجتهد عادل اعلم اتقي باشد و زير بناي تمام قوانين هم كتاب و سنت پيغمبر صلي الله عليه و آله و ائمه اطهار خواهد بود. اصلا اگر پايه يك طرح قانون اساسي براساس اين مسائل نباشد، از نظر ما ساقط و بي‏اعتبار است. اين را آقايان مطمئن باشند. (دكتر شيباني- خيلي متشكرم) ملت ايران كه آقايان و علما را انتخاب كرده‏اند براي اين است كه تشخيص داده‏اند علما در مسائل اسلامي تخصص دارند، بنابراين معلوم مى‏شود ملت ايران اسلام را ميخواهند. اگر هم بر فرض كسي بگويد چنين قانون اساسي آخوندي است، بله ما آخونديم، آخوندي باشد، ولي ما ميخواهيم صد درصد اسلامي و براساس ولايت فقيه باشد. آقاي دكتر شيباني مطمئن باشيد. حالا اگر شما راجع به آيين‏نامه توضيحي داريد، بفرماييد.
دكتر شيباني- در آيين‏نامه‏اى كه كميسيون تدوين كرد، مواجه شدند با اين مسأله كه مي‏بايستي قبلا يك آيين‏نامه‏اى تدوين مي‏شد كه همان آيين‏نامه قبلي است و پذيرفتند كه مقداري از آن هم اجرا شده است. پس اين را مي‏پذيريم كه بايد قبلا يك آيين‏نامه‏اى تدوين مي‏شده. اما در مورد كميسيون‏ها همين‏طور كه جناب رئيس فرمودند، با توجه به اينكه پيشنهادهاي مفصلي رسيده كه بررسي آنها وقت زيادي مي‏خواهد، خوب لازم بود يك كميسيون‏هايي معين بشود. و اما موضوع تعداد كميسيون‏ها كه چهارده كميسيون باشد بهتر است يا هفت كميسيون. به نظر من هر چه تعداد كميسيون‏ها بيشتر باشد امكان اينكه سريع‏تر رسيدگي شود، بيشتر است و اين را كه مي‏گويم، بگوش خودم از امام شنيدم كه فرمودند در تدوين قانون اساسي تسريع بشود. بنابراين به نظر من هر چه تعداد كميسيون‏ها بيشتر شود بهتر و سريع‏تر مى‏شود رسيدگي كرد. و اينكه بعضي از سروران فرمودند در اين صورت ممكن است يك كميسيون يك چيزي را رسيدگي كند كه كميسيون ديگر خبر نداشته باشد، خير، اين‏طور نيست، كميسيوني كه‏
                        صورت مشروح مذاكرات قانون اساسى‏جلسه‏31-1، ص: 108
يك موضوع را دارد بررسي مى‏كند طبق آيين‏نامه قبلي، شركت ساير آقايان در آن كميسيون اشكال ندارد و آقايان هم آن‏چه را بررسي مى‏كنند بعداً مي‏آورند به مجلس و مجلس به تمام مواد رسيدگي مى‏كند. بنده اين تذكرات را دادم براي اينكه ديدم حق آن كساني كه آن آيين‏نامه را تنظيم كردند، تضييع شد. چون حداقل بايد به آنها اجازه مي‏داديم كه بيايند و نظرشان را بگويند كه فلسفه تشكيل اين كميسيون‏ها براي چه بود، معهذا براي اينكه بيش از اين وقت گرفته نشود، پيشنهاد مى‏كنم كه تعداد كميسيون‏ها دو برابر بشود و اعضاي آنها به جاي ده نفر پنج نفر باشند.
رئيس- آقاي خامنه‏اى بفرماييد.
خامنه‏اى- بسم الله الرحمن الرحيم. من لم يشكر المخلوق لم يشكر الخالق. عرض كنم كه بنده هم در تهيه آيين‏نامه و نظامنامه قبلي زحمت كشيده بودم. همان‏طور كه آقاي دكتر شيباني فرمودند و مسلماً حسن‏نيت داشتند، به لحاظ اينكه صلاحيت اين مجلس هم يك واقعيتي است اين مجلس با آن آيين‏نامه مخالفت كرد و كميسيون ديگري را براي تهيه آيين‏نامه تعيين كرد. اعضاي آن كميسيون هم رفتند و باز زحمتي كشيدند و ما تشكر مى‏كنيم و اميدواريم كه خداوند هم تشكر و سپاس خودش را عملا به آقايان ابراز كند. ولي در عين حال مانع از اين نيست كه چون اين كميسون منتخبين خودمان هستند، نشود به بعضي از تصميمات آن اعتراض كرد. من چون فرصت مطالعه تمام اين آيين‏نامه را نداشتم در آن بخشي كه كه از نظر كاربرد و از نظر تأثير ماهوي بيشتر اهميت مي‏دهيم، يعني در شكل آن قانوني كه مي‏خواهد سرنوشت ميلياردها مسلمان را تعيين كند نه 36 ميليون نفر را، من خيلي تكيه مى‏كنم روي كميسيون‏ها، و حجتهايي كه اينجا ارايه شد. عرض كنم كه اولين نكته‏اى كه به نظر من رسيد اين بود كه ... آقاي رئيس من چقدر وقت دارم؟
رئيس- حدود ده دقيقه.
خامنه‏اى- شايد كفايت نكند. اگر ممكن است وقت بيشتري لطف بفرماييد.
رئيس- حالا بفرماييد.
خامنه‏اى- موضوع تخصص را در اينجا به نظر من ننوشته‏اند، زيرا تخصص يعني چيزي كه حالت خاص حرفه‏اى و صنفي داشته باشد و دست يك عده‏اى باشد كه اينكار را كرده باشند. مقدمه و اصول ملي يك مسأله تخصصي نيست و همه مي‏فهمند. حقوق مردم هم يك مسأله تخصصي نيست و در اسلام هم مشاهده نشده. آن چيزي را هم كه اصطلاحاً تخصصي مي‏گويند، مثل حاكميت ملت و شوراها نيست. حاكميت ملي كه اصلا تخصصي نيست، البته شوراها را ممكن است به يك صورت ضعيفي برايش تخصص قائل بشويم. قوه مقننه هم تخصصي نيست زيرا شما اگر بخواهيد متخصصين را بياوريد، بايد آنهايي را بياوريد كه از دوران‏هاي ممتدي در اين مجلس بوده‏اند و البته آنها هم تجربياتشان فقط در زمينه كارهاي ادراي مانند استفاده از نظامنامه‏ها و قيام و قعود بوده است و اگر در قوه مجريه متخصص مي‏خواهيد، بايد از اعضاي دولت‏هاي سابق بياوريد، يعني از آنهايي كه قبلا بوده‏اند. بنابراين اينها تخصص نيست بلكه قوه قضاييه تخصصي هست يا امور مالي كه البته ماليه بايد گفت، امور ماليه يك علم است زيرا يك رشته‏اى از حقوق به نام حقوق ماليه داريم كه بحث مى‏كند از فن تدوين و وصول و نگهداري و خرج ماليات‏ها. اما در مورد دين و شوراي نگهبان عرض كنم كه دين هم يك مسأله تخصصي نيست، مگر منظور فقاهت باشد. و در اينجا ما آمده‏ايم بين هفت رشته با دين جدايي انداختيم. يك قسمت از دين مسائل اسلامي و فقاهتي است كه تخصصي است.
                        صورت مشروح مذاكرات قانون اساسى‏جلسه‏31-1، ص: 109
و مربوط مى‏شود به 80 درصد يا 70 درصد آقايان. بقيه مسائل اسلامي نوعي تخصص است كه بقيه آقايان سر در نمي‏آورند. البته اين تخصص درست نيست. معني تخصص اين است كه مثلا وقتي در قانون مي‏نويسند «بيمه رايگان» چون بيمه اجتماعي يك فن است كسي اگر در رشته بيمه مطالعاتي نداشته باشد، نمي‏تواند درست اظهار نظر كند. يا وقتي مي‏گويند «پزشكي رايگان» در اين موضوع بايد از نظر آقايان دكترها استفاده كرد كه آيا اين طرح، درست است يا نه؟ چون مي‏دانيم كه پزشكي مجاني خوب است ولي عواقب و تبعاتش هم يك چيزي است كه تجربه مي‏خواهد. زيرا همه مي‏دانيم كه اگر مداواي مريض مجاني باشد چطور معالجه مى‏كند و اگر پولي باشد چطور معالجه مى‏كند. مسأله آموزش و پرورش هم يك امر تخصصي است. به علاوه از چيزهايي كه در پيش‏نويس اولي نبود و من در پيش‏نويس خودم رويش تأكيد كردم، يكي اين بود كه اصلي بگذاريم كه دولت موظف باشد چند فقره انقلاب يعني انقلاب اقتصادي، انقلاب فرهنگي و آموزشي، انقلاب اداري و انقلاب حقوقي و امثال اينها را با هم انجام بدهد، زيرا اگر اينها را با هم انجام ندهيد فاتحه انقلاب خوانده شده است. براي اينكه مادام كه يك علف هرز ريشه‏اش در باغچه باشد، بزرگ مي‏شود و جاي آنهاي ديگر را هم مي‏گيرد، و نمي‏گذارد كه آفتاب به آنها برسد. مسأله ماليه و ارتش هم هست. البته جناب آقايان منتظري هم فرمودند كه در اين كميسيون‏ها از متخصصين خارج از مجلس هم به شرط اينكه در انتخاب آنان رعايت مصالح بشود، دعوت كنند. بنده همه تخصص‏ها را اسم نبردم ولي منظور امام از تخصص فقها يك نظر جمعي بود كه بيشتر مربوط به احكام است. اما مشكل ديگر اينكه ما اينجا فرياد زديم و برادران ما هم حدود چهار هزار پيشنهاد بر نقض پيش‏نويس قانون اساسي قبلي فرستاده‏اند كه آنها را نديده گرفته‏اند، يا اينكه فقط قول داده‏اند آنها را مطالعه مى‏كنيم و اعمال مى‏كنيم و من گفتم مادام كه يك قالب صرف جلويمان بگذاريم، اين كانال مانع مى‏شود كه بتوانيم به راست و يا چپ برويم. البته فرض نگيريد كه با رفتن آن متن، ما با اين متن مخالفيم. راجع به متن قالب و آن پيش‏نويس‏هاي رسيده هم مختارند كه مطالعه كنند يا مطالعه نكنند. توضيحي كه مي‏خواستم عرض كنم اين است كه براي نوشتن يك قانون چون من خودم يك مقدار در قانون نويسي از جهات مختلفش كار كرده‏ام و حدود 15 سال يعني از سال 43 نشستم و حقوق اساسي اسلام را استخراج كردم، حالا منظورم اين است كه فقط انس ذهني من باعث شد به اين سه قسمت اشاره كنم. يكي اينكه قانون يك ماهيت و خميره و يك ماده اصلي دارد. البته جمهوري اسلامي يك چيز و جمهوري دموكراتيك چيز ديگري را مي‏خواهد ولي ممكن است اينها با همديگر يك روابطي هم داشته باشند يعني عام و خاص مطلق باشند و من وجه باشند. دوم مثل اين است كه بعد از اينكه خمير اصلي را به آشپز دادند، بگويند آقا ما مي‏خواهيم روغن اعلا به كار ببريم. يعني مسأله دوم نحوه تركيب اينهاست كه به نظر من ديگر موضوع ماهيت مطرح نيست. علي اي حال روغن كه همان شكل قانوني وجوهر هست وجود دارد، ولي بايد عرض كنم قانون‏نويسي با شعار دادن و با سخن گفتن و يا با كتاب نوشتن و محاوره فرق دارد. به همين دليل است كه خيلي‏ها هستند كه به عقيده من حسن ظن هم دارند فقط مي‏گويند كه بايد يك نوع جمهوري باشد كه آبروي ما حفظ شود. البته اينها آدم‏هايي نيستند كه بگويند جمهوري ما اسلامي نباشد بلكه فكر مى‏كنم اينها منظورشان اين است كه شما مواد اسلامي را در قالبي بريزيد كه بدون‏
                        صورت مشروح مذاكرات قانون اساسى‏جلسه‏31-1، ص: 110
اينكه صدمه‏اى به اصول اسلامي بخورد، به صورتي باشد كه مثلا افرادي به تعبير جناب آقاي منتظري نگويند آخوندي است. چون آخوندي يك شكل دارد و يك معني. معناي آخوندي همان اسلام است كه ما فرض مى‏كنيم كه مي‏خواهيم همان كار را بكنيم. و من معتقدم در اين زمينه حتي آقايان اقليت‏ها هم آخوندي فكر مى‏كنند. چون اين آقايان هم رأي به جمهوري اسلامي دادند و به اينجا آمده‏اند. بنابراين ما وقتي مي‏گوييم آخوندي، اگر منظور تعبير شكلي‏اش باشد، من اين را قبول دارم. كه البته بايد در نوشتن قانون هم رعايت شكل آن بشود تا نگويند كه آقايان وارد نبودند كه اين باز يك تخصص ديگري است. البته در قسمت اول تماماً در تخصص فقها هست، يعني آنها هستند كه تشخيص مي‏دهند چه بايد نوشته بشود. البته اين نوع تقسيم‏بندي را كه به نام موضوع و حكم كردند و بايد در همه جا ساري باشد، بنده قبول ندارم چون اين مربوط به ماهيت امر است و ماهيت امر دو قسمت دارد كه موضوع و حكم است و قبل از حكم بايد ببينيم كه ما چه مي‏خواهيم. بايد مطالعه كنيم و ببينيم آيا ما در كشور ايران آن‏چه را كه كشور عراق و افغانستان مي‏خواهند مي‏خواهيم يا نه؟ البته اشكالي ندارد و منافاتي هم ندارد كه در يك كشور اسلامي موضوعات يك چيز كه نياز به آن نيست نباشد. بنابراين من اين را تأكيد مى‏كنم كه در قسمت ماهيت اگر بخواهيد موضوعات آزاد باشد، متن پيش‏نويس سابق نمي‏تواند حاكم باشد، براي اينكه در آنجا موضوعات را قبلا تعيين كرده است و شما هنگام بررسي در لابلاي 150 موضوع يا اصل نمي‏تواند يادتان بيايد كه فلان موضوع ديگر هم هست، چون قالب به خصوص انسان را محدود مى‏كند و من به خصوص تأكيد مى‏كنم كه هيچ چيز نبايد ذهن راحت و خالي كسي را كه اينجا نشسته است و مي‏خواهد يك موضوعاتي را مطرح كند، با پيشنهاد خاصي منعطفش كنيم. بلكه اول با سد تمام موضوعات مورد ضرورت را تعيين كنيم و بعد احكام را معين كنيم و بعد از آن ببينيم كه معيار اسلامي، اين موضوع را به چه شكل در مي‏آورد. تازه اين ماهيت امر است. بعد از اينكه ماهيت را مشخص كردند، البته اشكالي ندارد كه قسمت اول هم كميسيون‏هايي داشته باشد و بعد از اين كميسيون‏ها، كميسيون‏هاى ديگري تشكيل دهند و آنها را به صورت قانوني در بياورند كه باز هم مورد بررسي و تصويب آقايان قرار خواهد گرفت. و بعد از اين مرحله كميسيون ادبي- تخصصي هم عبارات را تصحيح كند، چون ادبيات هم يك نوع تخصص است و عبارت‏نويسي قانون، بسيار مهم است. يكي از حقوقدانان انگليس به نام «پنتان» مى‏گويد كلمات قانون را با الماس بايد وزن كرد. عبارت‏نويسي قانون ما هم بايد طوري باشد كه در كاربرد قوانين و در جايي كه مي‏خواهند به يك قانون استناد كنند، دو نفر از يك لفظ حمال ذو وجوه دو نوع برداشت نكنند. اميرالمؤمنين فرمود كه استناد نكنيد به قرآن كه حمال ذو وجوه است. اگر يك لفظي حمال ذو وجوه بود و محمل‏هاي زيادي داشت، خطرناك است. و بالاخره در قسمت نهايي يك كميسيون تخصصي- ادبي قانون‏نويسي، بنشينند و اين الفاظ را سبك و سنگين كنند. مثلا يك نفر مخالف بگويد آقا از اين كلمه بنده اين استفاده را مى‏كنم و ديگري جواب بدهد. در اينجا بايد عرض كنم كه بهترين مقننين كساني هستند كه هم كلماتشان مفيد است و هم مفاهيم در ذهنشان باشد كه بعدها ننشينند و بگويند منظور مقنن چه بود. مثلا اگر 120 سال ديگر براي تفسير يك ماده مجلسي تشكيل دادند، آن ماده را نتوانند تفسير كنند، به چيزي كه شما اراده نكرده‏ايد. بنابراين من عقيده‏ام بر اين است كه بايد در تقسيم‏بندي اين سه موضوع را كه در طول هم هستند در نظر بگيرند. ترتيب كميسيون‏ها دير
                        صورت مشروح مذاكرات قانون اساسى‏جلسه‏31-1، ص: 111
نشده، بنابراين، اين كميسيون‏ها بايد به يك صورتي باشند كه يك بخش مهمش مربوط به ماهيت باشد، تا نظر آقايان فقهاي متخصصين اسلام‏شناس اينجا و بقيه اسلام‏شناس‏هاي غير متبحر تأمين شده باشد. مضافاً به اينكه موضوعات مورد نياز جمهوري اسلامي ايران را قبلا تعيين كند تا موضوع احكام قبلا در چند كميسيون مشخص شود و بعد كميسيون طولي و كميسيون تدوين تشكيل شود و موضوعات، مورد بررسي قرار بگيرد تا اصلي كه يك كميسيون مي‏دهد با اصلي كه كميسيون ديگر مي‏دهد تعارض نداشته باشد تا بعدها وقتي يك قاضي در دادگستري مي‏نشيند و تحقيق مى‏كند، نگويند اين دو تا با هم معارضند. پس بايد سعي كنيم كه با هم معارض و يا مكرر نباشد و اگر عام و خاص هست، چرا صراحت را در اينجا به كار نبريم و اين استثناهاي متصل و منفصل را به هم ارتباط ندهيم؟ پس ما بايد يك مقنن محكم كار باشيم و بعد از طي اين دو مرحله مسأله لفظي‏اش هم درست بشود زيرا رأي نهايي آقايان حاكم بر همه اين جهان هست. و در ارتباط با فرمايش آقاي دكتر شيباني برادرمان كه فرمودند كميسيون‏ها كارشان با سرعت ارتباط دارد، البته همين‏طور هم هست. اين مراحل را مى‏شود به يك صورتي درآورد كه تمام كميسيون‏ها دفعتاً مشغول بررسي قسمت اول بشوند و وقتي قسمت اول تمام شد، مرحله زماني شروع مى‏شود. يعني دوسوم يا نيمي از وقت اختصاص پيدا مى‏كند به قسمت ماهوي و قسمت شكلي قضيه كه به ماهيت اصلا صدمه نمي‏زند و به نظر مي‏رسد مدت كمتري وقت مي‏برد. و در مورد قسمت اصليش گمان كنم يكي دو روز هم كافي باشد. ديگر عرضي ندارم.
رئيس- خوش‏وقتم كه آقاي خامنه‏اى در ضمن صحبتشان جواب خودشان را دادند چون فرمودند كه كليات و حقوق ملت و قوه مقننه و مجريه و اينها متخصص نمي‏خواهد براي اينكه در بعضي امور مثلا در امور قضايي يك قسم تخصص مي‏خواهد، اما در نفس قانون نوشتن، ملاحظه فرموده‏ايد يك وقت اگر يك «واو» كم و زياد بشود، از زمين تا آسمان معني آن تفاوت پيدا مى‏كند. ايشان فرمودند ما وقتي خواستيم كليات را يا قوه مقننه را يا حقوق ملت را بنويسيم احتياج به متخصص هست و گفتند كه متخصص اين قسمتم، پس بنابراين همه قسمت‏ها تخصص مي‏خواهد.
دكتر بهشتي- من يك تذكر به برادر خودم آقاي منتظري دارم و آن اين است كه رئيس هم مثل ديگران بايد نوبت بگيرد نه اينكه هر موقعي خواست صحبت بكند. (منتظري- تشكر مى‏كنم) و دو تذكر ديگر هم دارم، يكي قبل از اينكه پيرامون آيين‏نامه داخلي بحث ادامه پيدا كند، يك ربع ساعت بدون هيچ گونه صحبت همين‏جا بنشينيم و همه همكاران آيين‏نامه داخلي را همين‏جا مطالعه بفرمايند، تا حضور ذهن پيدا كنند و آماده شويم براي اظهار نظر قطعي و رأي‏گيري. و الا اگر بخواهد همين‏طور بحث ادامه پيدا كند گمان مى‏كنم تا پايان 31 روز فقط آيين‏نامه را تصويب كنيم. نكته دوم كه مي‏خواستم بيان كنم و يكي از برادران طي يادداشتي بيان كرده بودند و از اين تداعي خوشحالم، اين است كه ما در اين انقلاب به بركت عوامل زيادي و در رأس آنها به بركت روشن‏بيني‏هاي جامع رهبر انقلاب موفق شديم ميان تحصيل‏كرده‏هاي دانشگاهي اين جامعه و روحانيت مبارز و ميان عموم مردم پيوندي سازنده به وجود بياوريم. در جلساتي كه تاكنون داشتيم گاهي در بيان مطالب عبارت‏هايي بكار رفته كه خداي نكرده ممكن است براي تحصيل‏كرده‏هاي اين جامعه نامطلوب و ناخوشآيند و احياناً مأيوس‏كننده باشد. آقايان استحضار دارند كه يك جامعه نمي‏تواند صرفاً با نيروي توده حركت كند، بلكه بايد ميان‏
                        صورت مشروح مذاكرات قانون اساسى‏جلسه‏31-1، ص: 112
توده مردم و تحصيل‏كرده‏هاي جامعه پيوند استواري باشد. ما در ميان خيل عظيم تحصيل‏كرده‏ها، مردان و زنان باايمان و مسلمان متعهد و مسؤول فراوان داريم، كه از نيروهاي مؤثر اين انقلاب بوده‏اند و هستند و خواهند بود. بنابراين چه در تنظيم محتواي قانون اساسي و اصول آن و چه در روش و برخوردمان و همچنين در نطق‏ها و اظهارنظرهايي كه اينجا مى‏كنيم، فكر مى‏كنم مسؤوليت بزرگي داريم كه اميد اين گروه عظيم را به آينده اين انقلاب روزافزون كنيم. به هر حال گردش چرخ‏هاي جامعه وقتي به تخصص و فني بودن مي‏رسد، به دست همين تحصيل‏كرده‏هاست. و نظرات آنها را هم حتماً مي‏گيريم و رعايت مى‏كنيم. اين تعبيري كه شد و گفتند بگذاريد بگويند قانون اساسي آخوندي است، مي‏خواهم اين توضيح را بدهم و بگويم، بگذاريد بگويند قانون اساسي ما عمومي و اسلامي است. يعني هم روحانيت و هم تحصيل‏كرده‏هاي متدين و متعهد و هم عموم مردم ما كه نيروي اساسي انقلاب هستند، همه با همديگر اين قانون اساسي را پذيرا بشوند. چون رفراندوم هم در پيش است بايد قبول كنيم كه اعتبار واقعي يك قانون اساسي به اين است كه براي اكثريت جامعه، آن هم در قشرهاي گوناگون واقعاً مورد قبول قبلي باشد. اميدوارم اين نكته‏اى كه اخيراً عرض شد در همه بحث‏هاي آينده مورد عنايت همه دوستان قرار گيرد. به يك بحث محوري هم راجع به ولايت فقيه و حدود آن اينجا شد كه گمان نمى‏كنم حالا موقع طرح آن باشد، زيرا ما الان داريم آيين‏نامه را مورد بررسي قرار مي‏دهيم. اگر اجازه بفرماييد اين بحث محوري را به موقع در يك جلسه مطرح خواهيم كرد و رويش تصميم نهايي خواهيم گرفت. بنابراين تقاضاي بنده اين است كه اولا وقت بدهيم براي مطالعه، ثانياً بعد از مطالعه صرفاً درباره تنظيم و تصويب آيين‏نامه بحث كنيم تا زودتر كار را به پايان برسانيم.
3- اعلام تنفس به مدت چهل و پنج دقيقه و تشكيل مجدد جلسه‏
رئيس- الان ساعت ده و نيم است. سه ربع ساعت تنفس داده مى‏شود و بعد از آن دوباره كارمان را شروع خواهيم كرد. البته در اين مدت از دوستان خواهش مى‏كنم كه آيين‏نامه را هم مطالعه بفرمايند. (جلسه به عنوان تنفس در ساعت ده و نيم تعطيل گرديد و مجدداً ساعت يازده و بيست دقيقه به رياست آقاي منتظري تشكيل شد).
رئيس- جلسه رسمي است. با اينكه جناب آقاي بهشتي فرمودند كه من بايد براي صحبت وقت بگيرم ولي چند نكته را لازم است كه بگويم. اگر بخواهيم درباره آيين‏نامه به طور مفصل بحث كنيم بايستي در اين‏باره 10- 15 روز صحبت كنيم. آقاياني هم كه وقت گرفته‏اند، وقتشان محدود است. آقاي غفوري هم وقت گرفته‏اند منتها نوبتشان يك قدري مؤخر افتاده، ولي چون ايشان جزء گروه پنج نفري در كميسيون بودند اگر آقاي كرمي و آقاي فاتحي اجازه مي‏دهند اول ايشان توضيح بدهند بعد شما صحبت خود را بيان بفرماييد. بنابراين آقاي گلزاده غفوري تشريف بياورند.
دكتر گلزاده غفوري- بسم الله الرحمن الرحيم. «ان الله يامركم ان تؤدوا الامانات ...- يا ايها الذين امنوا لاتخونوا الله و الرسول و تخونوا اماناتكم و انتم تعلمون». اين برادر بسيار كوچك، مي‏انديشد و فكر مى‏كند كه دوستان و عزيزان نيز همين‏طور مي‏انديشند كه وقتي كه در اينجا مي‏گذرد متعلق به انسانها است. چون من نمي‏خواهم به تكرار مكررات بپردازم فقط به تذكر اشاره مى‏كنم كه‏
                        صورت مشروح مذاكرات قانون اساسى‏جلسه‏31-1، ص: 113
 «فان الذكري تنفع المؤمنين» بنابراين در اين مدت چون عقيده‏ام اين است كه به حد ضرورت اينجا بايد صحبت كرد، يعني از واجبات اولي است و تا واجبات توسط كساني كه حرف دارند گفته نشود حتي نوبت به مستحبات هم نبايد برسد، بنابراين كساني كه مطالبي به تناسب موضوع و نياز زمان و مسؤوليت شديدي كه در برابر مردم دارند، محقق هستند آن را بيان كنند. يك نامه‏اى هم امروز صبح آمده بود- درست است كه اينها تكرار مكررات است، ولي اميدوارم كه ديگر تكرار نشود. از اين جهت اينها گفته مى‏شود كه ما مسؤوليت شديد خود را نسبت به مردم احساس بكنيم- يك نفر نوشته بود: من خودم 38 بچه شيرخوار را كه گلوله خورده بودند ديدم كه زير خاك گذاشته بودند. به شهيدان عالم اسلام، خدا را سوگند مي‏دهم كه به نسل آينده و نسل حاضر توفيق بدهد. بنده سعي مى‏كنم يك كلمه بيخودي نگويم، زيرا سخناني كه اينجا گفته مى‏شود، نه فقط در صورت جلسات و در تاريخ سياسي اين مملكت، بلكه در حافظه مجموعه عالم ثبت مي‏شود. حال مي‏خواهيم بدانيم كه چه بگوييم؟ اميدوارم كه ماهيت كار يادمان نرود. برادرانه و بسيار بسيار دوستانه تقاضا و تذكرم اين است كه يادمان نرود كه براي چه كاري انتخاب شده و به اينجا آمده‏ايم. من سه نكته داشتم و يك تذكر، البته حاضرين همه احساس مسؤوليت كرده و مى‏كنند لااقل من فكر مى‏كنم كه هيچكس نه شهوت كلام دارد و نه شهوت صحبت. مسؤوليت شديد است و نكته‏ها را بايد با وارستگي، كه از خدا اين وارستگي را خواستاريم، بگوييم و اما آن سه نكته: يكي درباره قانون اساسي است و به خصوص وقتي صفت اسلام را براي قانون اساسي مي‏آوريم از ديدگاه اسلامي هم بايد به آن نگاه كنيم. توجه داريم كه قانون اساسي هر مملكت بيانگر سه چيز است- عرض كردم توجه داشته باشيم كه حتي رفتار و جلوه‏اى كه نشست ما به طور كلي دارد، همه مي‏تواند بيانگر اينها باشد- يكي، بيانگر رشد انساني «و لقد آتينا ابراهيم رشده» كه مجموعه پيشنهادات و حرف‏هاي ما و اصولي كه تدوين و تصويب خواهيم كرد، بيانگر رشد ما است. دوم، مسأله انسان مطرح است كه مصوبين قانون اساسي با كاري كه مى‏كنند، نشان مي‏دهند كه انسان در نظر آنها چيست و چه ماهيتي دارد و ارزش انسان در اين جامعه چيست. سوم، راه‏حل‏هاي كارساز براي نيازهايي كه جامعه با آن دست به گريبان است و چيزي كه به يك قانون اساسي اعتبار مي‏دهد توجه به همين راه‏حلهاي اساسي براي رفع نيازهاي انساني است.
رئيس- آقاي غفوري توجه داشته باشيد صحبتتان خارج از موضوع نباشد.
دكتر گلزاده غفوري- ديروز هم نوبت گرفته بودم كه درباره قانون اساسي صحبت كنم و اين مطالب در ارتباط با آن است. البته سعي مى‏كنم كه خيلي مختصر صحبت كنم. اما درباره اسلام، اين فرصتي است تا ما بتوانيم با محتويات غني اسلامي در مصوباتمان آن را معرفي كنيم چون ما مسلمان‏ها كه دور هم جمع شده‏ايم با آن چهره‏اى كه احياناً از اسلام در اذهان درست كرده‏اند ممكن است يك عكس‏العمل منفي پيدا شود. ما بايد اسلام را برايشان روشن كنيم و از ابهام بيرون بياوريم و بگوييم اسلام چيست و چه مى‏گويد. بنابراين الان وقتي است كه همه كساني كه در اين خصوص مطالعه دارند و دلسوز اسلام هستند به تناسب تخصص خود اصول كارساز اسلام را اينجا مطرح و بحث كنند تا مردم بفهمند كه اسلام مسأله «... كل حزب بمالديهم فرحون» نيست كه بعضي حرف‏ها را مي‏زنند. وقتي اسلام مى‏گويد «و الحق اوسع الاشياء في التواصف، و اصبقها في التناصف، لايجري لاحد الا جري عليه» اين ديگر در دنيا كارسازيش‏
                        صورت مشروح مذاكرات قانون اساسى‏جلسه‏31-1، ص: 114
مشخص است. بنابراين بايد درباره اسلام و معرفي اسلام و مسؤوليت شديدي كه درباره اسلام داريم و سعه صدري كه بايد در ميان مسلمين و رهبران اسلامي باشد، يك سلسله اصولي ارايه كنيم. البته اينجا برداشت نشود كه مسأله گروه‏گرايي است. موضوع ديگر اين است كه الان يك طرح‏هايي اينجا ارائه شده و همان‏طور كه در قرآن هم اين آيه هست «... فيتبعون احسن ...» مي‏دانيد اتباع احسن فرع بر معرفت و شناخت احسن است. بنابراين مردم اين لياقت و اهليت را بر برادران تشخيص داده‏اند، كه اينها با يك بازو به اسلام و با بازوي ديگر به جامعه و نيازهاي جامعه متصل هستند و مي‏توانند با بررسي مسائلي كه هست به خاطر اتباع احسن، تشخيص احسن بدهند. بنابراين يكي از مسائل اين است كه زمينه‏سازي براي ارائه مسائل بشود تا از ميان آنها تشخيص احسن داده شود. و اما حالا وارد اصل موضوع مي‏شويم. طرح اين مسأله كه به خاطر همان «... فاسيلوا اهل الذكران كنتم لاتعلمون» و ساير اصول اسلام سعي شده است. چون ما نمي‏توانيم ادعا كنيم كه از هر جهت در اينجا نخبه‏گيري شده و متخصصين درجه يك جمع شده‏اند اگر چه جمع هستند «... و فوق كل ذي علم عليم» در اين طرح كه در طرح قبلي نبوده پيش‏بينى شده كه ما بتوانيم حتي در كميسيون‏ها از انسان‏هاي صالح و با انديشه دعوت كنيم براي اينكه اصولي كه اينجا مطرح مى‏شود بتواند حداكثر كمال را داشته باشد. بنابراين از همين‏جا اين دعوت مى‏شود و هر مسلمان و هر فرد ايراني و هر كس در هر جا كه هست در حدود صلاحيت انساني خودش مي‏تواند اين دعوت عام را اجابت كند و نه فقط حق دارد، بلكه تكليف دارد عرضه كند و نه فقط دعوت خاصي است، بلكه در هر قسمتي «... فاسيلوا اهل الذكران كنتم لاتعلمون» در اين كميسيون‏ها بايد عمل بشود. اين جلسه مال همه است و حق همه مردم است. اسلام هم براي همين ارزش دارد كه رضايت عامه و مصالح عامه را بر رضايت خاصه و مسائل خاصه ترجيح مي‏دهد. اسلام براي اين اهميت دارد كه مى‏گويد: «تجلس لهم مجلساً عاماً ... حتي يكلمك متكلمهم غير متمتع ...» نهج البلاغه- بنابراين براي بيان ارزش‏هاى اسلامي بايد نظرات يك عده‏اى كه در اين مسائل صاحب نظر هستند ارائه بشود. و جمله چيزهاى ديگري كه در اين طرح جديد هست همان مسأله آراء معتبر است. بعضي‏ها فكر مى‏كنند كه ما الان در يك فرس ماژوري قرار گرفته‏ايم كه بايد قانون اساسي را زود بگذرانيم. من مي‏خواستم پيشنهاد بكنم اين مسأله «زود بگذرانيم» را چرا بگذرانيم؟ در قانون اساسي سابق اين مملكت، كه متن دارد اول نشستند يك نظامنامه‏اى نوشتند، ديدند هيچ محتوا ندارد. بعد به فاصله يك سال متممش را نوشتند و دوستان مي‏دانند كه قوانين اساسي ساير جاها حتي پنج متن دارد. يعني ما بايد دنباله خوب كار كردن باشيم، نه فقط زود كار كردن. اگر احياناً توانستيم، خوب كار كردن و زود كار كردن را جمع مى‏كنيم. اجازه بفرماييد فعلا مرحله اولش بگذرد بعد كه اين جامعه آرامش بيشتري پيدا كرد، مطالب مورد نياز، بيشتر مورد بحث و مداقه قرار خواهد گرفت. پس جوري نباشد كه اعتبار لازم كه حكومت بر دلها است، برخوردار نشود و خداي نخواسته در يك محيط كم و بيش احساساتي مطالبي گفته شود. زيرا اعتبار قانون وقتي است كه جا بيفتد و در اجرا به اشكال برنخورد. اما مسأله ديگر، چون بعضي از دوستان آمدند و بيان كردند كه تمام اصول قانون اساسي در هشت قسمت تنظيم شده است و در صحبت بعضي از دوستانمان هم قبلا چيزي بود كه نشان مي‏داد خلاصه گويي مورد نظر بوده است خوب، در نتيجه بعضي مسائل روشن نيست. مثل اينكه فرمودند دين كه قسمت هشتم هست، متخصصين‏
                        صورت مشروح مذاكرات قانون اساسى‏جلسه‏31-1، ص: 115
خاصي دارد كه مقصودشان اصول مربوط به دين رسمي و شوراي نگهبان بود، نه اينكه بگوييم دين يك متخصصيني لازم دارد و بعد بعضي از دوستان آمدند و گفتند جاي فرهنگ در اين پيش‏نويس كجاست؟ اين است كه من فكر كردم اگر محبت كنيم و چند دقيقه به توضيح اين هشت قسمت توجه بفرماييد كه هر كسي خواست موضوع و فصلي را براي بررسي انتخاب كند، چون مثل اينكه گفته نشد كه يك ليستي داده مى‏شود و هر كسي سه تا از اين موضوعاتي را كه مورد علاقه‏اش است و خودش را در آن صاحب نظر و مسؤول مي‏داند انتخاب كند و زحمت كشيده، بررسي و تنقيح كند و بياورد. همان‏طور كه در آن آيه از سوره شورا آمده است «... و امرهم شوري بينهم و مما رزقناهم ينفقون» بعد از مشورت با آنها هر چه داريد به اين جامعه‏اى كه منتظر هستند، در طبق اخلاص تقديم بكنيد. اين است كه من مختصراً به اين هشت قسمت يك اشاره‏اى مى‏كنم و باز آن تذكر آخرم را هم اينجا علي الحساب مي‏دهم، كه هيچ ابايي هم نداشته باشيم كه به متمم و مذاكرات بعدي احتياج داشته باشد. ولي بايد كاري را كه مى‏كنيم خوب بكنيم. تقاضاي من از فقها و زحمت كشيده‏هاي اسلامي اين است كه پنج اصلي كه مربوط به تشكيل دولت است مستند اسلامي باشد، كه وقتي مي‏گويند جمهوري اسلامي معلوم شود كه اسلام چه مى‏گويد. البته خود ما هم تعدادي تهيه كرده‏ايم اما مسائلي كه بحث بيشتري لازم دارد هيچ اشكالي ندارد كه فعلا جايش خالي باشد. ما كه نمي‏خواهيم ادعا بكنيم همه چيز را ما مي‏دانيم و مي‏خواهيم يك چيزي براي هميشه مثل قرآن بنويسيم چون خود قرآن كه هست. بنابراين بايد سعي كنيم خوب بودن را به زود بودن ترجيح بدهيم. خلاصه در برابر نسل آينده ما مسؤوليت داريم و بالاتر از همه در برابر خدا و رسول مسؤول هستيم. و اما قسمت اول از اين هشت قسمت راجع به مقدمه، كساني كه در خودشان اهليت مي‏بينند كه بتوانند يك تابلوي صحيحي از وضع قبل از اين جريانات و علل و انگيزه‏هاي اين جريان ترسيم بكنند، بررسي بفرمايند و بعد اصول كلي، كه اصول مستند و پايه است يعني هم اصول قانون مبتني بر آن است و هم در تفسيرهايي از قانون مى‏شود، اينها پايه اصلي خواهد بود. همان‏طور كه گفتيم وقتي مي‏گوييم «لايجري لاحد الاجري عليه» ديگر مثل سابق يك نفر نمي‏تواند بيايد و بگويد من رئيس كل قواي سه‏گانه و رئيس قوه مجريه و همه اينها هستم و از مسؤوليت هم مبرا هستم. ما بايد به دنيا مفهوم «لايجري لاحد الاجري عليه» و بيست تا نظير اين را بفهمانيم. پس اصول كلي و همچنين اصول مورد نياز بايد كارساز باشد يعني چيزي كه ملت را رنج مي‏دهد و ميليونها نفر منتظر هستند، بتواند كه اين رنج را از دوششان بردارد، نه يك مشت حرف و اصطلاحات و لفظ به آنها ارايه دهيم. اينجا هر دقيقه‏اش 36 ميليون، بلكه ميلياردها دقيقه است. بنابراين اگر اين دقايق را بيخودي از دست بدهيم، خيانت محسوب مى‏شود و تقاضاي عاجزانه من اين است كه سعي كنيم اصول برادري در اينجا كاملا رعايت بشود كه «كونوا دعاة الناس بغيرالسنتكم» پس اصول كلي، شامل اصول كلي اسلامي و نيازهاي اساسي مى‏شود، و خواهش من از فقهاى بزرگ اين است كه مسؤوليتشان را اينجا اين‏طور انجام بدهند. زيرا مسأله اجتهاد زنده همين است كه اصول مستند اسلامي را كه هم مي‏تواند پايه قوانين باشد و هم راهنماي تفاسير بعدي، همان‏طور كه گفته شد از كتاب و سنت، نه از خود، و حتي بدون هيچ گونه تفسير، براي اينكه آيندگان كه خواهند آمد و اسلام را بهتر از ما خواهند شناخت يك جوري بيان بكنيم كه اسلام در كنار حزب‏هاى ديگر بتواند معرفي بشود و نگويند حالا باد به بيرقش مي‏خورد، چون اسلام دين انسانها است، دين خداست.
                        صورت مشروح مذاكرات قانون اساسى‏جلسه‏31-1، ص: 116
اين شرافتي است و سعادتي است كه بعد از چهارده قرن نصيب ما شده پس ما بايد بيانگر اسلام باشيم. براي اين منظور مقدمه و اصول كلي را اهل تخصص در اسلام و كساني كه يك مقدار تاريخه تحولات آن را مي‏دانند، مي‏توانند انتخاب كنند. اما در مسأله حاكميت ملي و شوراها نظرهاي متعددي رسيده كه بايد به اينها احترام گذاشت و همه آنها را ديدد و رسيدگي كرد. من روي آن «... فيتبعون احسنه ...» تأكيد مى‏كنم و حتي شرط بندگي خدا اين است «فبشر عباد الذين يستعمون القول فيتبعون احسنه» بايد اهليت تشخيص احسن را داشته باشيم. بنابراين خيال نشود كه وقتي اين متون و اين عناوين اينجا است ما ملزم هستيم كه در اين چارچوب فكر كنيم. يكي از برادران مسأله ماهيت و شكل را تذكر دادند همين‏طور است، در هر قسمتي اول ماهيت مسأله مشخص مى‏شود، بعد شكل دادن به آنها و اين كار به وسيله افراد بسيار خبره‏اى كه داراي اهليت هستند و براي كميسيون انتخاب مى‏شوند، انجام مي‏گردد. پس در حاكميت ملي لازم نيست كه ما ريزه‏خوار ارسطو باشيم كه مى‏گويد قضايي، مجريه، مقننه كه فعلا از ارزش افتاده است. منتها كسي نيست كه اين سد را بشكند. من آرزومندم كه اين سد در اينجا به نام اسلام شكسته بشود. من هم طرحي دارم در مورد هشت شورايي كه بايد تشكيل بشود، و دخالت نيروهاي مردم كه با سرنوشتشان سر و كار دارد، و به عقيده من قوه مجريه را اينقدر قوي كردن كه بعد نتوانيم اختياراتش را كاهش دهيم، صحيح نيست. به هر حال من مي‏خواستم اين شبهه رفع بشود و فرض نشود كه ما عاشق همين متن حاضر هستيم و فقط يك مقدار از كلمات را مي‏خواهيم اضافه يا كم كنيم، خير، شما كه اينجا نشسته‏ايد اختيار تام داريد هر طور كه صلاح خدا و صلاح انسان‏هاست، متن را اصلاح و عرضه كنيد به جامعه «... و مما رزقناهم ينفقون» اين است كه حاكميت ملي و شوراها كنارش گذاشته شده است. قوه مقننه صرفاً يك اصطلاحي است كه نه اصطلاحش صحيح است و نه در اين طرحي كه ما داريم مي‏تواند كارساز باشد. يعني به آن صورت و قالب‏هايي كه داشتند كه يك نفر بيايد اينجا، چهار سال اختيار تام داشته باشد، خير اينها نيست. اين مثل امين و وكيل لحظه به لحظه است. اينها اصول اسلامي است كه در اينجا بايد تدوين بشود و هر كسي كه در زمينه مقننه و قانون گذارى مطالعاتي دارد، مي‏تواند در اين قسمت نظراتش را ابراز و اعمال كند. قوه مجريه هم شامل بسياري از مسائل است كه تحت عنوان ارتش، رسانه‏هاي گروهي و اينها ذكر شده و ما بايد باز اين سد را بشكنيم. مسأله شوراها و آن‏چه را كه در سرنوشت مردم دخالت دارد، در قوه مجريه بايد رعايت كنيم. مخصوصاً ده ميليون بچه در امر آموزش و فرهنگ اسير يك برنامه‏ريز كه يك جوري رفته و در مقام برنامه‏ريز نشسته است، نشوند. نسل جديد هميشه بايد جلوتر از مردم باشد. برنامه‏ريز بايد آفرينندگي داشته و حتماً مردمي باشد. پس قوه مجريه معني‏اش اين نيست كه رئيس جمهوري را بگيرد و يا الله اختيار تام دستش بدهيد. مسائل فرهنگي و تربيتي و مسائل نظامي و جان مردم نمي‏تواند كه تحت نظر يك نفر باشد. اما مسائل مالي و مخصوصاً منابع طبيعي و ثروت‏ايي كه عمومي هست نمي‏تواند تحت لواي قوه مجريه باشد، اگرچه مردم دخالت مستقيم در انتخابش داشته باشند. عرض كردم نمي‏خواهم وارد ماهيتش بشوم، خواستم كسي كه اين قسمت را انتخاب مى‏كند با توجه به اهميت موضوع بداند كه چه مسئليتي را مي‏پذيرد. مسأله ديگر موضوع قوه قضائه و ديوان داوري است كه در اسلام يكي از اصول مهم و اساسي است، كه متأسفانه در اين پيش‏نويس ذبح شده و مسأله قضاء را كه تكيه‏گاه اسلام است، همه‏اش گفته‏اند به تظلمات رسيدگي كند. فكر مى‏كنم همه دوستان از اسلام باخبر هستند و
                        صورت مشروح مذاكرات قانون اساسى‏جلسه‏31-1، ص: 117
مي‏دانند اصلش مسأله مسؤوليت قضا، مسأله احياء حقوق و آگاهي بخشيدن به حقوق‏هاى ناشناخته جامعه است، و بعد هم اگر به حقوق‏هاى شناخته شده تجاوز شد، جلوگيري مى‏شود. اين است كه در اين مورد اهليت مي‏خواهد و خواسته شده كه از افراد صاحب اهليت در اين كميسيون‏ها دعوت بشود تا يك چيز كارسازي انجام بگيرد. مفهوم «نشستند و گفتند و برخاستند، پي مصلحت مجلس آراستند» اين از منطق همه ما به دور است. بنابراين مسأله امور مالي و اقتصادي هم همان‏طور كه مي‏دانيم «من بقاء الاسلام و بقاء المسلمين ان تصير الاموال عند من يعرف فيه الحق و يصنع فيه المعروف» تا به حال حتي نگذاشتند سر بقاء و فنا را بفهميم. اينها مسأله اساسي است و جامعه با حرف درست نمى‏شود، بلكه قانون بايد كارساز باشد تا شكلي از دوششان برداشته بشود و اصرار و اغلال زمان شناخته بشود، و به وسيله قانون ارائه بشود كه مردم نجات پيدا كنند. مسأله دين را هم همان‏طور كه گفتيم در ماهيت آن بحث نمى‏كنيم بلكه مسأله همان اصل پنجم و سوم است كه فصل دين و مذهب و بعد شوراي نگهبان است. اينها به طور خلاصه توضيحاتي بود كه به نظرم رسيد، اما بعضي از مواد در متن قبلي بود كه عرض مى‏كنم. پارلمان از پارله است، پارله يعني حرف بزن. ما اينجا نشسته‏ايم كه حرف بزنيم يكي حرف مي‏زند، يكي هم تند مى‏شود، آن ديگري كند مى‏شود، يك ماده‏اى در آيين‏نامه هست كه اگر نمايندگان به هم ناسزا گفتند و يا بهم فحش دادند، فلان ... من تصور مى‏كنم كه در شأن اين جلسه نيست زيرا اينجا مسأله برادري و همكاري است و بهتر است اين‏جور مواد حذف شود. و يا به عنوان مجازات غايبين عرض كنم ما براي چه اينجا آمده‏ايم؟ مسؤوليت انسانيت ما را به اينجا كشانيد. ضمن تشكر بسيار زياد از كساني كه زحمت تدوين اين آيين‏نامه را كشيده‏اند، يكي از مواد آيين‏نامه قبلي اين بود كه اگر يك نفر يك جلسه نيامد، يك جلسه ديگر هم از حق رأي محروم است، مثل اين مى‏شود كه آدم وقتي پول تلفنش را نداد، تلفنش را قطع مى‏كنند. بابا داريد به همه مردمي كه حق دارند به اين شماره تلفن كنند ظلم مي‏كنيد. او پول داده كه بتواند با اين شماره تماس بگيرد حالا اينجا يك نفر غايب شده و يك جلسه رأي نداده، ما اين را به انسانيت و وجدان و مسؤوليت دوستان گذاشتيم كه شرعاً ملزم باشيم. اما در مورد اينكه اگر كسي پنج جلسه، ده جلسه نيامد جايش را به ديگري بدهد كه بتواند بيايد و كار بكند. بايد توجه داشته باشيم كه مسأله اسم مطرح نيست. من ديگر مطالبم را تمام مى‏كنم و خواهش مى‏كنم كه برادر گراميمان اگر توضيحات بيشتري دارند، بفرمايند و با عرض معذرت با اينكه مسائل بسيار زيادي در ماهيت بحث هست عند الاقتضاء در حدود ضرورت گفتم كه نوبت ديگران را هم رعايت كنيم، تا اگر كسي حرفي دارد حتماً عرضه كند. اميدوارم همان‏طور كه من آرزو كردم خدا به ما توفيق بدهد كه نشست ما نشست انساني و اسلامي و داراي آرمان‏هاى خدا پسندانه و انسان دوستانه باشد.
رئيس- نماينده ارامنه فرموده‏اند كه در خارج از مجلس منعكس كرده‏اند، نمايندگان اقليت‏هاى مذهبي حق ندارند جز در آن مسائلي كه مربوط به اقليتها است اظهار نظر كنند. عرض مى‏كنم كه چنين نيست چون آقايان هم جزو مجلس خبرگان هستند. بنابراين در مسائلي كه مطرح مى‏شود، نمايندگان زرتشتي‏ها- كليمي‏ها- ارامنه- آشوريها اگر نظري داشته باشند، مثل ساير اعضاء مجلس خبرگان حق دارند وقت بگيرند و صحبت كنند و هيچ تفاوتي نيست. زيرا اين حق عمومي است و انتخابش در مجلس خبرگان هم، به همين خاطر است. آقاي فاتحي تشريف بياوريد راجع به آيين‏نامه صحبت بفرماييد.
                        صورت مشروح مذاكرات قانون اساسى‏جلسه‏31-1، ص: 118
فاتحي- بسم الله الرحمن الرحيم. راجع به آيين‏نامه عرض كردم كه اول بايد موضوع روشن شود و بعد صحبت شود. چون نمي‏دانيم الان كدام يك از پيش‏نويس‏ها معتبر است و بعد از نظر موضوع تقسيم‏بندي بشود. چون اين تقسيم‏بندي‏هاى فعلي براساس پيش‏نويس قبلي بوده است، من نمي‏دانم روي كدام پيش‏نويس اين هشت گروه تعيين شده است.
رئيس- آقاي كرمي راجع به آيين‏نامه صحبت بفرماييد.
كرمي- بسم الله الرحمن الرحيم. بنده خاطر همكاران محترمم را استحضار مي‏دهم كه اين حرف‏ها خارج از صلب موضوع است. ديگر بس است. ما معتقديم كه كليه مواد نبايد از چارچوب فقه اسلامي خارج بشود. حضرات فقهاي متبحر با كمال سهولت مواد مواد مذكور را معرفي ابواب فقها مي‏نمايند و آن‏چه قابل انطباق است، تثبيت و آن‏چه قابل انطباق نيست نفي مى‏كنند، اگرچه مرغوب بيشتر ديگر افراد عالم هم باشد. متأسفانه كلمه فقه و فقيه و روحاني در اذهان مردم در يك مسيرهاي خاصي رفته كه بسيار اشتباه است. مردم خيال مى‏كنند. فقه فقط و فقط از تيمم و وضو و غسل جنابت صحبت مى‏كند، حال اينكه اگر اينها متون فقهي و حداقل رساله علامه حلي را نگاه بكنند، مي‏بينند اين فقه در چهار ربع تقسيم شده يك ربعش در عبادات است و سه ربع ديگرش كه عقود و ايقاعات است و احكام و سياست هست، اينها در ارتباط به كليه حركات و سكنات بشري است. فقهاي ما از همان زمان محمد بن عبدالله (ص) تا حالا اين موضوعات را از حيث ملاكات فقها كاملا روشن ساخته‏اند و الان آن ملاك را روي عمامه و عبا مي‏خواهيم تطبيقش بدهيم و يك مرتبه هم روي كت و دامن مي‏خواهيم تطبيقشان بدهيم، پس در ملاك خدشه‏اى نيست، ملاك كوتاهي ندارد. اين آقاياني كه خارج از مدرسه علوم قديمه زيست و زندگي كرده‏اند، اين اتهام را مي‏بندند كه اين فقه مواردي است متبحر، كشش ندارد، انطباق ندارد. نخير كشش دارد، اما كشش آن در چارچوب حق است، نه كشش در پهناور ميول و عواطف و احساسات. اين مردم مي‏خواهند كه شهوتشان و ميولشان تأمين بشود و عواطفشان هم تحكيم بشود. يعني آن ماجراهايي كه در دنيا هست بايستي در اينجا هم تحكيم بشود، نه، اين‏طور نمى‏شود. من در مورد اين قوانين اسلامي قول مي‏دهم و خودم را هم مورد مناظره قرار مي‏دهم كه اگر انسان متعهد است و حيثيت بشر را در نظر مي‏گيرد و مي‏خواهد برخوردش تطبيق بكند، اين فقه اسلامي كفاف حيات و ممات او هست. هر كجا كه كوتاهي دارد بگوييد ما يا حاكمش مي‏شويم يا محكومش مي‏شويم. پس ما اول بايد برويم دنبال شالوده اين مواد و اما زر و زيور به او دادن و اينكه كيفيت فهرستش و تبويبش چطور بايد باشد، اين موضوعات قشري است. البته اين قشور هم ارزش خودش را دارد. نمي‏گوييم ندارد، مثلا همين جواهر الكلامي را كه چاپ‏هاى سنگي در سه جلد چاپ كرده‏اند، با اين جواهر الكلامي كه در 45 جلد مي‏خواهند به پايان برسانند، فرق نمي‏كند. البته در مقام جلوه دادن صحيح است. الان بايد آقايان وارد موضوع خود مواد و خود خميره‏اى كه بايد در قالب گذاشته بشود، بشوند. ديگر آن قدر كش دادن و آن قدر موعظه كردن لزومي ندارد. آقاي غفوري، مردم كه از فقه ناله ندارند، در مقام تطبيق قوانين ناله دارند. موضوعي را كه مي‏خواهم به عنوان يك مسلمان و طلبه علوم ديني عرض كنم، اين است كه بعضي‏ها مي‏گويند، قوانين مترقي. مواظب باشيد، تحت عنوان مترقي چيزهايي نگذاريد كه فقه اسلامي از بين برود و مترقي از حيث صورتش باشد. مترقي باشد اما موادش بايد مطابق فقه اسلامي باشد. بيشتر از اين مزاحم‏
                        صورت مشروح مذاكرات قانون اساسى‏جلسه‏31-1، ص: 119
اوقات آقايان نمي‏شوم.
رئيس- آقاي حسيني‏هاشمي بفرماييد.
حسيني‏هاشمي- بسم الله الرحمن الرحيم. عرضي من داشتم و رويش تأكيد داشتم اين بود كه در اجراي پيام امام در افتتاح مجلس نسبت به نظر فقها در تصويب مصوبات مجلس قانون گذارى به نظر مي‏آيد، كه در آيين‏نامه ابداً ذكري از آن نشده است. بياني كه جناب آقاي مكارم فرمودند، درباره اينكه كميسيون‏ها اين مطلب را رعايت خواهند كرد. كميسيون‏ها عملشان در سطح پيشنهاد است و مرحله پيشنهاد طبيعتاً تا مرحله قانون گذارى و مرحله وتو داشتن خيلي فاصله دارد. البته براي اينكه مشخص بشود كه چه كساني مي‏توانند عهده‏دار اجراي يك امري باشند، در آيين‏نامه‏اى كه متد و روش قانون گذارى را در اين مجلس تعيين مى‏كند، يك پيشنهاد خود من دارم و آن اينكه يك هيأتي منتخب بشود از خود آقايان در تعيين حكم و يك هيأتي در تعيين موضوع و اين دو هيأت در خارج از جلسه مجلس پيشنهاداتي كه هست با مقدمات مفصل بهشان گفته بشود و صحبت بشود تا كسي كه مي‏خواهد اينجا صحبت بكند، چنان‏چه وارد مقدمه‏اى لازم براي تبيين يك موضوع شد به عنوان خارج از موضوع بودن آن مقدمه قطع نشود و آن كميسيون موضوع‏شناس تشخيص بدهد كه اين فرضاً براي موضوع حقوقي لازم است، يا فرضاً براي موضوع اقتصادي يا نظايرش.
رئيس- آقاياني كه تقاضاي نوبت كرده‏اند كه راجع به آيين‏نامه صحبت كنند، به ترتيب عبارتند از آقايان: دكتر ضيايي- دكتر قائمي- موسوي تبريزي- آيت- سبحاني- عضدي- سيد محمد علي جزايري- مولوي عبدالعزيز- يزدي، البته آقاي يزدي پيشنهاد كفايت مذاكرات داده‏اند كه اول اين پيشنهاد را به رأي مي‏گذاريم. كساني كه موافق با كفايت مذاكرات هستند، قيام بفرمايند. (اكثر برخاستند) تصويب شد. حالا چهار، پنج ماده هست كه نسبت به اينها بايد رأي گرفته بشود. يكي اينكه آيا اين كميسيون مقدماتي هفته اول را كه به منظور رسيدگي به پيشنهادهايي است كه اشخاص داده‏اند و مشورت با متخصصين خارج از مجلس و تنظيم زيربنا و اسكلت اصولي است كه بايد در مجلس مطرح بشود، آيا اين كميسيون مقدماتي را كه در حقيقت مربوط به متخصصين است مي‏خواهيم يا نه؟ اين يك موضوع است كه بايد نسبت به آن رأي بگيريم. موضوع دوم اينكه كار كميسيون‏هاى بعدي آيا اين‏جور باشد، كه همه اصول در همه كميسيون‏ها مطرح بشود؟ يا بين همه كميسيون‏ها تقسيم بشود؟ موضوع آخر هم اينكه آيا آن سه روز آخر را براي رسيدگي و شور نهايي لازم داريم يا نه؟ موضوع ديگري كه نسبت به آن رأي مي‏گيريم، اين است كه مجلس رسميتش با دو سوم نمايندگان است و آيا به اصول قانون اساسي كه مي‏خواهيم رأي بگيريم، دو سوم حاضرين را ميزان عمل قرار بدهيم، يا نصف به علاوه يك را ملاك قرار بدهيم و يا دوسوم همه نمايندگان را؟ يعني چون قانون اساسي مهم است، براي هر اصلي بايد پنجاه نفر بايد رأي بدهند يا دوسوم همه نمايندگان؟ اين هم يك موضوعي است كه بايستي نسبت به آن رأي گرفته بشود. حالا به ترتيب شروع مي‏كنيم به رأي‏گيري. كساني كه با كميسيون‏هاى مقدماتي تخصصي موافق‏اند، بلند شوند. (اكثر برخاستند) تصويب شد. حالا رأي مي‏گيريم به اينكه آيا به مدت يك هفته باشد يا بيشتر. هر كس با يك هفته موافق است بلند شود. (اكثر برخاستند) تصويب شد. موضوع ديگري را كه به رأي مي‏گذاريم، اين است كه همه اصول در تمام كميسيون‏ها مطرح بشود، يا اينكه اصول تقسيم بشود بين كميسيون‏ها؟
                        صورت مشروح مذاكرات قانون اساسى‏جلسه‏31-1، ص: 120
كساني كه موافق هستند كه همه اصول در همه كميسيون‏ها مطرح بشود، بلند شوند. (اكثر برخاستند) تصويب شد. حالا كساني كه موافق هستند سه نفر كارشناس بصير به عنوان رابط كميسيون‏ها با رأي مجلس انتخاب شوند، بلند شوند (اكثر برخاستند) تصويب شد. حالا رأي مي‏گيريم به آن سه روزي كه در ماده بيست و دوم ذكر شده است كه بلافاصله بعد از پايان كار جلسات عمومي براي جلسات ديگري كه احياناً در اين جلسات بتوانند اصولي را كه لازم الاصلاح مي‏دانند، اصلاح كنند، نمايندگاني كه موافق‏اند آن سه روز لازم است بلند شوند. (اكثر برخاستند) تصويب شد.
4- پايان جلسه‏
رئيس- موضوع ديگر مربوط به ماده هفتم است كه ببينيم اخذ تصميم در اصول قانون اساسي با چند رأي معتبر است. كه اين مطلب را چون وقت تمام است، به ساعت پنج بعدازظهر موكول مى‏كنيم. (جلسه ساعت سيزده ختم شد.)
رئيس مجلس بررسي نهايي قانون اساسي- حسينعلي منتظري‏
                        صورت مشروح مذاكرات قانون اساسى‏جلسه‏31-1، ص: 121
                        جلسه ششم‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

جلسه ساعت هفده روز سي‏ام مردادماه 1358 هجرى شمسى برابر با
بيستم و هفتم رمضان المبارك 1399 هجرى قمرى به رياست‏
آيت الله حسينعلي منتظري تشكيل شد.
فهرست مطالب:
1- اعلام رسميت جلسه و قرائت اسامي غائبين جلسه قبل‏
2- بحث پيرامون آيين‏نامه داخلي.
3- اخذ رأي براي انتخاب سه نفر اعضاي شوراي هماهنگي.
4- پايان جلسه و تعيين زمان تشكيل جلسه بعد.
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 123
1- اعلام رسميت جلسه و قرائت اسامي غائبين جلسه قبل‏
رئيس- جلسه رسمي است، غائبين جلسه امروز عبارتند از: آقاي رحماني كه فرزندشان شهيد شده‏اند و غيبتشان به جاست- آقاي طالقاني- آقاي مدني و آقاي قاسم‏لو و اما كساني كه تأخير داشته‏اند، آقايان: بشارت- بني‏صدر- بيت اوشانا- حايري- حجتي كرماني- خادمي- رباني شيرازي- دستغيب- سبحاني- عرب- ملازاده- فلسفي- مقدم مراغه‏اى- ميرمرادزهى.
به مناسبت شهادت فرزند حضرت حجةالاسلام آقاي رحماني تلگرافي از طرف مجلس خبرگان تهيه شده است كه به ايشان كه در بيجار هستند، مخابره بشود.
 (تلگرام به شرح زير قرائت شد)
جناب حجةالاسلام آقاي رحماني، نماينده محترم مجلس‏
بررسي نهايي قانون اساسي جمهوري اسلامي ايران دامت افاضته‏
خبر شهادت فرزند گرامي شما موجب تألم خاطر نمايندگان ملت گرديد. اين شهادت‏ها از يكسو چهره ضد خدايي و ضد مردمي افراد و گروه‏هايي را مي‏شناساند كه به مقابله خصمانه با انقلاب اسلامي ملت ايران برخاسته‏اند و از سوي ديگر سيماي درخشان شهيداني را كه بر پيشاني انقلاب اسلامي ما مي‏درخشند و به آن جلوه‏اى بس شكوهمند مي‏بخشد. ياد آن شهيد و شهيدان بي‏شمار به خون خفته ديگر انقلاب گرامي باد.
2- بحث پيرامون آيين‏نامه داخلي‏
رئيس- آقاي آيت آيين‏نامه را مي‏خوانند و در هر قسمت كه لازم بود از ميان كساني كه صبح نام‏نويسي كرده‏اند، فقط يك نفر به عنوان موافق و يك نفر مخالف مي‏توانند صحبت بفرمايند.
لايحه قانوني اداره امور جلسات و نظامنامه‏
داخلي مجلس بررسي نهايي قانون اساسي‏
فصل اول- كليات‏
ماده 1- به منظور افتتاح دوره اجلاسيه مجلس بررسي نهايي قانون اساسي و در اجراي مقررات فصل ششم قانون انتخابات، ستاد مركزي انتخابات موظف است به محض حصول حد نصاب مقرر اعتبارنامه‏هايي كه توسط نمايندگان حوزه‏هاي انتخابيه استان‏ها به دبيرخانه ستاد مركزي انتخابات تحويل شده است، تاريخ جلسه افتتاحيه مجلس را از طريق راديو، تلويزيون و جرايد به آگاهي مردم برساند.
ماده 2- دبيرخانه ستاد مركزي انتخابات مكلف است هنگام دريافت اعتبارنامه‏ها با
                        صورت مشروح مذاكرات قانون اساسى‏جلسه‏31-1، ص: 124
مراجعه تدريجي به دبيرخانه و تحويل رسمي اعتبارنامه‏ها حضور نمايندگان حوزه‏هاي انتخابيه استان‏ها را به ترتيب و با ذكر مشخصات در دفتري به نام «دفتر حضور نمايندگان» ثبت نمايد.
ماده 3- دبيرخانه ستاد مركزي انتخابات موظف است جايگاه اسقرار نمايندگان را به ترتيب ثبت‏نام از اولين رديف كرسي‏هاي پيشين مجلس تعيين نموده و كارت حاوي شماره كرسي نمايندگان را به آنان تحويل نمايد.
ماده 4- نمايندگان مجلس بررسي نهايي قانون اساسي در اجلاس رسمي مجلس فقط در كرسي خود جلوس خواهند كرد.
ماده 5- غيبت بدون اجازه نمايندگان در دوره اجلاسيه مجلس بررسي نهايي قانون اساسي بيش از يك جلسه مجاز نخواهد بود و در صورت غيبت بيش از يك جلسه مراتب به اطلاع عموم در جلسه علني خواهد رسيد.
رئيس- آقاي رباني شيرازي بفرماييد.
رباني شيرازي- بسم الله الرحمن الرحيم. ماده‏اى را كه صبح مي‏خواستم درباره‏اش صحبت كنم ماده‏اى بود كه ميزان آراء لازم را براي تصويب يك ماده معين كرده است و بعد اشاره‏اى به همين ماده بكنم.
رئيس- پس اجازه بفرماييد آن را در وقتش صحبت كنيد و حالا فقط راجع به همين ماده صحبت كنيد.
رباني شيرازي- راجع به اين ماده كه چه بكنيم كه اكثريتي را كه لازم داريم در مجلس به وجود بيايد، مي‏خواستم عرض كنم به جاي اينكه ميزان آرايي را كه در تصويب يك ماده مورد لزوم است پايين بياوريم، سعي كنيم نمايندگان در مجلس حضور پيدا كنند. و اگر چنان‏چه بخواهيم بدون در نظر گرفتن مجازاتي بگوييم آقايان حاضر بشوند، چه بسا آن تعدادي كه لازم است، در مجلس حضور پيدا نكنند، لذا من خواستم يك تقاضا و يك پيشنهاد بكنم. از آقاياني كه توانايي حضور در جلسه را به علت پيري يا علل ديگر ندارند و نمي‏توانند به طور مداوم در اين مجلس شركت كنند و غيبت‏هايشان زياد است، مي‏خواستم تقاضا و استدعا كنم كه استعفا بدهند تا اينكه نفر بعد از آنها در مجلس حاضر شود و از خواسته‏هاي مردم دفاع كند. زيرا مردم به ما رأي دادند كه بياييم اينجا و خواسته‏هايشان را تبيين كنيم و از آن دفاع نماييم. ولي چنان‏چه حاضر نشويم و مسامحه كنيم صحيح نيست و اين حق فرد بعدي، يعني آن كسي است كه مردم بعد از ما به او رأي داده‏اند و او را انتخاب كرده‏اند. اما پيشنهاد من اين بود كه اگر چنان‏چه كسي بدون عذر موجه سه نوبت در جلسه حاضر نشود، به منزله استعفا محسوب شود و به او ابلاغ شود و فرد بعد از او دعوت شود تا در جلسه حاضر شود.
رئيس- آقاي مكارم شيرازي بفرماييد.
مكارم شيرازي- بسم الله الرحمن الرحيم. البته از نظر اهميتي كه اين ماده در مسأله رأي‏گيري دارد و مي‏دانيم سرنوشت مجلس با همين ماده رأي‏گيري تعيين مى‏شود، بنابراين هر چه در مسأله غيبت بيشتر تأكيد بشود و راه‏حلهايي پيدا كنيم كه حداكثر كوشش براي حضور نمايندگان در مجلس به عمل بيايد، به جاست. براي اين مطلب يك راه همان چيزي است كه در آيين‏نامه نوشته شده، كه فكر مى‏كنم كافي نيست و همه آقايان هم شايد تصديق بفرمايند كه فقط اعلان كردن كافي نيست. و اما اين مطلب كه اگر نماينده در سه جلسه شركت نكند، در حكم‏
                        صورت مشروح مذاكرات قانون اساسى‏جلسه‏31-1، ص: 125
استعفا باشد، آن طور كه آقاي رباني گفتند، فكر مى‏كنم قابل عمل نباشد. بنابراين خوب است كه راه ديگري انتخاب بشود، مثلا اسامي غائبين در رسانه‏هاي گروهي اعلام شود تا مردم ايران بدانند كه آنها بدون عذر موجه غايب مى‏شوند و حوزه انتخابيه آنها بدانند و مسلماً اين كار اثر عميقي خواهد داشت كه آنها در جلسات شركت كنند. البته اين مطالب را براي محكم كاري عرض مى‏كنم و الا همه برادرها احساس مسؤوليت فوق‏العاده مى‏كنند و اين به خاطر علاقه‏ايست كه ما مي‏خواهيم اين مجلس به نحو احسن برگزار بشود. البته هيچ مانعي ندارد كه در آيين‏نامه محكم كاري كنيم ولو اينكه اين كار به عنوان يك احساس مسؤوليت و وظيفه واجب شرعي كه از واجب واجبات است، باشد. اما مانع از آن نيست كه ما كوشش به عمل آوريم كه افراد حاضر بشوند. اين يكي از راه‏هاست كه در رسانه‏هاي گروهي اسامي غائبين هر جلسه اعلام بشود. حالا اگر راه‏حل‏هاى ديگري براي محكم‏كاري به نظر آقايان مي‏رسد، هيچ مانعي ندارد ولي مسأله استعفا با وضعي كه آقايان مي‏دانند، عملي نيست. مضافاً به اينكه ممكن است مشكلات ديگري هم ايجاد كند و نتوانيم آن را عمل كنيم. اما درباره آن ماده رأي‏گيري بعداً صحبت خواهم كرد.
رئيس- پيشنهاد آقاي مكارم اين است كه علاوه بر اينكه در صورت جلسه علني نوشته خواهد شد در رسانه‏هاي گروهي نيز اعلام شود.
كرمي- اين عمل مخل شخصيت نمايندگان است.
رئيس- آقاي دكتر آيت بفرماييد.
دكتر آيت- راجع به نفر بعدي كه ايشان فرمودند، نمى‏شود كاري كرد.
رئيس- آقاي رباني شيرازي پيشنهاد كرده‏اند «كساني كه نمي‏توانند مرتب بيايند و مريض هستند استعفا بدهند و نفر بعدي به جاي آن شخص بيايد» كه به عقيده من ظاهراً عملي به نظر نمي‏رسد. آقاي رباني رانكوهي فرمايشي داريد، بفرماييد.
رباني رانكوهي- بسم الله الرحمن الرحيم. ترديدي نيست كه بايد كاري كرد كه آقايان نمايندگان در مجلس شركت كنند. اما پيشنهادي كه آقاي رباني شيرازي كردند، نه قابل عمل است و نه به مصلحت. زيرا نمايندگاني كه در مجلس هستند با آراء اكثريت مردم انتخاب شده‏اند و به مجلس آمده‏اند. و چه بسا فردي كه پس از نماينده منتخب مردم و داراي رأي كمتري بوده تفاوت بسيار فاحشي با منتخب مردم داشته باشد. مثلًا من خبر دارم كه بعضي از نمايندگان كه در مجلس خبرگان انتخاب شده‏اند و نماينده مردم هستند در حدود دويست و پنجاه هزار رأي آورده‏اند و نفر بعد از او چهار هزار رأي آورده است. اين معنايش اين است كه آن فردي كه انتخاب شده مربوط به مردم است و منتخب و مورد اعتماد مردم است و نفر بعدي كه چهار هزار رأي آورده چه بسا وابسته به گروهي باشد كه مورد تنفر مردم بوده است. پس چطور ما مي‏توانيم بگوييم آقايي كه دويست و پنجاه هزار رأي آورده است، مستعفي شناخته مى‏شود و شخص بعدي كه داراي چهار هزار يا سه هزار رأي است و تنها مربوط به گروه خاصي است نماينده مردم باشد؟ پس اين فكر عملي نيست زيرا اين شخص نماينده مردم نيست. فرضاً يك كسي كه هجده رأي آورده باشد در برابر افرادي كه صدها هزار رأي دارند. بنابراين يك نفر كه خودش و خانواده‏اش و چند نفر از قوم و خويشان خودش يعني مجموعاً هجده نفر به او رأي داده باشند، حالا اگر نفر اولي كه منتخب مردم است در مجلس حاضر نشد ما بگوييم نفر بعدي بيايد كه به هيچ وجه صحيح نيست و قابل عمل هم نيست زيرا هم به منتخب مردم توهين و جسارت است و هم به خود مردم.
                        صورت مشروح مذاكرات قانون اساسى‏جلسه‏31-1، ص: 126
رئيس- آقاي كرمي بفرماييد.
كرمي- اينجا اشخاص محترمي مانند آقاي حاج شيخ مرتضي جابري يا آقاي خادمي يا آقاي طالقاني تشريف دارند. اين توهين است كه اسامي اين آقايان را در راديو و تلويزيون به عنوان غائبين جلسه اعلام كنند.
رئيس- آقاي رباني رانكوهي بفرماييد.
رباني رانكوهي- پيشنهاد مى‏كنم همان مجازاتي كه در آيين‏نامه قبلي بود كه «اگر كسي يك جلسه غيبت بدون عذر موجه كرد در جلسه بعدي حق رأي نداشته باشد» اعمال شود.
رئيس- آقاي رباني شيرازي بفرماييد.
رباني شيرازي- ما روي واقعيات بايد صحبت كنيم زيرا مسائل را اين‏طور روي ذهنيات مطرح كردن درست نيست. اگر مردم به ما رأي داده‏اند، براي اين است كه در مجلس حاضر شويم و از خواسته‏هايشان دفاع كنيم.
رئيس- يكي از پيشنهادات آقاي رباني اين است كه «كساني كه بنا به عللي نمي‏توانند به مجلس بيايند، استعفا بدهند و نفر بعدي بيايد» آقاي بني‏صدر بفرماييد.
بني‏صدر- شما كه نمايندگان را انتخاب نفرموده‏ايد، مردم انتخاب كرده‏اند و مردم بايد بپرسند كه چرا نماينده‏شان به مجلس نمي‏آيد.
رباني شيرازي- پيشنهاهاي من دو تا بود. پيشنهاد اول اين بود كه كساني كه نمي‏توانند در تمام جلسات حاضر شوند، از حضورشان خواهش كنيم استعفا بدهند تا نفر بعدي بتواند به مجلس بيايد. پيشنهاد دوم اين است كه كساني كه بدون عذر موجه چند جلسه در مجلس حاضر نمى‏شوند، عدم حضورشان استعفا محسوب بشود.
رئيس- يكي از پيشنهادهاي آقاي رباني شيرازي اين بود كه اگر يكي از نمايندگان بيش از سه مرتبه غيبت كرد و مجلس تشخيص داد كه اين شخص بدون عذر موجه مجلس را ترك مى‏كند در اينجا براي چنين شخصي حكم مستعفي قائل شويم. كساني كه با اين پيشنهاد موافق‏اند، قيام فرمايند (عده كمي برخاستند) اين پيشنهاد رد شد. حالا پيشنهاد آقاي مكارم مطرح است كه «اگر كسي بيش از يك دفعه غيبت كرد علاوه بر اينكه اسم او در مجلس خوانده مى‏شود كه غيبت كرده به وسيله رسانه‏هاي گروهي هم به اطلاع مردم برسد» كساني كه با اين پيشنهاد موافق‏اند قيام فرمايند (كسي برنخاست) اين پيشنهاد هم رد شد. بنابراين، اين ماده به همان صورتي كه در آيين‏نامه موجود است باقي مي‏ماند. يعني اگر نماينده‏اى يك مرتبه غيبت كرد اسم او در جلسه علني روز بعد اعلام خواهد شد. آقاي رشيديان بفرماييد.
رشيديان- آقاي رئيس شما مرتب خودتان صحبت مي‏فرماييد به ديگران هم اجازه بفرماييد نظراتشان را ابراز كنند.
رئيس- حالا به پيشنهاد آقاي رباني رانكوهي رأي مي‏گيريم و آن اين بود كه در آيين‏نامه قبلي ذكر شده كه «اگر نماينده‏اى بيش از يك مرتبه غيبت كرد در جلسه بعد حق رأي نداشته باشد» كساني كه با اين پيشنهاد موافق‏اند قيام فرمايند (كسي برنخاست) اين پيشنهاد هم رد شد. آقاي‏هاشمي‏نژاد بفرماييد.
هاشمي‏نژاد- به عقيده بنده از طرف مجلس كسي مأموريت پيدا كند و با آن نماينده‏
                        صورت مشروح مذاكرات قانون اساسى‏جلسه‏31-1، ص: 127
صحبت كند كه چرا غيبت كرده است و اهميت قضيه را به ايشان تفهيم كند و صبح و عصر هم از رسانه‏هاي گروهي اعلام شود كه چه كساني آمده‏اند و چه كساني نيامده‏اند.
رئيس- كساني كه با پيشنهاد ايشان موافق‏اند، قيام فرمايند (كسي برنخاست) اين پيشنهاد هم رد شد. آقاي‏هاشمي‏نژاد بفرماييد.
هاشمي‏نژاد- بسم الله الرحمن الرحيم. معذرت مي‏خواهم از اينكه وقت آقايان را مي‏گيرم مسأله به اين صورت نبود كه صبح و عصر اعلام بشود كه فلان شخص نيامده، بلكه بايد ضمن اينكه جزو مقررات باشد كه رسانه‏هاي گروهي اعلام بكنند كه صبح و عصر مجلس خبرگان تشكيل شد، علاوه بر آن بگويند مجلس خبرگان با حضور چه كساني تشكيل شد و چه كساني هم غيبت داشتند. اين بايد روال كلي رسانه‏هاي گروهي باشد. بنابراين ضمن اينكه يك موضع‏گيري خاص نيست، در عين حال كساني هم كه غيبت كرده‏اند مشخص خواهند شد. ولي چون افرادي كه در اينجا هستند براساس احساس وظيفه كار مى‏كنند، خوب است از طرف مجلس به آنها تذكر داده شود و اهميت مطلب بيش از پيش به آنها تفهيم بشود. من تصور مى‏كنم اين كار حداقل در مورد عده‏اى مؤثر واقع خواهد شد. پيشنهاد من اين بود كه عرض كردم متشكرم.
رئيس- كساني كه با پيشنهاد ايشان موافق‏اند، قيام فرمايند (كسي برنخاست) رد شد. مواد بعدي قرائت مى‏شود.
ماده 6- مرخصي نمايندگان در دوره اجلاسيه مجلس بررسي نهايي قانون اساسي بيش از يك جلسه مجاز نخواهد بود، مگر با تصويب كميسيون يا اجازه هيأت رئيسه مجلس.
ماده 7- جلسات عمومي بررسي نهايي قانون اساسي و اخذ تصميمات در اصول قانون اساسي با حضور دو سوم كليه نمايندگان يعني (پنجاه نفر) رسميت مي‏يابد و تصميمات متخذه با اكثرين نصف به علاوه يك مجموع نمايندگان، به عقيده بعضي به جاي پنجاه نفر با (سي و هشت نفر) معتبر است. جلسات كميسيون‏ها و شوراي دبيران با حضور اكثريت اعضاء رسميت پيدا مى‏كند و تصميمات متخذه با اكثريت حاضرين در جلسه معتبر خواهد بود.
رئيس- آقاي موسوي تبريزي از كساني هستند كه در ماده هفتم وقت گرفته‏اند كه صحبت كنند. آقاي موسوي بفرماييد.
موسوي تبريزي- بسم الله الرحمن الرحيم. راجع به اين ماده هفتم كه مجلس با حضور دو سوم كليه نمايندگان يعني با پنجاه نفر رسميت پيدا كند، اشكال ندارد ولي هنگام اخذ تصميم و رأي‏گيري ملاك نصف به علاوه يك مجموع نمايندگان يعني سي و هشت نفر است؟ يا دو سوم مجموع كه پنجاه نفر مى‏شود؟
رئيس- دو سوم حاضرين يا دو سوم همه نمايندگان؟
موسوي تبريزي- نصف به علاوه يك مجموع نمايندگان، به عقيده من درست نيست. براي اينكه اگر سي و هفت نفر با يك تصميمي مخالفت داشته باشند و يكي از مخالفين آقاي منتظري و يكي هم آقاي بهشتي و يكي هم آقاي طالقاني باشند، مخالفين اگر در اين اعداد باشند يعني هر يك از اين آقايان كه اسم بردم بيش از يك ميليون رأي آورده‏اند. در واقع اگر سي وهشت نفر در يك رأي‏گيري موافق و سي وهفت نفر هم مخالف بودند و به طور متوسط اگر به هر نماينده حداكثر نيم ميليون نفر رأي داده باشند، پس در واقع چندين ميليون نفر از افراد اين مملكت با آن رأي‏
                        صورت مشروح مذاكرات قانون اساسى‏جلسه‏31-1، ص: 128
مخالف مي‏باشند. خداوند به پيامبر (ص) خطاب مى‏كند «و شاورهم في الامر» يا «و امرهم شوري بينهم» پس مبناي اكثريت بايد يك اكثريت معقول باشد. چون وقتي اكثر افراد، عقول، افكار و انديشه‏هايشان روي هم ريخته شد، به انسان يك اطميناني مي‏بخشد. مثلًا در مقابل صد نفر موافق اگر ده نفر مخالف باشد، تصميم آنها اطمينان‏بخش است. ولي اگر چهل و نه نفر مخالف و پنجاه و يك نفر موافق باشند، اينكه ديگر موجب اطمينان براي انسان نمى‏شود. بنابراين آن‏چه من از اين آيه استنباط مى‏كنم اين است كه اكثريتي كه مبناي كارها در اسلام قرار مي‏گيرد آن اكثريتي است كه موجب اطمينان است. و الا ما هفتاد و سه نفر نماينده داريم و اگر مبناي نصف به علاوه يك عملي شود معنايش اين است كه رأي سي و هشت نفر را به تمام مردم ايران تحميل كرده‏ايم. بنابراين بايد بگوييم، همان نصابي را كه براي رسميت جلسه معتبر است، همان نصاب هم بايد در مقام اخذ رأي و تصميم‏گيري معتبر باشد. يعني اقلًا دو سوم نمايندگان بايد با اين رأي موافق باشند. اگر دو سوم نمايندگان موافق بودند، در نتيجه مي‏توانيم به سي و شش ميليون نفر جمعيت ايران بگوييم كه نمايندگان شما به اين قانون رأي داده‏اند. اما اگر سي و هشت نفر رأي بدهند و سي و هفت نفر رأي ندهند و مثلا يكي از كساني كه رأي مخالف داده باشد، آقاي بني‏صدر باشند، ايشان نمي‏توانند آن قانون را به كساني كه به ايشان رأي داده‏اند، تحميل كنند و بگويند كه اين قانون شما است. بنابراين بايد دو سوم تمام نمايندگان در رأي‏گيري تصميم بگيرند و اين تنها راه قانون گذارى صحيح است. و السلام عليكم و رحمة الله و بركاته.
رئيس- از آقايان دكتر ضيايي- دكتر قائمي- دكتر آيت- سبحاني- سيد محمد علي جزايري- مولوي عبدالعزيز و يزدي كه صبح وقت گرفته‏اند، هر كس مخالف است مي‏تواند صحبت كند. آقاي دكتر قائمي بفرماييد.
دكتر قائمي- بسم الله الرحمن الرحيم. بنده مي‏خواستم در مخالفت با بيانات آقاي موسوي چند نكته را به عرض برسانم. ايشان فرمودند اگر نماينده‏اى در موقع رأي‏گيري رأي نداد، چون اين شخص با يك ميليون يا دو ميليون رأي مردم انتخاب شده آن رأي مردم را به حساب نياورده و رد كرده است. من اين دليل را كافي نمي‏بينم، به اين دليل كه عده‏اى كه تشريف نمي‏آورند به مجلس، حتماً يك مشكلي دارند و يا برنامه‏اى برايشان هست كه نمي‏توانند بيايند. هيچ دليلي نيست كه اگر ايشان در جلسه شركت مي‏كردند، با آن مسأله مورد بحث مخالف بودند. عده نمايندگان اين مجلس هفتاد و سه نفر است. حالا اگر عده‏اى به دلايلي نمي‏آيند، دليل بر اين نمى‏شود كه اين عده با جرياني كه در مجلس مي‏گذرد مخالف هستند. فرض كنيد آيت الله طالقاني با دو ميليون رأي براي اين مجلس انتخاب شده‏اند و تشريف نمي‏آورند، ولي اين دليل بر اين نيست كه يك مسأله‏اى را كه در اينجا مطرح مى‏شود، ايشان تأكيد نكنند و اگر بودند تصويب نمي‏كردند. وقتي گفتند مجلس با پنجاه نفر رسمي است، لازم نيست هر پنجاه نفر به موضوع مطروحه رأي بدهند، بلكه نصف به علاوه يك و يا دو سوم نمايندگان حاضر رأيشان كافي است. بنابراين من معتقد هستم كه همان دو سوم رأي شركت كنندگان در مجلس را بپذيريم. چون همين‏طور كه در اين دو سه روز ديده‏ايم، مجلس با پنجاه نفر تشكيل مى‏شود و از اين پنجاه نفر، دو سه نفري از ميان نمايندگان با موضوعي حتماً مخالف هستند. در غير اين صورت اگر ما يك مسأله‏اى را بخواهيم تصويب كنيم بايد روزهاي بسياري بنشينيم و منتظر اين باشيم كه يكي از آقايان تشريف بياورند به جلسه كه عده حاضر پنجاه و يك نفر بشود و پنجاه نفر بتوانند رأي موافق بدهند. نظر
                        صورت مشروح مذاكرات قانون اساسى‏جلسه‏31-1، ص: 129
من اين است كه دو سوم نمايندگان حاضردر جلسه براي تصويب هر قانوني رأيشان كافيست والسلام.
رئيس- آقاي دكتر ضيايي بفرماييد.
دكتر ضيايي- بسم الله الرحمن الرحيم، به عقيده من ماده پنج و ماده شش بايد حذف بشود چون بود و نبودشان يكسان است. زيرا اين يك وظيفه ديني و اجتماعي عجيبي است كه به گردن آقايان محترمي كه انتخاب شده‏اند، گذاشته شده است. حالا هر كس در هر مقامي كه مي‏خواهد باشد، اگر به نحوي عذري داشت و نمي‏توانست در جلسه شركت كند از اول نمي‏بايد نمايندگي را قبول مي‏كرد و خودش را نمي‏بايد كانديدا مي‏كرد. بنابراين بايد عذر موجهش را بيان كند و يا اينكه مجلس و يا هيأت رئيسه براي اين كار فكري بكند. زيرا هفتاد و سه نفر روي معيار معيني انتخاب شده‏اند كه از طرف مردم به اين مكان بيايند. همان طوري كه آقاي موسوي فرمودند با غيبت كردن از قوه و قدرت اين قانون كاسته خواهد شد و يا در آن نقص به وجود مي‏آيد. اگر قرار باشد هر كسي غيبت كند، خوب بنده هم فردا نمي‏آيم و كارهاي خيلي ضروري زيادي هم دارم، منتها اگر وظيفه ديني و مسؤوليت اجتماعي خطير، من را مجبور نمي‏كرد، از همه كارم نمي‏بريدم و شب‏ها تا ساعت دو بعد از نصف شب نمي‏نشستم، پيشنهادات و پيش‏نويس‏ها را مطالعه بكنم. بنابراين يا بايد وظيفه ديني، آقايان را براي اين كار مجبور كند، همان‏طور كه آقايان را مجبور كرده است كه نماز بخوانند و روزه بگيرند و حج بروند و اگر چنين نباشد بايد فكر اساسي كرد. و اما در مورد دو سوم از مجموع يا دو سوم از حاضرين، با اين بياني كه عرض كردم و با اين آيين‏نامه كه هيچ الزامي براي آقايان منتخبين نمي‏آورد كه در جلسه حاضر بشوند و وقتي كه هيچ الزامي نباشد مكن است فردا بنده و شما و ديگران روزهاي بعد نياييم و به اين ترتيب جلسه رسميت پيدا نكند. و اما اگر الزامي در كار باشد، قهراً غيبت‏هاي اضطراري كم است. مثلا اگر غائبين دو سه نفر يا حداكثر ده نفر باشند، بالاخره باز يك حدي است كه ما مي‏توانيم به اكثريت آراء مجموع منتخبين برسيم. وقتي كه دو سوم از مجموع نمايندگان براي رسميت بخشيدن به جلسه حاضر باشند، به همان نحو كه جناب آقاي موسوي هم فرمودند و تنها فكر من نيست چه در آن صورت ترديد داشتم ولي وقتي يكي ديگر هم فكرش همين فكر من بود، انسان ظن كمي به صحت پيدا مى‏كند. اما اگر نظر نه نفر از ده نفر با نظر من موافق شد، به طور قطع و يقين به صحت آن حكم خواهم كرد، چون ديگر مطمئن هستم كه به واقعيت و حقيقت نزديك مي‏باشد. بنابراين هر قدر آراء را بتوانيم بيشتر بكنيم چه موافق و مخالف، زيرا در جهت مخالف هم اگر ديديم اكثريت هست مي‏فهميم كه ما در خطا بوده‏ايم. پس هر قدر آراء بيشتر باشد در آن صورت قوت و قدرت قانون بيشتر خواهد شد و يك مقدار احساس سبكي نسبت به وظيفه خطير خود خواهيم كرد. بنابراين من فكر مى‏كنم اخذ تصميمات با دو سوم آراء حاضرين هيچ كافي به مقصود و منظور ملت و منظور كساني كه طرفدار اجراء قانون اسلامي هستند، نخواهد بود.
رئيس- آقاي دكتر آيت بفرماييد.
دكتر آيت- بسم الله الرحمن الرحيم. بعضي از آقايان حكم به نادر مى‏كنند يعني چيزي كه معمولا اتفاق نمي‏افتد. تا حالا اكثريت نزديك به اتفاق آمده‏اند و از اين بعد هم خواهند آمد، ما بگوييم (اگر نيامدند) صحيح نيست. گذشته از آن جلسه با دو سوم نمايندگان رسميت پيدا مى‏كند و اگر اين تعداد نيايند كه جلسه اصلا نمي‏تواند رسمي باشد. آن وقت اگر دو سوم از افراد حاضر هم‏
                        صورت مشروح مذاكرات قانون اساسى‏جلسه‏31-1، ص: 130
رأي بدهند كافي است. بنابراين نبايد كاري كرد كه مجلس فلج بشود و نتواند تصميمي بگيرد. و از همه اينها گذشته مصوبه ما بعداً براي اطمينان خاطر به رفراندوم گذاشته خواهد شد، مردم اگر خواستند، قانون را تصويب مى‏كنند و اگر نخواستند، نمى‏كنند. و آن دوست ما هم كه گفتند مثلا اگر آيت الله منتظري و دكتر بهشتي رأي ندادند، چون در انتخابات اينقدر رأي آورده‏اند و يا فلاني اينقدر رأي آورده است، صحيح نيست. اينجا همه مساوي هستند با هر تعداد رأي كه انتخاب شده باشند. كسي از اشخاص ديگر نماينده‏تر نيست و اين رسم تمام دنيا هست و ما نبايد سنتي كه در دنيا وجود دارد و عاقلانه هم هست، يعني موافقت دو سوم از اعضاي حاضر براي تصويب را زير پا بگذاريم.
رئيس- آقاي سبحاني فرمايشي داريد، بفرماييد.
سبحاني- بسم الله الرحمن الرحيم. مطالب لازم مطرح شد. يعني مطالبي را كه در نظر من بود، آقايان فرمودند. ولي يك حاشيه كوچك دارم كه در اينجا عرض مى‏كنم. اگر بنا باشد رسميت جلسه ما با پنجاه نفر شروع شود و پنجاه نفر موافق باشند، تا ما بتوانيم تصميم بگيريم، معنايش اين است كه بايد در اكثر مسائل و مجالس اتفاق آراء داشته باشيم زيرا جلسه با پنجاه نفر رسميت پيدا مى‏كند. فرض كنيد كه ما در چند جلسه پنجاه نفر بوديم و قرار هم اين است كه يك سوم از مجموع نمايندگان نظر بدهند. بنابراين معنايش اين است كه در هر مسأله اتفاق آراء باشد و اين در هيچ كجاي دنيا عملي نيست و نمى‏شود گفت با پنجاه نفر رسميت پيدا مى‏كند و رأي معتبرش نيز بايد به ميزان دو سوم حاضرين در جلسه باشد زيرا اين معنايش اين است كه در تمام مسائل اتفاق آراء داشته باشيم.
رئيس- آقاي مكارم شيرازي بفرماييد.
مكارم شيرازي- بسم الله الرحمن الرحيم. با نهايت معذرت كه مصدع مي‏شوم، مي‏خواستم نظريه‏اى در تكميل اين ماده عرض كنم. چون در عمل خواهيم ديد كه با چه مشكلي رو به رو خواهيم شد و قبل از آن بايد اين تذكر را بدهم، چون مذاكرات مجلس از رسانه‏هاي گروهي پخش مى‏شود، از صبح تا به حال يكي دو مرتبه تعبيري تكرار شد كه اينجا مدرسه فيضيه نيست. من عقيده دارم كه در تعبيرات بايد خيلي رعايت شود زيرا مدرسه فيضيه كانون انقلاب و كانون بزرگان و علما بوده و البته يك نظر ديگري از گفتن مدرسه فيضيه داريم، يعني يك جلسه بحث دوستانه كه همه حرف بزنند و درباره مسائلي اظهار نظر كنند. اما تلقي ملت ايران وقتي اين را بشنود، اين نيست، بلكه خيال مى‏كنند مدرسه فيضيه كانون بدي بوده در حالي كه خاطره مدرسه فيضيه در افكار همه به عالي‏ترين وجه هست. بنابراين ما بايد تعبيراتي كه پيش خودمان هست، تغيير بدهيم و بگوييم كه اينجا يك مجلس دوستانه نيست كه همه ما با هم صحبت كنيم و نه تنها در اين مورد بلكه در تمام موارد بايد رعايت اين تعبيرات را با توجه به اينكه در رسانه‏هاي گروهي پخش مى‏شود بكنيم. و اما عرضي كه من داشتم مطلبي هست كه آن را بايد حل كنيم و آن اين است كه اگر ما مقياس را دو سوم از حاضرين يا دو سوم از مجموع كه پنجاه نفر است، گرفتيم و نتوانستيم رأي بياوريم چكار كنيم؟ بعضي از آقايان مي‏فرمودند كه هيچ، رهايش مى‏كنيم. ولي ما نمى‏توانيم اين كار را بكنيم براي اينكه به طور مثال در اين پيش‏نويس يا پيش‏نويسهاي ديگر بحث شده است كه نخست وزير را چه كسي تعيين مى‏كند. در پيش‏نويس فعلي مى‏گويد، رئيس جمهور بايد نخست‏وزير را تعيين كند ولي ممكن است عده‏اي‏
                        صورت مشروح مذاكرات قانون اساسى‏جلسه‏31-1، ص: 131
از آقايان عقيده‏شان اين باشد كه رئيس جمهور اختياراتش زياد است و بايد آن را محدودتر كرد و نخست وزير را بايد مجلس با پشنهاد رئيس جمهور تعيين كند زيرا مي‏خواهد با رئيس جمهور همكاري بكند و او بايد همكارش را بشناسد. ولي اگر احتمالا آن حد نصاب را نياورد و دوره مجلس نمايندگان هم تمام شد، فردا كه ملت ايران مي‏خواهند نخست‏وزير تعيين كنند، بايد چكار كنند؟ در اين ماده اگر تعيين نخست‏وزير نه به دست رئيس جمهور باشد و نه به دست مجلس باشد و مجلس نمايندگان هم اگر مدتش تمام شد، تكليف اينكه نخست‏وزير به وسيله چه كسي انتخاب شود، معلوم نشده است. بنابراين مردم ايران چه كار بايد بكنند؟ به علاوه الان درباره خود رئيس جمهور و صفات او بحث است و بعضي معتقدند كه فلان و فلان صفت بايد قيد شود و بعضي معتقدند نه، حالا اگر در موقع رأي‏گيري درباره صفات رئيس جمهور پنجاه رأي نتوانستيم بياوريم يا دو سوم و يا حتي سي و هشت رأي نياورد، از يك طرف سي و چهار رأي مي‏اورد، با آن طرف صحبت مى‏كنيم بيست و چهار رأي مي‏آورد، البته اگر ما بتوانيم تمام مواد را به اتفاق آراء تصويب كنيم كه خيلي خوب است و ما شك نداريم ولي بايد مسائل را از نظر عملي هم بررسي كنيم. ما معتقديم هر چه محكم‏تر و به قول آقايان اطمينان‏بخش‏تر باشد، بهتر است. ما حرفي نداريم اميدواريم كه بشود، ولي اگر نشد بايد چكار كرد؟ اگر براي صفات رئيس جمهور اكثريت لازم را نياورديم يعني سي وهشت رأي نشد و يا دو سوم موجود نشد و يا پنجاه رأي نشد و مجلس خبرگان تمام شد و حالا كه ملت مي‏خواهد با اين قانون اساسي كه شما تهيه كرده‏ايد، رئيس جمهور تعيين كند، چكار بايد بكند؟ بالاخره بعد از دو ماه و يا سه ماه و يا چهار ماه اين مجلس تمام مى‏شود. بنابراين بياييد يك تبصره براي اين ماده بياوريم كه اگر حد نصاب لازم به دست نيامد، نمايندگان در جلسه فردا مجدداً به شور بنشينند و اگر نشد، جلسه پس فردا تا بالاخره در پايان مجبور شوند اين مسأله را تصويب كنند. چون نمى‏شود كه حكومت مملكت فردا بلاتكليف باشد بالاخره بعد از سه يا چهار يا شش ماه بايد تصويب كنيد و وقتي مي‏خواهيد تصويب كنيد بايد يك طوري باشد كه قاطع باشد. حالا بعد از تمام محكم‏كاري‏ها بالاخره بفرماييد، آيا اكثريت موجود كافي هست يا نيست؟ و اگر اكثريت موجود هيچ كجا كافي نيست اين بن‏بست چگونه شكسته مى‏شود؟ آقاي غفاري امروز فرمودند كه بعضي از قسمت‏هاى قانون اساسي را مى‏شود كه يك قسمتش امسال تعيين شود و يك قسمتش سال ديگر. اين درست، اما يك مسائلي مثل تعيين رئيس‏جمهور يا نخست‏وزير يا امثال اينها را كه نمى‏شود براي سال ديگر گذاشت. در اين روزها ما بايد هر چه زودتر تكليف ملت و مملكت را از نظر استخوان‏بندي سياسي و اجتماعي و قضايي روشن كنيم. بنابراين بنده پيشنهاد مى‏كنم تمام محكم‏كاريها را بفرماييد و تمام پيشنهادها را هم به رأي بگذاريم و از الان تا آخر كار با يك يا دو يا سه شور اين بن‏بست را بشكنيم و يا از اين طريق كه علي كل حال با وجود اين همه ناراحتي كه ما داريم و نمي‏خواهيم كه نصف به علاوه عده حاضر يا چهل و نه يا پنجاه رأي حاكم باشد بلكه اتفاق آراء باشد، اما وقتي به بن‏بست رسيديم چاره‏اى نداريم جز اينكه رأي اكثريت را بپذيريم چون كار مملكت را نمى‏شود رها كرد. اين عرضي كه من داشتم كاري به آن معيار هم ندارد، زيرا آن معيار هر چه باشد، پشت سرش بايد فكري براي اين مطلب داشته باشيم. اما راجع به رفراندوم، اين مسأله را كه مكمل اين بحث است، عرض كنم كه رفراندوم به صورت ماده به ماده انجام نمى‏شود. زيرا مسلم است كه وقتي آقايان قانون اساسي را با اكثريت تصويب بكنند، مردم به آن احترام مي‏گذارند. به خصوص اين‏كه‏
                        صورت مشروح مذاكرات قانون اساسى‏جلسه‏31-1، ص: 132
با امام در مسائل مشورت مى‏شود و با مراجع ديگر هم مشورت مى‏شود و آقايان نظرات همه گروه‏هاي مردم را رعايت مى‏كنند. بنابراين رفراندوم يك‏جا انجام مى‏شود و به احتمال قريب به يقين آن‏چه آقايان تصويب بكنند در رفراندوم نيز تصويب خواهد شد. ولي ما بايد محكم كاري بكنيم زيرا ملت از ما انتظار دارد. بنابراين براي رفع اين بن‏بست از اين طريق بايد فكري كرد.
رئيس- از فرمايشات آقاي مكارم براي نمايندگان اين تصور پيش آمده است كه منظور ايشان از معيار رأي‏گيري براي تصويب مواد، نصف به علاوه يك عده حاضرين است. در حالي كه معيار تصويب، آراء مثبت، نصف به علاوه يك مجموع نمايندگان و يا دو سوم مجموع نمايندگان است. منتها دو سوم مجموع نمايندگان پنجاه نفر مى‏شود كه براي رسميت يافتن جلسه معمول است. به نظر مي‏رسد كه مذاكرات كافي باشد، رأي مي‏گيرم به كفايت مذاكرات، نمايندگاني كه موافق‏اند قيام كنند (اكثر برخاستند) تصويب شد. حالا رأي مي‏گيريم به اصل ماده، موافقين با دو سوم مجموع نمايندگان كه در حقيقت مى‏شود پنجاه يا چهل و نه نفر قيام كنند (اكثر برخاستند) تصويب شد. بنابراين تصميمات متخذه با رأي اكثريت حاضر در جلسه (چهل و نه نفر يعني دو سوم مجموع نمايندگان) و جلسات گروه‏ها هم با حضور اكثريت اعضاء رسميت پيدا مى‏كند. كساني كه موافق‏اند كه گروه‏ها هم با اكثريت حاضرين كار را انجام بدهند قيام كنند (اكثر برخاستند) تصويب شد. ماده هشت قرائت مى‏شود:
ماده 8- پس از رسميت يافتن جلسه، خروج نمايندگان از جلسه تا ميزان اكثريت مطلق (نصف به علاوه يك) مانع ادامه بحث و رسيدگي نخواهد بود، ولي به هنگام اخذ تصميم و رأي‏گيري، رأي نماينده يا نمايندگاني كه به جلسه مراجعت نكرده‏اند، به عنوان رأي ممتنع در مجموع آراء احتساب مي‏گردد.
رئيس- آقاي دكتر بهشتي فرمايشي داريد بفرماييد.
دكتر بهشتي- به نظر من با آن چيزي كه قبلا تصويب كرديم اين ماده زايد است، چون اين در صورتي بود كه با سي و هشت نفر بتوانيم چيزي را به تصويب برسانيم، ولي وقتي ما قبلا گفته‏ايم كه براي رسميت مجلس پنجاه يا چهل و نه نفر لازم است و براي اينكه اصل يا ماده‏اى هم تصويب بشود حداقل چهل و نه نفر لازم است، ديگر اين ماده لغو است. ولي فقط براي مذاكرات مجلس مي‏تواند ادامه پيدا كند.
رئيس- آقاي دكتر شيباني بفرماييد.
دكتر شيباني- بسم الله الرحمن الرحيم. در مورد رأي‏گيري براي اصول قانون اساسي با رأي دو سوم كل نمايندگان تصويب شد. در اينجا توضيحي كه مي‏دهد براي رسميت مذاكرات مجلس است كه اگر دو سوم نمايندگان حضور داشتند مجلس مي‏تواند شروع به كار كند. حالا ممكن است وسط كار يك عده‏اى بلند شوند و از جلسه بيرون بروند. اين ماده آن قسمت را مي‏خواهد توضيح بدهد، كه اگر يك عده‏اى بيرون رفتند اشكالي در مذاكرات ايجاد نمى‏كند، مسأله اين است. يك شق ديگرش هم اين است كه اگر عده‏اى از نمايندگان در موقع رأي‏گيري بيرون از جلسه باشند، رأي آنها به عنوان ممتنع به حساب مي‏آيد. يعني مي‏خواهد بگويد كه اگر عده‏اى موقع رأي‏گيري بيرون رفتند به اين مسأله توجه داشته باشند كه رأيشان ممتنع به حساب خواهد آمد.
رئيس- آقاي دكتر بهشتي بفرماييد.
دكتر بهشتي- آن‏چه كه بنده عرض كردم زايد است، فقط ذيل ماده است و بخش اول آن‏
                        صورت مشروح مذاكرات قانون اساسى‏جلسه‏31-1، ص: 133
لازم است زيرا جلسه با چهل و نه نفر رسميت پيدا مى‏كند، و وقتي رسميت پيدا كرد و مذاكرات شروع شد با بيرون رفتن دو سه نفر از رسميت نمي‏افتد، تا اينجا لازم است. آن‏چه كه عرض كردم زايد است، ذيل اين ماده است. چون اين قسمت براي وقتي خوب بود كه ما مي‏خواستيم اصول را با سي و هشت رأي تصويب كنيم. ولي وقتي مي‏گوييم براي تصويب اصول قانون اساسي چهل و نه رأي لازم است، ديگر قسمت ذيل اين ماده لازم نيست. زيرا ما بعد از تنظيم اين آيين‏نامه، وظيفه ديگري جز تصويب قانون اساسي نداريم و اصلا تصويب چيز ديگري در صلاحيت ما نيست.
رئيس- براي اين قسمت رأي مي‏گيريم، كه فقط قسمت اول به اين صورت باشد «پس از رسميت يافتن جلسه، خروج نمايندگان از جلسه تا ميزان اكثريت مطلق (نصف به علاوه يك) مانع ادامه بحث و رسيدگي نخواهد بود» كساني كه موافق‏اند اين قسمت باشد و بقيه حذف شود قيام فرمايند (عده كمي برخاستند) رد شد. و اما كساني كه موافقت دارند كه اين ماده به همين صورت كه هست باقي بماند و چيزي از آن كم نشود قيام كنند، (كسي برنخاست) تصويب نشد. بنابراين، اين بند حذف مى‏شود. آقاي دكتر بهشتي بفرماييد.
دكتر بهشتي- خواهش مى‏كنم به نكته‏اى كه مي‏خواهم تذكر بدهم، عنايت بفرماييد. جلسه وقتي مي‏تواند رسمي باشد كه اكثريتش در حد اكثريت رأي‏گيري باشد. چون اگر جلسه بدون چنين اكثريتي شروع به كار كند، ممكن است اصلا كساني بعداً نيايند و مذاكراتي كه آغاز مى‏شود بي‏نتيجه بماند و اين وقت تلف كردن است. اين است كه براي شروع جلسه يعني براي رسميت جلسه در آغاز همان عددي را معتبر مي‏دانيم كه براي رأي‏گيري و تصويب معتبر دانسته‏ايم. اين از لحاظ ضرورت تعداد نمايندگان براي شروع كار جلسه است. ولي بعد از شروع جلسه اگر يكي از آقايان پنج دقيقه بيرون رفت، آيا ما بايد براي ادامه مذاكرات صبر كنيم تا او برگردد؟ و وقتي هم كه برگشت، ممكن است كس ديگري بيرون برود و اگر دو مرتبه هم بخواهيم صبر كنيم تا او برگردد، مذاكرات همين طور تعطيل مى‏شود و بي‏ثمر خواهد بود. پس بهتر است كه مذاكرات را ادامه بدهيم، آن نماينده‏اى هم كه پنج دقيقه رفته است بيرون، وقتي برگشت از دوستش سؤال مى‏كند كه در اين پنج دقيقه، صحبت درباره چه بوده است، كه در جريان مذاكرات باشد. پس با توجه به اينكه اكثريتي كه ما مي‏خواهيم، يكي در موقع شروع است و يكي هم براي رأي‏گيري است، بايد بگوييم براي موقع رأي‏گيري تمام چهل و نه نفر بايد باشند ولي براي ادامه مذاكرات، كم شدن دو سه نفر از نمايندگان اشكالي ندارد.
رئيس- آقاي رباني شيرازي بفرماييد.
رباني شيرازي- چنان‏چه در جلسه‏اى چهل و هشت نفر رأي مخالف دادند و يك نفر هم رفت بيرون، آيا رأي آن شخص جزء مخالفين است يا ممتنعين؟
رئيس- آقاي دكتر بهشتي بفرماييد.
دكتر بهشتي- آقاي رباني، اصولا ما پنجاه نفر رأي مخالف نمي‏خواهيم، ما براي تصويب اصول چهل و نه رأي موافق مي‏خواهيم. آن‏چه كه ما در رأي‏گيري مي‏خواهيم، اين است و مشخص بودن وضع بقيه آراء هيچ نقشي در كار ما ندارد. چون ما براي تصويب يك مطلب مي‏گوييم چهل و نه نفر رأي موافق مي‏خواهيم، ديگر لازم نيست رأي مخالف هم چهل و نه رأي باشد.
                        صورت مشروح مذاكرات قانون اساسى‏جلسه‏31-1، ص: 134
رئيس- آقاي سيد محمد علي جزايري چون نوبت گرفته بودند مي‏توانند چند دقيقه‏اى صحبت بفرمايند.
موسوي جزايري- بسم الله الرحمن الرحيم. اين جمله كه مى‏گويد: «ولي به هنگام اخذ تصميم و رأي‏گيري نماينده يا نمايندگاني كه به جلسه مراجعت نكرده‏اند به عنوان رأي ممتنع در مجموع آراء احتساب مي‏گردد.» بايد به اين صورت تغيير كند «ولي به هنگام اخذ تصميم و رأي‏گيري وجود پنجاه نفر لازم است» وجود پنجاه نفر در جلسه، عندالشروع و در موقع رأي‏گيري لازم است ولي در موقع مذاكرات وجود پنجاه نفر در جلسه ضروري نيست. ما اين را مي‏خواهيم بگوييم، پس از رسميت يافتن جلسه يعني وجود پنجاه نفر اگر در موقع مذاكرات افرادي خارج بشوند، اشكالي ندارد، ولي به شرط آن‏كه عده حاضر در جلسه از سي و هشت نفر كمتر نشود. بنابراين ما سه مرحله داريم، رسميت جلسه براي شروع با حضور پنجاه نفر، رسميت جلسه براي مذاكرات با سي و هشت نفر و رسميت جلسه براي رأي‏گيري كه باز همان پنجاه نفر است.
دكتر بهشتي- اگر ماده هفت را به اين صورت اصلاح كنيم، همه اين معاني كه تأييد فرموديد در آن هست و به ماده هشت هم ديگر نيازي نيست. توجه بفرماييد قرائت مى‏كنم:
ماده 7- جلسات عمومي مجلس بررسي نهايي قانون اساسي، با حضور دو سوم كليه نمايندگان (چهل و نه نفر) رسميت مي‏يابد. پس از رسميت يافتن جلسه، براي ادامه مذاكرات حضور نصف به علاوه يك، كليه نمايندگان (سي و هشت نفر) كافي است. ولي براي تصويب هر يك از اصول قانون اساسي، رأي موافق دو سوم كليه نمايندگان (چهل و نه نفر) لازم است.
رئيس- ماده هشت در ماه هفت ادغام شد، كساني كه با ماده هفت به صورتي كه قرائت شد، موافق‏اند قيام فرمايند (اكثر برخاستند) تصويب شد. فصل دوم قرائت مى‏شود:
فصل دوم- هيأت رئيسه موقت‏
ماده 8- در نخستين جلسه رسمي مجلس بررسي نهايي قانون اساسي، مسن‏ترين نماينده حاضر در جلسه به رياست سني تعيين مى‏شود و با جلوس رئيس موقت در جايگاه هيأت رئيسه، يك نفر از اعضاء مسن حاضر در جلسه نيز به عنوان نايب رئيس، و سه نفر از جوان‏ترين اعضاي حاضر در جلسه به ترتيب دو نفر به عنوان منشي و يك نفر به عنوان دبير تعيين و در اطراف رئيس موقت مجلس در جايگاه هيأت رئيسه جلوس مي‏نمايند.
تبصره- تعيين و تشخيص مسن‏ترين و جوان‏ترين نمايندگان مطابق با مشخصات ثبت دفتر حضور و يا دبيرخانه ستاد مركزي انتخابات خواهد بود.
ماده 9- هيأت رئيسه موقت تا انتخاب هيأت رئيسه دائم، كليه وظايف هيأت رئيسه دائم را به عهده خواهد داشت.
ماده 10- با جلوس هيأت رئيسه موقت در جايگاه هيأت رئيسه مجلس، نمايندگان حاضر در مجلس بررسي نهايي قانون اساسي به ترتيب ماده سيزده، مراسم سوگند را به جاي آورده و ذيل صورت قسم‏نامه را امضاء مي‏نمايند.
ماده 11- رئيس موقت مجلس متعاقب تكبير، صورت قسم‏نامه را به حالت قيام و خضوع در مقابل قرآن كريم و كتب آسماني اقليت‏ها كه در پيش روي نمايندگان در صدر اجلاس قرار دارد، با بيان شمرده قرائت مى‏كند. نمايندگان حاضر در جلسه نيز در حال قيام، قاطع و شمرده آن را تكرار مي‏نمايند و پس از قرائت قسم‏نامه، كليه نمايندگان به ترتيب از اولين رديف‏
                        صورت مشروح مذاكرات قانون اساسى‏جلسه‏31-1، ص: 135
پيشين مجلس به محل تريبون خطابه كه ورقه قسم‏نامه روي آن گشوده است، مى‏روند و ذيل صورت قسم‏نامه را امضاء مي‏نمايند.
ماده 12- صورت قسم‏نامه مجلس بررسي نهايي قانون اساسي به شرح زير مي‏باشد:
بسم الله الرحمن الرحيم‏
ما به پروردگار يكتا و در برابر خلق قهرمانان، به قرآن و ديگر كتب آسماني سوگند مي‏خوريم كه در بررسي و تدوين قانون اساسي نظام جمهوري اسلامي ايران، همواره اصول ذيل را رعايت نموده و به تحقق آنها متعهد باشيم:
1- به رژيم جمهوري اسلامي ايران كه به تأييد ملت رسيده، وفادار و مؤمن بوده و در راه استحكام و دوام آن كوشش نماييم.
2- تماميت ارضي مملكت و همبستگي همه اقوام ايراني را در تحت لواي جمهوري اسلامي ايران، در مد نظر قرار دهيم.
3- به مسؤوليت خطير خود در مقابل خدا و ملت مسلمان ايران و مأموريت تاريخي كه اين ملت به ما واگذار كرده توجه عميق مبذول داشته و در جريان بررسي قانون اساسي احقاق حقوق پايمال شده ملت ستمديده ايران در طول بيست و پنج قرن سلطه جباران بر اين مملكت و اهداف انقلاب مقدس اسلامي را كه متضمن مصالح ملي جامعه ايران است، نصب العين قرار دهيم.
ماده 13- هيأت رئيس موقت پس از انجام مراسم سوگند، بدون تأخير نسبت به انتخابات هيأت رئيسه دائم «يك رئيس و يك نايب رئيس و يك دبير و دو منشي با رأي مخفي و اكثريت نسبي» اقدام خواهد كرد.
فصل سوم- مراحل بررسي و تصويب اصول قانون اساسي‏
ماده 14- طرز كار مجلس در بررسي اصول پيش‏نويس و تصويب قانون اساسي به شرح زير است:
1- تشكيل كميسيون‏هاى مقدماتي (كميسيون مطالعه نظرات رسيده).
2- كميسيون بررسي اصول پيشنهادي.
3- جلسات عمومي مجلس براي تصويب اصول.
4- جلسات شور نهايي.
رئيس- اين چهار قسمت مربوط است به ماده چهارده فعلي و ماده پانزده قبلي و بعد از كلمه (اصول) در قسمت سوم يعني (كميسيون‏هاى مقدماتي به منظور استفاده از نظرات متخصصان مجلس خبرگان يا آنان كه از خارج از مجلس به كميسيون دعوت مى‏شوند و مطالعه پيشنهادات فراواني كه تاكنون به مجلس رسيده و در دفتر مجلس موجود است يا بعداً مي‏رسد، به مدت يك هفته تشكيل مي‏گردد) اين قسمت بايد خودش مستقلا يك ماده باشد. بنابراين قسمت فوق مى‏شود ماده پانزده و اينها را تماماً صبح تصويب كرده‏ايم، حالا ماده شانزده قرائت مى‏شود:
طرز تشكيل و كار كميسيون‏هاى مقدماتي‏
ماده 16- نمايندگان محترم به هشت گروه تقسيم و به تناسب تخصص و تمايلشان در يكي از هشت موضوع زير بحث و بررسي مي‏نمايند:
1- مقدمه و اصول كلي.
                        صورت مشروح مذاكرات قانون اساسى‏جلسه‏31-1، ص: 136
2- حقوق مردم (يا ملت).
3- حاكميت ملي و شوراها.
4- قوه مقننه.
5- قوه مجريه.
6- قوه قضائيه و ديوان داوري اداري.
7- امور مالي.
8- دين و شوراي نگهبان.
رئيس- اين ماده هم صبح تصويب شده است، ماده هفده قرائت مى‏شود:
ماده 17- براي تعيين اعضاي كميسيون‏هاى هشت‏گانه، يك شوراي سه نفره از طرف مجلس خبرگان انتخاب مى‏شود و ليست موضوعات هشت‏گانه به وسيله اعضاي اين شورا در اختيار نمايندگان گذارده مى‏شود، و هر نماينده سه موضوع از هشت موضوع را انتخاب مى‏كند و براساس آن، اعضاي كميسيون‏ها تعيين مى‏شوند.
رئيس- اگر هشت كميسيون باشد و در هر كدام نه نفر عضو باشند، هشت ضرب در نه مى‏شود هفتاد و دو نفر، آن وقت يك نفر براي شوراي هماهنگي باقي مي‏ماند، در صورتي كه بايد اعضاي شوراي هماهنگي سه نفر باشند. به اين جهت يك تبصره پيشنهاد شده و آن اين است:
تبصره- شوراي سه نفره، خودشان هم مي‏توانند عضو كميسيون‏هاى هشت‏گانه باشند. آقاي دكتر بهشتي بفرماييد.
دكتر بهشتي- پيشنهاد من اين است كه براي اينكه دو بار نخواهيم انتخاب كنيم، اينجا هم به همان هفت گروه تقسيم شويم، زيرا ما نه تنها اين فصول را بلكه فصول احتمالي ديگر را هم كه در پيش‏نويس‏هاى ديگر هست آنها را هم استخراج مى‏كنيم. مثلا ممكن است عناوين فصول پانزده تا بشود، كه آنها را گروه‏بندي مى‏كنيم و به آقايان ارائه مى‏كنيم. بنابراين بهتر است كيفيتش را به اين نحو عرض كنيم، كه كليه عناويني را كه در متون پيشنهادي قابل توجه است، استخراج كنيم و آنها را با رعايت تناسب بين هفت گروه تقسيم كنيم. البته ممكن است به يك گروه دو بحث برسد و به يك گروه يك بحث برسد و به يكي هم ممكن است سه بحث برسد، كه اين بسته به وسعت ميدان بحث و اصولي كه هست، مي‏باشد. به اين جهت من اين ماده را به اين صورت نوشتم. عنايت بفرماييد، آن را مي‏خوانم: «هفتاد نفر نمايندگان مجلس، به هفت گروه ده نفري تقسيم مى‏شوند. سه نفر بقيه با رأي مجلس به عنوان اعضاي شوراي هماهنگي ميان گروه‏ها انتخاب مي‏گردند. فصول پيش‏بينى شده در پيش‏نويس‏هاى قانون اساسي استخراج و براي رسيدگي مقدماتي با رعايت تناسب ميان گروه‏ها تقسيم مى‏شود».
يكي از نمايندگان- اضافه شود كه اعضاي شوراي هماهنگي مي‏توانند عضو كميسيون‏ها هم بشوند.
دكتر بهشتي- در آخر ماده‏اى كه قرائت مى‏كنم اضافه مى‏كنيم (يكي از نمايندگان- دو نفر هم عضو علي‏البدل باشند) اين را هم اضافه مى‏كنيم. عنايت بفرماييد، ماده را قرائت مى‏كنم.
 «ماده 16- براي رسيدگي مقدماتي به قانون اساسي هفت گروه از نمايندگان مجلس تشكيل مى‏شود. براي اين گروه‏بندي نخست مجلس با اكثريت آراء، سه نفر از نمايندگان را به عنوان عضو اصلي و دو نفر را به عنوان علي‏البدل براي شوراي هماهنگي انتخاب مى‏كند. اين شورا
                        صورت مشروح مذاكرات قانون اساسى‏جلسه‏31-1، ص: 137
پيش‏نويس‏هاى رسيده براي قانون اساسي را بررسي، و عناويني را كه در اين پيش‏نويس‏ها براي فصول قانون اساسي آمده استخراج و آنها را بر حسب تناسب بر هفت قسمت تقسيم مى‏كند. فهرست اين هفت قسمت براي اطلاع نمايندگان تكثير مى‏شود، تا هر يك بر حسب علاقه يا تخصص، حداقل سه قسمت را انتخاب كند و به اطلاع شوراي هماهنگي برساند. شورا پس از دريافت نظر نمايندگان، اعضاي هر گروه را تعيين و به آنها ابلاغ مى‏كند. عضويت اعضاي شوراي هماهنگي مي‏توانند عضو گروه‏ها نيز باشند) من از كلمه كميسيون و هر كلمه خارجي در صورت امكان پرهيز مى‏كنم و دوست دارم در تهيه اين متن از آنها استفاده نشود. البته اين سليقه من است، زيرا ما كلماتي مترادف آن كلمات در فارسي داريم و مي‏توانيم از آنها استفاده كنيم. البته تعصبي براي نفي آنها ندارم، ولي دلم مي‏خواهد كلمات بومي را انتخاب كنم مثل كلمه «گروه» در مقابل كلمه «كميسيون».
رئيس- اين ماده را به اين ترتيب كه قرائت شد به رأي مي‏گذاريم. موافقين قيام فرمايند (اكثر برخاستند) تصويب شد. در ضمن همه «كميسيون» ها مى‏شود «گروه» و همه «ارتباط» ها هم مى‏شود «هماهنگي». ماده 17 قرائت مى‏شود:
ماده 17- در پايان هفته كه كار بررسي كميسيون‏ها به انجام رسيد، نتيجه كار آنها تكثير و بين نمايندگان توزيع مي‏گردد.
رئيس- ماده 18 قرائت مى‏شود:
كميسيون بررسي اصول‏
ماده 18- پس از خاتمه كار كميسيون‏هاى مقدماتي، در هفته دوم كميسيون بررسي اصول قانون اساسي تشكيل و مشغول كار مي‏گردد.
تبصره 1- همه نمايندگان محترم، در اين مرحله به هفت گروه ده نفره و يك شوراي ارتباط سه نفره، به ترتيب مرحله اول تقسيم مي‏گردند.
تبصره 2- هر روز تعدادي از اصول پيش‏نويس (با توجه به ميزان اهميت آنها) وسيله شوراي ارتباط تعيين و در اختيار هيأت رئيسه گذارده مى‏شود و به دستور رئيس مجلس در دستور جلسه قرار مي‏گيرد.
تبصره 3- پس از قرائت و اعلام اصول در همه كميسيون‏هاى هفت‏گانه، همه اصول مورد بحث و بررسي، به طور خلاصه در اختيار شوراي ارتباط قرار داده مى‏شود تا تكثير و توزيع گردد.
تبصره 4- براي اينكه نمايندگان محترم مجال كافي براي مطالعه همه نظرات داشته باشند، جلسات كميسيون‏ها هر روز صبح تا ظهر تشكيل و نظرات در پايان هر جلسه براي تكثير آماده مى‏شود و عصر همان روز در ميان نمايندگان توزيع مي‏گردد يا در عصر روز بعد در جلسه عمومي مطرح و رأي‏گيري مى‏شود.
رئيس- براي اصلاح ماده هجده اين پيشنهادها شده است كه كلمه (كميسيون‏ها) به (گروه‏ها) و بعد از كلمه (مقدماتي از هفته دوم)، (همان) و بعد از (كميسيون)، (ها به) اضافه شود و كلمات (تشكيل) و (كار) حذف شود. بنابراين ماده هجده بعد از اصلاح قرائت مى‏شود:
ماده 18- پس از خاتمه كار گروه‏هاي مقدماتي، از هفته دوم همان گروه‏ها به بررسي اصول قانون اساسي مشغول مي‏گردند.
                        صورت مشروح مذاكرات قانون اساسى‏جلسه‏31-1، ص: 138
رئيس- در ضمن تبصره يك اين ماده حذف و تبصره دو به جاي تبصره يك مي‏آيد، در آن هم اصلاحاتي شده است كه قرائت مى‏شود:
تبصره 1- هر روز مقداري از اصول پيش‏نويس، با توجه به ميزان اهميت آنها به وسيله شوراي هماهنگي تعيين و در اختيار هيأت رئيسه گذارده مى‏شود و به دستور رئيس مجلس در دستور جلسه قرار مي‏گيرد. اين اصول هميشه يك روز قبل از تشكيل گروه مربوطه به وسيله منشي مجلس، در جلسه علني خوانده مى‏شود، يعني بايد در آخر جلسه منشي برنامه كار فرداي گروه‏ها را اعلام كند، تا اعضاء توجه داشته باشند و شب آن اصول را مطالعه كنند.
رئيس- تبصره‏هاي بعدي قرائت مى‏شود:
تبصره 2 (تبصره 3 قبلي)- پس از قرائت و اعلام اصول در همه گروه‏هاي هفتگانه، اصول مذكور مورد بحث و بررسي قرار مي‏گيرد و نتيجه بحث و بررسي به طور خلاصه در اختيار شوراي هماهنگي قرار داده مى‏شود تا تكثير و توزيع گردد.
تبصره 3- براي اينكه نمايندگان محترم مجال كافي براي مطالعه همه نظرات داشته باشند، جلسات گروه‏ها هر روز صبح تا ظهر تشكيل و نظرات در پايان هر جلسه براي تكثير آماده مى‏شود و عصر همان روز در ميان نمايندگان توزيع مي‏گردد تا در عصر روز بعد در جلسه عمومي مطرح و رأي‏گيري شود.
رئيس- ماده نوزده قرائت مى‏شود:
ماده 19- هر يك از گروه‏هاي مجلس، براي تنظيم صورت جلسه و انجام امور دفتري و تسريع در جريان امور بايگاني و چاپ و تكثير اوراق و اسناد، يك مخبر اداري از اعضاي دبيرخانه در اختيار خواهند داشت.
رئيس- ماده بيست قرائت مى‏شود:
                        جلسات عمومي مجلس‏

ماده 20- اصول بررسي شده در گروه‏ها، در جلسات عمومي مجلس مطرح و پس از شور و مذاكره به رأي گذارده مى‏شود.
تبصره- جلسات عمومي مجلس هر روز بعد از ظهرها تشكيل مى‏شود و پس از رسميت جلسه از هر يك گروه‏ها يك عضو منتخب همان گروه، نظرات گروه خود را تشريح مى‏كند و در صورت وجود نظر مخالف در گروه، يك عضو ديگر هم در تشريح نظر مخالف، سخن خواهد گفت.
رئيس- آقاي دكتر بهشتي بفرماييد.
دكتر بهشتي- من در اينجا نظري دارم، ملاحظه بفرماييد اگر قرار باشد چهارده نفر يا حتي هفت نفر بخواهند روي هر اصلي صحبت بكنند و در آن صحبت‏ها سؤال هم باشد، مي‏خواهم عرض كنم كه اين عده خيلي زياد است. بهتر اين را اينقدر طولاني نكنيم و حداقل يك موافق و يك مخالف صحبت كنند، آن وقت اگر ادامه مذاكرات لازم بود، بر حسب تشخيص مجلس و يا بر حسب تشخيص رئيس جلسه، كسان ديگري هم صحبت كنند، ولي اگر چهارده نفر بخواهند صحبت كنند و هر نفر هم بخواهد يك ربع ساعت صحبت كند، فقط سه ساعت و نيم مدت صحبت‏ها مى‏شود. با توجه به اينكه قرار هم اين است كه جلسات علني بعد از ظهرها تشكيل بشود، ملاحظه بفرماييد كه در اين صورت اصلا به تصويب چيزي مي‏رسيد يا نه؟
                        صورت مشروح مذاكرات قانون اساسى‏جلسه‏31-1، ص: 139
رئيس- آقاي دكتر ضيايي بفرماييد.
دكتر ضيايي- به نظر من بهتر است از هر گروه يك نفر به عنوان موافق و يك نفر به عنوان مخالف صحبت كنند.
رئيس- آقاي دكتر بهشتي بفرماييد.
دكتر بهشتي- به عقيده بنده اگر چند اصل در همه گروه‏ها به طور يكسان رسيدگي شده باشد، و بعد هم نتيجه آنها تكثير شده و به اطلاع همه رسيده باشد، چه لزومي دارد كه ما بگوييم از هر گروهي يك نفر موافق و احياناً يك مخالف بيايد اينجا و درباره‏اش نظر بدهد. زيرا نتيجه‏اش اين مى‏شود كه به طور عادي اگر هيچ مطلبي پيش نيايد، بايد سه ساعت و نيم وقت براي اين چهارده نفر احتمالي در نظر گرفت. بنابراين بهتر است از هر گروه يك نفر بيايد و نظر گروه خودش را بيان كند و بگويد من اين پيشنهاد را مى‏كنم. مخالفش هم كه گروه ديگر است، مى‏گويد من چيز ديگري را پيشنهاد مى‏كنم. اگر غير از اين باشد ما بايد بيست نوع نظر را مطرح كنيم. بنابراين اجازه بفرماييد يك نفر مدافع نظر گروه باشد، زيرا ممكن است در يك گروه سه جور نظر باشد و آن وقت بايد سه جور دفاع كنند. بنابراين اگر بخواهيم منطقي باشد، بايد اين‏طور اصلاح كنيم كه اگر پيشنهاد گروه‏ها مختلف باشد، براي دفاع از هر نظر جديدي يك نفر از آن گروه مي‏آيد و بعد مجلس رأي مي‏گيرد تا بشود در وقت صرفه‏جويي كرد و ده دقيقه هم بيشتر وقت براي صحبت كردن ندهيم. و الا شما چگونه مي‏خواهيد صد و پنجاه و يك اصل را با اين كيفيت به تصويب برسانيد با توجه به اينكه جلسات علني هم فقط عصرها است و نمونه كيفيت بحث‏ها را هم در مسائل مربوط به آيين‏نامه ملاحظه فرموديد و در مسائل مربوط به اصول قانون اساسي خود به خود بحث‏ها جدي‏تر و كامل‏تر خواهد بود. حالا هم البته جدي است ولي آن موقع با احتياط بيشتر رويش كار مى‏شود. فرض بفرماييد اصل چهلم از طرف گروه‏ها به پنج صورت پيشنهاد شده، اين پنج صورت يكي يكي در مجلس خوانده مى‏شود و يك نفر هم از آن گروه براي توضيح و دفاع از آن مي‏آيد صحبت مى‏كند. بعد دومي و بعد سومي تا نفر پنجم. وقتي همه خوانده شد، پيشنهاد اول را به رأي مي‏گذارند، اگر چهل و نه رأي نياورد كه هيچ، مردود است، و اگر چهل و نه رأي آورد، اين تصويب شده است ولي تصويبش معلق است. بعد دومي را به رأي مي‏گذارند و به همين ترتيب سومي و چهارمي و پنجمي را. اگر يك پيشنهادي پنجاه رأي آورد اين پيشنهاد بر پيشنهادي كه چهل و نه رأي آورده مقدم است، آن را مي‏گذاريم و اگر يك پيشنهادي پنجاه و دو رأي آورد بر پنجاه رأي مقدم است و آن را مي‏گذاريم. بنابراين ماده را با اين اصلاحات بايد از نو بنويسيم و اگر اصلاحات مورد تأييد آقايان است به همين ترتيب بعداً تغيير عبارت مي‏دهيم.
رئيس- آقاي دكتر آيت بفرماييد.
دكتر آيت- پيشنهادي كه بيشتر رأي آورد يك بار ديگر به رأي گذاشته مى‏شود.
3- اخذ رأي براي انتخاب سه نفر اعضاي شوراي هماهنگي‏
يكي از نمايندگان- پيشنهاد مى‏كنم براي تسريع در كار، هم اكنون سه نفر شوراي هماهنگي را انتخاب نماييم.
دكتر بهشتي- بسيار پيشنهاد خوبي است براي اينكه كار پيش برود. بنابراين در اين جلسه‏
                        صورت مشروح مذاكرات قانون اساسى‏جلسه‏31-1، ص: 140
سه نفر اعضاي شوراي هماهنگي را انتخاب مى‏كنيم كه امشب به كار رسيدگي به استخراج موضوعات بپردازند و موضوعات را گروه‏بندي كنند و تا فردا صبح تكثير كرده و در اختيار آقايان بگذارند تا ان شاءالله فردا ضمن ادامه بحث پيرامون بقيه مواد آيين‏نامه كه خيلي طول نمي‏كشد، بتوانيم گروه‏بندي را هم انجام بدهيم. به عقيده بنده سه نفر اول كه انتخاب مي‏فرماييم اعضاي اصلي و دو نفر بعد اعضاي علي البدل باشند.
رئيس- آقاياني كه داوطلب هستند اعلام نمايند.
آقايان: دكتر باهنر- دكتر غفوري- مكارم شيرازي- موسوي تبريزي- دكتر آيت فارسي و حسيني آمادگي خود را براي شركت در شوراي هماهنگي اعلام كردند. هر كدام از آقايان نمايندگان مي‏توانند اسم پنج نفر را مرقوم فرمايند. سه نفري كه رأي بيشتر آورند، اعضاي اصلي و دو نفر بعدي اعضاي علي البدل خواهند بود. (در موقع رأي‏گيري با نظارت آقايان منشي‏ها و داوطلبان به عمل آمد).
4- پايان جلسه و تعيين زمان تشكيل جلسه بعد
رئيس- نتيجه اخذ رأي در جلسه فردا صبح اعلام خواهد شد. جلسه را ختم مى‏كنيم، جلسه آتي فردا صبح ساعت نه خواهد بود.
 (جلسه ساعت هجده و سي دقيقه پايان يافت)
رئيس مجلس بررسي نهايي قانون اساسي- حسينعلي منتظري‏
                        صورت مشروح مذاكرات قانون اساسى‏جلسه‏31-1، ص: 141
                        جلسه هفتم‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

جلسه در ساعت نه صبح روز سى و يكم مرداد ماه 1358 هجرى شمسى‏
برابر با بيست و هشتم رمضان المبارك 1399 هجرى قمرى‏
با رياست آقاى دكتر سيد محمد حسينى بهشتى (نايب رئيس) تشكيل شد.
فهرست مطالب:
1- اعلام رسميت جلسه‏
2- اعلام نتيجه اخذ رأى براى انتخاب اعضاى شوراى هماهنگى‏
3- قرائت اساسى غائبين و دير آمدگان جلسه قبل‏
4- ادامه بحث پيرامون آيين‏نامه داخلى و تصويب آن‏
5- اعلام پانزده دقيقه تنفس و تشكيل مجدد جلسه‏
6- پايان جلسه‏
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 143
1- اعلام رسميت جلسه‏
نايب رئيس- بسم الله الرحمن الرحيم. با رسيدن عده نمايندگان حاضر به حد نصاب جلسه رسمي است. از خداي متعال اين توفيق را مي‏خواهم، كه در هر جلسه با استفاده از تجربه‏هاي جلسه قبل، در راه بردن بحث‏ها به سوي تصميم مورد رضاي او، سريع‏تر گام برداريم.
2- اعلام نتيجه اخذ رأي براي انتخاب اعضاي شوراي هماهنگي‏
نايب رئيس- نتيجه رأي‏گيري براي انتخاب اعضاي شوراي هماهنگي را به اطلاع مي‏رسانم. آقايان دكتر باهنر پنجاه و نه رأي، دكتر غفوري پنجاه و نه رأي، مكارم شيرازي پنجاه و سه رأي، دكتر آيت چهل هفت رأي، فارسي سي و هشت رأي.
اين پنج نفر اكثريت آراء را داشتند. به اين ترتيب آقايان، دكتر باهنر و دكتر غفوري و مكارم شيرازي اعضاي اصلي شوراي هماهنگي در كميسيون‏ها و آقايان، دكتر آيت و فارسي اعضاي علي البدل اين شورا خواهند بود.
3- قرائت اساسي غائبين و دير آمدگان جلسه قبل‏
نايب رئيس- غائبين جلسه قبل ديروز عصر عبارتند از: آقاي حايري كه با تلفن عذرشان را اطلاع دادند، آقاي رحماني كه به مناسبت شهادت فرزندشان با اجازه رفته‏اند و آقايان: طالقاني، طباطبايي، قاسم‏لو و مدني.
آقاياني كه تأخير داشتند: حيدري نوزده دقيقه- خادمي هشتاد و دو دقيقه- صدوقي نوزده دقيقه- طاهري گرگاني دوازده دقيقه- مولوي ملازاده بيست و دو دقيقه- فارسي بيست و دو دقيقه- كريمي بيست و يك دقيقه- موسوي جزايري سيزده دقيقه- نوربخش نوزده دقيقه.
4- ادامه بحث پيرامون آيين‏نامه داخلي و تصويب آن‏
نايب رئيس- دستور جلسه طبق تصميم ديشب دو چيز است، يكي اينكه بقيه آيين‏نامه را مورد بحث قرار داده و تصويب كنيم، و ديگر اينكه شوراي هماهنگي فهرست عناوين فصول را ميان دوستان تكثير كرده، و گروه‏ها تا ظهر امروز مشخص شوند، كه هر چه زودتر كار خودشان را آغاز كنند، و اما هنوز مشخص نيست كه امروز نطق قبل از دستور داشته باشيم يا نه، فكر مى‏كنم بهتر است نداشته باشيم، چون هنوز آيين‏نامه تصويب نشده و به علاوه ما يك روز تمام نطق قبل از دستور داشتيم و امروز بايد سريع‏تر به كارمان برسيم. البته دوستاني كه نوبت خواسته‏اند متناسب با بحث‏هايي كه در پيش مي‏آيد نوبتشان را استفاده خواهند كرد، و رعايت خواهد شد. اما در باره آيين‏نامه فكر مى‏كنم تا ماده بيست و يك تصويب شده و قرار بود كه گروه مسؤول تهيه آيين‏نامه جديد، طرحي را درباره ماده بيست و يك و تبصره آن، با توجه به سؤالاتي كه ديشب مطرح شد، تهيه كرده و بياورند اينجا بخوانند. آيا كاري انجام گرفته؟ (نمايندگان- چون‏
                        صورت مشروح مذاكرات قانون اساسى‏جلسه‏31-1، ص: 144
شب بود فرصت نشد) اگر دوستان اجازه بفرمايند، متني را كه من تهيه كرده‏ام مي‏خوانم:
 «ماده 21- اصول بررسي شده در كميسيون‏ها در جلسات عمومي مجلس كه هر روز بعد از ظهر تشكيل مى‏شود، مطرح و پس از شور و مذاكره به رأي گذارده مى‏شود.
تبصره- اگر متن تهيه شده توسط كميسيون‏ها يكي باشد، حداقل يك موافق و يك مخالف صحبت مى‏كنند، سپس رأي‏گيري به عمل مي‏آيد. و اگر در كميسيون‏ها بيش از يك متن پيشنهاد شده باشد، متن پيشنهادي هر گروه به ترتيب شماره‏گذاري گروه‏ها (يك تا هفت) خوانده مى‏شود و مخبر گروه از آن دفاع مى‏كند. پس از قرائت همه متون پيشنهادي براي يك اصل و دفاع همه مخبرين از آنها، نسبت به هر پيشنهاد به ترتيب رأي‏گيري مى‏شود. هر يك كه بيشتر رأي بياورد در متن قانون اساسي قرار مي‏گيرد. راجع به ذيل پيشنهاد بنده، اگر آقايان فكر مى‏كنند اين قابل تضمين است كه موقع رأي‏گيري واقعاً حضور ذهن داشته باشيم، يعني هركس به آن متن كه موافق است رأي ندهد، بلكه به بهترين متن رأي بدهد. اگر بتوانيم اين حضور ذهن را دائماً حفظ بكنيم و بعد رأي به بهترين متني كه انتخاب كرده‏ايم، بدهيم يك رأي‏گيري كافي است. يعني ذيل پيشنهاد اين‏طور اصلاح مى‏شود. «پيشنهاد به رأي گذاشته مى‏شود، هر پيشنهاد رأي كافي آورد» چون بنده اين را تجربه دارم كه در جلسات افراد، قبل از اينكه همه پيشنهادات خوانده شود، پيشنهادي را گفته‏اند خوب است و قبولش داريم و به آن رأي داده‏اند و بعد متوجه شده‏اند كه غفلتي پيش آمده است. بنابراين اگر تضمين مى‏كنيم كه همواره حضور ذهن داشته باشيم با يك رأي كار را تمام كنيم، وگرنه ناچاريم رأي‏گيري‏هاى متعدد بكنيم. اين يك متن پيشنهادي است.
مراغه‏اى- بنده پيشنهاد دارم.
نايب رئيس- دوستان ديگر هم تقاضاي صحبت كرده‏اند، خواهش مى‏كنم براي صرفه‏جويي در وقت و اينكه چيزي مشخص در جلسه مطرح شود، هر كس پيشنهاد خودش را بنويسد و بدهد. بنابراين پيشنهادهاي رسيده را به ترتيب مي‏خوانم، و نوبت تقاضاي صحبت را هم حفظ و رعايت مى‏كنم، تا ببينم چگونه مى‏شود در خدمتتان بود. حال پيشنهاد آقاي موسوي اردبيلي قرائت مى‏شود:
به جاي تبصره ماده بيست و يك چنين نوشته شود:
تبصره- كميسيون‏هاى هفت‏گانه هر روز گزارش و نظرات خود را درباره مواد مورد بحث به شوراي هماهنگي، و توسط آنها به هيأت رئيسه بدهند. اگر مطلب قابل بحثي در ميان نظرات كميسيون‏ها به نظر رسيد، هيأت رئيسه آن را در مجلس عنوان كند، ودر آن كميسيون يك نفر را براي توضيح بخواهند و تشخيص اين مسأله به نظر هيأت رئيسه باشد.
نايب رئيس- پيشنهاد آقاي مراغه‏اى قرائت مى‏شود:
پيشنهاد مي‏نمايد تبصره زير به ماده بيست و يك اضافه بشود:
تبصره- در پايان هر روز، كميسيون هماهنگي نظرات كميسيون‏ها را جمع‏آوري، در صورتي كه درباره اصول بيش از سه متن متفاوت وجود داشته باشد، نظرات كميسيون‏ها را مجدداً به كميسيون‏ها ارجاع مي‏نمايد، تا براساس جميع نظريات نتيجه را اصلاح و تجديد نظر نموده، و به مجلس پيشنهاد نمايند.
نايب رئيس- پيشنهاد آقاي منتظري قرائت مى‏شود:
                        صورت مشروح مذاكرات قانون اساسى‏جلسه‏31-1، ص: 145
اولًا- رأي مخفي گرفته مى‏شود، اگر اكثريت مطلوب حاصل شد، هوالمطلوب، و اگر حاصل نشد چون همه سبق ذهن دارند، نسبت به همه متون پيشنهاد مى‏شود كه متني كه اكثريت دارد، به آن رأي علني داده شود، و با قيام و قعود براي آن متن رأي گرفته مى‏شود.
نايب رئيس- پيشنهاد آقاي رشيديان قرائت مى‏شود:
كميسيون‏ها متن خود را به يك گروه نگارش بدهند، تا به صورت بهترين متن درآيد، به اين وسيله هم بهترين متن تهيه، و هم اصول به صورت يكدست و منظم تدوين خواهد شد.
نايب رئيس- آقاي رشيديان اگر نظر شما در مورد عبارت باشد، همين‏طور است كه مي‏فرماييد ولي در مورد مطلب و محتوا كميسيون‏ها، اختلاف نظر دارند. عنايت مي‏فرماييد كه بحث سر محتوا است و نه سر كلمات. پيشنهاد آقاي نوربخش قرائت مى‏شود:
اگر در كميسيون‏ها بيش از يك متن پيشنهاد شد، مخبرين هر گروه با هم سعي كنند نظرات را يكسان كنند، و سپس به اطلاع گروه‏ها برسانند. سپس در صورتي كه توافق لازم حاصل نشد و اختلاف در اصول بود، و نه در انشاء و كلمه، آنگاه در جلسه عمومي بحث شود.
نايب رئيس- آقاي دكتر روحاني پيشنهاد دارند كه خودشان راجع به آن توضيح مي‏فرمايند.
دكتر روحاني- باتوجه به اينكه كميسيون‏هاى هفتگانه، از شماره يك تا هفت شماره‏گذاري شده است، پيشنهاد مى‏شود متون تهيه شده از طرف كميسيون‏ها براي هر اصل بر حسب شماره كميسيون، شماره‏گذاري، و نمايندگان پس از مطالعه كامل آنها و استماع نظرات موافقين و مخالفين، در مقابل هر يك از متن‏ها كه آن را بهترين متن، يعني به عنوان انتخاب اول خود مي‏دانند علامت بگذارند، و بدين ترتيب متني كه بيشترين آراء را به عنوان اولين انتخاب به خود اختصاص دهد، به عنوان متني كه بايد با تبادل نظر در جلسه عمومي توسط پيشنهاد دهندگان تكميل و به رأي نهايي گذارده شود، انتخاب گردد.
نايب رئيس- پيشنهاد آقاي طاهري قرائت مى‏شود:
اگر متون پيشنهادي گروه‏ها، همه در نظر آقايان باشد، يك رأي كافي است، چون به نظر نمي‏رسد اگر آقايان متن يكي از گروه‏ها را بهتر بدانند، به متن ديگري رأي بدهند.
نايب رئيس- پيشنهاد موسوي جزائري قرائت مى‏شود:
رأي‏گيري روي هر پيشنهاد معقول‏تر است، زيرا رأي‏گيري به صورت نفي و اثبات است و چون پيدا كردن بهترين كه روي آن نفي و اثبات شود، خود اول كلام است. و آيا چه معياري مي‏تواند وجود داشته باشد؟ لا محالا رئيس جلسه نظر خود را براي تشخيص بهترين و به رأي گذاردن آن تحميل خواهد كرد.
نايب رئيس- پيشنهاد آقاي صافي قرائت مى‏شود.
به نظر مي‏رسد اين عبارت چنين اصلاح شود (اگر متن پيشنهادي هر يك از كميسيون‏ها متعدد شود) چون ممكن است در يك كميسيون توافق حاصل نشود، و رد نظر مخالف با اكثريت آراءكميسيون صحيح نيست، بلكه بايد تمام پيشنهادهاي مخالف در هر فصل و هر اصل در جلسه عمومي مطرح و به رأي گذارده مى‏شود.
نايب رئيس- پيشنهاد آقاي دكتر غفوري قرائت مى‏شود:
در جلسات عمومي مجلس كه هر روز بعدازظهر تشكيل مى‏شود، و پس از شور و مذاكره لازم به رأي گذارده مى‏شود، پس از رسميت جلسه در صورت توافق همه اعضاي گروه، در مورد متن‏
                        صورت مشروح مذاكرات قانون اساسى‏جلسه‏31-1، ص: 146
پيشنهادي، يك عضو منتخب از طرف كميسيون مربوط نظر كميسيون خود را تشريح مى‏كند، و در صورت وجود نظر مخالف، يك عضو ديگر هم در تشريح نظر مخالف سخن خواهد گفت، و سپس به رأي گذارده مى‏شود.
نايب رئيس- پيشنهاد آقاي مكارم شيرازي قرائت مى‏شود:
1- «مخبر» حذف شود، و به جاي آن «يك نفر از كميسيون» قرار داده شود.
2- تأكيد شود كه «بهترين را انتخاب كنند و اضافه كنند»
3- اگر رأي كافي نياورد، آن‏كه اكثريت دارد مورد شور قرار داده شود و روي آن اصلاحات لازم به عمل آيد.
نايب رئيس- به طور كلي هر كميسيوني بايد يك نفر مخبر داشته باشد.
مكارم شيرازي- مخبر، نه كسي كه دفاع كند.
نايب رئيس- اين ذيل معلوم است، كه اگر پيشنهاد رأي نياورد در همه موارد بايد توجه داشته باشيم و براي تكميل بايد فكري براي آن بكنيم، پيشنهاد آقاي عرب قرائت مى‏شود:
هر پيشنهادي كه محتواي آن مستدل‏تر و منطقي‏تر بوده باشد، نسبت به پيشنهادي كه از جهت عبارت و الفاظ متين باشد، مرجع است و تشخيص اين كار با هيأت بررسي مي‏باشد.
نايب رئيس- پيشنهاد آقاي كريمي قرائت مى‏شود:
هرگاه گروه‏ها بيش از يك متن پيشنهاد نمودند، دو گروه متخالف نشست مشترك تشكيل دهند و با مذاكره و اخذ رأي، براي يك متن مورد توافق اقدام نمايند تا اختلاف بدين وسيله در ميان هر گروه متخالف پيش از عرضه متن به جلسه علني، رفع شود.
نايب رئيس- پيشنهاد آقاي حيدري قرائت مى‏شود:
اگر بيش از يك متن، براي اصول بررسي شده از طرف گروه‏ها باشد، به رأي گذاشته مى‏شود. متوني كه به نظر هيأت فقها مخالف شرع اسلام نبود و به صلاح ملت و مملكت باشد، انتخاب و متوني كه با اسلام يا به صلاح مملكت و ملت نيست، به گروه مربوط رفته كه اصلاح نمايند، و به رأي گذاشته شود. بعد از آن‏كه متون به شرح فوق به تصويب رسيد، براي انتخاب متن از حيث محتوا و عبارت، به رأي عمومي گذاشته شود، و قبل از به رأي گذاشتن متون، از هر گروه يك نفر به مدت پنج دقيقه مي‏تواند در موضوع متن گروه خود صحبت كند.
نايب رئيس- پيشنهاد آقاي دكتر آيت قرائت مى‏شود:
جلسات عمومي مجلس، هر روز بعد از ظهرها تشكيل مى‏شود و پس از رسميت جلسه پيشنهاد كميسيون‏ها در مورد هر اصل جداگانه مطرح مي‏گردد، و بدون مذاكره در مورد پيشنهادهاي مطروحه رأي‏گيري مى‏شود. پيشنهادي كه بيشترين رأي را آورد، در مجلس مطرح مي‏گردد، كه مورد حك و اصلاح قرار گرفته و به طور نهايي تصويب گردد.
نايب رئيس- پيشنهاد بعدي از طرف آقاي خزعلي و سيد جلال‏الدين طاهري رسيده است كه قرائت مى‏شود:
بسمه‏تعالي‏
اگر متون پيشنهادي گروه‏ها همه در منظر آقايان باشد، يك رأي كافي است، چون به نظر مي‏رسد اگر آقايان متن يكي از گروه‏ها را بهتر بدانند، به متن ديگري رأي بدهند.
خزعلي، سيد جلال‏الدين طاهري‏
                        صورت مشروح مذاكرات قانون اساسى‏جلسه‏31-1، ص: 147
نايب رئيس- من نظر آقاي طاهري و خزعلي را مي‏پذيرم و اصلاح مى‏كنم، و دوباره مي‏خوانم. اين پيشنهاد را كه مي‏خوانم به رأي مي‏گذارم:
 «تبصره- اگر متن تهيه شده توسط گروه‏ها يكي باشد، حداقل يك موافق و يك مخالف صحبت مى‏كند. سپس رأي‏گيري به عمل مي‏آيد و اگر در گروه‏ها بيش از يك متن پيشنهاد شده باشد متن پيشنهادي هر گروه، به ترتيب شماره‏گذاري گروه‏ها خوانده مى‏شود و مخبر گروه از آن دفاع مى‏كند.»
براي اين اصل و دفاع مخبرين از آن، هر پيشنهاد به ترتيب به رأي گذاشته مى‏شود. وقتي يك پيشنهاد با حد نصاب لازم تصويب شد، از رأي‏گيري نسبت به پيشنهادهاي باقيمانده خودداري مى‏شود. توجه داريد كه ما هفت گروه داريم. اگر گروه يك مطلبي را پيشنهاد كرده، وگروه دو و سه مطلب ديگري را، البته هر يك از اين مطالب قبلا در گروه مربوط به خودش اكثريت آراء را به دست آورده است. بنابراين اختلاف در متون پيشنهادي گروه‏ها است و مسأله اينكه دفاع را مخبر بكند يا فرد منتخب، بهتر است كه اين را در اينجا نگوييم، بلكه در جاي خودش بگوييم، زيرا به طور كلي گروه‏ها با مجلس سر و كار دارند و بايد در جاي خودش مطرح كنند كه آيا گروه‏ها مخبر خواهند داشت يا خير؟
يكي از نمايندگان- اگر كلمه «حداقل» را حذف كنيد بهتر است.
مكارم شيرازي- آيا با شماره‏گذاري يك بار رأي گرفته مى‏شود، يا هفت بار؟
نايب رئيس ى ك بار رأي گرفته مى‏شود، اجازه بفرماييد كه اين توضيح را بنده بدهم كه ما اول يك متن را به رأي مي‏گذاريم. مثلا اگر در مورد اصل سي و چهار از هفت گروه، هفت پيشنهاد داشته باشيم، اين پيشنهاد را به ترتيب شماره‏گذاري كرده، و به ترتيب شماره گروه‏ها آنها را مي‏خوانيم. اول متن پيشنهادي گروه شماره يك خوانده مى‏شود و حداقل يك موافق و يك مخالف صحبت مى‏كنند، بعد متن پيشنهادي گروه دو خوانده مى‏شود و يك موافق و يك مخالف صحبت مى‏كنند تا شماره هفت، ولي رأي نمي‏گيريم، فقط مي‏خوانند و دفاع مى‏كنند. وقتي همه اينها خوانده شد و دفاع شد، بعد نوبت رأي‏گيري است كه به ترتيب ابتدا پيشنهاد گروه يك را به رأي مي‏گذاريم. اگر متن شماره يك چهل و نه رأي آورد، از رأي‏گيري بقيه خودداري مى‏شود ولي اگر متن شماره يك چهل و نه رأي نياورد، متن گروه شماره دو را به رأي مي‏گذاريم. اگر اين متن چهل و نه رأي آورد، از رأي‏گيري بقيه خودداري مى‏شود و همين‏طور ادامه مي‏دهيم.
مكارم شيرازي- آيا هفت مرتبه رأي كتبي مي‏گيريد؟ زيرا اگر آخرين مرحله مورد تصويب واقع شود هفت بار رأي گرفته مى‏شود، يك بار رأي بهترين كار است.
نايب رئيس- آقاي مكارم تشريف بياوريد اين يك بار رأي بهترين را توضيح بفرماييد.
مكارم شيرازي- بسم الله الرحمن الرحيم. عرضي كه كردم منظورم اين است كه ما در عمل با مشكلي مواجه نشويم. فرض اين است كه طرح‏هاى هفت گروه چاپ شده و در اختيار همه گذاشته شده، بنابراين طرح هر گروهي معلوم است كه چيست و از گروه اول تا هفتم شماره‏گذاري شده است. بنابراين هفت طرح از هفت گروه چاپ شده و جلويمان هست. سپس اينجا روي هفت طرح، موافق و مخالف صحبت مى‏كنند، ولي در موقع رأي‏گيري ما يك رأي بيشتر نمي‏دهيم. بنابراين از اين هفت طرح كه جلوي ما گذاشته شده و روي اين هفت طرح هم بحث و صحبت كرده‏اند، بهترين آنها را پنج دقيقه رويش مطالعه مى‏كنيم و انتخاب مى‏كنيم. در يك رأي‏گيري ممكن است، اين بهترين سي و چهار يا سي و پنج و يا بيست و پنج رأي بياورد. آن‏كه بيشترين رأي را آورده،
                        صورت مشروح مذاكرات قانون اساسى‏جلسه‏31-1، ص: 148
در جلسه مورد بحث قرار مي‏دهيم. يك چيزي كم و يا يك چيزي اضافه مى‏كنيم و اصلاح مى‏كنيم، تا توافق بشود و تعداد رأي لازم را بياورد. و الا هفت بار رأي گرفتن كتبي و مخفي روي هر اصل از صد و پنجاه تا دويست اصل، با توجه به اينكه از هر گروهي يك موافق و يك مخالف صحبت مى‏كند، هم گيج‏كننده است و هم با مشكلات زيادي رو به رو مي‏شويم. اما ميزان تشخيص بهترين اين است كه چون هدف ما تنظيم قانون اساسي است، بايد ببينيم آيا آن‏كه مى‏گويد رئيس جمهور اين سه شرط را داشته باشد، هدف ما را بهتر تأمين مى‏كند، يا آن‏كه مى‏گويد دو صف و يا سه صف داشته باشد؟ بنابراين آن متني كه هدف قانون اساسي ما را يعني هم تعليمات اسلام و هم حقوق ملت و هم مترقي بودن آن را بهتر تأمين مى‏كند، ما همان را انتخاب مى‏كنيم و به رأي مي‏گذاريم. اگر رأي آورد كه هيچ، ولي اگر آراء موافق آن به حد نصاب نرسيد، در آن اصلاحاتي مى‏كنيم تا حد نصاب رأي را بياورد.
نايب رئيس- آقاي طاهري بفرماييد.
سيد جلال طاهري- من جواب آقاي مكارم را مي‏گويم. هفت متن از هفت گروه جلوي ما است، ايشان مي‏فرمايند بهترينش را انتخاب مى‏كنيم، دليل بهترينش كدام است؟ از نظر من ممكن است بهترينش آن باشد. پس براي آن‏كه بهترينش تشخيص داده شود، راهي نداريم مگر اينكه متن شماره يك و دو، همين‏طور تا آخر را به آراء عمومي بگذاريم، هركدام چهل و نه رأي آورد، آن بهترين به شمار مي‏رود.
نايب رئيس- از توضيحي كه درباره پيشنهاد آقاي مكارم داديد متشكرم. عرض كنم يك وقتي ما رأي مي‏گيريم بدون علامت، همان‏طور كه مي‏فرمايند پيشنهاد ايشان اين است كه روي رأي، شماره پيشنهاد را بنويسيم، به اين ترتيب هر فردي متن منتخب خودش را با شماره مشخص كرده و ديگر رأي موافق و مخالف و ممتنع گرفته نمى‏شود، بلكه رأي كتبي گرفته مى‏شود و هر كس شماره متن منتخب خودش را مي‏نويسد و اينها استخراج مي‏خواهد كه بيش از مدت رأي‏گيري طول مي‏كشد. بنابراين به متن اولي رأي مي‏گيريم اگر رأي نياورد دومي را مطرح مى‏كنيم. بنابراين بايد توجه داشته باشيم كه هر رأي‏گيري چهار پنج دقيقه طول مي‏كشد و استخراج آراء هم همان قدر طول خواهد كشيد. آقاي دكتر غفوري فرمايشي داريد بفرماييد.
دكتر غفوري- بسم الله الرحمن الرحيم. همان‏طور كه گفتم سخن تا به حد ضرورت نرسد انسان به خودش حق نمي‏دهد كه وقت عزيز گرفته شود. چون به نظر مي‏رسد يك ابهامي با آن‏چه مورد نظر ما هست پيش آمده است، خواستم اينجا يك توضيحي بدهم. غرض اصلي اين است كه كشف بهترين متن بشود و براي كشف بهترين متن، پيشنهاد شده بود كه يك كميسيوني كه اگر اسمش را بگذاريم كميسيون متخصصين و در يك قسمت متمركزند، يك متن را انتخاب كنند و براي اينكه تنها فكر نكرده باشند و از عقل و تجربه و تخصص ديگران استفاده كنند، گفتيم اين متن تهيه شده توسط هر كميسيون (كه متمركزند در يك قسمت خاص) در اختيار ساير گروه‏ها قرار گيرد. چرا؟ چون ممكن است آنها كه تخصص‏هاى متعددي دارند و يكي از متن‏ها را انتخاب كرده‏اند، حالا در گروه ديگري باشند و راجع به اين موضوع نظر خواستي داشته باشند، بنابراين نظر خودشان را كتباً به همين كميسيون اطلاع بدهند و اين كميسيون كه قبلًا يك تصميمي گرفته و متني تهيه كرده، احتمالًا متوجه يك مسائل تازه‏تري بشود و رويش مطالعه كند و آنها را در متن جديد دخالت بدهد، اين متن قابل عرضه مى‏شود و لذا در پيشنهادي كه داده شده وقتي كه يك چيزي دو مرحله را
                        صورت مشروح مذاكرات قانون اساسى‏جلسه‏31-1، ص: 149
گذرانده اين مى‏شود آماده. (مرحله اول تصميم اوليه كميسيون متمركز اصلي است و مرحله دوم الحاق و انضمام نظرات رسيده و قابل طرح در آن ماده مي‏باشد) پس آمادگي دو مرحله دارد، مرحله اول كه كميسيون اصلي متمركز، متني را تهيه مى‏كند ولي به خاطر اينكه ممكن است چيزي از نظرشان دور مانده باشد، در اختيار شش گروه ديگر قرار داده مى‏شود، و نظرات آنها كتباً به همين گروه بر مي‏گردد و يك روز يا دو روز به تناسب موضوع و پيشنهادات رسيده آنها را مطالعه و دخالت مي‏دهند و متن نهايي را براي جلسه عمومي آماده مى‏كنند ...
نايب رئيس- خيلي متشكرم آقاي دكتر غفوري.
دكتر غفوري- بنابراين آن وقت درباره آن رأي گرفته مى‏شود.
نايب رئيس- چون توضيحاتي كه از صرف وقت اضافي كم مى‏كند بر عهده مسؤول هر جلسه است، من توضيح مي‏دهم آقاي دكتر غفوري توجه بفرماييد كه ما در طرح جديد گروه اصلي و غير اصلي نداريم بلكه در طرح جديد هر هفت گروه، اصلي هستند، كه متمركز هستند و همه گروه‏ها روي متون كار و رسيدگي مى‏كنند، ولي البته متن پيشنهادي آنها متفاوت است، بنابراين پيشنهاد شما با طرح جديد نمي‏خواند. آقاي موسوي جزايري بفرماييد.
موسوي جزايري- بسم الله الرحمن الرحيم. براي تشخيص بهترين نظر، بنده همان طرحي را كه آقاي دكتر روحاني پيشنهاد كردند خيلي خوب مي‏دانم. يعني روي پيشنهادها شماره يك تا هفت نوشته مى‏شود و هر كس جلوي آن‏چه كه به نظرش بهتر است علامت مي‏گذارد. بعد حساب مي‏كنيد هر كدام بيشتر رأي آورد آن را بهترين مي‏شناسيم. البته ممكن است بهترين به ميزان حد نصاب، يعني چهل و نه رأي نياورد، كه دو مرتبه در معرض بحث قرار مي‏گيرد و كم و زياد شده و مجدداً نسبت به آن رأي‏گيري مى‏شود تا به حد نصاب، يعني چهل و نه رأي برسد.
نايب رئيس- بهتر بود آقاي موسوي جزايري مطلبشان را به صورت پيشنهاد مرقوم مي‏فرمودند. از ساير آقايان هم خواهش مى‏كنم اگر مطلبي غير از مطالب ديگران دارند، عنوان و به صورت كتبي مرقوم بفرمايند. آقاي موسوي اردبيلي بفرماييد.
موسوي اردبيلي- بسم الله الرحمن الرحيم. بحث ما درباره يك ماده و يك تبصره است و پيشنهادهايي كه داده شده يك مقدارش مربوط به ماده و مقداري از آن مربوط به تبصره است. يك مطالب اضافي دارد كه صحبت‏هاى ديروز مربوط به تبصره بود و امروز دو تا مسأله توي هم رفته كه من نمي‏توانم تشخيص بدهم. اما راجع به تبصره، اصل مسأله و بحث در كميسيون اين بود كه نظرات كميسيون‏ها به صورت گزارش داده شود، يعني هفت كميسيون بايد هفت گزارش كتبي بدهند. آقاي مكارم نظرش اين بود كه غير از توضيح كتبي، توضيح شفاهي هم داده شود. يكي روي اين موضوع بحث شد و قرار شد در اين مورد گزارش هم داده شود. ولي با ايشان يك بحث اين‏طوري هم داشتيم كه اگر در كميسيون دو نفر دو نظر موافق و مخالف داشتند از نظر خود دفاع كنند، چون «آه صاحب درد را باشد اثر» بنابراين در صورتي كه دو نظر باشد، هر كميسون بايد دو گزارش بدهد كه يكي مربوط به تبصره است و ديروز هم راجع به اين بحث بود و پيشنهادي كه كردم اين بود كه ممكن است پيشنهاد دوم بيشتر از پيشنهاد اول رأي بياورد. پس بايد پيشنهاد دوم مطرح بشود و به نظر من براي اينكه وقت مجلس گرفته نشود طبيعي‏ترين راه اين است كه گزارش‏هاى كميسيون‏ها به شوراي سه نفر داده شود و اينها گزارش‏ها را روي هم بريزند و اين اختيار را به هيأت رئيسه بدهند، كه اگر پيشنهادها اختلافي با هم دارند
                        صورت مشروح مذاكرات قانون اساسى‏جلسه‏31-1، ص: 150
كه آن اختلاف اصولي نبود و به نظرشان مهم نرسيد ديگر لازم نيست يك نفر يا دو نفر بيايند و بحث كنند، بلكه خود هيأت رئيسه گزارش بهتر را تدوين كنند و اگر در ميان اينها يك مطلبي اساسي و اصولي و اصلاحي بود، از آن كميسيون كه اين مطلب اصولي را داده، يك نفر يا دو نفر نظرات خودشان را توضيح بدهند. اين مطلبي بود راجع به تبصره، و اما راجع به ماده بيست و يك، آقاي دكتر غفوري مثل اينكه مابين كميسيون‏هاى اصلي و فرعي و كميسيون‏هاى دوم اشتباه كرده‏اند. در كميسيون‏هاى دوم ديگر موضوع اصلي و فرعي مطرح نيست و اگر متن هم درست تنظيم نشده باشد، بنده پيشنهاد مى‏كنم كه كميسيون دوم نظرات را به دست هيأت رئيسه بدهند و اگر پنج نفر هم براي اين كار كم است، سه نفر شوراي دبيران هم با آنها همكاري كنند كه مى‏شوند هشت نفر و اگر لازم بود افراد ديگر را هم دعوت كنند و بنشينند و اين نظرات و جهات اصولي را از هم جدا كنند. و الا چون هفت گروه است ممكن است هفت نوع نظر باشد، كه خيلي هم اصولي نباشد. ولي من كه اين نظر را دارم چون معمولًا آن را خيلي اصولي مي‏دانم، مي‏آيم وقت جلسه را مي‏گيرم كه صحبت كنم و دفاع كنم. با در نظر گرفتن اينكه جلسه علني فقط عصرها است و كميسيون‏ها هفت تا است و هر كميسيون ممكن است سه نظر داشته باشد، هيأت رئيسه كمكي كه مي‏تواند بكند اين است كه نظرات كميسيون‏ها را بررسي و آن‏چه را كه قابل طرح در جلسه هست به مجلس بياورند. زيرا اگر همه نظريات بيايد اينجا و از همه آنها بخواهد دفاع شود، هم وقت نمي‏رسد، و هم گاهي جلسات بسيار به طول خواهد انجاميد.
نايب رئيس- آقاي رباني شيرازي پيشنهادي دارند كه قرائت مى‏شود:
1- اگر متون و اصل متعدد بود، متني كه بيشترين گروه‏ها با آن توافق دارند، حق تقدم براي طرح در مجلس دارد.
2- اگر متون متعدد بود پس از توزيع و دفاع مخبر، رأي‏گيري مى‏شود و صاحب رأي با شماره‏گذاري رأي خود را تعيين مي‏نمايد.
3- براي صرفه‏جويي در وقت، يك نفر يا دو نفر با توجه به نظرات و دليل آن در مقام تبيين و توضيح نظرات برمي‏آيند.
نايب رئيس- پيشنهادي است از طرف آقاي بني‏صدر كه قرائت مى‏شود:
اگر هفت گروه هفت نظر داشته باشند، معلوم است كه دو سوم آراء را به دست نمي‏آورند. چرا اين هفت گروه يك گروه جديد تشكيل ندهند؟ به اين ترتيب كه از هر گروه يك نفر در صورتي كه همه با متن تقديمي موافق‏اند و دو نفر در صورتي كه دو گرايش دارند، يك گروه جديد تشكيل دهند و هفت نظر را به يك نظر، و اگر نتوانستند به دو نظر تبديل كنند، وگرنه با رأي‏گيري به هرترتيب انجام پذيرد، مشكل حل نمى‏شود.
نايب رئيس- پيشنهاد آقاي رشيديان قرائت مى‏شود:
كميسيون‏ها متن خود را به يك گروه نگارش بدهند، تا به صورت بهترين متن درآيد، به اين وسيله هم بهترين متن تهيه و هم اصول به صورت يك دست و منظم تدوين خواهد شد.
نايب رئيس- پيشنهادي است كه از طرف آقاي فاتحي رسيده است قرائت مى‏شود:
هر يك از متون تهيه شده كميسيون، جهت دقت بيشتر مناسب‏تر است مورد بررسي مجدد كميسيون‏هاى هفت‏گانه قرار گرفته، و نظريه اصلاحي خود را اعلام به كميسيون اوليه بنمايند، تا كميسيون با توجه به نظرات ديگران متن نهايي خود را تهيه نمايد تا در جلسه عمومي به رأي گذاشته شود.
                        صورت مشروح مذاكرات قانون اساسى‏جلسه‏31-1، ص: 151
نايب رئيس- پيشنهادي است از طرف آقاي دكتر شيباني كه قرائت مى‏شود:
جلسات عمومي مجلس هر روز بعد از ظهر تشكيل مى‏شود و پس از رسميت جلسه، تمام پيشنهادهاي گروه‏هاي هفت‏گانه با بيان موافق و مخالف قرائت، سپس با شماره‏گذاري اولين منتخب و بهترين منتخب و دومين و سومين، رأي گرفته مى‏شود. در صورت حايز اكثريت، تصويب و در غير اينصورت به كميسيون مشترك ارجاع و پس از تلفيق نظرات در مجلس قرائت و به رأي گذاشته مى‏شود.
نايب رئيس- پيشنهادي است از طرف آقاي باهنر كه قرائت مى‏شود:
نظرات كميسيون‏ها توسط شوراي هماهنگي تنظيم مى‏شود و موارد اختلاف از نظر محتوا دقيقاً مشخص شده و درباره هر مورد اختلاف، از نظر محتوا يك نفر دفاع نمايد، سپس رأي گرفته شود و پيشنهادي كه بيشترين آراء را آورد تصويب مى‏شود.
نايب رئيس- به طور كلي نظرات در دو نوع خلاصه مى‏شود. 1- وقتي نظرات متعدد است ما در همان جلسه به نظرات رأي مي‏گيريم. 2- اگر نظرات متعدد بود آنها را برمي‏گردانيم به يك مرجعي مثلًا شوراي هماهنگي، البته در مورد پيشنهاد اول هم دو حالت وجود دارد، يكي اينكه پيشنهادها را بخوانيم و موافق و مخالف هر پيشنهاد بيايند صحبت كنند و بعد نسبت به هر يك از پيشنهادها رأي گرفته شود، وقتي به اكثريت رسيد رأي‏گيري را متوقف مى‏كنيم. حالت دوم اين است كه رأي‏گيري به صورت موافق و ممتنع و مخالف نباشد، هركسي پيشنهاد مورد انتخابش را جلويش علامت مي‏گذارد و بعد آراء را استخراج مى‏كنند. اگر اكثريت آورد كه هيچ وگرنه بايد راهي پيدا كرد. بنابراين دو رويه را به رأي مي‏گذاريم، رويه اول اين است كه ابتدا پيشنهاد خوانده مى‏شود، موافق و مخالف صحبت مى‏كنند و به ترتيب رأي‏گيري مى‏شود، موافقين با اين پيشنهاد قيام فرمايند (اكثر برخاستند) با سي و هفت رأي موافق از شصت و چهار رأي حاضرين تصويب شد. بنابراين پيشنهادهاي ديگر در اين زمينه مطرح نمى‏شود.
صافي- مجلس نمي‏تواند رأي بدهد كه نماينده در مجلس اظهار نظر نكند.
نايب رئيس- پيشنهاد با اظهار نظر فرق مى‏كند. اگر كسي نظري دارد مي‏تواند بگويد، آقاي مراغه‏اى بفرماييد.
مقدم مراغه‏اى- به نام خدا، اولًا بنده مي‏خواستم جسارتاً عرض كنم اظهار نظرات و ترتيب جريان كار مجلس طوري است كه اگرچه حالا مسأله مهمي مطرح نيست، و راجع به آيين‏نامه است. چون اگر اشخاص همين‏طور بدون نوبت و متفقاً صحبت كنند، ممكن است نظرات و تصميمات نامعلوم بماند. اما در مورد مطلبي كه الان مطرح شد و چيزي كه تصويب مى‏شود بايد روشن و صريح باشد. الآن مقداري مذاكره شد و رأي گرفته شد، و ما نفهميديم براي چه رأي گرفته شد. اگر يك متني با عبارات مشخص و معيني تنظيم و توزيع شده بود و ما به آن رأي مي‏داديم بهتر بود، آن چيزمدون و مشخصي نبود.
يك نفر از نمايندگان- چيزي نبود كه نفهميم، ما فهميديم و رأي داديم.
رباني املشي- ايشان دير به جلسه تشريف آوردند.
مقدم مراغه‏اى- يك كميسيون هماهنگي داريم كه اسمش روي آن است و بايد كار كميسيون‏ها را هماهنگ كند. آقاي بهشتي از يك طرف مي‏فرمايند يك موافق و يك مخالف صحبت مى‏كنند بعد رأي مي‏گيريم ولي در عمل اين كار را نكردند و به پيشنهاد دهندگان بعدي‏
                        صورت مشروح مذاكرات قانون اساسى‏جلسه‏31-1، ص: 152
مجال اظهار نظر داده نشد، و حال آن‏كه درباره پيشنهاد منفرد مدتي صحبت كردند. اگر رعايت اصول را مي‏خواهيد بكنيد، بايد اجازه بدهيد همان‏طور كه خودتان پيشنهاد فرموديد همه درباره پيشنهاد خودشان صحبت كنند تا مجلس روشن شود، و بعد رأي‏گيري كنند. به اين ترتيب كه عرض كردم اگر اين كميسيون هماهنگي نظرات كميسيون‏ها را هر شب جمع‏آوري كند، اگر همه يك جور بود كه اشكالي نيست ولي آن‏چه كه مسلم است محصول هفت كميسيون غير ممكن است كه از نظر عبارتي يكي باشد. اما از نظر عبارات اگر اختلافي باشد اين را كميسيون هماهنگي درست مى‏كند ولي اگر در محتوا اختلافي بود و بيشتر از دو سه تا بود، بايد مجدداً به كميسيون‏ها ارجاع بشود، شايد آنها خودشان در نظرات خودشان تعديل كنند و بالمآل برسد به دو يا سه نظر و حتماًبا اين وحدتي كه الآن هست همين طور مى‏شود و آن وقت درباره دو سه نظر مى‏شود در مجلس تصميم گرفت و اخذ رآي براي چند موضوع در يك نوبت برخلاف سنت پارلماني است، زيرا براي رأي دهنده بايد روشن باشد كه كدام رأي از كدام رأي بيشتر است و به نظر من اين كار صحيح به نظر نمي‏رسد.
كرمي- آنها كه رأي دهنده هستند خودشان مي‏فهمند.
نايب رئيس- آقاي مراغه‏اى خواهش مى‏كنم با توجه به آن‏چه كه در مجلس مي‏گذرد صحبت بفرماييد. براي رفع سوء تفاهم، عرض مى‏كنم كه متن پيشنهادي كه به رأي گذاشته شد، نه تنها خوانده شد بلكه دوستان متن آن را هم نوشته‏اند و درمقابلش دارند و مي‏خوانند و بعد به آن رأي مي‏دهند. چون اين‏جور چيزها به قول آقاي كرمي به جريان مجلس توهين مى‏كند. من به عنوان مسؤول جلسه در مقابل اظهارات آقاي مراغه‏اى اعلام مى‏كنم كه پيشنهاد نه تنها خوانده شد بلكه همه آن را نوشته بودند. ضمناً ايشان گفتند كه همه در هم و با هم مطلبي را عنوان مى‏كنند، ولي امروز مخصوصاً حتي براي يك بار هم دو نفر با هم صحبت نكردند، اسم‏ها را هم من اعلام كرده‏ام و طبق روال مسؤول جلسه مي‏تواند اجازه دهد كه نمايندگان از سر جايشان صحبت كنند. ماده بيست و دوم آيين‏نامه قرائت مى‏شود:
ماده 22- پس از پايان كار جلسات عمومي، جلساتي به مدت سه روز براي شور و تصويب نهايي تشكيل مي‏گردد، تا اگر در طول بررسي اين اصول نظرهاي تازه‏اى براي نمايندگان حاصل شده باشد و اصولي را لازم الاصلاح بدانند، اصلاح و بلافاصله به رأي گذاشته مى‏شود.
نايب رئيس- در مورد اين ماده نظري نيست؟ آقاي‏هاشمي‏نژاد بفرماييد.
هاشمي‏نژاد- اگر به اين ترتيب پيش برويم سه روز ديگر هم كار تمام نمى‏شود.
بني صدر- يك مرتبه به ماده بيست و دوم رأي داده‏ايم و تصويب شده است.
نايب رئيس- بنابراين ماده بيست و سه قرائت مى‏شود:
ماده 23- مدت جلسات سي و يك روز است و در صورت ضرورت با تصويب مجلس حداكثر به مدت ده روز قابل تمديد است.
نايب رئيس- در اين ماده نظري نيست؟ آقاي مكارم بفرماييد.
مكارم شيرازي- اگر مدت را اضافه‏تر و نامحدود بگذاريم كار جلسات عقب مي‏افتد، و با نظراتي كه در اين زمينه هست، وفق نمي‏دهد پس بايد محدودش كنيم.
نايب رئيس- موافقيد حداكثر پانزده روز بگذاريم؟ (نمايندگان- بلي).
نايب رئيس- پس ماده به اين صورت اصلاح مى‏شود. «مدت جلسات مجلس از شروع‏
                        صورت مشروح مذاكرات قانون اساسى‏جلسه‏31-1، ص: 153
سي و يك روز است و در صورت ضرورت با تصويب مجلس حداكثر به مدت پانزده روز قابل تمديد است».
حيدري- اگر در اين مدت كار تمام نشد، مجلس منحل مى‏شود؟
حايري- براي سي روز، پانزده روز هم تمديد مي‏گذاريد؟
حيدري- بگذاريد به حد ضرورت.
نايب رئيس- متشكرم، ماده بيست و سه را به صورت اصلاح شده به رأي مي‏گذاريم، لطفاً موافقين قيام فرمايند (اكثر برخاستند) تصويب شد. مواد بيست و چهار و بيست و شش كه به هم مربوط است قرائت مى‏شود:
ماده 24- پس از تعيين هيأت رئيسه، مجلس و شوراي دبيران با اعلام رئيس مجلس تشكيل جلسه رسمي خواهد داد، و پس از معرفي اعضاء و هيأت رئيسه كميسيون‏ها، وظايف هر كميسيون توسط رئيس مجلس به رئيس كميسيون مربوط ابلاغ مي‏گردد، و تاريخ تشكيل و ساعات شروع و ختم جلسات تعيين و به اطلاع نمايندگان حاضر در مجلس مي‏رسد.
ماده 25- هر يك از نمايندگان كه مطلب مهمي داشته باشد در ارتباط با دستور روز مجلس مي‏تواند با ثبت‏نام در فاصله قبل از شروع و ورود مجلس در دستور و يا با اجازه رئيس و رعايت نوبت به عنوان نطق قبل از دستور اظهار نمايد.
تبصره- نطق نمايندگان قبلًا تنظيم و يك نسخه آن هنگام ثبت‏نام تقديم هيأت رئيسه مجلس مى‏شود.
ماده 26- نمايندگاني كه براي نطق قبل از دستور اجازه گرفته‏اند با اعلام رئيس مجلس به نوبت پشت تريبون خطابه قرار خواهند گرفت، و حداكثر پانزده دقيقه مطالب خود را اظهار مي‏نمايند.
نايب رئيس- در اين سه ماده نظري نيست؟ آقاي كياوش بفرماييد.
كياوش- اگر امكان هست جلوي صندلي نمايندگان ميكروفن بگذاريد.
نايب رئيس- متشكرم، در متن پيشنهادي قبلي پيش‏بينى شده بود كه حداكثر وقت براي نطق قبل از دستور نيم ساعت است و در اين نيم ساعت بين دو تا پنج نفر مي‏توانند صحبت كنند، و حتماً بايد زمان نطق روشن باشد. به اين موارد رأي مي‏گيريم. موافقين اعلام موافقت بفرمايند (اكثريت دست بلند كردند) با حذف تبصره ماده بيست و پنج، هر سه ماده تصويب شد. ماده بيست و هفت مطرح است قرائت مى‏شود:
ماده 27- نمايندگان از جايگاه كرسي خود حق ايراد سخنراني ندارند مگر با اجازه رئيس مجلس.
نايب رئيس- نسبت به ماده بيست و هفت نظري نيست؟ (اظهاري نشد) به اين ماده رأي مي‏گيريم، موافقين اعلام موافقت بفرمايند (اكثريت دست بلند كردند) تصويب شد.
ماده 28- در هر جلسه رسمي حداكثر پنج نماينده مي‏توانند نطق قبل از دستور را ايراد نمايند.
نايب رئيس- بنده فكر مى‏كنم ماده بيست و هشت راجع به تجديد وقت است، بهتر است تجديد عددي را برداريم و در جلسه رسمي حداكثر نيم ساعت وقت براي نطق قبل از
                        صورت مشروح مذاكرات قانون اساسى‏جلسه‏31-1، ص: 154
دستور در نظر گرفته شود كه اين نيم ساعت طبق آيين‏نامه قبل بود. پس به اين پيشنهاد كه در هر جلسه رسمي حداكثر نيم ساعت براي نطق قبل از دستور در نظر گرفته مى‏شود، رأي مي‏گيريم، آقاياني كه موافق‏اند خواهش مى‏كنم اعلام موافقت بفرمايند (اكثريت دست بلند كردند) تصويب شد. ماده بيست و نه قرائت مى‏شود:
ماده 29- ثبت‏نام نمايندگان براي نطق قبل و يا بعد از دستور بايد در جدول مخصوص نطق كه روي تابلوي خارج از جلسه، مجاور كارت دستور روز جلسه رسمي نصب مى‏شود، صورت مي‏گيرد. نمايندگان شخصاً نام خود را در جدول ثبت مي‏نمايند.
اجازه نطق توسط رئيس مجلس مطابق رديف ثبت‏نام در جدول و از روي نوبت خواهد بود.
نايب رئيس- وقتي نوبت سخن داده مى‏شود، براي مطلب جديد است، ضمناً اگر پيشنهادي داريد، كتبي بنويسيد.
بني‏صدر- ثبت‏نام را براي اين گفته‏اند كه خاصه خرجي نشود، چون تماس با رئيس هميشه براي همه ميسر نيست.
نايب رئيس- قبلًا اين رسم بود كه نمايندگان مجلس براي گرفتن نوبت شب را در مجلس مي‏خوابيدند اگر روي آن بحثي است، بفرماييد.
نوربخش- بعضي‏ها ممكن است خيلي علاقه داشته باشند و بخواهند بيست روز صحبت نمايند.
كرمي- پيشنهاد مى‏كنم نمايندگان شخصاً نام خود را ثبت كنند يا به رياست مجلس تقديم كنند.
نوربخش- عده‏اى در مجلس مي‏خوابند و براي بقيه ساعت پنج صبح مشكل است.
موسوي جزايري- چون ممكن است تعداد ثبت‏نام‏ها زياد بشود، با قيد قرعه تعيين شود.
نايب رئيس- صحيح نيست.
هاشمي‏نژاد- قبل از اينكه مجلس به چند گروه تقسيم شود از آقايان خواهش مى‏كنم فقط يك نوبت اگر در قانون اساسي مطلبي دارند بيايند و صحبت بفرمايند.
قرشي- بهتر است مسأله ثبت‏نام در تابلو نباشد، به كسي كه حرف زده يك در ميان اقلًا نوبت بدهيد.
مكارم شيرازي- بايد تاريخ تعيين شود كه چه موقع و از كجا اسمشان را بنويسند.
طاهري اصفهاني- يك اولويتي براي كساني كه صحبت نكرده‏اند، در نظر گرفته شود.
نوربخش- اگر يك نفر از يك ربع ساعت كمتر صحبت كرد، بايد حق داشته باشد كه بقيه وقتش را به نفر بعدي بدهد.
نايب رئيس- در جملات اول ماده بيست و نهم يك كلمه اضافه بفرماييد به اين صورت در جدول مخصوص نطق «كه ساعت شش هر ورز صبح» روي تابلو نصب مى‏شود ... ضمناً نسبت به اين پيشنهاد «با رعايت اينكه به كساني كه قبلًا نطق قبل از دستور يا بعد از دستور نداشته‏اند، اولويت داده شود» رأي مي‏گيريم، خواهش مى‏كنم موافقين دست بلند كنند (اكثر دست بلند كردند) تصويب شد. پيشنهادي از خانم گرجي رسيده كه در اين پيشنهاد مرقوم داشته‏اند:
                        صورت مشروح مذاكرات قانون اساسى‏جلسه‏31-1، ص: 155
 «ثبت‏نام مجدد لازم نيست»، موافقين به اين پيشنهاد كه ثبت‏نام مجدد لازم نيست دست بلند كنند (اكثر دست بلند كردند) تصويب شد.
پيشنهادي از آقاي كرمي رسيده به اين عنوان كه «به جاي ساعت شش صبح، ساعت هشت نوشته شود» موافقين با اين پيشنهاد دست بلند كنند (اكثر دست بلند كردند) تصويب شد.
پيشنهاد از آقاي منتظري رسيده كه مرقوم داشته‏اند: به تابلو احتياج نيست. از طريق هيأت رئيسه وقت گرفته شود.
طاهري اصفهاني- من هم تقريباً پيشنهادم همين است كه تابلو نباشد.
نايب رئيس- به اين پيشنهاد رأي مي‏گيريم، موافقين دست بلند كنند (عده كمي دست بلند كردند) تصويب نشد. پيشنهاد آقاي دكتر ضيايي اين است كه اگر مطلبي فوريت دارد اولويت داشته باشد. البته همه به تشخيص خودشان مطلبشان فوري است و اولويت دارد. آقاي قرشي فرمايشي داريد بفرماييد.
قرشي- بنده عقيده دارم كه اجازه نطق و ثبت در تابلو به دستور رئيس و آن هم به ترتيب پيشنهادهايي كه به دست رئيس مي‏رسد، باشد.
نايب رئيس- موافقين با اين پيشنها دست بلند كنند (عده كمي دست بلند كردند) پيشنهادشان رد شد. آقاي مكارم شيرازي بفرماييد.
مكارم شيرازي- بايد عرض كنم كه اگر در اين مدت يك ماه بخواهيم در مورد اين جزئيات و اينكه قانون را به چه مركبي بنويسيم، و چطور بنويسيم و امثال اينها، وقت صرف بكنيم مخصوصاً با اين حوصله‏اى كه آقاي رئيس دارند، من فكر مى‏كنم كاري پيش نخواهد رفت.
نايب رئيس- يكي از حوصله‏هاي من اين است كه حرف‏هاي جنابعالي را مكرر گوش مى‏كنم، ماده بيست و نه با اصطلاحات قرائت مى‏شود:
ماده 29- ثبت‏نام نمايندگان براي نطق قبل يا بعد از دستور بايد در جدول مخصوص نطق كه ساعت هشت هر روز صبح روي تابلو خارج از جلسه مجاور كارت دستور روز جلسه رسمي نصب مى‏شود صورت گيرد و نمايندگان شخصاً نام خود را در جدول ثبت نمايند. اجازه نطق توسط رئيس مجلس مطابق رديف ثبت‏نام در جدول و از روي نوبت خواهد بود. با رعايت اينكه كساني كه قبلًا نطق قبل از دستور يا بعد از دستور نداشته‏اند، اولويت داده مى‏شود.
نسبت به ماده بيست و نه كلًا با اصلاحات رأي گرفته مى‏شود موافقين دست بلند كنند (اكثريت دست بلند كردند) تصويب شد. ضمناً اجازه نطق و ثبت در تابلو به دستور رئيس نيز اضافه مى‏شود. ماده سي قرائت مى‏شود:
ماده 30- نمايندگان نبايد از موضوع مباحثه و نطق دستور روز مجلس خارج شوند، در غير اين صورت رئيس مجلس به او تذكر مي‏دهد، و اگر نماينده مذكور مجدداً از موضوع مباحثه خارج شود، توسط رئيس مجلس به او اخطار داده مى‏شود، و چنان‏چه نماينده مذكور به اخطار رئيس توجه ننمود، رئيس مجلس ناطق را از ادامه نطق منع و در اين صورت نماينده بايد تريبون خطابه را ترك نمايد.
هاشمي‏نژاد- معمولًا نطق‏هاى قبل از دستور نبايد از محور اصلي خود خارج شود و مربوط به موضوع قانون اساسي باشد.
                        صورت مشروح مذاكرات قانون اساسى‏جلسه‏31-1، ص: 156
منتظري- تذكر من اين است كه بايد نوشته شود «و نطق قبل از دستور مجلس بايد مربوط به قانون اساسي باشد.»
نايب رئيس- از آقاي منتظري هم خواهش مى‏كنم كه پيشنهادشان را كتباً مرقوم بفرمايند تا مطرح شود.
هاشمي‏نژاد- با توجه به تجربه‏هايي كه داريم، معمولا نطق‏هاي قبل از دستور ما با موضوع جلسه مربوط نمى‏شود. مقيد بفرماييد نطق قبل از دستور راجع به قانون اساسي باشد.
دكتر شيباني- لازم نيست كه نطق قبل از دستور مربوط به دستور جلسه باشد. شايد نماينده مطلبي به نظرش برسد كه گرچه با دستور جلسه مرتبط نيست ولي لازم مي‏داند كه بگويد.
نايب رئيس- پيشنهاد كتبي آقاي منتظري مطرح است كه قرائت مى‏شود:
نطق قبل از دستور بايد مربوط به قانون اساسي باشد ولي لازم نيست مربوط به موضوع روز باشد.
نايب رئيس- كساني كه با پيشنهاد آقاي منتظري موافق‏اند دست بلند كنند (اكثر دست بلند كردند) تصويب شد. بدين ترتيب با تصويب اين پيشنهاد، پيشنهادهاى ديگر قابل طرح نيست، اكنون به ماده سي با توجه به اصلاح وارده رأي مي‏گيريم، از نمايندگان خواهش مى‏كنم آنهايي كه موافق‏اند قيام فرمايند (اكثر برخاستند) تصويب شد. ماده سي و يك قرائت مى‏شود:
ماده 31- در صورتي كه ضمن مذاكرات مجلس، نسبت سويي به يكي از نمايندگان مجلس داده شود، يا عقيده اظهارات او را خلاف واقع جلوه دهند، چنان‏چه نماينده مذكور براي رد اتهام يا رفع اشتباه و سوء تفاهم از رئيس مجلس اجازه نطق بخواهد، بدون رعايت نوبت به نماينده مذكور براي پنج دقيقه اجازه نطق داده مى‏شود.
نايب رئيس- نسبت اين ماده نظري هست؟ (اظهاري نشد) نمايندگاني كه با اين ماده موافق‏اند قيام فرمايند (اكثر برخاستند) تصويب شد. ماده سي و دو خوانده مى‏شود:
ماده 32- انتظامات جلسات كميسيون‏ها مانند جلسات رسمي و علني مجلس و به دستور رئيس كميسيون اعمال خواهد شد.
نايب رئيس- نسبت به اين ماده نظري نيست؟ (اظهاري نشد) به ماده سي و دوم رأي مي‏گيريم موافقين قيام فرمايند (اكثر برخاستند) تصويب شد. ماده سي و سه خوانده مى‏شود:
ماده 33- در اولين جلسه كه پس از تعيين هيأت رئيسه مجلس تشكيل خواهد شد و با حضور هيأت وزيران خواهد بود، پيش‏نويس قانون اساسي براي طرح و بررسي توسط نخست‏وزير و در غياب او توسط وزير مشاور در طرح‏هاى انقلاب، با ذكر مقدمه‏اى در ارتباط با نحوه تنظيم اصول قانون اساسي، از پشت تريبون خطابه تقديم رئيس مجلس مى‏شود.
نايب رئيس- نسبت به اين ماده نظري نيست؟ (اظهاري نشد) بنابراين نسبت به ماده سي و سه رأي مي‏گيريم، موافقين قيام فرمايند (اكثر برخاستند) تصويب شد. ماده سي و چهار قرائت مى‏شود:
ماده 34- در صورت لزوم، هيأت وزيران با اجازه قبلي از رئيس مجلس مي‏توانند در جلسات رسمي حضور به هم رسانند، و در صورتي كه مجلس لازم بداند، در ارتباط با اصول مطروحه حداكثر ده دقيقه از پشت تريبون خطابه، توضيحات لازم را به استحضار نمايندگان مي‏رسانند.
                        صورت مشروح مذاكرات قانون اساسى‏جلسه‏31-1، ص: 157
نايب رئيس- آقاي دكتر آيت فرمايشي داريد بفرماييد.
دكتر آيت- اين اصل تبعيضي نبايد در مورد ديگران باشد. من با اين ماده موافق نيستم به خصوص كه در مورد ماده سي و شش اين اجازه داده شده كه اگر خود مجلس خواست نخست‏وزير يا هر فرد ديگري را براي توضيحات لازم به مجلس دعوت مى‏كند.
نايب رئيس- توضيحي مي‏دهم كه در ماده سي و چهار، هيأت وزيران مي‏توانند با اجازه قبلي از رئيس مجلس در جلسات رسمي شركت كنند. ولي در ماده سي و شش آنها را مجلس براي اداي توضيحات به مجلس دعوت مى‏كند.
دكتر ضيايي- مواد سي و چهار و سي و پنج و سي و شش مربوط به هيأت وزراء است. هيچ يك از وزراء حق ندارند در امور مجلس دخالت و اظهارنظر بكنند، و مسؤوليتي در مورد كار ما ندارند، بنابراين آنها در مقابل ما رسميت ندارند بلكه در برابر شوراي انقلاب مسؤول هستند. پس كاري ندارند كه بيايند اينجا توضيح بدهند.
رباني شيرازي- با توجه به اينكه آنها قبلًا پيش‏نويس را تهيه كرده بودند، اين ماده نوشته شده، چون در آن صورت ممكن بود ابهامي باشد و آنها بيايند توضيح بدهند، ولي حالا كه پيش‏نويس به وسيله خود نمايندگان تهيه شد، ديگرآمدن آنها به مجلس ضرورتي ندارد.
مكارم شيرازي- براي بعضي از آقايان سوء تفاهمي شده كه شايد هيأت وزراء بخواهند در امور مجلس دخالت كنند. در صورتي كه اين‏طور نيست، اى بسا آنها تجربياتي در اموري داشته باشند و لازم باشد كه در ظرف ده دقيقه تجربيات خودشان را در اختيار ما بگذارند.
طاهري اصفهاني- در اينجا قيد شده با اجازه قبلي رئيس مجلس، اگر رئيس مجلس در شرايطي بود كه صلاح ندانست، اجازه نمي‏دهد. به عقيده من بودن اين ماده عيبي ندارد.
نايب رئيس- بنابراين كساني كه با ماده سي و چهار موافق‏اند قيام فرمايند (اكثر برخاستند) تصويب شد. ماده سي و پنج خوانده مى‏شود:
ماده 35- وزير مشاور در طرح‏هاى انقلاب اجازه خواهد داشت در جلسات كميسيون‏هاى مجلس شركت كند و يا براي اداي توضيحات لازم نماينده‏اى را كه مناسب تشخيص مي‏دهد اعزام دارد.
نايب رئيس- نسبت به اين ماده نظري هست؟ آقاي دكتر آيت صحبتي داريد بفرماييد.
دكتر آيت- من اصولًا با اين ماده مخالفم، چون اگر مسأله تجربه را مطرح كنيم، هركس به سهم خود ممكن است تجربياتي داشته باشد.
پرورش- اصلًا به نظر من مواد سي و پنج و سي و شش يكي است.
طاهري اصفهاني- اين يك امتيازي است بدون دليل.
يكي از نمايندگان- با توجه به اينكه قبلًا در اين زمينه صحبت شده كه اگر مجلس لازم بداند متخصصين را دعوت مى‏كند و به نظر من وجود اين ماده اشكالي ندارد.
نايب رئيس- بنابراين نسبت به ماده سي و پنج رأي مي‏گيريم موافقين قيام فرمايند (عده كمي برخاستند) رد شد. ماده سي و شش قرائت مى‏شود:
ماده 36- رئيس مجلس و رؤساي كميسيون‏ها مي‏توانند براي توضيحات لازم، نخست‏وزير و يا هريك از وزراء و يا معاونين و يا اشخاص ديگري را كه مقتضي بدانند به جلسات دعوت نمايند.
                        صورت مشروح مذاكرات قانون اساسى‏جلسه‏31-1، ص: 158
نايب رئيس- به ماده سي و شش رأي مي‏گيريم موافقين قيام فرمايند (اكثر برخاستند) تصويب شد.
5- اعلام پانزده دقيقه تنفس و تشكيل مجدد جلسه‏
نايب رئيس- الآن ساعت يازده و نيم است و براي يك ربع اعلام تنفس مى‏شود تا مجدداً جلسه كارش را ادامه دهد.
 (جلسه ساعت يازده و نيم به عنوان تنفس تعطيل گرديد و مجدداً ساعت يازده و چهل و پنج دقيقه به رياست آقاي دكتر بهشتي نايب رئيس تشكيل شد).
نايب رئيس- جلسه رسمي است، ماده سي و هفت قرائت مى‏شود:
ماده 37- اصولي كه از طرح پيش‏نويس قانون اساسي حذف و يا اضافه مي‏گردد، با اكثريت دو سوم آراء اعضاي حاضر در جلسه رسمي، به شرط آن‏كه كمتر از سي و هشت رأي نباشد تصويب مي‏گردد.
نايب رئيس- به نظر من اين ماده زايد است و بايد حذف شود. كساني كه با حذف اين ماده موافق‏اند قيام فرمايند (اكثر برخاستند) تصويب شد. ماده بيست و هشت قرائت مى‏شود:
ماده 38- هرگاه اصلي از اصول در مجلس تصويب شد مجدداً قابل طرح در مجلس نمي‏باشد مگر به صورتي كه در اين آيين‏نامه پيش‏بينى شده باشد.
نايب رئيس- موافقين نسبت به اين ماده با بلند كردن دست موافقتشان را اعلام فرمايند (اكثر دستشان را بلند كردند) تصويب شد. ماده سي و نه قرائت مى‏شود:
ماده 39- هر يك از نمايندگان در صورتي كه تخلف در اجراي نظامنامه داخلي مجلس را مشاهده نمايد، حق دارد مورد تخلف را با استناد به ماده مربوط در همان جلسه كتباً تسليم رئيس مجلس نمايد، و رئيس مجلس چنان‏چه لازم بداند به نماينده مزبور اجازه مي‏دهد ظرف پنج دقيقه نظرات خود را به استحضار مجلس برساند.
نايب رئيس- مقصود اين است كه اخطار نظامنامه‏اى هم بايد كتبي باشد، چون قبلًا معمول بود كه شفاهاً مي‏توانستند اخطار نظامنامه‏اى بدهند. آقاي دكتر آيت فرمايشي داريد؟
دكتر آيت- من معتقدم شفاهي هم باشد، براي آن‏كه تا بيايد بنويسد ممكن است موضوع منتفي بشود.
نايب رئيس- آيا با اين اصلاح كه كلمه شفاهاًهم اضافه شود موافقيد؟ (همه موافق بودند). بنابراين عبارت به اين صورت «... در همان جلسه كتباً يا شفاهاً اعلام نمايد» اصلاح مي‏گردد. موافقين نسبت به اين ماده با اصلاح اخير، قيام فرمايند. (اكثر برخاستند) تصويب شد. ماده چهل قرائت مى‏شود:
ماده 40- هيچ يك از نمايندگان مجلس حق مسكوت گذاشتن موضوع مطروحه در جلسه رسمي و يا جلسات كميسيون‏هاى مجلس را نخواهد داشت.
نايب رئيس- آيا كسي داوطلب توضيح دادن در اين ماده است؟ آقاي موسوي اردبيلي بفرماييد.
موسوي اردبيلي- ممكن است مسأله‏اى مطرح شود، و يك نفر پيشنهاد مسكوت گذاشتن آن را بنمايد.
                        صورت مشروح مذاكرات قانون اساسى‏جلسه‏31-1، ص: 159
نايب رئيس- پس اگر اجازه بدهيد كلمه «پيشنهاد» قبل از «مسكوت» اضافه شود. با اين اصلاح به اين ماده رأي مي‏گيريم، موافقين موافقتشان را اعلام بفرمايند. (اكثر برخاستند) تصويب شد. ماده چهل و يك قرائت مى‏شود:
ماده 41- نتيجه رأي توسط رئيس مجلس به اطلاع نمايندگان حاضر در جلسه خواهد رسيد.
نايب رئيس- موافقين نسبت به اين ماده با بلند كردن دست موافقتشان را اعلام بفرمايند (اكثر دستشان را بلند كردند) تصويب شد. ماده چهل و دو قرائت مى‏شود:
ماده 42- اخذ رأي در مجلس بررسي نهايي قانون اساسي بر چهار قسم است:
1- رأي با بلند كردن دست. 2- رأي با قيام و قعود. 3- رأي علني با ورقه. 4- رأي مخفي با ورقه.
نايب رئيس- كساني كه با اين ماده موافق‏اند با بلند كردن دست موافقتشان را اعلام بفرمايند (اكثر نمايندگان دستشان را بلند كردند) تصويب شد. ماده چهل و سه قرائت مى‏شود:
ماده 43- به طور كلي در تمام جلسات كميسيون‏هاى مجلس، اخذ رأي با بلند كردن دست صورت مي‏گيرد.
نايب رئيس- نسبت به اين ماده نظري نيست؟ (اظهاري نشد)، موافقين با بلند كردن دست اعلام بفرمايند (اكثر دستشان را بلند كردند) تصويب شد. مواد چهل و چهار و چهل و پنج خوانده مى‏شود:
ماده 44- در جلسات رسمي و عمومي، اخذ رأي با قيام و قعود انجام مي‏گيرد.
ماده 45- در صورتي كه رأي‏گيري با قيام و قعود و يا بلند كردن دست مشكوك تلقي شود، رأي‏گيري با ورقه و به طور مخفي صورت خواهد گرفت.
نايب رئيس- آقاي طاهري اصفهاني فرمايشي داريد؟
طاهري اصفهاني- سؤالم اين است كه آيا رأي ممتنع رأي است يا لا رأي؟ در تصويب قانون اساسي نياز به رأي چهل و نه نفر داريم، ولي موقعي كه مي‏گوييم رأي ممتنع يعني چه؟ ممكن است كسي كه قيام نكرده موافق نباشد، ولي نظري نداشته و لا رأي است. سنجش اكثريت شما نسبت به مخالفين است نه كسي كه لا رأي است.
نايب رئيس- ما سه نوع رأي داريم. يكي نصف به علاوه يك كل نمايندگان، يكي هم اينكه اكثريت حاضر موافق باشند، و يكي هم رأي اكثريت كه مشخص است. و نوع چهارمي هم هست، و آن اينكه اگر مطلبي آراء بيشتري آورد، از هرنوع كه بخواهد باشد، در ميان مخالف و موافق يا ممتنع اين هم قبول مى‏شود.
طاهري اصفهاني- اگر رأي كمتر آورد چه؟ بيست نفر موافق را، با چهل نفر مخالف و ممتنع مقايسه مي‏كنيد؟
نايب رئيس- براي قانوني شدن يك مطلب نصف به علاوه يك رأي موافق لازم است، پس وقتي تعداد آراء موافق به حد نصاب نرسيد، تصويب نمى‏شود. بنابراين ما فقط تعداد آراء موافق را براي تصويب مطالبمان در نظر مي‏گيريم. اما موارد مشكوك، عبارت از اين است كه مطلبي در مجلس عنوان مى‏شود كه رويش حساسيتي وجود دارد كه اگر رأي مخفي نباشد شخص نمي‏تواند نظريه‏اش را بيان كند.
                        صورت مشروح مذاكرات قانون اساسى‏جلسه‏31-1، ص: 160
سبحانى- ماد چهل و پنج قاطعيت ندارد. در يك تبصره هم بايد اضافه كنيم كه ممتنع اثرى بر رأى گيرى ندارد، يعنى اثر عملى ندارد.
نايب رئيس- با توجه به مجموع سخنان، ماد چهل و پنج را با اصلاحاتى كه شده است تنظيم مى‏كنيم. پس به ماد چهل و چهار و چهل و پنج با توجه به اصلاحى اخير و نيزتبصر آن رأى مى‏گيريم. موافقين با بلند كردن دست موافقتشان را اعلام فر مايند (اكثر دستشان را بلند كردند) تصويب شد. ماد چهل و شش قرائت مى‏شود:
ماد 46- به محض اعلام اخذ رأى، رئيس عد حضار را از روى تابلوى مخصوصى كه در مجلس نصب است اعلام و بلافاصله اخذ رأى به عمل مى‏آيد.
نايب رئيس- نسبت به اين ماده نظرى نيست؟ موافقين موافقتشان را اعلام بفرمايند. (اكثراً دستشان را بلند كردند) تصويب شد. ماد چهل و هفت قرائت مى‏شود:
ماده 47- ترتيب اخذ رأى با ورقه به قرار ذيل است:
هر نماينده داراى سه نوع ورقه. اول- ورقه سبز، دوم- ورقه زرد، و سوم ورقه سفيد است كه سبز علامت مخالف- زرد علامت ممتنع- سفيد علامت موافق مى‏باشد. هنگام اخذ رأى هر يك از نمايندگان، رأى خود را به منشى تحويل و منشى آراء جمع‏آورى شده را تسليم نايب رئيس مى‏كند. آراى نمايندگان با نظارت رئيس و دبير هيأت رئيسه توسط نايب رئيس شمارش و پس از تعيين موافق و مخالف، توسط منشيان هيأت رئيسه صورت جلسه مى‏شود.
نايب رئيس- اجازه بدهيد از ماده چهل و هشت تا پنجاه و پنج نيز قرائت شود:
ماد 48- انتخاب هيأت رئيسه مجلس و همچنين انتخاب هيأت رئيسه كميسيون‏هاى مجلس با ورقه و به طور مخفى انجام مى‏گيرد.
ماد 49- رأى گيرى مخفى با ورقه به شرح زير است:
1- براى تعيين هيأت رئيسه دائم اجلاسى دور مجلس بررسى نهايى قانون اساسى، رأى‏گيرى در محل تريبون خطابه صورت مى‏گيرد.
2- اسامى نمايندگان يكايك به ترتيب رديف دفتر حضور دبيرخانه مجلس، توسط يكى از منشيان هيأت رئيسه موقت، از روى برگ مخصوصى كه براى همين كار اختصاص داده شده است خوانده مى‏شود، و پس از آن‏كه حضور نماينده در مجلس معين شد، مقابل اسم او علامت گذارده مى‏شود و توسط تندنويسان ثبت مى‏گردد و نماينده‏اى كه نام او قرائت شده در محل تريبون خطابه حاضر مى‏شود ودر حالى كه رأى خود را تا كرده است، درون جعبه‏اى كه روى تريبون قرار دارد مى‏اندازد. نمايندگانى كه به محل تريبون نروند و يا بروند ولى ورقه رأى ندهند و يا از جلسه مجلس خارج شوند، حضور آنان براى حصول اكثريت احتساب ولى رأى آنان ممتنع محسوب خواهد شد.
3- هنگام شمارش آراء در صورتى كه تعداد رأى داخل جعبه از تعداد اسامى ثبت شده در برگ مخصوص بيشتر باشد به تعداد، آراى آنان باطل مى‏شود ودر صورت‏جلسه قيد مى‏گردد.
4- سپس آراء مطابقت داده شده يك‏يك از داخل جعبه خارج و توسط نايب رئيس و با نظارت رئيس و دبير هيأت رئيسه قرائت و توسط منشيان ثبت و در پايان اسامى و تعداد آراء صاحبان رأى در صورت‏جلسه قيد مى‏شود.
5- انتخابات تعيين هيأت رئيسه دائم مجلس، جمعى و با قيد رئيس، نايب رئيس،
                        صورت مشروح مذاكرات قانون اساسى‏جلسه‏31-1، ص: 161
دبير، منشى اول و منشى دوم در مقابل اسامى انجام خواهد گرفت.
تبصره- در صورتى كه هر يك از اعضاى منتخب كه براى هيأت رئيسه تعيين شده‏اند بلافاصله پس از رأى گيرى استعفا دهند ويا به علل ديگر حضور نيابند، به ترتيب نفرات بعدى حايز رأى بيشتر به جاى آنان تعيين وصورت‏جلسه مى‏شود.
6- حاضرين اكثريت توسط رئيس موقت مجلس از پشت تريبون اعلام مى‏شود.
ماد 50- حفظ انتظام و امنيت بررسى نهايى قانون اساسى به عهد رئيس و در غياب او به عهد نايب رئيس است.
ماد 51- مخبرين جرايد و فيلمبرداران و تماشاچيان با داشتن كارت مخصوص كه با امضاء و مهر دبيرخانه ستاد مركزى انتخابات صادر مى‏شود و همچنين كارمندان دبيرخانه و مأمورين انتظامى در محل‏هاى مخصوص، حق حضور در مجلس را خواهند داشت و بايد در تمام مدت حضور در مجلس ساكن بوده و از هرگونه تظاهر و هياهو خوددارى نمايند و گرنه به دستور رئيس از مجلس اخراج مى‏شوند.
ماد 52- حمل هرگونه اسلحه براى كسانى‏كه وارد مجلس مى‏شوند، به استثناى مأمورين انتظامى اكيداً ممنوع است.
ماد 53- متظاهرين و هياهوكنندگانى كه باعث اغتشاش يا اختلال نظم مجلس شوند و يا نسبت به نمايندگان و هيأت رئيسه و كارمندان دبيرخانه مجلس توهين يا تهديد نمايند، به دستور رئيس مجلس توقيف و در صورتى كه عمل آنها مستوجب تعقيب كيفرى باشد، تسليم مراجع صالحه دادگسترى خواهند شد.
ماد 55- جلسه اختتاميه مجلس بررسى نهايى قانون اساسى با حضور دو سوم نمايندگان حاضر در مجلس (چهل و نه نفر) با اعلام رئيس مجلس تشكيل خواهد شد و پس از توزيع متن قانون اساسى و توضيح مطالب لازم توسط رئيس، نمايندگان حاضر در مجلس ذيل ورقه مخصوص تصويب قانون اساسى و صفحه مخصوص يك جلد از قانون اساسى را امضاء مى‏نمايند، و رئيس مجلس پس از تكبير، ختم دور اجلاسيه مجلس بررسى قانون اساسى را اعلام مى‏نمايد.
نايب رئيس- نسبت به موادى كه خوانده شد رأى مى‏گيريم. موافقين با بلند كردن دست موافقتشان را اعلام مى‏نمايند (اكثر دستشان را بلند كردند) تصويب شد. من بدين مناسبت از فرصت استفاده مى‏كنم و به مخبرين محترم تذكر مى‏دهم، كه در نشر اخبار مربوط به مجلس وظيفه و مسؤوليت خطير مطبوعاتيشان را با دقت بيشترى رعايت بفرمايند، كه در خانم و آقايان نمايندگان مجلس واكنش نامطلوبى نداشته باشند. امروز عنوان مى‏شد كه در راديو و تلويزيون و روزنامه‏ها و مجلات آن روى مناسبى را كه بتواند پاسخگوى خاص و نظرات عموم نمايندگان باشد، نمى‏بينند، كه انتقاديست بر شما نمايندگان رسانه‏هاى گروهى كه بايد خودتان عملًا اين انتقاد را برطرف كنيد.
بنى‏صدر- مطالب بعضى‏ها را سانسور مى‏كنند و اصلًا نمى‏نويسند، مثل سخنان آقاى مهندس سحابى را ولى مطلبى ديگرى را كامل و مفصل مى‏نويسند.
ى كى از نمايندگان- اصلًا بعضى اوقات مطالب عوض مى‏شود. من در سخنانم گفته بودم كه اقليت‏هاى مذهبى حق حيات دارند ولى در راديو از قول من نقل كردند كه اقليت‏هاى مذهبى حق جهاد دارند.
                        صورت مشروح مذاكرات قانون اساسى‏جلسه‏31-1، ص: 162
نايب رئيس- همه اين فرمايشات آقايان تأييدى است بر اين نكته كه مخبرين جرايد و رسانه‏هاى گروهى به وظيفه خود بيشتر آشنا باشند. ضمناً ماده پنجاه و چهار را كه خوانده نشد، خواهش مى‏كنم قرائت بفرماييد.
ماد 54- براى حضور هيأت وزيران و مدعوين ديگر در اجلاس مجلس بررسى نهايى قانون اساسى، يك رديف صندلى مقابل جايگاه هيأت رئيسه اختصاص داده مى‏شود و هيچ يك از نمايندگان حق جلوس در آن صندلى‏ها را نخواهند داشت.
نايب رئيس- به نظر من اصلًا اين ماده زايد است. آيا كسى با اين ماده موافق است؟ (كسى موافق نبود) اين ماده حذف گرديد. ماد آخر به جاى ماد حذف گرديده، خوانده مى‏شود:
ماد 56- دبيرخانه مجلس موظف است نسبت به چاپ و انتشار جزوه قانون اساسى به تعداد مورد لزوم اقدام و در سراسر كشور آن را توزيع نمايند.
نايب رئيس- آيا اين مسأله كه دبيرخانه مجلس را موظف كنيم كه قانون اساسى را به اندازه كافى تكثير كند، ضرورتى دارد؟ چون ممكن است يك بودج زيادى براى اين كار لازم باشد، به علاوه مؤسسات خصوصى هم مى‏توانند اين كار را بكنند.
دكتر ضيايى- من موافق نيستم كه از بودج عمومى، قانون اساسى تكثير شود. شركت‏هاى انتفاعى خودشان مى‏توانند آن را تكثير بكنند و در اختيار عموم بگذارند.
رشيديان- من پيشنهاد مى‏كنم كه قانون اساسى در وسايل ارتباط جمعى به هم مردم تفهيم و تدريس شود چون به هر حال بايد مردم در جريان امور مملكتى باشند.
دكتر قائمى- اين وظيفه ما نيست كه دبيرخان مجلس را موظف كنيم كه قانون اساسى را تكثير كند. وزارت كشور خودش در اين مورد مى‏تواند تصميم بگيرد.
هاشمى‏نژاد- من هم معتقدم كه بايد كارى كرد كه جلوى سودجويى‏ها را گرفت.
فاتحى- شايسته است كه قانون اساسى در دسترس فرد فرد ملت قرار گيرد.
طاهرى اصفهانى- مطلبى را مى‏خواستم عرض كنم و آن اين است كه شنيدم ده ميليون تومان اعتبار براى هزين اين مجلس در نظر گرفته شده، اعلام بفرماييد كه شايد يك هزارم آن هم خرج نشود زيرا اين در حقيقت اتهامى نسبت به هم ما مى‏باشد.
نايب رئيس- لازم مى‏دانم كه از طريق رسانه‏هاى گروهى و جرايد به اطلاع ملت ايران برسانم كه ما ترجيح مى‏داديم كه محل گردهماييمان اينجا نباشد و در محلى ساده و دور از تشريفات معمولى تشكيل گردد و من خودم به دولت پيشنهاد كردم كه اين مجلس خبرگان در جايى برگزار شود كه متناسب با خان ملت باشد، ولى گفتند از نظر تجهيزات و تداركات و بلندگو و انتشار اخبار و ساير وسايل، اگر در جاى ديگر باشد، مستلزم هزينه‏هاى جديدى خواهد بود. به همين جهت اين مكان انتخاب شده است، و شايد انتخاب آن خودش به مصلحت اقتصادى ملت باشد. به هر حال اگر ملت ما دليل دولت را بپذيرد، ما هم مى‏پذيريم و قلباً از اين‏كه مجلس خبرگان در چنين جايى برگزار مى‏شود، مخالفيم. و اما در مورد ده ميليون تومان بودجه‏اى كه براى مخارج مجلس خبرگان عنوان شده است عرض كنم كه اين صرفاً اعتبارى است كه اگر هزينه‏هايى پيش آمد قبلًا مخارج آن پيش‏بينى شده باشد، به خصوص كه به هر حال برگزارى مجلس، خودش هزينه‏هايى را دارد، وگرنه من مطمئن هستم كه اين مجلس با هزينه بسيار ناچيزى به پايان خواهد رسيد و نمونه‏اى از علاق شديد هم ما به صرفه‏جويى هرچه بيشتر از بودجه‏
                        صورت مشروح مذاكرات قانون اساسى‏جلسه‏31-1، ص: 163
بيت‏المال خواهد بود. اين مورد تأييد هم نمايندگان است، آيا اين طور نيست؟ (نمايندگان- تأييد مى‏شود) اين تأييد يكپارچه دوستان مؤيد آن است كه دوستان مى‏خواهند ملت عزيز ايران بداند كه در برابر فداكارى‏هاى شما ملت عزيز خدمت بسيار ناچيزيست كه انجام مى‏گيرد. گرچه مسأل قانون اساسى براى ملت سرنوشت‏ساز است ولى نمايندگان شما در برابر اين خدمت هم مسلماً هيچ‏گونه پاداش مالى در يافت نخواهند كرد (صحيح است) بنابراين هزينه‏ها صرفاً هزينه‏هايى است كه در مورد خدمات بايد صرف شود، يا احياناً پذيرايى‏هاى بسيار ساده‏ايست كه ظهر يا شب هنگام افطار انجام مى‏گيرد، و يا تهى كاغذ و نوشت‏افزار و چيزهايى از اين رديف كه حتماً مبلغ آن خيلى كم است.
طاهرى اصفهانى- در مورد پذيرايى هم فكر مى‏كنم هم نمايندگان حاضرند پول چايشان را هم از جيب بدهند كه لطمه‏اى به بودج بيت‏المال نخورد.
نايب رئيس- البته حاضر هستم ولى ممكن است آن وقت به ملت بربخورد كه از يك پذيرايى ساده هم امتناع كرده‏ايم.
كياوش- دولت در هتل‏ها براى آقايان جا در نظر گرفته ولى مى‏دانيم كه هيچ كدام از نمايندگان استفاده نكرده‏اند، وما روى همين فرش‏ها مى‏خوابيم و كار مى‏كنيم و البته افتخار هم مى‏كنيم.
نايب رئيس- بله درست است باز به اطلاع همه مى‏رسانيم كه ما نمايندگان براى اين‏كه ظهر و شب اينجا باشيم و خدمتى بكنيم همين‏جا، در همين سرسراها و سالن‏ها مى‏نشينيم و كار مى‏كنيم.
ى كى از نمايندگان- من معتقدم دولت بودجه را پس بگيرد، ما مى‏توانيم مثل هميشه به مسجد برويم.
طاهرى- هم نمايندگان مى‏خواهند اين بودجه به بيت‏المال برگردد. ضمناً پيشنهاد مى‏كنم در صورتى كه فردا رؤيت هلال شد، همه به ديدن امام برويم.
حسينى‏هاشمى- عنوان اعتبار ولو اين‏كه خرج هم نشود، مفتاح اعتبارات ديگرى است براى مجالس ديگر قانون‏گذارى و سمينارها و كنفرانس‏ها، و اگر قرار است پيشگيرى شود، مجلس خبرگان بايد جلوى اين‏گونه اعتبارات را بگيرد.
رشيديان- به عقيد من هم اين اعتبار را به برادران روستايى و كشاورزان و گرسنگانى كه در ميان جامعه هستند بدهيد، ما حاضريم توى پارك‏هاى شهر هم مثل يك مسافر بخوابيم و به يك افطارى و سحرى ساده هم اكتفا مى‏كنيم.
دكتر شيبانى- من مخالفم، مقررات ادارى ايجاب مى‏كند كه بودجه‏اى در نظر گرفته شود، و اگر خرج نشد آن وقت مسترد شود. نمى‏شود بودجه‏اى در نظر نگيريد زير بعد اگر هم خرجى پيش آمد، آن وقت لنگ مى‏مانيد.
دكتر بنى‏صدر- ما آن‏چه از جيبمان هم مى‏دهيم متعلق به ملت است.
حجتى كرمانى- در جواب آقاى دكتر شيبانى عرض مى‏كنم كه اعتبار با چه مقياسى؟ با مقياس طاغوتى يا مردمى؟ اين در حقيقت توهينى به ما مى‏شود.
دكتر آيت- اين بودجه مختص نمايندگان نيست، نمايندگان كه همه صرف نظر كرده‏اند، ولى آيا به هر حال برگزارى چنين همايش‏هايى خرج ندارد؟
                        صورت مشروح مذاكرات قانون اساسى‏جلسه‏31-1، ص: 164
عرب- فرق ما با نمايندگان سابق اين است كه آنها به روال طاغوتى رفتار مى‏كردند و ما به روال اسلامى و حاضريم بدون ادعا با كوچك‏ترين هزينه به مردم خدمت كنيم.
حجتى كرمانى- من پيشنهاد مى‏كنم كه اين بودجه كلًا برگردانده شود زيرا اينجا هيچ هزينه‏اى نداريم، ما حاضريم براى تكثير جزوه‏ها و صورت جلسات هم از جيبمان پول بدهيم.
نايب رئيس- بودجه كه برگشتنى نيست. انشاءالله تواضعمان به تظاهر تبديل نشود. من بار ديگر به اطلاع هم مردم مى‏رسانم كه نمايندگان از اين بودجه استفاد شخصى نمى‏كنند و هر مقدار هم كه لازم باشد به مصارف ديگر كه قبلًا عرض شد، برسد با نهايت صرفه‏جويى خواهد بود.
رشيديان- آقاى رئيس شما به آقاى حجتى توهين فرموديد از ايشان معذرت بخواهيد.
نايب رئيس- در مورد ماد پنجاه و شش ده نكته است: 1- سند قانون اساسى را يك مقدارى در همين‏جا تكثير كنند. 2- اگر رفراندوم مطرح نبود ما مى‏توانستيم تكثير را به روال عادى بگذاريم ولى با فرض اين‏كه رفراندوم شود، شايد اين تعهد كه ما بايد آن را به حد كافى چاپ كنيم منطقى به نظر برسد. منتها قيد كنم كه در حداكثر صرفه‏جويى باشد. اين دو نظريه بود كه از جمع‏بندى مطالب دوستان، من عرض كردم حالا نسبت به نظرى اول كه دبير خانه مجلس، قانون اساسى را به تعداد معين مثلًا- ده هزار نسخه چاپ بكند، موافقين با بلند كردن دست موافقت خود را اعلام بفرمايند. (اكثر دست بلند كردند) اين پيشنهاد قبول شد. پس در متن ماد پنجاه و شش عبارت «به تعداد مورد لزوم اقدام و در سراسر كشور توزيع نمايد» عبارت «به تعداد ده هزار نسخه اقدام نمايد» اصلاح مى‏شود. نظرى دوم اين بود كه قانون اساسى در حد لزوم براى رفراندوم چاپ شود. موافقين با اين پيشنهاد دستشان را بلند كنند (كسى دستش را بلند نكرد) رد شد. بدين ترتيب آيين‏نامه با توجه به اصلاحاتى كه در آن به عمل آمد، تصويب شد.
ضمناً پيشنهادهايى از طرف آقايان: مقدم مراغه‏اى، ميرمرادزهى و ربانى شيرازى دربار مصونيت نمايندگان اين مجلس رسيده است كه خوانده مى‏شود:
پيشنهاد:
 (در مورد مصونيت پارلمانى اعضاء مجلس ماده‏اى در آيين‏نامه منظور شود. بدين ترتيب كه نمايندگان مجلس را نمى‏توان به مناسبت عقايدى كه در مجلس اظهار مى‏كنند- در مقام ايفاء نمايندگى- تعقيب كرد. حتى تا پايان دوره اين مصونيت را در خارج داشته باشند.)
حميد الله مير مرادزهى‏
به منظور رعايت آزادى بيان ماد زير را جهت تصويب پيشنهاد مى‏نمايد:
 (به هيچ عنوان و به هيچ دست‏آويز كسى بدون اطلاع و تصويب مجلس خبرگان در مدت نمايندگى حق تعرض به اعضاى آن را ندارد. نمايندگان مجلس و يا كارشناسانى را كه طبق پيش‏بينى در آيين‏نامه از آنان براى تبادل نظر دعوت مى‏شود به سبب اظهارات و نظرات نمى‏توان تعقيب نمود. اگر احياناً يكى از اعضاى مجلس خبرگان علناً مرتكب جنحه و جناياتى شود و در حين ارتكاب جنايت دستگير گردد، تعقيب او بايد به اطلاع مجلس خبرگان برسد.)
رحمت الله مقدم مراغه‏اى‏
                        صورت مشروح مذاكرات قانون اساسى‏جلسه‏31-1، ص: 165
 (نمايندگان مجلس خبرگان در بيانات خود آزادند و كسى از اين جهت نمى‏تواند آنان را مورد مؤاخذه قرار دهد.)
ربانى شيرازى‏
نايب رئيس- اين پيشنهاد چون خيلى روشن نيست من آن را تكميل مى‏كنم، بدين ترتيب كه نمايندگان مجلس بررسى قانون اساسى به عنوان اظهاراتى كه در زمينه قانون اساسى اينجا مى‏كنند، به هيچ عنوان نبايد تحت تعقيب قرار گيرند، اما اگر خلافى خارج از اينجا مرتكب شدند مى‏توان آنان را تعقيب كرد.
چون مصونيت دو بخش دارد: يكى مربوط به اتهامات سمت نمايندگى است، و يكى مربوط به سمت شخصى (ربانى شيرازى- پيشنهاد من اعم است) البته پيشنهاد ديگرى هم آقاى مرادزهى دارند در همين زمينه و مشابه پيشنهاد قبلى كه ماده‏اى بگذرد، كه نمايندگان از هرگونه تعقيب حقوقى و جزايى كه مانع انجام كارهاى نمايندگى آنها باشد، مصون باشند، مگر با صلب مصونيت از طرف مجلس و با رأى مجلس.
پرورش- اگر مى‏خواهيد كه قوانينى تصويب كنيد كه با روح اسلام مطابقت داشته باشد، ديگر اصلًا مصونيت و صلب مصونيت معنى ندارد.
بنى‏صدر- كسى كه مى‏خواهد بيايد اينجا بايد كاملا در آن‏چه مى‏گويد آزاد باشد زيرا كافى است در بيرون اتهامى وارد كنند و نماينده‏اى را جلب كنند، آن وقت چه بايد كرد؟ شما بايد آزادى ما را تأمين كنيد تا بتوانيم آزادانه عقايدمان را بگوييم. مردم رأى داده‏اند و ما آمده‏ايم اينجا تا در جهت آنان كار كنيم. خوب، اگر پاپوش درست كردند و نماينده‏اى دستگير شد، تا بيايند و به اتهامش رسيدگى كنند، دور مجلس تمام شده، آن وقت حقوق مردمى كه به او رأى داده‏اند چه مى‏شود؟ چنان‏چه قبلًا هم رضاخان و شاه سابق همين پاپوش‏ها را درست مى‏كردند و نماينده يا نمايندگان مورد نظر را دستگير مى‏كردند و وقتى كار از كار مى‏گذشت، آن وقت آزادشان مى‏كردند.
نايب رئيس- مثل اين‏كه برداشت آقايان غير از آن چيزى است كه در دنيا معمول است. مصونيت به اين معنى نيست كه نماينده تافت جدا بافته است، بلكه بدين معنى است كه چون نماينده در معرض اعمال غرض‏ها بيش از ديگران قرار مى‏گيرد، و چون با هر اعلام جرمى ممكن است دادستان او را توقيف كند، مى‏خواهند كه اعلام توقيف آسان نباشد، وگرنه اگر دادگاهى حكم صادر كرد، كه البته اجرا مى‏شود. اين مسأله ناظر به وضع فعلى است، چون در شرايط فعلى از طريق همين مقررات جارى، با يك اعلام جرم از طرف دادستان مى‏شود نماينده‏اى را توقيف كرد.
مكارم شيرازى- چون شايعه‏سازان در داخل و خارج اخيراً مى‏گويند كه آزادى نيست اگر اين ماده مطرح نمى‏شد، مسأله ديگر بود ولى حالا كه مطرح شده بايد بررسى كنيم، وگرنه مى‏گويند مجلس به مصونيت رأى نداد. بنابراين به عقيد من زود از مسأله نگذريم.
نايب رئيس- چون ده دقيقه از وقت مجلس گذشته و پيشنهاد آقاى مكارم هم به نظر من پيشنهاد به جايى است، خوب نيست اين ماده را شتابزده بررسى كنيم. بنابراين بقيه بحث در اين باره را به جلس بعد از ظهر موكول مى‏كنيم. آقاى منتظرى فرمايشى داريد؟
منتظرى- چون ما بايد در اينجا حضور پيدا كنيم و كارمان را ادامه بدهيم، سه نفر از دوستان آقايان: دستغيب، صدوقى، و روحانى، به نمايندگى از طرف مجلس خبرگان در مجلسى‏
                        صورت مشروح مذاكرات قانون اساسى‏جلسه‏31-1، ص: 166
كه به مناسبت شهادت برادر پاسدارمان در كردستان و پاوه، امروز عصر در مسجد استاد مطهرى منعقد است، شركت مى‏فرمايند.
6- پايان جلسه‏
نايب رئيس- با اجازه دوستان اين جلسه را ختم مى‏كنم و جلس بعدى ما ساعت پنج بعدازظهر امروز خواهد بود.
 (جلسه ساعت سيزده و ده دقيقه پايان يافت)
نايب رئيس مجلس بررسى نهايى قانون اساسى- دكتر سيد محمد حسينى بهشتى‏
                        صورت مشروح مذاكرات قانون اساسى‏جلسه‏31-1، ص: 167
                        جلسه هشتم‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

جلسه ساعت هفده و ده دقيقه روز سي و يكم مردادماه 1358 هجرى شمسى‏
برابر با بيستم و هشتم رمضان المبارك 1399 هجرى قمرى به رياست‏
آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و قرائت اسامي غائبين جلسه قبل.
2- بحث پيرامون مصونيت نمايندگان.
3- پايان جلسه.
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 169
1- اعلام رسميت جلسه و قرائت اسامي غائبين جلسه قبل‏
نايب رئيس- با حضور نمايندگان در حد نصاب، رسميت جلسه را اعلام مى‏كنم. غائبين صبح: آقاى مدنى كه هنوز شركت نكرده‏اند- آقاى رحمانى كه عذرشان صبح اعلام شد و آقاى قاسم‏لو. نمايندگانى كه تأخير داشتند: آقاى حائرى 10 دقيقه- آقاى بنى‏صدر 37 دقيقه- آقاى خادمى 85 دقيقه- آقاى مكارم شيرازى 11 دقيقه- آقاى باريك‏بين 65 دقيقه- آقاى دستغيب 9 دقيقه- آقاى طالقانى 64 دقيقه- آقاى طباطبايى 34 دقيقه- آقاى مشكينى 12 دقيقه- آقاى مقدسى 37 دقيقه- آقاى نوربخش 12 دقيقه- آقاى هاشمى‏نژاد 44 دقيقه.
پيشنهادى از طرف آقاى سبحانى رسيده است كه ظاهراً براى درج در آيين‏نامه نيست و آن اين است كه يك نسخه از قانون اساسى با خط زيبا دست‏نويس شود و پس از امضاء به عنوان سند در وزارت كشور يا در مجلس بماند. اين پشنهاد تصويب در جلسه را نمى‏خواهد و از اختيارات هيأت رئيسه است كه عمل خواهد شد.
2- ادامه بحث پيرامون مصونيت پارلمانى نمايندگان‏
نايب رئيس- پيرامون ماده پيشنهادى برادرمان آقاى مرادزهى در مورد مصونيت نمايندگان مجلس در مدت نمايندگى، بحث را ادامه مى‏دهيم. و اگر دوستان نظرى به عنوان آخرين نظر دارند، تشريف مى‏آورند و اظهار مى‏كنند. آقاى موسوى اردبيلى بفرماييد.
موسوى اردبيلى- بسم الله الرحمن الرحيم. من به عنوان مخالف با اين پيشنهاد صحبت مى‏كنم. اصولا مصونيت به اين معنى كه سابق هم مرسوم بود يعنى براى نمايندگان مجلس يك امتيازى قائل مى‏شوند كه اينها چون نماينده هستند، هر صحبتى بكنند و يا هر كارى مى‏توانند بكنند و يك امتيازى نسبت به ديگران دارند كه قابل تعقيب نيستند و كسى نبايد با اينها كارى داشته باشد مگر اول بايد از نماينده سلب مصونيت بشود. اين تشريفات از مراسم دوره طاغوتى است. افرادى كه در اينجا هستند بايد حتى منزه‏تر از آنهايى باشند كه مسؤوليت را به عهده نگرفته‏اند و اگر يك وقتى حرفى يا مطلبى را گفتند كه خلاف بود، نه تنها مصونيت نداشته باشند، بلكه مسؤوليت بيشترى را احساس كنند، و مؤاخذه آنها بيشتر باشد. حالا اگر بيشتر نبود نمى‏توانند خودشان را از ديگران جدا كنند و بگويند چون من نماينده هستم اين حرف را مى‏توانم بزنم. اما اگر نبودم نمى‏توانستم بگويم و يا مى‏توانستم بگويم ولى قابل تعقيب بودم. حالا اگر شدت مجازات را تصويب نمى‏كنيد، حداقلش بايد مساوات بين نماينده با ديگران باشد، زيرا به عقيده من حرف و عمل قابل تعقيب است، نمايندگى هيچ‏گونه امتيازى نمى‏آورد.
نايب رئيس- آقاى مكارم بفرماييد.
مكارم شيرازى- بسم الله الرحمن الرحيم. بنده دو يا سه موضوع را مختصر مى‏خواستم‏
                        صورت مشروح مذاكرات قانون اساسى‏جلسه‏31-1، ص: 170
عرض كنم. اولا از فرمايش آقاى موسوى اين طور استنباط مى‏شود كه در مورد مصونيت سوء تفسير شده است، زيرا اين مصونيت امتيازى براى نمايندگان نيست بلكه حفظ حقوق ملت است. معنى‏اش اين است كه بنده را كسى مى‏خواهد از محيط اين مجلس دور كند، بنابراين شكايتى از من مى‏كند و من را توقيف مى‏كنند و نتيجتاً نماينده مردم نمى‏تواند از حقوقشان دفاع كند بنابراين مسأله حفظ حقوق مردم است و مربوط به نظام طاغوتى هم نيست، زيرا بسيار ديده شده است كه در يك مجلسى كه سرنوشت‏ساز بوده، يك يا چند نفر مخالف بوده‏اند و مخالفت آنها ممكن بوده است كه در رأى گيرى اثر بگذارد و اشخاصى براى اين‏كه آنها از محيط مجلس دور كنند، توطئه‏هايى مى‏چيدند و در حالى كه هيچ گناهى هم نكرده بودند، فقط به صرف اتهام اينها را توقيف مى‏كردند و از محيط مجلس دور مى‏كردند و سرنوشت مجلس عوض مى‏شده است، و در بعضى از دوران‏هاى تاريخى اين مطلب را نقل مى‏كنند كه مرحوم مدرس كه با بعضى از مسائل شديداً مخالف بوده است، با برپاكردن بساطهايى كارى مى‏كردند كه او در مجلس سرنوشت‏ساز نيايد و مخالفت نكند. اين مصونيت براى جلوگيرى كردن از يك چنين جريانى است كه نتيجه‏اش به زيان ملت تمام مى‏شود. بنابراين ماهيت مصونيت، ماهيت حفظ حقوق مردم است، نه يك امتياز براى شخص نماينده. و باز نكته‏اى را كه امروز صبح هم اشاره كردم، تأكيد مى‏كنم كه ما بايد كارى بكنيم كه تمام انحاى آزادى در مملكت فراهم شود و مصونيت هم يك آزادى معقول و مشروع است كه مى‏خواهيم نماينده را به صرف اتهام توقيف نكنند، بلكه به مجلس فوراًاطلاع دهند و مجلس وقتى ديد كه قرائنى وجود دارد كه اين نماينده بايد توقيف شود، فوراً از او سلب مصونيت مى‏كند، ولى وقتى فهميد كه قرائن به اندازه كافى در دست نيست و مى‏خواهند يك وكيل را از مجلس دور كنند، جلوى اين كار را عملا مى‏گيرد. اما مسأله سوم مهم‏تر از اينها است و آن اين است كه به فرض اگر ما هم مصونيت را تصويب كرديم اين تصويب از نظر قانونى هيچ ارزشى ندارد، مگر اين‏كه به شوراى انقلاب پيشنهاد كنيم كه آنها تصويب كنند، چون ما اينجا نمى‏توانيم در مقابل قانون مدنى كه مى‏گويد فلان كس بايد تعقيب بشود يك ماده بگذرانيم كه آن شخص تعقيب نشود. اگر نمايندگان مجلس شورا بودند، حق داشتند چنين چيزى را تصويب كنند. يك استثنا براى فلان ماده قانون مدنى قائل بشوند كه فلان كس تعقيب نشود، اما حدود اختيارات ما تصويب قانون اساسى است و در مسائل حقوقى هرگونه تصويبى بكنيم، ارزش قانونى ندارد. بنابراين اگر لازم بدانيم كه اين مصونيت باشد، ما بايد تصويب بكنيم و خيلى هم خوب است كه اين مصونيت باشد اما بايد يك مقام قانون گذارى آن را تصويب كند، مثلا به شوراى انقلاب داده شود كه آن شورا پاى اين تصويب‏نامه را صحه بگذارد، و الا اگر ما بنشينيم و مصونيت را هم تصويب بكنيم و فردا كه دادستان خواست يك نفر نماينده را توقيف كند، بگوييم چون مجلس خبرگان تصويب كرده‏اند مصونيت دارد، دادستان خواهد گفت، مجلس خبرگان كه نمى‏تواند در مسائل حقوقى مملكت دخالت بكند و تعقيب يا عدم تعقيب فلان شخص به قانون اساسى مربوط نيست. شما فقط مى‏توانيد قانون اساسى را تصويب كنيد، نه آن‏چه در صلاحيت مجلس شوراى ملى است. آقايان توجه بفرماييد كه با اين‏كه قانون اساسى مافوق همه قوانين است ولى آيا ما مى‏توانيم يكى از قوانينى را كه در صلاحيت مجلس شوراى ملى است تصويب بكنيم؟ من فكر مى‏كنم اگر ما اين مصونيت را كه خيلى خوب هم هست تصويب كنيم، بايد توجه داشته باشيم كه اين‏
                        صورت مشروح مذاكرات قانون اساسى‏جلسه‏31-1، ص: 171
مصونيت ارزش حقوقى ندارد و از طريق شوراى انقلاب بايد مجوزى براى اين مسأله بخواهيم.
نايب رئيس- از نظر موازين حقوقى همين‏طور است كه آقاى مكارم يادآورى كردند، چون حدود نمايندگى ما مشخص است و حدود آن بررسى قانون اساسى و آماده كردن متنى است كه به رفراندوم گذاشته شود. بنابراين قانون اساسى را هم به صورت نهايى تصويب نمى‏كنيم، بلكه رفراندوم مى‏تواند تكليف نهايى را تعيين كند. اين است كه تصويب اين ماده در آيين‏نامه ارزش قانونى ندارد. بنابراين اگر دو نفر از آقايانى كه وقت گرفته‏اند، صرف نظر كنند بحث را تمام كنيم و ماده را به رأى بگذاريم. آقاى موسوى بفرماييد.
سيد ابوالفضل موسوى- نظر اينجانب نسبت به ماده مصونيت وكيل مى‏باشد، چون اين قانون مخالف روح دين اسلام است، زيرا در جايى كه پيغمبر مشروع و يا پيام‏آور، در مقابل حق و عمل به حكم آيه «وَ لَوْ تَقَوَّلَ عَلَيْنَا بَعْضَ الْأَقَاوِيل» مصونيت ندارد، چطور مى‏شود كه نمايندگان مجلس كه احكام كلى اسلامى را به قالب الفاظ مى‏ريزند، مصونيت داشته باشند؟ و همان‏طور كه جناب مكارم فرمودند، اگر سياست شيطانى در مملكت باشد، با سلب مصونيت عملى مى‏شود، و مصونيت هم فايده‏اى ندارد.
نايب رئيس- متشكرم. ان شاءالله اين مجلس بنيادش را مى‏گذارد، ولى بعد از اين مجلس تحقق پيدا مى‏كند و دوستان نگران اين مدت هستند. آقاى سبحانى بفرماييد.
سبحانى- بسم الله الرحمن الرحيم. وظيفه ما در اينجا فكر نمى‏كنم تشريع قانون باشد و قرار بر اين باشد كه تشريع در عهده شارع مقدس كه خدا است، باشد. اصولًا ما شرعاً مصونيت داريم يا نداريم؟ اگر داريم كه مى‏توانيم صحه بگذاريم و اگر نداريم كه ما نمى‏توانيم تشريع قانون كنيم و از حالا كه اولين بار است مى‏خواهيم يك قانونى تصويب كنيم، نبايد اولين قانونش مخالف موازين روشن اسلام باشد. فرض كنيد يك نفر واقعاً در دادگاه مجرم شناخته شده و گناه قبلى دارد. ما به چه مجوزى جلوى حكم دادگاه را بگيريم و بگوييم دادگاه حق ندارد حكم را در حق اين آدم اجرا كند، چرا؟ براى اين‏كه ما مانع هستيم. اگر آن هم مطلبى را كه آقاى مكارم فرمودند كه عنوان ثانوى باشد، آن عناوين ثانوى يك موضوع كشدارى است كه در هر مسأله يك عنوان ثانوى مى‏آيد و خلاصه بر مبناى «... ان الحكم الالله ...» ما نمى‏توانيم فرض كنيم يك كسى سارق است و يا متهم است و يا يك كسى جرم ديگرى دارد، اما بگوييم خير تا يك ماه ديگر يا بيست روز ديگر نبايد حكم اجرا شود. اين باز تشريعى برخلاف موازين اسلام است. عرض من همين بود.
نايب رئيس- آقاى ميرمرادزهى بفرماييد.
ميرمرادزهى- بسم الله الرحمن الرحيم. هدف از پيشنهاد اين مطلب كه ماده‏اى به عنوان مصونيت نمايندگان تصويب شود اين است، اينجا دو مسأله مطرح است در درجه اول صلاحيت مجلس و در درجه دوم ماهيت اين مصونيت. مسلماً صلاحيت اين مجلس از شوراى انقلاب كه هيچ كس آنها را نمى‏شناسد، بيشتر است. ولى مهمتر از همه اين است كه اگر بخواهيم اين مورد را با موازين اسلامى تطبيق بدهيم، اگرچه بنده اطلاعات زيادى در مورد اسلام ندارم ولى اين را مى‏دانم كه اذن در اشياء، اذن در لوازم هم است. با توجه به اصول اسلامى وقتى كه مجلس اجازه دارد كه قانون اساسى را بررسى و تصويب بكند، بعداً رأى مردم براى تصويب نيست، بلكه يك نوع بيعت است، زيرا مردم با فرستادن نمايندگانشان اين اختيار
                        صورت مشروح مذاكرات قانون اساسى‏جلسه‏31-1، ص: 172
را تفويض كرده‏اند. پس قاعده اسلام هم مشخص است، يعنى وقتى كه مجلس اين صلاحيت را دارد كه قانون اساسى را تصويب كند، اين اجازه را هم دارد كه در اطراف جريان كارش هم مطالبى را به تصويب برساند. و اما قسمت دوم، هدف از مصونيت فرار از مجازات نيست. من عرض كردم اين فقط براى مدت نمايندگى است. الان متهمانى ماه‏ها است كه در زندان هستند و هنوز تكليفشان معين نشده و يا كسانى تحت تعقيب بوده‏اند و مدت‏ها زندانى شده‏اند و نوبت رسيدگى به پرونده آنها نرسيده است، ولى بعداً تبرئه شده‏اند. فكر نمى‏كنم اين مهلت يك ماه مصونيت هيچ اصلى از اصول اسلام را نقض كند. و اما مصونيت دو قسمت دارد، يكى مصونيت در ابراز عقايدى كه در مقام ايفاى وظايف نمايندگى در داخل مجلس مى‏شود، خيلى صريح بگويم ممكن است من با نظر علماى اعلام در پاره‏اى مسائل موافق نباشم، ولى كسى در اينجا نمى‏تواند چوب تكفير بردارد و بگويد شما بر خلاف اصول اسلام صحبت كرديد و در اين قسمت وكالت نداشته‏ايد. قسمت دوم در مورد جرائمى است كه ممكن است به وقوع بپيوندد. مثلا الان مأمورين مى‏روند هتل و در اتاق من يك اسلحه يا يك چيز غير مجازى پيدا مى‏كنند و مرا به استناد آن چيز غير مجاز توقيف مى‏كنند و به صرف اين اعلام كه ممكن است از درجه جنايى باشد و دادستان هم با توجه به اهميت جرم كه جنايى است، بنده را بازداشت كند و چند ماه بعد روشن شود كه بنده خبرى نداشته‏ام. بنابراين فكر نمى‏كنم كه پيش‏بينى اين مطلب هيچ قانونى را نقض كرده باشد اما اگر بنده مرتكب يك جرمى شده باشم يك ماه بعد مى‏توانند بنده را محاكمه و مجازات بكنند. بنابراين مصونيت منافاتى با اصل در اينجا ندارد. عرض ديگرى ندارم.
نايب رئيس- آقاى خامنه‏اى بفرماييد.
خامنه‏اى- بسم الله الرحمن الرحيم. من توضيحاتى را كه آقاى مكارم در اينجا دادند به دو قسمت تقسيم مى‏كنم كه براساس آن صحبت كنم. قسمت اول فلسفه وضع چنين قانونى در تمام قوانين هست كه ايشان خيلى خوب بيان كردند. براى پيشگيرى در دادگاه‏ها يك مواردى مى‏گذرانند كه به آن مى‏گويند موارد رد، كه اگر كسى با قاضى اختلافى يا دعواى حقوقى يا كيفرى داشته باشد، آن قاضى صلاحيت رسيدگى به آن پرونده را ندارد. براى اين‏كه قاضى را كه مسلط به كارش هست از كار بياندازند، قبلًا دعواى حقوقى عليه ايشان طرح و بعد به همان پرونده استناد مى‏كنند و او را از آن مقام مى‏اندازند. براى اين‏كه از موارد رد قاضى هست و بعد يك قاضى دلخواه را آنجا مى‏گذارند. در مجلس هم به همين لحاظ كه نماينده ملت چه به لحاظ صحبت‏هايى كه اينجا مى‏كند، كه برادر ما فرمودند و چه به لحاظ اتهام‏هايى كه در خارج به نماينده زده مى‏شود. مسأله صرفاً اتهام است و سلب مصونيت، اتهام را هيچ موقع نفى نمى‏كند، بلكه فقط صلاحيت رسيدگى دارد. به عنوان يك نحوه ولايتى، در واقع به آقايانى كه در اينجا هستند در مقام اعلاى تشخيص. من احساس كردم در خيلى از صحبت‏هايى كه برادرانمان اينجا كردند، هويت مجلس خبرگان يا مؤسسان كه حق تدوين قانون اساسى را دارند، شناخته نشده. عرض كنم قوانين دو نوع است، يك قانون اساسى يعنى قانون ما در- ام القوانين- يعنى همين قانونى كه ما صلاحيت تدوين آن را داريم و بعد ساير قوانين اعم از قوانين مدنى و كيفرى و بقيه آنها و گمان مى‏كنم مطالبى را كه آقاى مكارم در قانون مدنى مى‏گفتند، منظورشان قوانين جزا يا كيفر عمومى بود، كه مربوط مى‏شود به اتهامات و محاكماتى كه به آن، اصول محاكمات‏
                        صورت مشروح مذاكرات قانون اساسى‏جلسه‏31-1، ص: 173
مى‏گويند. بنابراين كسى كه در مقام تدوين ام القوانين است، اصلا فارغ است و موضوعاً هنوز قوانين فرعى براى آن پي نگرفته‏اند و صلاحيت دارد در همين‏جا آينده تمام آن قوانين را عوض كند، كما اين‏كه شما مى‏خواهيد در اينجا اين كار را بكنيد. البته قانون مدنى يعنى قانون حاكم بر روابط، معادلات و عقود و ايقاعات و مسائلى از اين قبيل، اسلامى است و اكثراً از روى شرايع نوشته شده است، ولى در اينجا شما مى‏خواهيد تمام قوانين را عوض كنيد. وقتى كه شما قانون اساسى را عوض كرديد تمام قوانين عوض مى‏شود زيرا صلاحيت آقايان در اينجا حاكم است. بسا آن‏كه آقايان در مجلس شوراى ملى راه پيدا كنند ولى در آنجا نمى‏توانند حق تأثير در قانون اساسى داشته باشند، ولى شما اينجا داريد اين كار را مى‏كنيد و نهادهاى حقوقى، اقتصادى، فرهنگى و فردى و اجتماعى را داريد عوض مى‏كنيد. آن كسى كه اينجا اين كار را مى‏كند، مى‏تواند مسائل حاكم بر خودش را هم در اينجا عوض بكند. بنده در جواب آقاى بهشتى باز توضيح عرض مى‏كنم كه رفراندوم اگرچه براى روشن شدن تكليف نهايى اين قانون است، ولى مادام كه رفراندوم انجام نشده، تدوين اين قانون به عهده نمايندگان اين مجلس است، كه اگر رفراندوم تصويبش كند، همين قانون، «قانون اساسى» مى‏شود، لكن از الان تا موقع رفراندوم ما حاكميت بر اين امر داريم، يعنى مى‏توانيم تكليف خودمان و بقيه افراد اين مجلس را به اكثريت تعيين كنيم. و مسأله تشريع كه آقاى سبحانى اشاره كردند بهتر است ما اصطلاحات را روشن كنيم. تشريع كه ايشان فرمودند به معناى اخص است. البته حكم از خدا است چه به عنوان اجراء و چه به عنوان فصل خصومت و چه به معناى كلى و قانون گذارى. و اما اگر بنا باشد اين مجلس حق داشته باشد يك چيزهايى را تدوين كند، اين را مى‏شود تشريع به معناى اعم هم گفت. البته «لا مشاهده فى الاصطلاح» ولى اين اصطلاح به هر حال هست. وقتى مى‏گويند بنشينيم قانونى بگذرانيم فقها در محدوده احكام الله بنابراين تشريع به معناى اعم وظيفه ما است و در مجالس مقننه آينده هم، همه آقايان مشروع هستند. به يك معنا ما در آن محدوده «حدودالله» حق تعيين داريم. پس منافات ندارد و چوب تكفير هم بلند نمى‏شود، زيرا ما اين كار را كرديم و يك نظامنامه گذرانديم. ان شاءالله قوانينى كه خواهد گذشت در محدوده حدودالله قانون و تشريع است و رفراندوم ناظر به بعد از تدوين قانون اساسى است يعنى الان ما نمى‏توانيم بحثى راجع به قانون رفراندوم بكنيم، يعنى مانع صلاحيت مجلس نمى‏تواند بشود، منتها آن چيزى است كه نفوذ اين قانون را در آينده ابقاء خواهد كرد يا عوض خواهد كرد. به هر حال آنهايى كه اين ماده را گذرانده‏اند، مبتنى بر تجربيات عديده‏اى بوده كه هميشه يك افرادى را كه در مجلس گاهى صحبتشان، يا آن اقليت بودنشان يا چيزهاى ديگر در انحراف مسير مؤثر بوده، با يك اتهام واهى، يك هفته بازداشت مى‏كردند و بعد هم اعتذار مى‏كردند و كار هم از كار گذشته بود، و اگر اين قانون را بگذرانيد باز هم ممكن است اين خطر باشد، منتها به صورت غير قانونى است. مثلا آقايى را به طور غير قانونى توقيف كنند و بزنند و بكشند. به هر حال چون اين خطر و فلسفه بوده اين كار را كرده‏اند و اين مصونيت لزوم دارد.
نايب رئيس- آقاى فاتحى بفرماييد.
فاتحى- بسم الله الرحمن الرحيم. براى اولين بار در انقلاب نبى اكرم اسلام، نتيجه اين انقلاب عظيم ما اين بود كه به ما اين اجازه را بدهد كه قوانين موضوعه‏ى بشرى را با قوانينى كه از طرف عالم غيب الهام شده تطبيق كنيم و آن‏چه كه انطباق پيدا مى‏كند، تصويب كنيم. هدف از انتخاب مجلس خبرگان بر اين مبنا بوده است كه يك سلسله مقرراتى كه در اين‏
                        صورت مشروح مذاكرات قانون اساسى‏جلسه‏31-1، ص: 174
كشور اجرا مي‏شده، ما اينها را با مسائل اصولى اسلام كه از روى مدارك اصليه به دست آمده انطباق بدهيم و هر كدام كه امكان انطباقش هست و قابل اجرا است، تصويب كنيم و هر كدام كه انطباق نداشت رد كنيم. و ما معتقديم كه قانون‏گذار خدا است براى اين‏كه او است كه به تمام خواسته‏هاى درونى و بيرونى و نيازمندى‏هاى بشر واقف و آگاه است و ما هيچ گونه آگاهى به تمام معنا نداريم و هر قانونى كه بشر خودش بخواهد ....
نايب رئيس- آقاى فاتحى خارج از دستور نفرماييد.
فاتحى- به طور اجمال اين بحث را كه الان مطرح شده به عنوان مصونيت دادن به يك فرد در هيچ يك از برنامه‏هاى دينى تا به حال ما نديده‏ايم، و در هيچ كتاب دينى تا به حال شنيده نشده و اين مورد از مستحدثات غرب‏زدگى است و آن‏كه در اسلام است البته آزادى گفتار به همه داده شده و هر كس مى‏تواند هر چه بخواهد بگويد. البته در همين تشرفى كه اخيراً به خدمت امام داشتيم، به اين نكته خيلى اصرار داشتند كه شما همان اندازه مأموريت داريد كه در قانون اسلام است و شما مجاز نيستيد مثلا همسر موكلتان را طلاق دهيد. ما عنوانى به نام عنوان مصونيت در اسلام پيدا نكرديم و به هيچ وجه شايسته نيست اين را در اينجا تصويب كنيم، چون بر خلاف هدف اين مجلس است.
نايب رئيس- پشنهاداتى در مورد مصونيت رسيده است كه قرائت مى‏شود:
- به نمايندگان در برابر ايراد سخنرانى‏ها و نطق‏ها، در رابطه با بررسى قانون اساسى مصونيت مطلق داده شود، ولى در برابر مسائل گذشته و حوادثى كه ممكن است انجام دهند در صورت تعقيب، مجلس آن را مورد بررسى قرار دهد و در صورت لزوم از نماينده سلب مصونيت نمايد. (هاشمى‏نژاد)
- نمايندگان مجلس خبرگان در اظهار نظر و بيان عقيده آزادند و از اين جهت كسى نمى‏تواند آنها را مورد مؤاخذه قرار دهد و آزادى آنها را سلب نمايد و در مورد مسائل خارج از مجلس، تصميم با مجلس است. (ربانى شيرازى)
- مصونيت بايد باشد، ولى اضافه شود كه مجلس نسبت به هر كس صلاح نداند سلب مصونيت مى‏كند. (منتظرى)
- در آيين‏نامه ماده‏اى در خصوص مصونيت پارلمانى اعضاء گنجانده شود، تا نمايندگان آزادى عمل بيشترى داشته باشند. در پيش‏نويس قانون اساسى اصل هفتاد و يك براى نمايندگان مجلس شوراى ملى چنين مصونيتى پيش‏بينى شده است، در حالى كه اهميت مجلس حاضر كمتر از مجالس مقننه ديگر نيست. (ميرمرادزهى)
ماده- هرگاه يكى از نمايندگان مجلس خبرگان از طرف مقامات صالحه قضائى جهت رسيدگى به اتهامى بازداشت گردد، مجلس خبرگان همان روز بازداشت، و قبل از انقضاى 24 ساعت با آن مقام قضايى در اين موضوع تماس گرفته و جريان امر را به مجلس گزارش مى‏دهد، تا از صحت جريان رسيدگى و فوريت آن يقين حاصل كند، وگرنه آن نماينده بايد آزاد گردد. (فارسى)
- براى تعقيب و محاكمه متهمين خبرگان با اجازه شوراى انقلاب يا خود امام، قاضيان شرعى كه در خود مجلس هستند، مأموريت يابند و در طول مدت مزبور متهم در خود مجلس باشد و از مجلس خارج نشود. (سيدمحمد على موسوى جزايرى)
                        صورت مشروح مذاكرات قانون اساسى‏جلسه‏31-1، ص: 175
نايب رئيس- مطالب ديگرى هست كه دوستان به عنوان تذكر به سخنان دوستان ديگر نوشته‏اند كه از آنها صرف نظر مى‏كنم و چون قبلا هم موافق و هم مخالف هر دو در اين باره صحبت كرده‏اند، ديگر مجال صحبت نيست. بنابراين اجازه بدهيد اصل پيشنهاد اولى را كه مشتركاً به آقاى مقدم مراغه‏اى و آقاى ميرمرادزهى مربوط بوده است، به رأى بگذاريم. پيشنهاد قرائت مى‏شود:
 «به هيچ عنوان و به هيچ دستاويز كسى بدون اطلاع و تصويب مجلس خبرگان در مدت نمايندگى حق تعرض به اعضاى آن را ندارد. نمايندگان مجلس يا كارشناسانى كه طبق پيش‏بينى در آيين‏نامه از آنان براى تبادل نظر دعوت مى‏شود، به سبب اظهارات و نظرات نمى‏توان تعقيب كرد. اگر احياناً يكى از اعضاى مجلس خبرگان علناً مرتكب جنحه و جنايتى شود و در حين ارتكاب جنايت دستگير شود، تعقيب او بايد به اطلاع مجلس خبرگان برسد».
نايب رئيس- آقاى مراغه‏اى در اينجا سلب مصونيت را ننوشته‏ايد.
مقدم مراغه‏اى- آن را لطفاً اضافه كنيد.
نايب رئيس- چون پيشنهاد آقاى مراغه‏اى سه قسمت است، هر سه قسمت جداگانه خوانده مى‏شود و نسبت به آن رأى مى‏گيريم. حالا قسمت اول آن ارائه مى‏شود:
 «به هيچ عنوان و به هيچ دستاويز كسى بدون اطلاع و تصويب مجلس خبرگان در مدت نمايندگى حق تعرض به اعضاى آن را ندارد، مگر با سلب مصونيت از طرف مجلس».
نايب رئيس- نمايندگانى كه با اين پيشنهاد موافق هستند، دست خودشان را بلند كنند (اكثر دستشان را بلند كردند) تصويب شد. حالا قسمت دوم قرائت مى‏شود:
 «نمايندگان مجلس يا كارشناسانى را كه طبق پيش‏بينى در آيين‏نامه از آنان براى تبادل نظر دعوت مى‏شود به سبب اظهارات و نظرات نمى‏توان تعقيب نمود.»
نايب رئيس- موافقين دست بلند كنند (اكثر دستشان را بلند كردند) با اكثريت قاطع تصويب شد. قسمت سوم قرائت مى‏شود:
 «اگر احياناً يكى از اعضاى مجلس خبرگان علناً مرتكب جنحه و جنايتى بشود و در حين ارتكاب دستگير گردد، تعقيب او بايد به اطلاع مجلس خبرگان برسد.»
نايب رئيس- موافقين دستشان را بلند كنند (اكثر دستشان را بلند كردند) پس هر سه قسمت اين پيشنهاد تصويب شد و اين را به عنوان يك ماده به آيين‏نامه اضافه مى‏كنيم. آقاى مكارم شيرازى بفرماييد.
مكارم شيرازى- مجوز قانونى آن چطور مى‏شود؟
نايب رئيس- صحيح است، اين يك بحث حقوقى است، در مورد مجوز آن بعداً اقدام خواهيم كرد. در مورد ساعات كار مجلس بعد از ماه رمضان، يعنى از روز شنبه بنده پيشنهاد مى‏كنم از ساعت هفت و نيم صبح الى دوازده و نيم و بعد از ظهر از ساعت چهار و نيم الى نماز مغرب باشد. بنابراين، اين پيشنهاد را به رأى مى‏گذاريم. نمايندگانى كه موافق‏اند ساعت شروع كار هفت و نيم صبح باشد دستشان را بلند كنند. (عده كمى دست بلند كردند) رد شد. حالا نمايندگانى كه با شروع كار در ساعت هشت صبح موافق هستند، دستشان را بلند كنند (اكثر دست بلند كردند) تصويب شد.
براى جبران نيم ساعتى كه صبح‏ها از دست مى‏رود ساعت اتمام كار را يك ساعت بعد از
                        صورت مشروح مذاكرات قانون اساسى‏جلسه‏31-1، ص: 176
دوازده پيشنهاد مى‏كنم. نمايندگانى كه موافق‏اند دستشان را بلند كنند (اكثر دستشان را بلند كردند) تصويب شد. نمايندگانى كه با شروع كار در بعد از ظهر، با ساعت چهار و نيم الى وقت نماز مغرب موافق هستند، دست بلند كنند (اكثر دست بلند كردند) تصويب شد. از طرف آقاى دكتر قائمى پيشنهادى رسيده است كه «كه فردا چون روز آخر ماه مبارك رمضان است پيشنهاد مى‏كنم، بعد از ظهر فردا و روز جمعه تعطيل اعلام شود». قبل از اين‏كه ما راجع به اين پيشنهاد تصميم بگيريم، بنده پيشنهاد مى‏كنم كه روزهاى جمعه در طول اين مدت تعطيل باشد و هر مقدار وقت لازم داريم به پايان مدت اضافه كنيم. دليل آن هم اين است كه خسته مى‏شويم و با خستگى نمى‏شود كارى انجام داد. به علاوه نيازهايى پيش مى‏آيد كه بايد به آن رسيدگى كرد. كسانى‏كه موافق‏اند روزهاى جمعه در اثناى اين مدت تعطيل باشد، دستشان را بلند كنند (اكثر دستشان را بلند كردند) تصويب شد. بنابراين روزهاى جمعه تعطيل خواهد بود. آقاى دكتر قائمى پيشنهاد كردند فردا كه پنج شنبه است بعد از ظهرش به عنوان مقدمه عيد فطر تعطيل باشد. اگر مخالفى هست اظهار كند (اظهارى نشد) بنابراين موافقين با اين پيشنهاد دستشان را بلند كنند (اكثر دستشان را بلند كردند) تصويب شد. چند نكته راجع به آيين‏نامه است كه بايد مطرح شود و تكليفش روشن بشود. يكى اين‏كه آقاى كريمى سؤال كرده‏اند كه «حق واگذارى نوبت نفر بعدى به نفر قبلى براى نطق قبل از دستور در ذيل كدام يك از مواد گنجانده شده؟ و به طور كلى آيا در نطق‏هاى قبل از دستور، امكان اين را بدهيم كه نفر بعدى وقتش را به نفر قبلى واگذار كند يا خير»؟ اگر مخالفى با اين پيشنهاد است مى‏تواند صحبت كند (اظهارى نشد) پس موافقين با اين پيشنهاد دستشان را بلند كنند (اكثر دستشان را بلند كردند) تصويب شد. بنابراين ذيل ماده مناسبى اين مطلب را قرار مى‏دهيم. پيشنهاد ديگر قرائت مى‏شود:
 «براى اين‏كه مبادا موردى پيش آيد كه يك نفر بخواهد تمام وقت نطق قبل از دستور را به خود اختصاص بدهد و براى نيل به اين منظور با كسى توافق كند كه بعد از او اسم‏نويسى كند و در موقع خود نوبت را به او واگذار نمايد، خوب است واگذارى نوبت نفر بعدى به نفر قبلى منوط به موافقت هيأت رئيسه باشد».
نايب رئيس- چون پيشنهاد اول بدون شرط تصويب شد، اين پيشنهاد قابل طرح نيست. پيشنهاد ديگرى است كه قرائت مى‏شود:
 «در جلسه علنى رسمى، براى اخذ رأى نسبت به اصول قانون اساسى، نظر به اهميت موضوع خوب است رأى آقايان نمايندگان علنى باشد و با قيام و قعود انجام گيرد».
نايب رئيس- اين پيشنهاد با آن مواردى كه صبح تصويب شد، منتفى است. پيشنهاد آقاى سبحانى اين است كه «پنج‏شنبه‏ها فقط عصرها تعطيل گردد». موافقين با اين پيشنهاد دستشان را بلند كنند (عده كمى دست بلند كردند) رد شد. پيشنهادى از آقاى خزعلى به اين شرح رسيده است «براى رسيدگى به عبارات از حيث عددى و رعايت بيان قانونى، هيچ گونه پيش‏بينى نشده است. لطفاً توجه شود». بى‏شك بايد متن نهايى قبل از شور نهايى سه روزه، از اين نظر كه عبارت‏هاى حقوقى قالبى باشد، به وسيله يك گروه متخصص تنظيم و نام‏نويسى شود و بعد براى شور نهايى عرضه بشود. بنده خيال مى‏كنم اين را جزو اختيارات هيأت رئيسه بگذاريم و حاجتى ندارد كه اينجا رويش بحث بكنيم. هيأت رئيسه مى‏تواند اين كار را انجام بدهد.
در اين فاصله آقاى دكتر باهنر درباره اوراقى كه آقايان بايد ثبت‏نام كنند، توضيح مى‏دهند.
                        صورت مشروح مذاكرات قانون اساسى‏جلسه‏31-1، ص: 177
دكتر باهنر- بسم الله الرحمن الرحيم. براساس موادى كه ديروز عصر تصويب شد، قرار شد كه هفت كميسيون تشكيل بشود و مطالبى كه بايد بررسى شود به هفت گروه نقسيم شود و در اختيار آقايان نمايندگان گذارده شود و هر فرد حق دارد در برابر سه گروه از اين هفت گروه علامت بگذارد و بعد آن گروه هماهنگ كننده، براساس پيشنهادى كه هر يك از آقايان در مورد انتخاب اين بخش‏ها داده‏اند، افراد گروه‏هاى هفت‏گانه را تعيين و اعلام كنند و ان شاءالله فردا كار كميسيون‏ها و گروه‏ها شروع مى‏شود. امروز با برادرانى كه مسؤول تقسيم و تعيين هفت بخش از مطالب هستند، بوديم تا تيترها و عناوينى كه اصولا ممكن بود، از آن طرح پيشنهادى قانون اساسى استخراج كنيم. البته تيترهاى كلى را استخراج كرديم و آنها را در هفت گروه تقسيم كرديم. همه اين تيترها مربوط به عناوين طرح پيشنهادى قانون اساسى نبود، بلكه از برخى از طرح‏هاى پيشنهادى ديگر هم عناوينى انتخاب شد و به تناسب گروه‏ها اسم اين عناوين برده شد. بنابراين اين تقسيم‏بندى هفت‏گانه فقط يك طرح است و مقيد نيستيم كه حتماً تنها روى مسائلى كه در طرح اول پيشنهادى قانون اساسى بوده است، كار كنيم و همان‏ها را تنظيم نماييم، بلكه در هر بخشى و در هر كميسيون اگر مسائلى به نظرتان رسيد كه بايد اضافه يا كم يا تكميل يا اصلاح بشود و يا توضيح داده بشود، دست اين گروه‏ها باز است. منتها اين عناوينى كه عرض كردم و اين تقسيم‏بندى، از زمينه طرح اصلى پيشنهادى استخراج شده بود. علتش هم اين بود كه طرحى كه قبلا رويش دو ماه كار شده بود و در روزنامه‏ها هم چاپ شده بود، در حدود چهار هزار اظهار نظر درباره اصل به اصل اين طرح رسيده است، و اين اظهار نظرها را آقايان كارمندان دفترى و ادارى مجلس سناى سابق، تقسيم‏بندى و رده‏بندى و كلاسه كرده‏اند. پيشنهادات و اظهارنظرهاى مربوط به هر فصل و هر اصل را در يك پوشه خاصى گذاشته‏اند، كه در اختيار كميسيون‏ها گذاشته شود. بنابراين چون زمينه اظهارنظرها و پيشنهادات و انتقادات روى اين طرح پيشنهادى اولى بوده ما همه تيترها را بر همان اساس انتخاب كرديم. البته محدود به اينها نبوده و ما از عناوين برخى از طرح‏هاى پيشنهادى هم استفاده كرده‏ايم، و در عين حال هنوز هم محدود نيست و در هر فصلى مثلا در فصل ارتش ياقوه مقننه و حقوق ملت يا اصول كلى يا هر اصلى كه به نظر رسيد، بايد اضافه و يا كم و يا اصلاح شود، دست آقايان باز است. در هر صورت ورقه‏اى خدمت آقايان داده مى‏شود كه در آن مسائل در هفت گروه پيشنهاد شده است و در ذيل آن از آقايان درخواست شده كه لااقل در برابر سه بخش از مسائل هفت‏گانه فوق علامت گذارى كنيد. بعد اختيار را به گروه شوراى هماهنگى خواهيد داد كه يكى از سه موردى را كه شما پيشنهاد كرده‏ايد، انتخاب بكند. براى اين‏كه دستشان باز باشد و بتوانند مسائل گروه هفت‏گانه را به نحو صحيحى بين نمايندگان تقسيم كنند، البته اگر كسى در گروهى جا گرفت او نظرى نسبت به مسائل گروه ديگرى داشت، منافات ندارد كه به آن گروه برود و نظرش را ارائه كند، و اين مربوط به هفته اول است و هفته بعد از آن هر يك از اين گروه‏ها راجع به كل مسائل اظهار نظر خواهند كرد و رويش كار خواهند كرد. بنابراين باز هم دستمان بسته نيست از اين‏كه هر گروهى بخواهد در گروه ديگرى اظهار نظر و يا دخالت بكند. اين خلاصه توضيحى بود كه خواستم عرض كنم. حالا آن ورقه‏اى را كه گفتم، توزيع مى‏كنيم و آقايان آن را پر خواهند كرد و بعد جمع مى‏كنيم و تقسيم‏بندى مى‏كنيم.
نايب رئيس- آقاى مكارم شيرازى توضيحات آقاى دكتر باهنر را كافى نمى‏دانيد؟
مكارم شيرازى- مى‏خواهم توضيحى عرض كنم.
                        صورت مشروح مذاكرات قانون اساسى‏جلسه‏31-1، ص: 178
نايب رئيس- بفرماييد.
مكارم شيرازى- بسم الله الرحمن الرحيم. اولا درباره اين پيشنهاد جمله‏اى بايد عرض كنم، چون در ماده 73 آيين‏نامه قبلى درباره بودجه مجلس نوشته شده بود كه امروز صبح در كميسيون به اندازه كافى درباره آن صحبت كرديم، ولى بنده فكر مى‏كنم براى اين‏كه مسأله جدى‏تر تلقى شود، نامه‏اى از طرف مجلس به دولت نوشته شود و مضمون نامه اجمالًا به اين صورت باشد كه «در ماده 73 كه نوشته‏اند ده ميليون تومان بودجه براى مجلس در نظر گرفته شده است، سؤالاتى را برانگيخته است و ما توضيح مى‏دهيم كه برنامه كار نمايندگان به عنوان انجام يك وظيفه واجب در برابر خدا و يك دين مسلم در برابر ملت است و هيچ‏گونه پاداشى در مقابل اين كار نمى‏خواهند» و بودجه‏اى هم كه پيش‏بينى شده بايد حداكثر صرفه‏جويى در آن بشود و بقيه‏اش به بيت‏المال برگردد. به عقيده من اين دو موضوع تحت عنوان نامه‏اى نوشته شود، كه مسأله رسمى‏تر و جدى‏تر باشد، گرچه در اينجا هم مطرح شده است، ولى اگر صلاح مى‏دانيد اين موضوع به رأى گذاشته شود، فكر مى‏كنم خوب باشد. و اما درباره توضيحى كه از نظر كار جلسات فردا آقاى دكتر باهنر دادند، بنده خواستم يك مطلبى را اضافه كنم و اميدوارم به عرضم دقت بفرماييد. اگر بخواهيم بحث‏هاى ما هماهنگ بشود، بايد از اين متونى كه به دست ما رسيده يك متن در تمام گروه‏ها و كميسيون‏ها باشد و بقيه به صورت حاشيه باشد. اگر ما هيچ متنى انتخاب نكنيم كار گروه‏ها و محصولش كه به شوراى هماهنگى مى‏رسد، يك چيز مشوشى خواهد بود. اما اگر يك متنى را مثلا متنى را كه قبلا منتشر شده است انتخاب كنيم، چون روى ماده اول آن مطالعاتى شده، و نظراتى داده شده همه تغييرات، اصلاحات و اضافات در كميسيون هفته اول مورد بررسى قرار مى‏گيرد و نتيجه محصول كار اين كميسيون و كميسيون هفته بعد از آن براى ما يك محصول منظمى خواهد بود. اما اگر هيچ متنى، مادر و پايه انتخاب نشود، تمام برنامه‏ها به صورت مشوشى پيش مى‏رود و ما در جلسه‏اى كه با دوستان داشتيم اين پيشنهاد را كرديم كه اين متنى كه منتشر شده است و در اختيار همه مردم است به عنوان متن پايه قرار داده بشود. معنى متن پايه اين نيست كه تغيير ندهيم، تمام مواد آن بدون استثناء قابل اصلاح و تغيير و حذف و اضافه است، اما در كار اين كميسيون و كميسيون آينده يك نظام ايجاد مى‏كند. ولى چرا اين متن را پايه قرار دهيم؟ براى اين‏كه چهار هزار پيشنهاد روى اين رسيده است و خود آقايان دو ماه است روى اين مطالعه كرده‏ايد، مراحع روى اين مطالعه كرده‏اند، نظريات اصلاحى داده‏اند. بنابراين همه نظريات را روى اين پياده مى‏كنيم و بعد هم عقيده خودمان را و باز هم تأكيد مى‏كنم كه همه مواد را مى‏توانيم عوض كنيم، اصلاح كنيم، حذف كنيم، كم كنيم و يا زياد كنيم. هيچ محدوديتى براى نمايندگان از اين نظر نيست. اما يك متن پايه در دستور كار بايد باشد. با جناب آقاى منتظرى هم صحبت كردم كه هدف فقط هماهنگ كردن كار است و الا دست آقايان در اصلاح و تغيير و يا حذف آن باز است. اگر يك چنين مسأله‏اى پذيرفته شود، در آن چيزى كه خدمت آقايان داده شده، آن موضوعى كه انتخاب مى‏كنيد، بعداً مى‏شود كنارش هر موضوعى را نوشت مثلا در متن اصلى، فصل اول ده ماده و فصل دوم پانزده ماده و فصل سوم سى ماده است و هر گروهى به راحتى مى‏تواند سراغ مواد مربوط به خودش برود و بررسى لازم را درباره مواد خودش بكند.
نايب رئيس- من در اين زمينه يك نظرى دارم كه عرض مى‏كنم. برخى از متن‏هايى‏
                        صورت مشروح مذاكرات قانون اساسى‏جلسه‏31-1، ص: 179
كه تهيه شده چارچوب فكرى‏اش با چارچوب فكرى متن منتشر شده متفاوت است. چطور است كه فقط يك روز صبح دوستان اين متون را از نظر چارچوب مطالعه كنند و چارچوب‏ها را استخراج كنند و اگر ممكن بود چند تا از متونى كه قابل ملاحظه‏تر است، تكثير كنند كه در اختيار همه گذاشته شود، ولى آن‏چه كه مهم است اين است كه آن چارچوب را همه دوستان در كميسيون‏ها رسيدگى و شماره‏گذارى كنند و ما در يك جلسه روى انتخاب يكى از چارچوب‏ها شور كنيم و رأى بگيريم كه روند كار ما براساس آن چارچوب باشد. اين‏طور كه ايشان مى‏فرمايند كه شماره‏ها و فصول همين باشد ولى مى‏توان مطلب را عوض كرد و چيز ديگر و يا فصل ديگرى به جايش آورد، اين كار زمينه اصلي‏اش را از دست مى‏دهد. ولى اگر يك چارچوب را مجلس انتخاب و تصويب كند كه ادامه كار روى آن چارچوب باشد، مى‏شود اسمش را زمينه بگذاريم. آقاى هاشمى‏نژاد بفرماييد.
هاشمى‏نژاد- در تأييد سخنان آقاى مكارم فلسفه پيش‏نويس قانون همين بوده كه يك چيزى براى بررسى باشد، و الا چيزى نمى‏نوشتند و به ما مى‏گفتند بياييد اينجا يك چيزى تهيه كنيد. فكر مى‏كنم اين متن نسبت به متون ديگر بهتر باشد. بنابراين هيچ اشكالى ندارد كه‏اين يك محور باشد و در كنار هر طرحى يا هر اصلى از اصولى كه در طرح‏هاى ديگر تقديم شده بررسى شود.
نايب رئيس- آقاى دكتر آيت بفرماييد.
دكتر آيت- چون چندين متن تهيه شده است بنده پيشنهاد مى‏كنم آن متنى كه بتواند داراى ده امضاء از نمايندگان باشد، مطرح بشود و يكى از متن‏ها انتخاب بشود. يك متن آقاى منتظرى دارند و چند متن ديگر هم هست كه اگر توانستند ده امضاء را بگيرند، اينجا مطرح شوند و روى آنها رأى بگيريم و يكى را انتخاب كنيم.
نايب رئيس- آقاى منتظرى شما هم همين نظر را داريد؟
منتظرى- بلى.
نايب رئيس- آقاى دكتر باهنر بفرماييد.
دكتر باهنر- براى تنظيم اين‏گونه مطالب امروز صبح چهار پنج متن مهم‏تر را بررسى كرديم، از جمله آنها متنى بود كه روحانيون تهران تهيه كرده بودند و همچنين متن آقاى منتظرى و متن‏هاى ديگر كه چون حقوق ملت را مقيد نكرده بودند ما به اين متن كه بيست و چهار ماده بود، قوه مقنه و شوراى نگهبان و شوراى رهبرى و شوراى اسلامى و ولايت فقيه را اضافه كرديم. متن‏هاى معروف ديگرى هم بود كه مورد شور واقع شد.
نايب رئيس- آقاى خامنه‏اى بفرماييد.
خامنه‏اى- من نظرم اين بود كه ابتدا يكى از آن قالب‏هايى كه داده شده است مطرح بشود، اگر كسى آن را بخواند، پاگير مى‏شود و اگر موضوعى را نتوانست يادداشت كند از دست مى‏دهد، يا اين‏كه مى‏توانند بدواً موضوعات مورد نظرشان را بنويسند، زيرا اين قالب‏ها محدوديتى به وجود نمى‏آورد، به خصوص پيشنهاد اول.
نايب رئيس- آقاى رشيديان بفرماييد.
رشيديان- بسم الله الرحمن الرحيم. اين چارچوبى كه شما مى‏فرماييد اولا بايد از اول تا آخر يك مقدار زيادى از عبادات و اصطلاحات متن عوض شود و يك مقدارى به فصول اضافه شود، زيرا تمام صاحب نظران انتقادات شديدى نسبت به اهميت چارچوب كرده‏اند و حتى بعضى از مراجع‏
                        صورت مشروح مذاكرات قانون اساسى‏جلسه‏31-1، ص: 180
خودشان طرح جداگانه‏اى ارائه كرده‏اند. ثانياً از همه اينها گذشته ما ديروز تصويب كرديم كه اين طرح را كنار بگذاريم و يك طرح آزاد و يك روش آزادى را در نظر بگيريم. حالا چطور ظرف دوازده ساعت اين رأى تغيير پيدا كرد؟ در صورتى كه نبايد اين‏طور باشد. من متأسفم هستم كه اين را تذكر مى‏دهم، البته شما حكم استاد را داريد، اما توجه داشته بايد كه ديروز تصميم گرفته شد كه اين طرح پيشنهادى كنار گذاشته بشود و يك طرح آزادى در نظر گرفته شود.
نايب رئيس- آقاى طاهرى اصفهانى بفرماييد.
طاهرى اصفهانى- بنده معتقدم اگر اين متن پيشنهادى را اساس كار قرار بدهيم، ولى ماهيتش عوض بشود اين بيشتر توهين به متن پيشنهادى است تا اين‏كه آن را هم مثل يكى از متون قرار بدهيم و كل اينها را مورد مطالعه قرار دهيم و گروه‏ها متنى از بين آنها استخراج كنند و بعداً در معرض افكار عمومى قرار دهيم.
نايب رئيس- آقاى موسوى اردبيلى بفرماييد.
موسوى اردبيلى- بنده تأكيد مى‏كنم همان‏طور كه برادرم فرمودند ما نبايد به آن پيش‏نويس منتشر شده تعصب داشته باشيم كه دست نمايندگان بسته باشد. البته به آن چيزى كه احتياج دارند دستشان بايد باز باشد، اما بالاخره متنى بوده در اختيار همكاران قرار داده شده و در خارج منتشر شده و همه مراجع آن را ديده‏اند و رويش نظر داده‏اند. حالا اگر بياييم بگوييم آنها درست نبوده و تمام آن را ناديده بگيريم و مجدداً بنشينيم و يك متنى تهيه كنيم، اين يك برخوردى با آن كارهاى سابق و آن نظراتى كه داده شده است پيدا مى‏كند و اگر با همان تفصيل بخواهيم شروع كنيم كه امكان ندارد، در عين حال اگر بخواهيم از نظرات استفاده كنيم، فرق نمى‏كند كه از روى يك اصل استفاده كنيم يا اصول زيادى و يا اين‏كه اصولى را اضافه يا كسر كنيم، حتى در تبديلش ممكن است فصل اول را فصل دوم و فصل سوم را فصل دوم قرار دهيم، اما بالاخره كارى روى اصول شده و ما بايد به آن اصول احترام بگذاريم و خط بطلان بر آن نكشيم.
نايب رئيس- آقاى فاتحى بفرماييد.
فاتحى- بنده منظورم اين است كه متن پيشنهادى دولت كه روى آن زياد هم كار شده اساس كار باشد و اگر آقايان اصلاحاتى مى‏خواهند بكنند، مى‏توانند روى آن اين كار را بكنند، ولى نظر به اين‏كه مردم به اين متن آشنايى بيشترى دارند و رويش مطالعه بيشترى شده، اساس كار بر روى متن پيشنهادى باشد.
نايب رئيس- آقاى قرشى بفرماييد.
قرشى- فعلا كميسيون‏ها معين شود، در يك شوراى هماهنگى از بين تمام پيشنهادها مواردى را انتخاب بكند و در اختيار اين كميسيون‏ها بگذارند.
نايب رئيس- خيلى متشكرم. خواهش مى‏كنم دوستان اگر پيشنهادى دارند آن را كتباً مرقوم بفرمايند تا بتوانيم روى آن تصميم بگيريم. آقاى دكتر ضيايى بفرماييد.
دكتر ضيايى- پيشنهاد دولت به صورت يك پيش‏نويس داده شده است، نظير آن و بهتر از آن پيشنهادهاى زيادى شده است كه با وقت و توجه زيادى تهيه شده و اين هيچ برترى در ساير پيش‏نويس‏ها ندارد، به خصوص كه بايد بگوييم چون با دقت بيشترى تهيه شده شايد مقدم بر آن قبلى باشد، به اين جهت آن پيش‏نويس حق تقدمى ندارد. البته همه كسانى‏كه پيش‏نويس را تهيه كرده‏اند قابل تقديرند، زيرا آن كسانى‏كه پيش‏نويس قانون اساسى را ارائه داده‏اند
                        صورت مشروح مذاكرات قانون اساسى‏جلسه‏31-1، ص: 181
جولان فكريشان زياد بوده، اما اين گروه هفت‏گانه كه تعيين شده است يك ملاكى به دست ما مى‏دهد و آن‏چه را از آن پيش‏نويس در ذهن ما بيايد، در جلسه مطرح مى‏كنيم و زوايدش حذف خواهد شد و آن‏چه مورد لزوم است از آن استفاده مى‏كنيم و به متن قانون اساسى اضافه مى‏كنيم، حالا از طريق شوراى هماهنگى يا از طريق گروه‏ها. همان‏طور كه فرمودند پيشنهادات رسيده كلاسه شده است پس وظيفه ماست كه از نكات خوب آن استفاده كنيم.
نايب رئيس- آقاى دكتر قائمى.
دكتر قائمى- عرض كنم در فاصله سه ماه اخير كه اين پيش‏نويس، خواه توسط روزنامه‏ها يا راديو و تلويزيون منتشر شده، فكر مى‏كنم همه نمايندگان محترمى كه اينجا تشريف دارند سعى كرده‏اند كه بخش اعظم اظهارنظرها و پيشنهادها را بخوانند و راجع به آنها اظهار نظر كنند و حتى اظهار نظر گروه‏هاى مختلفى را كه در راديو و روزنامه‏ها منعكس شده، با آن تطبيق بدهند. بنده معتقدم كه همين پيش‏نويس بايد باشد ولى در عين حال مانع آن نيست كه از پيش‏نويس‏هاى ديگر استفاده كنيم و براساس مطالعه آن پيش‏نويس‏ها، اصولى را بر اين پيش‏نويس اضافه كنيم يا جرح يا تعديلش كنيم يا از آن حذف كنيم. فكر مى‏كنم دوستان عزيز در فاصله اين سه ماه هر كدام اين پيش‏نويس را ده بار خوانده‏ايد و كم و زياد و اصلاح كرده‏ايد.
نايب رئيس- عده‏اى از آقايان براى صحبت كردن در اين زمينه‏ها نوبت گرفته‏اند. به نظر مى‏رسد كه صحبت ما مكرر است و وقت ما كوتاه. آقاى سحابى مطلب تازه‏اى هست؟
مهندس سحابى- پيش‏نويس پيشنهادى از همه مجراها، چه شوراى انقلاب و چه هيأت دولت گذشته و حتى به عرض مراجع هم رسيده و نسبت به آن اظهار نظر كرده‏اند و بعد منتشر شده است. اين طرح‏هاى پيشنهادى كه حالا ما مى‏بينيم مطابق طرح پيشنهادى منتشر شده است. با اين ترتيب كه آن طرح پيشنهادى، زمينه تمام اين طرح‏ها قرار گرفته است و ما به مردم اعلام كرديم كه مجلس براى بررسى اين پيش‏نويس تشكيل مى‏شود و عده‏اى را انتخاب كنند كه اين پيش‏نويس را بررسى و رسيدگى و اظهار نظر كنند. بنابراين انتظار مردم اين است كه ما همان پيش‏نويس منتشر شده را بررسى و رسيدگى كنيم.
نايب رئيس- پيشنهاد كفايت مذاكرات رسيده است، موافقين با اين پيشنهاد و اين‏كه سه پيشنهاد ديگرى را كه رسيده است يكى‏يكى به رأى بگذاريم دست بلند كنند (اكثر دستشان را بلند كردند) تصويب شد. بنابراين با اعتذار از دوستانى كه نوبت مى‏خواستند، ان شاءالله بعد نظراتشان را گوش خواهيم كرد. سه پيشنهاد است اينها را به رأى مى‏گذاريم. پيشنهاد اول- آقاى يزدى و مكارم كرده‏اند كه «متن منتشر شده از طرف دولت به عنوان زمينه انتخاب بشود، منتها گروه‏ها مى‏توانند همه نوع تغيير در اصول آن بدهند. نقش اين متن تنظيم است به طورى كه معلوم باشد كه همه گروه‏ها روى اين مطلب كار مى‏كنند و مطالب پيشنهاديشان را به شوراى هماهنگى مى‏دهند.» چون درباره اين موضوع مخالف و موافق صحبت كرده‏اند، موافقين با اين‏كه متن پيشنهادى با چنين توسعه‏اى زمينه كار گروه‏ها باشد، دست بلند كنند (اكثر دستشان را بلند كردند) با اكثريت قاطع تصويب شد. بنابراين نوبت به طرح‏ها و پيش‏نويس‏هاى ديگر نمى‏رسد. بايد به اطلاع دوستان برسانم كه در پاسخنامه‏اى كه به صدا و سيماى جمهورى اسلامى ايران فرستاده بوديم، پاسخ داده‏اند «نامه شماره 1 مورخ‏
                        صورت مشروح مذاكرات قانون اساسى‏جلسه‏31-1، ص: 182
29/ 5/ 58 رسيده و مسائلى فنى كاملا آماده است و از فردا ساعتى را كه تعيين مى‏فرماييد. گروه رپورتاژ راديويى ما در محل حاضر و مطالب مستقيماً از كانال 2 راديو پخش خواهد شد». بنابراين نظر دوستان تأمين است.
پيشنهادى از آقاى منيرالدين حسينى كه براى احراز موافقت اصول تصويب شده با قوانين و اصول اسلامى، شورايى از فقهاى مجلس انتخاب شوند و اصول مصوبه پس از تصويب آنان به تصويب نهايى برسد، يعنى قبل از اين‏كه به جلسه علنى بياورند با اصل پيام امام تلفيق بشود. متشكرم، آقاى بنى‏صدر بفرماييد.
بنى‏صدر- بياناتى كه بعضى آقايان در اينجا مى‏فرمايند، اكثراً متناقض است. از يك طرف مى‏فرماييد ولايت فقيه، جاى ديگر كه به نفعتان باشد، مى‏فرماييد اينجا را آقا فرمودند و چيزى را كه مى‏بينيد با رأى‏تان جور در نمى‏آيد، مى‏گوييد آقا نفرمودند. اگر مى‏گوييد آقا فرمودند، پيش‏نويس قانون اساسى را بنده و آقاى دكتر بهشتى برديم خدمتشان و جز دو مورد بقيه آن را تأييد فرمودند، پس شما همان دو مورد را رسيدگى كنيد و ديگر از اين پيشنهادها ندهيد.
نايب رئيس- آقاى هاشمى‏نژاد بفرماييد.
هاشمى‏نژاد- بنده با پيشنهاد آقاى حسينى‏هاشمى موافقم كه كار از اين كانال انجام بشود، زيرا انتخاب يك شوراى پنج نفرى از فقها و به دست آوردن نظرات آنها قبل از اين‏كه در جلسه علنى مطرح بشود، اين فايده را دارد كه مى‏شود با آنها صحبت كرد و نظرات را با هم نزديك كرد، كه وقتى در جلسه علنى مطرح مى‏شود نظرات با هم نزديك باشد و موارد اختلاف كم شود.
نايب رئيس- عنايت بفرماييد كه اين مجلس از فقها و كارشناسان اسلامى تشكيل شده است. اگر منظور اين است كه مى‏خواهيد كسانى را كه واجد بودن درجه اجتهادشان محرز باشد، آن مسأله ديگرى است، و علت در اينجا فقها عده‏شان آن قدر هست كه وقتى مى‏خواهيم رأى بگيريم حتماً رأيشان داخل رأى ديگران قرار مى‏گيرد و بنده پيشنهاد مشخصى نمى‏بينم، مثلا مى‏گوييد پنج نفر انتخاب بشوند، اگر بيست نفر فقيه باشند چرا پنج نفر انتخاب بشوند؟ به نظر من اين كار ممكن است از اعتبار مجلس خبرگان بكاهد.
حسينى‏هاشمى- پيشنهاد مى‏كنم عين پيام امام ملصق به مقدمه پيشنهادى آقايان بشود.
نايب رئيس- بلى اين مسأله روشن است. آقاى طاهرى بفرماييد.
طاهرى اصفهانى- اين پيشنهاد موجب سلب آزادى است، زيرا اگر متن اصلى را مورد بررسى قرار دهيم، ولى كسانى باشند كه متن ديگرى مورد نظرشان باشد، اين كار آزادى را از آن سلب مى‏كند.
نايب رئيس- مثل اين‏كه ديگر نظرى نيست، پس رأى مى‏گيريم. موافقين با اين پيشنهاد كه گروهى از فقها انتخاب بشوند دست بلند كنند (سه نفر دستشان را بلند كردند) رد شد. آقاى كرمى فرمايشى داريد، بفرماييد.
كرمى- روزنامه بامداد درباره روزه خوردن آقايان علما چيزى نوشته بود كه اين توهين به نمايندگان مجلس خبرگان است، بايد خبرنگار روزنامه بامداد مورد بازخواست واقع شود كه ديگر از اين اخبار جعلى منتشر نكند.
                        صورت مشروح مذاكرات قانون اساسى‏جلسه‏31-1، ص: 183
نايب رئيس- آقاى طاهرى بفرماييد.
طاهرى اصفهانى- بسمه‏تعالى، روزنامه بامداد دو مطلب نوشته بود كه بايد استيضاح گردد:
1- راجع به نماز جماعت پيشنهاد شده، نوشته بود آقاى بهشتى پيشنهاد را قرائت كردند ولى در مقام عمل صورت نگرفت.
2- راجع به روزه خوردن بعضى از نمايندگان نوشته بود سؤال شد، گفته‏اند چون ده روز به آخر ماه نمانده بود، ميسر نبود قصد كنيم، در صورتى كه مطلب اين طور نيست و غلط است. آن‏چه بوده اين است، عده‏اى قصد داشتند جهت نماز عيد به شهرستان خود برگردند، لذا نمى‏توانستند قصد كنند.
نايب رئيس- خبرنگار بامداد بايد توضيح بدهد، چون اگر قرار باشد از اين مجلس خبرهاى نامطلوب منتشر كنند، هيأت رئيسه تصميم لازم را خواهد گرفت كه آيا خبرنگار بامداد مى‏تواند به مجلس بيايد يا خير. آقاى اكرمى بفرماييد.
اكرمى- خبرنگار مى‏نويسد كه از يكى از نمايندگان سؤال كردم كه چرا روزه مى‏خوريد. نماينده جواب داد چون ده روز به آخر ماه رمضان مانده است نمى‏توانيم قصد كنيم. گمان مى‏كنم آقايان گفته‏اند چون براى عيد مى‏خواهيم به شهرمان برگرديم نمى‏توانيم قصد كنيم و او چون آشنا به مسائل فقهى نبوده، اين‏طور تلقى كرده است.
نايب رئيس- به طور كلى بايد ديد كه خبرنگارها براى خبرسازى براى روزنامه‏شان به اينجا مى‏آيند و يا مى‏خواهند ملت را در جريان وقايع جلسه منتخبين‏شان بگذارند؟ اگر واقعاً قصد، سوژه‏سازى باشد، به عقيده بنده هيأت رئيسه در اين باره اختيارات كافى دارد و جلوى اين كار را خواهد گرفت.
هاشمى‏نژاد- به نظر بنده براى روشن شدن اذهان بايد توضيح داده شود كه مسأله روزه مطرح نبوده، زيرا اكثريت علما روزه دارند و فقط چند نفرى به عللى كه آقاى طاهرى فرمودند و همچنين به علت بيمارى و كهولت سن نمى‏توانند روزه بگيرند.
فاتحى- اين خبرنگار دو موضوع را مطرح كرده است. اول گفته است رئيس مجلس پيشنهاد كرده كه بعد از جلسه علنى نماز جماعت انجام شود و البته اين پيشنهاد خوبى بود اگرچه من متوجه نشدم كه اين پيشنهاد عملى شده و با اين‏كه اين پيشنهاد عملى شده ولى اين خبرنگار مطلب را ناقص نوشته است.
نايب رئيس- خواهش مى‏كنم روزنامه را به آقاى ناظم‏زاده بدهيد كه بعداً تصميم گرفته شود. به هر حال ما بار ديگر به رسانه‏هاى گروهى به خصوص به روزنامه‏ها و مجلات اعلام مى‏كنيم كه در يك جامعه اسلامى بايد استفاده از اين رسانه‏ها به صورت اصيل و اسلامى و با حسن‏نيت همراه باشد و هر گونه تخلف، به معناى تخلف از روح انقلاب اسلامى ما است و اين تخلف در هر موردى كه باشد بايد جلوى آن گرفته شود، به خصوص در مورد روزنامه‏ها و رسانه‏هاى گروهى كه مى‏توانند در اين ايام حساس نقشى سازنده و يا خداى نكرده نقش تخريبى داشته باشند كه اميدواريم خودشان مراقب باشند كه نقش تخريبى نداشته باشند. ديگر در دستور مطلبى نداريم جز اين‏كه آقايان پرسش‏نامه‏ها را همين‏جا پر كنند تا سريعاً گروه‏بندى بشود و به اطلاع آقايان برسد. فردا ساعت نه صبح جلسات كميسيون‏ها تشكيل و آغاز به كار خواهند كرد. يك پيشنهاد هم ديروز از طرف‏
                        صورت مشروح مذاكرات قانون اساسى‏جلسه‏31-1، ص: 184
يكي از دوستان رسيده كه اين پيشنهاد را هم مطرح مى‏كنم و به نظر مي‏رسد كه در يكي دو مورد از مسائل بنيادي قانون اساسي احتياج به يك جلسه بحث خودماني داريم نه رسمى، بنابراين اگر دوستان موافق باشند، اين بحث‏ها موكول شود به وقتى كه اصول قانون اساسى مطرح مى‏شود و يا اگر موافقت مى‏كنند در يك جلسه خصوصى مجلس مطرح كنيم و چه بهتر كه فردا يا روز شنبه را به اين كار اختصاص دهيم و يك جلسه بحث سه يا چهار ساعته پيرامون يكى دو مطلب كه اينجا زياد بحث شده به صورت مباحثه داشته باشيم، بلكه بتوانيم در آن زمينه‏ها به يك نوع هماهنگى بيشترى برسيم اين پيشنهاد ديروز از طرف آقاى بنى‏صدر داده شده بود كه وقت طرحش پايان جلسه بود كه از كار آيين‏نامه فارغ شده باشيم «ما در اثناى چند روز گذشته يكى دو مسأله بنيادى را مطرح كرديم كه پيدا بود درباره آنها اختلاف‏نظرها و اختلاف برداشت‏هايى وجود دارد. شايد هم اگر مباحثه كنيم معلوم شود كه يك مطلب است كه با عبارات گوناگون گفته مى‏شود. البته با نظم كه فرصتى باشد تا مطالب بيان شود و ما بتوانيم روى يكى دو مبحث تبادل نظر كنيم و با يك زمينه مشترك كارمان را ادامه بدهيم». آقاى دكتر شيبانى پيشنهادى كرده‏اند كه مذاكرات در اين زمينه تمام كنيم تا كسانى‏كه قبلا نام‏نويسى كرده‏اند به نوبت در كليات صحبت كنند و از بقيه وقت براى اين منظور استفاده بشود- البته بعد از تنظيم پرسشنامه‏ها- چون پنجاه و پنج دقيقه از وقت مقرر جلسه باقى است، بنابراين دوستان مى‏توانند بيايند صحبت كنند. آقاى مولوى عبدالعزيز بفرماييد.
مولوى عبدالعزيز- برادران اسلام و حضار محترم، راجع به اصل سيزدهم خواستم در حضور آقايان چند كلمه عرض كنم. تقاضاى بنده اين است كه همه برادران و دوستان موافقت بفرمايند كه دين رسمى ايران فقط و فقط اسلام بشود و اسمى از هيچ يك از مذاهب برده نشود همچنان كه در تمام كشورهاى اسلامى اسمى از مذهب برده نشده و برده نمى‏شود و ما هم فقط به كلمه اسلام كفايت بكنيم. از طرف ديگر ما وقتى به كلمه اسلام اتكاء مى‏كنيم تمام عالم اسلام با ما هستند، ما مى‏خواهيم كه جمهورى اسلامى جهانگير و عالمگير باشد و تمام مسلمان‏هاى عالم به طرف ما دست دراز كنند و ما هم به طرف آنها دست دراز كنيم. اگر بنا باشد ما اسم مذهب را ببريم برادران ما در عالم اسلام به ما بدبين مى‏شوند و آنها هم در مقابل ما يك جبهه‏اى مى‏گيرند، زيرا كه مذهب رسمى كشورشان شافعى يا مالكى يا حنفى يا غير ذلك است معهذا به عقيده بنده بايد همه ما با هم متحد باشيم و دين رسمى كشورمان اسلام باشد و اگر اسمى از مذهب برده مى‏شود، بايد مذاهب اربعه رسميت داشته باشند. مثلا عرض مى‏كنيم وقتى كه در اصل 14 نوشته شده زرتشتيان- يهوديان- مسيحيان در ايران اقليت‏هاى رسمى دينى شناخته مى‏شوند پس چطور ما دين اسرائيل و دين آمريكايى‏ها را كه دشمن رسمى ما هستند و اديان آنها منسوخه است (و ان الدين عندالله الاسلام) دين آنها را رسمى بدانيم، اما مذهب اهل سنت و الجماعت را كه برادران شما هستند و خداى سنى‏ها و خداى شيعه‏ها و پيغمبر و قبله آنها و كتاب آسمانى آنها يكى است و هيچ تفرقه‏اى ندارند چطور به خودمان اجازه بدهيم كه مذاهب اربعه اهل سنت و الجماعت را رسمى ندانيم اما اديان منسوخه را رسمى بدانيم؟ لهذا در درجه اول بايد فقط دين رسمى ايران اسلام باشد و اسم هيچ مذهبى برده نشود. همان‏طور كه عرض كردم تمام مسلمان‏هاى دنيا را به آغوش بگيريم و اين جمهورى اسلامى را جهانگير بكنيم. اما اگر آقايان اصرار دارند كه كلمه جعفرى اثنى عشرى گنجانده بشود، پس اضافه بفرماييد كه مذاهب اربعه هم كه حقه هستند و هيچ فرقى بين مذهب‏
                        صورت مشروح مذاكرات قانون اساسى‏جلسه‏31-1، ص: 185
جعفرى و شافعى و حنبلى و حنفى نيست و همچنان كه شيخ شلتوت پيشواى اهل سنت والجماعت در مصر اعلام كرد كه جافعى از فقهاى مذاهب اربعه است و هيچ فرقى نمى‏كند كه كسى به فقه جافعى يا به فقه شافعى يا حنفى عمل كند. آنها چقدر وسعت صدر داشتند ما هم بايد وسعت صدر داشته باشيم و بايد معلم دنيا باشيم و ديگران باشد از ما سرمشق بگيرند نه ما از ديگران. لهذا استدعاى من از حضور آقايان اين است كه اگر كلمه اسلام اضافه نشود، حداقل برادران شما كه در ايران هستند و برادران اسلامى شما كه در دنيا هستند، از شماگله‏مند خواهند شد. لهذا چون مى‏خواهيم كه جمهورى اسلامى جهانگير باشد و هيچ نوع اختلاف و شكافى نباشد و اين شكاف و نفاق را كه استعمارگران در عرض 1300 سال يا 1400 سال گذشته در بين ما انداخته‏اند، از بين ببريم، در اين عصر تمدن و در اين موقع حساس كه عالم اسلام احتياج به مودت و صلح و صفا و هماهنگى دارد، نبايد يك چيزى را در نظر بگيريم كه هيچ اثرى ندارد و تمام برادران ما را بدبين كند. لهذا مجدداً عرض مى‏كنم كه بايد مودت و صلح و صفا را برقرار كنيم چون هيچ فرقى بين شيعه و سنى و فقه جافعى و مالكى و حنفى و شافعى و حنبلى نيست. به خاطرم مى‏آيد در زاهدان در يك مسجدى از مساجد اهل تشيع، در سخنرانى خودم بين ده هزار نفر از بلوچ‏ها اعلام كردم كه ما سنى‏ها هيچ نوع اهانتى را بر اهل‏بيت روا نمى‏داريم و اعلام كردم هر كسى كه كوچك‏ترين اسائه ادبى به حضرت على (ع) و اولادش بكند از اسلام خارج است و اطمينان داشته باشيد كه تقيه نمى‏كنم و اين عقيده اهل سنت و الجماعت است. آنها نسبت به اهل‏بيت و اولاد على بدبين نيستند. ما اهانت نسبت به حضرت على و اولادش را كفر مى‏دانيم، حتى در كتاب‏هاى ما نوشته است كه هر كسى در نماز بگويد: «اللهم صل على محمد» و آل محمد را نگويد، نمازش ناقص است و در كتاب‏هاى ما نوشته است كه اگر كسى به پيغمبر صلوات و سلام نفرستد نمازش ناقص مى‏شود. لهذا شما مى‏دانيد كه ما نسبت به هيچ احدى بدبين نيستيم، برادران تشيع را برادر خود مى‏دانيم و هيچ فرق نمى‏گذاريم و فقط التماس و استدعاى ما از آقايان نمايندگان اين است كه ما وشما سعى كنيم كه بين برادران نفاق نيفتد، زيرا دشمنان اسلام و ايادى استعمار خيلى نفاق انداخته‏اند و 1400 سال اين صباحى‏ها و يهودى‏ها و نصرانى‏ها و دشمنان اسلام بين ما مسلمانان شكاف و نفاق انداخته و لطمه وارد كردند و حال نگذاريم بيشتر از اين استعمارگران بين ما شكاف و نفاق بيندازند. يك زمان ما احتياج داشتيم كه شكاف بينداريم و به عثمانى‏ها بد بگوييم، براى اين‏كه مليت خودمان را حذف كنيم، اما حالا آن احتياج برطرف شده و عالم اسلام حاضر است كه براى كشور جمهورى اسلامى ايران هر نوع فداكارى را بكند. پس چرا ما محاذ بگيريم و چرا به آنها اجازه بدهيم كه محاذ بگيرند؟ بايد ما سعى كنيم كه اين شكاف و نفاق و دوگانگى از بين برود و در زير پرچم لا اله الا الله و محمد رسول الله در زير قانون قرآن مجيد عمل كنيم و هيچ اختلافى نداشته باشيم. اين استدعايى بود كه حضور آقايان عرض كردم و از طرف ديگر مى‏خواستم بگويم كه ما مردم بلوچستان و سيستان در دوره طاغوت خيلى محروميت داشتيم و هنوز هم داريم. بنابراين بگذاريد همان اختلافاتى را كه دشمنان دين، بين ما انداختند، برطرف كنيم و ما در اين كار درگير نشويم، زيرا حالا وقت اختلاف گذشته و وقت صلح و صفا است. بيش از اين عرضى ندارم.
نايب رئيس- به دنبال مطالب برادرمان آقاى مولوى عبدالعزيز، سه نفر از آقايان خواستند
                        صورت مشروح مذاكرات قانون اساسى‏جلسه‏31-1، ص: 186
در رابطه با صحبت ايشان صحبت بكنند، ولى رويه فعلى جلسه، اين نيست. منتها چون مطالب ايشان سه تذكر كوتاه را ايجاب مى‏كند، من اين سه تذكر كوتاه را مى‏دهم كه تا حدى خواست اين آقايان را تأمين كنم، در عين حال من اسم آقايان را يادداشت كردم كه در نوبت خودشان صحبت بفرمايند.
ى كى از نمايندگان- مطابق آيين‏نامه پنج دقيقه مى‏توانند صحبت كنند.
نايب رئيس- صحيح است بر طبق آيين‏نامه تصويب شده پنج دقيقه حق دارند صحبت كنند. من اين سه تذكر را مى‏دهم بعد شما صحبت بفرماييد. به آقاى مولوى عبدالعزيز، برادران بلوچ و برادران كردستان و برادران تركمن صحرا و برادران قسمت‏هاى ديگر ايران كه مسلمان پيرو مذاهب ديگر هستند، در يك كلام فعلا اين پيام برادرانه را مى‏فرستيم كه به رسميت شناختن فقه مذهب جعفرى اثنى عشرى در رابطه با قانون‏گذارى‏هاى كلى در كشور به هيچ عنوان نبايد كمترين شائبه نقض پيوند برادرى ميان ما و شما را داشته باشد. ان شاءالله در وقتى كه اين اصل مطرح مى‏شود، فرصت مى‏دهيم كه هم اين برادران و هم ديگران در اين مورد صحبت كنند و فقط حالا خواستم اجمالًا يادآورى كرده باشم كه بودن يا نبودن اين اصل در پيوند برادرى اسلامى در اين سو يا آن سو هيچ تأثيرى نداشته باشد. تذكر دوم تعبيرى در سخن برادر عزيزمان آقاى مولوى عبدالعزيز بود كه ممكن است اين تعبير خوشايند هموطنان مسيحى و يهودى ما نباشد. روشن است كه بر طبق قانون عزيز و عظيم اسلام و بر طبق آن‏چه تاكنون نشان داده‏ايم، معتقديم كه در جامعه اسلامى، آيين مسيحيت، آيين يهود و آيين زرتشتى آيين‏هايى هستند كه پيروانش با امتيازات خاصى مى‏توانند در اين جامعه زندگى كنند و از حقوق عالى انسانى و احترام برخوردار باشند. بنابراين فكر مى‏كنم برادرمان آقاى مولوى عبدالعزيز هم هرگز قصدى مخالف با اين احترام و اين حق را نداشتند. ولى مطلبى كه گفتند مطلبى بود در رابطه با اصول فكرى كه انتظار دارم از اين تعبير هم هيچ‏گونه برداشت منفى به عمل نيامده باشد. در عين حال طبق آيين‏نامه تصويب شده هر يك از نمايندگان مى‏توانند پنج دقيقه صحبت بفرمايند، آقاى مهندس دانش‏راد بفرماييد.
مهندس دانش‏راد- به نام خدا با اجازه حضار محترم من در عرض يك هفته‏اى كه در خدمتتان هستم كوشش كردم كه كمتر صحبت بكنم ولى موقعيت ايجاب كرد كه سوء تفاهمى رفع شود. اول خدمت حضار محترم نكته‏اى را عرض كنم كه من از حدود سى سال پيش تا حالا، از آن وقتى كه وارد مسائل سياسى شدم و دنيا را شناختم. يكى از افراد ضد صهيونيست كشورم هستم و اين را از نوشته‏هايم كه در يكى از روزنامه‏هاى يهودى در سال 1328 كه در تهران منتشر شده است، شهادت مى‏گيرم. تيترش را براى شما مى‏خوانم «طبقه حاكمه اسرائيل ملت خود را به كجا مى‏كشاند؟» كه قسمتى از متن به اين شرح است. «اكنون كسانى حكومت را به دست گرفته‏اند كه توجهى به ملت رنج ديده خود ندارند و براى تثبيت حكومت خود راهى جز آستان بوسى به درگاه دكانداران و مستعمره‏جويان آمريكايى در پيش پاى خود نمى‏بينند- اين حمله‏اى به دولت اسرائيل- مى‏گويند در حدود هشت ماه است آقاى كابلان وزير دارايى اسرائيل در آمريكا به اين در و آن در مى‏زند و دست و پاى دلالان و ال استريت را مى‏بوسد تا شايد براى اداره امور مالى كشور خود از آنان صدقه و اعانه بگيرد. تصور نمى‏رود اين آقا به طرز كار كاسبكاران آمريكايى آشنا نباشد و نداند كه اگر اين آقايان به كسى يك شاهى بدهند، صد
                        صورت مشروح مذاكرات قانون اساسى‏جلسه‏31-1، ص: 187
شاهى پس خواهند گرفت. چه كسى هست كه از ماهيت كمك آمريكا به كشورهاى يونان و اروپاى غربى اطلاع نداشته باشد و الى آخر ...» باز يك‏جاى ديگر نوشته‏ام «كشور اسرائيل قدم‏هاى جدى‏ترى در راه آمريكايى شدن بر مى‏دارد. روشن‏كنندگان آتش جنگ سوم و تقويت‏كنندگان مجدد آلمان نازى به نام صاحبان سرمايه و تاجر، رشته‏هاى اقتصادى و حيات اين مملكت را دارند به دست مى‏گيرند. تجار آمريكايى همه گونه آزادى براى فعاليت‏هاى اقتصادى و بالنتيجه سياسى در داخل بنگاه‏هاى اقتصادى كشور دارا خواهند شد».
اين خلاصه‏اى از يكى از مقالات مفصلى است كه اتفاقاً نمونه‏اش را داشتم. بنابراين مى‏خواستم خدمت برادران و خواهر عزيزم عرض كنم كه من شخصاً يك ايرانى وفادار به كشور هستم و ايرانى متولد شده‏ام و اجداد من در ايران بوده‏اند و از 2700 سال پيش در ايران بوده‏ايم و در ايران هم به گور خواهم رفت و فرزندانم در ايران در شغل مهندسى و كارمندى دولت مشغول سازندگى هستند و به اين خاك و مملكتى كه در آن متولد شده‏ايم مثل مسلمانان و مثل سرور عزيزم كه به من تقريباً حمله كردند، عشق مى‏ورزيم.
نكته ديگر اين‏كه من مذهب اسلام را مثل مذهب پدر خودم احترام مى‏گذارم يعنى به عقيده من آن‏چه كه اصول توحيد است، خواه در دين اسلام و خواه در دين يهود باشد، اساسش يك شكل است. اساسش وحدت و عدالت و جلوگيرى از ظلم و استثمار است. جملات و آيات فراوانى هست كه عمل نمى‏كنند. نه آن كسى كه شناسنامه اسلامى دارد درست عمل مى‏كند و نه كسى كه شناسنامه يهودى دارد و در صف اهل ظلم قرار دارند. در روزنامه اطلاعات قسمتى از فرمايشات حضرت على عليه السلام را خواندم كه به برادر عزيزم يادآورى مى‏كنم. در روزنامه نوشته شده است كه مردم از دو رقم بيشتر نيستند يا برادر دينى تو هستند و يا اگر از نظر دينى با تو هم كيش نيستند و پيرو اديان ديگرى هستند، اين امر ايجاب نمى‏كند كه تو حقوق و حدود آنها را مد نظر قرار ندهى، بلكه آنان هم مانند تو آفريده خدا و بشرى مثل تو هستند و خواسته‏ها و اميال و نيازمندى‏ها و احساسات و عواطفى همانند تو دارند و تو موظف هستى كه خواسته‏ها و آزادى‏هاى آنان را همانند برادران دينى خويش رعايت كنى وگرنه مرتكب خلاف مأموريت خود گشته‏اى و در انجام رسالت خويش كوتاهى ورزيده‏اى. اين به نظر من از اعلاميه حقوق بشر خيلى رساتر و خيلى مهم‏تر است. نكته ديگرى كه مى‏خواستم عرض كنم اين است كه نه دولت اسرائيل دين يهود دارد و نه دولت آمريكا دين عيسويت. دولت اسرائيل يك دولتى است غير مذهبى و اساسش بر مذهب نيست بلكه اساسش بر سياست تجاوزكارانه‏اى است كه مورد تنفر يهوديان مؤمن مى‏باشد. بنابراين بگذريم از بازى‏هاى سياسى كه براى پايگاه استعمارى مى‏كنند و اين را نبايد در داخل كشورمان بين هموطنانمان مطرح بكنيم و اختلاف ايجاد كنيم. كه‏اين اختلاف، اختلافى است به نفع صهيونيسم و عليه منافع خلق فلسطين، زيرا هر يك نفر يهودى كه از ترسش از ايران به فلسطين برود جاى يك نفر فلسطينى را گرفته است و اين اشتباهى بود كه بعضى از كشورهاى عربى در آن روزگار كه طبقه حاكمه‏شان منافع ملتشان را در نظر نمى‏گرفته‏اند، كردند. عراق در دوره نورى سعيد اين كار را كرد و الان نشريات الفتح به موضوع ايراد مى‏گيرند كه شما يهوديان كشور خودتان را زجر داديد و فرارشان داديد و نتيجتاً آنها آمدند و به جبهه دشمن ما پيوستند. بنابراين، اين اختلاف را نبايد دامن زد اين رخنه به وجود بيايد. متأسفانه بعضى نشريات منتشر مى‏شود كه كار ما را فلج مى‏كند. من توقع دارم در يك مجلس رسمى و در يك مجلسى كه به فرمان امام‏
                        صورت مشروح مذاكرات قانون اساسى‏جلسه‏31-1، ص: 188
تشكيل شده است و امام رسماً تأييد كردند كه حقوق مذاهب رسمى محترم است، اين‏طور بيانات گفته نشود، زيرا مخالف اصول برادرى و مودت است، متشكرم.
نايب رئيس- خانم گرجى بفرماييد.
خانم گرجى- بسم الله الرحمن الرحيم. پس از عرض سلام خدمت برادران عزيز، كلام را با آيه‏اى از قرآن شروع مى‏كنم «الَّذِينَ يُبَلِّغُونَ رِسَلَتِ اللَّهِ وَ يخْشَوْنَهُ وَ لَا يخْشَوْنَ أَحَدًا إِلَّا اللَّهَ وَ كَفَى بِاللَّهِ حَسِيبًا» كسانى‏كه رسالت پروردگار را تبليغ مى‏كنند و مسؤوليت دارند، فقط از او مى‏ترسند و از هيچ كس نمى‏ترسند و كافى است كه خدا حسابگر است.
با تأكيدى كه در اين آيه كوتاه سه مرتبه روى كلمه الله است و در موقعيت خطيرى كه ما قرار گرفته‏ايم و لحظه‏هايى كه واقعاً نمى‏دانم چه جور بگويم كه نه تنها پشتوانه اين انقلاب خونى است، بلكه پشتوانه هر لحظه اينجا نشستن ما با خون تصويب مى‏شود و خيلى خطرناك است و لحظه‏هايى است كه دارد سرنوشت ملت را مى‏سازد و به خصوص با آن نظرى كه مردم دارند، من يك وقت فكر مى‏كنم در اين چهارديوارى نكند فراموش كنيم كه بيرون از اينجا چه مى‏گذرد و چه انسان‏هايى در انتظار هستند. ملتى كه با خون و شرف و آزادى‏خواهى و انسانيتشان از همه چيز گذشتند و يك انقلابى اين‏گونه خونين انجام دادند و براى بهتر ساختن سرنوشتشان ما را انتخاب كردند، وقت ما مهم‏تر از اين بود كه دو روز اول روى شعارها و مطالبى گذشت كه شايد با مسؤوليت خطير ما منطبق نبود. آن روز مى‏خواستم عرض كنم كه تذكر داده شود، ولى الحمد الله مجلس نظام اصلى‏اش را به خود گرفت و در مسير تكاملش ان شاءالله حركت مى‏كند و اما مطالبى را مى‏خواستم عرض كنم. به مناسبتى كه من اينجا نماينده هستم و انتظارى كه خواهران رنج كشيده ما دارند، ديگر نمى‏خواهم شعار بدهم زيرا از شعار دادن منزجر هستم چون ديگر زمان اين حرف‏ها نيست ولى مطلبى كه مهم و مشخص است، اين است كه زن در جامعه اسلام به خصوص در نظام فعلى و در نظام‏هاى قبلى محروم‏ترين فرد اجتماع بوده و شايد اصيل‏ترين جامعه بشريت، زن مسلمان است، با آن ايمان و تقوا و شأن و با آن مسؤوليتى كه احساس مى‏كنند. متأسفانه با بودن اين كتاب نمى‏دانم سخن گفتن من براى شما، از قرآن، مثل معروف زيره به كرمان بردن است، ولى مطلب مهم و شايد فراموش شده، نقش زن و موقعيت و ارزش زن در اين جامعه است. نمى‏خواهم بگويم جامعه قرآن چون روح قرآن با روح طبيعت جهان منطبق است و به همين جهت قابل بقاء است و الا اگر اين‏طور نبود قابل بقاء براى هر زمانى نبود، به خصوص در سوره رعد منطبق بودن قرآن با روح كلى جهان در آيه «تِلْكَ ءَايَاتُ الْكِتَابِ وَ الَّذِى أُنزِلَ إِلَيْكَ مِن رَّبِّكَ الْحَقُّ ...» آن جهان كه مى‏بينيد آياتى از كتاب است و اين كلام هم كه بر تو نازل شده است، حق است. ملاحظه مى‏فرماييد بر اين اساس گرچه من خودم جزو كسانى هستم كه وقتى راجع به حقوق زن گوشزد مى‏شد، مى‏گفتم زن در جامعه اسلامى يك انسان است. به عقيده من وقتى صحبت از انسان است، اصلا بازگويى جدا كردن حساب زن از مرد خود يك شرك است. ولى متأسفانه چون حقوق زن اجرا و رعايت نشده و اصلا طرد شده اين است كه آدم گاهى لازم مى‏بيند دفاعى بكند و من فقط با آيات قرآن تذكر مى‏دهم. در اين مورد با يكى از برادران عزيز هم در اصفهان راجع به حقوق زن صحبت شد، ايشان در اين قسمت اشكال داشتند ولى وقتى پرسيدم زن يك انسان هست يا نيست؟ آقا گفت چرا هست. متأسفم كه مطالبى به عنوان حديث كه ضد قرآن است جمع‏آورى شده با اين‏كه مى‏دانيم چقدر احاديث جعلى داريم و پيغمبر هم فرموده‏اند «ان وافق القرآن فهولنا» تكيه روى‏
                        صورت مشروح مذاكرات قانون اساسى‏جلسه‏31-1، ص: 189
احاديث كردن صحيح نيست. وقتى در قرآن مى‏فرمايد: «اقْرَأْ بِاسْمِ رَبِّكَ الَّذِى خَلَقَ* خَلَقَ الْانسَانَ مِنْ عَلَقٍ* اقْرَأْ وَ رَبُّكَ الْأَكْرَمُ* الَّذِى عَلَّمَ بِالْقَلَمِ* عَلَّمَ الْانسَانَ مَا لَمْ يَعْلَم» اينجا بحث قلم مطرح است، به چه عنوان با كلماتى كه براى خودشان جالب بوده است قلم را از دست زن گرفتند؟ مگر اين قرآن نيست كه در سوره الرحمن مى‏فرمايد: «الرَّحْمَانُ* عَلَّمَ الْقُرْءَانَ* خَلَقَ الْانسَنَ* عَلَّمَهُ الْبَيَان» آيا زن انسان هست يا نيست؟ من نمى‏دانم اينجا بايد ثابت كنم كه زن انسان هست يا نيست تا بعداً درباره‏اش سخن بگوييم؟ من با استناد به همين قرآن كه البته گفتن اين سخن در يك چنين محضر عظيمى كه «الَّذِينَ يُبَلِّغُونَ رِسَلَتِ اللَّهِ وَ يخْشَوْنَهُ ...» فقط ترس از او است نه اين‏كه مردم چه مى‏گويند، چون از من سؤال مى‏كردند كه شما چگونه از ما زنان دفاع مى‏كنيد با توجه به اين‏كه شرق و غرب چه مى‏گويند؟ گفتم من، بنده مردم كه نيستم، بنده خدا هستم و پس از بندگى خدا لباس خدمت خلق را براى مدت كوتاهى به تن كردم و اگر آن‏چه كه خدا مى‏گويد پياده مى‏شود، هيچ كمبودى و هيچ نقصى براى هيچ يك از گروه افراد نيست چه برسد كه با يك زن آن هم به نام مسلمان و به عنوان اسلام اين‏گونه رفتار بكنند. در هر صورت تذكراتى كه خواستم بدهم از روى قرآن است. در ضمن آقاى پرورش آياتى از سوره احزاب تذكر دادند كه دلم مى‏خواهد قبل از اين‏كه قانون اساسى مطرح شود، يك مطالعه كوتاه در همان آيه بيست و يكم بكنيم.
 «لَّقَدْ كانَ لَكُمْ فىِ رَسُولِ اللَّهِ أُسْوَةٌ حَسَنَة ...» در اين سوره انقلاب عظيم احزاب يا جنگ خندق را مطرح مى‏كند، كه تقريباً نهضت ما هم بى‏شباهت به نهضت‏هاى صدر اسلام نيست. بعد از اين‏كه بلافاصله در جنگ احزاب، آن رشد اقتصادى براى مردم پيش مى‏آيد فرموده «و اورثكم ارضهم و ديارهم و اموالهم و ارضاً لم تطؤها ...» كه بلافاصله در خانه پيغمبر را باز مى‏كند و رشد سياسى و اقتصادى و اجتماعى و تقوايى به زن پيغمبر مى‏دهد و از اينجا شروع مى‏كند كه «يَأَيهَ‏ا النَّبىُّ قُل لّأَزْوَاجِكَ إِن كُنتُنَّ تُرِدْنَ الْحَيَوةَ الدُّنْيَا وَ زِينَتَهَا فَتَعَالَينْ ...» بگو به همسرانت اگر زندگى دنيا و تجمل آن را مى‏خواهيد تشريف بياوريد، خوش آمديد، برويد. وليكن اگر نخواستيد برويد، تربيت اسلامى را شروع كنيد از تقوا و نماز و طهارت «... و قلن قولا معروفاً ...» و همين‏طور آياتي كه مي‏آيد تا به آنجا برسد كه «وَ اذْكُرْنَ مَا يُتْلىَ فىِ بُيُوتِكُنَّ مِنْ ءَايَتِ اللَّهِ وَ الحِكْمَةِ ...» اينها كه شعار نيست، خانم‏ها بايد در جلسات، آيات الهي را با تبادل افكار به هم تذكر دهند و ببينند آيات خدا چيست. وقتي خدا به صورت امر واجب مي‏خواهد كه آيات قرآن را بررسي كنند، اين كار بدون مقدمه نمى‏شود. مثلا براي اينكه نماز بخوانم مقدماتش بايد حاصل شود. با توجه به اين موضوع ببينيم در قرآن درباره جنگ بدر با آن همه عظمت چه مى‏گويد «... قَدْ كَانَ لَكُمْ ءَايَةٌ فىِ فِئَتَينِ الْتَقَتَا فِئَةٌ تُقَاتِلُ فىِ سَبِيلِ اللَّهِ ...» اين يك آيه بود «... إِنَّ فىِ خَلْقِ السَّمَاوَاتِ وَ الْأَرْضِ وَ اخْتِلَافِ الَّيْلِ وَ ...» بنده خجالت مي‏كشم كه در چنين محضري بخواهم تذكري از آيات قرآن، خدمت سروران عزيز و حاميان قرآن و استادان و مدافعين قرآن و محرومين و ستمديدگان كه خودشان هم از همان محرومين هستند، بدهم. واقعاً چقدر درد است و چقدر شكر، در هر صورت وقتي زن‏ها بخواهند آيات را تذكر بدهند و حكمت بياموزند با توجه به دنباله آيه‏اى كه قبلا خواندم «... ان الله كان لطيفاً خبيرا ...» رشد فرهنگي زن‏هاى ما متأسفانه در حداقل اقل است، حتي خانم‏هايي كه تحصيلات عالي و مدارك عالي دارند و متأسفانه من از داشتن آن مدارك عالي كه براي آنها داراي ارزش‏هايي است، محروم هستم و يكي از خواهراني‏
                        صورت مشروح مذاكرات قانون اساسى‏جلسه‏31-1، ص: 190
كه در جلسه اول اينجا تشريف آورده بودند، پيشنهاد مي‏كردند كه در قانون اساسي آزادي زنان در امر ورزش را بگنجانيد و كلام را خواهر عزيز به اينجا مي‏رساند كه زن‏ها از اسب‏سواري محروم نباشند و لباس اسب‏سواري بپوشند و مي‏گفت لباس سواري پوشيدن با حجاب اسلامي منطبق نيست. گفتم متأسفم كه به عنوان يك خبرنگار، به عنوان يك روشنفكر آمده‏ايم. مي‏گوييد كه من در قانون اساسي اين مطالب را بگنجانم، نمي‏دانم چرا اين‏طور فكر مى‏كنند، مي‏خواهم بگويم رشد فكري ما اصلا كم است و فكر زنان ما در حداقل كوتاهي مانده است. البته منظور من گروهي از خانم‏هاى تحصيل كرده نيست بلكه به طور كلي منظورم از كلمه زن در تمام اقصي نقاط ايران، چه در شهر و چه در روستا مي‏باشد. پارسال قبل از انقلاب كه در يزد بودم رشد فكري برادران عزيز را در آنجا ديدم و آن عظمت و آن شكوفايي و آن نهضت قابل تحسين بود اما وقتى با خواهران رو به رو شدم متأسفانه در حد ابتدايى بودند. من چند تا زن دانشگاهى را كنار مى‏گذارم زيرا به قول معروف با چهار تا گل بهار نمى‏شود. آن چند دختر دانش‏آموز و چند خانم جوان روشن فكر يا خانم‏هايى كه تعدادشان در حداقل است را كنار مى‏گذارم، ولى به طور كلى خانم‏هاى يزد محروم‏ترين زنان هستند و با وجود قرآن در يزد، كه مركز شعور انسان‏ها است از لحاظ رشد و تقوا و ايمان، مردها در فراز انسانى هستند و زن‏ها همين طور در سطح پايين مانده‏اند. چه كسى مقصر اين كار است؟ وقتى كه خداوند در قرآن مى‏فرمايد: «لَّقَدْ كانَ لَكُمْ فىِ رَسُولِ اللَّهِ أُسْوَةٌ حَسَنَةٌ لِّمَن كانَ يَرْجُواْ اللَّهَ وَ الْيَوْمَ الاْخِرَ وَ ذَكَرَ اللَّهَ كَثِيرًا (آيه 21 از سوره احزاب) و مى‏گويد: زندگى پيامبر اسوه است، بنابراين وقتى كه پيامبر به عنوان اسوه شروع مى‏كند به ترتيب زن‏هايش و اين‏گونه رشد فكرى مى‏دهد به همسرانش تا جايى كه بنشينند آيات الهى را با حكمت بررسى كنند، دو صفت خدا را در كنارش تضمين مى‏كند كه: «إِنَّ اللَّهَ كانَ لَطِيفًا خَبِيرًا» در شأن زن‏ها و در استعداد زن‏هاست و متأسفانه جامعه ما براى خانم‏ها رشدى مشخص نكرده است و ما محروم مانده‏ايم. اينها شعار نيست، واقعيت است. اگر براى آن زنى كه در آن دهكده گنداب آن‏گونه در مقابل دوربين و ميكروفن سخن مى‏گفت امكانات رشد بود، به چه درجه از تعالى مى‏رسيد؟ من نمى‏دانم ولى از امام سؤال كردم گفتند زن‏ها رئيس جمهور نمى‏توانند بشوند، و اگر مى‏شد، شأن رئيس جمهور شدن در توان اين زن بود. كى مسؤول اينها است؟ باز بر مى‏گرديم به آيات رشد زن «وَ مَا لَكمْ لَا تُقَاتِلُونَ فىِ سَبِيلِ اللَّهِ وَ الْمُسْتَضْعَفِينَ مِنَ الرِّجَالِ وَ النِّسَاءِ وَ الْوِلْدَان ...» اين شأن اسلام است. وقتى امام مى‏گويد به والله قسم «نحن من المستضعفين» ما مستضعف هستيم، زن‏ها هم در كنار امام هستند. مستضعف چه كسى است؟ و اما راجع به شعور سياسى «رَبَّنَا أَخْرِجْنَا مِنْ هَاذِهِ الْقَرْيَةِ الظَّالِمِ أَهْلُهَا ...» اين رشد سياسى و اين رشد فكرى مستضعف به اين معنى كه لمس مى‏كنند زشتى‏ها و بدى‏ها و نابسامانى‏ها را تا جايى كه فرياد مى‏زند و استمداد از خدا مى‏طلبد «... واجعل لنا من لدنك وليا و اجعل لنا من لدنك نصيرا ...» كه حتى بچه‏ها را جزء مستضعفين قرار مى‏دهد و بچه‏ها وضع جامعه را درك مى‏كنند و فرياد مى‏زنند و استمداد مى‏طلبند و حكومت عدل را طلب مى‏كنند. اصلًا مى‏خواهم بگويم مطرح كردن حقوق زن را به طور جداگانه من، كسر شأن زنان مى‏دانم، ولى متأسفانه بايد مطرح شود و با توجه به اين‏كه آيات قرآن تا حد روح عصمت زن‏ها را بالا مى‏برد، من تمام اينها را كه مى‏خواهم بگويم، به والله قسم شرمم مى‏آيد، ولى تذكر است به حكم آيه «وذكر فان الذكرى تنفع المؤمنين ...» همه قرآن تذكر است، وقتى كه مطرح مى‏شود «... من عمل صالحاً من ذكرا او انثى و هو مومن ...» با قيد مؤمن «... فلنحيينه حيوه ...» كه تا درجه روح، عصمت زن نيز ترقى مى‏كند، ديگر زن و
                        صورت مشروح مذاكرات قانون اساسى‏جلسه‏31-1، ص: 191
مرد ندارد. اختلاف را قبول دارم، اختلاف لازمه وجود انسان است. حتى دو انسان با هم يكسان نيستند. و اما اين‏كه گفته شود زن به رشد فكرى نمى‏رسد و زن ناقص العقل و ناقص الايمان و ناقص الخطوط است، اگر كه نقص هست در عقل او نيست و بايد در فطرت ناقص باشد كه البته نيست، زيرا خدا ناقص نمى‏آفريند. واقعاً اينها با آن روح عظيم على عليه السلام كه قرآن ممثل است و قرآن ناطق است، وقتى كه اين كلام با قرآن تطبيق نمى‏كند، من نمى‏دانم آيا موقعيت خاصى پيش آمده بود كه اين كلام مطرح شده و شايد حضرت هم توضيح داده باشند؟ در هر صورت مى‏خواهم بگويم دقت بيشترى شود زيرا حقوق زن در اسلام ثابت است. در اين زمان ما مى‏خواهيم به قرآن عمل كنيم و هيچ بحث ديگرى هم نيست، اما متأسفانه چون نظام فعلى ما هنوز ادامه نظام قبلى است و جامعه ما از آن حالت‏هاى قبلى پاك نشده حتى به حدى رسيده است كه به قول صاحب الميزان زن‏ها خودشان هم خودشان را قبول ندارند.
يعنى آن قدر تحقير شده‏اند كه خودشان هم قبول ندارند كه زن يك انسان كامل و پا به پاى برادران است، باز معذرت مى‏خواهم كه حرف‏ها را مخلوط مى‏كنم چون وقت كم است و حرف زياد. دنبال همين آيه سوره احزاب مى‏بينيم بعد از اين‏كه زنان را در رشد فكرى و تقوا و نماز و زكات ارشاد مى‏كند به حكم آيه «ان المسلمين و المسلمات ...» در ده مرحله از اسلام شروع مى‏شود تا «... و الذاكرين الله كثيراً و الذاكرات ...» اينها را بايد مطرح بكنيد كه چگونه بايد زن را رشد داد و سپس كدام زن بايد در جامعه بيايد و چگونه در تمام نظام اجتماعى شركت كند.
نايب رئيس- ى ك دقيقه بيشتر وقت ندارند.
خانم گرجى- بسيار خوب. اول بايد مكاتب و مدارس براى رشد فكرى و فرهنگى خانم‏ها باشد و سپس همدوش برادران تا مرحله‏اى كه «ما كان لمومن و لا مومنه اذا قضى الله و رسوله امراً ان يكون لهم الخيره ...» من نمى‏خواهم توضيح بدهم و تفسير بكنم، اين يك مسأله بسيار مهمى است كه در مورد زن‏ها مطرح نشده آن وقت كار به آنجا مى‏رسد كه قانون طلاق و امثال آن‏كه اين همه در قرآن مى‏فرمايد: «... فامسكوهن بمعروف اوسرحوهن بمعروف ...» با اين‏كه من به اين كلمه (معروف) توجه دارم، جاى اين سخن در قانون اساسى نيست. ولى متأسفم از اين‏كه جامعه ما هنوز آن رشد را پيدا نكرده است. بنابراين براى اين‏كه حقوق زن‏ها از بين نرود، حق مسلم آنان تا زمانى كه جامعه ما تقوا و تكامل خودش را پيش بگيرد بايد در اين قانون اساسى گنجانده شود و يك كانونى يا مركزى و يا تشكيلاتى براى پاسدارى از حقوق زن باشد تا اين نظام شكل بگيرد. وقتم تمام شد، معذرت مى‏خواهم. به هر صورت باز هم براى آخرين بار، چون در پيشگاه قرآن مسؤول هستيم، به حكم آيه «... ومن لم يحكم بما انزل الله ...» كه سه بار در سوره مائده تكرار مى‏شود، بايد اين را توجه داشته باشيم كه در اين موقع و در اين نشست مهم و عظيم، حقوق اين گروهى كه بنياد اجتماع بر او استوار است، ضايع نشود، و به خصوص به عقايد و افكارشان احترام گذاشته شود. گرچه اقتصاد در اسلام زيربناى رشد جامعه است و به نظام اقتصادى خانم‏ها اهميت بسيار داده شده ولى ارزش‏هاى معنوى و فرهنگى و سياسى زن‏ها كه در قرآن بسيار مطرح است، مهم‏تر است. اين مطلب را در جلسات بعدى ادامه خواهم داد. خيلى متشكرم.
نايب رئيس- برادرمان آقاى مولوى عبدالعزيز دوست دارند كه چند كلمه‏اى درباره سوء تفاهمى كه پيش آمده توضيح بدهند. آقاى مولوى عبدالعزيز بفرماييد.
                        صورت مشروح مذاكرات قانون اساسى‏جلسه‏31-1، ص: 192
مولوى عبدالعزيز- الحَمْدُ لِلَّهِ وَ سَلَامٌ عَلىَ عِبَادِهِ الَّذِينَ اصْطَفَى اما باذن براداران اسلام و حضار محترم، مثل اين‏كه برادر هم وطن ما نسبت به عرايضى كه كردم يك كمى بهره‏بردارى منفى كردند و تقصيرى هم ندارند چون ايشان مرا نمى‏شناسند. برادر عزيز اين را بدانيد كه فكر مى‏كنم در منطقه سيستان و بلوچستان بنده اولين كسى هستم كه حامى اقليت‏هاى دينى بوده و مى‏باشم. برويد و از فرد فرد اهالى سيستان و بلوچستان بپرسيد چون تمام اقليت‏هاى مذهبى راجع به مشكلاتشان به من مراجعه مى‏كردند و مشكلاتشان را با من در ميان مى‏گذاشتند و من هم مشكلات آنها را حل مى‏كردم. منظورم اين نيست كه اقليت‏هاى دينى يا مذهبى آزادى نداشته باشد. من به دوستان و هم قطارانم در سيستان و بلوچستان و حتى به كسانى‏كه به جوانان ما كمونيست و چپى مى‏گويند، گفته‏ام كه به اينها اين مارك را نزنيد. بياييد اينها را بخواهيد و حرف حسابشان را بشنويد و نصيحتشان كنيد و اينها را قانع كنيد. بيخودى مارك به كسى نبايد بزنيم. خيلى عذر مى‏خواهم ولى بايد بگويم كه موقعى كه مى‏آمدم، حتى بهايى‏هاى آنجا آمدند پيش من كه مولوى جان، عقيده شما خيلى بالاتر از عقيده ديگران است و هميشه نسبت به همه با عدالت رفتار مى‏كنيد، براى ما بهايى‏ها هم دفاع بكنيد. تا اين حد در اسلام حقوق همه اقليت‏هاى مذهبى و دينى محفوظ است. امام ابوحنيفه رحمه الله در كتابش مى‏نويسد: «اگر امام وقت اجازه دهد يك يهود يا يك نصارا يا يك بلاتشبيه يك بى‏دين و يا كافرى كه خارج از اسلام است در كشور اسلامى سكونت كند، مال او و جان او و حيثيت او و آبروى او مثل حيثيت و ناموس و آبروى مسلمانان است.» حتى امام ابوحنيفه مى‏نويسد كه «اگر يك مسلمانى، سيكى را، بلاتشبيه يك هنويى را بكشد، بايد امام وقت به قصاص او در عوض خون او، آن شخص را بكشد.» اين را ما داريم كه اگر كسى خارج از اسلام باشد و در پناه اسلام باشد و ذمى باشد و در كشور اسلامى به سر ببرد، بايد حافظ مال و جان او و آبرو و حيثيت او باشيم. ولى اين برادر عزيز ما مثل اين‏كه از عرايض بنده برداشت بد كردند. بنده قصدم اين نبود، بنده هميشه حامى حقوق اقليت‏هاى مذهبى بوده و هستم. به نظر بنده بايد حقوق ملى و مذهبى همه اقليت‏هاى مذهبى محفوظ باشد. همه ما در سايه عدل الهى و در كشور اسلامى در سايه جمهورى اسلامى محفوظ و در امن و امان هستيم. بنده بار ديگر تأكيد مى‏كنم كه قصدم، هموطنان خودمان نبود، قصدم كسانى بود كه با ما محارب هستند و مى‏خواهند ريشه اسلام را بكنند، ريشه كشور ما را بكنند، كه خدا آنها را نابود بكند. منظورم آنها بود ولى برادران غير مسلمانى كه در ايران هستند و در پناه عدل اسلامى هستند، حقوقشان محترم و محفوظ و مسلم است. مقصود من از اين يك خطى كه خواندم، استنادى بود بر اين‏كه وقتى دين اين برادران ما رسميت دارد، ما كه مسلمان و برادر هستيم و شيعه و سنى هم فرقى ندارد پس مذاهب ما هم رسميت داشته باشند. هدف من فقط گفتن همين نكته بود و الا هدف توهين نبود، ديگر عرضى ندارم.
3- پايان جلسه‏
نايب رئيس- جلسه پايان پيدا مى‏كند. فردا براى تشكيل گروه‏ها همه دوستان تشريف بياورند، خدانگهدار تا فردا.
                         (جلسه ساعت بيست پايان يافت)

نايب رئيس مجلس بررسى نهايى قانون اساسى- دكتر سيد محمد حسينى بهشتى‏
                        صورت مشروح مذاكرات قانون اساسى‏جلسه‏31-1، ص: 193
                        جلسه نهم‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

ساعت 30/ 16 دقيقه روز يازده شهريور ماه 1358 هجرى شمسى‏
برابر با دهم شوال المكرم 1399 هجرى قمرى‏
به رياست آقاى حسينعلى منتظرى تشكيل شد.
فهرست مطالب‏
1- اعلام رسميت جلسه و بيانات رئيس در مورد طرح اصول قانون اساسى‏
2- طرح و تصويب اصل اول و بحث پيرامون اصل دوم‏
3- پايان جلسه‏
دبيرخانه مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 195
1- اعلام رسميت جلسه بيانات آقاى رئيس در مورد طرح اصول قانون اساسى‏
رئيس- اعوذبالله من الشيطان الرجيم. بسم الله الرحمن الرحيم و به نستعين. جلسه رسمى است و همان‏طور كه اطلاع داريد براى بررسى اصول قانون اساسى است. آقاى هاشمى‏نژاد پيشنهاد كرده‏اند كه قبل از دستور دو نفر از نمايندگان كه سابقاً اسم نوشته‏اند، صحبت كنند. اگر اجازه بدهند اين مسأله را از فردا رعايت مى‏كنيم، چون امروز هنوز كارها جريان عادى خود را پيدا نكرده است. من قبل از اين‏كه وارد اصل كار شويم دو سه تا تذكر دارم كه بايد به استحضارتان برسانم. با عرض معذرت از همه آقايان، اگر ما يك وقت زيادى داشتيم، مثل مجلس شوراى ملى كه مدت آن چهار سال بود، قطعا مى‏شد همه افراد سخنرانى بفرمايند و مطالبى را عنوان كنند. و اين را هم اطلاع داريم كه هر يك از آقايان اطلاعات كافى و وافى در يك قسمت‏هايى دارند و مى‏توانند صحبت كنند. ولى متأسفانه وقت كم است و كار فشرده و زياد. بنابراين دو سه تا تقاضا دارم. يكى اين‏كه هر كدام از آقايان اگر خواستند مطلبى را بفرمايند ديگر مقدمه و تشريفات نداشته باشد، بلكه لپ و خلاصه مطلبشان را در چند جمله بيان كنند. براى اين‏كه تعداد نمايندگان هفتاد و سه نفر است و اگر هر كدام هم بخواهند پنج دقيقه صحبت كنند، مى‏دانيد كه چقدر وقت مى‏گيرد. بنابراين اصل مطلب را بدون مقدمات و تشريفات بيان فرماييد. اين يك نكته بود، و موضوع دوم اگر چنان‏چه يكى از آقايان راجع به موضوعى صحبت كرد و نظر شما با آن شخص موافق است، ديگر احتياجى نيست كه تشريف بياوريد و صحبت كنيد. براى اين‏كه صحبت آن شخص نظر شما را تأمين كرده است و در وقت هم صرفه‏جويى شده است. اين هم يك موضوعى بود كه خواستم تذكر بدهم و خواهش مى‏كنم كه آقايان رعايت بفرماييد تا ان شاءالله كارمان به خوبى و با سرعت پيش برود. موضوع سوم اين‏كه اگر يك متنى خوانده شد و شما نظر مخالفى داريد اگر چنان‏چه به نظرتان، به اصطلاح خودتان واجب است كه كلمه يا جمله‏اى عوض شود و عوض شدن آن تغيير اساسى در محتوا و مطلب پديد مى‏آورد البته مطلبتان را بيان بفرماييد و حتى اصرار هم مى‏كنيد و اين در حقيقت يك وظيفه است، ولى اگر ديديد تغييرش مستحب است. ممكن است عقيده خودتان را اظهار كنيد ولى ديگر پافشارى و اصرار نفرماييد. براى اين‏كه هم در وقت صرفه‏جويى شده باشد و هم بتوانيم كارمان را پيش ببريم. و الا ممكن است هركس براى يك محتوا، لفظى در نظرش بيايد و اگر بخواهد به خاطر يك لفظ يا يك مسأله جزئى كه در معنى تفاوت اساسى ندارد ايستادگى كند، سبب مى‏شود كه كارمان به كندى پيش برود.
اميدوارم ان شاءالله بتوانيم يك قانون اساسى كه خون‏بهاى متجاوز از سى هزار شهيد ايرانى و هزاران مجروح و ميلياردها خسارتى است كه ملت عزيز ما در اثر استبداد رژيم سابق متحمل شده است، تنظيم و تدوين كنيم تا هم براى آينده مملكت مفيد باشد و هم مطابق خواست‏
                        صورت مشروح مذاكرات قانون اساسى‏جلسه‏31-1، ص: 196
مردم كه هميشه خواسته‏اند، و مى‏خواهند قانون اساسى بر طبق موازين اسلام تدوين گردد.
خداوند ان شاءالله به همه ما توفيق بدهد كه بتوانيم وظايفمان را انجام بدهيم. و اما در مورد دستور جلسه امروز كه چاپ و توزيع شده است، آن شش اصلى كه در اختيار آقايان گذاشته شده يك اصل هم به عنوان هدف قانون اساسى به آن اضافه شده است كه در دستور جلسه امروز به عنوان اصل سوم از آن نام برده شده و به هر حال قبلا به نظرتان رسيده است و ملاحظه فرموده‏ايد (يكى از نمايندگان- الان به نظرمان مى‏رسد) حالا آقاى دكتر بهشتى از گروه خودشان در مورد اصل اول مطالبى دارند كه بيان مى‏فرمايند.
2- طرح و تصويب اصل اول و بحث پيرامون اصل دوم‏
دكتر بهشتى- بسم الله الرحمن الرحيم. اصل اول از قانون اساسى در زمينه اصول كلى است. اصل كلي را قبلا تعريف مى‏كنيم. اصل كلى در قانون اساسى عبارتست از اصلى كه به عنوان مبنا براى يك يا چند اصل ديگر در فصول آينده قانون اساسى شناخته مى‏شود. بنابراين هر اصلى كه مى‏تواند به صورت يك اصل مستقل فقط در فصول آينده مطرح بشود جايش در اين فصل نيست. اصلى اينجا مطرح مى‏شود كه معمولا دو يا سه اصل آينده بر مبناى اين اصل است يا اصولا خودش يكى از پايه‏هاست كه اگر از پايه‏ها بود خودبه خود حالت اول را به وجود مى‏آورد. امروز بر حسب دستور جلسه كه پيش‏بينى شده شش اصل از فصل اول در اين جلسه به ترتيب مى‏تواند مطرح بشود. يك اصل پيشنهادى هم از گروه ششم به عنوان هدف‏ها هست كه آن هم ضميمه پيشنهاد گروه اول خدمت آقايان و خواهرمان تقديم شده است تا مورد بررسى و رأى قرار بگيرد. فعلا اصل اول را مى‏خوانم و بعد هم مختصرى به عنوان دفاع توضيح مى‏دهم.
 (اصل 1) «*»
 حكومت ايران، جمهورى اسلامى است كه ملت ايران براساس اعتقاد ديرينه‏اش به حكومت حق و عدل قرآن، در پى انقلاب اسلامى پيروزمند خود به رهبرى امام خمينى، در همه‏پرسى دهم و يازدهم فروردين ماه سال يكهزارو سيصد و پنجاه و هشت هجرى شمسى برابر با اول و دوم جمادى الاولى سال يكهزار و سيصد و نود و نه هجرى قمرى با اكثريت نود و هشت و دو دهم درصد كليه كسانى‏كه حق رأى داشتند به آن رأى مثبت دادند.» از ديد ما قانون اساسى بايد با اين اصل شروع مى‏شد كه معين كند اين قانون اساسى براى چه طرز حكومتى است و به چه دليل طرز حكومت و نوع حكومت، جمهورى اسلامى است، و دليل التزام اين مجلس و كارهاى آينده آن اين است كه اين نظام ثمره انقلاب خونين مردم ما مى‏باشد و در آرمان‏ها و عقايد ملت ما ريشه دارد. اين دليل اول آن است. همچنين خون‏بهاى شهيدان فراوان و عزيز و آسيب‏ديدگان فراوان و ثمره رنج‏ها و تلاش‏هاى مداوم يك ملت ستم ديده محروم زير فشار است كه مبارزه و فداكارى‏هايش سابقه‏اى بس ديرينه دارد. و مرحله نهائيش در سال‏هاى اخير از پانزده خرداد ماه يكهزار و سيصد و چهل و دو تاكنون شكل و اسلوب ويژه برجسته خودش را داشته و تجلى‏
__________________________________________________
 (*). در جلسه شصت و هفتم مجلس بررسى نهايى قانون اساسى كه در روز بيست و چهارم آبان ماه 1358 تشكيل گرديد با توجه به فصل‏بندى كه انجام شده شماره اصول تغيير يافت و براى انطباق مطالب صورت مشروح مذاكرات با شماره جديد اصول، جلو هر اصل داخل پرانتز شماره تصويب نهايى آن گذارده شد فى المثل 1/ 13 مندرج در صورت جلسات در تصويب نهايى با عنوان اصل چهاردهم منعكس است كه در مقابل داخل پرانتز ذكر شده (اصل چهاردهم).
                        صورت مشروح مذاكرات قانون اساسى‏جلسه‏31-1، ص: 197
نهاييش در حالت انقلابى گسترده دو سال اخير بوه است. اين سند اول اصالت نظام جمهورى اسلامى است. سند دوم كه در حقيقت همان تجلى آمارى سند اول است، آراء ملت ايران در همه‏پرسى دهم و يازدهم فروردين ماه امسال است. اين توضيحى است كه درباره اصل اول مى‏توانم خدمتتان عرض كنم. اگر سؤالى در اين زمينه بود لازم شد از طرف گروه ما جواب داده شود، بنده جواب خواهم داد. والسلام.
رئيس- بنده اول براى خودم نوبت گرفته‏ام و بعد هم آقاى هاشمى‏نژاد نوبت سخن گقتن خواسته‏اند.
صافى- پيشنهادهاى گروه‏هاى ديگر را هم توزيع كنيد يا بفرماييد توضيح بدهند.
دكتر بهشتى- همه متن‏هايى كه از طرف مردم، و از طرف دوستان و گروه‏هاى ديگر براى قانون اساسى تهيه شده بود، در مرحله نهايى هم مورد بررسى قرار گرفت و سرانجام در اين گروه به عنوان تصميم نهايى به صورت پيشنهاد در آمد كه ملاحظه مى‏فرماييد.
رئيس- در گروه ما يك مسأله‏اى عنوان شد كه اگر نظر اكثريت هم نبود ولى آن را عوض مى‏كنم. در همه‏پرسى كه در دهم و يازدهم فروردين ماه انجام شد مجموع كسانى‏كه حق رأى داشتند و به جمهورى اسلامى رأى دادند نود و هشت و دو دهم درصد بود، ولى يك نكته ديگر هست و آن اين‏كه ما در وضع ايران خودمان مى‏دانيم كه تاكنون سابقه نداشت تمام مراجع تقليد و بزرگان دينى در انتخابات شركت كرده باشند. يعنى اين اولين مرتبه‏اى بود كه تمام مراجع بزرگ تقليد و علماى اعلام در انتخابات شركت كردند، مراجع بزرگ تقليد قم و حضرت امام خمينى و حتى مراجع نجف و مراجع مشهد و علماى شهرستان‏ها همه، در همه‏پرسى شركت كردند، و رأى مثبت داند. بنابراين براى تثبيت اين رفراندوم و براى اين‏كه پنجاه سال، صد سال ديگر مردم متوجه بشوند كه يك همه‏پرسى همگانى در ايران انجام گرفته كه حتى مراجع تقليد و بزرگان دينى و مذهبى در آن شركت كرده‏اند و به آن رأى مثبت داده‏اند و در حقيقت اين هم صحه گذاشتن روى انتخابات و آراء عمومى و تثبيت آراء عمومى است و هم آن را محكم مى‏كند، لذا ما نظرمان اين بود كه وقتى مى‏گوييم با نظر اكثريت نود و هشت و دو دهم درصد كليه كسانى‏كه حق رأى داشتند بنويسيم «و نيز آراء مثبت همه مراجع تقليد، تصويب گشت». يعنى در حقيقت عبارتى گنجانده شود تا معلوم گردد مراجع هم در اين رفراندوم شركت داشته‏اند. حالا هر طور صلاح مى‏دانيد عبارتش نوشته شود. همان‏طورى كه عرض كردم حالا اين مسأله براى ما روشن است ولى در آينده يعنى بيست سال، سى سال ديگر براى نسل‏هاى آينده معلوم نيست. اما اگر در قانون اساسى اين موضوع ثبت شود، سند زنده‏اى است براى مشروعيت و تثبيت رفراندوم، اين نظرى است كه بسيارى ار رفقاى ما داشتند و من هم همين نظر را دارم. حالا بسته به نظر و رأى آقايان است. آقاى هاشمى‏نژاد فرمايشى داريد بفرماييد.
هاشمى‏نژاد- عرض من هم همين بود كه شما فرموديد. به همان علت كه نود و هشت و دو دهم درصد ذكر كرده‏ايد و به همان علت كه پشت سرش اضافه كرديد نود و نه درصد كسانى‏كه حق رأى داشتند به آن رأى مثبت دادند، پس بايد اين موضوع هم روشن شود به نحوى در متن اصل اول تصريح گردد.
رئيس- آقاى مكارم فرمايشى داريد؟
مكارم شيرازى- بسم الله الرحمن الرحيم. يك برنامه تنظيم شده بود براى كار جلسات‏
                        صورت مشروح مذاكرات قانون اساسى‏جلسه‏31-1، ص: 198
عمومى، و مطابق آيين اين برنامه مثل اين‏كه به هم خورده است. بنا بود نظرات همه گروه‏ها درباره هر اصلى به شوراى هماهنگى داده شود و همه آنها چاپ شود، و در اختيار همه قرار بگيرد. مثلا درباره همين اصل اول گرچه بحث زيادى نداريم ولى هر گروهى نظرى داده است. الان حتى خود گروه‏ها متن نظر خودشان را در دست ندارند، چون يك نسخه بوده و اين يك نسخه را هم به شوراى هماهنگى داده‏اند. برنامه اين بود كه شوراى هماهنگى همه اينها را بررسى كند. اگر تفاوت‏ها جزئى است ادغام كند و اگر تفاوت كلى است جدا جدا آنها را چاپ كند. يعنى الان درباره اصل اول، هفت نظر جلوى روى آقايان باشد. گرچه متنى كه پيشنهاد مى‏شود، به تناسب گروه، از گروه اول است ولى بقيه هم جلوى رويمان باشد، تا با هم مقايسه كنيم و بتوانيم پيشنهاد بدهيم. ولى مثل اين‏كه هيأت رئيسه در كار دوستان ما يعنى گرو هماهنگى دخالت كرده‏اند، و فقط يك متن را چاپ كرده‏اند و به دست ما داده‏اند. من خواهش مى‏كنم اين برنامه را به عهده شوراى هماهنگى بگذارند و ما كه هر روز با رفقائمان جلسه داريم، اينها را آماده كنيم و قبل از وقت در اختيار آقايان قرار مى‏دهيم كه همه آقايان نظر همه گروه‏ها را در مقابل چشم داشته باشند ولو متنى كه پيشنهاد مى‏شود يكى باشد. آيين‏نامه هم همين را تصويب كرده و برنامه هم همين است. حالا امروز چون هنوز چاپ نشده ناچاريم براساس مصوباتى كه خودمان در گروه‏ها داشتيم و در ذهنمان باقى مانده بحث كنيم. دوستان ما در گروه دوم درباره اين اصل دو سه جمله يا دو سه كلمه اضافه كرده‏اند. يكى در اول اصل، به عبارت «حكومت ايران» يك كلمه «نوع» اضافه شده است، يعنى نوع حكومت ايران جمهورى اسلامى است، چون بحث درباره نوع حكومت است. همين‏طور اگر گفته شود حكومت ايران جمهورى اسلامى است، مختصرى گنگ است اگر بگوييم نوع حكومت ايران، جمهورى اسلامى است روشن‏تر مى‏شود. و پيشنهادى هم كه جناب آقاى منتظرى دادند ما به اين صورت تصويب كرديم كه در آخر اين اصل اضافه شود: «و مورد تصويب همه مراجع دينى وقت نيز قرار گرفت» بنابراين همان‏طور كه اشاره كرده‏اند سابقه نداشته است كه همه مراجع و حتى يكى از مراجع در گذشته، در انتخابات شركت كنند ولى در اين رفراندوم شركت كرده‏اند و اين كار پايه اين قانون اساسى را محكم مى‏كند و بسيار به جا است. چون آن عبارت خدمت آقايان نيست، من بار ديگر تكرار مى‏كنم: «و مورد تصويب همه مراجع دينى وقت نيز قرار گرفت» و يك پيشنهاد هم در مورد كلمه «روزها» است كه اضافه شده است: «روزهاى يازدهم و دوازدهم فروردين ماه الخ ...»
چون جمله براى بعضى‏ها گنگ بود، گفتند اگر كلمه «روزها» را اضافه كنيم ديگر هيچ اشكالى نخواهد داشت. اين پيشنهادى بود كه دوستان ما داشتند. عرض ديگرى ندارم.
رئيس- آقاى بنى‏صدر بفرماييد.
بنى‏صدر- عرض كنم من موافقم كه پيشنهادهاى آقاى منتظرى در قانون اساسى بيايد، ولى اين‏كه رأى مخفى بوده است. چگونه احراز كرديم كه همه مراجع موافق بوده‏اند؟ مگر اين‏كه اعلام كرده باشند. اگر اعلام كرده‏اند، خيلى خوبست كه در اين اصل گنجانده شود كه مورد تصويب همه مراجع دينى قرار گرفت. اين راجع به آن پيشنهادم راجع به كار كميسيون‏ها يا اين گروه‏ها به نظر مى‏رسد كه از ابتدا يك آشفتگى كلى وجود داشته است. براى اين‏كه حدود كار را شوراى هماهنگى مشخص نكرده است، اقتصاد و ماليه و سياست خارجى و اينها را خودمان‏
                        صورت مشروح مذاكرات قانون اساسى‏جلسه‏31-1، ص: 199
از قانون اساسى استخراج كرديم كه بيست و شش اصل شد و به اينها رسيدگى كرديم. بعد معلوم شد كميسيون‏هاى ديگرى هم به علت كارشان هر كدام آن اصول را جزء كار خودشان قرار داده‏اند و ما هنوز نمى‏دانيم آن تعداد اصولى را كه ما تصويب كرديم، ديگران راجع به آن چه اظهار نظرى كرده‏اند، چون دو مرتبه به كميسيون ما برنگشت كه بدانيم چه تغييراتى در كميسيون‏هاى ديگر داده شده است. اگر هم برگشته به صورتى است كه تطبيقش كار ساده‏اى نيست. بنابراين بهتر است كه هيأت رئيسه در امورى كه اختيار ندارند، دخالت نكنند و لطف كنند و بگذارند در اختيار همان شوراى هماهنگى و شوراى هماهنگى صبح‏ها كارشان را به اين موضوع اختصاص بدهند و در كميسيون‏هاى ديگر شركت بفرمايند و ما دقيقاً بدانيم كه اين اصولى كه توزيع شده است راجع به همان موضوعى است كه ما تصميم گرفته‏ايم، يا چيز ديگرى است و به صورت ديگرى نوشته شده است. ممكن است نظرات متفاوت باشد و مثلا هفت نظر باشد. ما قبلا بايد اين هفت مورد را ديده باشيم و از آنها مطلع باشيم و بعد بياييم به اين مجلس. اين بود عرض من.
رئيس- آقايان بنى‏صدر و مكارم راجع به هيأت رئيسه صحبت كردند. ناچارم بگويم من كه عضو هيأت رئيسه هستم، ياد ندارم كه در كار شوراى هماهنگى دخالت كرده باشم يا گفته باشم كه نظرات گروه‏ها را چاپ نكنند و در اختيار افراد نگذارند. شايد وقت كم بوده است و شايد شوراى هماهنگى فرصت نكرده‏اند كه اين كار را بكنند. آقاى بهشتى توضيحى داريد بفرماييد.
دكتر بهشتى- خدمت برادرمان آقاى مكارم و همه نمايندگان محترم عرض مى‏كنم كارى را كه هيأت رئيسه انجام داده است، همان كارى است كه آقايان در اختيارش قرار داده‏ايد. يعنى تهيه دستور جلسه مجلس، در آيين‏نامه مجلس هم ذكر شده است كه اين كار به عهده هيأت رئيسه است و در كار آقايان هم هيچ دخالتى نشده است.
رئيس- آقاى مكارم بفرماييد.
مكارم شيرازى- ما نظر بسيارى از گروه‏ها را داديم به دبيرخانه و از طرف دبيرخانه به ما گفته شد كه هيأت رئيسه اين نظرات را از ما گرفته و گفته‏اند كه چاپ نكنيد. گويا يك سوء تفاهمى شده است.
رئيس- در مورد كلمه «نوع» كه آقايان اشاره فرمودند در جلسه كميسيون در اين مورد صحبت شد گفتيم اگر بگوييم «نوع حكومت جمهورى اسلامى است» اين بيشتر جنبه اخبارى دارد. روى اين اصل لزومى ندارد و شايد مضر هم باشد، براى اين‏كه به عبارت، جنبه اخبارى مى‏دهد در صورتى كه اصل و قانون بيشتر بايد جنبه انشايى داشته باشد. وقتى مى‏گوييم حكومت ايران جمهورى اسلامى است، يعنى بايد جمهورى اسلامى باشد و براساس جمهورى اسلامى عمل شود. روى اين اصل «نوع» را حذف كرديم. در مورد روزهاى دهم و يازدهم بعضى آقايان اصرار دارند كه «روزها» گذاشته شود ضررى ندارد، اگرچه معلوم است كه شب هيچ وقت همه‏پرسى نمى‏شود. همچنين در مورد گذاشتن «آراء مثبت همه مراجع تقليد» آقاى رحمانى پيشنهاد كرده‏اند كه بنويسيد كه همه مراجع تقليد هم در انتخابات شركت كردند. آقاى دكتر بهشتى توضيح بفرماييد.
دكتر بهشتى- راجع به حذف كلمه «نوع» عرض كنم پيشنهادهاى متعددى هم از
                        صورت مشروح مذاكرات قانون اساسى‏جلسه‏31-1، ص: 200
خارج رسيده بود و برداشت گروه هم اين بود كه لزومى ندارد و خيلى قاطع‏تر، اين است كه بنويسيم حكومت ايران جمهورى اسلامى است و هيچ نوع كمبودى هم به نظر ما نرسيد. در مورد اضافه كردن كلمه «روزها» ما فكر كرديم كه تا آنجا كه امكان دارد، از به كار بردن كلمات غير لازم خوددارى كنيم، تا متن تا آنجا كه مى‏شود كوتاه و ساده باشد. در مورد رأى مراجع تقليد نظر گروه اين بود كه اين موضوع اگر در مقدمه بيايد بهتر است چون مى‏شود آن را هم با يك جملاتى پرورش داد البته هر رأيى كه جلسه عمومى بدهد همان رأى نهايى خواهد بود.
رئيس- آقاى كياوش بفرماييد.
كياوش- براى اتصال و پيوند ناگسستنى اين جمهورى اسلامى با جماهيرى كه در تاريخ با خط سير حركت خواهند كرد، پيشنهاد مى‏كنم بعد از جمله «حكومت جمهورى اسلامى» اضافه شود «تا واحدى از جماهير متحده اسلامى باشد».
رئيس- دكتر نوربخش بفرماييد.
دكتر نوربخش- عرض كنم كه قبلا قرار بود كه ما پيش‏نويس قانون اساسى را ملاك كارمان قرار بدهيم يا پيش‏نويس‏هاى ديگر را يعنى هر كدام از كميسيون‏ها در انتخاب آن آزاد باشند. حالا متن گزارش گروه اول مورد بررسى قرار مى‏گرفت. خواستم ببينم قبل از ورود در شور گزارش گروه اول، آيا نمايندگان ترجيح مى‏دهند روى متن پيشنهادى اين گروه كار كنند، يا روى متن پيشنهادى پيش‏نويس قانون اساسى اول؟ يعنى قبلا بايد ببينيم وارد كدام متن بشويم.
رئيس- آقاى غفورى بفرماييد.
دكتر غفورى- بسم الله الرحمن الرحيم. من خواستم دو سه نكته را به طور خلاصه اشاره كنم كه برادران آقايان بنى‏صدر و مكارم صحبت كردند. راجع به مسؤوليتى كه شوراى هماهنگى دارد كه بايد رعايت امانت بشود در اظهار نظرى كه گروه‏ها مى‏كنند، عرض كنم كه اعتقاد ديرينه ملت ايران حكومت حق و عدل است، بايد اين موضوع حق و عدل را از خودمان شروع كنيم و تمام لحظاتمان اسلامى باشد و اميدوارم كه اين طور باشد. راجع به اين متن بعضى از نظرها اين بود كه طبيعت قانون اساسى اين است كه به خصوصيات بپردازد ولى به خاطر اهميتى كه مسأله دارد اين جريان آمارى كه داده شده و مسائلى كه هست، حكايت مى‏كند از علاقه قبلى ملت ايران و ما مى‏توانيم اظهار نظر كنيم كه اين آمار باشد ولى من نظر همه را با نهايت دقت به مسائل جلب مى‏كنم. اين جمله آخرى كه اصل اول دارد كه با «اكثريت نود و هشت و دو دهم درصد كليه كسانى‏كه حق رأى داشتند» ممكن است عده‏اى بگويند مگر شما علم غيب داشتيد كه چه اشخاصى حق رأى داشتند؟ يا بايد بگوييم طبق آمار رسمى حق رأى داشتند يا بايد بنويسيم رأى داده‏اند يعنى در رأى شركت كرده‏اند. ما بايد نشان بدهيم كه حرف بى‏خود نمى‏زنيم و هر چه مى‏گوييم صحيح است و جوابش را هم داشته باشيم.
رئيس- آقاى بهشتى بفرماييد.
دكتر بهشتى- در مورد تذكر برادرمان آقاى كياوش عرض كنم و قبلا هم گفته شد كه اين موضوع در فول ديگر هم آمده است كه «جمهورى اسلامى جزئى از كل بزرگ امت اسلام است».
كياوش- منظورم اين است كه در اولين جمله آورده شود.
دكتر بهشتى- در مورد فرمايش برادرمان آقاى نوربخش توضيح بدهم در آيين‏نامه هم‏
                        صورت مشروح مذاكرات قانون اساسى‏جلسه‏31-1، ص: 201
پيش‏بينى كرده‏ايم كه به جاى هر متن خاصى، متنى را كه هر گروهى تنظيم مى‏كند مورد بررسى قرار مى‏دهيم. مثلا اصولى را كه گروه اول موظف است بررسى كند، متن گروه اول در جلسه عمومى مورد بررسى قرار مى‏گيرد، اصولى را كه گروه دوم موظف است بررسى كند، متن گروه دوم در جلسه عمومى مورد بررسى قرار مى‏گيرد و الى آخر. البته متن گروه‏ها در اختيار هيأت رئيسه قرار مى‏گيرد و هيأت رئيسه در دستور كار مجلس قرار مى‏دهد. بنابراين كارى كه انجام گرفته بر طبق آيين‏نامه بوده و قابل برگشت نيست. در مورد تذكر برادرمان آقاى غفورى يادداشت هم خدمتشان داده بودم كه اين نود و هشت و دو دهم درصد كسانى هستند كه بر طبق پيش‏بينى آمارى حق رأى داشتند، نه كسانى‏كه در رأى دادن شركت كردند. چون حدود يك درصد، كسانى هستند كه در رأى گيرى شركت نكردند، نمى‏توانيم بگوييم نود و هشت و دو دهم درصد آنها كه رأى دادند. چون درست نيست نمى‏توانيم بگوييم نود و هشت و دو دهم درصد كسانى‏كه بر طبق آمار حق رأى داشتند.
دكتر غفورى- بر طبق آمار اضافه شود.
دكتر بهشتى- پس پيشنهاد شما اين است كه «بر طبق آمار» اضافه شود.
دكتر غفورى- اگر آمارى وجود داشته باشد.
رئيس- چون رأى مخفى گرفته مى‏شود توضيح ديگر لازم نيست. آقاى فاتحى بفرماييد.
فاتحى- بسم الله الرحمن الرحيم. موضوعى كه به نظر من توجه به آن لازم است و جواب برادر بنى‏صدر هم واقع مى‏شود اين است كه ايشان اعتراض كردند كه ما علم غيب نداشتيم كه مراجع رأيشان مثبت بوده، بايد عرض كنم كه همه مراجع در اعلاميه‏هاى جداگانه‏اى اعلام كردند كه ما به جمهورى اسلامى رأى مثبت مى‏دهيم و اما موضوع ديگر راجع به اين است كه در اينجا به نظر من از كليه كسانى‏كه حق رأى داشتند و رأى مثبت دادند، يعنى اين بيست و دو ميليون نفر ذكر شود. چون الان ما كه در متن انقلاب هستيم عظمت و بزرگى آن را درك مى‏كنيم و بايد اين عظمت را به نسل‏هاى بعد منتقل كنيم، بايد اين توجه را به نسل‏هاى آينده بدهيم كه از سى و پنج ميليون جمعيت ايران بيست و دو ميليونش با اشتياق در پاى صندوق‏هاى رأى حاضر شدند و به نداى رهبرشان لبيك گفتند و اين سندى است كه تثبيت مى‏كند جمهورى اسلامى ما را، پس تذكر اين مسأله براى نسل‏هاى بعد لازم است.
رئيس- آقاى طاهرى خرم‏آبادى پيشنهاد داده‏اند آنجا كه نوشته شده «به رهبرى امام خمينى» نوشته شود «مرجع عالى‏قدر شيعه آيت الله العظمى امام خمينى» پيشنهاد ديگرى است از آقاى ربانى املشى كه نوشته‏اند: «1- به جاى حكومت حق و عدل قرآن بهتر است گفته شود حكومت حق و عدل اسلامى تا مشخص باشد كه سنت و سيره پيشوايان دخيل در شناخت عدل اسلامى است. 2- بهتر است به جاى «رهبرى امام خمينى» جمله «به رهبرى مرجع عالى‏قدر تقليد آيت الله العظمى امام خمينى» اضافه شود. 3- كلمه «روز» را اضافه نماييد». آقاى فاتحى بفرماييد.
فاتحى- با توجهى كه آقاى حايرى دادند كه چون اساس اين مجلس بر صدق است و جزئيات گفتارى كه در اينجا بيان مى‏شود بايد كاملا بر صدق استوار باشد، خواستم توضيح بدهم كه مقصود من از تمام مراجع، آن مراجع معروفى بودند كه در قم بودند. وقتى آن سه مرجع بزرگ نظراتشان را كتباً اعلام داشته‏اند. بعضى از مراجع هم هستند كه نظراتشان به دست ما نرسيده است.
                        صورت مشروح مذاكرات قانون اساسى‏جلسه‏31-1، ص: 202
رئيس- ى ك تذكر لازم است، البته آقايان توجه دارند و اميدوارم در رسانه‏هاى عمومى منعكس بشود و آن اين است كه مجموع نمايندگان مجلس خبرگان هفتاد و سه نفر است. يك نفر كه اصلا غايب است كه اسمش را هم نياوريم بهتر است. بنابراين ايشان مستثناى منقطع هستند. پس مجموع نمايندگان مى‏شود هفتاد و دو نفر و از هفتاد و دو نفر نمايندگان محترم، الان هفتاد نفرشان در جلسه حاضرند ولى متأسفانه در خارج منعكس شده است كه از هفتاد و دو نفر نمايندگان چهل نفر بيشتر در جلسه حاضر نمى‏شوند كه اين دروغ و تهمتى است، زيرا آقايان بحمدالله همه وقت سر وقت معين حاضر مى‏شند و همه در كميسيون‏ها شركت مى‏كنند، الان هم كه جلسه عمومى و علنى است از هفتاد و دو نفر، هفتاد نفر حاضر هستند. آقاى بهشتى بفرماييد.
دكتر بهشتى- راجع به مسأله آمار بيست و دو ميليون توجه دارند كه آن‏چه عظمت رأى گيرى را در دنيا نشان مى‏دهد درصد است چون بايد بگوييم از سى و پنج ميليون و هفتصد و پنجاه و دو هزار و سيصد و چهل و دو نفر، بيست ميليون و اندى رأى دادند واين معنى را مى‏رساند كه يك چيزى را بايد اضافه كنيم و حال آن‏كه در دنيا عظمت انتخابات را به اين مى‏دانند كه درصد كسانى‏كه حق رأى دارند يعنى آنهايى كه حق رأى دارند و شركت مى‏كنند، چند درصدشان رأى مثبت مى‏دهند؟ پس بنابراين از همه كساني كه طبق آمار رسمى حق رأى داشتند نود و هشت و دو دهم درصد رأى مثبت دادند و اين بالاترين رقم براى نشان دادن عظمت رفراندوم است.
رئيس- الان از هفتاد و دو نفر، هفتاد و يك نفر در جلسه حاضر هستند و يك نفر غايب داريم. اگر اجازه مى‏فرماييد به يك يك مواد رأى بگبريم و خيلى معطل نشويم، آقاى مكارم فرمايشى داريد بفرماييد.
مكارم شيرازى- ى ك تذكر براى نحوه قرار رأى گرفتن است، اگر بخواهيم به اين جزئيات يكى يكى رأى كتبى بگيريم، نمى‏شود. مثلا كلمه روز و امثال اينها را با قيام وقعود رأى بگيريد و بعد براى اين‏كه اهميت و اصالت كار از بين نرود طبق آيين‏نامه بر اين آرايى كه با قيام و قعود مشخص شد يك جا رأى مخفى و كتبى گرفته شود، چون رأى كتبى سند و قانون اساسى مملكت است و آيين‏نامه هم همين‏طور پيش‏بينى كرده است البته جزئياتش را مى‏شود با قيام و قعود رأى بگيريد.
رئيس- در آيين‏نامه هم نوشته شده «در صورتى كه لازم بدانند» مطلق نيست.
مكارم شيرازى- به هر حال اهميت كار ايجاب مى‏كند كه رأى كتبى گرفته شود.
رئيس- پس موارد اختلاف روشن شد، حالا لفظ «نوع» حكومت حق و عدل اسلامى لازمست يا نه؟ و روزهاى دهم و يازدهم مى‏خواهد يا نه؟ و يا رهبرى مرجع عالى‏قدر تقليد آيت الله العظمى امام خمينى لازم است يا نه؟ چهارم اين‏كه آيا آراء مثبت همه مراجع تقليد، يا شركت مراجع يا اصولا همه مراجع تقليد؟ آقاى بهشتى بفرماييد.
دكتر بهشتى- من تذكرى كه به دوستان مى‏دهم اين است كه كيفيت رأى گيرى در آيين‏نامه هست ملاحظه بفرماييد بنده قرائت مى‏كنم:
ماده 42- در جلسات رسمى و عمومى اخذ رأى با قيام و قعود انجام مى‏گيرد.
ماده 43- در صورتى كه رئيس جلسه احتمال دهد در رأى گيرى با قيام و قعود يا بلند
                        صورت مشروح مذاكرات قانون اساسى‏جلسه‏31-1، ص: 203
كردن دست آزادى كامل رأى‏دهنده تأمين نمى‏شود رأى گيرى با ورقه و به طور مخفى صورت خواهد گرفت.
يعنى منظور از رأى مخفى رأى بى‏نام است، يعنى طبق اين آيين‏نامه‏اى كه تصويب شده است در مورد اصول قانون اساسى اصولى كه با قيام و قعود تصويب مى‏شود بايد خيلى كوشا باشيم و اگر در اصلى اختلاف نظر و اظهار نظر زياد شد و تشخيص بدهيم كه رأى گيرى با ورقه مخفى باشد همين‏طور عمل خواهد شد.
رئيس- آقاى بنى‏صدر بفرماييد.
بنى‏صدر- راجع به تصويب مراجع، وقت داريم مى‏شود از نجف هم بپرسيد كه آيا موافق بودند يا نه؟ اگر همه موافق بودند فايده دارد وگرنه براى ثبت در تاريخ بايد تحقيق شود كى بود كى نبود سنديتش هم بيشتر است، آنها هم مثل بقيه ملت رأى دادند، اگر صبر كنيم آراء معلوم شود مطلب بعدى را مطرح مى‏كنيم و به بحثمان ادامه مى‏دهيم و از هيچ كس هم رودربايستى نداريم هركسى هر رأيى دارد مى‏گويد.
دكتر بهشتى- لطفا آقايان ببينند كه در كشوهايى كه در جلويشان هست كارت‏هاى سه رنگ هست يا نه؟
طاهرى اصفهانى- چگونه ممكن است با رأى مخفى متن را اصلاح كرد؟ با قيام و قعود بايد اصلاح شود و بعد اصلاح شده‏اش را به رأى بگذاريد.
دكتر بهشتى- با قيام و قعود اصلاح مى‏كنيم بعد كلا رأى مخفى مى‏گيريم.
هاشمى‏نژاد- لازم نيست از مراجع تقليد نجف سؤال كنيم مراجع مشروع مشخص است.
رئيس- كسانى‏كه موافق‏اند لفظ «نوع» اضافه شود قيام بفرمايند (عده كمى برخاستند) رد شد، مسأله ديگر «حكومت حق و عدل اسلامى» است، كسانى‏كه موافق‏اند به جاى «قرآن» «اسلامى» بنويسيم قيام كنند (عده كمى برخاستند) رد شد. حالا به رهبرى مرجع عالى‏قدر تقليد آيت الله العظمى امام خمينى، پيشنهاد اين است كه بنويسيم «به رهبرى مرجع عالى‏قدر تقليد آيت الله العظمى امام خمينى» يا «حضرت آيت الله العظمى امام خمينى» كسانى‏كه نظرشان اين است كه بنويسيم «مرجع عالى‏قدر امام خمينى» قيام بفرمايند (عده كمى برخاستند) رد شد. حالا به «آيت الله العظمى» رأى مى‏گيريم موافقين قيام بفرمايند (عده كمى برخاستند) رد شد.
حجتى- اسم كامل ايشان حاج آقا روح الله موسوى الخمينى را بنويسيد.
طاهرى اصفهانى- چرا رد شد؟
رئيس- دو سوم كامل رأى ندادند.
ربانى رانكوهى- در مورد جزئيات كه نگفته‏اند دو سوم.
دكتر بهشتى- در مورد كليه اصول قانون اساسى بايد دو سوم باشد يعنى حداقل چهل و نه رأى است.
رئيس- لفظ «امام» همه آنهايى را كه شما مى‏خواهيد در آن هست، حالا كسانى‏كه با لفظ «روز» يعنى «همه‏پرسى روزهاى دهم و يازدهم» موافق‏اند قيام فرمايند (عده كمى برخاستند) رد شد.
مكارم شيرازى- در اينجا منظور از «روزها» در مقابل «شب‏ها» نيست بلكه دهم و يازدهم همه‏پرسى دهمين يا يازدهمين مرتبه نيست.
                        صورت مشروح مذاكرات قانون اساسى‏جلسه‏31-1، ص: 204
رئيس- حالا قسمت آخر آيا اصلا اسم مراجع تقليد نوشته شود يا نه؟ و از نجف هم آيت الله نورى رأى مثبت دادند. آن وقت بنويسيم «آراء مثبت مراجع تقليد» يا بگوييم «شركت مراجع تقليد» يا اصلا اسم نياوريم و بگوييم «اكثريت قاطع مراجع تقليد».
حايرى- اكثريت قاطع مراجع تقليد خوب است.
بنى‏صدر- اگر هم باشند تأييدى است اگر بنويسيد اكثريت بعد مى‏گويند اقليتى هم مخالف بوده‏اند و اين صحيح نيست.
رئيس- اگر بنويسيم اكثريت قاطع مراجع تقليد ديگر ابهامى ندارد يعنى اقليت نتوانسته‏اند شركت كنند.
موسوى- مفهومش اين است كه اقليتى با جمهورى اسلامى مخالف بوده‏اند.
خانم گرجى- فقط شركت كافيست، براى اين‏كه شرعى بودن را تأييد مى‏كند.
موسوى جزايرى- اصلا ذكرى از مراجع تقليد نشود و در مقدمه اشاره بكنيد. كلمه اكثريت خيلى مضر است چون ممكن است فكر بشود كه اقليتى بوده كه شركت نكرده‏اند و مخالف بوده‏اند در حالى كه اين‏طور نيست و عده‏اى مريض بوده‏اند و شركت نكرده‏اند.
ميرمرادزهى- اگر هر فردى از مملكت يك رأى دارد و مساوى هم هست، ذكر نود و هشت و دو دهم درصد كافى است ولى اگر براى مراجع تقليد ارزش بيشترى از نظر رأى دادن قائل هستيد با توجه به اين‏كه اگر چند نفر از مراجع تقليد شركت نمى‏كردند و نود و هشت و دو دهم درصد مردم رأى مى‏دادند شما به اين رأى اعتقاد نداشتيد؟
هاشمى‏نژاد- آنجا كه انقلاب مطرح است و نقش روحانيت مطرح است و كوشش آنها و تهييج مردم مطرح است و فتواى يك رهبر مطرح است، آن وقت مسأله مرجع هم مطرح است. مسأله اين است كه ملت از اول انقلاب تا آخر، دوش به دوش مراجع آمده و با هم كار كرده‏اند و هر يك از مراجع تقليد با يك اعلاميه تمام نيرو را مى‏تواند بسيج كند، بنابراين نبايد نوشت اكثريت، مرقوم بفرماييد «مراجع تقليد» و رأى بگيريد تا نتيجه مشخص بشود.
رئيس- ما نمى‏خواهيم بگوييم كه يك نفر مرجع رأيش چند تا حساب مى‏شود، اين يك واقعيتى است در كشور ما و ما مى‏دانيم كه در مملكت ما سال‏ها تضادى بين روحانيت و مراجع تقليد و مردمى كه مقيد بودند به اسلام و متدين بودند، آنها در يك صف بودند و دولت و حكومت و آنهايى كه وابسته به حكومت بودند هم در صف ديگر، و يك تضادى ديده مى‏شد كه بحمدالله اين تضاد برطرف شد و اميدوارم در آينده به طور كلى اين تضاد وجود نداشته باشد و دولت، دولت اسلام باشد و همه مردم و همه مراجع تقليد حامى دولت باشند و متحد باشند با دولت. ما مى‏خواهيم بفهمانيم كه مراجع تقليدى كه مرجع بودند، همه مردم به آنها توجه داشتند و روى همين اصل مردم قبلا سراغ انتخابات نمى‏رفتند چون انتخابات را وابسته به دستگاه حكومت فاسد مى‏دانستند و حالا همه آنها كه علاقه‏مند به مراجع بودند و در انتخابات و رفراندوم شركت نمى‏كردند، خوشبختانه در اين رفراندوم شركت كردند و خود مراجع هم شركت كردند و تثبيت شد. بنابراين وحدت روحانيت و حكومت و ملت و اين‏كه همه در يك صف حركت مى‏كنند، اين يك واقيعت است و مى‏خواهيم اين واقيعت را منعكس كنيم.
موسوى اردبيلى- بحث اساسى نيست كه اين همه صحبت مى‏كنيد.
طاهرى اصفهانى- جناب آقاى رئيس، تقاضا مى‏كنم شما خودتان هم براى صحبت كردن‏
                        صورت مشروح مذاكرات قانون اساسى‏جلسه‏31-1، ص: 205
وقت بگيريد.
رئيس- وقت گرفته بودم.
طاهرى اصفهانى- اين‏كه مى‏فرمايند يك مرجع تقليد رأيش با ديگران فرق مى‏كند بايد عرض بكنم كه رأى، رأى است و فرق ندارد ولى شما و من فقط به نداى زعيم عالى‏قدر رأى داديم و الا جرأت نمى‏كرديم سرمان را از رختخواب بيرون بياوريم. ولى در مورد پيشنهاد بايد نوشته شود همه مراجع، و مراجع جمع است بنابراين به دو نفر و پنج نفر و شش نفر صدق مى‏كند و حتماً اين مقدار در ايران و خارج از ايران به جمهورى اسلامى رأى داده‏اند.
ربانى شيرازى- اگر بخواهيم بنويسيم رأى دادند، اين اشكالات پيش مى‏آيد در صورتى كه ما مى‏دانيم كه حكومت اسلامى مورد تأييد تمام مردم بوده است، پس آنجايى كه «به رهبرى امام خمينى و تأييد مراجع» نوشته شده آنجا به نظر من يك تأييدى مى‏باشد.
رئيس- پيشنهاد داده‏اند كه مذاكرات كافيست.
رحمانى- امام خمينى و مراجع را مقابل هم نمى‏شود قرار داد.
حجتى كرمانى- عرض مى‏كنم مراجعى كه رأى داده‏اند، زنده هستند يا مرده‏اند؟ اين چه بحثى است كه ما مى‏كنيم! آقايانى كه حيات دارند ما از ايشان مى‏پرسيم كه آيا رأى داده‏اند يا نه و همچنين مى‏پرسيم نسبت به اين نوع حكومت نظرتان چيست، همه امضاء مى‏كنند كه ما تأييد مى‏كنيم. يقين داريم كه هيچ مرجعى نيست كه حكومت جمهورى اسلامى را تأييد نكند و حكومت شاه را بخواهد. بنابراين ما معتقديم كه مرجع تقليد چنان‏چه شركت و يا تأييد او در رأى و در تحكيم جمهورى اسلامى اثر دارد، اين حق‏شناسى هم بشود و اشكالى ندارد كه اسمشان نيز نوشته شود و امضاء آنها هم باشد و اين سندى است براى قانون اساسى.
مشكينى- اين مطلبى نيست كه اين همه كشدار باشد اين قدر روى آن ايستادگى نكنيد.
رئيس- نظر من با آقاى طاهرى موافق است كه بنويسيم «شركت مراجع تقليد» پس رأى مى‏گيريم.
بنى‏صدر- به «شركت» رأى مى‏گيريد يا به كلمه «مراجع تقليد»؟ آيا لازم است اسم مراجع تقليد را بياوريم يا نه؟ اگر رأى مى‏گيريد بنده موافق نيستم.
رئيس- رأى مى‏گيريم به اين‏كه آيا اسم مراجع تقليد را بياوريم يا نه. موافقين قيام فرمايند (عده كمى برخاستند) رد شد.
عده‏اى از نمايندگان- چرا رد شد؟
دكتر بهشتى- لااقل آقايان توجه فرمايند كيفيت به رأى گذاشتن‏مان بايد بر مبناى آن چيزى باشد كه قبلا تصويب كرده‏ايم. گفتيم دو سوم آراء كل نمايندگان يعنى چهل و نه رأى لازم است آراء را شمرديم و به حد دو سوم نرسيد. توجه داشته باشيد كه بارى اصول قانون اساسى رأى دو سوم كل نمايندگان كه چهل و نه نفر است بايد باشد، بنابراين مورد تصويب قرار نگرفت.
مكارم شيرازى- آيين‏نامه فصلش باز است و گفتيم در مورد جزئيات، چهل و نه رأى لازم نيست، زيرا مشكلاتى را به وجود مى‏آورد، و چون اين مشكلى است كه تا آخر ادامه دارد، بنا شد كه آيين‏نامه بعداً قابل اصلاح باشد.
بنى‏صدر- اگر اينها را هم با چهل و نه رأى تصويب بكنيم آن وقت خودمان هم مى‏افتيم‏
                        صورت مشروح مذاكرات قانون اساسى‏جلسه‏31-1، ص: 206
توى دست‏انداز.
رئيس- پس اصل اول به همين ترتيبى مى‏ماند كه هست. منتهي پيشنهاد آقاى غفورى را اضافه مى‏كنيم كه شامل هر دو بشود يعنى قبل از «با اكثريت»، «طبق آمار رسمى» را اضافه مى‏كنيم و رأى مى‏گيريم البته من خودم با اين پيشنهاد يعنى «طبق آمار رسمى با اكثريت نود و هشت و دو دهم درصد» موافق نيستم، اين ديگر گفتن ندارد. كسانى‏كه عقيده‏شان اين است كه «طبق آمار رسمى» اضافه شود، قيام فرمايند (عده كمى برخاستند) رد شد. پس اصل اول به همين صورت باقى مى‏ماند. آقايان نظرشان را با رأى مخفى راجع به اصل اول بنويسند.
دكتر بهشتى- كسانى‏كه با اين متن بدون وارد شدن پيشنهادها و اصلاحات موافق‏اند ورقه سفيد كه رأى مثبت است و كسانى‏كه مخالف هستند رأى سبز و كسانى‏كه ممتنع هستند كارت زرد رنگ كه هر سه را در اختيار داريد، توى گلدان بيندازيد.
خامنه‏اى- در يكى از پيش‏نويس‏ها اصولى متناسب با اين فصل هست كه متأسفانه به وسيله گروه پيش‏بينى نشده است. همچنين مقدارى اصلاحات خدمت آقايان هست كه در اصل‏هاى ديگر خواهش مى‏كنم رعايت بفرماييد.
رئيس- پيشنهاد ايشان اين است كه پيش‏نويس‏هاى مختلف را مورد توجه قرار دهند و در رأى‏گيرى دخالت دهند.
 (در اين هنگام اخذ رأى به عمل آمد و نتيجه به شرح زير اعلام شد.)
رئيس- عده حاضر در جلسه هنگام اخذ رأى هفتاد نفر تعداد كل آراء هفتاد رأى، موافق شصت و چهار رأى، ممتنع سه رأى، مخالف سه رأى. بنابراين اصل اول با شصت و چهار رأى تصويب شد.
مكارم شيرازى- آقاى ناظم‏زاده از دبيرخانه توضيح دادند كه هيأت رئيسه پيشنهادها را از ما نخواستند بلكه گروه اول خواستند.
طاهرى اصفهانى- به شكرانه تصويب هر اصل پنج دقيقه تنفس نداريم؟
رئيس- لطفا آقاى ربانى براى قرائت اصل دوم و دفاع از آن تشريف بياورند.
بنى‏صدر- اصل اول كه همه با آن موافق بوديم، تصويبش يك ساعت و نيم طول كشيد، به اين ترتيب تصويب همه اصول لااقل چند ماه طول مى‏كشد. من پيشنهاد مى‏كنم شوراى هماهنگى دو سه نفر را دعوت كند تا روى اين موضوع يك هماهنگى به وجود بيايد.
رئيس- پيشنهاد بسيار خوبى است اميدوارم عملى شود.
ربانى شيرازى- اعوذبالله من الشيطان الرجيم، بسم الله الرحمن الرحيم. در اصل اول كه به موقع به تصويب رسيد، حكومت ايران جمهورى اسلامى معرفى گرديد. در قانون اساسى لازم مى‏بود كه اين جمهورى اسلامى مورد تعريف واقع بشود و ويژگى‏ها و خصوصيات آن معلوم شود. براى اين‏كه چه بسا كه به واسطه عدم سابقه، چنين جمهورى اسلامى براى ديگران نامأنوس است. جمهورى مطلق براى مردم معروف است كه حكمتى است بر پايه جمهور، و جمهور يعنى عموم مردم در آن نقش دارند، در مقام قانون‏گذارى، در مقام رهبرى و در حاكميتش و امثال آن، ولى اين تركيب براى مردم معروف نيست. مخصوصاً اين‏كه يك برداشتى هم در اطراف و جوانب مملكت از جمهورى اسلامى بوده است. لازم بود اينجا تشريح بشود كه جمهورى اسلامى ما چيست. لذا در اينجا پايه‏هايى براى تدوين جمهورى اسلامى تبيين و تعيين شد. البته مسائل‏
                        صورت مشروح مذاكرات قانون اساسى‏جلسه‏31-1، ص: 207
مهمى كه در جمهورى نقش برجسته‏اى دارد، روى آنها تكيه گرديده است. در ابتداى اصل دوم گفته شده: جمهورى اسلامى، نظامى است توحيدى، از ويژگى‏هايش اين است كه توحيدى است منسوب به توحيد و بر پايه توحيد، يعنى بينشى كه در اين مكتب است، وحدت جهان، وحدت صانع جهان، وحدت مدير و مدبّر و رب جهان، وحدت رهبرى مكتب، مراد از توحيدى اين است و با اين توضيحى كه دادم اشكالاتى كه شده بود و تذكراتى كه داده شده بود كه توحيدى چون يك لفظ مشتركى است و برداشت‏هاى مختلفى از آن مى‏شود، مثل لفظ «خلق» پس «توحيدى» نگوييد و اسلامى بگوييد. با اين بيانى كه گفتم از آن اشتراك بيرون مى‏آيد مخصوصاً بعد تكيه شده است روى اين پايه‏ها، و اين توحيدى كه غير از آن توحيدى است كه منظور فلان جامعه بى‏طبقه است، در اينجا با توضيحاتى كه بعد مى‏آيد، فردا روشن مى‏شود. حالا چرا بگذاريم الفاظمان را ديگران بربايند؟ چرا بگذاريم ديگران فرهنگ ما را بدزدند و براى معانى ديگر استعمال كنند؟ بهتر است ما جورى توحيدى را تعريف كينم كه ديگران نتوانند آن را مورد استعمال و برداشت خود قرار بدهند. پس جمهورى اسلامى نظامى است توحيدى، بر پايه مطالب زير:
در بعضى كميسيون‏ها گفته شده بود «بر پايه» درست نيست ولى اين پايه يك معناى اعم دارد يعنى از شما در اصول اجتماعى پايه داريد، در مسأله شناخت هم پايه داريد و صحيح اين بود كه اگر مى‏خواستم بگوييم مثلا بر پايه و هدف و روش زير، اين پايه‏اى كه مى‏گوييم مرادمان اصيل دينى نيست، اين پايه اعم است بر پايه يك، ايمان به خداى يكتا، ما در دوران اسلامى روى اصول هميشه تكيه كرده‏ايم و آن اصول نقشش شايد در جامعه درست روشن نمى‏بود. يكى از ويژگى‏ها و خصوصياتى كه انقلاب ما داشت اين بود كه به اصول اسلامى و فرهنگ اسلامى و حتى به الفاظى كه ما در طول تاريخ استعمال مى‏كرديم، محتوا بخشيد. مدت‏ها ما «لا اله الاالله» مى‏گفتيم، «الله اكبر» مى‏گفتيم و محتواى آن در دست ما نبود، لذا سازندگى هم نداشت ولى در انقلاب ما، فرهنگ ما و الفاظ و اصولى كه در آن بود، محتوا پيدا كرد. براى اين‏كه نقش سازندگيش را به عيان و ملموس دريافت كرديم. مثلا بر پايه ايمان به خداى يكتا كه در اين مكتب روى آن تكيه شده است كه ما بايد معتقد باشيم و ايمان داشته باشيم به خداى يكتا، يكتاى در ذات و يكتاى در مقام پرستش و يكتاى در فرماندهى. توحيد ذات، توحيد عبادت، توحيد افعال و توحيد حاكميت و فرماندهى كه مى‏دانيم ايمان به خدا با اين معانى كه گفتم چه نقشى در سازمان جامعه دارد. زيرا در آن جامعه‏اى كه تكيه مى‏شود روى فرماندهى واحد حق و خداوند جهان، و حاضر نيست زير بار فرماندهى سلطه‏جويان و ستمگران و خودكامگان برود، نقش سازنده او به درستى معلوم مى‏شود. «وَ لَقَدْ بَعَثْنَا فىِ كُلِ أُمَّةٍ رَّسُولًا أَنِ اعْبُدُواْ اللَّهَ وَ اجْتَنِبُواْ الطاغوت» اين چيزى است كه پيامبران الهى همه براى اين آمده‏اند. در هر امتى، در هر قومى رسولى آمد، مبعوث شده براى اين‏كه مردم را وادار كند و براى آنها تبيين كند. نقش الله و نقش طاغوت را «أَنِ اعْبُدُواْ اللَّهَ وَ اجْتَنِبُواْ الطاغوت» پس ايمان به خداى يكتا و عدل او، خداوند تبارك و تعالى در تكوين و در تشريع است. در تكوين يعنى در نظام آفرينش خللى نيست، حكمى ناروا داده نشده است و تفاوتى گذاشته نشده است و تفاوتى گذاشته نشده است و آن‏چه استعداد موجودات جهان اقتضا مى‏كرده است، به آنها داده نشده است. حتى يك نظام همبسته‏اى كه يك واحد با همه كسوراتش تشكيل مى‏دهد، بر پايه نظم واحد يعنى عدل در جهان آفرينش و عدل در تشريع مى‏باشد. در مورد قانون گذارى هم ما ايمان داريم كه اين قوانينى كه اسلام براى جهان تشريع كرده است، بر طبق‏
                        صورت مشروح مذاكرات قانون اساسى‏جلسه‏31-1، ص: 208
عدالت است و آن‏چه مصلحت جهان و مردم اقتضا مى‏كرده است، در اين قانون نهفته است و بر هيچ كس ظلم روا نشده است.
رئيس- آقاى ربانى مختصرتر بفرماييد.
ربانى شيرازى- چاره‏اى نيست «... و عدل او در تكوين و تشريع و اختصاص حاكميت و تشريع به او» حاكميت و قانون گذارى به حق تعالى اختصاص دارد.
پايه دوم اعتقاد به وحى الهى و نقش بنيادى آن در بيان قوانين. پايه دوم اعتقاد به وحى الهى است، يعنى مبتنى بر پايه‏اى است كه نظام ما را از نظامات ديگر جدا و ممتاز مى‏كند، زيرا نظام‏هاى ديگر بر پايه افكار مردم است و نظرات آنها در تشريع قوانين دخالت دارد، قانون‏گذار آن است ولى در اصل دوم بيان شده است اعتقاد به وحى الهى و نقش بنيادى آن در بيان قوانين.
پايه سوم، اعتقاد به معاد و نقش سازنده آن در تكامل انسان كه معاد چه كاربردى در جامعه الهى و توحيدى دارد. سازنده است، انسان را تكامل مى‏بخشد و به او مسؤوليت مى‏دهد يعنى چنان‏چه نقش معاد را برداريم مسؤوليت قابل تبيين نيست، فقط معاد است كه مى‏تواند مسؤوليت تبيين كند. لذا در نظام‏هايى كه اعتقاد به معاد ندارند، در آنجا تبيين قوانين ميسور نمى‏باشد. بنابراين پايه سوم، اعتقاد به معاد و نقش سازنده آن در تكامل انسان و در التزام قلبى و عملى او به احكام و قوانين مى‏باشد. پايه ديگر اين اصل «امامت و رهبرى مستمر و نقش اساسى آن در تداوم اسلام انقلابى» است. پايه ديگر «كرامت و ارزش والاى انسان و پرورش گوهر الهى نهفته در او» يعنى ديدى كه در جمهورى اسلامى نسبت به انسان وجود دارد، انسان به منزله يك حيوان ابزار است/ از تلقى نشده است بلكه انسان خلاصه موجودات و اشرف موجودات و موجود متكامل طبيعت است و پرورش گوهر الهى نهفته در او، آن چيزى كه انسان را به سوى تكامل مى‏كشاند، آن خصلت و ويژگى كه در انسان است و در ساير حيوانات و موجودات ديگر نمى‏باشد، آنى كه او را مدبر و مدير جهان طبيعت قرار داده است و ارزش والاى انسان و پرورش گوهر الهى نهفته در او، اين هم نظر جمهورى اسلامى راجع به انسان است. اصول اجتماعى ديگرى كه در نظام اسلامى اهميت دارد و قابل ذكر است «آزادى و اختيار انسان در ساختن سرنوشت خويش» است. يك پايه ديگر كه پايه‏اى اقتصادى و اجتماعى است «قسط و عدل اجتماعى و اقتصادى و نفى كامل هرگونه ستمگرى و ستمكشى» مى‏باشد يعنى در نظام اسلامى قسط و عدل اجتماعى در تمام شؤون برقرار است و ما مى‏خواهيم اين نظام را بياوريم، براى اين‏كه قسط و عدل در سراسر جامعه حكم‏فرما شود و انسان‏ها زيربار ستمگرى و ستم‏كشى نروند. «لاتظلمون و لا تظلمون». پايه ديگر، مسؤوليت انسان در اين مكتب است كه انسان بدون مسؤوليت نيست. مكتبى كه انسان مسؤول و متعهد مى‏سازد، مسؤوليت انسان و جهاد او مسؤوليت پويا و دائمى است، يعنى بايد جهاد و كوشش كند كه خود را متكامل سازد و ديگران را هم به تكامل برساند. پايه ديگر شناخت است كه همان‏طور كه فرمودند پايه نيست بلكه شناخت است. «اجتهاد انقلابى و پوياى متخصصان در فهم كتاب و سنت» براى تكامل جامعه‏مان، براى اين‏كه جامعه‏اى متحول و پويا باشد و ايستا نباشد، احتياج داريم به تداوم اجتهاد، آن هم اجتهاد انقلابى و متحرك و پويا، نه ايستا. ولى اجتهاد انقلابى و پوياى متخصصان، كسانى‏كه متخصص هستند در فهم كتاب و سنت، نه اين جور كه‏
                        صورت مشروح مذاكرات قانون اساسى‏جلسه‏31-1، ص: 209
قرآن را بغل دستمان و كتاب لغت را طرف ديگرمان بگذاريم و هى از اين به آن مراجعه كنيم و به نظر خودمان اجتهادى با شرايط خودش است و بر پايه تخصص است مقدماتش را انجام داده، ضرورياتش را دريافت كرده و بعد مثل ساير شؤون مثل دكتر در طب، مهندس كه تخصصى دارد، در اين مسأله نمى‏شود يك نفر كتاب طب را بگذارد بغل دستش و مرضى را مداوا كند، حقوق چطور متخصص دارد؟ حالا اسلام‏شناسى هم تخصص مى‏خواهد، از چه راه؟ از راه كتاب و سنت، قرآن و سيره پيغمبر. پايه ديگر «استفاده كامل از علوم و فنون پيشرفته و تجارب بشرى» است وقتى ما مى‏گوييم مكتب برترى داريم معنايش اين نيست كه در اجراى امور، ديگر علوم بشرى را ناديده مى‏گيريم، اسلام به ما دستور داده است براى تكامل جامعه‏تان و پيشرفت امور جامعه‏تان از علوم ولو اين‏كه در جاهاى ديگر باشد و به دست ديگران باشد استفاده كنيد. پس ما در راه جمهورى‏مان از علوم بشرى و تجارب ساير امم هم استفاده مى‏كنيم. اين پايه‏هايى است كه در اصل دوم بيان شده است به عرض رساندم.
صافى- آزادى و اختيار انسان در ساختن سرنوشت خويش، آزادى تشريعى است يا تكوينى؟
ربانى شيرازى- آزادى تشريعى به واسطه همان آزادى تكوينى است.
صافى- حالا كدام است؟
ربانى شيرازى- اين اجتماعى است ولى بر پايه همان خصلت طبيعى است.
رئيس- پيشنهادهايى مربوط به اين اصل رسيده است كه مى‏خوانم:
1- پيشنهاد مى‏شود به جاى «و عدل او در تكوين و تشريع» نوشته شود «و عدل خداوند در عالم هستى».
2- به جاى «اسلام انقلابى»، «انقلابى اسلامى» نوشته شود.
3- بعد از «تجارب بشرى» اضافه شود «بدون وابستگى به عالم شرق وغرب».
4- تبديل «سنت» به «اخبار».
موسوى تبريزى‏
رئيس- آقاى بنى‏صدر اول نوبت گرفته‏اند، بفرماييد.
بنى‏صدر- اگر بنده بخواهم به همان ترتيب كه مخبر محترم گروه راجع به توحيد و اصول صحبت كردند، صحبت كنم. خيال مى‏كنم شما ديگر فرصت پيدا نمى‏كنيد كه امروز به اين اصل برسيد. بنابراين از آن صرف نظر مى‏كنم و به اشكالاتى كه در اين اصل است، مى‏پردازم. ديروز كه ما اين اشكالات را در حضور خود آقاى ربانى بررسى كرديم اين مشكلات يادآور شد. البته بعضى از آنها را مورد بررسى و نظر قرار داده‏اند. اما اين توضيح كه ايشان دادند كه روش هم پايه مى‏خواهد، خيلى خوب، پايه روش، پايه روش است و پايه دين، پايه دين است. اين دو تا يك نوع پايه نيستند و دليلى ندارد كه شما يك متن بنويسيد كه در اين متن اين مسائل در هم و قاطى شود. مى‏توانيدآنها را از هم جدا كنيد، دليل ندارد كه چون همه پايه است، پس زير هم قطار شود. آن پنج پايه اول براى توضيح توحيد، بسيار خوبست ولى از آن به بعد به نظر من مى‏رسد كه بايد هدف و روش را از هم جدا كرد و گفت براساس آن پنج اصل و پايه، با اين روش مى‏خواهيم به اين هدف معين برسيم و الا فايده اين اصل چيست؟ و با اين اصل به كجا مى‏خواهيد برسيد؟ اگر هدف و روش آن معلوم نيست و اينها در عرض همديگرند، شما مى‏خواهيد بكنيد و به كجا مى‏خواهيد برسيد؟ اين راجع به آن مسأله كه نظر ايشان وارد نيست. در جهان ما، به خصوص كه‏
                        صورت مشروح مذاكرات قانون اساسى‏جلسه‏31-1، ص: 210
ديگران هم اين مسائل را از ما ياد گرفتند. شما هم منطق و هم اصول داريد كه هر دو اينها روشن هستند، براى اين‏كه بتوانيد تفقه كنيد آن پنج پايه اول جزء اصول دين ما است. پس نظام توحيدى بر آن پايه‏ها قرار مى‏گيرد و بعد هدفش استقرار عدل است و جلوگيرى از ستم و ظلم، روشش هم همين است.
بدين ترتيب همه متوجه مى‏شوند كه ما چه مى‏گوييم. ولى اين متنى كه نوشته‏ايد در چند جايش ابهامات اساسى وجود دارد. يكى اين‏كه عبارت «اعتقاد به وحى الهى و نقش بنيادى آن در ميان قوانين» غلط است. (عده‏اى از نمايندگان- نقش بنيادى آن در بيان قوانين) در بيان قوانين هم معنى نمى‏دهد. بلكه مراد شما لابد وضع قوانين بوده است. پس بايد نوشت «... و نقش بنيادى آن در وضع قوانين». و اما اين‏كه مى‏گوييد كرامت و ارزش والاى انسانى، اين كرامت و آن ارزش چيست؟ در نظر شما ارزش، يك چيزى است و در نظر ديگرى، يك چيز ديگر. اگر منظورتان ارزشى است كه فكر مى‏كنيد همه مى‏دانند، خوب، آن چيزى را كه همه مى‏دانند بنويسيد، اگر چيزى است كه همه نمى‏دانند و شما مى‏دانيد آن‏چه را كه مى‏دانيد بنويسيد. ارزش خودش يك كلمه‏اى است و در جامعه‏شناسى بحث مهمى دارد مثلا «كروات زدن كار خوبى است يا نه؟ در بعضى جوامع ارزش است و در بعضى جوامع ارزش نيست».
ارزش خودبه خود معرف چيزهاى ديگرى است كه مصداقش را بايد پيدا كنيد و بگوييد مصداق اين ارزشى كه بيان مى‏شود كدام است، و الا ارزش والاى انسانى چيست؟ هيچ كس از آن چيزى سر در نمى‏آورد. يا «پرورش گوهر الهى» اين ديگر از عبارت قبلى مبهم‏تر است. چون در نظر فلسفه اسكولاستيك «اسپرى» همان خرد يا هوش خلاق است كه در وجود انسانى نهفته است و اروپايى‏ها معتقدند كه آنها دارند و بقيه انسان‏ها ندارند.
ما هم گوهرداريم. به نظر من اين اصول دين ما در هر جزئى از اجزاء عالم وجود دارد، يعنى يك الكترون را هم كه شما در نظر بگيريد، هم در آن توحيد هست، هم نبوت هست، يعنى در آن نظام و قاعده و قانون و هم امامت يعنى رهبرى به سوى هدف هست، هم عدالت است، هم معاد، پس انسان قدر مسلم يك موجود پنج بعدى است، اگر نگوييم آن چهار بعد ديگر انعكاس بعد اولى است. بنابراين اين را هم بايد روشن كرد كه آيا مرادتان همين اصول است كه در انسان گوهر الهى است؟ اگر اين‏طور است همين را ذكر كنيد تا معلوم شود كه اين انسان در نظر شما كدام انسان است و انسان را شما چگونه تلقى مى‏كنيد. آن خليفة الله كه ما مى‏گوييم و حيوان ابزارساز نمى‏گوييم، به چه معنى مى‏گوييم، تا مردم دنيا بفهمند منظورمان چه است و الا اين متن به تنهايى هيچ معنايى در بر ندارد. بعد آمديد گفته‏ايد «اجتهاد انقلابى و پويا» از ماركسيسم تا سرمايه‏دارى در آن طرف دنيا، از انواع اسلام‏هايى كه ما در قلمرو خودمان داريم، هرجا «انقلابى» يك معنا دارد. چه را شما انقلابى مى‏دانيد؟ چون فردا اينها قانون مى‏شود. الان شما داريد قانون مى‏نويسيد ولى فردا براى يك به يك اينها يقه ما را مى‏چسبند و هر حرفى بزنيم، مى‏گويند اين خلاف قانون اساسى است و اين اجتهاد شما انقلابى نيست، انقلابى را هم كه شما تعريف نكرده‏ايد كه چيست، مثلا بنويسيد طبق رويه مرسوم. خوب، در نزد حوزه‏هاى علميه، ما مى‏فهميم يا نه، طبق رويه مرسوم در دانشگاه‏ها، بسيار خوب مى‏فهميم. يا اين‏كه توضيح بدهيد كه مقصودتان چيست؟ و هيمنطور كلمه «پويا». پويا ترجمه ديناميك است. چون شما خيلى با غرب‏زدگى موافق نيستيد من خودم اين كلمه را زياد به كار برده‏ام بعد هم به تدريج‏
                        صورت مشروح مذاكرات قانون اساسى‏جلسه‏31-1، ص: 211
به اين نتيجه رسيده‏ايم كه نه، اين متضمن واقعيت توحيد نيست و آن را رها كردم. يعنى در اين چند ماهه اخير كار عملى، مرا به اين جا رسانيد كه نه، ديناميك بالاخره برمى‏گردد به تقابل قوا، يعنى برمى‏گردد به همان تضاد، تضاد در ديالكتيك. حالا آيا شما به آن معنى مى‏گوييد اجتهاد پويا، يا معنى ديگرى براى اين كلمه داريد؟ (ربانى شيرازى- پويا به معنى متحرك در مقابل ايستا است) خوب پس متحرك بنويسيد. و يك چيزى بگذاريد كه ما بفهميم و روشن‏تر باشد و دقيقا پويا نبوده است. اين هم اشكال اين عبارت است و اما كمبود آن، ما يك شعارى در انقلاب داشتيم: «استقلال، آزادى، جمهورى اسلامى»، در آن متن پيش‏نويس اصلى اين موضوع و معنى رعايت شده بود. شما در اينجا نوشته‏ايد «ستمگرى و ستم‏كشى». به اصطلاح اگر آن را به ايدئولوژى‏هاى جديد ببريم و مى‏بينيم با عبارات ماركسيستى خواناتر است. براى اين‏كه آنها اصل را بر تضاد داخلى مى‏گذارند. آن‏چه در آن پيش‏نويس قبلى آمده بود رساتر است. يعنى «ستمگرى و ستمكشى» را هم در درون مرزها نفى مى‏كرد و هم در بيرون مرزها. در اين پيشنهاد، استقلال را نمى‏دانيم در كجا است؟ يك جايى لازم است كه باشد، چون در داخل ممكن است شما بتوانيد بين زير سلطه‏ها يك قسطى برقرار كنيد. اين عبارت را چرا برداشته‏ايد؟ چه حاجت بوده كه آن را حذف كرديد؟ با اين‏كه ما ديروز هم بررسى كرديم اين موضوع را و قيد كرديم كه مسأله سلطه در جهان، يك مسأله اساسى است. گيرم به اين‏كه در قرآن ما هم يك فصل وسيعى اختصاص داده به روابط اقوام با هم و سلطه‏گر و زيرسلطه‏اى كه در بين اقوام بوده است. داستان فرعون با قوم موسى، يكى از آن داستان‏ها و بسيارى ديگر مانند همين داستان خود پيغمبر اسلام و مبارزه‏اش با اقوام ديگر و يا اين وضعيتى كه خود ما از آن خارج شده‏ايم، عليه يك رژيم دست نشانده‏اى مبارزه كرديم، اگر ما در اين اصل كمترين اشاره‏اى به اين مسأله نكنيم كه مملكتى بوديم كه از طريق رژيم پهلوى زير سلطه آمريكا و غرب بوده‏ايم و حال از زير اين سلطه با اين انقلاب بيرون آمده‏ايم، درست نيست و ظلم بزرگى است به انقلاب ما و خوب نيست به عنوان يادگار ما براى نسل‏هاى فردا. بنابراين اين مسأله بايد جزء عبارات اين اصل گنجانده شد، و يكى از هدف‏هاى ما دسترسى به استقلال كشور باشد، البته استقلال همه جانبه، اين هم بايد اضافه بشود. حالا اين را هرجا دلتان مى‏خواهد بگذاريد، اختيار در سرنوشت هم كه مى‏فرماييد، ربطى به استقلال همه جانبه در زمينه اقتصادى و اجتماعى و سياسى و فرهنگى ندارد. در حقوق بشر هم اين اختيار سرنوشت را گذاشته‏اند اما هيچ كسى هم بر سرنوشت خود حكم ندارد، چون عملا از جهات ديگر وابسته است. آن استقلال يك مفهوم گسترده‏اى است كه ما بايد بفهميم چيست و در همين‏جا تصريح كنيم تا شيرفهم بشويم. حالا اين ايراداتش بود و آن هم نقايصش بود كه به نظر من رسيد اگر اينها قبلا در آن كميسيونى كه عرض كردم رسيدگى مى‏شد اى بسا وقت‏ها اينجا صرف اين امور نمى‏شد.
رئيس- متشكرم اينجا دو سه پيشنهاد رسيده يكى اين‏كه نوشته‏اند در جواب آقاى بنى‏صدر به جاى «ارزش و كرامت» بنويسيد «ارزش به خليفه الهى انسان».
پيشنهاد ديگر مربوط به آقاى رحمانى است راجع به «آزادى و اختيار انسان در ساختن سرنوشت خويش» در اين مورد اگر تكوينى باشد كه مانعى ندارد ولى اگر تشريعى باشد بايد معلوم باشد كه مراد از آن جواز اتخاذ هر سبيلى نيست بلكه در حدود «فَمَن شَاءَ فَلْيُؤْمِن وَ مَن شَاءَ
                        صورت مشروح مذاكرات قانون اساسى‏جلسه‏31-1، ص: 212
فَلْيَكْفُرْ إِنَّا أَعْتَدْنَا لِلظَّالِمِينَ نَارًا أَحَاطَ بهِمْ سُرَادِقُهَا وَ إِن يَسْتَغِيثُواْ يُغَاثُوا»، «إِنَّا هَدَيْنَاهُ السَّبِيلَ إِمَّا شَاكِرًا وَ إِمَّا كَفُورًا» يا آن‏كه اگر سبيل غير صحيح را اختيار نمايد و سرنوشت خود را بد سازد مورد عقاب واقع مى‏شود. آقاى كرمى نوشته‏اند پس از كلمه «حاكميت كلمه مطلق نوشته شود يعنى «حاكميت مطلق» بعد از «وحى الهى» نوشته‏اند «وحى الهى خود قانون است نه مبين قوانين» آنجا كه دارد «التزام قلبى و عملى او بر احكام و قوانين» ايشان نوشته‏اند بنويسيد «احكام و قوانين الهى» يك الهى اضافه كرده‏اند. آنجا كه نوشته شده است «امامت» نوشته شود «امامت و رهبرى مرجع دينى» آزادى و اختيار انسان در ساختن سرنوشت خويش با اين‏كه تكاليف خدا او را محدود ساخته است. اجتهاد انقلابى يعنى چه؟ و ثانياً تمام افراد، افراد مكلف به اجتهاد نيستند يك چنين چيزى. حالا آقاى بهشتى براى دفاع از اصل دوم اگر مطلبى داريد بفرماييد.
دكتر بهشتى- با تشكر از تذكرات عرض كنم مطالبى را كه آقاى بنى‏صدر گفتند توضيح مى‏دهم، آن‏چه در اين اصل دوم راجع به پايه ذكر شده است همه اينها پايه است نه هدف، يكى يكى آنهايى را كه ايشان قبول كردند عبور مى‏كنم و آنهايى را كه قبول نكردند توضيح مى‏دهم، ايمان به خدا پايه است، اعتقاد به تمدن پايه است، رد مى‏شويم، اعتقاد به وحى پايه است رد مى‏شويم، اعتقاد به معاد و اعتقاد به امامت را پذيرفتند رد مى‏شويم، اعتقاد به «كرامت و ارزش والاى انسان و پرورش گوهر الهى نهفته در او» عنايت بفرماييد وقتى مى‏گوييم پايه، يعنى جهان‏بينى، مسأله كرامت و ارزش انسان جزو جهان‏بينى است يعنى ما به انسان با چه ديدى نگاه مى‏كنيم؟ و در مكتبى كه در پيكر مادى انسان نفخه روح الهى دميده انسان را با چه ابعادى مى‏شناسيم؟ و ديد ما نسبت به انسان چگونه مطرح است؟ طبعاً اين هميشه پايه است اگر عبارتى كه اينجا هست وافى نيست، متشكر مى‏شويم كه هم جنابعالى و هم همه دوستان همكارى بفرمايند تا عبارتى رساتر بنويسيم. ولى اينجا منظور گروه اين است كه ديد نسبت به انسان و اين‏كه در وجود او گوهر الهى نهفته است و بايد همه نظام‏ها طورى باشد كه به پرورش اين گوهر الهى كمك كند، منظور اين بوده است. راجع به فراز بعدى «آزادى و اختيار انسان در ساختن سرنوشت مويش» مكتب‏ها به انسانها دو گونه مى‏نگرند، انسان مجبور در يك جبر و سرنوشت مادى اجتماعى، اقتصادى يا هر نوع جبر ديگر و انسان آزاد و حدود اين آزادى‏ها هم در مكتب‏ها متفاوت است. ما البته از اين جهت نخواستيم دودش را روشن كنيم اين در شرع مقدس ما مشخص است كه آزادى مطلق نيست بلكه از نظر تكوينى آزادى است كه در طول اراده خداوند قرار گرفته نه در عرض اراده خداوند ولى به هر حال منظور همان آزادى تكوين است، اين پاسخى است به برادرمان آقاى رحمانى و برخى از دوستان ديگر كه گفته‏اند اين آزادى بايد محدود به قوانين و پرهيز از محرمات و پيروى از واجبات باشد نه، منظور همان آزادى در سرنوشت انسان و نقش او در خودسازى انسان است. مسأله بعدى يعنى فراز بعدى «قسط عدل اجتماعى و اقتصادى و نفى كامل هرگونه ستمگرى و ستمكشى است» در اينجا نزديك بود كه اين شبهه پيش بيايد كه جزو هدف‏ها است نه جزو مبانى ولى توضيحى كه مى‏دهم اين است كه مكتب به قسط و عدل اجتماعى به عنوان يك پايه مهم نگاه مى‏كند يعنى به عنوان مبنايى ديگر نگاه مى‏كند و يك وقت است اين مقدار را اهميت و بها نمى‏دهد. در اينجا خواسته‏ايم در نظام جمهورى اسلامى اين بعد به عنوان يك مبنا براى نظم نظام‏هاى گوناگون داده شود. مسأله بعد مسؤوليت انسان و جهاد او در راه‏
                        صورت مشروح مذاكرات قانون اساسى‏جلسه‏31-1، ص: 213
تكامل خود و ديگران است البته اين مسؤوليت از نظر تنظيم عبارت بهتر است بعد از مسأله آزادى انسان‏ها بيايد چون به دنبال آن است كه مسؤوليت مى‏خواهد. مقصود از اين فراز اين است كه اول- انسان خودساز است و مسؤول ساختن خويش است و اين در همه نظام‏هاى قانونى كه بر پايه قانون اساسى در آينده مى‏خواهيم وضع كنيم، اثر تعيين كننده دارد. دوم- نه تنها مسؤول خودسازى است، بلكه مسؤول دگرسازى و محيطسازى است، يعنى انسان مسؤوليت دارد ديگران را هم بسازد، از راه نقش و تأثيرى كه در ساختن محيط دارد در رابطه امر به معروف ونهى از منكر كه بعدا در اصول مى‏آيد. پس اين هم باز به عنوان يك مبنا و ديد است يعنى انسان را مسؤول مى‏دانيم و نه اين‏كه بعدها مى‏خواهيم مسؤول بدانيم بلكه همين امروز از ديد نظام جمهورى اسلامى مسؤول است. اما فراز بعدى «اجتهاد انقلابى و پوياى متخصصان در فهم كتاب و سنت» است كه اين مربوط به روش است، ما براى اين‏كه جمهورى اسلامى‏مان جمهورى اسلامى بماند بايد اجتهاد انقلابى داشته باشيم. يعنى اجتهادى كه محافظه‏كارانه نباشد، اجتهادى كه با همه مسائل و با همه نهادها با روحيه انقلابى برخورد كند.
كرمى- مجتهد محافظه‏كار نمى‏شود، رأى خود را ابراز مى‏كند.
دكتر بهشتى- و باز مى‏گويد اجتهاد پويا باشد در حقيقت بيان اين است كه در برخورد با مسائل يك وقت است كسى مجتهدى است كه ملتزم مى‏كند خودش را به آراء گذشته و يك وقت مجتهدى است كه با برخورد به شهرت قبلى با كمال شهامت و پويا برخورد مى‏كند، كه ما در اين صورت دو نوع مجتهد داريم و نمونه‏هاى فراوانى در تاريخ فقه خودمان داريم مثلا مرحوم علامه حلى در مسأله پاكى يا نجسى آب چاه در اثر ملاقات با نجاست، يك نوع برخورد قاطع كرد و نخست گفت آب پاك است ولو كشيدن آب‏ها لازم باشد كه مقدمه مرحله بعدى قرار گرفت ...
كرمى- اين مسائل به مقام مجتهد موهن است. (يك نفر از نمايندگان- مجتهد در عالم اسلام يكى است).
دكتر بهشتى- اما ما گفتيم كه اين اجتهاد بايد اجتهاد متخصصان باشد كه واحد شرايط تخصص باشد آن هم تخصص در فهم كتاب و سنت، در حقيقت آن اصولى كه آقايان مى‏فرمايند ما در اينجا ملتزم شديم و خواستيم دو نكته انقلابى و پويا را كه مى‏توانند روى آن اظهار نظر بكنند به آن اضافه بكنيم. مسأله بعدى «استفاده كامل از علوم و فنون پيشرفته و تجارب بشرى» است كه فعلا اين جمله به آن اضافه شده است «بدون هيچ‏گونه وابستگى به شرق و غرب» كه بسيار هم خوب است، مى‏توانيم اضافه كنيم در جوامع در برخورد با علوم و فنون، زيرا در بينش اسلامى چنين ترديدى وجود ندارد، آن‏چه پرهيز هست اين است كه از فرهنگ و ايدئولوژى، انتقادى نشود. البته نخست آن را پرهيز و مقيد داشتيم اما از اين‏كه به خالص ماندن فرهنگ اسلامى و ايدئولوژيان محكم ملتزم بوديم به همه جا مى‏رويم و از همه هرچه سودمند باشد تحت عنوان علوم و تجارب بشرى استفاده مى‏كنيم و اين‏كه ملاحظه مى‏فرماييد حالت پايه‏اى و مبنايى دارد، نسبت به جمهورى اسلامى دارد. اما راجع به استقلال كه آقاى بنى‏صدر گفتند، نظر ما اين است كه استقلال نتيجه چند اصل غير از اصول پايين است. آنجا هم گفتيم كه نفى هرگونه ستمكشى و ستمگرى داخلى و خارجى است (يك نفر از نمايندگان- بنويسيد) عيبى ندارد، تصريح آن اشكالى ندارد. در مورد توضيح آقاى كرمى راجع‏
                        صورت مشروح مذاكرات قانون اساسى‏جلسه‏31-1، ص: 214
به اين‏كه حاكميت مطلق خوب است، راجع به اين‏كه وحى عين تشريع است يا بيان شرع است، ما فكر كرديم كه بيان شرع است.
كرمى- ممدوحش خود وحى است.
دكتر بهشتى- به هر حال از آنجا كه گفتم تشريع و وضع قانون‏گذارى با خداوند متعال است و آن‏چه نبى اكرم به عنوان مسؤوليت نبوت و رسالت دارد، بيان وحى و اطلاق شريعت الهى است پس فكر كرديم اگر بيان كنيم دقيق‏تر باشد.
صافى- اعتقاد به نبوت كه باشد كافى است.
كرمى- بيان قوانين ابهام دارد.
دكتر بهشتى- راجع به اين‏كه فرموديد در آن فراز نوشته شود: «التزام به احكام و قوانين» كه توجه مى‏فرماييد يك انسان متشرع، فرمان و دستور امام و حاكم شرع را با همان انگيزه صواب و التزام خطاب مى‏كند، روى اين اصل قوانين و احكام را نوشتيم.
كرمى- الهى باشد، چون سوق دهنده معاد است.
دكتر بهشتى- اينها توضيحاتى بود كه درباره بيان دوستان لازم بود عرض كنم.
رئيس- اينجا آقاى حائرى پيشنهاداتى دارند كه خود من هم با اكثر آنها موافقم، ايشان نوشته‏اند كه: «نظام توحيدى» تبديل به «نظام الهى» شود چون نظام توحيدى شعارهاى كمونيستى است كه طبقاتى نباشد. جمله «كرامت و ارزش والاى انسانى» غير معلوم است. همچنين در عبارت «آزادى انسان در سرنوشت خويش» دنباله‏اش اضافه شود «برطبق حدود مذهبى». «اجتهاد انقلابى و پويا» مجهول است فقط بايد اجتهاد، فهم صحيح كتاب و ساير ادله شرعيه باشد. حالا از نوبتى كه براى خودم گرفته بودم استفاده مى‏كنم. اينجا كلمه توحيدى به نظر من زايد است براى اين‏كه لفظى كه دو معنى مى‏دهد، يعنى لفظ متشابه در قانون نبايد باشد زيرا اولا بايستى كارى بكنيم كه قانون اساسى كم لفظ و پرمحتوا و لفظ متشابهى كه احتمال دو معنى و سه معنى بدهد در آن ذكر نكنيم، و صريح باشد. ثانيا بعد از آن‏كه مى‏نويسيم «ايمان به خداى يكتا» اين لفظ «توحيدى» معلوم نيست كه يعنى خداى يگانه يا مثلا جامعه توحيدى، يعنى بدون طبقه، بالاخره احتمال مى‏آيد و وقتى كه احتمال آمد، لفظ متشابه و اگر لفظ متشابه ذكر نشود، بهتر است. ما چه داعى داريم بنويسيم جمهورى اسلامى نظامى است بر پايه اين اصولى كه بعد مى‏آيد؟ اين لفظى كه موهم است ولو خلاف باشد ما از اين لفظ جوشان نمى‏آيد. مسأله ديگر اين‏كه ما يك جمله‏اى داشتيم براساس يكى از آيات قرآن و گفتم تا در اينجا كه اصل حقيقت اسلام و تسليم را نوشتيم، ذكر نكرديم كه اسلام معنايش تسليم است «فَلَا وَ رَبِّكَ لَا يُؤْمِنُونَ حَتىَ يُحَكِّمُوكَ فِيمَا شَجَرَ بَيْنَهُمْ ثُمَّ لَا يجِدُواْ فىِ أَنفُسِهِمْ حَرَجًا مِّمَّا قَضَيْتَ وَ يُسَلِّمُواْ تَسْلِيمًا» اصلا اسلام حقيقتش تسليم است ما اين همه كه ذكر كرديم، خوب بود كه اينجا مى‏نوشتيم «و تسليم در برابر الله» دنبال آن مى‏نوشتيم «اختصاص حاكميت و تشريع به او و تسليم در برابر الله يا تسليم در برابر وى» كه خلاصه معنى اسلام و حقيقت اسلام ذكر شده باشد. مسأله ديگر اين‏كه آقايان فرمودند كه «آزادى و اختيار انسان در ساختن سرنوشت خويش» اين معنايى است كه ولو اين‏كه آقايان معنى ديگرى براى آن مى‏كنند، اما موهم خلاف است. ممكن است معنايش اين باشد كه عقيده، عمل و ايمان و كفرهم مربوط به سرنوشت انسان است و معنايش اين است كه اگر مى‏خواهد ايمان اختيار كند و كفر اختيار كند يا اگر مى‏خواهد
                        صورت مشروح مذاكرات قانون اساسى‏جلسه‏31-1، ص: 215
مثلا «فساد» در عمل داشته باشد آزاد است. اين موقع يك چيز مجملى است كه بايستى در محدوده قوانين يك همچون چيزى به آن اضافه شود و الا از آن سوء استفاده مى‏شود و فردا ممكن است كسى بگويد كه مطابق اين اصل دوم قانون اساسى، آزادى مطلق است و من هر كار مى‏خواهم مى‏كنم، بنابراين اين عبارت محتاج به قيد است. اشكال ديگر آقاى بنى‏صدر را در مورد قسط و عدل قبول دارم، به خصوص كه ما بعداً ممكن است اصل سومى به عنوان هدف‏هاى دينى قانون اساسى ذكر نكنيم. آن وقت قسط و عدل اجتماعى و اقتصادى مربوط به هدف مى‏شود و در اصل بعدى بايد ذكر شود. ما اينجا در حقيقت جهان‏بينى اسلام را داريم، ذكر مى‏كنيم در آن اصل بعدى هدف‏ها را ذكر مى‏كنيم، بنابراين قسط و عدل هم بايد به اصل بعدى برود. مطلب ديگرى كه دنبالش داريم «نفى كامل هر گونه ستمگرى و ستمكشى» است ما در جلسه و كميسيون خودمان اصرار داشتيم كه از آن عبارتى كه در آن پيش‏نويس سابق بود «نفى هرگونه سلطه‏جويى فرهنگى، سياسى، اقتصادى» و خيلى عبارت روشنى بود و مى‏فهماند كه در قسمتى ستم كردن و ستم‏كشى جايز نيست و سلطه‏جويى جايز نيست، و خلاصه از آن عبارت كه هم اصرح بود و هم اعم بود و به تمام خصوصيات وافى بود، استفاده كنيم، زيرا ما چه داعى داريم بياييم آن را برداريم؟ بر فرض هم اگر بخواهيد ستمگرى و ستم‏كشى را ذكر بكنيد. اما آن هم بايد دنبالش ذكر شود «نفى هر گونه سلطه‏جويى فرهنگى و سياسى و اقتصادى» كه اينها خودش هر كدام يك مبحث است و چون استعمار در دنياى امروز اقسام مختلف دارد، ما اين اقسام را بايد تصريح كنيم، اين هم يك اشكال.
اشكال ديگرى كه به نظرم آمده اين است كه خلاصه با اين‏كه ما با آقاى بهشتى در كميسيون بوديم ولى مع ذلك از اين كلمه انقلابى من وحشت دارم براى اين‏كه از اين لفظ سوءاستفاده مى‏شود. به نظر من چون ما برخورديم به افراد و ديديم كه يك قرآن و يك مفردات راغب مى‏گذارد جلويش و در حالى كه اصلا به مطالب ادبيات عرب هم هيچ وارد نيست، تا موردى پيش مى‏آيد مى‏گويد شما دگم هستيد و شما مرتجع هستيد و ما انقلابى فكر مى‏كنيم و هر جورى دلشان مى‏خواهد آيه‏هاى قرآن را سنجش مى‏كنند.
پس چه اشكاتى دارد اين جورى بنويسيم «اجتهاد زنده و مستمر متخصصان» يا بنويسيم «اجتهاد زنده و مستمر در فهم كتاب و سنت بر مبناى تخصص يا متخصصان» كه آن مهم نيست مسأله بر مبناى تخصص يا متخصصان بايد باشد كه بفهمانيم كه اجتهاد هم مثل ساير امور يك معناى تخصصى است همين‏طور كه طبابت و دكتر در طب و يا مثلا مهندسى و ساير كارها جزو امور تخصصى است و من كه در امور طبابت وارد نيستم اگر بخواهم بيايم اظهار نظر كنم در مسائل پزشكى شما همه به من اعتراض مى‏كنيد كه تو حق ندارى در آن چيزى كه متخصص نيستى اظهار نظر بكنى. همين‏طور در مسائل اجتهادى اسلامى كه پايه‏هاى زيادى دارد و مبادى زيادى دارد، علم رجال مى‏خواهد، علم در آيه مى‏خواهد و به تفسير بايستى خوب وارد باشد، تاريخ فقه، اقوال فقها، هم اقوال فقهاى شيعه و هم اقوال فقهاى اهل سنت، چون آنها هم دخالت دارد در نحوه استنباط و رأى دادن، بايد چهل سال، پنجاه سال يك كسى در اين رشته زحمت كشيده باشد تا بتواند در مسائل فقهى اظهار نظر بكند. خلاصه به يك مفردات راغب قرآن نمى‏شود، فتوا داد. بنابراين نظر اين متخصصان قطعاً بايد بر مبناى تخصص باشد، من از اين لفظ انقلابى اصلا خوشم نمى‏آيد، از انقلاب خوشم مى‏آيد و از مجتهد انقلابى هم خوشم مى‏آيد اما فرق است بين مجتهد انقلابى و اجتهاد انقلابى. آقايان مى‏گويند
                        صورت مشروح مذاكرات قانون اساسى‏جلسه‏31-1، ص: 216
ما اجتهاد انقلابى داريم. مجتهد هر چقدر مى‏خواهد انقلابى باشد على عين، ما مخلصش هستيم اما، ما خيلى معناى اجتهاد انقلابى را نمى‏فهميم ولى اگر بگوييم «اجتهاد زنده» اين به نظر من مطلب را بهتر مى‏فهماند. اجتهاد زنده و مستمر در فهم كتاب و سنت بر مبناى تخصص، استفاده كامل از علوم و فنون پيشرفته و تجارب بشرى. اين قيد كه آقاى موسوى تبريزى و آقاى بهشتى گفتند به نظر من هم اگر بگوييم «بدون وابستگى به شرق و غرب» اين يك قيد لازمى است كه بايد باشد. عرض ديگرى ندارم.
مقدم مراغه‏اى- من يك تذكر آيين‏نامه‏اى دارم. اولا من نوبت گرفته بودم كه صحبت كنم ولى متأسفانه هنوز اين اجازه داده نشده، به علاوه قرار بود هر اصلى كه مطرح مى‏شود يك موافق و يك مخالف صحبت كنند در حالى كه اين موضوع هم رعايت نشده است.
دكتر بهشتى- آقاى مقدم فقط غفلت شده است در ثبت‏نام اسمتان، يعنى آقايان منشى‏ها نديده‏اند وگرنه عملا همان آيين‏نامه اجرا شده است و موافق و مخالف صحبت كرده‏اند.
رئيس- آقاى ربانى بفرماييد.
ربانى شيرازى- عرض مى‏كنم در موقعى كه اين مواد بررسى مى‏شد خود بنده هم نظام الهى را ترجيح مى‏دادم ولى دوستان با آن سابقه ذهنى كه نظام الهى دارد و استعمالاتى كه داشته آن استعمالات در گذشته مردم‏پسند نبوده است، مخصوصا در عالم مسيحيت. لذا ترجيح داده شد كه نظام توحيدى باشد و اين اشكال كه لفظ مشترك است، لفظ مشترك وقتى كه قرائن در كلام باشد ديگر آن قرائن لفظ مشترك را از فهم اشتراك بيرون مى‏آورد. خواننده وقتى ببيند، مى‏فهمد اين توحيدى چه توحيدى است، توحيدى است كه ديگران مى‏گويند يا توحيدى است كه بر پايه حاكميت حق، اعتقاد و ايمان به خدا، انبياء، امامت، معاد است اين يك مسأله. مسأله دوم راجع به «آزادى مطلق» اگر با آن توضيحى كه آقاى بهشتى دادند كه در برابر «جبر» است كه آن اشكال پيش نمى‏آيد و اگر آن چيزى باشد كه من توضيح دادم كه اين آزادى بر پايه يك امر طبيعى است يعنى اختيار و آزادى يك انسان است، با قيد و با جمله بعدى و با پايه بعدى آن چيزى كه منظور آقايان است تأمين مى‏شود. چون كه بعد از آن نوشته شده «مسؤوليت انسان» و اگر قيد مسؤوليت درمقام آمد، ديگر آن آزادى بى‏بند و بار وجود پيدا نمى‏كند، آزادى بى‏بند و بار يعنى آزادى غير مسؤول، ما در پايه بعدى قيد كرديم «مسؤوليت انسان». راجع به سلطه‏هاى متعددى كه بيان كردند وقتى ما مى‏گوييم «نفى كامل هر گونه ستمگرى و ستمكشى» ديگر سلطه‏ها كجا جا دارد؟ نفى كامل، جمله اين است «نفى كامل هر گونه ستمگرى و ستمكشى». (يكى از نمايندگان- البته نفى كامل هرگونه ستمگرى و ستم‏كشى داخلى وخارجى) بلى داخلى و خارجى، اين ديگر با قبول سلطه جور در نمى‏آيد كه يك كسى بخواهد نفى كامل هر گونه ستمگرى و ستمكشى بكند و زير سلطه سياسى و اقتصادى و اجتماعى هم برود. اين توضيح بنده كه عرض كردم.
رئيس- اينجا آقاى صافى در تأييد نظر حضرت آيت الله حائرى نوشته‏اند كه عبارت «اجتهاد انقلابى» به اين گونه اصلاح شود كه ضمنا نقش انقلابى مذهب و شيعه و تداوم آن در مرور اعصار معلوم شود «استمرار اجتهاد و استنباط احكام شرع از كتاب و سنت و احاديث ائمه طاهرين عليهم السلام». آقاى اشراقى مرقوم فرموده‏اند كه ممكن است كه به هر مجتهد كامل ايراد كنند
                        صورت مشروح مذاكرات قانون اساسى‏جلسه‏31-1، ص: 217
كه متخصص نيستى و لجاجت نمايند، بنابراين اين‏طور نوشته شود «مجتهد آگاه به امور زمان و جهانى». آقاى هاشمى‏نژاد بفرماييد.
هاشمى‏نژاد- از آقايان منشى‏ها خواهش مى‏كنم اسامى كسانى‏كه نوبت مى‏گيرند، درست بنويسند و نوبت‏ها رعايت شود تا كسى به عنوان مخالف تگويد كه از بيان من جلوگيرى مى‏شود. از جناب آقاى مراغه‏اى هم تقاضا مى‏كنم اول سؤال بفرمايند اسمشان در نوبت منظور شده است يا خير. اگر منظور نشده آن وقت تذكر بدهند.
رئيس- اسمشان اينجا هست لكن هنوز نوبت ايشان نرسيده بود. الان نوبت ايشان است. آقاى مراغه‏اى بفرماييد.
مقدم مراغه‏اى- بسم الله الرحمن الرحيم. البته اين‏طور هم كه آقايان فكر مى‏كنند بنده مخالف مخالف نيستم، فقط خواستم تذكرى عرض كنم و اگر نظر مخالفى هم داشته باشم از نظر روش تنظيم اصول زير است زيرا اصول قانون اساسى براى امروز نيست، براى خواص نيست، براى توده‏هاى مردم است براى اين‏كه همه مردم آگاه باشند، برايشان روشن باشد و صراحت داشته باشد و الان مى‏بينيد آقايان اهل اصطلاح هستند و بنده نه به اندازه آقايان ولى تا حدودى وارد هستم، اما مى‏بينم كه واقعا اين مطالب را درك نمى‏كنم و در خود آقايان هم مى‏بينيد كه اختلاف نظر هست و به اين جهت كه اين اصول صد تا ماده هم دارد. طبق دستور مقام رياست چون نمى‏خواهم وقت را بگيرم، خواستم پيشنهاد كنم اين اصول در مقدمه جمع‏آورى بشود يعنى بيان مطالب بيايد در مقدمه، البته اصل اول را هم شامل همين مى‏دانستم ولى به احترام نام امام بنده آن را آنجا ذكر نكردم ولى اين را مى‏خواستم ذكر كنم كه اين اصول به اين ترتيب باعث ايجاد ابهام خواهد شد. شما الان را در نظر نگيريد بلكه بيست سال ديگر سى سال ديگر يك يك اين لغات و كلمات مورد تعبير و تفسير واقع مى‏شود به اين جهات است كه خواستم براى جلوگيرى از اين مطالب و اين‏گونه پيش‏آمدها اين را ذكر كرده باشم. مطلب ديگرى كه خواستم عرض كنم راجع به گزارش همكاريست، كه البته جلسه اول است و نقايص زياد است بنده ذكر نمى‏كنم. مثلا الان اينجا خود آقاى مكارم ملاحظه فرمودند متونى كه اينجا توزيع شده با اين متنى كه در اختيار من است كاملا مغاير است و پاره‏اى نقايص دارد، مثلا مطلب «آزادى و اختيار انسان در ساختن سرنوشت خويش» در اين متنى كه در پيش بنده هست وجود ندارد و يا مثلا مطلب «اجتهاد انقلابى و پوياى متخصصان» يا «مستمر متخصصان» وجود ندارد، به اين جهت خواستم خواهش كنم يك ترتيبى داده شود كه اين اشكال پيش نيايد.
دكتر بهشتى- آقاى مراغه‏اى، اجازه بفرماييد من توضيح بدهم، چون اين حرف‏هاى شما منتشر مى‏شود و اين مطالب شما براي شنوندگان رسا نيست. ما يك طرحى قبلا داشتيم، به عنوان طرح گروه اول كه تكثير كرديم، كه قبلا جزو برنامه ديروز بود و اين هم كه حضرتعالى ملاحظه مى‏فرماييد آن طرح قبلى است. يك طرحى هم امروز داريم كه بالايش نوشته شده دستور جلسه يك شنبه، حالا آيا اين دستور جلسه به جنابعالى داده نشده است؟
مقدم مراغه‏اى- چرا داده‏اند.
دكتر بهشتى- پى داده‏اند، جنابعالى در انتخابش اشتباه كرده‏ايد.
مراغه‏اى- بلى كاملا صحيح است، به هر حال بنده بيشتر از اين وقت مجلس را نمى‏گيرم.
                        صورت مشروح مذاكرات قانون اساسى‏جلسه‏31-1، ص: 218
فقط مى‏خواستم نكته‏اى را عرض كنم مثلا در همين گزارش گروه چهار كه توزيع شده در آن متنى كه الان به دست خود ما رسيده بنده ديدم قسمت‏هايى هست كه خودم اطلاع نداشتم اين را خواستم عرض كنم كه ترتيبى باشد كه در گزارش گروه‏ها، نظرات مختلف منعكس باشد كه واقعا فرصت و امكان اين‏كه در آن بررسى بشود موجود باشد البته جلسه اول بود استدعا مى‏كنم هيأت هماهنگى يك ترتيبى بدهند كه ما را از اين سرگردانى كه فقط يك متن جلوى ما باشد رها سازند.
رئيس- آقاى بهشتى اگر توضيحى داريد بفرماييد.
دكتر بهشتى- چند توضيح دارم كه در شروع ذكر مي‏كنم. در مطلبى كه آقاى مراغه‏اى بيان كردند و توجه ايشان و دوستان را جلب مى‏كنم به اين نكته، همان‏طور كه مسبوق هستيد ديروز پس از اين‏كه گزارش گروه اول براى اطلاع نمايندگان تكثير شده اعضاى گروه اول در همه گروه‏هاى ديگر شركت كردند، يعنى يك يا دو نفر از گروه اول به هر گروه رفتند در آنجا نظرهاى گوناگون مورد بحث قرار گرفت، آن‏چه انجام نگرفته و پيشنهاد مى‏شود كه انجام بگيرد اين است كه نظرهاى گروه‏هاى گوناگون را كه به دست شوراى هماهنگى مى‏رسد به گروه‏هاى ديگر هم بدهند و تكثير كنند كه در اختيار آنها باشد. اين يك توضيحى بود كه چه كارى انجام گرفته و چه بايد انجام بگيرد. برگردم به توضيح مطلبى درباره اصل پيشنهادى گروه اول، و اما توضيحات درباره توحيد، علاوه بر آن‏چه آقاى ربانى توضيح دادند اين نظر را توضيح مى‏دهم كه در گروه هم مطرح شد.
توحيد پايه نظام اسلام است، صفت بارز نظام اسلام است، اساس انبياء است.
از نظر قرآن ما نمى‏توانيم به آسانى و به صرف بودن برخى از شائبه‏هاى ضعيف و زودگذر از يك وصف تاريخى چهارده قرن آيين و نظاممان صرف نظر بكنيم. حالا راجع به قرآن عرض مى‏كنم و الا نظام توحيدى از ابراهيم بلكه بگوييد از انبياء پيش از او اسلام الله عليهم اجمعين وقتى لااله الاالله شعار اصلى اسلام است وقتى توحيد پايه اصلى همه مسائل بعدى است يعنى وقتى اصول دين را هم مى‏گوييم، باز مى‏گوييم توحيد پايه اصول ديگر است. ما روا نمى‏دانستيم و حالا هم نمى‏دانيم كه از يك چنين ويژگى به اين آسانى صرف نظر كنيم. ديگرى انتخاب كنيم اين ويژگى را با صراحت بيانگر نيست.
رئيس- ايمان به خداى يكتا بعدش هست.
دكتر بهشتى- دوم درباره تسليم و اسلام كه آقاى منتظرى بيان فرمودند به نظر ما وقتى نوشتيم منحصر كردن حاكميت در خداوند متعال، اين هم معنايش همان تسليم در برابر اوست وقتى يك حاكميت است پس جز او حاكميتى نمى‏شناسيم اين بيان رسايى است براى تسليم، در عين حال اگر احساس مى‏شود كه تصريحى مى‏خواهد به شكلى تصريح و تكميل بشود. درباره آزادى بار ديگر اين اصل را تأكيد مى‏كنيم، آقا مگرنه اين است كه ما بر حسب تعليم قرآن و اسلام مى‏گوييم آن كسى هم كه معصيت مى‏كند فرمان خدا را يعنى حدود خدا را آزادانه رعايت نمى‏كند، اين آزادى كه ما اينجا خواستيم به عنوان پايه بگوييم اين نوع آزادى است و هيچ وقت به معناى بى‏بند و بارى نيست، مفيد اين معنى هم نيست و همان‏طور كه آقاى ربانى يادآورى كردند تصريح به مسؤوليت و آن‏چه به دنبالش آمده، نفى هر گونه ابهام را در اين زمينه مى‏كند. آن‏چه مهم است اين است كه آن‏چه انسان اطاعت مى‏كند، آزاد است، معصيت مى‏كند آزاد است، و بر طبق قانون‏
                        صورت مشروح مذاكرات قانون اساسى‏جلسه‏31-1، ص: 219
عمل مى‏كند، آزاد است و برخلاف قانون عمل مى‏كند، آزادانه خلاف قانون مى‏كند. به همين دليل در اين دنيا و آن مسؤوليت و كيفر دارد. و اما مسأله انقلابى بودن اجتهاد، دوستان، ما برداشتمان اين است كه كسانى‏كه بر طبق آن چيزهايى كه معمولا در كتب اصول به عنوان شرايط اجتهاد ذكر مى‏كنيم، مى‏گوييم مجتهد و صاحب نظر و داراى حق رأى و فتوا هستند و مى‏بينيم كه رأى و فتوا هم دارند، ما مى‏بينيم برخورد اينها با مسائل اسلام و منابع فهم اسلام، دو نوع برخورد است. ما اين‏طور فكر مى‏كنيم و معتقديم كه اسلام از روز اول يك انقلاب بود و بايد همچنان به عنوان يك آيين انقلابى تا ابد بماند. براى درك يك آيين انقلابى، روحيه انقلابى لازم است عرض ما اين است و روى اين تكيه داريم، مى‏گوييم فردى كه روحيه انقلابى ندارد و ضعف نفس دارد، ملاحظه‏كار بار آمده است اگر تمام ويژگى‏هاى ديگرى را هم كه در كتاب‏ها براى مجتهد مى‏شماريم دارا باشد، در فهم بعد انقلابى اسلام توانايى كافى نخواهد داشت و در حقيقت با صراحت اين‏طور بگويم براى اين‏كه يك مجتهد، مجتهدى باشد واجد شرايط، مى‏خواهم يك شرط اضافه كنم و بگويم كه مجتهد داراى روحيه انقلابى باشد تا درست مجتهد باشد. اين قيدى است كه ما به عنوان يك مبنا براى اصول الفقه پيشنهاد مى‏كنيم.
رئيس- اينجا آقاى دكتر روحانى پيشنهاد كردند بنويسيم «اجتهاد مستمر زمان و آگاه در فهم كتاب و سنت». آقاى مكارم بفرماييد.
مكارم شيرازى- ما از حدود و روش آيين‏نامه خارج شده‏ايم. قرار بوده كه از هر گروه دو نفر صحبت كنند ولى الان عملا اين‏طور نيست. اگر بنا باشد هر گروهى وقتى اشكالى مى‏بيند بگويد و گروه اول دفاع كند، اين ايجاد اشكال خواهد كرد و جلسات ما هم طولانى و زياد مى‏شود. اگر ما روزى يك ماده تصويب بكنيم با توجه به اين‏كه يكصد و پنجاه ماده پيش‏بينى شده، بنابراين جلسات ما حدد پنج ماه طول خواهد كشيد و اين علاوه بر اين‏كه برخلاف روش آيين‏نامه است، صحيح هم نيست.
رئيس- آقاى سبحانى فرمايش داريد، بفرماييد.
سبحانى- بسم الله الرحمن الرحيم. من يك پيشنهاد دارم و چند تذكر عبارتى، پيشنهاد من اين است كه ما اصول كلى براى قانون اساسى جمهورى اسلامى ايران مى‏نويسيم يعنى در واقع مى‏خواهيم قانون اساسى براى حكومت جمهورى اسلامى بنويسيم. در اينجا آوردن عقايد اسلامى، اعتقاد به وجود خدا، وحدانيت خدا، صفات خدا و مسائل نبوت لزومى ندارد. يك موقع ما مى‏خواهيم براى جوانان كتاب عقيدتى بنويسيم كه از اول تا آخر عقايدمان اين است يك موقع نه، مى‏خواهيم براى حكومت اسلامى اصولى تدوين كنيم. در اينجا اگر بنا باشد اينها را متذكر بشويم با يك كلمه خيلى كوتاه، اين در واقع شبيه همان كتاب‏هاى عقيدتى است كه اول يك مشت عقايد مى‏نويسند و بعد هم اصول فرضيه و عمليه مى‏نويسند. به نظر من اين اصول اوليه در عين حالى كه تمامش محترم است و همه‏اش را اعتقاد داريم حالا وجودش لازم است يا لازم نيست ظاهرا لازم نيست، فقط اكتفا كنيم به آن اصول زنده و چشمگير اسلام در مسائل اقتصادى و اجتماعى و عدالتى و تربيتى. اينها را يك مقدار بياوريم اول و اگر بنا باشد اشاره به آنها كنيم، بگوييم پس از اعتقاد به خدا با يك كلمه رهگذر، آن موقع بقيه ديگر اشكالى ندارد. اين پيشنهاد من است و اما بر فرض اين‏كه اصلاحاتى لازم است، در آنجا داريم اعتقاد به معاد در اينجا بايد يك كلمه اعتقاد به امامت و رهبرى اضافه شود كه جمله منسجم گردد. يكى ديگر هم‏
                        صورت مشروح مذاكرات قانون اساسى‏جلسه‏31-1، ص: 220
همان‏طور كه آقايان فرموده‏اند از به كار بردن الفاظى كه ممكن است در آينده جور ديگر تفسير و تعبير كنند، خوددارى كنيم. اين امامت و رهبرى مستمر، خوب يك تفسير ديگرى است كه هم در نظر بعضى از فرقه‏ها دارد كه در دوران غيبت، امامت در افراد ديگر هم به صورت ركنى موجود است، بايد طورى باشد كه نتوانند اين جمله را بر آن مسائل ركنى تطبيق كنند، اگر هم باشد به قيدش منطبق بشود يعنى همان عقيده مشهورى كه ما داريم يعنى عقيده صحيحى كه ما داريم. و همچنين در مسأله كرامت و ارزش والاى انسان بايد احياى كرامت و ارزش يا مثلا تعبيرى كه خلاصه جمله‏ها را منسجم كند، بياوريم. مثلا پرورش كرامت و ارزش احياء را هم بياوريم و الا جمله انسجامى نخواهد داشت. در مسأله قسط و عدل اجتماعى هم اقامه لازم است يعنى اقامه قسط و عدل اجتماعى، و الا قسط و عدل اجتماعى منسجم نخواهد بود. در اين جمله «مسؤوليت انسان و جهاد او در راه تكامل خود و ديگران» اين مثل اين‏كه منظور اصل امر به معروف ونهى از منكر است، اگر منظور آن باشد در اينجا مبارزه با فساد و طاغوت و منكر هيچ منعكس نيست فقط جنبه‏هاى معروفى آن منعكس است و اگر همان تعبير اسلامى را بياوريم روشن‏تر و واضح‏تر خواهد بود. مطلب ديگرى كه هست مسأله اجتهاد انقلابى است خوب ما از زمان شيخ طوسى تا به حال يك اجتهاد مستمر داريم، قبلش هم بود از زمان امام صادق (ع) اجتهاد بود بلكه از زمان پيغمبر (ص) هم بود خوب، اگر به ما بگويند نمونه‏هايى در اين چهارده قرن و در هر قرنى ده تا نمونه بايد نشان بدهيد، چه رقم مى‏توانيم نشان بدهيم؟ اجتهاد بر دو قسم است يا صحيح يا باطل، اما اجتهاد انقلابى و غير انقلابى چه معنى دارد؟ اگر اجتهاد مطابق موازين قرآن و كتاب و سنت باشد اين اجتهاد است، اگر نيست باطل است. بنابراين تقسيم اجتهاد به انقلاب و غير انقلاب صحيح نيست. تقسيم اجتهاد به صحيح و باطل هست ولى انقلابى و غير انقلابى خير. يك مسأله‏اى آقاى بهشتى در مورد علامه حلى فرمودند درباره مسأله آب چاه «ماء البير» آن درست است ولى آن تفسيرى كه در مورد اجتهاد انقلابى مى‏فرماييد درست نيست، آن معنايش اين است كه با ديد وسيع، و با بينش وسيع تحت تأثير محيط واقع نشود البته اينها صحيح است ولى انقلابى كه شما به دنبالش هستيد در اجتهاد علامه وجود ندارد. در فهم كتاب و سنت از نظر ما يكى از پايه‏ها عدل است، زيرا عدل يكى از پايه‏هاى اجتهاد است. اجماع را ممكن است به سنت برگردانيم. اما عدل را نمى‏شود به سنت و به كتاب برگرداند آن‏كه رزرو نشده است. در پيش‏نويس سابق استفاده كامل از علوم و فنون وجود نداشت بلكه در آن پيش‏نويسى كه در اختيار ما بود، يك كلمه سودمند داشت. اين در حقيقت اصلاحات من بود ولى پيشنهاد من از اين اصلاحاتم به نظرم مهم‏تر است و آن اين است كه اصول اوليه كه مربوط به مجموع جهان اسلام است در اينجا گفته نشود. آقاى بنى‏صدر يادداشتى براى بنده فرستاده‏اند و نوشته‏اند كه درباره قرض‏هاى بانكى، رأى به جواز ربا، چه نوع اجتهادى است؟ نظر ايشان اين است كه بعضى‏ها كه اين قرض‏ها را از بانك مى‏گيرند اين مسأله را تجويز مى‏كنند آيا اين اجتهاد است؟ ربا كه مى‏دانيم حرام است چه از دولت قرض كنيم و چه از فرد، ربا در حقيقت يك عنصر فاسدى است براى اقتصاد، اين چه نوع اجتهادى است؟ مثلا مى‏توانيم بگوييم اجتهاد انقلابى است؟ البته اين مسأله مربوط به رشته تخصصى آقاى بنى‏صدر است ولى آن‏چه مربوط به من است باسد به عرض برسانم در طول تاريخ اسلام اجتهاد انقلابى به آن صورت كه فرمودند، از زمان شيخ، از زمان ابن بابويه، از زمان كلينى به اين طرف حرف‏
                        صورت مشروح مذاكرات قانون اساسى‏جلسه‏31-1، ص: 221
بوده و عملا نبوده است متشكرم.
رئيس- اينجا دو سه تا پيشنهاد هست يكى «اجتهاد انقلابى و پوياى متخصصان» آقاى حسينى پيشنهاد كرده‏اند كه بنويسيم «متخصصان با تقوا»، يكى هم آقاى قائمى پيشنهاد كرده‏اند كه براى رفع هرگونه ابهام كميسيونى مركب از نمايندگان انتخاب و مأمور شوند براى لغات و اصطلاحات به كار برده شده در قانون اساسى، توضيح و معنى آنها را بنويسند و به عبارت ديگر قاموس قانون اساسى تدوين و تهيه و ضميمه شود. اينجا آقاى سبحانى عرض كنم كه ايشان فرمودند: ما اينجا مگر اصول دين مى‏نويسيم، اين معمول است كه چون قانون اساسى ما بر حسب مكتب اسلام است ما بايستى ايدئولوژى اسلامى خودمان را كه زيربناى همه قوانين‏مان هست، اينجا اجمالا ذكر كنيم و اين در دنيا معمول است. مثلا وقتى كه كمونيست‏ها مى‏خواهند قانون بنويسند در مكتب خودشان براساس ماركسيسم و لنينيسم و يا براساس ماترياليسم ديالكتيك مى‏نويسند خلاصه جهان‏بينى و ايدئولوژى خودشان را ذكر مى‏كنند. پس بنابراين ما جهان‏بينى اسلامى خودمان را بايد ذكر بكنيم كه اصول دين باشد و بگوييم كه احكام اسلامى ما بر اين پايه است خلاصه از اساس محكم و متقن باشد. ما هم جهان‏بينى و هم هدف را بايد ذكر كنيم، آقاى هاشمى‏نژاد بفرماييد.
هاشمى‏نژاد- بسم الله الرحمن الرحيم. مسائلى كه دوستانمان در صحبت‏هاى چند دقيقه قبل فرمودند من اينها را حذف مى‏كنم يعنى اين مطلب را كه اكثر آقايان اظهار داشتند و گروه اول مرتب توضيح دادند كه برداشتمان اين است و جناب آقاى بهشتى فرمودند، در زمينه گوهر اسلامى منظور ما اين است زيرا بايد توجه بفرماييد كه ما داريم اينجا قانون اساسى مى‏نويسيم و فردا مى‏خواهيم بفرستيم به روستاها و روستايى اين را ببيند و بخواند و براساس آن رأى بدهد، بنابراين بايد از به كار بردن الفاظى كه نياز دارد يك نفر توضيح دهنده كارش باشد و براى افراد توضيح بدهد، بركنار بمانيم. اين يك تذكر است و لذا همان جايى كه مى‏گويند «گوهرهاى انسانى»، من در كميسيون هم پيشنهاد كرده بودم كه به جاى آن بنويسيم «پرورش استعدادهاى انسان‏ها» و اين چيزى است كه براى روستايى هم قابل توجيه است، چرا كلمه گوهر به كار ببريم كه ممكن است از ديد جمعى خوب باشد، ولى نياز دارد كه مفسرى در كنارش باشد؟ و اين‏كه مسأله توحيد را برادران‏مان رويش تكيه كردند و جناب آقاى دكتر بهشتى هم توضيح دادند كه كلمه توحيد يك مبناى اسلامى دارد و آن در جايى است كه نظام در قلبش نباشد، در اينجا كه نظام توحيدى آمده، و من رويش نمى‏خواهم حساسيت نشان بدهم ولى اجازه بدهيد اين اطلاعى را كه دارم بدهم كه مطمئناً جمعى از آقايان هم مطلع هستند كه از حدود شايد يكى نشستند و تصميم گرفتند تعبيرشان را عوض كنند و اسمش را بگذارند نظام توحيدى. بنابراين اگر مى‏فرماييد كه اين اصل مال ماست، بسيار خوب ولى اين را قرآن دارد «لاتقولو راعنا قولوا انظرنا» من نمى‏خواهم داستان را تعريف كنم خودتان بهتر از من مى‏دانيد وقتى به حضرت پيغمبر (ص) گفتند كه از راعنا قومى سوء استفاده كردند، دستور آمد راعنا نگوييد يك جمله‏اى بگوييد كه دو پهلو نباشد. بنابراين تقاضا مى‏كنم چون قانون اساسى است فردا مى‏خواهد دست روستايى برود، نه تنها در سطح داخل بلكه به خارج از كشور هم مى‏رود، همان‏طور كه جناب سبحانى هم فرمودند اين چيزها مورد نياز قانون اساسى ما نيست، شرق و غرب الان چشم دوخته‏اند
                        صورت مشروح مذاكرات قانون اساسى‏جلسه‏31-1، ص: 222
ببينيد محصول اين مجلس خبرگان چه خواهد بود و آن چيزى كه نظام جمهورى اسلامى بعد از اين همه تحمل و فداكارى ارائه مى‏كند چه خواهد بود. بنابراين حساب كنيد كه اينجا ايران است و براى ايران قانون مى‏نويسيد. اصول و مبانى و جهان‏بينى‏مان بنا به گفته جناب دكتر بهشتى بايد در اينجا منعكس شود تا در آمريكا هم وقتى اين باز مى‏شود و خوانده مى‏شود كاملا ديگران بدانند كه انقلاب ما بر چه پايه‏اى است و جهان‏بينى ما چه نوع جهان‏بينى است. در مسأله «اجتهاد انقلابى وپويا» من حق را به همه برادرانم مى‏دهم كه رويش تكيه كردند. مطلبى كه ما اينجا در طرحش ما مرتب نيازداريم رويش صحبت كنيم ولى نمى‏توانيم معيار نشان دهيم. معيارهايى است كه چه بسا خودمان مى‏فهميم خيلى خوب هم اين را درك مى‏كنيم. مثلا اجتهاد انقلابى دارد و غير انقلابى تمام مجتهدين از ديدگاه ما محترم هستند اين يك مسأله است و اگر مجتهدى مطلبى را بفهمد وخلاف آن را بگويد خلاف عدالت اوست. بايد آن‏چه را كه مى‏فهمد بگويد ولى فرق است بين دو گروه آن گروهى كه شرايط زمان را به خوبى درك مى‏كند و آن گروهى كه درك نمى‏كند ولى مقصر نيست. اينها عظمتشان فوق آيات متشابه قرآن كه نيست آيات متشابه قرآن خودبه‏خود به درد عمل نمى‏خورد ولى بالاى سر ما جاى دارد زيرا وحى الهى است و متشابه را بايد برگرداند به محكمات تا بشود در عمل پياده بشود، يعنى از آن حالت تشابه بيرون بيايد. ما در ابتداى اين انقلاب ديديم كه فقهايى بودند عالى‏قدر كه فتوايشان مورد احترام است. ولى نظرشان اين بود كه بانوان گرامى و خانم‏ها در تظاهرات شركت نكنند و نبايد بكنند. متقابلًا رهبر انقلاب رويش تكيه داشت. (كرمى- آقا اين حرف‏ها جايش اينجا نيست) اجازه بفرماييد عرضم را تمام كنم. در اين مرحله من پيشنهاد مى‏كنم اين دوتا كلمه هم «انقلابى» و هم «پويا» حذف شود و اين سر و صدا به نظر من يك مقدار تأثيرش ناشى از كسانى است كه توضيحى در اين زمينه در كميسيون براى ما دادند ولى اينجا توضيح ندادند. هدف از بيان اين ماده در اينجا اين بود كه فقط بگويند در مكتب تشيع، اجتهاد زنده است و مجتهد متناسب با شرايط زمان، حوادث واقع و نيازهاى روز را با توجه به كليات اسلام استنباط مى‏كند. در كميسيون براى ما توضيح دادند كه هدف از آوردن اين ماده اين بوده است، خوب اگر اين است بنابراين نيازى نداريم كه لفظى بياوريم كه نمى‏توانيم معيار برايش تعيين كنيم، كافى است كه بنويسيم ما اجتهاد را زنده مى‏دانيم و رهبران زنده جامعه با توجه به كليات و اصول و مبانى اسلامى حوادث روز كه محور اصلى اجتهاد اينهاست و نيازهاى جامعه را استنباط مى‏كنند و در اختيار افراد جامعه قرار مى‏دهند، عمده ناراحتى‏ها از اينجا ناشى شده عرض من همين بود والسلام.
رئيس- اينجا دو سه تذكر كوچك رسيده، آقاى طاهرى اصفهانى پيشنهاد كرده‏اند كه هر روزى دو ساعت صبح كميسيونى مركب از نمايندگان گروه‏ها تشكيل شود و يك هماهنگى در نظرات به وجود آوردند و سپس آخرين نظرات را نوشته و توزيع نموده و در جلسه عمومى روى نظرات رأى گيرى شود. اين تذكر خوبى است و بايد عملى شود تا جلو پيشرفت كارمان را نگيرد چون مى‏دانيد كه روز اول كارمان و شروع كار است. اميدوارم ان شاءالله به تدريج كارها منظم‏تر و مرتب‏تر شود. پيشنهادى از آقاى رشيديان رسيده است كه قرائت مى‏شود:
دخالت زنان در تظاهرات و انتخابات چه نوع اجتهادى است؟
اين انقلاب از نماز واجب‏تر است (امام خمينى) چه نوع اجتهاديست؟
نماز در خيابان‏ها و نماز انقلابى چه نوع اجتهادى است؟
                        صورت مشروح مذاكرات قانون اساسى‏جلسه‏31-1، ص: 223
رئيس- در حقيقت مى‏خواهند بفرمايند اجتهاد دو نوع دارد، انقلابى و غير انقلابى خانم گرجى هم پيشنهادى داده‏اند كه قرائت مى‏شود:
بعد از ذكر پايه‏هاى پنج‏گانه عبارت اين‏گونه باشد:
با تكيه بر كرامت و ارزش ...
و آزادى و اختيار ...
و برقرارى قسط ... و مسؤوليت ...
و اجتهاد زنده و مستمر در فهم كتاب و سنت.
رئيس- آقايانى كه وقت گرفته‏اند براى صحبت خيلى زياد هستند فعلا نفر اول آقاى موسوى اردبيلى تشريف بياورند.
موسوى اردبيلى- بسم الله الرحمن الرحيم. من در آن اوايل نوبت گرفتم و فكر مى‏كردم مثلا نوبت من اول يا دوم است ولى مثل اين‏كه آقايان از ما خيلى زرنگ‏تر و خيلى جلوترند. بحث‏هايى كه من در نظر داشتم بگويم. آن بحث‏ها را نوعاً آقايان فرمودند و استفاده كرديم جواب‏هايش هم گفته شد من ديگر از آن بحث‏ها صرف نظر مى‏كنم و راجع به ماهيت اصل دوم نمى‏خواهم مزاحمتان بشوم. مطلبى كه مى‏خواستم من عرض كنم مثل اين‏كه قبلا هم يك تذكرى داده شد. اگر قرار باشد وضع اين مجلس به اين منوال بگذرد فكر مى‏كنم آقايانى كه اينجا تشريف دارند هيچ‏كدامشان از وضع مجلس راضى نباشند، اولا كار ما برخلاف آيين‏نامه است، آيين‏نامه‏اى كه خودمان نوشتيم و تصويب كرديم. بايد يك نظمى به مجلس داده شود. من به سهم خودم امروز از همه صحبت‏ها استفاده كردم، هم حرف‏هايى كه گفته شد و اعتراض‏هايى كه شد و هم جواب‏هايى كه داده شد. اما اين سبك بحث كه در هر كلمه آن هم مكرر بحث بشود بعد هم ملزم بشوند از آن دفاع كنند، صحيح نيست. اگر آقايان صلاح مى‏دانند از فردا پيشنهاداتى هم كه داده مى‏شود در بيرون جلسه بررسى شود. جناب آقاى منتظرى هم در وسط اين سخنرانى‏ها مى‏فرمايند دو سه تا پيشنهاد كوچك آمده و از همانجا از رو مى‏خوانند و هوا مى‏شود، مى‏رود.
كرمى- هوا نمى‏شود آقا. اين صحبت‏ها چيست؟
موسوى اردبيلى- اجازه بفرماييد اگر مطلبى داريد نوبت بگيريد و تشريف بياوريد اينجا بيان كنيد. بعد هم اگر هوا نشده ده تا بيست تا، پيشنهاد است براى هر كدام بخواهند يك رأى بگيرند اين‏كه نمى‏شود. در اينجا آقايان اصولى را كه مى‏خواهد مطرح بشود اين اصول را نصف روز قبل به ما مى‏دهند ما مطالعه مى‏كنيم آنچنان هم اينها مشكل نيست كه ما مطالعه كنيم و نفهميم تازه اگر يك جايش، دو جايش مبهم بود، مراجعه مى‏كنيم به آن كميسيونى كه اين اصل را تنظيم كرده، يا مى‏پسنديم يا نمى‏پسنديم. اگر مى‏پسنديم بسيار خوب، اگر نمى‏پسنديم يك اصل ديگرى با شكلى كه خودمان قبول داريم، تنظيم مى‏كنيم، اين، اين جورى نوشته شده و فردا كه آقايان مى‏آيند اينجا، يك صورت يا دو صورت يا سه صورت از اصول مطالعه شده را در اينجا مى‏خوانند و اگر احتياج به توضيحى باشد يك نفر مى‏آيد توضيح مى‏دهد و يك نفر هم جواب مى‏دهد بعد هم رأى مى‏گيرند. من نمى‏خواهم بگويم آن صورتى كه تنظيم شده و در اينجا نوشته شده، ديگر هيچ اشكالى ندارد اما خيلى بهتر از اين وضعى است كه ما امروز داشتيم. كلمه «نظام توحيدى» چند بار گفته شد؟ و چند بار جواب داده شد؟ در هر كميسيون روى اين كلمات بحث شده بود، اجتهاد
                        صورت مشروح مذاكرات قانون اساسى‏جلسه‏31-1، ص: 224
انقلابى اجتهاد پويا، گوهر انسان، ارزش انسان، همه اينها ديروز وقت جلسه ما را گرفت. امروز هم همينجور بود، بعد هم اگر وقت بود يك ساعت دو ساعت روى اين كلمات بحث مى‏شود ولى به اين ترتيب به جايى نمى‏رسد. اگر آقايان هيأت رئيسه مى‏پسندند اين آيين‏نامه را انجام بدهند و بر طبق همين آيين‏نامه ما مى‏خوانيم، اگر اشتباهى داريم يا ابهامى هست مراجعه مى‏كنيم يا مى‏پسنديم و همان را مى‏گذاريم يا نمى‏پسنديم و كميسيون با نظر اكثريت يك صورتى را تهيه مى‏كند فردا هم يك نفر يا دو نفر از هر كميسيون بيايند و دفاع كنند، زيرا آن وقتى كه اين اصول تنظيم مى‏شد قرار بر اين بود كه يك نفر يا دو نفر دفاع كنند، آن هم يك بار يا دو بار ولى امروز راجع به هر كلمه چند بار دفاع شد و چند بار گفته شد و وقت هم گذشت و الآن هم وقت نماز است. امروز كه اين چنين بود من تذكر مى‏دهم كه طبق آيين‏نامه عمل كنيد و الا اين جور وقت گرفته مى‏شود و نتيجه هم ندارد.
رئيس- آقايان اجازه بفرماييد يادداشتى هم آقاى باهنر به صورت استيضاح فرستادند كه عيناً قرائت مى‏كنم.
معلوم شد:
اولًا- نمايندگان گروه اول نتوانستند ديگر گروه‏ها را درست توجيه كنند و از كجا معلوم كه ديگر گروه‏ها همچنين نباشند.
ثانياً- كار شوراى هماهنگى و هيأت رئيسه در جمع‏آورى و ادغام نظرات و نزديك كردن آنها ضعيف بوده است.
پس، دقيقاً بايد نشست و طرحى براى رفع مشكلات بالا ريخت.
والله اعلم- كه در كار گروه‏هايى كه از ريشه در هم ريخته است چه خواهد شد.
3- پايان جلسه‏
رئيس- حالا جلسه ختم مى‏شود و اميدواريم كه فردا كارها بهتر پيش برود.
 (جلسه ساعت نوزده و پنجاه دقيقه پايان يافت)
رئيس مجلس بررسى نهايى قانون اساسى- حسينعلى منتظرى‏
                        صورت مشروح مذاكرات قانون اساسى‏جلسه‏31-1، ص: 225
                        جلسه دهم‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

جلسه در ساعت شانزده و سى دقيقه روز دوازدهم شهريور ماه 1358 هجرى شمسى‏
برابر با يازدهم شوال المكرم 1399 هجرى قمرى‏
به رياست آقاى دكتر سيد محمد حسينى بهشتى (نايب رئيس) تشكيل شد.
فهرست مطالب:
1- اعلام رسميت جلسه‏
2- ادامه بحث پيرامون اصل دوم پيش‏نويس قانون اساسى‏
3- پايان جلسه‏
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 227
1- اعلام رسميت جلسه‏
نايب رئيس- بسم الله الرحمن الرحيم. در اين لحظه كه نمايندگان در حال تشريف آوردن هستند جلسه با حضور پنجاه و دو نفر رسمى است. آقاى منتظرى بفرماييد.
منتظرى- اعوذ بالله من الشيطان الرجيم. بسم الله الرحمن الرحيم. قبل از اين‏كه جناب آقاى بهشتى جلسه را اداره كنند، من يك تذكرى به رسانه‏هاى گروهى دارم و آن اين است كه تقاضا مى‏كنم كه گفته‏هاى من در رسانه‏هاى گروهى منعكس شود. اين آقايان توجه داشته باشند كه سبك بحث‏هايى كه در حوزه‏هاى علميه معمول است، با سبك بحث‏هايى كه در دانشگاه وجود دارد تفاوت دارد و ما خوشبختانه امروزه در روزنامه‏ها مى‏بينيم كه خيلى‏ها پيشنهاد مى‏كنند كه همان سبكى كه در حوزه‏هاى علميه متداول است، در دانشگاه‏ها نيز پياده شود. در حوزه‏هاى علميه معمول است كه يك مسأله مطرح مى‏شود و افراد مختلف در آن مسأله اظهار نظر مى‏كنند و همه كسانى‏كه اظهار نظر مى‏كنند نه اين‏كه مراد اين است كه صددرصد صحيح است بلكه براى اين‏كه مسأله پخته شود و تمام حدود و جوانب آن رسيدگى شود و جنبه تقليدى نداشته باشد، بلكه تقارب افكار بشود و با برخورد افكار مختلف يك مسأله پخته و كاملى از آب درآيد. به همين جهت استاد مسأله‏اى را مطرح مى‏كند و شاگردها اشكال مى‏كنند و بعد استاد جواب مى‏دهد و بعد شاگردان ديگر اشكال مى‏كنند و بسيارى از نظرات جنبه پراتيك ندارد بلكه جنبه تئورى دارد و بعد نتيجه قطعى به صورت يك مسأله نوشته مى‏شود. اين سبكى است كه در حوزه‏هاى علميه متداول است و چون آقايان علمايى كه در اين مجلس خبرگان تشريف دارند، به سبك حوزه‏هاى علميه آشنايى دارند، بنابراين ممكن است مسأله‏اى را يك نفر عنوان كند به خاطر اين‏كه در اطرافش گفت و گو شود و بعد ديگرى به عنوان اعتراض نكته‏اى را ذكر مى‏كند و باز دنبالش شخص ديگرى نكته ديگرى را ذكر مى‏كند كه اين تقريباً همان سبكى است كه در حوزه‏هاى علميه معمول است. از آقايانى كه متصدى رسانه‏هاى گروهى هستند تقاضا مى‏كنم اگر مى‏خواهند صحبت‏هاى اين جلسه را در خارج منعكس بكنند، به طور كامل منعكس كنند زيرا بعضى از نمايندگان گله كرده‏اند كه كسى به عنوان اشكال مطلبى را گفته است و اين مطلب را در رسانه‏هاى گروهى منعكس كرده‏اند و جواب‏هايى كه ديگران با اين اشكال داده‏اند منعكس نكرده‏اند و چه بسا مردم در خارج به اشتباه بيافتند. بنابراين اگر بناست كه صحبت‏هاى اين جلسات منعكس شود، تمام صحبت‏هاى علمى اعم از سؤال و جواب در خارج منعكس شود تا كسى به اشتباه نيفتد. چون بعضى از نمايندگان اعتراض كرده بودند، من به عنوان رياست جلسه وظيفه داشتم اين اعتراض نمايندگان را منعكس كنم و اميدوارم كه از اين وضع مجلس خبرگان مطابق نظر آقايان نمايندگان در رسانه‏هاى گروهى منعكس شود.
                        صورت مشروح مذاكرات قانون اساسى‏جلسه‏31-1، ص: 228
2- ادامه بحث پيرامون اصل دوم پيش‏نويس قانون اساسى‏
نايب رئيس- اكنون عده نمايندگان حاضر در جلسه به شصت و پنج نفر رسيده است و ما مى‏توانيم با حضور عده بيشترى از نمايندگان كارمان را انجام دهيم.
دستور جلسه ادامه بحث و بررسى پيرامون اصل 2 پيشنهادى گروه اول است كه خدمت آقايان هست و اصل پيشنهادى به آن صورتى كه از طرف گروه اول مطرح شده قرائت مى‏شود:
اصل 2- جمهورى اسلامى نظامى است توحيدى بر پايه:
- ايمان به خداى يكتا و عدل او در تكوين و تشريع و اختصاص حاكميت و تشريع به او.
- اعتقاد به وحى الهى و نقش بنيادى آن در بيان قوانين.
- اعتقاد به معاد و نقش سازنده آن در تكامل انسان و التزام قلبى و عملى او به احكام و قوانين.
- امامت و رهبرى مستمر و نقش اساسى آن بر تداوم اسلام انقلابى.
- كرامت و ارزش والاى انسان و پرورش گوهر الهى نهفته در او.
- آزادى و اختيار انسان در ساختن سرنوشت خويش.
- قسط و عدل اجتماعى و اقتصادى و نفى كامل هرگونه ستمگرى و ستم‏كشى.
- مسؤوليت انسان و جهاد او در راه تكامل خود و ديگران.
- اجتهاد انقلابى و پوياى متخصصان در فهم كتاب و سنت.
- استفاده كامل از علوم و فنون پيشرفته و تجارب بشرى.
ديروز پيرامون فرازهاى مختلف اين اصل پيشنهادى بحث‏هايى شد كه نظرات گروه‏ها تنظيم و تكثير شد و خدمت دوستان داده شده است.
نظرات گروه شماره دو را كه ملاحظه مى‏فرماييد، اصل پيشنهادى را به يك اصل فشرده‏تر و داراى چهار بند تبديل كرده‏اند. گروه سه پيشنهاد كرده‏اند بعضى تعبيرها اضافه شود و بعضى‏ها تغيير پيدا كند. گروه چهار به جاى اين اصل پيشنهادى، پيشنهاد جديدى داده‏اند با برخى تغييرات. گروه پنج به جاى اصل پيشنهادى، پيشنهادى داده‏اند كه در صفحه دو ملاحظه مى‏فرماييد. گروه شش هم پيشنهاد جديدى داده‏اند و از گروه شش آقاى غفورى پيشنهادى داده‏اند كه در صفحه دو ملاحظه مى‏كنيد.
گروه هفت پيشنهاد تازه‏اى داده بودند ولى باز پيشنهادشان را كه در صفحه سه است تغيير داده‏اند و در صفحه الحاقى جداگانه خدمت همه نمايندگان هست.
ى كى از نمايندگان- به همه نداده‏اند.
نايب رئيس- خيلى خوب مى‏توانيم بخوانيم.
فاتحى- من با همان پيشنهاد اولى موافق هستم.
نايب رئيس- بلى به استثناى آقاى فاتحى كه مى‏فرمايند من با همان پيشنهاد قبلى موافق هستم. در ادامه كارمان در مورد كسانى‏كه نظر جزئى داده‏اند در هر فرازى كه مطرح مى‏كنم نظر اصلاحيشان را طرح خواهيم كرد. اگر نظر اصلاحى احتياج به استدلال و توضيح خاصى داشته باشد، از نمايندگان گروه‏ها دعوت مى‏كنيم كه توضيح بدهند. ولى گروه‏هايى كه پيشنهاد جديد دارند، خواهش مى‏كنم با ترتيبى كه صدا مى‏كنم هر گروه يك نفر را كه قبلًا انتخاب كرده است اينجا بفرستد و دلايل تغيير متن پيشنهادى گروه يك را به اين متن، به صورت خيلى فشرده بيان‏
                        صورت مشروح مذاكرات قانون اساسى‏جلسه‏31-1، ص: 229
كند. لازم به تكرار نيست كه بحث‏ها بايد بدون مقدمه و مؤخره و صرفاً در حدود متن دستور جلسه و در حد اعلاى اختصار باشد. از نماينده گروه دو خواهش مى‏كنم چون متن جديدى پيشنهاد كرده‏اند براى توضيح تبديل متن قبلى به متن پيشنهادى تشريف بياورند. آقاى مكارم بفرماييد.
مكارم شيرازى- بسم الله الرحمن الرحيم. دوستان ما در گروه شماره دو عقيده‏شان بر اين بود كه اولًا ذكر تمام مواد اصول دين به صورت جداگانه لزومى ندارد و مى‏شود تمام اينها را جمع و جور كرد و به اين صورت نوشت كه: «جمهورى اسلامى نظامى است الهى بر پايه عقايد اسلامى و كرامت و ارزش انسان به منظور رسيدن به اهداف زير» بنابراين اصل دوم و اصل سوم در هم ادغام مى‏شود و آن اصول كه پايه ذكر شده است، در يك جمله، همان جمله‏اى كه جلوى چشم آقايان است، بر «پايه عقايد اسلامى» خلاصه شده است و آن چيزى كه به عنوان اصل سه داده شده است، آن هم به عنوان هدف در ذيل همين اصل نوشته مى‏شود. اين نظرى است كه دوستان ما در اين گروه داشته‏اند و البته تغييراتى در همين جمله‏ها داده شده كه اينها پيچيده و نامفهوم براى عموم بوده و به اين جهت سبب شده است كه در جمله همه را خلاصه كنند و اصل دو را به همين صورت خلاصه و تلفيق شده با اصل سه خدمت آقايان ارائه كنند. بنده چون خودم عضو گروه دو هستم يك نظرى هم ضميمه گروه داشتم، آن را هم اضافه مى‏كنم و خلاصه‏اش اين است كه ديروز اشكالى به اصل دو شد كه آن اشكال جواب داده نشد. اصل دو مركب است از سه قسمت پايه‏ها و هدف‏ها و روش‏ها. همه اينها در اصل دو مخلوط شده است و آن قسمتى كه مربوط به پايه است همان اصول اعتقادات اسلامى و آزادى بشر و كرامت انسان است و آن قسمتى كه مربوط به روش است استفاده از اجتهاد و استفاده كردن از علوم انسانى است و آن قسمتى كه مربوط به هدف است از قبيل قسط و عدل اجتماعى و اقتصادى است، پس اين اصل دو تركيبى است از پايه‏ها و روش‏ها و هدف‏ها كه بايد كاملًا از هم تفكيك شود. و توضيحاتى كه ديروز گروه يك براى دوستان ما دادند قانع‏كننده نبود. براى تفكيكى اينها بهتر است كه ما پايه و هدف‏ها را از هم جدا كنيم و روش را هم جدا كنيم و ضمناً ما نمى‏خواهيم كتاب فلسفه بنويسيم.
نايب رئيس- آقاى مكارم فقط درباره تبديل توضيح بفرماييد. يعنى توضيح بفرماييد كه علت تبديل‏ها چيست؟
مكارم شيرازى- در تبديل‏ها كلمه تشريع و كلمه تكوين و كلمه پويا و گوهر انسانى كه جنبه فلسفى داشته است برداشته شد و همان‏طور كه بعضى از آقايان گفته‏اند، اينها الفاظ مبهمى است و به درد كتاب فلسفه مى‏خورد و به درد قانونى كه همه بايد بفهمند، نمى‏خورد. و به علاوه فردا در دبستان يا حداقل دبيرستان بايد تدريس شود.
بنابراين همه الفاظ دو پهلو و مبهم و نامفهوم در سطح عموم بايد برداشته شود و بين آن سه جنبه هم تفكيك بشود، تا اين‏كه به صورت كاملى در بيايد. چون وقت كم است بيش از اين ديگر عرضى ندارم.
نايب رئيس- ملاحظه مى‏فرماييد كه گروه دو براساس آن‏چه آقاى مكارم توضيح دادند، خواسته‏اند به جاى اصل دوم پيشنهادى گروه اول و اصل سوم پيشنهادى آقاى دكتر غفورى اين‏طور نوشته شود «جمهورى اسلامى نظامى است الهى بر پايه عقايد اسلامى و كرامت و ارزش انسان به منظور رسيدن به اهداف زير»
                        صورت مشروح مذاكرات قانون اساسى‏جلسه‏31-1، ص: 230
1. پرورش و تكامل انسان‏ها در همه زمينه‏هاى مادى و معنوى و جهاد هر انسان در راه پيشرفت خود و ديگران.
2. برقرارى قسط و عدل اجتماعى و اقتصادى و نفى كامل هرگونه ستمگرى و ستم‏كشى.
3. آزادى و استقلال انسان‏ها.
4. استفاده كامل از تمام علوم و فنون گذشته و تجارب سودمند بشرى در پرتو اجراى تعاليم اسلام.
اينها به عنوان هدف‏ها اعلام شده است و پايه به صورت فشرده عقايد اسلامى و كرامت و ارزش انسان.
گروه سه هم توضيحاتى داده‏اند كه در بررسى يكايك فرازها مطرح مى‏كنند. گروه چهار به جاى اصل پيشنهادى، اصلى را پيشنهاد كرده‏اند كه از نماينده آنان خواهش مى‏كنم براى توضيح فشرده‏اى تشريف بياورند. آقاى يزدى بفرماييد.
ى زدى- بسم الله الرحمن الرحيم. تصميمى كه در خدمت رفقا گرفته شده است اين است كه اصل پيشنهادى گروه اول عيناً مورد قبول است ولى فقط اصلاحاتى در آن انجام شده است. يكى كلمه توحيد است كه با توجه به مطلبى كه ديروز بحث شد و نبايد تكرار شود فقط به اين صورت درمى‏آيد كه جمهورى اسلامى نظامى است كه بايد بر پايه مطالب زير ذكر شود. مسأله دوم اين بود كه اگر قرار است به عدل اشاره شود بايد شعاع عدل به طور وسيعى بحث شود و اگر قرار است به طور كلى اشاره شود كافى است كه گفته شود ايمان به خداى يكتاى عادل يا خداى يكتا و عدل و مسأله تسليم در برابر او بايد اضافه شود براى اين‏كه روح اسلام را طبق آيه شريفه مسأله تسليم نشان مى‏دهد. موضوع ديگرى كه در خدمت رفقا تصميم گرفته شد، مسأله قسط و عدل بود كه در اينجا ذكر شده كه در رديف اهداف بيايد و چون اينجا به عنوان زير بنا و جهان‏بينى ذكر شده آن شبهه‏اى هم كه آقاى مكارم فرمودند، جواب داده شده است. از نظر ما و رفقاى ما جوابش همان بود كه بحث شد كه منظور از اين اصل جهان‏بينى اسلام است و اگر جهان‏بينى باشد همه اينها تحت اين عنوان مى‏آيد، منتها قسط و عدل اجتماعى و اقتصادى به رديف اهداف برود و در اصل سوم ذكر شود. مسأله ديگر اين بود كه درباره اجتهاد انقلابى كه ديروز به طور مفصل بحث شد، گفته شود اجتهاد زنده و مستمر متخصصان در فهم كتاب و سنت پيغمبر اكرم (ص) و ائمه معصومين (ع) و در پرانتز به عنوان توضيح اضافه شود «كتاب و سنت». در قسمت «استفاده كامل از علوم و فنون» يكى كلمه «سودمند» اضافه شود.
منتظرى- بدون هيچ وابستگى هم دنبالش اضافه شود.
نايب رئيس- بلى آن هم اضافه مى‏شود. در حقيقت كار گروه چهار هم اين بود كه اصل پيشنهادي را با يك مقدار تغييرات پذيرفته‏اند ولى آقاى منتظرى به عنوان يك فرد از اين گروه تذكراتى داشتند كه جزئى است و در مورد تصويب هر بند خدمتتان توضيح داده خواهد شد. گروه پنج طرح جديدى پيشنهاد كرده كه از نماينده گروه پنج خواهش مى‏كنم براى توضيح دليل تغيير اين طرح به طرح جديد تشريف بياورند. آقاى مهندس سحابى بفرماييد.
مهندس سحابى- بسم الله الرحمن الرحيم. در پيشنهادى كه در گروه پنج مطرح شد و تقريباً به تصويب همه رسيد يعنى طبق نظر همه اعضاى گروه پنج تهيه شد دو نكته مورد نظر قرار گرفت يكى اين‏كه در قانون اساسى به طور كلى جاى تفصيل و توضيح نيست زيرا قانون اساسى‏
                        صورت مشروح مذاكرات قانون اساسى‏جلسه‏31-1، ص: 231
بيشتر اصول كلى را بيان مى‏كند و دوم اين‏كه در فصل كليات و اهداف كه فصل اول قانون اساسى است مطالب بازهم بايد كلى‏تر بيان شود و زياد وارد جزئيات و تفصيلات نشود و بسيارى از تفصيلات و جزئيات كه در فصل اهداف و كليات گفته مى‏شود، تفصيل آنها در اصول ديگر قانون اساسى مى‏آيد و در فصل مقدمه و اهداف بيشتر كليات و اصولى‏ترين مطالب كه جهان‏بينى و ايدئولوژى است كه حاكم بر تدوين‏كنندگان اين قانون اساسى بوده و يا انديشه حاكم بر ملت است، بارى به طور مختصر و فشرده جمع‏آورى شود و در فصل مقدمه و كليات مى‏آيد. به اين جهت در فصل كليات، اساسى‏ترين نكات ايدئولوژيكى و جهان‏بينى به طور فشرده‏اى بايد بيايد. نكته دوم اين‏كه ما در پيش‏نويس قانون اساسى كه از قبل منتشر شده بود و در دست داشتيم، همين اصل دو در آنجا به نحو فشرده‏تر و موجزتر مطالبى را كه در اصل دو پيشنهادى گروه اول آورده شده، بيان كرده است كه خيلى كلى‏تر و مناسب‏تر است و به همين جهت ما اصل دو را كه در پيش‏نويس قانون اساسى بود مبنا قرار داده و اصلاحاتى درآن انجام داديم و چند لغتش را جابه‏جا و يا عوض كرديم و به صورت آن اصلى در آمد كه خدمتتان هست و مى‏خوانيد. اگر اجازه بدهيد من هم يك دفعه بخوانم.
نايب رئيس- بلى بخوانيد.
مهندس سحابى- پيشنهاد گروه پنج اين است: «جمهورى اسلامى نظامى است مبتنى بر توحيد و ديگر عقايد و اصول اسلامى با تكيه بر ارزش و كرامت انسان و مسؤوليت او درباره خويش و جامعه و نقش بنيادى تقوا در رشد او و نفى هر گونه ستمگرى و ستم‏كشى داخلى و خارجى و ضرورت استفاده از دستاوردهاى سودمند علوم و فرهنگ بشرى با التزام به تعاليم حيات‏بخش اسلام». به نظر مى‏رسد اين چند جمله مجموع تفكر تدوين‏كنندگان قانون اساسى را بيان مى‏كند و در عين حال كليت هم دارد و از اختصار و ايجاز هم برخوردار است به همين جهت به نظر ما به جاى اصل پيشنهادى گروه يك ما همين چند سطر را بگذاريم.
نايب رئيس- آقاى كرمى از گروه پنج در پيشنهاداتشان نوشته‏اند يا اصل سوم با اصلاحات موضعى و خاصى كه اينجا نوشته‏اند، مطرح شود يا بر طبق آن‏چه گروه پنج پيشنهاد كرده ولى با بعضى تغييرات كه آن تغييرات را بعداً موقعى كه خواستيم آن را مطرح كنيم خودشان توضيح خواهند داد.
كرمى- آن چيزى كه جناب آقاى سحابى گفتند هدف بنده است ولى آن‏چه كه گروه اول تصويب كرده‏اند با آن يادداشت‏هايى كه بنده داده‏ام اگر اصلاح بشود من رأى مى‏دهم در غير اينصورت رأى نمى‏دهم.
نايب رئيس- و آن يادداشت‏ها را اينجا مى‏خوانم كه معلوم باشد چيست «جمهورى اسلامى نظامى توحيدى» «به معناى» به جاى «بر مبناى» و اضافه كردن «مطلق» به «حاكميت» و بعد اضافه كردن «الهى» به دنبال «احكام و قوانين» در فراز خودش «و امامت و رهبرى مرجع دينى» در آن بند «آزادى انسان با مكلف بودنش» و به جاى «انقلابى» كلمه «اجتهاد صحيح». اين اضافاتى است كه ايشان نوشته‏اند و اگر اصلاح شود، رأى مثبت مى‏دهند. آقاى طاهرى نوشته‏اند «متأسفانه نظريه گروه سه آن طور كه منظور بوده نوشته و ارائه نشده است» آقاى طاهرى منظورتان اين است كه متن تكثير شده آن طور كه منظور بوده ارائه نشده؟ يعنى چيز علاوه‏اى بوده است؟
                        صورت مشروح مذاكرات قانون اساسى‏جلسه‏31-1، ص: 232
طاهرى- بلى.
نايب رئيس- اين موضوع را بعداً به شوراى هماهنگى بفرماييد و ضمناً موقعى كه مطرح مى‏شود تشريف بياوريد كه نظرتان را بهتر بيان كنيد. گروه شش باز به جاى اصل پيشنهادى توسط گروه اول، اصل جديدى پيشنهاد كرده‏اند كه خواهش مى‏كنم نماينده گروه شش براى توضيح تشريف بياورند. آقاى دكتر ضيايى بفرماييد. ضمناً توضيح مى‏دهم كه تعداد نمايندگان در حال حاضر هفتاد و يك نفر مى‏باشد.
دكتر ضيايى- بسم الله الرحمن الرحيم. ديروز مطالبى در دفاع و انتقاد از اصل دو پيشنهادى قانون اساسى بيان شد. اصولًا من با اين نظر كه تمام اينها بايد در مقدمه ذكر شود با سروران عزيز موافق بودم. چون قانون آن است كه يقه بگير و تكليف‏آور باشد، به هر نحوى به يكى از احكام خمسه. اصل اول و دوم و سوم پيش‏نويس به عنوان بيان تكليف براى دولت نيست، ولى اگر قرار شد كه به عنوان اصل در قانون اساسى ذكر شود بايد به اين نكته‏ها توجه داشت كه گنگ و مبهم و قابل تغيير نباشد. راجع به جمهورى اسلامى كه بر پايه عقايد اسلامى بنا شده است، اعلان بعضى از كشورها كه با حقيقت اسلام جنگ دارند و خودشان را به عنوان كشور اسلامى معرفى كرده‏اند مثل كشور ليبى و يا كشور اسلامى زمان سابق (طاغوت) كه مثل يك كشور اسلامى ميان مردم جلوه‏گرى مى‏كرد در حالى كه ضد اسلام بود. بنابراين بايد ذكر شود كه نظام جمهورى اسلامى روى قرآن و سنت پيغمبر اكرم و ائمه اطهار بنا شده است كه پايه است. و اما در مورد اهداف بايد عرض كنم كه چون تيتر هميشه حاوى مطالبى است كه به عنوان دلالت التزامى بايد گوياى آن باشد، گرچه به فرمايش جناب آقاى مهندس سحابى مطالبى در عناوين اصول ذكر شده است اما وقتى كه اين اصول را به عنوان مقدمه قانون اساسى در اصل دوم و سوم قانون اساسى ذكر كرديم به عنوان جهان‏بينى نظام جمهورى اسلامى بايد به عنوان تيتر همه مطالب را در بر داشته باشد. به اين جهت گروه ششم اين مطالب را به ترتيبى كه خدمت آقايان هست پيشنهاد كرده است كه با توجه به نقص‏هايى كه به نظر ما رسيد، آن را تكميل كرده‏ايم به اين ترتيب كه «جمهورى اسلامى نظامى است كه بر پايه قرآن و سنت پيغمبر اسلام و ائمه اطهار بنا شده است»، و اصولًا جمهورى اسلامى يعنى همان و براى تحقق‏بخشى اهدافش شامل روش‏هاى زير است:
1- تحكيم مبانى اعتقادى، اسلامى.
2- اعتقاد به رهبرى مستمر در مسير تداوم انقلاب اسلامى يعنى در هر زمان بايد يك رهبر براى تداوم انقلاب داشته باشيم يا شخص يا شورا.
3- تحقق‏بخشى و پرورش استعدادهاى ارزنده در هر زمينه.
4- حمايت ازآزادى و اختيارات افراد ملت در ساختن سرنوشت خويش نه آزاد ولى بر مبناى قوانين اسلامى كه راهنما و برنامه‏ريز است.
5- اقامه و گسترش قسط و عدل در سراسر كشور و نفى هرگونه تبعيض و سلطه‏جويى فرهنگى، سياسى، اقتصادى و اجتماعى و ضرورت استفاده از دستاوردهاى سودمند و علوم و فرهنگ بشرى غير وابسته و تحريص و تشويق افراد به جهاد در راه تكامل انسانى خود و ديگران و شناسايى حقوق برابر براى همه افراد ايرانى بر طبق موازين اسلامى.
يعنى در حقيقت جميع قوانين اصول اسلامى را در اين پيشنهاد هفت‏گانه به قول خودش جمع كرده و به همه اشاره كرده و در عين حال روشن است يعنى احتياج به تفسير ندارد و ابهام و
                        صورت مشروح مذاكرات قانون اساسى‏جلسه‏31-1، ص: 233
اجمالى هم ندارد.
نايب رئيس- متشكرم، ار گروه شش آقاى دكتر غفورى پيشنهادشان را به اين صورت در آورده‏اند كه ملاحظه مى‏كنيد:
اصل 2- نظام جمهورى اسلامى نظامى است مبتنى بر 1- توحيد و مقررات اصيل اسلامى 2- كرامت و ارزش انسانى 3- تحقق‏بخشى آثار توحيد در همه زمينه‏هاى زندگى 4- سعى در تحقق اهداف زير كه در آن ضميمه ديگر در دوازده هدف بيان كرده‏اند كه در حقيقت خواسته‏اند خود اصل دو را ملخص‏تر كنند. بعد نوبت اصل سه كه مى‏رسد خودشان براى توضيح اصل سه تشريف مى‏آورند. آقاى غفورى اگر توضيح اضافى داريد بفرماييد. ضمناً تا آقاى غفورى اينجا تشريف مى‏آورند تذكرى هم آقاى مكارم نوشته‏اند كه در حقيقت پاسخى به مطلب دكتر ضيايى است كه من اين پاسخ را چون به كار گروه اول مربوط مى‏شود عيناً به نماينده گروه مى‏دهم كه بعداً با استفاده از نوشته ايشان عيناً بخواند. آقاى غفورى بفرماييد.
دكتر غفورى- بسم الله الرحمن الرحيم. ارزش هر چيزى به ارزش آثارش است. وقتى مى‏گوييم دين يا اسلام يا هر كس هر چه مى‏گويد بايد ببينيم كه در عمل چه مى‏كند. در برنامه‏اى كه از اسلام و پيغمبر گرامى هست خاطر همه مستحضر است كه يك جمله‏اى دارد «يضع عنهم اصرهم والاغلال التى كانت عليهم اصرواغلال» حالا نمى‏خواهيم وارد اين بحث شويم ولى اجمالًا بايد بدانيم كه هر جامعه‏اى اصرواغلال دارد و حتى مذاهب و اديان قبل از اسلام كه اول رهايى‏بخش بودند و بعد خود اينها اصرواغلال شدند. همان‏طور كه در برنامه پيغمبر اسلام و برنامه اسلامى كه در ابتداى ورود اسلام به ايران تشريح شد «لنخرج الناس من عبادة العباد الى عبادة الله و من جور الاديان الى عدل الاسلام و من ضيق الارض الى سعتها» بنابراين به طور اجمال وقتى قانون اساسى ما اساسى و كارساز خواهد بود كه ببينيم دردهاى اجتماعى ما چيست. بنابراين به طور خلاصه فكر كردم كه با توجه به كلمات قانون كه به قول معروف بايد قيراط، قيراط حساب شود و حرف زيادى درش نباشد دو پيشنهاد دارم، يكى اين‏كه اصل دو و سه تلفيق شود زيرا وقتى گفتيم توحيد و آثار توحيد، اشكال بزرگ اديان اين است كه اسم توحيد را مى‏برند ولى توحيد را به آسمان‏ها مى‏برند در صورتى كه بايد توحيد را به روى زمين آورد و از زمين به آسمان برد. يعنى آثار توحيد را اجرا كرد همان‏طور كه همه در موقع به دنيا آمدن دو چشم دارند ولى مقررات غلط اجتماعى چشم‏هاى بعضى‏ها را كور مى‏كند و به بعضى‏ها صدها چشم مسلح مى‏دهد. ما بايد ببينيم آثار توحيد در اجتماع چيست و آن آثار را پياده كنيم. بنابراين قانون اساسى ما وقتى كارساز است كه مردم نفس راحت بكشند. و افرادى كه ما را به اينجا فرستاده‏اند وقتى مى‏فهمند كه كارى برايشان صورت داده‏ايم كه ببينيم دردشان چيست و چيزى كه گلويشان را فشار مى‏دهد چيست. به نظر مى‏رسد كه براى رعايت اختصار در قانون ما اصل دو و سه را يكى كنيم و تمام مطالبى كه احياناً بحث‏انگيز است، در سه جمله خلاصه كنيم. يكى «توحيد و مقررات اصيل اسلامى»، البته اسلام‏شناسانى وجود دارند كه مقررات اصيل آن را بيان مى‏كنند. مسأله بعدى «كرامت انسانى» هست و بعد هم «تحقق‏بخشى آثار توحيد» است كه مربوط به اصل دو است و بعد به دنبالش سعى در تحقق اهداف زير كه پيشنهاد اول است كه اگر اصل دو و سه تلفيق شود هم عبارت‏ها كوتاه شده و هم مسائل بحث‏انگيز گفته نشده است و هم تحقق‏بخشى آثار توحيد كه كار اجتهاد است كه در زمانى بايد ببيند گرفتارى مردم چيست و به داد مردم برسد و ضمانت اجرايى خاتميت اسلام و
                        صورت مشروح مذاكرات قانون اساسى‏جلسه‏31-1، ص: 234
اجتهاد زنده هم در همين است. پس پيشنهاد اول اين است كه اصل دو و سه تلفيق شود بعد از همه آن بحث‏ها كه ديروز شد امروز شوراى هماهنگى نهايت تلاشش را در آن مورد به كار برد ولى باز هم چهار يا پنج متن را مى‏بينيد به نظر من اگر به اين صورت در اجتماع برود آن وقت صدها برابر درباره‏اش صحبت مى‏شود، پس بهتر است ما بياييم بگوييم اول توحيد و مقررات اصيل اسلامى و بعد كرامت و ارزش انسانى كه بعضى‏ها فكر نكنند كه حالا توحيد و اسلام كه هست بايد يك سلطه‏گر جديد بيايد و يك استبداد دينى پيدا شود، نه كرامت و ارزش انسانى و سوم هم تحقق‏بخشى به آثار توحيد. خدا مى‏خواهد كه مردم چطور زندگى كنند؟ همان‏طور كه هوا و اين نعمت‏ها عام است بالاخره محدديت‏هاى اجتماعى را بايد برطرف كرد و براى اين‏كه بدانيم چه چيزهايى باعث محدوديت‏هاى اجتماعى است دوازده مطلب ذكر شده كه اينها گلوى جامعه را فشار مى‏دهد. اگر ما توانستيم اين اغلال، اين زنجيرها را از گردن مردم باز كنيم كارى كرده‏ايم، و الا چنان تلقى مى‏شود كه ما آمده‏ايم چند زنجير ديگر هم به دست و پاى اين جامعه ببنديم كه همين‏طور سرگردان بشود. پيشنهاد اول تلفيق اصل دو و سه است و چنان‏چه اين پيشنهاد قبول نشد و اصل دو به صورت يكى از اين پيشنهادهايى كه گفته شده تصويب شد، نوبت به اصل سه مى‏رسد كه من براى بيان اصرواغلال و به خاطر اين‏كه دين خودمان را به جامعه ادا كرده باشيم و آن چيزهايى كه جامعه ايرانى را فشار مى‏دهد كه در آن دوازده هدف با توجه به اصلاحاتى كه شده ملاحظه مى‏فرماييد آنها را بيان مى‏كنم تا جامعه بفهمد وقتى جمهورى اسلامى آمد يك چيزى جامعه از آن مى‏خواهد و طبق برنامه‏هاى زمان‏بندى شده مثلًا آموزش و پرورش رايگان را از آن مى‏خواهد و الى آخر، متشكرم.
نايب رئيس- ضمناً علاوه بر مطالبى كه عرض شد آقاى صافى هم از گروه دو پيشنهادى نوشته‏اند كه قرائت مى‏شود:
بسمه تعالى‏
اينجانب نظرم اين است كه در همان متن گروه اول چند اصلاح بشود كه با علامت در ذيل مشخص شده است.
اصل دوم- جمهورى اسلامى نظامى است بر پايه ايمان به خداى يكتا و عدل او در تكوين و تشريع و اختصاص و حاكميت و تشريع به او و اعتقاد به نبوت و وساطت آن در تبليغ كليه قوانين و احكام و نظامات الهى و اعتقاد به معاد و نقش سازنده آن در تكامل انسان و التزام قلبى و عملى او به احكام و قوانين الهى.
ايمان به امامت و رهبرى مستمر آن در عصر غيبت حضرت مهدى حجة بن الحسن عليه الصلوة و السلام، و نقش كارساز و اساسى آن بر تداوم جنبش‏هاى انقلابى اسلامى.
كرامت و ارزش والاى انسان و پرورش گوهر الهى نهفته در او.
آزادى و اختيار انسان در ساخت سرنوشت خويش (نفى جبر) قسط و عدل اجتماعى و اقتصادى و نفى كامل هرگونه ستمگرى و ستم‏كشى.
مسؤوليت انسان و جهاد او براى تكامل خود و ديگران، تداوم اجتهاد و استنباط احكام از كتاب و سنت و احاديث ائمه طاهرين عليهم السلام در تمامى اعصار، استفاده كامل از علوم و فنوون پيشرفته و تجارب بشرى.
نايب رئيس- گروه هفت اصل پيشنهادى را تبديل به اصل جديدى كرده‏اند كه نظر
                        صورت مشروح مذاكرات قانون اساسى‏جلسه‏31-1، ص: 235
نهايى گروه هفت مى‏باشد و خدمت آقايان داده شده است. آقاى تهرانى نماينده گروه هفت در اين مورد توضيحاتى مى‏فرمايند.
نظر نهايى گروه هفت درباره اصل 3
جمهورى اسلامى نظامى است مبتنى بر پايه يكتاپرستى و ساير معارف و احكام اسلامى كه بر طبق آيه بيست و چهار از سوره حديد «لَقَدْ أَرْسَلْنَا رُسُلَنَا بِالْبَيِّنَاتِ وَ أَنزَلْنَا مَعَهُمُ الْكِتَابَ وَ الْمِيزَانَ لِيَقُومَ النَّاسُ بِالْقِسْط» عدالت و قسط اجتماعى و اقتصادى، و نفى كامل سلطه‏طلبى و سلطه‏پذيرى را در پى مى‏آورد.
تهرانى- بسم الله الرحمن الرحيم. ابتدا به طور خيلى مختصر نظر كلى گروه خودمان را ذكر مى‏كنم و بعد تبديل اصل دو به اصلى كه آقايان نوشته‏اند ان شاء الله قرائت مى‏شود و اگر معلوم شد كه از اشكال‏ها دورتر است آقايان رأى مى‏دهند. اما نظر آقايان اين است كه قانون اساسى احكامى را كه الزام‏آور است در بر داشته باشد، يعنى درست است كه ما اهداف زياد داريم و اهداف را مى‏شود در مقدمه نوشت، اما آن‏چه مردم متوقع هستند، احكام الزامى «نظم امور كم» نظم امور و نظم دولت و نظم اقتصادى و ساير روابط اجتماعى است. تصويب و صادر شود و الزام به اجرا داشته باشد تا آن اهداف را مردم با تمام وجود حس كنند نه اين‏كه يك اهدافى تشعشع‏آميز مثلًا در قانون اساسى آورده بشود و اما وقتى به جايش برسيم «به نظام اقتصادى يا فرهنگى يا ارتشى يا به نظام جمهورى» چيزهايى و اصل‏هايى تصويب شود كه اين اهداف را در پى نداشته باشد. خلاصه توقع مردم اين است كه الزاماتى تصويب بشود و اهداف و هر چيزى كه مى‏خواهيد هدف قرار دهيد در مقدمه بنويسيد. اما اصل پيشنهادى ما به خاطر اين‏كه هم مطابق قرآن كريم باشد و هم از تمام اشكال‏هايى كه شده دور باشد، پيشنهاد شده است «جمهورى اسلامى»، البته بنابراين‏كه بخواهيم يك اصلى قرار بدهيم و الا نظر آقايان اين است كه اين حرف‏ها مربوط به مقدمه است و قانون اساسى تماماً بايد به احكام و الزاماتى كه مربوط به «نظم امور كم» است، تصويب شود. اما اگر بخواهيم اصل دوم را بگذاريم و حذف نكنيم اين‏طور اصلاح شود كه «جمهورى اسلامى نظامى است مبتنى بر پايه يكتاپرستى و ساير معارف و احكام اسلامى كه بر طبق آيه بيست و چهار از سوره حديد «لَقَدْ أَرْسَلْنَا رُسُلَنَا بِالْبَيِّنَاتِ وَ أَنزَلْنَا مَعَهُمُ الْكِتَابَ وَ الْمِيزَانَ لِيَقُومَ النَّاسُ بِالْقِسْط» كه عدالت و قسط اجتماعى و اقتصادى و نفى كامل سلطه‏گرى و سلطه‏پذيرى را در پى مى‏آورد.» كه از اشكال‏ها دور مى‏باشد و به همين مقدار تذكرى در اصل دوم باشد. البته بنده و همكار محترم ما آقاى بنى‏صدر آن پيشنهاد گروه پنجم را كه جناب آقاى مهندس سحابى خواندند، مى‏پذيريم و آن هم بسيار درست است و به نظر ما بى‏اشكال است. پس هم آن متن پيشنهادى گروه پنجم را كه آقاى مهندس سحابى قرائت فرمودند قبول داريم و هم اين متن پيشنهادى خودمان را كه طبق آيه كريمه است و يكتاپرستى در آن ذكر شده و توحيد ذكر نشده كه معانى گوناگونى داشته باشد و ساير معارف احكام اسلامى و عدالت و قسط هم بر طبق آيه شريفه سوره حديد است و نفى سلطه‏طلبى و سلطه‏پذيرى هم از آيه (تِلْكَ الدَّارُ الاْخِرَةُ نجْعَلُهَا لِلَّذِينَ لَا يُرِيدُونَ عُلُوًّا فىِ الْأَرْضِ وَ لَا فَسَادًا) گرفته شده است. والسلام عليكم و رحمة الله.
نايب رئيس- متشكرم، جلسه در حال حاضر با حضور هفتاد و دو نفر كارش را ادامه مى‏دهد. تذكرات ديگرى اينجا رسيده است، يكى از آقايان جلال‏الدين طاهرى است به اين شرح «جمهورى اسلامى نظامى است توحيدى بر پايه ايمان به لا اله الا الله و عدل خداوند در
                        صورت مشروح مذاكرات قانون اساسى‏جلسه‏31-1، ص: 236
تكوين و تشريع و اختصاص حاكميت و تشريع به او و به وحى الهى انبياء و نقش بنيادى آن در بيان قوانين و به معاد و نقش سازنده آن در تكامل انسان و التزام قلبى او به احكام و قوانين و به امامت و رهبرى مستمر و نقش اساسى آن بر تداوم اسلام كه تنها مكتب انقلابى است» و بعد از اين اصول كه مى‏گذريم همان متن پيشنهادى گروه يك به استثناى آن‏چه در مورد اجتهاد هست كه يكى دو تذكر دارد و آقاى موسوى جزايرى نوشته‏اند كه نظرشان با نظرى كه گروه هفتم فرستاده موافق نبوده و نظرشان با نظر گروه چهار موافق است، با اين تفاوت كه اجتهاد به عنوان پايه شناخته نشود بلكه به عنوان روش باشد. و باز تذكرات ديگرى هست كه من به نوبت مى‏خوانم و از دوستانى كه تذكراتى مى‏فرستند خواهش مى‏كنم از جلسه آينده سعى بفرمايند كه تذكرات را قبلًا بدهند و حالا هم كه مى‏فرستند گروهشان را يادداشت كنند كه وقتى ما نظر گروه‏ها را مطرح مى‏كنيم نظر آنها را نيز مطرح كنيم.
پيشنهاد گروه‏ها خوانده شد و درباره آن توضيح هم داده شد. حالا موقعى است كه بايد رأى گيرى نهايى بكنيم، آقاى خامنه‏اى بفرماييد.
خامنه‏اى- بنده پيشنهاد داده‏ام خواهش مى‏كنم قرائت بفرماييد.
نايب رئيس- البته نمايندگانى به عنوان نكات تكميلى مطالبى فرستاده‏اند كه به موقع خواهيم خواند، يعنى اگر پيشنهادات كاملًا جديد باشد مطرح مى‏شود ولى اگر پيشنهادهاى تكميلى و تذكرات است به نوبت كه به گروه مربوطه مى‏رسيم از اعضاى آن گروه خواهيم خواست كه اگر كسى هست بيايد تكميل كند. فعلًا اگر پيشنهاد كاملى هست كه تغييرات كلى داده شده بايد اينجا باشد كه من ببينم و اگر اينجا چيزى نباشد نمى‏شود مطرح كرد. ولى اين بار هم اگر در اثناى جلسه پيشنهاد جديدى بفرستند مى‏پذيريم ولى در جلسات آينده اجازه بفرماييد اين رويه را ادامه ندهيم. آقاى خامنه‏اى اصل دو را به اين صورت نوشته‏اند:
 «جمهورى اسلامى نظامى است بر پايه عقيده و ايدئولوژى اسلامى، توحيد و نبوت و معاد و رعايت واقعى حيثيت و حرمت والاى انسان، احترام به آزادى‏هاى انسانى، مساوات زن و مرد و توانا و ناتوان و مسلمان و غير مسلمان، اقامه قسط و عدل تعديل مشروع ثروت و جلوگيرى از تمركز ثروت‏ها، توزيع متناسب ثروت‏هاى ملى، مقابله با ظلم و استثمار و استبداد و استقلال، مسؤوليت هماهنگى و جهاد انسان‏ها در راه خودسازى و اصلاح جامعه، همزيستى مسالمت‏آميز با بيگانگان، رعايت ضعفا و نجات مستضعفين و اقامه «خلافت الله» براساس وراثت تاريخى انسان، رعايت اجتهاد پويا در امر تقنين و رهبرى عالى و بيان اصول غير قابل تفكيك و واحد هستند.» آن‏چه مرقوم فرموده‏ايد براى من روشن است اگر براى كسى ابهامى دارد كه ايشان بايد توضيحى بدهند، مى‏توانند چند دقيقه‏اى صحبت بفرمايند و اگر هم براى همه روشن است كه ديگر توضيحى نمى‏دهند. آقاى مكارم بفرماييد.
مكارم شيرازى- پيشنهاد بنده غير از پيشنهاد دوستان است. اين پيشنهاد بنده در اصل سه چاپ شده است چون تلفيق هر دو بوده است و با استفاده از همه نظرياتى كه داده‏اند اصل دو و سه تلفيق شده است و به صورت اصل سه در صفحه دوم چاپ شده است.
نايب رئيس- اين را هم ملاحظه مى‏فرماييد:
جمهورى اسلامى نظامى است الهى بر پايه:
1. ايمان به خداى يكتا و عدالت و حاكميت او.
                        صورت مشروح مذاكرات قانون اساسى‏جلسه‏31-1، ص: 237
2. ايمان به وحى و نقش آن در تأسيس قوانين.
3. ايمان به معاد و نقش سازنده آن در تكامل انسان.
4. ايمان به امامت و رهبرى مستمر در جامعه بشرى.
5. ايمان به ارزش والاى انسان و آزادى اراده او و مسؤوليتش در برابر خود و ديگران براى تحقق بخشيدن به هدف‏هاى زير:
1. محو هرگونه استبداد و خود كامگى، و مشاركت مردم در تعيين سرنوشت خويش.
2. طرد كامل استعمار و هرگونه گرايش به شرق و غرب.
3. رفع هر گونه تبعيذ ناروا و تأمين حقوق همه افراد.
4. ايجاد خودكفايى در تمام زمينه‏هاى علمى و اقتصادى و نظامى و عمرانى.
5. پى‏ريزى اقتصاد صحيح بر طبق ضوابط اسلامى به منظور طرد فقر و محروميت و بيكارى با استفاده از اجتهاد متخصصان در فهم كتاب و سنت و بهره‏گيرى از علوم و فنون پيشرفته و تجارت بشرى در تمام زمينه‏ها.
حالا آقاى آيت اگر نظراتى از گروه يك داريد به صورت فشرده بيان كنيد.
دكتر آيت- بسم الله الرحمن الرحيم. در مورد اصل دو، ديروز مطالبى گفته شد و آقايان دكتر بهشتى و ربانى شيرازى جواب‏هاى كافى دادند و من فكر نمى‏كنم كه لازم باشد آن جواب‏ها را تكرار كنم ولى با وجود اين به بعضى از مسائل اشاره مى‏كنم. بعضى‏ها گفتند كه اصل دوم هم پايه‏ها است و هم هدف‏ها كه بايد از هم جدا بشود. بايد عرض كنم كه اصل دو فقط پايه‏ها و روش‏ها است و هدف‏ها نيست و اگر قسط و عدل را مى‏فرمايند اينها را هم مى‏شود پايه قرار داد و هم هدف، و در نظام هم اشكال ندارد و بايد هدف‏ها آورده بشود. نظام يك كل وابسته به هم است كه پايه و روش و هدف اين پل را مشخص مى‏كند، به خصوص اين مسأله كه بعضى‏ها گفته‏اند جاى اينها در مقدمه بود، بايد توجه كنيم وقتى كه نظام مشخصى شد، براى قانون‏گذار تعهدآور است و در قانون گذارى مؤثر است و تعدي و الزام ايجاد مى‏كند. وقتى كه گفتيم «نظام جمهورى اسلامى كرامت و ارزش انسان را در نظر دارد» بنابراين قانون‏گذار نمى‏تواند قانونى وضع كند كه كرامت را ناديده بگيرد، قانون‏گذار متعهد به رعايت كرامت انسان است. و همين طور وقتى ما معاد و توحيد و نظاير اينها را در نظام اسلامى ذكر مى‏كنيم، مشخص است كه توحيد و معاد و نبوت وزن شعر نيست، اينها در همه مراحل زندگى منعكس مى‏شود و من جمله در قانون گذارى. آقاى مكارم فرمودند كه بعضى كلمات مبهم به كار رفته است و از مبهمات، تشريع را به كار بردند در حالى كه هيچ ابهامى در كلمه تشريع نيست و كلمات مبهم ديگرى هم در اينجا نيست و اگر مشكل بودن آن را در نظر بگيريم كه هر طفل دبستانى بايد بفهمد، هركسى به اندازه معلوماتش از قانون اساسى و هر چيز ديگرى برداشت مى‏كند و ضرورتى ندارد كه همه كس آن را بفهمد. حتى حقوقدان‏ها هم ممكن است در فهم بعضى از مسائل قانون اساسى محتاج به مطالعه و تفكر باشند. در هيچ جاى دنيا نمى‏توان قانون اساسى را طورى نوشت كه براى همه دقيقاً قابل فهم باشد.
پيشنهادى هم شده در مورد اين‏كه تسليم در مقابل خداوند را در اين اصل بياوريم، البته مخالفتى با اين پيشنهاد نيست ولى وقتى كه گفتيم «اختصاص حاكميت خداوند» تسليم هم در آن هست و احتياج به تكرار نيست، در مورد سنت، بعضى‏ها خواسته‏اند
                        صورت مشروح مذاكرات قانون اساسى‏جلسه‏31-1، ص: 238
اضافه بشود سنت ائمه اطهار خود سنت رسا است و ديگر اضافه كردن آن لزومي ندارد. آقاي مهندس سحابي آن اصل قبلي را با تغيييراتي پيشنهاد كرده‏اند و استدلالشان اين بود كه در قانون اساسي نبايد طول و تفصيل باشد. بايد عرض كنم در اين اصل، طول و تفصيل نيست ولي از ايجاز به اصطلاح مخل هم جلوگيري شده است، زيرا ايجاز نبايد به نحوي باشد كه در معني اخلال ايجاد بكند. در اصل پيشنهادي آقاي مهندس سحابي و گروه ايشان نوشته شده و معارف اسلامي اين كلمه ديگر خودش ابهام ايجاد مى‏كند، با آن كلياتي كه بايد رويش تكيه بشود و ذكر كرده‏ايم مثل اين است كه ما بخواهيم درباره فلسفه كانت صحبت كنيم ولي بگوييم مراجعه كنيد به فلسفه كانت. اما به نظر ما آن اصول و نكاتي كه فلسفه كانت و يا دكارت را نشان مي‏دهد بايد ذكر گردد. همين ايراد به گروه هفت هم وارد است، زيرا آنها هم نوشته‏اند و ساير معارف و احكام اسلامي و باز هم ايجاز مخل هست و نظام را نمي‏رساند. مثل اين است كه ما سوار تاكسي بشويم و بگوييم ما را ببر تهران، حالا كجاي تهران مشخص نيست. اما كلمه سودمند كه در مورد علوم و معارف پيش‏بينى شده است، اين كلمه سودمند براي چه كسي است؟ چون قمار باز هم فن قمار برايش سودمند است، بديهي است كه ما علوم و معارف را در قانون اساسي در جهتي كه اسلام تعيين كرده است به كار مي‏بريم و چه كلمه سودمند باشد يا نباشد، اين تكليف در قانون اساسي ايجاد مى‏شود و احتياجي به كلمه سودمند نيست. مسأله ديگر اينكه پيشنهاد شده بدون هيچ وابستگي بنده اشكالي نمي‏بينم كه اين هم اضافه بشود ولي معهذا استفاده از علوم و فنون بشري وابستگي ايجاد نمى‏كند و در آن مفهوم وابستگي در اصول ديگر آمده است و رعايت هم خواهد شد.
بعضي از دوستان همين اصل را به عبارت ديگري پيشنهاد كرده‏اند ولي دليلي نياورده‏اند كه چرا آن عبارت را عوض كرده‏اند. مثلا آقاي دكتر ضيايي تقريبا «همان عبارات پيشنهادي را مرقوم فرموده‏اند و فقط قرآن و سنت را پايه ذكر كرده‏اند، در حالي كه پايه‏ها از سنت و قرآن استخراج مى‏شود و آنها منبع قانون گذارى باشد در اصل ديگر آمده است. در پيشنهاد يكي از گروه‏ها مسؤوليت را آورده‏اند ولي كرامت و آزادي را كه مقدمه و لازمه مسؤوليت است ذكر نكرده‏اند.
در مورد تلفيق اصل دو و سه كه پيشنهاد آقايان دكتر غفوري و مكارم است بايد عرض كنم كه تقريباً اينكار درخود اين اصل شده است. گروه يك اصولا با آوردن اصل سه به طور مستقل در كليات مخالف است بدليل اينكه اصل سه در ساير فصول آمده است و اگر بخواهيم در كليات بهمه اهداف اشاره كنيم بايد همه قانون اساسي را در يك اصل ذكر كنيم كه اين هم امكان‏پذير نيست. همه اين اهداف در ساير اصول آمده است و همه اينها بر مي‏گردد به قسط و عدل كه در اصل دوم هست و احتياجي به اصل سه نيست باز آقاي مكارم توضيحي داده‏اند كه همان بود كه عرض كردم كه اشاره به اين پايه‏ها براي قانون‏گذار الزام‏آور است. مسأله ديگري كه احتياج به جواب دادن باشد، نيست چون ديروز به همه آن مسائل اشاره شد و فقط اشاره مى‏كنم كه در اين اصل منظور بيان نظام اسلامي بوده است و بعد از اينكه با تمام كميسيون‏ها مشورت شد و نظراتشان خواسته شد، آن‏چه كه بايد در مورد نظام اضافه بشود، اين كار شده است و به نظر گروه در اين مورد كم و كسري نيست. بعضي از آقايان مطالبي نوشته‏اند كه من مجبورم پاسخ بدهم.
مثلا نوشته‏اند: «در موارد زيادي تشريع در معني قريب به بدعت به كار مي‏رود» توجه‏
                        صورت مشروح مذاكرات قانون اساسى‏جلسه‏31-1، ص: 239
بفرماييد وقتي كه ما نظام اسلامي را شرح مي‏دهيم و در اصول بعدي هم مي‏گوييم منابع قانون گذارى بايد سنت و قرآن باشد، بنابراين ديگر اين مفهوم، منتفي است كه بدعت از آن استنباط بشود، همچنين نوشته‏اند: لفظ نقش از اصطلاحات سينمايي است بايد پرهيز شود، اين هم به نظر من استدلال درستي نيست. من خواستم راجع به توحيد و انقلاب اين توضيح را بدهم، اگر يك لفظي را ديگران به كار مي‏برند ما نبايد براي خودمان اين مشكل را ايجاد كنيم كه چون ديگران به كار برده‏اند ما ديگر به كار نبريم. و يا اينكه چون ديگران مثلا با قاشق و چنگال غذا مي‏خورند ممكن است با ما مخالف باشند، ما نخوريم. و يا اينكه سوار اتومبيل مى‏شوند و ما سوار اتومبيل نشويم. يكي از نمايندگان- اصطلاحات اسلامي را به كار ببريد.
نايب رئيس- از آقايان خواهش مى‏كنم بدون نوبت و از جاي خودشان صحبت نفرمايند.
دكتر آيت- يكي از آقايان نوشته‏اند: مقصود از امامت و رهبري چيست؟ آيا ولايت فقيه است؟ عرض شود ولايت‏فقيه جداگانه چه در كليات و چه در ساير موارد آمده است كه به موقع مورد بحث قرار خواهد گرفت. مفهوم امامت و رهبري هم در اسلام به خوبي روشن است.
نايب رئيس- آقاي دكتر نوربخش بفرماييد.
دكتر نوربخش- آقاي دكتر آيت دو مثال زدند كه هر دو مؤيد نظر ما است:
تذكر 1: اتفاقا در اصول بايد گفت مراجعه شود به فلسفه مثلا كانت.
تذكر 2: وقتي شما از مشهد به تهران حركت مي‏كنيد نمي‏گوييد مي‏خواهم بروم به خيابان و كوچه فلان، بلكه ابتدا فقط بليط براي تهران مي‏گيريد.
در فصل اول هم كليات بايد ذكر گردد.
نايب رئيس- يادداشتي را آقاي حائري مرقوم فرموده‏اند مبني بر اينكه طرفدار پيشنهاد گروه پنجم مي‏باشد وهمين طور به نظر ايشان و ديگر معارف اسلامي ايجاز مخل نيست براي اينكه قانون اساسي كتاب عقايد نيست و معارف اسلامي خمسه براي همه روشن است. آقاي مولوي عبدالعزيز يادداشتي نوشته‏اند كه پايه‏ها و هدف‏ها بايد طبق اصول مسلمه تشيع وتسنن باشد نه مخصوص يك گروه و از اول چيزهاي مهم و مخصوص يك مذهب را نياوريد.
يادداشت‏هاى ديگري هم هست كه هر وقت لازم باشد و موقعش بود مطرح خواهد شد.
بحث ما راجع به مطالب تمام است. آقاي منتظري براي توضيح يك نكته كوتاه وقت گرفته‏اند بفرماييد.
منتظري- اعوذ بالله من الشيطان الرجيم. بسم الله الرحمن الرحيم. بنده هم به عنوان دفاع از اصل دوم و هم نظرياتي را كه خودمان داريم به طور مختصر بيان مى‏كنم. اينكه آقايان اصرار دارند اصول دين ذكر نشود بايد عرض كنم كه ما اين اصول دين را براي تشريفات در اينجا ذكر نكرده‏ايم. قانون اساسي مسير زندگي آينده ما را بايد در همه شؤون تعيين كند، در قانون گذارى، در كار، در بازرگاني و خلاصه در همه شؤون و آن‏چه كه بيش از همه مسير زندگي ما را تعيين مى‏كند اصول اعتقادي و ايمان ما است. ايمان به خدا، ايمان به نبوت، ايمان به امامت و ايمان به معاد، اينها علاوه بر اينكه وظايف است، نقش كاملي در تعيين مسير زندگي ما دارد. آن قانون گذارى كه در آينده مي‏خواهد در مجلس شوراي ملي قانوني بگذارند، اگر شخصي باشد معتقد به خدا و به معاد و معتقد به وحي، مسلماً روش قانون گذارى او فرق مى‏كند با كسي كه اعتقادش اسلامي نباشد. بنابراين چون قانون اساسي پايه ساير قوانين و همين طور
                        صورت مشروح مذاكرات قانون اساسى‏جلسه‏31-1، ص: 240
پايه ساير شؤون زندگي است. چون ايمان و اعتقاد به اصول دين دخالت دارد و پايه است بايد ذكر بشود و آقايان بخل نكنند كه سه يا پنج تا از اصول دين به طور مختصر در قانون اساسي ذكر بشود اينكار ضرري به جايي نمي‏زند چون ضرورت دارد. و اينكه آقاي آيت فرمودند ابهام در آن نيست، بنده بايد بگويم كه در دو سه جا ابهام هست يكي همان كلمه توحيدي است كه ديروز مي‏گفتيم و اين يك لفظي است متشابه و قاعدتاً بايد حذف شود و من كه به پيشنهادها نگاه مى‏كنم، مى‏بينم گروه يك و يكي ديگر از گروه‏ها لفظ توحيدي را ذكر كرده‏اند. بنابراين به اجماع مركب اين رد مى‏شودبراي اينكه اكثريت لفظ توحيدي را برداشته‏اند و لفظ مبهمي هم هست زيرا معلوم نيست مرادش خداي يگانه است و يا طبقه واحدي است كه بعضي‏ها مي‏گويند توحيد طبقاتي بنابراين، اين لفظ مبهم است و اگر حذف بشود بهتر خواهد بود. به نظر ما يكتا و عادل كافي خواهد بود و تكوين و تشريع يك لفظي است مجمل و گفتنش لزومي ندارد.
بنده چون امروز به علتي نتوانستم در گروه باشم و قبلا اصرار داشتم به دنبال ستمگري و ستم‏كشي بايد آن چيزي كه در اصل پيشنهادي سابق بود، ذكر بشود. حالا اگر مي‏خواهند دنبال همين هم بياورند اشكال ندارد. به اين شكل:
هرگونه ستمگري و ستم‏كشي و سلطه‏جويي فرهنگي، سياسي و اقتصادي به نظر من ذكر اين مطب ضرورت دارد ولو اينكه اكثر گروه‏ها نگفته باشند.
نايب رئيس- آقاي رباني بفرماييد.
رباني شيرازي- مطلبي را كه آقاي آيت فرمودند در نظر گروه دوم اشكالي كه داشت اين است كه آزادي آمده ولي در كنارش مسؤوليت نيامده است. آزادي بدون مسؤوليت به هرج و مرج كشيده مى‏شود. اشكال ديگري كه داشت اين بود كه بين روش‏ها و اهداف فرقي قائل نشده بودند و روش را جزو اهداف آورده بودند. در گروه پنج نظامي را كه بيان كرده‏اند بر خلاف نظريه گروه اول قابل انطباق با نظام توحيدي است.
نايب رئيس- آقاي منتظري بفرماييد.
منتظري- اينجا آزادي و اختيار انسان هم چيز مبهمي است. آيا مراد آزادي تكويني است يا آزادي تشريعي؟ بايد بگوييم آزادي و اختيار خدادادي انسان كه معلوم بشود آزادي تكويني است يعني انسان داراي اراده است و يا اينكه اگر مي‏خواهيد اين را ذكر نكنيد بايد بگوييد در محدوده قوانين.
نايب رئيس- حالا ادامه كار به اين كيفيت است. چند طرح پيشنهادي است كه خدمتتان آورده‏اند و مطالعه هم فرموده‏ايد و درباره آنها توضيح هم داده شد. حالا به اندازه سه دقيقه وقت در نظر مي‏گيريم كه همه نمايندگان بتوانند نگاهي به آن نوشته‏ها بكنند و بعداً رأي مي‏گيريم به پيشنهاد گروه اول صرف نظر از اصلاحات جزئي كه در آن به عمل آمده است. اگر رأي آورد اصلاحات را بعداً در آن وارد مى‏كنيم و اگر رأي هم نياورد مى‏رويم سراغ پيشنهاد گروه دوم و همچنين گروه‏هاى بعدي. بنابراين اين سه دقيقه را براي يك بار مراجعه مكرر، وقت در نظر مي‏گيريم و آقاياني كه اصلاحاتي در هر فرازي دارند، معنايش اين است كه اصل پيشنهاد گروه اول را قبول دارند و ما بعدا اصلاحاتشان را به رأي خواهيم گذاشت. كساني كه پيشنهاد گروه اول را با فرض اصلاحات قبول دارند آنها رأي موافق خواهند داد و اصلاحيه‏شان را هم به رأي‏
                        صورت مشروح مذاكرات قانون اساسى‏جلسه‏31-1، ص: 241
مي‏گذاريم چون يكي از آقايان يادداشتي نوشته‏اند كه سه دقيقه كم است، پنج دقيقه وقت مي‏دهيم. (در اين موقع براي مطالعه بيشتر و مجدد پيشنهادها پنج دقيقه وقت در نظر گرفته شد).
نايب رئيس- پنج دقيقه تمام شد. توجه داريد كه درباره اين اصل ديروز مستوفي همه بحث كرده‏ايم و بحث‏ها هم شنيده شده است و نمايندگان گروه‏ها هم رفته‏اند و بحث كرده‏اند و نظرات رسيده امروز مجدداً جمع‏بندي و تلخيص و چاپ و تكثير شده و در اختيار همه هست و نزديك يك ساعت و بيست دقيقه پيرامون اين نظرات امروز از هر گروه صحبت كرده‏اند. بنابراين حالا اعلام رأي مى‏كنيم. آقاي حجتي بفرماييد.
حجتي كرماني- اين جور رأي‏گيري خيلي زودرس است زيرا تلفيق نظرات هم احتياج به اين دارد كه انسان در يك آرامش فكري اين كار را انجام بدهد. در يك وقت پنج دقيقه‏اى انسان نمي‏تواند يك معادله چند مجهولي را حل كند. در نتيجه اين رأي‏گيري به عقيده بنده زودرس است زيرا هر گروهي در مواد مربوط به خودش مثلا درباره حقوق ملت كه ما بحث مي‏كرديم بنده حضور ذهن دارم ولي در مورد اينها ندارم و در مورد اصل يك يا دو تلاش ذهني و كنكاش ذهني براي ما امكان نداشته است. (علي تهراني- خير اين‏طور نيست) در مورد گروه خاص كه اين كار را كرده‏اند، درست است، ولي گروه‏هاي ديگر بايد به همان اندازه كه مطالب گروه خودشان را بررسي كرده‏اند اظهارنظر بكنند.
نايب رئيس- شما چه پيشنهادي مي‏كنيد كه اين اصل يا هر اصل ديگري را در آينده بتوانيم در جلسه عمومي به رأي بگذاريم؟ يعني ما در جلسه عمومي چه جوري رأي‏گيري كنيم كه هر كسي رأيي را كه مي‏دهد رأيي باشد با تمام حضور ذهن؟ آقاي بني‏صدر بفرماييد.
بني‏صدر- جناب آقاي رئيس، حق اين بود كه به پيشنهاد اينجانب عمل مي‏شد، همه هم تصديق كردند. حالا اگر هيچ كدام چهل و هشت رأي نياوردند دو روز وقت ما تلف شده است. حالا اينكه اگر از هر كميسيون دو نفر صبح به اين اصل رسيدگي مي‏كردند. حالا يك متن داشتيم و رأي بسا تابه حال تصويب شده بود. حالا اين پيشنهاد را عمل بفرماييد.
نايب رئيس- سؤال اين است كه اگر ما از هر گروهي يك نفر يا دو نفر گردآوري كرديم و اينها خودشان يك گروه هفت نفري و يا چهارده نفري تشكيل دادند و اگر آنها يك متني را با تصويب اكثريت به جلسه عمومي آوردند، ما بياييم فقط آن متن را به رأي بگذاريم؟ چه فرقي مى‏كند كه آقايان نماينده گروه‏ها باشند و يا در يك گروه باشند؟ اگر به رأي گذاشتن يك متن برخلاف آزادي در اينجا نباشد و كاملا حق پيشنهادهاي ديگر رعايت بشود، بگذاريد هر گروهي كه پيشنهاد به خصوص دارد آن را به رأي بگذاريم. براي اينكه آنها احق هستند تا آن گروه تلفيقي، چون آنها بيشتر درباره آن مطلب مطالعه كرده‏اند و اگر پيشنهاد يك گروه چند نفري حق پيشنهاد جديد از فرد يا گروهي را سلب نمى‏كند، باز هم اگر ما يك گروه هفت نفري يا چهارده نفري داشته باشيم به همين محظور برخورد مى‏كنيم. پيشنهاد حضرت عالي صبح در جلسه مشترك هيأت رئيسه و شوراي هماهنگي مطرح شد ولي به اين دليل ديديم حلال مشكل نخواهد بود. ما براي هر پيشنهادي احترام قائليم و پيشنهاد دهنده مي‏تواند توضيح بدهد و بعد آن را به رأي مي‏گذاريم. اگر آن پيشنهاد به عنوان راه‏حل مورد قبول مجلس قرار گرفت، آن وقت ماده جديدي براي آيين‏نامه مى‏شود. و اما اين كاري كه من مي‏خواستم حالا عمل كنم، بر طبق آيين‏نامه مصوب خود آقايان بود. بر طبق اين ماده از آيين‏نامه قرار بود كه نظرات هر گروهي كه اصلي‏
                        صورت مشروح مذاكرات قانون اساسى‏جلسه‏31-1، ص: 242
را پيشنهاد مى‏كند به اينجا بيايد و در اينجا درباره‏اش توضيح بدهند، موافق و مخالف هم صحبت بكنند و اگر سؤالاتي بود توضيح داده بشود و پيشنهاد همان گروه به رأي گذاشته بشود واگر گروه‏هاي ديگر متن جديد دارند به ترتيب، هر متني به رأي گذاشته بشود. هر يك از متون پيشنهادي كه اكثريت را آورد ديگر از ادامه رأي‏گيري خودداري كنيم. بنده عين ماده مصوب خود آقايان را مي‏خوانم:
مرحله سوم- طرح اصول پيشنهادي در جلسات عمومي مجلس‏
ماده بيست و شش- اصول بررسي شده در گروه‏ها به وسيله هيأت رئيسه به تدريج در جلسات عمومي مجلس كه از روز دوم هفته سوم همه روز عصر تشكيل مى‏شود و طرح و پس از شور و مذاكره به رأي گذارده مى‏شود.
تبصره- پس از رسميت جلسه متن پيشنهادي براي يك اصل در جلسه خوانده مى‏شود. اگر متن تهيه شده توسط گروه‏ها يكي باشد حداقل يك موافق و يك مخالف صحبت مى‏كنند و سپس رأي‏گيري به عمل مي‏آيد و اگر در گروه‏ها بيش از يك متن پيشنهاد شده باشد متن پيشنهادي هر گروه به ترتيب شماره‏گذاري گروه‏ها خوانده مى‏شود و يك نفر از همان گروه از آن دفاع مى‏كند- كاري كه امروز كرديم- پس از قرائت همه متون پيشنهادي براي يك اصل و دفاع از آنها نسبت به متون پيشنهادي به ترتيب رأي‏گيري مى‏شود. همين كاري كه مي‏خواستيم حالا بكنيم، يعني هر پيشنهادي كه با حد نصاب لازم تصويب شد، از رأي‏گيري درباره پيشنهادهاي بعدي خودداري مي‏گردد. آن‏چه كه امروز ما از اول جلسه تا حالا عمل كرده‏ايم بر طبق اين ماده از آيين‏نامه بوده كه مصوب اكثريت خود آقايان است. آقاي حجتي كرماني بفرماييد:
حجتي كرماني- الان هفت پيشنهاد است و مى‏شود پيش‏بينى كرد كه هيچ يك از اينها رأي نمي‏آورند چون هر يك از گروه‏ها طرفدار متن خودشان هستند. در ضمن نمي‏دانم آيا پيشنهاد آقاي بني‏صدر بر خلاف آيين‏نامه است يا خير؟
نايب رئيس- اگر اجازه مي‏داديد ما به جاي پيش‏بينى عمل مي‏كرديم بهتر بود. آقاي طاهري گرگاني بفرماييد.
طاهري گرگاني- بنده پيشنهادم اين است كه هر گروهي كه روي يك قسمت مطالعه كرده‏اند و كار كرده‏اند چنان‏چه توافق كنند آن را در اختيار شوراي هماهنگي و نمايندگان گروه‏ها قرار دهند و پس از تلخيص در اختيار ما بگذارند تا رويش مطالعه بكنبم و اگر نكاتي به نظرمان رسيد در مجلس مطرح كنيم. ضمناً ما الزامي نداريم كه حتماً به آيين‏نامه عمل كنيم راجع به دو سوم، بنده از آقايان خواهش مى‏كنم يك طرح جديدي تهيه بكنند.
نايب رئيس- آقاي مهندس سحابي بفرماييد.
مهندس سحابي- بسم الله الرحمن الرحيم. مشكل اصلي اين است كه ما امروز هفت متن در پيش‏رويمان داريم و مي‏خواهيم راجع به آنها رأي بگيريم، در حالي كه ممكن است روي جزئيات و كلمات هر متن هم نظرياتي داشته باشيم و باز احتياج به رأي‏گيري باشد. به اين ترتيب به نظر من امروز كه نمى‏شود كار اين اصل را تمام كرد. هيچ، تا يك هفته شايد بيشترهم طول بكشد كه اين اصل دو از مجلس بگذرد. پيشنهادي كه ما كرديم و آقاي بني‏صدر آن را ديروز مطرح كردند و امروز هم با خيلي از آقايان صحبت مي‏كرديم همه آن را مي‏پسنديدند، اين پيشنهاد براي اين است كه اين مشكل را حل كند. در يك مجلس عمومي هفتاد
                        صورت مشروح مذاكرات قانون اساسى‏جلسه‏31-1، ص: 243
و چند نفري وقتي مسائل مختلف مطرح بشود و همه هم صاحب نظر باشند، توافق و تقارب و به وحدت رسيدن خيلي مشكل است، در حالي كه در يك مجلس مختصرتر و محدودتري از نمايندگان آنها آزادتر مى‏شود بحث كرد و به توافق رسيد و آن وقت يك پيشنهاد و يا يك بياورند به جلسه عمومي و در اينجا روي بندهاي آن آقايان صحبت بفرمايند و بعد رأي بگيرند. به اين ترتيب ما فكر مى‏كنيم كه با تصويب اين پيشنهاد يك كمكي مى‏شود كه آن آيين‏نامه بهتر اجرا بشود و اگر بخواهيم به آيين‏نامه ويا به كلمات و ظاهر آن نگاه كنيم آن وقت عملا مشكلاتي پيش خواهد آمد و كار پيش نخواهد رفت. ديروز يكي از آقايان فرمودند ما صد و پنجاه اصل داريم و اگر اضافاتي هم پيدا بشود ما حدود صد و شصت يا صد و هفتاد اصل داريم و ما براي يك اصل آن ديروز و امروز معطليم، آن وقت حساب كنيد براي تصويب تمام اصل‏ها ما هفت، هشت ماه وقت لازم داريم در حالي كه اصل‏هاي پر بحث‏تري در پيش داريم. به نظر من پيشنهادآقاي بني‏صدر خيلي خوب است. اجازه بفرماييدكه از ساعت هشت صبح تا ده و نيم خود گروه‏ها تشكيل جلسه بدهند و از ساعت يازده تا يك بعد از ظهر يك كميسيون عمومي از نمايندگان هفت گروه به اضافه شوراي هماهنگي براي تقارب نظريات تشكيل بشود و البته سعي خواهند كرد كه به يك نظر واحدي برسند و آن نظر را تكثير مى‏كنند و به اطلاع همه نمايندگان مي‏رسانند، اين بود نظر بنده.
نايب رئيس- جا داشت پيشنهاد شما نوشته مي‏شد و به رأي گذاشته مي‏شد. حالا خواهش مى‏كنم آقاي بني‏صدر پيشنهادشان را بنويسند. آقاي‏هاشمي‏نژاد پيشنهادي داريد بفرماييد.
هاشمى‏نژاد- در مورد پيشنهاد آقاي بني‏صدر اشكالي هست كه بايد گفته شود اگر اجازه بفرماييد به عنوان مخالف صحبت كنم. (طاهري اصفهاني- من هم مخالف هستم).
بني‏صدر- اجازه بدهيد در مورد پيشنهادم توضيح بدهم.
نايب رئيس- اول بنويسيد و بدهيد، هر وقت پيشنهاد نوشته و خوانده شد، آن وقت يك نفر مي‏تواند به عنوان مخالف صحبت كند. آقاي مقدم مراغه‏اى بفرماييد.
مقدم مراغه‏اى- پيشنهاد آقاي بني‏صدر درست به نظر نمي‏رسد پيشنهاد آقاي سحابي صحيح است. اگر ما دقت بكنيم الان در مورد اصل دوم دو سه نظر بيشتر نيست براي آن‏كه بيشتر آنها با هم مشابه هستند و يك اختلاف جزئي با هم دارند. چون متن گروه پنجم همان متني است كه ارائه شده و افكار عمومي هم با آن آشنا است، همان متن گروه پنجم را به رأي بگذاريم.
مطلب ديگري كه بايد تذكر بدهم اين است كه همان آيين‏نامه‏اى را كه خودمان تصويب كرده‏ايم، يكي يكي بايد رعايت بكنيم تا كار درست شود و به نتيجه برسيم.
نايب رئيس- آقاي بني‏صدر پيشنهادشان را قرائت مى‏كنند و بعد از آن دفاع مى‏كنند بفرماييد.
بني‏صدر- بسم الله الرحمن الرحيم. اينكه آقاي دكتر بهشتي فرمودند كه از هر گروه دو نفر انتخاب شوند، معلوم نيست كه اين انتخاب منعكس كننده نظر همه افراد باشد، ثانياآنهايي كه روي اصل به خصوصي كار كرده‏اند، صلاحيت بيشتري دارند. اين واقعيت را بايد بپذيريم كه وقتي يك عده روي يك اصل به خصوص كار كرده‏اند روي آن حساسيت پيدا مى‏كنند. بنابراين آن گروه دوم با آزادي بيشتري مي‏توانند كار كنند و نظرات را با هم تلفيق كنند. ثالثا اينكه مى‏شود ترتيب ديگري داد يعني به همين ترتيبي كه نوشته‏ايم مي‏توانيم نظر را برگردانيم به آن گروه‏
                        صورت مشروح مذاكرات قانون اساسى‏جلسه‏31-1، ص: 244
چهارده نفري و آنان نظرات آقايان را ببرند در آنجا و نظر خودشان را بدهند و براي ساعت دوازده تا يك ساعت بعداز ظهر درباره آن، گروه چهارده نفري به اضافه گروه هماهنگ كننده متن را آماده كنند. به هر حال ما صبح را براي اين قرار داديم كه كار عصر را سبك‏تر كنيم نه آن‏كه كار عصر را سنگين‏تر كنيم. كاري بايد كرد كه وقت صبح ما هدر نرود. اين پيشنهاد من براي همين است كه وقت صبح ما بيهوده تلف نشود و آن را مي‏خوانم. ديروز هم بنده پيشنهادي دادم و مجلس هم پذيرفت، پيشنهاد بنده اين است چون صبح‏ها براي تدارك جلسات علني است و پيشنهاد مى‏كنم يك گروه با شركت دو نفر از گروه‏هاي هفت‏گانه تشكيل بشود، اين گروه چهارده نفري ساعت نه تا ده و نيم صبح تشكيل شود و سعي كند يك يا حداكثر دو نظر را از راه تلفيق به دست بياورد. ساعت ده و نيم آن دو نماينده نظر گروه چهارده نفري را به گروه خود ببرند و به بحث بگذارند و ساعت دوازده دوباره با شوراي هماهنگي جلسه گروه چهارده نفري تشكيل شود ومتن را براي جلسه عصر آماده كند.
نايب رئيس- اين پيشنهادي بود كه خود آقاي بني‏صدر قرائت كردند آقاي هاشمي‏نژاد با اين پيشنهاد مخالف هستند كه الان صحبت مى‏كنند، بفرماييد.
ها شمي‏نژاد- بسم الله الرحمن الرحيم. پيشنهادي كه آقاي بني‏صدر برادر عزيز من فرمودند مشكلي ايجاد مى‏كند و آن اين است كه آن دو نفري كه مي‏خواهند بيايند و در آن كميسيون مشترك شركت كنند، آنان مي‏خواهند نظرات خودشان را منعكس كنند يا نظرات همه افراد گروه را؟ اگر نظرات همه افراد گروه‏ها را مي‏خواهند منعكس بكنند كه اين تحصيل حاصل است و چاپ شده در اختيار همه است، اگر مي‏خواهند توافق كنند فقط در يك صورت ممكن است و آن اين است كه اختيارات تامه به آنها بدهيم و آنها هر نوع اصلاحي كه مي‏خواهند به عمل بياورند و در آن كميسيون مشترك به منظور نزديك كردن نظرات يكديگر اختياراتي داشته باشند و مطمئناً چنين اختياري را حاضر نيستند پنج نفر ديگر به آن دو نفر واگذار كنند، به خاطر اينكه مشاهده مى‏كنيم در يك كميسيون وقتي يك نظريه طرح مى‏شود اظهارات و نظرات درباره آن وجود دارد. بنابراين اگر اين دو نفر با اختيار تام بروند كه خلاف وكالتشان است، اين كار و اين پيشنهاد عملي نيست، و اگر بدون اختيارات تامه بروند كه فقط نظرات ديگران را منعكس بكنند، باز عملي نيست. البته اگر اين كار امكان‏پذير باشد كه وكالت‏نامه بگيرند، مشكل حل خواهد شد و بايد تذكر بدهم كه الان وقت جلسه را گرفتن بعد از تصويب آيين‏نامه صحيح نيست. زيرا ما چند جلسه وقت صرف كرديم و آيين‏نامه را تصويب كرديم و در دسترس ما است. و اين را تصويب نكرديم كه در اولين بار به اين مشكلات برخورد كنيم، حالا اگر صلاح باشد همين الان آيين‏نامه را عوض كنيم. همان‏طور كه آقاي حجتي تهراني فرمودند صبح‏ها براي انعكاس نظرات گروه‏ها وقت زيادي صرف مى‏شود. مع‏ذلك مي‏فرمايند كه ما حظور ذهن نداريم و در اين سه دقيقه نمى‏شود اينها را بررسي كرد. اين سه دقيقه منضم به ساعات زيادي است كه در گروه‏ها صرف شده است.
نايب رئيس- آقاي مكارم هم عين اين پيشنهاد را كرده‏اند كه ديگر نمي‏خوانم. پيشنهاد ديگري هم رسيده است كه براي تصويب آن، نصف به علاوه يك نماينده كافي است، چون آيين‏نامه را هم با همين روش تصويب كرده‏ايم. يك پيشنهاد ديگري هم بعداً رسيده است و آن را بدون اينكه رويش بحث كنيم فقط مي‏خوانم. پيشنهاد از آقاي آيت است:
پيشنهاد مى‏كنم براي اينكه با بن‏بست مواجه نشويم در مورد اينكه چه اصلي در مجلس‏
                        صورت مشروح مذاكرات قانون اساسى‏جلسه‏31-1، ص: 245
مطرح گردد اكثريت نسبي كافي باشد. ولي البته در مورد تصويب خود اصل دو سوم كل مجموع آراء لازم است درباره اين پيشنهاد بحث نمى‏شود چون مي‏توانست در نظر دوستان دخالت داشته باشد اين بود كه خواندم. اگر اين پيشنهاد تصويب نشد يك نفر مخالف و يك نفر موافق مي‏توانند درباره آن صحبت كنند تا به رأي بگذاريم. حالا پيشنهاد آقاي بني‏صدر را مي‏خوانم و بعد موافقين با آن قيام مى‏كنند:
چون صبح‏ها براي تدارك جلسات علني است پيشنهاد مى‏كنم يك گروه با شركت دو نفر از گروه‏هاي هفت‏گانه تشكيل شود. اين گروه چهارده نفري ساعت نه تا ده و نيم تشكيل شده و سعي كند يك يا حداكثر دو نظر را از راه تلفيق به دست بياورد و ساعت ده و نيم دو نماينده نظر گروه چهارده نفري را به گروه خود ببرند و به بحث بگذارند و ساعت دوازده دوباره با شوراي هماهنگي جلسه گروه چهارده نفري تشكيل شود و متن را براي جلسه عصر آماده كند، بني‏صدر
موافقين با اين پيشنهاد قيام كنند. (بيست و هشت نفر برخاستند) چون عده حاضر در جلسه شصت و نه نفر است پيشنهاد رد شد. پيشنهاد بعدي از آقاي دكتر آيت است كه قرائت مى‏شود:
پيشنهاد مى‏كنم براي اينكه با بن‏بست مواجه نشويم در مورد اينكه چه متني در مجلس مطرح گردد، اكثريت نسبي كافي باشد ولي البته در مورد تصويب خود اصل دو سوم كل مجموع آراء لازم است. پيشنهاد روشن است و دفاع و توضيح نمي‏خواهد و يك نفر مخالف مي‏تواند صحبت كند. آقاي مكارم بفرماييد.
مكارم شيرازي- بسم الله الرحمن الرحيم، اين پيشنهادي كه فرمودند فكر مى‏كنم در صدر و ذيلش يك تضادي وجود دارد. يعني اكثريت نسبي اين است كه پيشنهاد اول بيست رأي بياورد و پيشنهاد دوم فرضا پانزده رأي ولو هيچ كدام از اينها رأي كافي نياورد، ما ملزم خواهيم شد پيشنهاد اول را كه بيست رأي آورده و بيش از پيشنهادهاي ديگر رأي داشته است بپذيريم و آن را متن بحث قرار بدهيم. پس نتيجه اين شد كه ما اين پيشنهاد را با بيست رأي متن قرار بدهيم و چون اكثريت نسبي را داشته است آن وقت در رأي گرفتن به مجموع، ما چطور مي‏توانيم به پيشنهادي كه اصلش بيست نفر بيشتر موافق نداشته است دوسوم رأي بياوريم؟ آن وقت دو مرتبه اصلاحش كنيم و به رأي بگذاريم و قاعدتاً رأي نخواهد آورد و بن‏بست را نخواهد شكست و به اين دليل بنده فكر مى‏كنم اگر اجازه بفرماييد ...
نايب رئيس- اگر پيشنهادي داريد بايد بنويسيد و اگر به عنوان مخالف با پيشنهاد آقاي آيت صحبتتان تمام شد بفرماييد.
مكارم شيرازي- براي شكستن بن‏بست ...
نايب رئيس- پيشنهاد تازه‏اى داريد؟
مكارم شيرازي- بلي.
نايب رئيس- پس لطفا بنويسيد. آقاي آيت اگر توضيحي داريد بفرماييد.
آيت- بسم الله الرحمن الرحيم. در مورد اين پيشنهادي كه من دادم چون مطابق آيين‏نامه اگر حد نساب دو سوم را در مورد تصويب در نظر نگيريم كه بايد در نظر بگيريم اگر اين اصول مطرح شود بديهي است هر كميسيوني خواه‏ناخواه روي نظر خودش ممكن است توجه بيشتري داشته باشد و رأي نمي‏دهد و بنابراين هيچ اصلي براي مطرح شدن رأي نمي‏آورد و در نتيجه دچار بن‏بست مي‏شويم. اما اينكه آقاي مكارم اشاره كردند كه چگونه پيشنهادي كه بيست رأي مي‏آورد
                        صورت مشروح مذاكرات قانون اساسى‏جلسه‏31-1، ص: 246
اگر مطرح شود، مي‏تواند دو سوم آراء را بياورد، درست نيست. براي اينكه افراد رأي نمي‏دهند و تنها به پيشنهاد كميسيون خودشان رأي مي‏دهند ولي بعد وقتي كه اين متن مطرح شد، خواه‏ناخواه ممكن است رأي بياورد. بنابراين يك عده‏اي رأي نمي‏دهند براي اينكه متن خودشان را برتر از متن ديگران مي‏دانند و هيچ راهي براي خروج از بن‏بست جز تصويب اين پيشنهادي كه من دادم نيست. چون خواه ناخواه يك متن بايد مطرح شود و جز اكثريت نسبي براي طرح يك متن، راه ديگري ما نداريم.
نايب رئيس- موافقين با پيشنهاد آقاي آيت قيام فرمايند.
 (بيست و سه نفر از شصت و هشت نفر عده حاضر در جلسه برخاستند) بنابراين، اين پيشنهاد رد مى‏شود. و ما كارمان را با همان آيين‏نامه ادامه مي‏دهيم و بر طبق آيين‏نامه متن پيشنهادي گروه اول را به رأي مي‏گذاريم. (يكي از نمايندگان- من در اين باره پيشنهادي دارم). به هر حال اگر صلاح بدانند جلسه را به عنوان تنفس تعطيل كنيم و يك جلسه مجدداً براي اصلاح آيين‏نامه تشكيل بدهيم. چون پيشنهادها خيلي زياد است و ما اگر امروز مرتب بخواهيم تا آخر وقت به اين پيشنهادها بپردازيم و يكي موافق و يكي مخالف بحث بكند شايد دو جلسه ديگر هم صرف اين كار بشود. بنابراين امروز بر طبق آيين‏نامه ادامه مي‏دهيم و براي اينكه شوراي هماهنگي مسؤول بشود و در يك كميسيون مشترك با هيأت رئيسه به كليه پيشنهادات رسيدگي كند و كميسيون خاصي هم لازم نباشد و اگر ديديم كه واقعاً بن‏بست وجود دارد، براي راه‏حل يك فكري بكنيم. بنابراين بر طبق آيين‏نامه عمل مى‏كنيم و متن پيشنهادي گروه اول را صرف نظر از اصلاحات جزئي كه هر كدام از گروه‏ها يا آقايان پيشنهاد كرده‏ايد، البته آنها مجدداً فراز به فراز خوانده مى‏شود و اصلاحات لازم به رأي گذاشته مى‏شود و اينكه پايه و مبنا را براي اصل دوم، متن پيشنهادي گروه اول قرار بدهيم، يعني همان متني كه مكرر خوانده شده و عبارتست از جمهوري اسلامي نظامي است توحيدي بر پايه ... الي آخر صرف نظر از هدف‏ها كه آن هم اصل سه است.
موسوي اردبيلي- چون اين متن با متن گروه چهار تقريباً يكي است اين دو را با هم رأي بگيريد.
نايب رئيس- متشكرم اين كار را خواهيم كرد.
مهندس سحابي- اينكه فرموديد اول به متن رأي مي‏گيريم بعداً اگر اصلًا نكاتي لازم داشت با قيام و قعود انجام مي‏دهيم، شايد اصلاحات بر وفق مراد نباشد. اگر اول اصلاحات مشخص شود بعد رأي گرفته شود، بهتر است.
نايب رئيس- هيچ كس نمي‏تواند فكر كند كه كليه آن‏چه كه گفته است همه قبول مى‏كنند. اول به چارچوب رأي متن پيشنهادي رأي مي‏گيريم بعد اگر اصلاحي لازم داشت به ترتيب مطرح مى‏كنيم و رأي مي‏گيريم. اين راه بهتر است و ما را زودتر به مقصود مي‏رساند پس ناچار بايد رأي بگيريم. نمايندگاني كه با متن پيشنهادي گروه اول براي اصل دوم موافق‏اند تا اصلاحات بعداً مطح بشود قيام فرمايند (عده‏اى برخاستند). آقايان بايستتند تا شماره شود. (شمارش به عمل آمد و چهل و سه نفر ايستاده بودند) در حالي كه براي تصويب قطعي بايد چهل و هشت رأي موافق باشد، بنابراين رأي كافي نياورد. اكنون متن پيشنهادي گروه دوم قرائت مى‏شود:
جمهوري اسلامي نظامي است الهي بر پايه عقايد اسلامي و كرامت و ارزش انسان به منظور رسيدن به اهداف زير:
                        صورت مشروح مذاكرات قانون اساسى‏جلسه‏31-1، ص: 247
1- پرورش و تكامل انسان‏ها در همه زمينه‏هاي مادي و معنوي و جهاد هر انسان در راه پيشرفت خود و ديگران.
2- برقراري قسط و عدل اجتماعي و اقتصادي و نفي كامل هر گونه ستمگري و ستم‏كشي.
3- آزادي و استقلال انسان‏ها.
4- استفاده كامل از تمام علوم و فنون پيشرفته و تجارب سومند بشري در پرتو اجراي تعاليم اسلامي.
نايب رئيس- مطلبي كه مي‏بايستي اول جلسه تذكر مي‏دادم و فراموش شد، حالا تذكر مي‏دهم كه مبناي عده نمايندگان مجلس خبرگان هفتاد و دو نفر است و چون يكي از نمايندگان حاضر نشده است، حد نصاب براي تصويب، چهل و هشت نفر خواهد بود. اكنون رأي مي‏گيريم به متن پيشنهادي گروه دوم براي اصل دوم. آقاياني كه موافق‏اند، قيام فرمايند. (عده كمي برخاستند) رد شد. اينك متن پيشنهادي گروه پنج قرائت مى‏شود:
جمهوري اسلامي نظامي است مبتني بر:
توحيد و ديگر عقايد و اصول اسلامي با تكيه بر ارزش و كرامت انسان، مسؤوليت او درباره خويش و جامعه و نقش بنيادي تقوا در رشد او، نفي هر گونه ستمگري و ستم‏كشي داخلي و خارجي و ضرورت استفاده از دستاوردهاي سودمند علوم و فرهنگ بشري با التزام به تعاليم حياتبخش اسلام. ضمنا يك بند به اصل دو به شرح زير اضافه شود:
آزادي و اختيار انسان در انتخاب مسير زندگي و سرنوشت خويش.
نايب رئيس- رأي مي‏گيريم به متن پيشنهادي گروه پنجم، موافقين قيام فرمايند (عده كمي برخاستند) تصويب نشد. آقاي بني‏صدر بفرماييد.
بني‏صدر- بنده قبلا گفته بودم كه دو نظر بيشتر نيست و بند شماره هفت اين سه گروه قابل تلفيق است و اگر اين كار را مي‏كرديم ديگر اين دردسرها را نداشتيم.
نايب رئيس- خيال مي‏كردم كه نظر جديدي داريد. اكنون متن پيشنهادي گروه شش خوانده مى‏شود:
جمهوري اسلامي، نظامي است بر پايه قرآن و سنت پيغمبر اسلام (ص) و ائمه اطهار (ع) بنا شده و براي تحقق‏بخشي اهدافش، شامل روش‏هاى زير است:
1- تحكيم مباني اعتقاد اسلامي.
2- اعتقاد به رهبري مستمر در مسير تداوم انقلاب اسلامي.
3- تحقق‏بخشي و پرورش استعدادهاي ارزنده انساني.
4- حمايت از آزادي و اختيارات افراد ملت در ساختن سرنوشت خويش بر مبناي قوانين اسلامي.
5- اقامه و گسترش قسط و عدل، در سراسر كشور و نفي هر گونه تبعيض، سلطه‏جويي فرهنگي، سياسي و اقتصادي و ضرورت استفاده از دستاوردهاي سودمند و علوم و فرهنگ بشري غير وابسته.
6- تحريص و تشويق افراد به جهاد در راه تكامل انساني خود و ديگران.
7- شناسايي حقوق برابر، براي همه افراد ايراني بر طبق موازين اسلامي.
نايب رئيس- آقاياني كه با متن پيشنهادي گروه ششم براي اصل دوم موافق‏اند قيام فرمايند.
                        صورت مشروح مذاكرات قانون اساسى‏جلسه‏31-1، ص: 248
 (عده كمي برخاستند) رد شد. متن پيشنهادي گروه هفت خوانده مى‏شود:
جمهوري اسلامي نظامي است مبتني بر پايه يكتاپرستي و ساير احكام و معارف اسلامي كه بر طبق آيه بيست و چهار از سوره حديد «لَقَدْ أَرْسَلْنَا رُسُلَنَا بِالْبَيِّنَاتِ وَ أَنزَلْنَا مَعَهُمُ الْكِتَابَ وَ الْمِيزَانَ لِيَقُومَ النَّاسُ بِالْقِسْط»، عدالت و قسط اجتماعي و اقتصادي و نفي كامل سلطه‏طلبي و سلطه‏پذيري را در پي مي‏آورد.
نايب رئيس- موافقين با متن پيشنهادي گروه هفتم براي اصل دوم قيام فرمايند. (عده كمي برخاستند) تصويب نشد. (عده از نمايندگان- متن پيشنهادي گروه چهارم را هم رأي بگيريد- موسوي تبريزي- اگر اين پيشنهادها را بعد از اصلاح رأي بگيريد بهتر است.) آقاي طاهري اصفهاني بفرماييد.
طاهري اصفهاني- اينكه اول گفتم اگر اصلاحات را اول اعمال كنند بعداً رأي بگيريد بهتر است، براي اين است كه مثلا در متن پيشنهادي گروه دوم جمله‏ايست كه مى‏گويد: آزادي و اختيار در انتخاب. خوب اگر اين جمله در اين پيشنهاد نبود چه بسا همه موافق بودند و رأي كافي مي‏آورد. البته همه متون پيشنهادي به همين شكل است اگر اول اصلاح شود بهتر است. (نايب رئيس- من كه توضيح دادم) توضيح شما دردي را دوا نمى‏كند. وقتي جمله‏اى نامناسب در متن پيشنهادي باشد من به خودم اجازه نمي‏دهم كه موافق باشم.
نايب رئيس- اين مسأله خيلي روشن بود و من هم چندين بار تكرار كردم. ما مي‏خواهيم ببينيم اول كدام متن را انتخاب كنيم تا بعداً اصلاحات جزئي را درآن به عمل بياوريم و چون متون با هم تفاوت دارد آن متن كه نزديك‏تر است به آن رأي موافق بدهند. الان رأي مي‏گيريم كه كدام يك از پيشنهادها را به عنوان متن قبول كنيم. اينك اگر آقايان نظر جديدي در رفع اين مشكل دارند كتبا پيشنهاد بفرمايند تا بررسي شود. گروه چهارم آن‏چه را كه داده به صورت يك متن داده است هرچند اختلافات جزئي با متن اول دارد و علي القاعده بايد آنهايي كه موافق بودند در همان رأي شركت مي‏كردند، موافقين با اينكه متن پيشنهادي (يكي از نمايندگان- آن را قرائت كنيد) الان جلوي چشم شماست ما متن اول را هم نخوانديم (منتظري- اختلافاتش را بخوانيد) اجازه بفرماييد آقاي سيد اسدالله مدني فرمايشي داريد بفرماييد.
سيد اسدالله مدني به نظر من اگر پيشنهاد آقاي آيت را دو قسمت بكنيم بهتر است منتها بايد اين حد را قائل باشيم كه اكثريت نسبي كافي باشد و براي اصل، دو سوم لازم است. اين دو تا را از هم جدا كنيم و ببينيم آيا براي تصويب متن پيشنهادها رأي اكثريت نسبي كافي است يا نه ... اگر بگوييم كه براي متون پيشنهادي رأي دو سوم نمايندگان لازم است اين مشكل هميشه باقي خواهد بود و آيين‏نامه هم به همين شكل تصويب شد كه براي تصويب هر اصل، دو سوم آراء لازم است و بنابراين ما بين نفي و اثبات چهل و پنج نفر رأي مي‏دهند و بر فرض كه همه حاضر باشند معنايش اين است كه بيست و هفت نفر رأي نداده‏اند و اين مخالف ميزان عدالت است. و حالا كه دوسوم مجموع رأي نمايندگان لازم است، اين تصميم با وضع مجلس هيچ وقت جور در نمي‏آيد پس بايد نسبت به آيين‏نامه تجديد نظر شود كه من با يك قسمت پيشنهاد ايشان موافق هستم و گمان نمى‏كنم كسي هم با نظر من مخالف باشد. پيشنهاد من اين است كه رأي اكثريت نسبي مناط باشد.
                        صورت مشروح مذاكرات قانون اساسى‏جلسه‏31-1، ص: 249
نايب رئيس- براي اينكه درباره اين متون پيشنهادي چگونه رأي گرفته شود و عمل كنم پيشنهادهاي زيادي رسيده كه همه آنها را مي‏فرستم به هيأت رئيسه و شوراي هماهنگي كه رسيدگي كنند و در اول جلسه فردا به عنوان راه‏حل‏هاى پيشنهادي، يكي يكي روي آن بحث مى‏كنيم و فقط براي اينكه كار اين جلسه ناقص نباشد، متن پيشنهادي گروه چهار را درباره اصل دو كه در صفحه يك چاپ شده ملاحظه بفرماييد تا نسبت به آن رأي بگيريم و جلسه را ختم كنيم. آقاي علي تهراني بفرماييد.
علي تهراني- پيشنهادي داده‏ام خدمت شما كه بايد آن را به رأي بگذاريد.
نايب رئيس- آقا اجازه بفرماييد، قرار شد پيشنهادها به كميسيون برود اگر حضرتعالي پيشنهادي داريد بدهيد برود به كميسيون (علي تهراني- پيشنهاد من بايد به رأي گذاشته شود) پس پيشنهاد راجع به خود اصل بود آقاي تهراني (علي تهراني- بلي آن را نوشته‏ام) متن گروه چهار را لطفا مطالعه بفرماييد كه بعد از دو دقيقه آن را به رأي خواهم گذاشت. (منتظري- اين متن ناقص است كامل نشده) من همين را دارم اعلام مى‏كنم (طاهري- آقاي منتظري اجازه بفرماييد به اين پيشنهاد گروه چهار يك جمله اضافه كنند) اگر پيشنهاد گروه چهار ناقص است پيشنهاد را تكميل بفرماييد كه در جلسه فردا مطرح شود (طاهري- يك جمله بايد به آن اضافه شود) يعني اين پيشنهاد كميسيون است، يا پيشنهاد شخصي ايشان است، آقاي طاهري توجه بفرماييد من مي‏خواهم به عنوان مسؤول جلسه كاري بكنم كه براي همه گروه‏ها مى‏كنم، در مورد همه گروه‏ها عين پيشنهاد نوشته شده را رأي گرفتم.
منتظري- من اين اصل پيشنهادي را مي‏خوانم «جمهوري اسلامي نظامي است بر پايه ايمان به خداي يكتا و عادل و تسليم در برابر او و اختصاص حاكميت و تشريع به او، اعتقاد به وحي الهي و نقش بنيادي او در بيان قوانين، اعتقاد به معاد و نقش سازنده آن در تكامل انسان و التزام قلبي و عملي او به احكام و قوانين. در اينجا فقط يك كلمه (الهي) اضافه كرده‏ايم آن بحثي است جدا، «امامت و رهبري مستمر و نقش اساسي آن بر تداوم اسلام انقلابي. كرامت و ارزش والاي انسان و پرورش استعدادهاي الهي نهفته در او، آزادي و اختيار انسان ...»
ما با اين‏طور مخالفيم «آزاذي و اختيار خدادادي انسان با اينكه آزادي و اختيار انسان در سرنوشت خويش در محدوده قوانين، قسط و عدل اجتماعي و اقتصادي و نفي كامل هر گونه ستمگري و ستم‏كشي. اينجا عنوان كرديم كه اين قسمت اگر به اصل سوم اعتقاد داشته باشيم، اين هدف‏ها، يعني اين كلمه «قسط و عدل» در اصل سوم ذكر شود و بقيه‏اش هم اين‏طور نوشته شود «استفاده كامل از علوم و فنون پيشرفته و تجارب سودمند بشري بدون هيچ گونه وابستگي.» اين متن پيشنهادي گروه چهارم براي اين اصل است.
نايب رئيس- اگر هيچ كس در جلسه مخالف نباشد با اينكه من، اين پيشنهاد خلاف اصول را به رأي بگذارم، اعلام رأي مى‏كنم اگر حتي يك نفر مخالف باشد، به رأي نمي‏گذارم. آقاي قائمي شما مخالفيد؟
قائمي اميري- من اخطاري دارم.
نايب رئيس- آقاي قائمي اميري بفرماييد. در ضمن متن پيشنهادي گروه چهار را دو دقيقه مطالعه كنيد تا رأي بگيريم.
قائمي اميري- در صفحه چهارم آيين‏نامه درباه مراحل بررسي، سه مرحله نوشته شده است.
                        صورت مشروح مذاكرات قانون اساسى‏جلسه‏31-1، ص: 250
مرحله اول، تشكيل كميسيون‏هاى مقدماتي، مرحله دوم، بررسي اصول و مرحله سوم، تشكيل جلسات عمومي مجلس براي تصويب اصول كميسيون‏هاى مقدماتي است. اصولا تشكيل كميسيون‏هاى مقدماتي براي اين بوده است كه آقايان بتوانند اين نظرات را ابراز بكنند و روي آن اصول فكر كنند و شب مطالعه كنند و حاصل بررسي آنها يك متن شود كه در جلسه علني به آن رأي گرفته شود و تصويب شود. در جلسه علني بايد يك متن مطرح شود نه آن‏كه تمام متون مختلفي را در اينجا بخوانند و مورد بررسي قرار بدهند. با اين وضعي كه مجلس الان كميسيون‏هاى مقدماتي را تصويب كنند.
نايب رئيس- در جواب آقاي قائمي بايد توجه ايشان را به ماده بيست و شش كه چند دقيقه قبل آن را خواندم جلب كنم. اين ماده بيست و شش تكميل آن ماده قبلي است. آقاي بني‏صدر بفرماييد.
بني صدر- تبعيض صحيح نيست، مگر آقاي منتظري وضع خاصي دارند كه هر وقت كه خواستند صحبت مى‏كنند و پيشنهاد خاصي مي‏دهند؟ حالا شما مي‏خواهيد كدام متن را به رأي بگذاريد؟ همان را كه در اين جلسه آقاي منتظري اصلاح كرده‏اند؟
نايب رئيس- خير از نظر بنده متن پيشنهادي گروه چهارم چون در مجلس عمومي اصلاح شده، قابل طرح و رأي مجلس نيست. چون در اين مورد دوستان، كم عنايتي كردند واين كار خلاف رويه است و وقت را تلف مى‏كند از اين به بعد هم اجازه ندهيد من كار خلاف رويه بكنم. بنابراين از نظر من اين متن قابل طرح در جلسه و رأي نيست. آقاي علي تهراني پيشنهادي كرده‏اند كه آن را به رأي مي‏گذاريم. آقاي تهراني يك پيشنهاد جديد دارند و آن اين است كه اصولا اصل دو حذف شود و كل آن به مقدمه برده شود. توضيح به اندازه كافي درباره آن داده شود. اگر كسي با اين پيشنهاد مخالف است مي‏تواند صحبت كند، زيرا بايد الگو باشد چون به عنوان براعت الاستهلال است كه شما خودتان در اول كتاب‏ها مي‏گذاريد. پس اين را بايد هم الگوي اصول بعدي كه بعداً تصويب خواهد شد، قرار بدهيد و هم زير بناي انقلاب ما است و لذا بايد در اول بلكه به عنوان اصل اول در متن قانون اساسي نوشته شود. اين علت مخالفت من بود. آقاي موسوي تبريزي بفرماييد.
موسوي تبريزي- بسم الله الرحمن الرحيم. بنده با پيشنهاد آقاي آشيخ علي آقا تهراني مخالفم براي اينكه ريشه انقلاب اسلامي مردم ايران محركش همان عقايد مردم بوده است يعني عقيده به معاد و توحيد و اين امور بوده است يعني اين مطلب كه بكشد، در بهشت است و كشته هم بشود در بهشت است. بنابراين چيزي كه زيربناي انقلاب ماست، چيزي كه واقعاً اسلام را زنده كرده است، چرا به عنوان زيربنا بايد آن را ببريم در مقدمات؟ به عقيده من اين بايد در اول قانون اساسي به عنوان اصل زيربناي انقلاب و زيربناي اصولي كه بعداً تصويب خواهد شد، قرار بگيرد.
 (ساعت نوزده و ده دقيقه نايب رئيس جلسه را ترك كرد و رئيس به جاي ايشان قرار گرفت)
رئيس- آقاي تهراني فرمايشي داشتيد؟
علي تهراني- مي‏خواستم از پيشنهاد خودم دفاع كنم.
رئيس- آقاي تهراني پيشنهادشان اين بود كه اين اصل را منتقل كنيم به مقدمه و
                        صورت مشروح مذاكرات قانون اساسى‏جلسه‏31-1، ص: 251
آقاي موسوي تبريزي مخالف بودند و صحبت هم كردند. حالا پيشنهاد ايشان را به رأي مي‏گذاريم كساني كه با اين پيشنهاد كه از اين اصل صرف نظر شود و منتقل شود به مقدمه، موافق‏اند، قيام فرمايند. (عده كمي برخاستند) تصويب نشد.
چند تن از نمايندگان- آقا جلسه را ختم كنيد.
رئيس- چند دقيقه آقاي دكتر روحاني صحبت مى‏كنند، بعد از آن جلسه را ختم مى‏كنيم. آقاي روحاني بفرماييد.
دكتر روحاني- بسم الله الرحمن الرحيم.
سعدي دو چيز مي‏شكند پشت مرد را تصديق بي‏وقوف و سكوت وقوف‏دار
من بنا به مسؤوليت خطيري كه به عنوان عضو كوچكي از اين مجلس و يكي از اعضاء هيأت رئيسه دارم براي اينكه جلسه به مسير بهتري هدايت شود اجازه مي‏خواهم چند كلمه‏اى خدمت نمايندگان محترم عرض كنم. همان‏طور كه اطلاع داريد سه روز نشستيم و وقت صرف كرديم تا به جاي آيين‏نامه قبلي، آيين‏نامه داخلي مجلس را تنظيم كرديم و اكنون مي‏بينيم كه در بعضي از موارد، اين آيين‏نامه به نحو مطلوب پاسخگو نيست. ديروز عده‏اى از نمايندگان محترم گله كردند كه چرا نظرات همه گروه‏ها پلي كپي نشده است. براي انجام اين امر شوراي هماهنگي ديشب و امروز صبح، با همكاري گروه يك كليه نظرات واصله مربوط به اصل دو و سه را تكثير نمود و در اختيار نمايندگان محترم گذاشت كه متأسفانه امروز عده‏اى اظهار مي‏دارند كه متون متعدد علاوه بر آن‏كه باعث بحث‏هاي طولاني مى‏شود رأي‏گيري‏هاي متعدد را ايجاب مى‏كند، لذا پيشنهاد مى‏كنم با توجه به اينكه گاهي اوقات هيچ يك از متون رأي كافي (چهل و هشت رأي) نمي‏آورد و در اينگونه مواقع آيين‏نامه پيش‏بينى لازم را نكرده است، امروز جلسه تعطيل شود و در اولين فرصت جلسه‏اى از شوراي هماهنگي و هيأت رئيسه تشكيل و با استفاده از كليه پيشنهادات واصله درباره رفع اشكال موجود، تصميم لازم را اتخاذ نمايند تا بدين ترتيب آيين‏نامه در اين قسمت گويا و كامل گردد. متشكرم.
3- پايان جلسه‏
رئيس- جلسه عجالتاً امروز تعطيل مى‏شود. آقايان هر پيشنهادي دارند به هيأت رئيسه و شوراي هماهنگي بدهند كه انشاءالله جلسه تشكيل مي‏دهند و همه پيشنهادها را رسيدگي مى‏كنند. امروز عجالتاً جلسه تعطيل مى‏شود و فردا ساعت چهار و نيم بعد از ظهر تشكيل خواهد شد.
                         (جلسه در ساعت نوزده و سي دقيقه پايان يافت)

رئيس مجلس بررسي قانون اساسي- حسينعلي منتظري‏
                        صورت مشروح مذاكرات قانون اساسى‏جلسه‏31-1، ص: 253
                        جلسه يازدهم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 35/ 16 دقيقه روز سيزدهم شهريور ماه 1358 هجري شمسي‏
برابر با دوازدهم شوال المكرم 1399 هجري قمري‏
به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و بيانات آقاي دكتر بهشتي (نايب رئيس) پيرامون تشكيل شوراي چهارده نفري هما هنگى‏
2- طرح و تصويب اصل دوم قانون اساسى‏
3- اعلان تنفس و تشكيل مجدد جلسه‏
4- پايان جلسه‏
دبيرخانه مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 255
1- اعلام رسميت جلسه و بيانات آقاي دكتر بهشتي (نايب رئيس) پيرامون تشكيل شوراي چهارده نفري هماهنگي‏
نايب رئيس- بسم الله الرحمن الرحيم. چون اكثريت براي شروع جلسه رسمي كافي است كارهايمان را آغاز مى‏كنيم. برطبق آخرين مذاكرات جلسه ديروز، امروز صبح جلسه مشترك هيأت رئيسه و شوراي هماهنگي تشكيل شد، پيشنهادهايي درباره بهتر شدن كيفيت كار پيش از آوردن طرح به جلسه عمومي رسيده بود، اين را هم اضافه كنم كه در اواخر جلسه سه نفر از اعضاء گروه چهار در جلسه شركت كردند كه حامل پيشنهادهايي بودند. سرانجام پس از بررسي پيشنهادها با اكثريت آراء اعضاء جلسه مشترك هيأت رئيسه و گروه هماهنگي اين‏طور تصميم گرفتند كه براي اينكه متني كه به جلسه علني آورده مى‏شود مرحله تكاملي بيشتري را طي كرده باشد و اينجا وقت كمتري را بگيرد، يك جلسه همآهنگ كننده مركب از چهارده نفر، از هر گروه دو نفر تشكيل شود و اينها طرح‏هاى پيشنهادي را رسيدگي بيشتري را بكنند و با اكثريت آراء خود متني را براي آوردن به جلسه علني آماده كنند، آن متن اينجا مطرح مى‏شود ومورد بحث و رسيدگي قرار مي‏گيرد و به رأي گذاشته مى‏شود. البته بلافاصله جلسات گروه‏ها تشكيل شد، نمايندگان انتخاب شدند و اين جلسه چهارده نفري امروز قبل از ظهر تشكيل شد و پيشنهادهاي مربوط به اصل دو مورد بررسي قرار گرفت و اصل دو به اين صورتي كه ملاحظه فرموده‏ايد در اختيار همه نمايندگان قرار گرفت. اول سؤال كنم، آيا اين متن خدمت همه نمايندگان رسيده است؟ (نمايندگان- بله) اين را هم اضافه كنم كه براي روزهاي آينده كوشش مى‏شود نتيجه كار اين جلسه مشترك چهارده نفري گروه‏ها، همان قبل از ظهر به جلسات گروه‏هاي هفت‏گانه برگردد تا نمايندگان با حضور ذهن و آمادگي بيشتري در جلسه علني حظور پيدا كنند و آن را مورد بررسي و تصويب قرار دهند.
2- طرح و تصويب اصل دوم قانون اساسي‏
نايب رئيس- حالا اصل دو را يك بار ديگر مي‏خوانم و بعد فراز به فراز آن را به رأي مي‏گذاريم. اصل 2- جمهوري اسلامي نظامي است توحيدي كه بر پايه ايمان به:
1- خداي يكتا (لا اله الا الله) و اختصاص حاكميت و تشريع به او و تسليم در برابر امر او.
2- وحي الهي و نقش بنيادي آن در بيان قوانين.
3- معاد و نقش سازنده آن در سير تكاملي انسان به سوي خدا.
4- عدل خدا در خلقت و تشريع.
5- امامت و رهبري مستمر و نقش اساسي آن در تداوم انقلاب اسلام.
6- كرامت و ارزش والاي انسان و آزادي توأم با مسؤوليت او در برابر خدا، استوار است. و از راه:
- نفي هر گونه ستمگري و ستم‏كشي و سلطه‏گري و سلطه‏پذيري.
                        صورت مشروح مذاكرات قانون اساسى‏جلسه‏31-1، ص: 256
- اجتهاد مستمر فقيه جامع الشرايط در فهم كتاب و سنت.
- استفاده از علوم و فنون و تجارب پيشرفته و تلاش در پيشبرد آنها.
- قسط و عدل و استقلال سياسي و اقتصادي و اجتماعي و فرهنگي و همبستگي ملي را تأمين مى‏كند.
اين طرح جديد اصل دو است، با توجه به اينكه ديروز درباره بسياري از مطالب مربوط به اين اصل به صورت موافق و مخالف صحبت شد، حالا هر فرازي را به طور جداگانه مي‏خوانم و اگر در مورد هر فرازي مخالفي باشد يك مخالف صحبت مى‏كند و طبعاً يك نفر هم دفاع مى‏كند و بعد به رأي گذاشته مى‏شود. (رباني- من راجع به اينكه اين اصل پايه و هدف و روش داشته باشد، اشكال دارم.) توجه بفرماييد ما در جلسه ديروز در مورد اينكه پايه باشد يا نباشد، بحث كرده‏ايم، حالا موقع رأي‏گيري است با اين وصف براي اينكه حداكثر آزادي رعايت شده باشد، ما مي‏توانيم اگر مطلبي علاوه بر مطالب ديروز داشته باشيد يا تذكر خاصي داشته باشيد به شما وقت بدهيم كه با نهايت اختصار بيان بفرماييد.
رباني شيرازي- تذكر خاصي است.
نايب رئيس- بفرماييد.
رباني شيرازي- بسم الله الرحمن الرحيم. اين تركيبي كه در اين اصل درست شده به دنبال اشكالي است كه به اصل دوم قبلي وارد بود كه در آنجا روش و پايه و هدف مخلوط شده بود و ظاهراً در اينجا خواسته‏اند كه پايه از روش و هدف جدا باشد «نفي هرگونه ستمگري و ستم‏كشي» روش نيست «اجتهاد» روش است، «استفاده از علوم» روش است ولي «نفي هرگونه ستمگري و ستمكشي» روش نيست، يا اينكه مبارزه با طاغوت در تثبيت حاكميت الله است، «و لقد بعثنا في كل امه رسولا ان اعبدواالله و اجتنبواالطاغوت» يعني ايمان به خداي يكتا «الله» است و مبارزه با طاغوت «لا اله» است اين دو تا روي هم تشكيل مي‏دهد «لا اله الا الله» را. پس اين را جزو روش آوردن درست نيست، بايد دنبال اصل اول يعني ايمان به خداي يكتا باشد. مسأله ديگر (لا اله الا الله) است كه تفسير خداي يكتا است و جمله، جمله درستي نيست. ديگر اينكه اگر كلمه «استوار» را برداريم جمله بعدي درست در نمي‏آيد چون دنبالش مي‏آيد «از راه نفي هر گونه ستمگري».
نايب رئيس- بسيار متشكريم، آقاي بني‏صدر بفرماييد.
بني‏صدر- بسم الله الرحمن الرحيم. عرض كنم كه نفي كردن و مبارزه «روش» است. در هيچ جاي دنيا كسي به اين دليل مبارزه نمى‏كند كه چون خود مبارزه هدف است، بنابراين اجتهاد هم يك نوع مبارزه است منتها در تبلور ذهن و علم از راه جهاد با جهل مبارزه مى‏كند. بنابراين ما درست آورده‏ايم، روش است و نفي مى‏كند سلطه‏گري و سلطه‏پذيري را، براي اينكه برسد به قسط و عدل و اين هدف كه تأمين شد، اين اصول ان شاء الله در جامعه ما تبلور پيدا مى‏كند، چون ما خودمان امروز صبح توحيد را اجرا كرديم و هفت نظر را به يك نظر درآورديم.
رباني شيرازي- كلمه توحيدي در اينجا چه معني دارد؟ مراد الهي است؟
نايب رئيس- درباره اين مسأله ديروز به حدّ كافي صحبت شد. يعني درباره كلمه توحيدي و بودن و نبودنش و همچنين دلايلش، مخالف و موافق صحبت كرده‏اند. اگر امروز دوباره بخواهيم مطرح كنيم و هر يك از آقايان صحبت بفرمايند، قبول كنيد كه كار ما پيشرفتي‏
                        صورت مشروح مذاكرات قانون اساسى‏جلسه‏31-1، ص: 257
نخواهد داشت.
منتظري- من با كلمه توحيدي مخالفم و مي‏خواهم دلايل مخالفتم را بگويم.
نايب رئيس- ما جمله اول اصل دوم را به رأي مي‏گذاريم و البته هر كس با آن مخالف است رأي كبود مي‏دهد. اگر پس از رأي‏گيري، اين جمله به حد كافي رأي آورد كه مسأله تمام است وگرنه پيشنهادهاي جديد را مطرح مى‏كنيم. خواهش مى‏كنم جز نمايندگان، كسي در جلسه نباشد تا در شمارش آراء اشكالي پيش نيايد. براي حضور ذهن دوستان جمله اول را يك بار مي‏خوانم «جمهوري اسلامي نظامي است توحيدي كه بر پايه ايمان به:» كساني كه با اين جمله به همين صورت كه قرائت كردم، موافق‏اند خواهش مى‏كنم قيام فرمايند، (اكثرا برخاستند) با چهل و هشت رأي به تصويب رسيد. البته آقاي صدوقي رأي موافق دادند و از جلسه خارج شدند.
عده‏اى از نمايندگان- بايد ايشان در جلسه حضور داشته باشند.
منتظري- ما اين طرز رأي‏گيري را قبول نداريم، هر كس رأي مي‏دهد بايد در جلسه هم حضور داشته باشد. ما از اول مخالف بوديم و حالا هم بايد اجازه داده شود نظرمان را بگوييم بعد رأي‏گيري شود.
نايب رئيس- اگر آقاي منتظري كه در حقيقت مسؤول جلسه هستند ...
منتظري- من از چيز خلاف دفاع نمى‏كنم.
نايب رئيس- جناب منتظري عرض كردم كه ديروز راجع به اين مسأله خيلي صحبت شد.
منتظري- ديروز، ديروز بود و امروز هم امروز است. مسأله‏اى كه امروز مطرح مى‏شود بايد درباره‏اش صحبت كرد.
نايب رئيس- به هر حال راجع به اين موضوع به حد كافي صحبت شده است و ادامه اين صحبت‏ها درباره مسأله‏اى كه قبلا به تفصيل صحبت شده جز تضييع وقت، نتيجه ديگري ندارد و تكرار مسائل است. اگر من مسؤول اداره جلسه باشم ناچارم همين روش را ادامه بدهم.
منتظري- كار شما فرصت طلبى است.
عده‏اى از نمايندگان- اجازه بدهيد آقاي منتظري نظرشان را بفرمايند. به علاوه آقاي صدوقي هم در جلسه حاضر شوند تا معلوم شود كه رأيشان چه بوده است.
طاهري گرگاني- باري اكثريت آراء بايد چهل و نه رأي باشد نه چهل و هشت رأي.
نايب رئيس- ديروز اعلام كرديم كه چون تعداد كل نمايندگان در حقيقت هفتاد و دو نفر است، اكثريت چهل و هشت نفر مى‏شود. يعني براي تصويب هر اصلي چهل و هشت رأي كافي است. معذالك اگر مي‏فرماييد كه بايد آقاي صدوقي هم در جلسه حضور داشته باشند، تأمل مى‏كنيم تا ايشان تشريف بياورند. بنابراين اجازه بدهيد موكول كنيم به بازگشت ايشان و اگر رأي كافي نبود دوباره به رأي مي‏گذاريم.
منتظري- اجازه بدهيد حرفمان را بزنيم.
نايب رئيس- اگر مي‏خواهيد بي‏اجازه صحبت بفرماييد، حرفي نيست.
حجتي كرماني- گو اينكه كلمه توحيد را كه از بچگي ما در دهات و مدارس ...
نايب رئيس- خواهش مى‏كنم بدون اجازه صحبت نفرماييد. چون اگر شما مثلا به عنوان موافق صحبت كنيد بايد يك نفر هم دوباره به عنوان مخالف صحبت كند و اين كار تا آخر همين‏طور
                        صورت مشروح مذاكرات قانون اساسى‏جلسه‏31-1، ص: 258
ادامه پيدا خواهد كرد.
حايري- توحيد، مال عقايد و عمل است، آقا چه اصراري داريد كه معني اين كلمه براي همه روشن نشود؟ من هم با اين‏طور رأي گرفتن مخالفم.
نايب رئيس- وقتي مسأله‏اى در جلسه مطرح مى‏شود نظرات مختلفي هم در رابطه با آن وجود دارد و هميشه هم به همين صورت بوده كه هر كس پيشنهادي داشته، داده است و رويش صحبت كرده و مخالف و موافق نظرات و دلايلشان را گفته‏اند. بنابراين وقتي بحث به حد كافي شده ما ناچار هستيم كه در پايان آن را به رأي بگذاريم و راهي هم غير از اين نيست. البته ما نبايد انتظار داشته باشيم كه درباره هر موضوعي اتفاق آراء باشد، ممكن است يكي دو نفر هم با آن مخالف باشند و در نتيجه رأي مخالف بدهند. آقاي طاهري اصفهاني بفرماييد.
طاهري اصفهاني- اجازه بدهيد آقايان منتظري و حايري نظرشان را بفرمايند شايد عده‏اى رأيشان برگردد. الان كلمه «توحيدي» براي همه اشكال پيدا كرده است. در اصفهان زير پوشش ارتش توحيدي، مي‏گويند ارتش بي‏طبقه و درجه‏ها را كنده‏اند و اين براي ما دردسر ايجاد كرده است.
منتظري- بايد اجازه داده شود كه هر كس هر نظري دارد بگويد، بعد رأي گرفته شود.
نايب رئيس- آيين‏نامه داخلي مجلس راه ما را روشن كرده، روش‏هاى تجربه شده در سال‏هاى متمادي هم طرز كار مجلس را روشن كرده است، خوب، اگر بخواهيم بعد از اينكه ديروز اين همه صحبت شد، باز بحث را ادامه بدهيم و يك مخالف و يك موافق صحبت بكنند و مجددا نفر سومي و چهارمي به دليل موافق و مخالف بودن، نظراتشان را بگويند، من سؤال مى‏كنم آيا مي‏توانيم بحث‏ها را به همين ترتيب جلو ببريم؟
منتظري- پس لااقل به جاي كلمه توحيدي بنويسيد الهي.
نايب رئيس- آقاي بني‏صدر بفرماييد.
بني‏صدر- ما ديروز بحث‏ها را كرده‏ايم و الان در مرحله رأي‏گيري هستيم. امروز براي حل مشكل ديروز اينجا آمده‏ايم. ديروز قرار شد كه براي حل مشكل راه حلي پيدا كنيم، به همين جهت در گروه چهارده نفري شركت كرديم و اين راه‏حل را ارائه داديم و اتفاقاً خود آقاي منتظري هم در آن گروه تشريف داشتند.
منتظري- من در گروه هم با آن مخالفت كردم.
بني‏صدر- بله، ولي شما در اقليت بوديد و اكثريت يعني ده رأي موافق داشت. آقاي منتظري مطمئن باشيد كه ما هيچ كدام كمونيست نيستيم و نظر به خصوصي نداريم.
منتظري- آقاي بهشتي خلاف آيين‏نامه عمل كردند. «توحيدي» يك لفظ است «الهي» هم يك لفظ ديگر.
بني‏صدر- اگر بخواهيم راجع به همه اصل‏ها بدين صورت عمل بكنيم، پس تصويب كنيد كه دو سه سال اينجا بمانيم تا بتوانيم همه اصول را بررسي و تصويب كنيم.
نايب رئيس- من به عنوان رعايت آيين‏نامه داخلي شخصاً نمي‏توانم درباره ادامه بحث تصميم بگيرم، ولي باز ناچارم براي صرفه‏جويي در وقت در چنين حالت‏هايي اتخاذ تصميم را به عهده مجلس بگذارم. اگر بيش از نصف نمايندگان حاضر در جلسه- كه الان شصت و هفت نفر حاضر هستند- موافق باشند كه باز يك مخالف و يك موافق در اين مورد صحبت كنند،
                        صورت مشروح مذاكرات قانون اساسى‏جلسه‏31-1، ص: 259
بحث را ادامه مي‏دهيم. بنابراين كساني كه با اين پيشنهاد موافق‏اند قيام بفرمايند (عده كمي برخاستند) رد شد. و اما براي اينكه هيچ گونه ابهامي نباشد، الان كه آقاي صدوقي هم در جلسه حضور به هم رسانده‏اند بار ديگر جمله اول اصل دوم را كه قبلا خوانده شد، قرائت مى‏كنم و بعد به رأي مي‏گذارم:
 «جمهوري اسلامي نظامي است توحيدي كه بر پايه ايمان به:» موافقين قيام بفرمايند (عده كمي برخاستند) اين بار رأي كافي نيست و رد شد. پس اگر پيشنهاد جديدي داريد كتباً مرقوم بفرماييد تا مطرح كنيم. الان پيشنهادي رسيده كه: «جمهوري اسلامي نظامي است الهي بر پايه ايمان به:» موافقين با اين پيشنهاد قيام فرمايند (عده كمي برخاستند) تعداد رأي كافي نيست و رد شد.
پيشنهاد ديگري است كه بدون هيچ گونه وصفي باشد يعني كلمه توحيدي اصلا حذف گردد. موافقين با اين پيشنهاد قيام فرمايند (اكثر برخاستند) تصويب شد. با تصويب جمله اول اصل دوم بدين صورت: «جمهوري اسلامي نظامي است بر پايه ايمان به:» فراز اول اصل دوم خوانده مى‏شود.
 «1- خداي يكتا (لا اله الا الله) و اختصاص حاكميت و تشريع به او و تسليم در برابر امر او».
نايب رئيس- موافقين با فراز اول به همين صورت كه خوانده شد، قيام فرمايند (اكثر برخاستند) با پنجاه و چهار رأي تصويب شد. فراز دوم خوانده مى‏شود.
 «2- وحي الهي و نقش بنيادي آن در بيان قوانين».
نايب رئيس- موافقين با اين جمله، خواهش مى‏كنم قيام فرمايند (اكثر برخاستند) با شصت و دو رأي موافق به تصويب رسيد. فراز سوم خوانده مى‏شود.
 «3- معاد و نقش سازنده آن در سير تكاملي انسان به سوي خدا».
نايب رئيس- اين در حقيقت همان جمله ديروز است با مختصر تغيير و با اين تفاوت كه به جاي «تكامل انسان» نوشته شده: «سير تكاملي انسان». خواهش مى‏كنم موافقين قيام فرمايند (اكثر برخاستند) با شصت و دو رأي موافق به تصويب رسيد. فراز چهارم خوانده مى‏شود.
 «4- عدل خدا در خلقت و تشريع)).
نايب رئيس- جمله و دلايلش كاملا روشن است، موافقين خواهش مى‏كنم قيام فرمايند (اكثر برخاستند) با شصت و پنج رأي تصويب شد. فراز پنجم خوانده مى‏شود.
 «5- امامت و رهبري مستمر و نقش اساسي آن در تداوم انقلاب اسلام».
نايب رئيس- تغييراتي كه در اين فراز داده شد، به دنبال تذكرات و سؤالات و پيشنهاداتي بوده كه در جلسه ديروز مطرح گرديد و مجدداً نيز در جلسه مشترك امروز به حد كافي درباره‏اش بحث و تبادل نظر شده است.
رباني شيرازي- معني انقلاب اسلام چيست؟
نايب رئيس- چون خود اسلام در حقيقت انقلاب بوده است، مى‏خواهيم بگوييم كه انقلاب ما هم تداوم انقلاب اسلام است. آقاي فاتحي بفرماييد.
فاتحي- اساس تشيع ما بر مبناي توجه به ائمه اثني‏عشر است و ما در اينجا دو بار از امامت اسم برده‏ايم ولي از ائمه اطهار نامي به ميان نيامده است. به هر حال چون قوام كشور ما
                        صورت مشروح مذاكرات قانون اساسى‏جلسه‏31-1، ص: 260
بر تشيع است اگر اسمي از ائمه برده نشود، جفايي است كه به انقلاب اسلامي ما شده است.
رباني شيرازي- بايد نوشته شود «اسلام انقلابي» يا «انقلاب اسلامي».
نايب رئيس- قبلا آقاي فاتحي پيشنهاد خودشان را كتبا مرقوم فرموده بودند و حالا هم درباره‏اش توضيح دادند. به هر حال ما فراز پنجم را به رأي مي‏گذاريم موافقين با آن به همين صورت كه خوانده شد قيام بفرمايند (اكثر برخاستند) با پنجاه و سه رأي از كل هفتاد رأي تصويب شد. فراز ششم خوانده مى‏شود.
 «6- كرامت و ارزش والاي انسان و آزادي توأم با مسؤوليت او در برابر خدا».
نايب رئيس- اين فراز در حقيقت با توجه به پيشنهادات و تذكراتي كه فرموديد ادغام دو فراز در يك فراز است. بنابراين موافقين قيام فرمايند (اكثر برخاستند) با شصت و نه رأي از هفتاد رأي به تصويب رسيد. فراز بعدي بدين صورت است «و از راه نفي هرگونه ستمگري و ستمكشي و سلطه‏گري و سلطه‏پذيري» توجه داريد كه در اين باره آقاي رباني شيرازي عقيده داشتند كه اين هم پايه است و راه و روش نيست و آقاي بني‏صدر هم دفاع كردند كه راه است و پايه نيست پس با توجه به انتقاد آقاي رباني و پاسخ آقاي بني‏صدر اين فراز را به همين صورت كه خوانده شد به رأي مي‏گذاريم موافقين قيام فرمايند (اكثر برخاستند) با پنجاه و هشت رأي از هفتاد رأي به تصويب رسيد. فراز بعدي خوانده مى‏شود.
 «اجتهاد مستمر فقيه جامع الشرايط در فهم كتاب و سنت».
نايب رئيس- آقاي صدوقي فرمايشي داريد، بفرماييد.
محمد صدوقي- بسم الله الرحمن الرحيم. اين جمله «اجتهاد مستمر فقيه جامع الشرايط در فهم كتاب و سنت» هميشه بوده در دوران گذشته هم بوده است و يك چيزي نيست كه تازه آورده باشيد. شما بايد در اينجا تثبيت كنيد كه مردم بايد در هر دوره و هر زمان تابع مرجع عالى‏قدر عالم تشيع باشند و جمهوري هم بايد تابع و تحت نظر مرجع باشد و اساس اسلام روي مرجعيت گذاشته شود. من خيال مى‏كنم آقايان روي مرجعيت يك خرده حساسيت دارند، از چه جهت حساسيت دارند؟ آيا از جهت حكم خدا، يا از جهت آن‏چه در خارج ديده‏اند؟ در خارج هر چه هست و نيست روي اين پايه بود كه مرجعيت، اين انقلاب را ايجاد كرد تا دامنه قيامت و مادام كه زمان ظهور حضرت ولي عصر عجل الله تعالي فرجه فرا نرسيده است، دوام و تداوم داشته باشد و هيچ كاري و هيچ حكمي بدون نظر مرجع انجام نشود. از آن طرفش هم خدا حق مالكيت و حق همه گونه تصرف را به پيغمبر (ص) داده و پيغمبر هم به ائمه طاهرين (ع) و امام زمان و ايشان هم به مجع جامع الشرايط داده‏اند. حالا بعضي‏ها شبهه كرده‏اند و گفته‏اند اگر قرار باشد همه اختيارات در دست مرجع باشد، فردا كه رئيس جمهور معين شد با يك اشاره يك نفر مرجع، بايد كنار برود و اين چنين رئيس جمهوري هيچ گونه اختياري ندارد تا بتواند كاري انجام دهد. اين اشكال در دوره پيغمبر (ص) و علي (ع) و در دوره ديگر ائمه هم بوده است، يعني همان‏طور كه اگر ولي موعود حاضر بودند و يك نفر را كه به عنوان رئيس جمهور انتخاب شده بود، در صورتي كه خلافي مي‏كرد، حق داشتند او را بركنار كنند. پس مرجع عالم تشيع هم همين حق را دارد و لابد وقتي مرجع عالم تشيع خلافي مي‏بيند او را بركنار مى‏كند، وگرنه مادام كه خلافي نكرده و مطابق موازين اسلام رفتار كرده است، ايشان هم تثبيتش مى‏كنند و من معتقدم كه بايد در اين مورد حق تام به مرجعيت داده شود وگرنه‏
                        صورت مشروح مذاكرات قانون اساسى‏جلسه‏31-1، ص: 261
جمله شما يعني «اجتهادمستمر فقيه جامع الشرايط در فهم كتاب و سنت» درهر دوره بوده و چيزي نيست كه شما در جمهوري اسلامي مي‏خواهيد به فقير اعطا كنيد. والسلام عليكم و رحمه الله و بركاته.
نايب رئيس- متشكرم. در اواسط بيانات جناب صدوقي متوجه شديم آن‏چه ايشان مي‏خواهند، در اصل پنج در متن پيشنهادي پيش‏بينى شده است وآن‏چه اينجا مي‏گوييم عبارتست از مبنا قرار دادن حق اجتهاد، وگر نه نفس فقيه به عنوان رهبر در اصل پنج بعداً مطرح خواهد شد. بنابراين اگر سؤالي نيست اين فراز را به همان صورتي كه خوانده شده به رأي مي‏گذاريم. موافقين قيام فرمايند (عده كمي برخاستند) رد شد. آقاي آيت فرمايشي داريد؟
دكتر آيت- من خواستم در اين مورد تذكر بدهم كه اين جمله‏اى را كه الان به رأي گذاشتيم و رد شد، فكر نمى‏كنم كسي با اصل مطلب آن مخالف باشد، شايد علت عدم تصويب آن، اين باشد كه عده‏اى نظرات ديگري علاوه بر اين دارند. بنابراين اگرخود مطلب به رأي گذاشته شود، خود من هم به آن رأي مثبت مي‏دهم كه بعد بشود چيزي بر آن اضافه كرد.
رباني- خواهش مى‏كنم «فهم كتاب وسنت» را معني كنيد بفهميم يعني چه.
نايب رئيس- اجتهاد مستمرفقيه جامع الشرايط در فهم كتاب و سنت به عنوان يكي از راه‏هايي كه بايد در برقراري جمهوري اسلام و نظام اين جمهوري حتماً مورد اهتمام قرار گيرد، اين بدين اعتبار است كه كليه مسائل مربوط به قانون گذارى‏ها، تهيه و تصويب آيين‏نامه‏ها، روش‏ها در يك نظام ايدئولوژيك يعني در يك نظام مكتبي و در يك جامعه مكتبي نمي‏تواند دور از نظر مكتب وجهت‏گيري از آن صورت بگيرد، اين‏ها همه بايد در رابطه با تصميم و نظر و جهت‏گيري خاص آن باشد تا آن قانون وآن آيين‏نامه وآن تصويب‏نامه بتواند متناسب با يك جامعه مكتبي باشد. در يك جامعه اسلامي كليه قوانين و مقررات و تصويب نامه‏ها و آيين‏نامه‏ها بايد ناظر باشد به آن‏چه كه اسلام به عنوان آيين‏نامه و جهت دهنده در همه زمينه‏ها عرضه كرده است. يعني حوادث واقعه را با مراجعه به مأخذ اسلامي مشخص كرد و بعد از نظر روش‏هاى قانون اساسي آن را دنبال كرد و تكميل كرد البته منبع براي شناخت نظر اسلام كتاب و سنت است ولي براي اينكه حوادث واقعه در كتاب و سنت حكمش و نظرش استنباط بشود، همواره ما اجتهاد مستمر براي استنباط آراء و احكام اسلام را احتياج داريم، اين اجتهاد همواره بايد ادامه داشته باشد و از كتاب و سنت فهميده شود وچون مسأله اجماع جز در مستقلات عقل، به سنت بر مي‏گردد، بنابراين بديهي است برمي‏گردد به فهم كتاب و سنت، جز در مورد اصول دين و مستقلات عقليه كه پيروي از آنها تقريباً ضروري و بديهي است. بنابراين به نظر مي‏رسد كه اين جمله كامل است و همين طور كه دوستان توضيح دادند «سنت» جامع است و به اين دليل دوستان به اين اكتفا كردند، البته تصريح به سنت پيغمبر (ص) و احاديث ائمه طاهرين (ع) پيشنهاد آقاي سبحاني است كه مخصوصاً آن را احاديث گفته‏اند.
حايري- اگر كلمه اثني عشر نباشد من استعفا مي‏دهم (جلسه را ترك كردند.)
نايب رئيس- پيشنهادهاي متعددي رسيده كه من فعلا همه پيشنهادها را قرائت مى‏كنم.
مكارم شيرازي- تذكر بدهيد كه در بحث مذهب همه اين مسائل مي‏آيد و چنان نيست كه در قانون اساسي نيايد.
نايب رئيس- بله در اصول ديگر حتما مي‏آيد و تمام اين مسائل در نظر گرفته خواهد شد.
فاتحي- اين موضوع يكي از مسائل ديرينه كشور ماست كه بر روي اين اصل مهم‏
                        صورت مشروح مذاكرات قانون اساسى‏جلسه‏31-1، ص: 262
استوار است و بسيار موجب تأسف است كه اسمي از ائمه اطهار (ع) برده نشود.
نايب رئيس- بنابراين پيشنهادهاي رسيده را قرائت مى‏كنم:
- سنت پيامبر اسلام (ص) و احاديث ائمه اطهار عليه السلام.
 (سبحاني)
- اجتهاد مستمر فقهاي جامع الشرايط براساس عقل و كتاب و سنت.
 (منتظري)
- اجتهاد مستمر فقهاي متخصص در فهم كتاب و سنت.
 (باهنر)
- اجتهاد مستمر فقيه جامع الشرايط در فهم احكام از مدارك معلومه.
 (سيد جلال‏الدين طاهري)
- در فهم كتاب و سنت و اخبار ائمه اطهار عليه السلام.
 (سيد ابوالفضل موسوي)
- و اخبار اهل‏بيت ذكر شود، مراجع جامع الشرايط.
 (مكارم)
- كتاب و سنت رسول خدا (ص) و ائمه اثني عشر عليه السلام.
 (دستغيب)
- اجتهاد مستمر فقهاي جامع الشرايط و نافذالكلمه در فهم كتاب و سنت.
 (غفوري)
- رهبري و اجتهاد مستمر فقيه جامع الشرايط در فهم كتاب و سنت و اخبار ائمه اطهار.
 (حسينعلي رحماني)
- اجتهاد مستمر فقيه جامع الشرايط در فهم كتاب و سنت پيامبر و امامان راستين.
 (رباني شيرازي)
- اعتماد بر اجتهاد فقيه جامع الشرايط در فهم كتاب و سنت پيامبر و ائمه اطهار كه قبل از جمله «از راه نفي هرگونه الخ» ذكر شود.
 (ضيايي)
- و خلفاء راشدين را هم اضافه فرماييد.
 (مولوي عبدالعزيز)
- در فهم كتاب و سنت معصومين (ع).
 (جوادي)
- اجتهاد مستمر فقهاي جامع الشرايط در فهم كتاب و سنت.
 (علي تهراني)
- پس از كتاب و سنت يا: احاديث ائمه اطهار و يا به صورت ادله شرعيه تبديل گردد.
 (سبحاني)
- «از راه نفي هرگونه الخ» بعد از اجتهاد مستمر ذكر شود.
 (منتظري)
- اجتهاد مستمر فقيه جامع الشرايط در استخراج احكام الهي از ادله شرعيه.
 (سبحاني)
                        صورت مشروح مذاكرات قانون اساسى‏جلسه‏31-1، ص: 263
- اجتهاد مستمر فقهاي جامع الشرايط براساس كتاب و سنت و عقل و اجماع.
 (مقدم مراغه‏اى)
- اين جمله حذف شود چون استفاده از علوم و فنون و تجارب پيشرفته شامل اجتهاد هم مى‏شود.
 (شيباني)
- اجتهاد مستمر فقيه جامع الشرايط در استنباط احكام و قواعد از قرآن و سنت معصومين سلام الله عليهم.
 (جعفر كريمي)
- رفتار امامان شيعه خارج از كتاب و سنت نبي اكرم نبوده و لذا ذكر نام ائمه لزومي ندارد.
 (عرب)
- مسأله ذكر ائمه طاهرين را كوچك نشماريد.
 (محمد صدوقي)
- به دنبال عبارت فوق اين عبارت افزوده مى‏شود:
 «براي حل كليه مسائل نوظهور و هموار ساختن راه تكاملي امت اسلامي».
 (رشيديان)
نايب رئيس- چون در اين زمينه پيشنهادها از جهات عبارتي بسيار متنوع است و ممكن است بعضي از آراء مربوط به عبارت باشد بنابراين، ما اين يك فراز را مسكوت مي‏گذاريم تا بقيه فرازها را دنبال كنيم و يك تنفس كوتاه مي‏دهيم و پيشنهادها را جمع‏بندي مى‏كنيم و نتيجه را در ادامه جلسه براي ادامه رأي آماده مى‏كنيم، اكنون فراز بعدي را مي‏خوانم:
 «استفاده از علوم و فنون و تجارب پيشرفته و تلاش در پيشبرد آنها».
رباني املشي- به جاي «پيشبرد»، «توسعه آن» نوشته شود.
دكتر غفوري- اين چيزي نيست كه توصيه كنيم، شرط عقل است دنباله‏روي كنيد.
نايب رئيس- توصيه شد تلاش در پيشرفت و پيشبرد معارف بشري همان‏طور كه مسلمين از اول پيشرو بوده‏اند نه دنباله‏رو، پس گفته شود «معارف بشري».
مكارم- يك كلمه «بشري» در اين فراز بوده كه افتاده است آن را اضافه كنيم و به رأي بگذاريم.
نايب رئيس- توضيح آقاي غفوري را شنيديد كه گفتند «فنون و معارف بشري»، فعلا بعد از شنيدن پيشنهادها، متن را يك بار ديگر مي‏خوانم تا به رأي گذاشته شود: «و استفاده از علوم و فنون و تجارب پيشرفته بشري و تلاش در پيشبرد آنها»، موافقين قيام فرمايند (پنجاه و هفت نفر از شصت و نه نفر عده حاضر برخاستند) تصويب شد. فراز بعدي را قرائت مى‏كنم: «قسط و عدل و استقلال سياسي و اقتصادي و اجتماعي و فرهنگي و همبستگي ملي را تأمين مى‏كند». اگر پيشنهادي است كتبا ارائه بفرماييد تا روشن شود.
نايب رئيس- فكر مى‏كنم روشن است اين چهار مورد (فرهنگي و سياسي و اجتماعي و اقتصادي) هم مربوط به استقلال است و هم مربوط به قسط و عدل و هم اينكه همبستگي ملي‏
                        صورت مشروح مذاكرات قانون اساسى‏جلسه‏31-1، ص: 264
را تأمين مى‏كند. آقاي ضيايي خواسته‏اند كه كلمه «كشاورزي» در اينجا اضافه شود، بايد عرض كنم كه روشن است كه شامل بازرگاني و كشاورزي هم مى‏شود. اگر بخواهيم بازرگاني را هم اضافه كنيم خيلي طولاني مى‏شود، بنابراين پيشنهادات رسيده قرائت مى‏شود.
- كلمه كشاورز اضافه شود.
 (ضيايي)
- جناب آقاي دكتر بهشتي‏
پيشنهاد مى‏شود در اصل دو كه اهداف در آخر اصل ذكر شده و اصل سه كلا از اهداف جمهوري اسلامي است، بهتر است مواد آن در آخر اصل دو در رديف اهداف تلفيق و جمعاً يك اصل بشود.
 (محمد فوزي)
- پيشنهاد مى‏كنم: «و عمراني» بعد از «اقتصادي» اضافه بشود.
 (حيدري)
- و همبستگي ديني و ديني را تأمين مى‏كند.
 (دستغيب)
- همبستگي ملي صحيح نيست، همبستگي همگاني انساني و اسلامي را پيشنهاد مى‏كنم.
سيد موسي موسوي قهدريجاني‏
- بعد از «همبستگي ملي» اضافه شود: «و ايجاد ارتباط سالم و سازنده بين‏المللي».
 (غفوري)
- همبستگي ملي و ملل را تأمين مى‏كند.
 (كياوش)
- بعد از قسط و عدل در بقيه جملات «واو» حذف شود و «همبستگي ملي» پيش از كلمه «استقلال» ذكر شود.
 (جعفر كريمي)
- «قسط و عدل و استقلال همه جانبه و همبستگي ملي را تأمين مى‏كند» صحيح است پيشنهاد قبلي اشتباه شده است.
 (حسينعلي رحماني)
- اصل سه كه تصويب مى‏شود و فراز آخر به اصل سه منتقل مى‏شود.
 (حجتي كرماني)
- و تجارب پيشرفته كه برخلاف موازين شرع نباشد.
 (طاهري گرگاني)
- اين جمله در بيان هدف بسيار مختصر و نارسا است. همان‏طور كه آقاي غفوري فرمودند مشكلات زياد گلوي مارا مي‏فشارد، من پيشنهاد مى‏كنم دو خط از اصل پيشنهادي آقاي غفوري براي هدف اضافه شود.
 (سيد علي اكبر قرشي)
- پيشنهاد مى‏كنم كه از آقايان تقاضا شود مه در تغيير و يا اضافه كلماتي كه تغيير ماهوي و اساسي نمي‏دهد و تنها بسط يا معني را بهتر مى‏كند صرف نظر فرمايند و به آن‏چه كه شوراي‏
                        صورت مشروح مذاكرات قانون اساسى‏جلسه‏31-1، ص: 265
نمايندگان تصويب نموده‏اند، اكتفا شود.
 (سيد حسن طاهري)
- فراز سه جدا ذكر نشود و از شماره يك تا آخر جزء هدف‏هاي جمهوري اسلامي آورده شود.
 (فاتحي)
- پيشنهاد مى‏شود لفظ «و ساير ادله» اضافه گردد.
 (سبحاني)
- اين جمله اضافه شود «... و احترام به آراء عمومي»
 (احمد نوربخش)
- پيشنهاد: حال كه براي جلو و عقب كردن جملات و كلمات پيشنهاد مي‏پذيرند در فراز شماره يك، اول كلمه (لا اله الا الله) و بعد داخل پرانتز (خداي يكتا) باشد.
 (كياوش)
- اضافه شود: «و هماهنگي مادي و معنوي».
 (سبحاني)
- جناب آقاي بهشتي، براي قرار دادن اصل سه در متن قانون اساسي رأي بگيريد تا فردا آماده شود.
 (موسوي تبريزي)
نايب رئيس- آقاي قرشي اگر مخالف با اين اصل هستيد بفرماييد صحبت كنيد.
قرشي- بسم الله الرحمن الرحيم. اين اصل از لحاظ بيان پايه و بيان روش نارسا است و همان‏طوري كه اكثر آقايان به آن رأي مثبت دادند، من هم كه حق رأي داشتم به آن رأي مثبت دادم ملي در بيان هدف خيلي مختصر و كاملا نارسا است. همان‏طور كه جناب آقاي غفوري فرمودند مشكلات زيادي در مملكت گلوي ما را مي‏فشارد، ما بعد از گفتن اين همه روش و اصول، مسأله هدف را فقط در يك سطر خلاصه كرده‏ايم و نوشته‏ايم «قسط و عدل و استقلال سياسي و اقتصادي و اجتماعي و فرهنگي و همبستگي ملي را تأمين مى‏كند. «به نظر من بايد دو سه خط از اصل پيشنهادي جناب آقاي غفوري بر اين اصل اضافه شود تا اين هدف كاملا تكميل شود. والسلام عليكم.
نايب رئيس- يك پيشنهادي هم بنده دارم كه اگر آقاي بني‏صدر مي‏خواهند صحبت بفرمايند و ممكن است ناظر بر پيشنهاد خودم باشد، وقتي قرار شد شد اصل به اين صورت تنظيم شود، پيشنهادم اين است كه در اين سطر آخري كه به عنوان هدف است، اين قسمت در اول سطر اضافه شود: «رشد هماهنگ معنوي و مادي قسط و عدل اسلامي تا آخر» و هدف «رشد هماهنگ مادي و معنوي» باشد كه به دنبالش «قسط و عدل» بيايد، آقاي بني‏صدر فرمايشي داريد بفرماييد.
بني‏صدر- عرض كنم كه خود آقاي غفوري هم با همين متن موافقت كردند به لحاظ اينكه ما كل هدف را در اينجا مي‏گوييم و به همين ترتيب كه قانون اساسي پيش مي‏رود هدف‏ها را توضيح مي‏دهيم و هر كدام را در جاي خودش قرار مي‏دهيم، چنان‏چه بعد از اين هم نوبت به اصل سه مي‏رسد كه هدف‏ها را در اصول بعدي در جاي خودش قرار خواهيم داد، پيشنهادات بعدي هم از همين نوع است و به اين جهت است كه ما به اين مورد اكتفا كرديم و در مورد رشد مادي‏
                        صورت مشروح مذاكرات قانون اساسى‏جلسه‏31-1، ص: 266
و معنوي عين همين عبارت را درباره اصل اقتصاد پيشنهاد كرديم. پس اين «قسط و عدل» چون از آيه قرآن متخذ مي‏شد به همين اصل اكتفا كرديم و در اصل نهم كه مربوط به اصل اقتصاد است، اين مطالب تشريح شده است.
نايب رئيس- خوب پيشنهادها داده شد، نظم اين بود كه وقتي در يك اصل چيزي را به هر حال به عنوان هدف از آن ياد مى‏كنيم بايد فراگير باشد اينكه اينجا هست چون صريح نيست و در جنبه‏هاي مادي و معنوي صراحتي ندارد روي اين اصل و به اين دليل بود كه پيشنهاد كردم اين سطر جامع‏تر باشد. خوب اين سطر را به همين صورتي كه آمده بعد از خواندن همه پيشنهادات و توضيح به رأي مي‏گذاريم، موافقين با اين فراز قيام فرمايند (پنجاه نفر از شصت و نه نفر عده حاضر در جلسه برخاستند) بنابراين به همين صورت اين فراز تصويب شد. حالا در تصويب اين اصل ما دو تا كار داريم، يكي با توجه به پيشنهادهاي رسيده در مورد فراز مربوط به اجتهاد مستمر فقيه جامع الشرايط در فهم كتاب و سنت، پيشنهادها را هنگام تنفس تنظيم مى‏كنيم و يكي اينكه بعضي‏ها پيشنهاد كرده‏اند كه فرازهايي نيز به آن اضافه بشود. ما در مورد اينكه آيا طرح هر دوي آنها لازم است يا نه، در زمان تنفس تصميم مي‏گيريم.
رباني شيرازي- صحبت شد كه بعد از رأي‏گيري، به اين فراز ما بتوانيم كلمه‏اى اضافه كنيم.
3- اعلام تنفس و تشكيل مجدد جلسه‏
نايب رئيس- فعلا براي چند دقيقه اعلام تنفس مى‏كنيم. (جلسه ساعت هجده و پنج دقيقه به عنوان تنفس تعطيل و مجدداً در ساعت هجده و چهل دقيقه تشكيل گرديد).
نايب رئيس- بسم الله الرحمن الرحيم. عده نمايندگان براي رسميت جلسه كافي است و كارمان را ادامه مي‏دهيم. ميزان تنفس بيشتر طول كشيد تا موفق به جمع‏آوري كامل‏تر پيشنهادات بشويم. فرازي كه تصويب نشده بود و درباره آن نظرهاي مختلفي رسيده بود، با استفاده از پيشنهادهاي رسيده و نظراتي كه در گروه ارائه شد، بدين صورت درآمد كه مي‏خوانم و شما مي‏توانيد حتي يادداشت بفرماييد كه براي رأي دادن فرصت توجه كافي روي پيشنهاد جديد را داشته باشيد «اجتهاد مستمر فقهاي جامع الشرايط براساس كتاب و سنت معصومين سلام الله عليهم اجمعين» همه اين فراز نوشته و روشن است و چون پيشنهاد جديد است اگر كسي نظر مخالف داشته باشد مي‏تواند اينجا صحبت كند، آن وقت بعد هم يك موافق صحبت خواهد كرد. آقاي طاهري گرگاني مي‏گوييد اين پيشنهاد كافي نيست بفرماييد اينجا صحبت كنيد.
طاهري گرگاني- بسم الله الرحمن الرحيم. با اينكه بنا ندارم پشت تريبون بيايم و بهتر مي‏دانم از همانجا صحبت كنم ولي چون مسأله به نظر من مهم است آمدم. حساسيت قانون اساسي ما را همه آقايان مي‏دانند، مسأله «مدركات عقليه» كه از آن تعبير به «احكام عقليه» هم مى‏شود بر دو دسته هست و اشاره به اصطلاح اصولي‏اش را هم مى‏كنم كه البته بزرگان ما مستحضرند. يك دسته‏اش آن مدارك عقليه‏اى است كه در سلسله معاليل احكام قرار مي‏گيرد كه باب وجوب اطاعت و ساير است و دسته ديگر آن مدركاتي است كه در سلسله علل احكام قرار مي‏گيرد و اينكه مي‏دانيم احكام شرعيه ما تابع مصالح و مفاسدند، حالا در تعلقات، در موارد قليله‏اى هم مصلحت در جعل است. آن اختلافي كه در اصول است كه منافات با اين ندارد كه در عين حال اگر در موردي در متعلق، مطرح ديديم بتوانيم كشف حكم شرعي هم بكنيم، بله حكم عقلي ما گاهي‏
                        صورت مشروح مذاكرات قانون اساسى‏جلسه‏31-1، ص: 267
در مرحله بعد از جعل احكام قرار مي‏گيرد. حكمي جعل شده، بعد ما بر خودمان لازم مي‏دانيم اطاعت كنيم. در مواردي كه احكام، احكام الزامي است آن يك سنخ حكم، و از اين نمى‏توانيم استكشاف حكم شرعي كنيم. دوم لازم مي‏آيد آن قضايا كه ديگر توضيح نبايد داد ولي آنجا كه مدركات عقليه ما به فرموده مرحوم نائيني، در سلسله علل احكام قرار مي‏گيرد، آن بياني را كه آقاي دكتر بهشتي فرمودند كه مستقلات عقليه امور واضحه‏اى است كه احتياج به ذكر ندارد، نه، اين‏طور نيست ما اصولا عقلي را كه اسلام ما بر پايه عقل و آن همه احترامي را كه براي عقل قائل هست و آن را حجت ثانيه مي‏داند، از كار بياندازيم و اسمي از او نبريم و همين باعث شده است كه معذرت مي‏خواهم فقهاي ما در خيلي از موارد دست از حكم دادن بكشند، به خاطر اينكه دنبال مدركات عقليه نرفته باشند. من حالا از باب مثال يك توضيح مختصري مي‏دهم و يك مثال مي‏زنم. خواهش مى‏كنم مناقشه در مثال نفرماييد. مثلا اگر بنا بود واقعاً اهل فن تشخيص مي‏دادند، همين دخانيات كه به مال شخص و به اقتصاد مملكتش و به جانش و به سلامتي‏اش و نشاطش ضرر مي‏زند، اگر بنا باشد كه واقعا دنبال اين مطلب را بگيريم، جاي استكشاف حكم شرعيه من نمي‏گويم، حالا حكم بر حرمت يا بر كراهت آن را بايد فقيه متخصص بدهد، بلكه بايد در جايش رويش حساب كند. بنابراين با قبول كردن قاعده ملازمه «كل ما حكم به العقل حكم به الشرع» آن همه احترامي كه شرع براي عقل قائل است من معتقدم كه عقل را جزو ادله بگذاريم و اين افتخاري است براي قانون اساسي ما كه به مطلب كاملا توجه داشته باشد والسلام.
نايب رئيس- يك نفر مي‏تواند به عنوان موافق صحبت بكند، آقاي موسوي تبريزي و آقاي مكارم توافق بفرماييد يك نفر از آقايان صحبت بفرماييد. (موسوي تبريزي- آقاي مكارم شما بفرماييد) بله آقاي مكارم تشريف بياوريد.
مكارم شيرازي- بسم الله الرحمن الرحيم. پيشنهادي كه ايشان فرمودند اتفاقا در گروه هم مطرح بود كه سنت و كتاب و عقل و اجماع، چهار دليل است و مسلماً اجماع بازگشت مى‏كند به سنت، همان‏طور كه همه آقايان توجه دارند. و اما راجع به عقل هم، از آنجايي كه كتاب الله و سنت، عقل را تأييد كرده‏اند بدون اينكه ما ذكر بكنيم، هم در كتاب الله، «قرآن»، تأييد عقل است و هم در سنت. اما يك نكته مهم اينجا است كه بعضي اوقات كه اين كلمه عقل جدا ذكر مى‏شود، عده‏اى از آن سوء استفاده مى‏كنند. در زمان طاغوتي سابق ما فراموش نكرديم كه خيلي از خلاف كاري‏هايشان را متكي به همين عقل مي‏كردند و مي‏گفتند چون عقل يكي از ادله چهارگانه است، بنابراين ما فعلا اين چنين تصويب مى‏كنيم و عقل ما چنين حكم مى‏كند. بنابراين چون از اين كلمه مسلماً در آينده سوء استفاده مى‏شود و به علاوه در كتاب و سنت هم آمده است و اين چون تأييدش در هر دو قسمت هست، به اين دليل آقايان در گروه موافقت كردند كه به «كتاب و سنت» قناعت بشود و همان مثالي كه ايشان زدند، خود دليلي است بر آن‏چه عرض كردم.
نايب رئيس- اجازه بفرماييد كه در توضيح مطلب به اين مقدار اكتفا كنيم.
موسوي تبريزي- جناب طاهري كه مي‏فرماييد «مستقلات عقليه» درست، ولي به اعتبار مستقلات عقليه كه قبل از جعل احكام باشد و به سرعت احكام باشد نداريم يعني، «مستقلات عقليه» كه خودش مستقلا باشد و جعل نباشد، چنين چيزي نداريم.
                        صورت مشروح مذاكرات قانون اساسى‏جلسه‏31-1، ص: 268
نايب رئيس- اجازه بدهيد چون مسأله، مسأله‏اى است كه در حد رسيدگي به همه ابعادش درخور يك جلسه و بلكه جلسات بحث و بررسي تحقيقي و استدلالي است، به اين مقدار اكتفا مى‏كنيم. آن‏چه دوستان توجه دارند اين است كه به مطلبي كه برادرمان آقاي طاهري گرگاني درباره‏اش صحبت كردند، عموم نمايندگاني كه اينجا هستند در طول سال‏ها تحقيق و مطالعه با آن برخورد و بحث كرده‏اند و توجه داشته‏اند و هيچ‏كس از حاضرين نقش عقل را در اساس قبول دين و بعد در استنباط مسائل ديني نفي نمى‏كند، آن‏چه هست اين است كه آيا ذكر آن در اينجا در كنار كتاب و سنت ممكن است چه برداشتي را به وجود بياورد. بنابراين شنوندگان و بينندگان و تمام ملت عزيز ايران عنايت كنند كه اين بحث هيچ‏گاه از طرف هيچ كس كمترين معني حتي سست كردن نقش عقل در آيين مقدس اسلام را ندارد، بلكه آن‏چه مهم است اين است كه آيا در اين فراز آوردنش چه معني مي‏تواند داشته باشد. بحث بر سر اين قسمت است، به اندازه‏اى هم كه لازم بود درباره‏اش صحبت بشود، صحبت شد و كافي است كه ما اين را به رأي بگذاريم. بنابراين اجازه مي‏خواهم كه متن را بار ديگر بخوانم و اعلام رأي كنم. البته برادرمان آقاي مولوي عبدالعزيز باز پيشنهادي نوشته‏اند كه: (و سنت خلفاي راشدين را اضافه فرمايند، اساسنامه كلي مملكت براساس مذهب تشيع تنها نبايد باشد، بايد تمام فرق اسلامي را در برداشته باشد) من داشتم يادداشتي مي‏نوشتم كه خدمت ايشان بفرستم، همان‏طوركه در پيش‏نويس ملاحظه فرموديد در اصول آينده مسأله احترام كامل به مذاهب فقهي اسلامي و آزادي كامل برادران و خواهران اهل تسنن در عمل به احكام بر طبق مذهب فقهي خودشان پيش‏بينى شده است و آن‏چه اينجا نوشته شده هيچ گونه منافاتي با آن نخواهد داشت و ان شاءالله در آن موقع برادران اهل تسنن كه اينجا تشريف دارند به عنوان نماينده اين مجلس و موكلين آنها و همه برادران و خواهران اهل سنت در جهان توجه خواهند كرد كه اين حق به صورت كامل رعايت و تضمين شده است. در عين حال من بر حسب وظيفه و مسؤوليتم لازم بود كه پيشنهادتان را بخوانم كه خواندم. خوب اين فراز را مي‏خوانم و به رأي مي‏گذارم. «اجتهاد مستمر فقهاي جامع الشرايط براساس كتاب و سنت معصومين سلام الله عليهم اجمعين» موافقين قيام كنند. شصت و سه نفر برخاستند) براي اطلاع همه مردم اعلام مى‏كنم كه برادرمان آقاي مولوي عبدالعزيز هم به عنوان موافق با اين فراز قيام كردند و اين همان تجلي برادري اسلامي است كه ما هميشه دوست داريم در تمام شؤون كشورمان ادامه داشته باشد، ان شاءالله. خوب اين فراز با شصت و سه رأي موافق از شصت و هفت نفر عده حاضر در جلسه تصويب شد. درباره اين اصل كه بايد امروز تمامش كنيم چند پيشنهاد رسيده است، يكي از پيشنهادها كه مربوط به كيفيت تنظيم آن از آقاي منتظري است و آن اين است كه آن قسمت «اجتهاد» كه اينجا ذكر شده با تغييرش قبل از «نفي هرگونه ستمگري و ستمكشي» بيايد يعني فراز دوم از قسمت آخر قبل از فراز اول بعد از آن (و) باشد يعني اول نوشته شود (و از راه اجتهاد مستمر فقهاء جامع الشرايط براساس كتاب و سنت معصومين سلام الله عليهم اجمعين) و بعدش بيايد «نفي هرگونه ستمگري وستمكشي و» و بعدش بيايد «استفاده از علوم و فنون و تجارب پيشرفته بشري». اين پيشنهاد در مورد ترتيب رسيده است. پيشنهاد ديگري در اختيار من نيست، آقاي رباني مى‏گويد كه «استفاده از علوم ...» هم بيايد قبل از «نفي هرگونه» يعني بنويسيم (و از راه اجتهاد مستمر فقهاء تا آخر) و (استفاده از علوم و فنون و ...) بعدش بيايد (نفي هرگونه ستمگري و ...) وآخرش آن عبارت (قسط و عدل اقتصادي و ...) بيايد.
                        صورت مشروح مذاكرات قانون اساسى‏جلسه‏31-1، ص: 269
در مورد ترتيب فرازها ديگر پيشنهاد نرسيده. آقاي رباني عقيده دارند بعد از دو روش قسط و عدل باشد، كليه پيشنهادها خوب است ولي بهتر اين است كه قبلا مرحمت بفرمايند به گروه چهارده نفري كه بررسي و ادغام كنند تا جلساتمان بازده و نتيجه بهتر و بيشتري داشته باشد. اما رأي‏گيري به اين صورت است كه وقتي به متن پيشنهادي رأي گرفتيم و تصويب شد ديگر به آن رأي نمي‏گيريم. بنابراين پيشنهاد راجع به تغيير و جابه جايي اين سه جمله را مطرح كردم حالا اعلام رأي مى‏كنم.
نمايندگاني كه موافق‏اند متن به همين ترتيب باشد قيام فرمايند (از شصت و هفت نفر عده حاضر در جلسه سي و سه نفر برخاستند) عده موافقين كافي نيست، تصويب نشد.
مكارم شيرازي- توضيح كافي نداديد.
نايب رئيس- آقاي منتظري پيشنهاد كرده‏اند فراز (و از راه نفي هرگونه ستمگري و ستمكشي و ...) برود بعد از فراز (استفاده از علوم و فنون و ...) به هر حال متن با ترتيب جديد باز خوانده مى‏شود.
 «كه از راه اجتهاد مستمر فقهاي جامع الشرايط براساس كتاب و سنت معصومين سلام الله عليه اجمعين و استفاده از علوم و فنون و تجارب پيشرفته بشري و تلاش در پيشبرد آنها و نفي هرگونه ستمگري و ستمكشي و سلطه‏پذيري- قسط و عدل و استقلال سياسي و اقتصادي و اجتماعي و فرهنگي و همبستگي ملي را تأمين مى‏كند.»
نايب رئيس- موافقين با اين ترتيب قيام كنند (از شصت و هفت نفر عده حاضر در جلسه پنجاه و هفت نفر به عنوان موافق برخاستند) تصويب شد، خوب بحث ما پيرامون اين بحث تمام شد.
رباني املشي- به گفته آقاي حجتي توجه كنيد كه (لا اله الا الله) معني خداي يكتا، نيست.
نايب رئيس- پيشنهادي است از آقاي نوربخش كه قرائت مى‏شود.
 «كه از راه اجتهاد مستمر فقيه جامع الشرايط در فهم كتاب و سنت معصومين (ع) و احترام و مراجعه به آراء عمومي و نفي هرگونه ستمگري و ستمكشي و سلطه‏گري و سلطه‏پذيري و استفاده از علوم و فنون و تجارب پيشرفته و تلاش در پيشبرد آنها و قسط و عدل و استقلال سياسي و اقتصادي و اجتماعي و فرهنگي و همبستگي ملي را تأمين مى‏كند.»
نايب رئيس- قرار شد بعد از تصويب فرازها ديگر چيزي به آن اضافه نكنيم و اگر هركدام از نمايندگان پيشنهاد افزايش كلمه‏اى يا حذف چيزي را دارند به كميسيون مرحمت بفرمايند نه اينكه در هر جايي چيزي به نظرشان رسيد بخواهند فورا مطرح شود زيرا در هيچ مجلس قانون گذارى به اين طريق عمل نمى‏شود. من فكر مى‏كنم هر نماينده‏اى مي‏خواهد پيشنهاد جديدي بدهد كه در كميسيون چهارده نفري مطرح نشده باشد بايد لااقل پانزده امضاء داشته باشد، (چند نفر از نمايندگان اعتراض كردند) بدون در نظر گرفتن اين روش طرح پيشنهاد با يك امضاء ميسر نيست. استنباط من اين است كه بر اثر مذاكرات مصوب در هيأت رئيسه و شوراي هماهنگي، هر پيشنهادي اگر كمتر از پانزده امضاء داشته باشد، قابل طرح مجدد در جلسه علني نيست، با اين حال براي اينكه وضع كار روشن باشد مجدداً در جلسه فردا صبح درباره اين مورد هم نظر خواهيم داد. آقاي دكتر آيت فرمايشي داريد بفرماييد.
دكتر آيت- اين خلاف آيين‏نامه است براي اينكه وقتي اصلي تصويب شد، نمى‏شود
                        صورت مشروح مذاكرات قانون اساسى‏جلسه‏31-1، ص: 270
محدودش كرد اين حتي به تصويب مجلس عمومي هم رسيده حالا اگر مي‏خواهيد اين‏طور باشد، بايد در آيين‏نامه اضافه كنيد كه پيشنهادهاي جديد بايد به امضاء حداقل پانزده نفر برسد. ولي حالا هر نماينده حق دارد با يك امضاء، پيشنهاد اضافه كردن جمله يا كلمه‏اى را بدهد و در تمام دنيا هم رويه همين است. پس لزوم امضاي پانزذه نفر را بايد مجلس رأي بدهد يا پيشنهاد كند حداقل چند نفر بايد امضاء كنند.
رباني املشي- پس بايد دائماً جملات را كم و زياد كنيم.
نايب رئيس- با توجه به مذاكرات قبلي براي اينكه رعايت عدل شده باشد، اين را به صورت پيشنهاد براي تكميل آيين‏نامه مي‏دهم بعد دوستان نظر بدهند. در آيين‏نامه راجع به پيشنهاد گروه پيش‏بينى شده نه پيشنهاد فرد. بنده ماده بيست و شش آيين‏نامه را مي‏خوانم: «اصول بررسي شده گروه‏ها به وسيله هيأت رئيسه به تدريج در جلسات عمومي مجلس كه از روز دوم هفته سوم همه روزه عصر تشكيل مى‏شود مطرح و پس از شور و مذاكره به رأي گذاشته مى‏شود.
تبصره- پس از رسميت جلسه متن پيشنهادي براي يك اصل در جلسه خوانده مى‏شود اگر متن تهيه شده توسط گروه‏ها يكي باشد، حداقل يك موافق و يك مخالف صحبت مى‏كنند. سپس رأي‏گيري به عمل مي‏آيد و اگر در گروه‏ها بيش از يك متن پيشنهاد شده باشد، متن پيشنهادي هر گروه به ترتيب شماره‏گذاري گروه‏ها خوانده مى‏شود و يك نفر از همان گروه از آن دفاع مى‏كند. پس از قرائت همه متون پيشنهادي براي يك اصل و دفاع از آنها، نسبت به متون پيشنهادي به ترتيب رأي‏گيري مى‏شود، هر پيشنهادي كه با حد نصاب لازم تصويب شد از رأي‏گيري درباره پيشنهادهاي بعدي خودداري مي‏گردد. همان موقع كه اين آيين‏نامه تدوين مي‏شد براي اينكه كار مجلس به درازا نكشد، ما براي پيشنهادهاي افراد جدا از گروه طريقي را پيش‏بينى نكرديم. به همين دليل در جلسات پريروز و ديروز و امروز در صورتي كه پيشنهادي هم جالب به نظر مي‏رسيد، چون كه از طرف گروه‏ها نبود، راه باز نبود كه مطرح كنيم، براي باز كردن چنين راهي بايد طرحي تهيه شود كه اگر طرح جالبي به نظر نماينده‏اى رسيد، با امضاء حداقل پانزده نفر، در جلسه علني بتواند مطرح شود تا اگر تصويب نشد، مجدداً در جلسه عمومي به عنوان اصل الحاقي مطرح و بررسي گردد.
مكارم شيرازي- براي اينكه سانسور عقايد و افكار پيش نيايد پانزده امضاء را تقليل دهيم مثلا به ده امضاء، چون در گروه‏ها با هفت نفر مي‏توان پيشنهادي را تصويب كرد. به عقيده من لزوم پانزده امضاء شكل سانسور پيدا مى‏كند.
نايب رئيس- در آيين‏نامه فعلا مجوزي ندارد، اجازه بفرماييد فردا در كميسيون بحث مى‏كنيم و راهي براي آن پيدا خواهيم كرد. منهم از پيشنهاد خودم الان صرف نظر مى‏كنم.
محمد فوزي- بايد قبل از ظهر اين مسائل در گروه‏ها مطرح گردد.
دكتر نوربخش- اين سوء تفاهم پيش نيايد كه نظام استبدادي است، چون كلمه توحيدي را هم برداشتيد.
نايب رئيس- نسبت به كل اين اصل با توجه به تغييراتي كه تصويب شد و اينجا ثبت گرديد، با ورقه رأي مي‏گيريم و قبل از اخذ رأي تمام اصل دو را مي‏خوانم:
اصل دوم- جمهوري اسلامي نظامي است بر پايه ايمان به:
1- خداي يكتا (لا اله الا الله) و اختصاص حاكميت و تشريع به او و تسليم در برابر امر او.
                        صورت مشروح مذاكرات قانون اساسى‏جلسه‏31-1، ص: 271
2- وحي الهي و نقش بنيادي آن در بيان قوانين.
3- معاد و نقش سازنده آن در سير تكاملي انسان به سوي خدا.
4- عدل خدا در خلقت و تشريع.
5- امامت و رهبري مستمر و نقش اساسي آن در تداوم انقلاب اسلام.
6- كرامت و ارزش والاي انسان و آزادي توأم با مسؤوليت او در برابر خدا، كه از راه:
الف- اجتهاد مستمر فقهاي جامع الشرايط براساس كتاب و سنت معصومين سلام الله عليهم اجمعين.
ب- استفاده از علوم و فنون و تجارب پيشرفته بشري و تلاش در پيشبرد آنها.
ج- نفي هرگونه ستمگري و ستمكشي و سلطه‏گري و سلطه‏پذيري.
قسط و عدل و استقلال سياسي و اقتصادي و اجتماعي و فرهنگي و همبستگي ملي را تأمين مى‏كند.
نايب رئيس- موافقين با اين اصل ورقه سفيد و ممتنعين ورقه زرد و مخالفين ورقه سبز مرحمت بفرمايند. (اخذ رأي به عمل آمد و نتيجه به قرار زير اعلام گرديد)
نايب رئيس- عده حاضر در جلسه هنگام اخذ رأي شصت و پنج نفر، موافقين شصت و يك نفر، مخالفين چهار نفر، ممتنعين سه نفر. چون تعداد كل آراء نسبت به تعداد حاضر در جلسه يكي اضافي است، يعني يك نفر گويا پس از دادن رأي از جلسه خارج شده است بنابراين يك رأي از آراء موافقين كسر مى‏كنيم. بنابراين اصل دوم قانون اساسي با شصت رأي موافق تصويب شد. تكبير (حضار سه مرتبه تكبير گفتند).
نايب رئيس- مطلبي را كه براي ملت عزيزمان شرح مي‏دهم و آن اينكه همچنان كه در اين دو روز مشاهده كرديد براي بررسي يك اصل بنيادي و مهم در قانون اساسي ما اين مقدار نيرو و وقت صرف كرديم، اين مقدار در جمله‏ها دقت كرديم، مطالبي كه بنيادي و پايه زندگي خواهد شد و مبناي احساس و رفتار و اعتقاد ما است و اين به خاطر اهميتي است كه شما و نمايندگان شما ملت عزيز ايران براي قانون اساسي قائل هستيد. قانون اساسي چيزي نيست كه هر روز بتوان آن را تصويب كرد، درست است كه قرار گذاشته‏ايم بر صحيح‏ترين وجه و كوتاه‏ترين وقت كار بررسي آن را تمام كنيم و به وظايف ديگر بپردازيم ولي هيچ‏گاه نمي‏خواهيم استحكام و جامعيت قانون اساسي ملت ايران و جامعه ايران و نظام جمهوري اسلامي ايران، فداي سرعت شود. البته سرعت و صرفه‏جويي در وقت لازم است به شرط اينكه نسبت به استحكام و استواري و جامعيت قانون خدشه‏اى وارد نشود. بنابراين من اميدوارم ملت عزيز و موكلين ما اين دقت و اين كوشش نمايندگان خودشان را اقدامي درست در جهت انقلاب و ضرورت انقلابي و خواست خودشان دريابند و بدانند كه ما در بررسي اصول آينده نيز موظف هستيم حداكثر كوشش را براي متانت و استحكام آن به عمل بياوريم. (صحيح است).
حجتي كرماني- برادرمان آقاي هاشمي‏نژاد گفتند در روزنامه‏اى با تيتر درشت از قول من نوشته شده براي تصويب هر اصل سه دقيقه كافي نيست من توضيح مي‏دهم كه گفته ام ...
نايب رئيس- تشريف بياوريد در محل نطق.
حجتي كرماني- بسم الله الرحمن الرحيم. من سعي مى‏كنم هرچه كمتر وقت مجلس را بگيرم‏
                        صورت مشروح مذاكرات قانون اساسى‏جلسه‏31-1، ص: 272
ولي در عين حال بعضي وقتها ايجاب مى‏كند كه تصديق بدهم. ديروز در زمينه كيفيت رأي‏گيري مطلبي گفتم كه همان باعث شد يك مقدار وقت، مجلس به اين مسأله بپردازد كه چه بكنيم كه آرايمان به هم نزديك‏تر شود. امروز رأيمان به هم نزديك بود چون چهارده نفر از گروه‏هاي مختلف نشسته بودند و اصول را به هم نزديك كرده بودند. من نخواستم بگويم اين اصولي كه به ما داده مى‏شود قبلا مطالعه نكرده‏ايم و في المجلس به ما مي‏دهند و مي‏گويند طي سه دقيقه به آن رأي بدهيد، اين‏طور نيست ما قبلا اصول را مي‏بينيم ولي گفتم براي تلفيق نظرات و اينكه از بين هفت نظر و يا هفت پيشنهاد يكي را في المجلس انتخاب كنيم، سه دقيقه و پنج دقيقه كافي نيست، نه اينكه گفته باشم ما اينها را اصلا نديده‏ايم و همان جا از ما مي‏خواهند فوري ببينيم و رأي بدهيم، اين سوء تفاهم بايد برطرف شود. همان‏طور كه قبلا گفته شده روي اين پيشنهادهايي هم كه مي‏رسيد، بررسى‏هاى لازم انجام مي‏گيرد. منتها بعضي‏ها مثل من وسواس زيادي دارند كه در كلماتش دقت و كنكاش زياد و بررسي زياد بشود. از اين موقعيت استفاده مى‏كنم و پيشنهاد مى‏كنم كه اصولا در قالب الفاظي كه خودمان تصويب مى‏كنيم، نمانيم. آن‏چه براي مهم است تصويب اين اصلي هست كه مشتمل بر معاني هست، منتها الفاظش را ما حق داشته باشيم كه تغيير و تبديل بكنيم و بعضي كلمات را اضافه و كم بكنيم. چون ما كه نمي‏خواهيم پيغمبروار عمل كنيم يعني آن‏چه تصويب شد قيراط، قيراط حساب شده باشد كه يك كلمه حتي نتوانيم به آن اضافه كنيم، بلكه پيشنهاد مى‏كنم كه همين مجلس بررسي پيش‏نويس قانون اساسي، كاري كند كه در اين مورد دستش باز باشد براي اينكه فكرمان متحول است و اين‏طور نيست كه به آخرين نتيجه قاطع رسيده باشيم، اين امكان برايمان باشد كه در كلمات و در شكل‏بندي عبارات بتوانيم تغيير دهيم. در هر صورت تقاضا مى‏كنم كه روزنامه‏ها اين مطلب را بنويسند و هيچ وقت اين گفت و گوهاي آزاد ما در اين مجلس، بهانه‏اى براي سوء استفاده ديگران نشود. اضافه مى‏كنم كه ممكن است بعضي از خبرنگاران و تماشاچيان وضع جلسه و شكل بحث و گفت و گوها را طوري ببينند كه نمي‏پسندند، من درروز بعد از جلسه به بعضي از دوستان گفتم كه شكل جلسه ما و نحوه بررسي‏ها و اظهار نظرها يكي دو مطلب خيلي اساسي را به مردم نشان مي‏دهد كه سند افتخار ما است. يكي آزادي مطلق رأي‏دهندگان بدون هيچ گونه بند و بست و جبهه‏گيري گروهي، كه اين مسأله جالبي است براي همه آنهايي كه اين مجلس را تماشا مى‏كنند. شما مي‏بينيد كه هر فرد با انديشه شخص خودش با كمال آزادي اظهار نظر مى‏كند و رأي مي‏دهد. بدون اينكه پشت پرده مسأله‏اى باشد، يا اينكه تصميمات مشتركي به صورت گروهي گرفته شده باشد و اين مسأله جالبي است. و يكي هم آزادي دادن به افراد است، مثلا حتي گاهي حضرت آيت الله منتظري مجلس را از حدودي كه بايد اداره بشود، خارج مى‏كنند، يا برادرمان آقاي تهراني وقتي كه به ايشان اجازه ندادند صحبت كنند، در حال راه رفتن و خروج از جلسه صحبتشان را كردند. اين حالات براي كساني كه به ديسيپلين غربي عادت كرده‏اند چيز غريب و نامأنوسي به نظر مي‏رسد ولي به نظر من نمودار اصالت است. ما نمايندگان اين مجلس كه از ميان همين ملت برخاسته‏ايم با اخلاق همين ملت رفتار مى‏كنيم.
نايب رئيس- خيلي متشكرم، در حقيقت عمل خود آقاي حجتي تجلي همان مطلبي بود كه بيان فرمودند ولي برادر عزيز، ما مي‏خواهيم به ملتمان بگوييم كه نظم معقول، منافاتي با آزادي معقول و مشروع ندارد. شنوندگان و بينندگان مبادا از سخن ايشان چنين استنباط كنند كه خداي نكرده ما طرفدار نظم نيستيم. ما امروز فرصتي براي ادامه كار درباره يك اصل ديگر را
                        صورت مشروح مذاكرات قانون اساسى‏جلسه‏31-1، ص: 273
نداريم، به خصوص در اصل سه، گروه‏ها بايد تجديد نظر لازم را بكنند. سعي كنيم گروه چهارده نفري كارشان را از ساعت هشت شروع كنند و پيشنهادهاي اصل سوم را بررسي كنند. نماينده گروه‏هاي ديگر هم نظرشان را به اين گروه بدهند تا همواره بتوانيم به موقع از كليه نظرها استفاده كنيم.
طاهري اصفهاني- بعداز آن‏كه به يك اصل رأي نهايي گرفته شد، هيچ نوع تغييري صحيح نيست، ولي قبل از هر جلسه علني تغييرات مجاز است.
نايب رئيس- خيلي متشكرم، بنده هم همين مطلب را مي‏خواستم عرض كنم. آقاي حجتي، اگر براي تغييرات و حد مرزي قائل نشويم، نگران هستم تا موقع چاپ كلي قانون اساسي، پيشنهاد تغيير برسد. خواهش ما اين است كه هر كسي هر پيشنهادي براي تغيير هر لفظ عبارتي دارد، قبلا براي گروه چهارده نفري بفرستد تا آن گروه‏ها با استفاده از همه پيشنهادها و قريحه سرشار همبستگي رسيدگي كنند تا كارمان در اينجا با سرعت معقولي پيش برود.
سبحاني- در آيين‏نامه پيش‏بينى شده كه در آخر مي‏توان سه روز صرف تغييرات نهايي كرد.
نايب رئيس- بله، سه روز آخر براي اين كار تعيين شده است.
عرب- لطفا بفرماييد اصولي را كه در جلسه علني به تصويب مي‏رسد، تكثير كنند و به نمايندگان بدهند.
خزعلي- در موقع تنظيم آيين‏نامه عرض كردم، براي تهذيب عبارات از نظر ادبي، فكري بشود. اگر هيأت رئيسه در اين مورد اقدام مي‏كرد به اين اشكال بر نمي‏خورديم.
4- پايان جلسه‏
نايب رئيس- جلسه را به پايان مي‏رسانيم وآخر دعوينا ان الحمدلله رب العالمين.
 (جلسه ساعت نوزده و چهل دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي.
                        صورت مشروح مذاكرات قانون اساسى‏جلسه‏31-1، ص: 275
                        جلسه دوازدهم‏

صورت مشروح مذاكرات مجلس بررسي نهايي قانون اساسي جمهوري اسلامي ايران‏
جلسه ساعت 30/ 16 دقيقه روز چهاردهم شهريورماه 1358 هجري شمسي‏
برابر با سيزدهم شوال المكرم 1399 هجري قمري‏
به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه‏
2- بحث پيرامون اصل سوم قانون اساسي‏
3- پايان جلسه‏
دبيرخانه مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 277
1- اعلام رسميت جلسه‏
نايب رئيس- بسم الله الرحمن الرحيم. با حضور پنجاه و هفت نفر از هفتاد و دو نفر مجموع نمايندگان، جلسه رسمي است. دستور جلسه چند اصل از قانون اساسي است كه يك يك مطرح خواهد شد و پس از بررسي رأي گرفته خواهد شد، اميدوارم با همكاري بيشتر براي استفاده كامل‏تر از وقت موفق بشويم اصولي كه براي جلسه امروز در نظر گرفته‏ايم به تصويب برسد. اصل سوم مطرح است آقاي مقدم مراغه‏اى فرمايشي داشتيد؟ (مقدم مراغه‏اى- من مخالف هستم) مخالف با چه چيز؟ (مقدم مراغه‏اى- با اصل سوم) اينجا در اين ليست قبلا آقاي آيت و آقاي فارسي و آقاي مقدم مراغه‏اى و بعداً آقاي خامنه‏اى نوبتشان يادداشت شده است. اصل سوم، اول خوانده مى‏شود و بر طبق آيين‏نامه يك مخالف و يك موافق و اگر ايجاب كرد بيشتر صحبت خواهند كرد.
سبحاني- چون اين متن الان به دست ما رسيده و وقت مطالعه آن را نداشته‏ايم، نمي‏توانيم راجع به آن تصميم نهايي بگيريم.
نايب رئيس- اين اصل قبلا به آقايان داده شده است و در اينجا فقط تغييرات است و تفاوت اصلي و اساسي در آن نيست. به علاوه اين اصل چند روز است در اختيار نمايندگان است و اين تغييرات جزيي مربوط به امروز صبح است، علتش هم اين است كه امروز صبح از اول وقت تا آخر وقت دوستانتان زحمت كشيدند تا توانستند اين را تهيه كنند و زودتر از اين ميسر نبوده زيرا بدون اينكه هيچ فرصتي را از دست داده باشند آن را تهيه كردند (يكي از نمايندگان- حتي قبل از ظهر يك نسخه براي هر گروه هم فرستاده شده مگر گروه‏هايي كه كارشان را زودتر تمام كرده باشند) ايشان مي‏گويند كه قبل از ظهر يك نسخه براي هر گروه فرستاده شده مگر گروه‏هايي كه كارشان را زودتر تمام كرده‏اند، به هر حال در اين فرصت اينجا عرض كنم كه يك وقت كل اصل عوض شده و يك اصل جديد است، آن وقت اين نقد آقايان به جا بود. كل اصل، جديد نيست اين همان اصلي است كه چند روز است در اختيار آقايان است. اصل سوم قرائت مى‏شود. (يكي از نمايندگان- مثل اينكه تابلو عده حاضر را به طور صحيح نشان نمي‏دهد) اين تذكر به جايي است لطفا اين تابلو عوض بشود چون طرز كارش غلط است، اميدوارم كه تذكرات آقايان دستور جلسه را قطع نكند.
2- بحث پيرامون اصل سوم قانون اساسي‏
نايب رئيس- اصل سوم: «جمهوري اسلامي ايران موظف است براي نيل به اهداف مذكور در اصل دوم همه امكانات خود را در راه رسيدن به آرمان‏هاى زير به كار ببرد.
1- ايجاد محيط مساعد براي رشد فضايل اخلاقي براساس ايمان و تقوا و مبارزه با كليه مظاهر فساد و تباهي.
                        صورت مشروح مذاكرات قانون اساسى‏جلسه‏31-1، ص: 278
2- بالا بردن سطح آگاهي‏هاى عمومي در همه زمينه‏ها با استفاده صحيح از مطبوعات و رسانه‏هاي گروهي و وسايل ديگر.
3- آموزش و پرورش و تربيت بدني رايگان براي همه در تمام سطوح و تسهيل و تعميم آموزش عالي.
4- تقويت روح بررسي و تتبع و ابتكار در تمام زمينه‏هاي علمي و فني و فرهنگي و اسلامي از طريق تأسيس مراكز تحقيق و تشويق محققان.
5- طرد كامل استعمار و جلوگيري از نفوذ اجانب.
6- محو هرگونه استبداد و خودكامگي و هرنوع سلطه‏جويي و انحصارطلبي.
7- تأمين آزادي‏هاي سياسي و اجتماعي در حدود قانون.
8- مشاركت عامه مردم در تعيين سرنوشت سياسي، اقتصادي، اجتماعي و فرهنگي.
9- رفع تبعيضات ناروا و ايجاد امكانات مساوي و عادلانه براي همه در تمام زمينه‏هاي مادي و معنوي.
10- ايجاد نظام اداري صحيح و حذف تشكيلات غير ضرور به منظور تحقق اهداف انقلاب اسلامي.
11- تقويت كامل بنيه دفاع ملي از طريق آموزش نظامي عمومي براي حفظ استقلال و تماميت ارضي و نظام اسلامي كشور.
12- پي‏ريزي اقتصاد صحيح و عادلانه بر طبق ضوابط اسلامي جهت ايجاد رفاه و رفع فقر و برطرف ساختن هرنوع محروميت در زمينه‏هاي تغذيه و مسكن و كار و بهداشت و تعميم بيمه.
13- تأمين خودكفايي در علوم و فنون و صنعت كشاورزي و امور نظامي و غيره.
14- تأمين حقوق همه جانبه افراد از زن و مرد و ايجاد امنيت قضايي عادلانه براي همه و تساوي عموم در برابر قانون.
15- توسعه و تحكيم برادري اسلامي و تعاون عمومي بين همه مردم.
16- برقراري روابط عادلانه با همه ملل و تعهد برادرانه در قبال ملل مسلمان و حمايت همه جانبه از همه مستضعفان جهان.
همان‏طور كه ملاحظه مي‏فرماييد اين اصل بيان كننده قسمت آخر اصل دوم با تفصيل و فصل‏بندي مطالب است كه در حقيقت مي‏تواند فهرست‏گونه مختصري هم از مباحث اصول آينده قانون اساسي باشد و ديروز و پريروز هم در اين باره توضيح داده شد كه درج اين اصل در اينجا بدين منظور است كه يكي به صورت فشرده وظيفه قانون گذارى و اجراي قانون را در آينده مشخص كند و جهت كلي قانون اساسي ما را در شاخه‏هاي مختلف نشان بدهد و هم براي خود ملت ما كه امروز در انتظار آن هستند كه قانون اساسي مي‏خواهد چه مسائلي از مسائل آنان را اولويت بدهد و هم براي ساير مردم روشن‏گر كلي راه باشد. بنابراين هدفي بوده است كه آقايان از درج اين اصل اعلام كرده‏اند و خواهش مى‏كنم بحث‏هايي كه مى‏شود ناظر به اين هدف و دليل باشد و اگر واقعا دلايلي عليه آن است و بايد اقامه بشود، فشرده بيان بشود به طوري كه امروز بتوانيم با وقت محدود، كار لازم را انجام بدهيم، آقاي آيت بفرماييد.
دكتر آيت- در ماده بيست و شش آيين‏نامه داريم كه بايد اصول مطرح بشود، يعني اصولي كه كميسيون‏ها مي‏دهند. ما البته يك توافق ضمني نه به طوري كه جنبه قانوني داشته‏
                        صورت مشروح مذاكرات قانون اساسى‏جلسه‏31-1، ص: 279
باشد، كرده‏ايم كه كميسيون چهارده نفري يك متني را تهيه بكند و آن مطرح بشود. معهذا در اين مورد گزارشي داريم كه نظرات گروه‏ها در مورد اصل سه الحاقي است و من معتقدم اول آن مطرح بشود. بعضي از گروه‏ها هم معتقد به حذف اين اصل هستند بعد اگر تصويب شد كه اين مطرح بشود، آن وقت مطرح بشود.
نايب رئيس- در مورد تذكر آقاي آيت توضيح مي‏دهم كه البته اصل اول در مورد هر اصلي نيست كه اين اصل ضرورت دارد باشد يا نباشد. بنابراين مخالف و موافق درست مي‏توانند پيرامون اين بعد از گزارش صحبت كنند. همان‏طوري كه ملاحظه مي‏فرماييد بقيه گزارش‏ها هم اصلاح لفظي است و متن جديدي پيشنهاد نشده (منتظري- بعضي‏ها هم متن جديدي پيشنهاد كرده‏اند) اگر شده باشد آنها را هم به نوبت مطرح مى‏كنيم خوب، آقاي فارسي بفرماييد.
جلال فارسي- بسم لله الرحمن الرحيم. ايرادهايي كه بر اين اصل مشروح وارد هست خيلي زياد است. عرض كنم كه يك مقدار از اين ايرادات در ارتباط اين اصل با اصل قبلي است چون كه در اين اصل گفته مى‏شودكه: «جمهوري اسلامي ايران موظف است براي نيل به هدف مذكور در اصل دوم اين كارها را انجام بدهد» اولا وظيفه متعلق به شخص يا مجموعه‏اى از اشخاص مى‏شود. اينجا معلوم نيست كه جمهوري اسلامي نظام است، چنان كه در اصول قبل آمده يا درست است به معناي اخص آن اينجا بايد مشخص بشود وظيفه بر عهده انسان‏ها يا هيأتي از انسان‏ها گذاشته بشود نه بر عهده نظام. ثانيا مى‏گويد براي نيل به هدف مذكور، وقتي به اصل دوم اشاره مى‏كنيم مي‏بينيم سه هدف است يكي «قسط و عدل»، يكي «استقلال فرهنگي، اقتصادي، اجتماعي و سياسي» و يكي «همبستگي ملي» اينها سه چيز جدا از هم است حالا فرض كرديم كه اين هم درست شد و هدف‏هاى مذكور در اصل دوم شد كه دولت جمهوري اسلامي موظف است تمام امكانات را براي نيل به اين هدف‏ها به كار ببندد، بعد مى‏گويد براي نيل به اين سه هدف بايد به آرمان‏هاى زير برسد يعني اينجا آرمان‏ها فرع بر هدف‏ها قرار گرفته‏اند، در حالي كه ما از آرمان، هدف بعيد و ديررس را مي‏فهميم، مثلا وحدت مسلمين يك آرمان براي مسلمين است نه اينكه اين هدف كوچكي باشد كه وقتي اين آرمان‏ها به تحقق برسد تازه به قسط و عدل و به همبستگي ملي برسيم، علاوه بر اين آن‏چه در ذيل اصل ذكر شده وسيله و راه است، نه آرمان و نه هدف. ملاحظه مي‏فرمايند «محو هرگونه استبداد» اين وسيله است «طرد كامل استعمار و جلوگيري از نفوذ اجانب» وسيله است براي تأمين استقلال سياسي، اجتماعي، اقتصادي و فرهنگي، يك آشفتگي در روابط اينها وجود دارد كه كاملا محرز است. بنابراين راه اصلاحش اين است كه كلمه «آرمان‏ها» را تبديل كنيم به «وسايل». تازه يكسري اشكال به شانزده بند اين اصل وارد مى‏شود يا بر بيش از يك اصل كه حالا توضيح مي‏دهم. البته نمي‏توانم تمام ايرادات را ذكر كنم همين مقدار كه وقت اجازه مي‏دهد عرض مى‏كنم. ديگر تكرار هدف‏ها است، اگر «آرمان‏ها» را بنويسيم «راه‏ها و وسايل» دو اشكال پيدا مى‏شود، يكي در رابطه با بندهاي همين اصل و يكي در رابطه با آن‏چه در اصل دوم خودمان به عنوان راه و وسيله اتخاذ كرديم. ايراد آقاي بني‏صدر در مورد اصل دوم پياده شد و پايه‏هارا از هدف‏ها و روش‏ها جدا كرديم، آنجا ملاحظه مي‏فرماييد كه يك بار سه راه داريم براي رسيدن به سه هدفي كه عبارت است از قسط و عدل، استقلال سياسي و همبستگي ملي، كه اين سه راه و وسيله است براي رسيدن به اين سه هدف، در اينجا شانزده راه و وسيله ديگر رديف شده كه رابطه‏اش نه با آن راه‏ها معلوم است و نه با اين‏
                        صورت مشروح مذاكرات قانون اساسى‏جلسه‏31-1، ص: 280
هدف‏ها. علاوه بر اينكه يك راه و وسيله است به نام استفاده از علوم و فنون و تجارب پيشرفته بشري در پيشبرد اينها، اين يك وسيله و راه است براي اينكه ما مثلا به اين سه هدف برسيم. اين باز در اصل پيشنهادي سوم يك وسيله هست كه عبارت است از «تأمين خودكفايي در علوم و فنون». يك بار يعني اينكه ما خودكفا باشيم از نظر علمي و فني و از خارج وارد نكنيم و اين شده وسيله براي رسيدن به قسط و عدل و همبستگي ملي و يك بار استفاده از علوم و فنون و تجارب پيشرفته بشري شده يك وسيله. علاوه بر اينكه اگر اين آرمان‏ها تبديل به وسيله بشود و اينها وسايل باشند براي آن هدف‏ها، خودكفايي بايد هدف باشد نه استفاده از علوم و فنون و تجارب پيشرفته، چون آن راهي است كه مارا به خودكفايي مي‏رساند، بعد يك دسته هدف‏هاى ديگر در شرح اين وسايل شانزده‏گانه ذكر مى‏شود. يك بار در مقدمه اين اصل مى‏گويد كه ما داريم راه‏ها و روش‏ها و وسايل را شرح مي‏دهيم يك بار در اصل ده مى‏گويد: «ايجاد نظام اداري صحيح» و اين را گذاشته روش و وسيله، بعد يك هدف هم آنجا تعيين مى‏كند. شما در مقدمه همين اصل مي‏خواهيد وسايلي را براي رسيدن به هدف‏هاي پايين اصل دوم شرح بدهيد ولي يك بار در بند ده مى‏گويد: «ايجاد نظام اداري صحيح به منظور تحقق اهداف انقلاب اسلامي» يا در بند يازده مى‏گويد: «تقويت كامل بنيه دفاع ملي براي حفظ استقلال و تماميت ارضي و نظام اسلامي كشور» اين هدفي است كه قبلا به صورت استقلال سياسي در آنجا ذكر كرديم آن وقت چيزهاي نامربوطتري هم هست مثل بند شانزده كه مى‏گويد: «برقراري روابط عادلانه با همه ملل و تعهد برادرانه در قبال ملل مسلمان» اينها در سطح جهاني است، اينها وسيله نيست براي اينكه قسط و عدل را در داخل تأمين كند بلكه هدفي است بزرگ‏تر در صحنه جهاني كه آن هدف قسط و عدل در جامعه اسلامي را انجام مي‏دهد. ما يك بار همبستگي ملي را در داخل انجام مي‏دهيم ولي يك جز از هدف بزرگ‏تر، همبستگي به ملل مستضعف و مسلمان است نه اينكه همبستگي با ملل اسلامي يا ملل مستضعف وسيله بشود براي همبستگي ملي. علاوه بر اينكه مطالب ديگر هم هست مثلا در بند دوازده مي‏فرمايند: «پي‏ريزي اقتصاد صحيح جهت ايجاد رفاه و رفع فقر ...» كه اين بار يك هدف براي اين كار شده در حالي كه ما گفتيم تمام اين وسايل ما را مي‏رساند به آنجا، علاوه بر اينكه در همين اصل آورده شده «تعميم بيمه» كه با پي‏ريزي اقتصاد صحيح نامتناسب است، بيمه در بخش خدمات هم بايد انجام بشود، در بخش غير دولتي هم بايد انجام بشود، اين يك چيز مستقلي مي‏خواهد. عرايض بنده به اختضار همين است.
نايب رئيس- آقاي مقدم مراغه‏اى بفرماييد.
مقدم مراغه‏اى- به نام خدا، اول مي‏خواستم يك استدعايي از حضور حضرات آيات بكنم و اين براي هميشه تا آخر مجلس باشد، چون در وضع مشكلي ما هستيم، ما از كودكي عادت كرده‏ايم كه به لباس روحانيت احترام بگذاريم و اين احترام هميشه در خون ما هست و براي من مشكل است وقتي مطلبي از طرف آيات عظام عنوان مى‏شود، در مقابل آن يك اظهار نظري بكنم. اكنون اجازه بفرمايند ايرادات خود را عرض كنم.
نايب رئيس- با تشكر يادآوري مى‏كنم كه در عين سپاس‏گذاري از محبت و عاطفه و فرهنگ پر ادب جنابعالي، همه ما به صراحت كامل و آزادي كافي در برخورد عقايد عادت كرده‏ايم و همان احترام قلبي كه جنابعالي نسبت به همه آقايان احساس مي‏كنيد، ايجاب مى‏كند
                        صورت مشروح مذاكرات قانون اساسى‏جلسه‏31-1، ص: 281
كه ما هم يك‏جا و براي هميشه بگوييم كه در اين جلسه بيان آراء و عقايد نه تنها خلاف ادب و احترام نيست، بلكه لازمه محبت و ادب و احترام است.
مقدم مراغه‏اى- متشكرم تعارف نبود، قلبي بود. به هر حال مطالبي را كه آقاي فارسي فرمودند در اشاره به مواد و بندها بود، بنده از آن ديدگاه نگاه نمى‏كنم بلكه از ديدگاه كليات اصول است. مطالبي كه اينجا به طور منفرد در همه بندهاي اين اصل آمده خوبست ولي جايش اينجا نيست، اينها قسمت‏هايي هستند كه بايد در مقدمه جا داده بشود. يك مسائلي هست كه بايد صريح‏تر و روشن‏تر در جاي خودش گفته بشود و گفته شده كه اگر توجه كنيد مثلا در حقوق ملت ما تمام اين مطالب را خيلي صريح مي‏خواهيم تصويب كنيم زيرا مردم مي‏خواهند مفهوم آنها را خوب بدانند و اين جملات كلي آنها را اقناع نمى‏كند و شايد در تعبير و تفصيل بعداً يك اشكالاتي به وجود بيايد. بنابراين در حقوق ملت آن چيزي كه حقوق ملت است بايد صريح و روشن گفته شود، اين است كه بنده معتقدم بيشتر اينها زيادي بوده و توضيحاتي است كه بعداً ممكن است ايجاد اشكال كند و از آن فايده‏اى متصور نيست. قانون اساسي بايد مختصر، صريح، روشن، موجز و براي همه قابل درك باشد. اين براي خواص نبايد باشد. همان‏طور كه آقايان مي‏دانند اسلام يك دنياي وسيعي است كه همه افراد عادي نمي‏توانند به آن آگاهي پيدا كنند. در اينجا آن عصاره‏اى كه از مجلس خارج مى‏شود بايد صريح و روشن و قابل درك براي تمام مردم و توده عوام باشد. البته در اينجا استفاده مى‏كنم كه چرا اين اشكال براي ما پيدا مى‏شود چون اگر ما روز به روز كار انجام بدهيم يك روز در آخر كار مي‏بينيم فرصت‏ها از كف رفته و يك اشتباهاتي يا نواقصي در كار ما بوده است. الان سه ماه است كه قانون اساسي براي مردم مطرح است. بنده خودم به عنوان اهل نظر سه بار در راديو و دوبار در تلويزيون اظهار نظر كردم و مبناي مذاكرات ما آن اصولي بوده كه در پيش‏نويس تنظيم شده و حاصل بررسي و مطالعه عده‏اى از كارشناسان بود كه چارچوب قانون را تعيين كرده بود، يعني صغري و كبري مطالب پيوسته و روشن آمده بود و موزون هم بود. البته ايراداتي داشت ولي قابل اصلاح بود و بايستي اصلاح مي‏شد، زيرا از روش تركيب، يك روش منطقي را دنبال كرده بودند. مثلا فرض بفرماييد ما از اول گفتيم كه جمهوري اسلامي، خيلي روشن هم اسلامي‏اش را معني كرده بود، هم جمهوري را كه مراد از اين جمهوري اسلامي كه اين همه خون در راه آن ريخته شده چيست و چه بايستي باشد؟ ما الان فكر مى‏كنيم يك اصلي را كه بررسي مى‏كنيم تمام مطالب را در همان اصل بايد بگنجانيم و حال آن‏كه يكصد و پنجاه و يك اصل است و اگر ملاحظه بكنيد مي‏بينيد كه اين اصول يك پيوستگي منطقي با هم داشته ومن نمي‏دانم چطور شد، زيرا روز اول قرار بود از طرف كارشناساني كه اين گزارش را تهيه كرده بودند، گزارشي به عرض مجلس خبرگان برسد، چون حيف است ما نتيجه مطالعاتي را كه به وسيله صاحب نظران انجام شده ناديده بگيريم و دوباره خودمان از نو يك اصول ديگري را تنظيم كنيم زيرا در بعضي مواد مطالبي متضاد در آن‏چه با مردم صحبت كرده‏ايم ديده مى‏شود. خود بنده به تمام روستاهاي آذربايجان رفته‏ام و واقعاً فعاليت كردم و مطالب را تشريح كردم، به مردم گفتم هدف چيست و وظيفه دولت چه خواهد بود. بنابراين وظيفه مردم هم بايد در اينجا روشن شود و من در مقابل مردم متعهد هستم. اگر اين اصول، همان اصول باشد البته مي‏توان آن را در يك ماه تمام كرد ولي اگر قيد يك ماه و شش هفته را برداريد تا وسعت وقت داشته باشيم و بتوانيم بحث كنيم، البته يك قانون اساسي‏
                        صورت مشروح مذاكرات قانون اساسى‏جلسه‏31-1، ص: 282
جديدي بدون توجه به آن مطالعاتي كه انجام شده مي‏توانيم تنظيم كنيم. ولي من مي‏بينم هر روز صبح ما را در فشار مي‏گذارند كه آقا ساعت ده و نيم نزديك شد زودتر نظرتان را بدهيد اين عجله و شتاب چرا؟ اگر ما اشتباهي مرتكب بشويم عواقب و نتايج آن در درازمدت خيلي گران تمام مى‏شود. به اين جهت بود كه با ايمان و عقيده‏اى كه به جمهوري اسلامي دارم و با آن‏كه اميدوارم وآرزويي جز اين ندارم كه اين جمهوري به ثمر برسد، نظر خودم را عرض كردم و استدعا دارم در آن چيزي كه بنده به اجمال گفتم توجه بيشتري بفرماييد. يك گله هم دارم و آ ن را عرض مى‏كنم و مرخص مي‏شوم. در كميسيون‏ها گفته شد به آن كميسيون چهارده نفري فقط يك نظر را ارائه مى‏شود كرد، آن هم نظر اكثريت را، چرا؟ اگر من در يك كميسيون يك نظر صحيح داشتم چرا نبايد ارائه بشود و مطرح بشود؟ الان تهيه پانزده نفر براي ارائه يك طرح در اين مجلس براي كسي مثل بنده كار آساني نيست چون آشنايي‏هاي ما كم است و بايستي اين تضييق براي آن كساني كه نظريات نامتجانس دارند، از بين برود. البته در اصول اسلامي بنده هيچ گونه نه اجازه دارم اظهار نظر كنم و نه خواهم كرد. ولي در آن چيزي كه مربوط به حقوق ملت و مسائل كلي ملت است كه حضرت امام خميني آن را مسائل اداري نام گذاشته‏اند، در آن مسائل من هم بايد به عنوان يك فرد اجازه داشته باشم كه نظراتم را به مجلس تقديم بكنم معذرت مي‏خواهم از تصديع خاطر آقايان.
نايب رئيس- تنها يك تذكر را لازم مي‏دانم كه در رابطه با وظيفه هيأت رئيسه براي روشن شدن آقاي مقدم مراغه‏اى و همه بدهم وآن اين است كه اظهار نظر درداخل كميسيون آزاد است ولي اگر نظري در داخل يك كميسيون نتوانسته باشد اكثريت آراء را به دست بياورد و بعد بخواهد در مجلس مطرح بشود بدين منظور كه آرائي جذب بكند، اين خيلي بعيد است و وقت را به مقدار زيادي مي‏گيرد، به اين جهت بود كه فكر كرديم لااقل صاحب اين نظر با مذاكرات خصوصي قانع كننده‏تر بتواند يك عده را با خودش موافق كند. گمان نمى‏كنم نظم دادن به اظهار نظر، معنايش تضييق باشد. به جاست كه يك نفر موافق صحبت كند ولي براي صرفه‏جويي در وقت بهتر است كه اول يك مخالف صحبت كند و بعد يك موافق. آقاي خامنه‏اى به عنوان مخالف نام نوشته‏ايد؟ (خامنه‏اى- بلي) بفرماييد و ضمنا توجه بفرماييد كه حاضران جلسه مدتي است هفتاد و يك نفر هستند چون در آغاز جلسه پنجاه و يك نفر بودند.
خامنه‏اى- بسياري از مطالبي را كه در نظرم بود نمايندگان محترم قبل از من گفتند و بنابراين از آن مطالب مي‏گذرم اما حرف من در دو قسمت خلاصه مى‏شود كه بيشتر آن را آقاي فارسي گفتند و خلاصه روي كل قضيه است. من شايد آن‏چه كه وظيفه اعم خود مي‏دانستم بگويم، آن قسمتي بود كه مربوط به تدوين قانون بود. چون من جسارت مي‏دانم كه در حضور بزرگاني كه اينجا هستند و هر كدام در قسمتي متخصص، به خصوص آقايان علماء كه متخصصين وا قعي اسلام و فقه هستند بگويم كه آقايان بنشينيد و قانون را برابر احكام اسلام بنويسيد، اصلا مقام نصيحت و ارشاد آ قايان را به تقوا يك نوع تظاهر مي‏دانم. بنابراين، اين قسمت مفروغ عنه است اما اين قسمت دوم را تأكيد داشتم و مسؤول مي‏دانستم كه ما اينجا براي بيان حقايق اسلام نيامده‏ايم ما اينجا بايد حقايق اسلام را در يك قالب ايران‏پسند و دنياپسند كه مخالفين ساكت بشوند و موافقين خوشحال بشوند، در يكصد و پنجاه يا تعداد اصول بيشتري بريزيم و اينها اصول قانون باشد، به عنوان اينكه نقش تعيين كننده داشته باشد و شعار نباشد زيرا معناي‏
                        صورت مشروح مذاكرات قانون اساسى‏جلسه‏31-1، ص: 283
قانون اين است و الا ما در تعريف اخلاق مي‏شنويم كه مي‏گويند آن است كه ضمانت اجرا ندارد و درج آن در قانون بسيار مشعشع‏تر است اما اثر عملي ندارد. ما اينجا براي بيان اخلاق اسلامي نيامده‏ايم، گو اينكه بايد آن را هم بگنجانيم ولي ما اينجا كلماتي مي‏خواهيم و جملاتي و اصولي مي‏خواهيم كه در درجه اول بودن و نبودنش در سرنوشت ما و ديگران مؤثر باشد، نقش داشته باشد و تعيين كننده باشد. تعريف جامع و مانع كه مى‏كنيم همين است. بنابراين چيزي ننويسيم كه از آن استفاده وسيع‏تر بشود يا چيزي ننويسيم كه بيان كننده مكنونات ذهن ما نباشد. عليهذا چون اين اصلا قدري نامناسب است، بيش از اين خجالت مي‏كشم چيزي بگويم و برمي‏گردم به آن الفاظي كه اشاره شد آرمان و هدف. آرمان را همان‏طوري كه تعريف كردند به معناي هدف دور است. نايب رئيس مي‏توانم خواهش كنم آن مطالبي كه گفته شده تكرار نفرماييد؟) خير اين مطالب مال خودم است، اين چيز ديگري است آرمان چيزي نيست كه دولت بتواند در روز اول تأمين كند. ما اينجا جزو آرمان‏ها داريم «بالا بردن سطح آگاهي» يعني يك عمل و يك فعل مكانيكي است كه دولت از آغاز كار خود بايد آن را انجام بدهد، آموزش و پرورش رايگان آيا يك آرمان است؟ آيا ارزان كردن اجناس يك آرمان است؟ ملي كردن انبار فلان، آرمان است؟ تهيه شير و آذوقه و ارزاق مردم يك آرمان است؟ «تقويت روح تحقيق» از وظايف است اين را بنويسيد. من خودم هم در پيش‏نويسي كه تهيه كردم كه خودم هم قبول ندارم و بر آن خيلي افزوده‏ام ما يك اصل گذاشتيم و به طور خلاصه نوشتيم «دولت موظف است انقلاب اسلامي را در جلوه‏هاي مختلف پياده كند». يك انقلاب را در جلوه‏هاي مختلف كه مي‏خواهند پياده كنند، اول انقلاب فرهنگي يعني آموزش رايگان را بايد بگذارند ديگر اين را مى‏شود از روز اول مهر عملي كنند. صحبت بهداشت را سه ماه پيش كردند، آيا بهداشت و طب ملي آرمان است؟ اين را بايد از فردا شرروع كنند. يا بيمه، بيمه‏هاي متعدد قبلا در اين مملكت بوده ولي شمول آن كم بوده خوب، حالا بيشتر كنند. وضع اين كلمات و جمله‏ها طوري نباشد كه در خانه بنشينيم و جرأت نكنيم از خانه بيرون بياييم و مرتباً به ما نشان بدهند كه آقا اين كلمات، اين ايرادات را دارد. اگر ما باهم دوستانه انتقاد بكنيم بهتر است كه دشمنان بكنند. مشاركت مردم در تعيين سرنوشت در اصل سه آرمان است و در اصل شش اين تأمين شده (نايب رئيس- آقاي خامنه‏اي، روي كلمه آرمان بيش از اين صحبت نفرماييد، آقاي فارسي اين را گفتند) فقط آرمان نيست من راجع به قسمت ديگر صحبت مى‏كنم. ما بحث لفظي نداريم، ما در اصل ششم داريم كه در جمهوري اسلامي شورا يكي از مباني اساسي امور جامعه است، اينها منافات دارد. به علاوه مگر آن‏چه را كه نيازمنديم (من دفع دخل مقرر را مى‏كنم) كه چيزهايي بوده كه مي‏بايستي باشد آنها را ما گنجانده‏ايم و آقاي مقدم مراغه‏اى هم فرمودند كه اينها همه‏اش خوب است ولي تمام چيزها كه اينها نيست. بنده يك ليستي به اندازه تمام اينها دارم اجازه بدهيد بياورند اينجا پخش كنند، چيزهايي است كه ضرورتش به اندازه اينها است و كمتر نيست. من گمان مى‏كنم در رابطه با همين اشكالاتي كه دارم، من البته زيادتر نوشته بودم ولي به اختصار مي‏گويم كه فرصتي براي بقيه آقايان موافقين هم باشد، اشكال كار ما از كار غلط همان شوراي هماهنگي بود كه به جاي هماهنگي، نظم را برهم زدند. ما براي اين مجلس انتخاب شديم و قبول دولت و اعتبارنامه، حق رأي به نمايندگان داده است. اين حق مكتسب را هيچ عاملي نمي‏تواند بگيرد جز موكل، آن هم با عزل. ما طبق اين حق رأي، در گروه‏ها حق بيان داريم و حق رأي نداريم، چون رأي تأثير ندارد و به صورت اقليت‏
                        صورت مشروح مذاكرات قانون اساسى‏جلسه‏31-1، ص: 284
مندرج نمى‏شود و بعد در اينجا حق طرح نداريم و اينجا فقط مي‏توانيم با اجازه مخالفت كنيم. آن هم به صورتي است كه متأسفانه به مديريت اين مجلس اعتراض دارم، براي همين بارها وقت سخنراني خواسته‏ايم ولي توجهي نشده، ديروز يا پريروز بود كه من گفتم آقاي بهشتي نوبت من در اينجا است و نوبت من رعايت نشد، البته مصالح كلي را ايشان در نظر گرفته بودند ولي به هر حال اين احتمال هست كه اين احتمال رعايت نشود و اين فرصت صحبت ملحوظ نگردد. پس بنده براي چه انتخاب شدم؟ من به شوراي هماهنگي و همچنين انتخاب گروه‏ها، يعني فشرده كردن هفتاد و سه نفر در دو دسته هفت نفري كه حداكثر مى‏شود چهارده نفر، مخالف هستم و كندي كار را هم از آن مي‏دانم و باز تذكر مي‏دهم كه از موضع يك نفر كه با قانون بازي مى‏كند، به چيز ديگر كاري ندارم، اين طرز قانون‏نويسي نيست كه اصل دوم را ما شانزده بند بكنيم و مثل آن اصل قبلي دو روز معطل بشويم و روش صحيح در كار نداشته باشيم و در اينجا بنشينيم به جاي تصويب بگوييم چه كنيم و هر روز آهنگ جديدي باشد براي اينكه چه بايد كرد. شما اگر اين قانون را مي‏آوريد همين جا و كلمه كلمه مطرح مي‏كرديد، وقت كمتري صرف مي‏شد، با آن‏كه آن هم روش صحيحي نيست. بنده اعتراض دارم و خواهش دارم براي اينكه حقوق كليه نمايندگان از بين نرود و حقوق موكلين از بين نرود، در ابراز رأي تجديدنظر بشود، شوراي هماهنگي به خودش تكاني بدهد، به نظرات توجه بيشتري بشود و اين همه پاكنويس و غلطنويس نكنند. وقتي من مي‏خواهم متني را مطالعه كنم مي‏بينم اين متن‏هايي كه به دستم داده‏اند، هر كدام نسبت به ديگري مختصر تغيير دارد. نحوه مديريت هم در طريق اداره عمومي جلسه باشد نه شخصي، خيلي متشكرم.
نايب رئيس- در آيين‏نامه تذكر داده شده است كه اگر در اثناء سخن نماينده‏اى مطلبي باشد كه مربوط به نماينده ديگري باشد، آن نماينده مي‏تواند جواب بدهد. برادرمان آقاي خامنه‏اى در دو جاي سخنشان به نحوه مديريت جلسه اعتراض داشتند، يكي اين بود كه نوبتشان را ديروز رعايت نكرده‏اند و يكي هم در آخر حرف‏هايشان گفتند نحوه مديريت بايد مطابق مصالح عمومي جلسه باشد و نه شخصي، از ايشان خواهش مى‏كنم كه بعداً مورد منظورشان را يادداشت كنند و به خود من بدهند تا اگرآن‏طور كه ايشان برداشت كرده‏اند بوده است، خود من اينجا اعلام كنم كه اين خلاف از من سرزده و اگر ايشان از مطلب برداشت اشتباهي كرده‏اند، بعداً خودشان بيايند و اشتباهشان را تصحيح كنند. ما الان مي‏خواهيم يك موافق بيايد و صحبت كند. آقاي فاتحي بفرماييد.
فاتحي- بسم الله الرحمن الرحيم. پس از سلام بر حضار محترم قبل از اينكه وارد بحث درباره اصل سوم، كه هدف اصل دوم- كه عدل بود- بشوم و عدل هم تقسيم مى‏شود به عدل در تشريع و عدل در تقسيم و عدل در تكوين و اين مسائل كه در اينجا بررسي شده براي اين است كه عدل در جامعه تحقق و عينيت پيدا بكند، يك مطلب را لازم بود عرض كنم و بعداً درباره اين مطالبي كه اينجا گفته شده، عرايضي را به سمع مي‏رسانم. با اينكه سعي مى‏كنم كمتر وقت نمايندگان محترم مجلس بررسي نهايي قانون اساسي را بگيرم، اكنون احساس مى‏كنم توجه و دقت نسبت به يك موضوع نهايت ضرورت و لزوم را دارد و آن اين است كه به طوري كه نمايندگان محترم توجه دارند، كليه پيشنهادهاي رسيده مربوط به قانون اساسي از چهارهزار متجاوز است و بين نمايندگان هفت كميسيون كه هر كدام مركب از ده نفر مي‏باشد،
                        صورت مشروح مذاكرات قانون اساسى‏جلسه‏31-1، ص: 285
تقسيم شده است. هريك از كميسيون‏ها پيشنهادهاي مربوط به آن مواد و اصولي را كه بين كميسيون‏ها تقسيم شده، مورد بررسي و تحقيق قرار داده‏اند و البته توجه داريم كه دفتر مجلس هم ...
نايب رئيس- آقاي فاتحي فقط به عنوان موافق اصل صحبت بفرماييد، نه به عنوان پاسخ به همه مطالبي كه گفته شده است. از دوستاني كه دعوت مى‏كنم به اينجا به عنوان موافق تشريف بياورند، انتظار همه اين است كه فقط به عنوان موافق صحبت كنند. بنابراين لازم بود كه شما مي‏فرموديد من تذكري دارم تا ببينم آيا بايد تشريف بياوريد يا خير.
فاتحي- دو سه دقيقه بيشتر طول نمي‏كشد. خلاصه‏اش اين است كه اين آقايان آن پيشنهادهايي را كه مربوط به اصول خودشان در كميسيون‏ها بوده، مطالعه كرده‏اند و پيشنهادهايي را كه مربوط به كميسيون‏هاى ديگر بوده است، به طور دقيق مطالعه نكرده‏اند. في المثل بنده جزو كميسيون هفتم كه در امور قضايي و مالي و روابط اجتماعي بررسي مى‏كند، هستم، به اين دليل پيشنهادهاي رسيده در كميسيون‏هاى ديگر را دقيقاً مطالعه نكرده‏ام.
نايب رئيس- نظرم اين است كه طوري ترتيب داده بشود كه همه آقايان تمام پيشنهادها را مطالعه كنند، عرضم در اين قسمت تمام شد. و اما راجع به اين اصول عرض شود و ديروز قسط و عدل و استقلال سياسي يا اقتصادي و فرهنگي و همبستگي ملي را گفتيم بايد تأمين كنيم، حالا بررسي مى‏كنيم ببينيم اين اصولي كه پيشنهاد شده است، ما را به اين هدف مي‏رساند يا نه. بند اول اين بود كه «ايجاد محيط مساعد براي رشد فضايل اخلاقي»، پيداست كسي كه متصف به فضايل اخلاقي و ايمان و تقوا باشد، اين خود يك نحوه از عدلي است كه آرمان ما هم هست و مي‏خواهيم به آن برسيم و عرض شود «بالا بردن سطح آگاهي عمومي در همه زمينه‏ها با استفاده صحيح از مطبوعات و رسانه‏هاي گروهي»، اين هم باز راهي است براي رسيدن به سعادت و عدل و استقلال سياسي و اجتماعي كه تفكرات ما در اجتماع صحيح باشد و از تمام جريانات واقع در دنيا بااطلاع باشيم. و از نظر «آموزش و پرورش و تربيت بدني رايگان در تمام سطوح» كه در اصل پيش‏بينى شده است، مسلما عدل هنگامي تحقق پيدا مى‏كند كه علم و دانش براي همه افراد باشد، همان‏طور كه اسلام هم علم و دانش را براي تمام افراد فرضيه دانسته است. در بند بعدي مى‏گويد: «طرد استبداد و خودكامگي و هر نوع سلطه‏جويي و انحصارطلبي»، يعني بايد سرمايه‏هاي ملت به طور عادلانه تقسيم شود. افرادي كه خودكامه و سلطه‏جو هستند مانع تقسيم عادلانه مى‏شوند، كما اينكه در زمان سابق هم تقسيم به طور عادلانه نبود و اين خود برخلاف عدل بود. در بند ديگر «مشاركت عام مردم در تعيين سرنوشت سياسي و اقتصادي و اجتماعي خود» اين هم حدي است كه هر كسي به حقوق خودش برسد و اگر كسي به حق خودش نرسد برخلاف عدل است.
نايب رئيس- آقاي فاتحي شما بايد مي‏فرموديد كه اين بندها بودنش ضرورت دارد يا خير. نه اينكه درباره‏اش توضيح بدهيد.
فاتحي- پس براي رسيدن به عدل و استقلال سياسي و اقتصادي و اجتماعي، حتما بايد اين مطالب در جامعه ما تحقق پيدا مى‏كند. ديگر عرضي ندارم.
نايب رئيس- براي روشن شدن يك نكته كه در سخن آقاي فاتحي بود، يادآوري‏
                        صورت مشروح مذاكرات قانون اساسى‏جلسه‏31-1، ص: 286
مى‏كنم كه هريك از نمايندگان در هر گروه كه باشند اين امكان را دارند كه به اوراق موجود در گروه‏هاي ديگر مراجعه كنند، ممنوعيت و يا محدوديتي براي اين كار وجود ندارد. آقاي رباني بفرماييد.
يكي از نمايندگان- مگر قرار نبود يك موافق و يك مخالف صحبت كنند؟
نايب رئيس- سه مخالف آمدند و صحبت كردند، سه موافق هم مي‏توانند صحبت كنند، مگر شما در جلسه تشريف نداشتيد؟ چون آقاي رباني قبلا نوبت گرفته بودند صحبت مى‏كنند و بعد هم آقاي غفوري مي‏توانند به عنوان دفاع از اين اصل توضيحاتي بدهند. آقاي رباني بفرماييد.
رباني شيرازي- اعوذ باالله من الشيطان الرجيم، بسم الله الرحمن الرحيم. آن‏چه موجب شد كه اين اصل در اينجا گنجانده بشود، نظريه‏اى بود كه آقاي غفوري داشتند و آن اين بود كه يك قانوني بنويسيم كه علاوه بر اينكه بيانگر اصول و قوانين اسلامي باشد، جهان‏پسند و همچنين نمايشگر اين باشد كه حقوق مردم به آنان برسد و رفع اغلال بنمايد. به نظر من منظور ايشان در اينجا تأمين نشده است، ما گفتيم اين اصولي را كه شما نوشته‏ايد، تمام اينها در ضمن فصول ديگر خواهد آمد (يكي از نمايندگان- مثل اينكه شما به عنوان مخالف صحبت مي‏كنيد) ... اجازه بفرماييد مخالف نيستم بلكه موافق مشروط هستم، به نظر من گروه چهارده نفري هدف ايشان را درست تنظيم نكرده‏اند. قرار بود كه اول بيان حكومت بشود، بعد تفسير حكومت و سوم اهداف حكومت بيان شود. اصلا نظر ايشان اين بود كه ما بياييم در اول فصل كليات اهداف حكومت جمهوري اسلامي را بيان بكنيم، نه اينكه به نحوه قانون بپردازيم، چون در ضمن ساير فصول تمام آنها مي‏آيد. لذا اينكه نوشته شده «جمهوري اسلامي ايران موظف است» اين جمله بيانگر خواسته ايشان نيست، براي اينكه اين در فصول ديگر هست. بنابراين بايد همان‏طور كه ايشان گفته‏اند اهداف جمهوري اسلامي يكي يكي گفته بشود. مسأله دوم تقدم و تأخر اين اصول است، به نظر من بعضي از اين اصول مقدم بر اصول ديگر است، مثلا استقلال مقدم بر ساير اصول است. به علاوه خيلي از اين اصول است كه وقتي كشور داراي استقلال باشد، قابل اجراست و به نظر من بعضي از اين مقدمه‏ها بايد جلوتر ذكر بشود. مسأله سوم تكرار است، ستمگري يك بار در اصل دوم آمده است و يك دفعه هم با لفظ «سلطه‏جويي» در اصل سوم آمده است كه اين تكرار هم بايد حذف بشود. بنابراين بنده با اين شرايط با اصل موافقم.
نايب رئيس- نوبت آقاي دكتر غفوري است كه به عنوان موافق صحبت بفرمايند.
سبحاني- مگر قرار نبود يك موافق صحبت كند؟
نايب رئيس- چون سه مخالف صحبت كرده‏اند، سه نفر هم به عنوان موافق مي‏توانند صحبت كنند. جنابعالي اول حساب را رعايت بفرماييد بعداً انتقاد كنيد، آقاي غفوري بفرماييد.
دكتر غفوري- بسم الله الرحمن الرحيم، اللهم اكفنا ما يشغلنا الاهتمام به واستعملنا بما تسيلنا غدا عنه.
آرزوي حقيقي ما اين است كه «من» را رها كنيم و به «ما» برسيم، اين سرلوحه كارمان است. من خيلي شرمنده هستم كه به كسي نسبت داده بشود كه اين اصل را او درست كرده است. ممكن است كه شخصي وسيله شده باشد، اما خدا خودش مي‏داند كه دلم نمي‏خواهد به من نسبت داده بشود، صحبت در اين است كه ما چه بايد بكنيم. روي اين اصل همان‏طور كه اشاره شد من خودم را مسؤول دانستم موقعي كه اين نوشته‏ها و پيشنهادها رسيد، احساس مسؤوليتي‏
                        صورت مشروح مذاكرات قانون اساسى‏جلسه‏31-1، ص: 287
شد و در لابلاي مطالبي كه رسيد خواسته‏هايي وجود داشت. در سابق قانون را قانون‏نويسان در اتاق‏هاي در بسته مي‏نوشتند، يعني يك عدد قانون مي‏نوشتند و يك عده هم قانون در باره‏شان اجرا مي‏شد. حالا به نظر مي‏رسد كه در نوشتن قانون بايد به نيازهاي موجود توجه داشت و همچنين آن كسي كه نيازها را مي‏داند، در اين كار دخالت داشته باشد، و اين مسؤوليتي كه ما در اينجا داريم، يعني نيازهاي انسان‏ها را دريابيم و به آن توجه داشته باشيم، از جهت اينكه خداي انسان‏ها خواسته كه امانت‏ها را به كسي بسپارندكه اهليت و صلاحيت دارند. من عرايضم را خيلي خلاصه مى‏كنم چون فكر مى‏كنم آنها كه اهل مطالعه بوده‏اند در اين چند روز (در اين چند روز عرض مى‏كنم چون مي‏دانم كه همه اهل مطالعه هستيد) توانسته‏اند مسائل را بررسي كنند. بدون اينكه هيچ گونه دفاعي باشد ضمن اظهار تشكر از همه چون واقعا دفاعي وجود ندارد كه بگوييم «تو» نه، و «من» آري، اگر چنين باشد اول سقوط و انحطاط خواهد بود. پس با اقرار بر اينكه همه در تلاش هستيم تا راه بهتر را پيدا كنيم، يك سؤال وجود دارد و آن اين است كه اين مردمي كه در انتظار هستند و اين مطالب را مي‏شنوند، ببينينم چگونه مى‏شود اين بار را از دوششان بر داشت، ببينيم چه چيزي وجود دارد كه مي‏تواند بار دوششان را سبك كند. بحثي كه الان مورد توجه ما است، اصول كلي است. البته هر قانوني يك مقدمه دارد، مقدمه تاريخي، كه چگونه ما به اين مرز تاريخي رسيديم و انگيزه‏هاي اصلي چه بوده، در اصول كلي يعني الهام‏هاى اصيل، پايه‏هاي اصيل، برنامه‏هاي كساني كه بعدا مي‏خواهند عهده‏دار مسؤوليت اين جامعه بشوند، آنهايي كه اين قانون اساسي را تصويب مى‏كنند، مي‏گويند ما اينها را مي‏خواهيم. در اصولي كه بعدا مي‏آيد همان‏طور كه شأن يك قانون است، در يك ماده و يك اصل يك چيز الزام‏آور باشد مثلا وقتي ما مي‏گوييم كه «بالا بردن سطح آگاهي‏هاي عمومي» اين را مردم مي‏خواهند، «آموزش و پرورش رايگان» را مردم مي‏خواهند اما مي‏گوييم تا كلاس هشت، كه البته خيلي هم كم است، چون كشورهايي هستند كه در آنجا تحصيل تا كلاس دوازده الزامي و اجباريست. ما در اينجا نگفته‏ايم اجباري، اين قانون يك حركتي را ايجاد مى‏كند كه اين حركت از مقدمه شروع شده، يعني از انگيزه‏هاي اوليه كه چرا ما قانون اساسي را تدوين مى‏كنيم شروع مى‏شود كه اصول كلي و انگيزه‏هاي اوليه را بيان مى‏كند، اصول مستند اسلامي را بيان مى‏كند كه اگر اين قوانين هم عوض شد، معلوم باشد كه در اسلام (الحق لا يجري لا حد حتي جري عليه) يك اصل است پس اين مقدمه انگيزه‏ها را بيان مى‏كند، اصول كلي پايه‏ها را بيان مى‏كند، اصول تفصيلي بعدي الزامي و آن‏چه كه در شأن قانون است، من نمي‏خواهم از دوستان گله كنم ولي اين يك امر طبيعي است. شما از تكرار نهراسيد خصوصا چون دست روي دل مردم و درد مردم مي‏گذاريد. عزيزان من، ما مي‏خواهيم در اين مملكت كار انجام بگيرد. قانون اساسي قبل هم نوشته شده بود، عين ماده هشت تا ماده بيست و پنج آن را آوردند در اين اعلاميه قانون بشر فعلي. در اين مملكت بيست و نه ميليون هكتار بدون استفاده افتاده است. خيلي عذر مي‏خواهم از اينكه وارد جزئيات مي‏شوم، من نمي‏خواستم اين مطالب را بگويم ولي دردهايي را كه ملت ايران دارند بايد روشن بشود. ما كه مجبوريم از سير تا پيازمان را وارد كنيم آن وقت بيست و نه ميليون هكتار زمين قابل‏
                        صورت مشروح مذاكرات قانون اساسى‏جلسه‏31-1، ص: 288
كشت بدون استفاده مانده است و ديگر اينكه هفده درصد آب زيرزميني ايران به وسايل مختلف بيرون مي‏آيد و بقيه‏اش زير زمين است و يا اينكه از رودخانه‏ها هدر مي‏رود. يك ميليون و ششصد هزار اداري داريم كه يك دهم آن كافي است، بقيه‏اش شغل‏هاى تشريفاتي بوده است كه فقط براي حقوق و مستمري گرفتن است. الان كه چهار ميليون بشكه نفت در روز استخراج مى‏شود و در سابق اين مقدار به هشت ميليون هم رسيده بود، روزانه شصت و پنج ميليون دلار اين مملكت عايدي دارد.
نايب رئيس- آقاي غفوري در خود اين اصل صحبت بفرماييد.
دكتر غفوري- من در يكي از كشورهاي خارج مطلبي را خواندم نوشته بود سيستان و بلوچستان و آذربايجان قدرت دارند تمام آذوقه اين مملكت را بدهند، اينها دردهايي است كه در اين مملكت وجود دارد، قانون‏نويس خود مردم هستند ما و شما نيستيم، مردمي هستند كه خدايي دارند و آن خدا مي‏خواهد مردم به حقوقشان برسند و اختيار اين كار در دست عده خاصي است. آقايان بگذاريد اين اصل را مردم بنويسند و اين اصلي كه مردم مي‏نويسند سه قسمت است، يكي اصول كلي است كه يك نظم منطقي دارد و در آن اصول كلي گفتيم حكومت ايران جمهوري اسلامي است، زيرا منطق اقتضا مي‏كرد كه بگوييم جمهوري اسلامي بر چه پايه‏هايي است، ما گفتيم بر پايه‏هاي اعتقاد اسلامي، براساس توحيد و بعد آمديم هدف‏ها را گفتيم كه، يك هدف اجمالي گفتيم و بعداً هدف‏هاى كلي را اينجا اجمال و تفصيل است كه بايد پايه باشد و چون تيتر مطلب اصول كلي است، بنابراين به نظر مي‏رسد كه با توجه و با تشكر از اصلاحات و تذكراتي كه داده شد، عبارات بايد اصلاح بشود ومن تشكر مى‏كنم. اولين تلخيص عبارات را خود برادر رباني انجام داد و امروز هم، همه واقعاً فداكاري كردند كه بتوانند تلخيص بكنند. اخيراً يكي از دوستان عزيزم شانزده بند را در ده بند تلخيص كردند. من كار به تعدادش ندارم من مي‏گويم كه بايد دردي از مردم دوا بشود. اين شما و اين اتمام حجت، مي‏خواهيد حذفش كنيد يا مي‏خواهيد قرآن را بگذاريد جايش و فقط به يك سلسله كليات اكتفا كنيد، هر كاري مي‏خواهيد بكنيد، بكنيد، انسان بايد وظيفه‏اش را انجام بدهد. يك دسته كارهايي است كه اگر مردم آنها را بشنوند، مسائلي است كه قسمت اولش مربوط به آگاهي است اين نظم و ترتيب منطقي هم رعايت شده مي‏توانيم تغييرش بدهيم، روزهاي آخر اين مجلس براي اصلاح جملات است. اولش از آگاهي شروع شده ما فكر كرديم كه اگرمردم آگاه نباشند، كلاه سرشان مي‏رود، گول مي‏خورند و هر كس مي‏آيد سر كار، اول بايد مردم را آگاه كند تا سانسور در اظهار افكار مخالف نباشد، افكار مخالف هم بايدبه گوش مردم بخورد، مردم آ گاه بشوند به زندگي. اين مال بند اول است. بعد از آن آزادي است، آقا نفوذ اجانب هنوز هم وجود دارد، بنابراين سر ما را گرم مى‏كنند همان اجانب، همان شيطاني كه به فرعون مي‏گفت آمدم تو را صدا كنم كه نماز بخواني، بنابراين ما حرفمان اين است كه در چند تاي اول اتمام حجتي است و خيلي عاجزانه، برادرانه به ملت عرض شده است. چند اصل اول درباره آگاهي است، هر كس مسؤول حكومت شد، حكومت بر مردم آگاه افتخار دارد، نه بر مردم جاهل. و بعد آزادي هست و طرد كامل استعمار و جلوگيري از نفوذ اجانب. در اين مملكت بيست و هفت هزار فروند هلي‏كوپتر هست اگر يك دانه سوزنش بشكند بايد بيندازيمش دور. در مورد اطمينان كامل نظامي، همه ما سرباز دين هستيم ارتش ملي اصولش در اينجا گفته شده، اصل‏هاي الزام‏آور گفته شده من به عنوان اتمام حجت گفتم و
                        صورت مشروح مذاكرات قانون اساسى‏جلسه‏31-1، ص: 289
دفاعي ندارم، فقط براي اينكه بين خود و خدا آ نچه را كه خدا به فكر انسان رسانده انسان بايد آنها را عرضه بكند. من يقين دارم كه بين شما اشخاصي هستند كه خيلي عميق‏تر مي‏انديشند. خداوند ما را به سبيل ارشاد هدايت كند.
 «اللهم اكفنا مايشغلنا الاهتمام به و استعملنا بما تسيلنا غدا عنه».
وارد جزئيات نمي‏شوم. اين شما و اين هم مسؤوليتي كه داريد.
نايب رئيس- پيشنهادي از طرف آقاي آيت درباره كفايت مذاكرات رسيده است و اما اين تذكر را در جواب فرمايش يكي از آقايان بدهم كه اين روشي كه حداكثر سه نفر به عنوان مخالف بيايند صحبت كنند و بعد هم يك موافق، اميد من اين بود كه يك موافق بتواند توضيحات لازم در جواب ناطقين مخالف را بدهد تا در وقت صرفه‏جويي كرده باشيم، چون تاحالا هم كه عمل كرده‏ايم از نظر زمان، نه از نظر كيفيت مثل اين است كه يك موافق و يك مخالف صحبت كرده باشند، منتها من اميد داشتم كه از نظر زمان صرفه‏جويي بشود. البته امتياز يك مخالف و يك موافق اين بود كه فاصله بين سخنان مخالف و موافق كمتر مي‏شد و حضور ذهن‏ها بيشتر و حالا هم اميد است كه حضور ذهن به اندازه كافي باشد. آقاي مكارم بفرماييد.
مكارم شيرازي- من فكر مى‏كنم به اندازه كافي براي موافقت صحبت نشد با اينكه بيانات آقاي گلزاده غفوري كاملَا رسا بود، بيشتر شبيه وعظ و خطابه بود و پاسخ اشخاص داده نشد. به عقيده من اگر اعلام رأي بشود ممكن است به اندازه كافي رأ ي نياوريم، اگر موافق باشيد يك موافق ديگر صحبت كند.
نايب رئيس- يك تذكر رسيده آن را مي‏خوانم: «صحبت آقاي دكتر غفوري اين سوء تفاهم را به وجود مي‏آورد كه اگر با اين ماده مخالفت شده علت اين است كه نمايندگان اينها را دردهاي مردم نمي‏دانند، لطفا اگر صلاح مي‏دانيد تذكر دهيد علت اين نيست، مقصود ما اين است كه همه اينها در آينده مطرح خواهد شد».
پيشنهاد كفايت مذاكرات آقاي آيت را به رأي مي‏گذاريم. كساني كه با اين پيشنهاد موافق‏اند قيام فرمايند (اكثريت برخاستند) تصويب شد. درباره اصل سوم دو مطلب داريم مطلب اول كه الآن روي آن بحث شد اين است كه آيا اين مطالب به عنوان اصل سوم بايد اينجا باشد يا نباشد؟ آ نچه تا حالا بحث شد روي اين مطلب بود ولي بعدا مثل ديروز فراز، فراز مي‏خوانيم و روي هر كدام رأي‏گيري مى‏كنيم و اگر اصلاحاتي به نظر رسيد و بر طبق آيين‏نامه بود، انجام مي‏دهيم. بنابراين كساني كه موافق‏اند اين اصل سوم به عنوان يك اصل در متن قانون اساسي بيايد قيام فرمايند. (از هفتاد و يك نفر عده حاضر پنجاه و دو نفر برخاستند) تصويب شد. آ قاي صدوقي فرمايشي داريد؟
صدوقي به نظر من تمام اين بندها خوب است و يكي يكي مطرح كردن آنها صحيح نيست، زيرا دو سه ساعت وقت مي‏گيرد. بنابراين براي اينكه وقت مجلس گرفته نشود همه‏اش را يك‏جا به رأي بگذاريد.
نايب رئيس- اگر مختصري وقت صرف كنيم اما متن منقح‏تري باشد، بهتر است.
مكارم شيرازي- تذكر بنده اين است كه بعضي اشكالات وارد است، از جمله آ قاي فارسي يك اشكال داشتند، در آنجا كه نوشته شده «جمهوري اسلامي موظف است» صحيح‏
                        صورت مشروح مذاكرات قانون اساسى‏جلسه‏31-1، ص: 290
نيست، بلكه بايد نوشته شود «حكومت جمهوري اسلامي موظف است» ضمناً اگر يك‏جا بخواهيد رأي بگيريد، صحيح نيست. ثانياً اين شانزده بند را مى‏شود در ده بند خلاصه كرد.
نايب رئيس- قابل مطرح كردن نيست. از شما انتظار نداشتم كه چيزي را كه خودتان تصويب كرديد مبني بر اينكه «پيشنهاد يك نفره را در اينجا مطرح نكنيم»، حالا مطرح بفرماييد.
مكارم شيرازي- من روشن نشدم، عرضم اين است كه اگر طرح تازه‏اى باشد كه بدون كم و زياد خلاصه‏تر شده باشد و به جاي شانزده بند، در ده بند تنظيم شده باشد، آن را مطرح كنيم.
نايب رئيس- در دو بند هم مى‏شود خلاصه كرد ولي مى‏شود يك طرح تازه‏اى كه قابل طرح كردن نيست.
منتظري- ما تطبيق كرديم ديديم، مختصر شده و جامع هم هست ما خيلي هم نبايد «ديسيپلين‏ايست» باشيم، اين شانزده بند در ده بند تلخيص شده بدون اينكه چيزي كم بشود.
نايب رئيس- آقاي حجتي كرماني بفرماييد.
حجتي كرماني به دنبال نطق آقاي خامنه‏اى خواستم عرض كنم كه يك نفر حق داشته باشد حرفش را بزند. اگر آن‏طور كه آقاي مكارم پيشنهاد مى‏كنند اين اصل به جاي شانزده بند در ده بند تلخيص شده باشد و اين طرح جديد بهتر باشد، چه اشكالي دارد كه اين را به رأي بگذاريم؟
نايب رئيس- آقاي حجتي چيزي را كه هنوز تكثير نشده من به رأي بگذارم؟ حالا اگر يك نفر آمد و يك طرح پنج ماده‏اى تنظيم كرد آن را به رأي بگذاريم؟ آيا ما با اين روش مي‏توانيم كاري از پيش ببريم؟ پس تشكيل كارهاي مقدماتي براي چيست؟ بنده عرض مى‏كنم ما جلوتر مي‏نشينيم و براي تنظيم كارمان رويه‏اى را اتخاذ مى‏كنيم و فردا مي‏آييم مي‏گوييم رويه بي‏رويه، ما به شرطي مي‏توانيم پيشنهادي را مطرح كنيم كه از گروه رسيده باشد، نه از يك فرد.
حجتي كرماني- مگر از اول گفته نشد كه هر طرحي كه بيايد قابل مطرح كردن است؟
نايب رئيس- آقاي مكارم بفرماييد.
مكارم شيرازي- بعد از تصويب حرف شما صحيح است. اما قبل از تصويب نبايد ما مصالح قانون اساسي را فداي تشريفات كنيم.
نايب رئيس- آقاي مكارم نظم از نظر شما تشريفات است؟ ايشان صبح در جلسه حضور داشتند تا ظهر هم آنجا كار كردند و بعد از ظهر چيزي را به اينجا مي‏آورند. كدام نظم اجازه مي‏دهد كه محصول كار چهارده نفر را تغيير بدهيم؟
مكارم شيرازي- اشتباه صحبت مى‏شود، آقا من حق دارم از خودم دفاع كنم. اين آقايان هم كه مطلبي مي‏گويند براساس حرف شما است. عرض بنده را درست بيان كنيد.
نايب رئيس- من دوباره همان مطلب شما را بيان مى‏كنم. مطالبي را صبح در شانزده بند در يك جلسه چهارده نفري با حضور خود شما تنظيم كرده‏اند و تنظيم شامل محتوا و شكل هر دو هست، حالا بعدازظهر جنابعالي مي‏گوييد اين مطالب را در ده بند ادغام كنيم بدون اينكه مطلب كم و زياد بشود، آقاي مكارم درست بود؟ (مكارم- بله) بنده عرضم اين است كه اگر يك آقايي آمد و گفت همين مطالب را درسه بند ادغام كرده‏ام آيا بايد آن را هم مطرح كنم؟
                        صورت مشروح مذاكرات قانون اساسى‏جلسه‏31-1، ص: 291
آقاي مكارم بفرماييد.
مكارم شيرازي- قضيه بنده و شما و آقا و آقا نيست، در گروه چهارده نفري در همان جلسه‏اى كه خود جنابعالي تشريف داشتيد با آن شلوغي و ضيق وقت اين اصل در شانزده بند تنظيم شد. حالا مي‏بينيم عبارات زايد و تكراري است. بنده عين همان عبارات را با حذف زوايد در ده بند خلاصه كرده‏ام چه اشكالي دارد كه اين طرح جديد را به رأي مجلس بگذاريد؟ در اينجا بنده و شما نداريم.
پرورش- آقاي مكارم پنج ساعت ضيق وقت بود؟
نايب رئيس- من نخواستم بگويم كه شخص مطرح است، مي‏گويم كار رويه مي‏خواهد و معنايش اين است كه نظمي را در همه كارها داشته باشيم تا بتوانيم از وقتمان استفاده صحيح بكنيم. يك آيين‏نامه‏اى را همه آقايان تصويب كرديد. هيچ يك از ما نبايد خارج از روشي كه اين آيين‏نامه براي ما معين كرده رفتار كنيم، اگر چنين باشد تصميم‏گيري‏هاي شخصي مى‏شود. آقاي حجتي كرماني بفرماييد.
حجتي كرماني- معناي بي‏رويه اين است كه اينجا درست اداره نمى‏شود. علتش هم اين است كه من خودم در كميسيون بودم، چون آنجا شلوغ بود و بي‏رويه بود و اشخاص نتوانستند نظرشان را بگويند، اين اصل درست تنظيم نشده است. شما خودتان نمي‏توانستيد آنجا را اداره كنيد. ما در برابر ملت مسؤوليم، من نمي‏دانم اين حرف را كه اينجا مي‏گويم درست است يا از اسرار است و نبايد بگويم ولي فكر مى‏كنم بيان اين مطلب باعث شود كه كميسيون‏هاى ما منظم‏تر اداره شوند، نه شتابزده. الان اين نوشته را به دست هركس بدهيد مي‏فهمد كه شتابزده تهيه شده است. من خودم آنجا بودم وقتي كه اين را مي‏نوشتند محيط متشنج بود. بنابراين اين حقيقت را ملت ايران بدانند كه چنان‏چه بخواهيم وضعمان در اينجا منظم‏تر باشد، بايد كميسيون‏ها مرتب اداره شوند. به طول كشيدن اين مجلس اشكالي ندارد. بگذاريد سه ماه، چهار ماه طول بكشد ولي سبك قانون اساسي را به دست مردم بدهيم كه حقوق تمام طبقات و مصالح كشور در آن رعايت شده باشد.
نايب رئيس- آقاي موسوي تبريزي بفرماييد.
موسوي تبريزي- در جواب جناب آقاي حجتي بايد عرض كنم بنده صبح آنجا بودم محيط آرام و سالم بود و متشنج هم نبود و چهارده نفر آقايان متشكل از هفت گروه، به اضافه اعضاي شوراي هماهنگي از ساعت هشت صبح تا ساعت يك بعدازظهر روي اين متن كار كردند و آن را به اين ترتيبي كه خدمت نمايندگان محترم است، تنظيم كردند.
نايب رئيس- و اضافه بفرماييد كه اداره جلسه يك ساعت و نيم به عهده بنده بود و ديگر نتوانستم آنجا بمانم، آقاي‏هاشمي‏نژاد بفرماييد.
هاشمي‏نژاد- آقاي حجتي پريروز هم مطلبي را كه بيست و چهار ساعت قبل به دست همه رسيده بود و گويا ايشان فرصت نكرده بودند مطالعه كنند، فرمودند سه دقيقه وقت براي مطالعه آن كافي نيست.
پرورش- آقاي مكارم و آقاي حجتي مي‏فرمايند جلسه متشنج بود و آقاي موسوي تبريزي مي‏گويند جلسه متشنج نبود. جايي كه آقايان درباره تشنج و عدم تشنج توافق ندارند، چطور مي‏خواهيد اصولي را به اينجا بياوريد و رويش رأي بگيريد و همه به آن رأي بدهند.
                        صورت مشروح مذاكرات قانون اساسى‏جلسه‏31-1، ص: 292
بني‏صدر- جلسه را يك ساعت و نيم آقاي بهشتي اداره كردند و بقيه مدت را هم بنده اداره كردم. هيچ تشنج و دعوايي هم نبود يعني هر اصلي كه مطرح مي‏شد علاوه بر پيشنهاد كميسيون‏ها هر كس يك جور نظر مي‏داد. خوب طبيعي است كه چهارده نظر بدون قيل و قال انجام نمى‏شود چون يك نفر مى‏گويد من اين‏طور نوشتم ديگري مى‏گويد من اين‏طور نوشتم. دراينجا موضوع اين نيست كه هركس حرف خودش را پيش ببرد، بلكه نظر اين است كه اگر ما هنري يا نظري داريم بايد هم با انقلاب ما سازگار باشد و هم نظرات ما را تأمين كند، زيرا اگر به فرد فرد ما بگويند اين را تهيه بكنيد يك جور ديگري مي‏نويسيم. بعد از كار كميسيون‏ها آقاي مكارم فرمودند چون اين اصل طولاني شده و در شانزده بند تنظيم شده اگر در ده بند تلخيص بشود بهتر است. بنابراين در اينكه اين اصل، خوب طرحي است خودشان هم حرفي ندارند. پس نبايد بگوييد جلسه با عجله بوده است، شما نظرتان اين است كه اين طرح را تلخيص كنيم و براي اين كار مي‏توانيد هركجا رسيديم و خواستيد آن را تلخيص كنيد، در همان جا پيشنهاد بدهيد، اينكه دعوا ندارد. به اين ترتيب ايشان مي‏توانند نظرشان را ارائه كنند و طرح يك نفري را هم وارد نكنند.
نايب رئيس- لطفا توجه بفرماييد اصل سوم را قرائت مى‏كنم:
اصل سوم: جمهوري اسلامي ايران- اگر احساس مى‏شود كه كلمه «جمهوري اسلامي» با تعريفي كه قبلا كرده‏ايم و بعد گفته شده است «همه امكانات خود را» با هم، هماهنگي ندارد، تعبير دقيق آن اين است كه بنويسيم: «دولت جمهوري اسلامي» كه دولت شامل خود ملت هم مى‏شود. البته معني متعارف دولت در زبان فارسي در مقابل ملت فهميده مى‏شود، بنابراين اگر آقايان موافق باشند اينجا ما كلمه دولت را مي‏گذاريم به همان معناي دقيقش تا اين اشكال برطرف بشود و در آنجا هم كه نوشته شده است «در راه رسيدن به آرمان‏هاي زير» بنويسيم: «در راه‏هاى زير به كار مي‏برد» و نتيجه گرفته مى‏شود. آن كلمه «هدف» را هم «اهداف» بگذاريم به اين ترتيب «دولت جمهوري اسلامي ايران موظف است براي نيل به اهداف مذكور در اصل دوم همه امكانات خود را در راه‏هاى زير به كار اندازد» اين يك تعبير، تعبير ديگر اينكه «... در راه تحقق امور زير به كار برد» و هر دو هم يك معني را مي‏دهد، نظر عده‏اى هم اين است كه مقدمه به اين صورت باشد كه مي‏خوانم:
 «دولت جمهوري اسلامي ايران موظف است براي نيل به اهداف مذكور در اصل دوم همه امكانات خود را در راه تحقق امور زير به كار برد» براي اينكه به عبارت‏ها با قيام و قعود رأي‏گيري نكنيم، عبارت‏ها را با بلند كردن دست رأي مي‏گيريم و بعد به كل اصل سه با قيام و قعود رأي مي‏گيريم، موافقين با اين عبارت لطفا دست بلند كنند (اكثر دست بلند كردند) تصويب شد. بند يك را مي‏خوانم:
1- ايجاد محيط مساعد براي رشد فضايل اخلاقي براساس ايمان و تقوا و مبارزه با كليه مظاهر فساد و تباهي.
آقاي سبحاني بفرماييد.
سبحاني- اين قسيم در آن مقسم باقي ماند.
نايب رئيس- ما نگفتيم قسيم و مقسم است، گفته‏ايم براي آن هدف در اين راه‏ها مساعي خود را به كار اندازد. آقاي طاهري اصفهاني بفرماييد.
                        صورت مشروح مذاكرات قانون اساسى‏جلسه‏31-1، ص: 293
طاهري اصفهاني- مبارزه با مظاهر فساد و تباهي مقدم بر رشد فضايل اخلاقي است، اول بايد مبارزه با گناه شود، بعد فضايل اخلاقي رشد پيدا كند.
فارسي- بنده پيشنهاد مى‏كنم «در راه رسيدن به آرمان‏هاي زير» را حذف كنيم.
مكارم شيرازي- «مبارزه» غلط است بايد نوشته شود «ايجاد محيط مناسب».
نايب رئيس- «مبارزه» عطف به ايجاد محيط مساعد است.
موسوي جزايري- اشكالي كه آقاي فارسي فرمودند، صحيح است.
نايب رئيس- موافقين با بند اول دست بلند كنند (اكثر دست بلند كردند) تصويب شد. بند دوم قرائت مى‏شود.
2- بالا بردن سطح آگاهي‏هاي عمومي در همه زمينه‏ها با استفاده صحيح از مطبوعات و رسانه‏هاي گروهي و وسايل ديگر.
موافقين دست بلند كنند (اكثر دست بلند كردند) تصويب شد.
3- آموزش و پرورش و تربيت بدني رايگان براي همه در تمام سطوح و تسهيل و تعميم آموزش عالي.
هاشمي‏نژاد- تربيت بدني را حذف كنيد.
كياوش- تربيت بدني رايگان يعني چه؟
نايب رئيس- يعني وسايل ورزش رايگان براي همه مردم فراهم شود.
كياوش- براي آموزش و پرورش هم هست.
نايب رئيس- بلي.
هاشمي‏نژاد- من منظورم اين بود كه اينجا نباشد.
يكي از نمايندگان- «تربيت بدني» را چرا اينجا گذاشته‏ايد؟
نايب رئيس مي‏دانيد كه پرورش هميشه همراه آموزش است و الان هم مي‏دانيد كه يك بخش عمده از تربيت بدني در مدارس و دانشگاه‏ها همراه با آموزش است، به اين دليل با هم گذاشته‏اند و بايد تا سطح آموزش عالي هم رايگان باشد. موافقين با بند سه دست بلند كنند (اكثر دست بلند كردند) تصويب شد. بند چهار را قرائت مى‏كنم.
4- تقويت روح بررسي و تتبع و ابتكار در تمام زمينه‏هاي علمي، فني، فرهنگي و اسلامي از طريق تأسيس مراكز تحقيق و تشويق محققان. آقاي موسوي تبريزي بفرماييد.
موسوي تبريزي- مسأله اسلامي را در اينجا نياوريد و روحانيت شيعه را آزاد بگذاريد و استقلالشان را نگيريد، زيرا در اينجا نوشته شده است دولت جمهوري اسلامي موظف است مراكز تحقيق و تشويق محققان اسلامي را فراهم كند و سطح مسائل اسلامي را بالا ببرد.
نايب رئيس- توجه بفرماييد كه اصطلاح كلمه (دولت) را بايد بعداً طبق موازين در قانون اساسي تعريف كنيم.
موسوي تبريزي- امروز را ملاحظه نكنيد، تصور بفرماييد كه چطور در گذشته از الفاظ قانون اساسي سوء استفاده كردند.
نايب رئيس- «لا شاء الله ذلك» نسبت به بند چهار ديگر نظري نيست؟ (اظهاري نشد) موافقين با بند چهار دست بلند كنند. (اكثر دست بلند كردند) تصويب شد. بند پنج را قرائت مى‏كنم:
                        صورت مشروح مذاكرات قانون اساسى‏جلسه‏31-1، ص: 294
5- طرد كامل استعمار و جلوگيري از نفوذ اجانب.
مكارم شيرازي- چرا كلمه استثمار را نياورده‏اند؟
نايب رئيس- استثمار در مسائل اقتصادي است و بعداً در مسائل اقتصادي خواهد آمد. موافقين با اين بند دست خود را بلند كنند. (اكثر دست بلند كردند) تصويب شد. بند شش قرائت مى‏شود.
6- محو هرگونه استبداد و خودكامگي و هرنوع سلطه‏جويي و انحصار طلبي. آقاي سبحاني بفرماييد.
سبحاني- آقاي رباني فرمودند كه ما ديروز نفي سلطه‏گري را اثبات كرديم. اگر سلطه‏گري و سلطه‏جويي يكي است ديگر در اينجا لزومي نداردكه بگنجانيم، زيرا ممكن است اين لغت در آينده يك اشكالاتي ايجاد كند.
نايب رئيس- نگفتند نفي هرگونه سلطه‏جويي.
طاهري اصفهاني- تكرار است.
نايب رئيس- بنده هم فكر مى‏كنم كه اگر «هرنوع سلطه‏جويي» را برداريم، از مطلب هيچ چيز كاسته نمى‏شود و شائبه هرنوع توهمي هم از بين مي‏رود و وقتي كه گفتيم «... استبداد، خودكامگي و انحصارطلبي» خود اينها تجليات گوناگون سلطه‏جويي است.
سيد منيرالدين حسيني هاشمي- اجتهاد در اصول مفاهمه را روي اصول خودتان دقت كنيد، ولي روابط بين مفاهيم و فلسفه و احكام، بررسي‏اش جاي ديگر است تا ديگران نگويند حالا از انحصارطلبي برخي استفاده مى‏كنند، مثلا علوم انساني و جامعه شناسي و روانشناسي دخيل در احكام نيست، كما اينكه پارسال ديديم كه در حقوق جزائي مقدار زيادي از حقوق اسلام را به خاطر نداشتن يكسري تجارب به اصطلاح جامعه‏شناسي طرد كرده بودند، حالا اگر بنا باشد از اجتهاد استفاده بشود، آيا انحصارطلبي است يا خير؟
بني‏صدر- اينجا كه مي‏رسد بذل و بخشش مي‏كنيد. اين مفهوم گسترده‏اى دارد.
نايب رئيس- ما چون در اصل دو راجع به سلطه‏گري و سلطه‏پذيري توضيح داده‏ايم، بنابراين برداشتن اين سلطه‏جويي و يا بودنش هيچ تفاوتي ندارد. آقاي بني‏صدر بفرماييد.
بني‏صدر- اينجا كه مي‏رسد بذل و بخشش مي‏كنيد اين مفهوم گسترده‏اى دارد.
نايب رئيس- در اصل دو قبل از بند آخر كه راجع به هدف است، اين مطلب را كامل داريم و در اينجا مفاهيم ديگرش هست وقتي اين جمله را برداريم، گزندگي تكرار را از بين مي‏برد، سوء تفاهمي هم نيست و مسأله هم تمام است. بنابراين دوباره بند شش را به اين ترتيب مي‏خوانم:
 «6- محو هرگونه استبداد، خودكامگي و انحصارطلبي» موافقين دست بلند كنند (اكثر دست بلند كردند) تصويب شد. بند هفت را مي‏خوانم:
 «7- تأمين آزادي‏هاى سياسي و اجتماعي در حدود قانون» نسبت به اين بند نظري نيست؟ (اظهاري نشد) موافقين دست بلند كنند (اكثر دست بلند كردند) تصويب شد. بند هشت را مي‏خوانم:
8- مشاركت عامه مردم در تعيين سرنوشت سياسي، اقتصادي، اجتماعي و فرهنگي.
                        صورت مشروح مذاكرات قانون اساسى‏جلسه‏31-1، ص: 295
دكتر بيت اوشانا- اين بند بايد به اين صورت باشد «تضمين مشاركت عامه مردم ... الي آخر».
نايب رئيس- آقاي دكتر اوشانا، عمل كه فوق تضمين است. وقتي مي‏گوييم تأمين بهداشت، يعني بهداشت را به وجود بياورد. از كلمه تأمين، ضمانت مفهوم نمى‏شود بلكه معنايش به وجود آوردن است. آقاي غفوري بفرماييد.
دكتر غفوري- در ذيل اين جمله يك كلمه «هنري» بود، بعضي از دوستان كلمه هنر را به علت شهرتي كه هنر دارد، حذف كردند. من فكر مى‏كنم چون هنر در متن زندگي افراد است اگر اين كلمه باشد بهتر است.
نايب رئيس- فقط به نظر مي‏رسد كه يك كلمه «خود» در آخر لازم است كه معني را كامل‏تر مى‏كند «مشاركت عامه مردم در تعيين سرنوشت سياسي، اقتصادي، اجتماعي و فرهنگي خويش» آقاي بني‏صدر بفرماييد.
بني‏صدر- اينكه شما فرموديد تضمين عمل است، چنين چيزي نيست. آقاي بيت اوشانا درست مي‏گويند، دولت بايد مشاركت عامه مردم را تضمين كند.
نايب رئيس- بنده مي‏خواهم بگويم مشاركت را تحقق ببخشد، لكن آقاي منتظري به جاي «مشاركت عامه مردم»، «شركت دادن عامه مردم» را پيشنهاد مى‏كند.
دكتر ضيايي- در مقدمه اين اصل كه نوشته شده «جمهوري اسلامي در راه تحقق امور زير» بنابراين هريك از امور، مضاف اليه آن تحقق است.
نايب رئيس- آقاي بني‏صدر، اين‏طور نيست. ما نوشتيم دولت جمهوري موظف است همه امكانات را در راه تحقق امور زير به كار برد. بنابراين يكي از اموري كه دولت موظف است امكاناتش را براي تحقق آن به كار برد، مشاركت مردم است و اين مورد خوبست. بنابراين، اين بند را قرائت مى‏كنم و بعد به رأي مي‏گذارم:
8- مشاركت عامه مردم در تعيين سرنوشت سياسي، اقتصادي، اجتماعي و فرهنگي.
نمايندگاني كه موافق‏اند دستشان را بلند كنند (اكثر دست بلند كردند) تصويب شد.
قرشي- كلمه هنري حذف شده است.
نايب رئيس- آقاي قرشي اصولًا فرهنگ شامل هنر هم مى‏شود، فقط تصريح است و ذكر خاص بعد از عام است. بند نه قرائت مى‏شود.
9- رفع تبعيضات ناروا و ايجاد امكانات مساوي و عادلانه براي همه در تمام زمينه‏هاي مادي و معنوي.
نايب رئيس- اگر سؤالي هست بفرماييد. آقاي كياوش بفرماييد (فاتحي- كلمه «مساوي» بايد حذف شود).
كياوش- تبعيضات در همه موارد ناروا است، تبعيض روا وجود ندارد، پيشنهاد مى‏كنم كلمه «ناروا» حذف شود.
طاهري- هدف در اصل دو قسط و عدل بود. مگر اين عدل، عدل اجتماعي نيست؟ منظور از عدل اجتماعي اين است كه تبعيض ناروا نباشد.
نايب رئيس- معلوم است، ما كه گفتيم اينها شرح همان است. آقاي سبحاني بفرماييد.
                        صورت مشروح مذاكرات قانون اساسى‏جلسه‏31-1، ص: 296
سبحاني- وقتي آزادي‏هاى سياسي و اجتماعي تأمين شد و مشاركت عامه مردم در تعيين سرنوشت سياسي، اقتصادي، اجتماعي و فرهنگي مطرح شد، ديگر ما احتياج به رفع تبعيضات ناروا نداريم، زيرا اين همان است.
نايب رئيس به خصوص كه بعداً در بند دوازده مي‏گذاريد «پي‏ريزي اقتصادي صحيح و عادلانه براي رفاه همه و بيمه براي همه» و بعداً در بند چهارده مي‏گذاريد «تأمين حقوق همه جانبه افراد از زن و مرد» بنابراين به نظر مي‏رسد كه اين بند مفاد تازه‏اى را عرضه نمى‏كند. مكارم شيرازي بفرماييد.
مكارم شيرازي- اگر قرار است به رأي گذاشته شود، عرض كنم كه رفع تبعيض در اينجا يك مفهومي پيش از آن مفاهيم گذشته را مي‏رساند. اگر نخواهيم ادغام كنيم به همين ترتيب باشد، بهتر است.
نايب رئيس- نظرات در بند نه گفته شد، بنابراين دوباره بند نه را قرائت مى‏كنم و آ ن را به رأي مي‏گذارم. موافقين دست بلند كنند (چهل و سه نفر دست بلند كردند) رد شد. چون نظر عده‏اى از نمايندگان بر اين است كه به جاي «امكانات مساوي و عادلانه»، «امكانات عادلانه» گذاشته شود، بنابراين بند نه را به اين صورت به رأي مي‏گذاريم: «رفع تبعيضات ناروا و ايجاد امكانات عادلانه براي همه در تمام زمينه‏هاي مادي و معنوي» موافقين دست بلند كنند (اكثر دست بلند كردند) تصويب شد. بند ده قرائت مى‏شود.
10- ايجاد نظام اداري صحيح و حذف تشكيلات غير ضروري به منظور تحقق اهداف انقلاب اسلامي.
نايب رئيس- من فكر مى‏كنم اگر «و حذف تشكيلات غير ضرور» را در آخر بياوريم «به منظور» بهتر به ضميمه متصل مى‏شود، يعني اين‏طور بنويسيم «ايجاد نظام اداري صحيح به منظور تحقق اهداف انقلاب اسلامي و حذف تشكيلات غير ضرور». آيا به اين صورت موافقيد؟ آقاي مكارم بفرماييد.
مكارم شيرازي عبارت «به منظور تحقق اهداف انقلاب اسلامي» در اينجا به نظر من زايد است.
نايب رئيس- نظرتان اين است كه اين عبارت حذف شود؟
مكارم شيرازي- بلي.
رباني شيرازي- «ايجاد نظام اداري صحيح» مفهوم ندارد، اين معني كشداري دارد.
نايب رئيس- آن‏چه جنابعالي پيشنهاد فرموديد هم، همين معني را مي‏دهد، زيرا ديوانسالاري يعني ديوان تشكيلات دولتي. بنابراين همين متن قرائت مى‏شود و آن را به رأي مي‏گذاريم. اگر رأي كافي نياورد، تغييرات لازمه را مي‏دهيم.
10- ايجاد نظام اداري صحيح و حذف تشكيلات غير ضرور به منظور تحقق اهداف انقلاب اسلامي.
نايب رئيس- موافقين دست بلند كنند (عده كمي دست بلند كردند) رد شد.
بنابراين چون عده‏اى پيشنهاد كرده‏اند كه «به منظور تحقق اهداف انقلاب اسلامي» كه در همه جا هست، حذف شود. بنابراين بند ده را به اين صورت كه قرائت مى‏شود به رأي مي‏گذاريم.
10- ايجاد نظام اداري صحيح و حذف تشكيلات غير ضرور.
                        صورت مشروح مذاكرات قانون اساسى‏جلسه‏31-1، ص: 297
نايب رئيس- موافقين دست بلند كنند (اكثر دست بلند كردند) تصويب شد. بند يازده قرائت مى‏شود.
11- تقويت كامل بنيه دفاع ملي از طريق آموزش نظامي عمومي براي حفظ استقلال و تماميت ارضي و نظام اسلامي كشور.
نايب رئيس- آقاي فارسي بفرماييد.
فارسي- هدف‏هاى دفاع ملي در اينجا كامل نيست زيرا قبلًا گفتيم تمام اين كارها براي اهداف مذكور در اصل دوم است.
نايب رئيس- چه چيز ناقص است؟
فارسي- منظور دفاع از سرزمين‏هاى اسلامي هم هست، يعني همان‏طور كه ملت و ارتش ايران براي استقلال و تماميت ارضي ايران دفاع مى‏كنند، از فلسطين و ساير سرزمين‏هاى اسلامي هم بايد دفاع كنند.
نايب رئيس- اصولًا امروزه در دنيا چنين چيزي را مي‏توان در قانون اساسي كشوري گفت؟ ما الان اين را در داخل دفاع از نظام اسلامي كشور به صورت مستتر آورده‏ايم ولي آيا با صراحت در هيچ قانون اساسي كشوري مي‏تواند باشد كه ارتش ملي مسؤول دفاع از سرزمين‏هاى ديگر است؟
فارسي- آيا ملت ايران موظف نيست؟
نايب رئيس- ايشان تذكري دارند ما كه مخالف تذكرشان نيستيم، من فقط توضيح دادم.
رباني- ماده هشت كه قبلًا پيشنهاد شده بود، براي اين مطلب بهتر و رساتر است.
نايب رئيس- بلي در ماده شانزده هم به شكل ديگري حمايت همه جانبه از مستضعفان جهان بدون اينكه روابط خصوصي با ارتش داشته باشد، آمده است.
حجتي كرماني- آقاي فارسي گفتند كه كلمه «كشور» را در آخر جمله حذف كنيم.
نايب رئيس- ى ك بار ديگر اين بند قرائت مى‏شود.
11- تقويت كامل بنيه دفاع ملي از طريق آموزش نظامي عمومي براي حفظ استقلال و تماميت ارضي و نظام اسلامي كشور.
نايب رئيس- موافقين دست بلند كنند (اكثر دست بلند كردند) تصويب شد. بند دوازده قرائت مى‏شود.
12- پي‏ريزي اقتصاد صحيح و عادلانه برطبق ضوابط اسلامي جهت ايجاد رفاه و رفع فقر برطرف ساختن هرنوع محروميت در زمينه‏هاي تغذيه و مسكن و كار و بهداشت و تعميم بيمه.
نايب رئيس- آقاي دكتر بيت اوشانا بفرماييد.
دكتر بيت اوشانا- به «تعميم بيمه» كلمه «اجتماعي» را اضافه كنيد.
موسوي جزايري به جاي «اقتصاد صحيح» «اقتصاد سالم» بيشتر مصطلح است.
دكتر ضيايي- راجع به منع تحصيل و كسب ثروت‏هاى نامشروع و استرداد ثروت‏هاى نامشروع در هيچ كجا ذكري نشده است.
كياوش- بايستي نوشته شود «تبديل ثروت و پي‏ريزي اقتصاد صحيح و سالم و خودكفا» چون خودكفا از نظر علمي كار صحيحي نيست. در اينجا نوشته‏اند «اقتصاد صحيح‏
                        صورت مشروح مذاكرات قانون اساسى‏جلسه‏31-1، ص: 298
بر طبق ضوابط اسلامي جهت ايجاد رفاه و رفع فقر و برطرف ساختن هرنوع محروميت در زمينه‏هاى تغذيه و مسكن و كار و بهداشت و تعميم بيمه».
حجتي كرماني- با الهام از كلمات حضرت علي به جاي «فقر»، «نابودي» يا «ريشه‏كن كردن فقر» باشد، بهتر است.
رباني شيرازي جمله «و برداشتن موانع و مشكلات موجود در راه پيشرفت طبقه محروم و مستضعف» اضافه شود.
دكتر غفوري- بنده در آخر اين بند با مشورت دوستان اضافه كرده بودم «عايدات حاصله از منابع ملي و طبيعي، به خصوص نفت و گاز فقط در راه توليد و با رعايت حقوق نسل آينده» حالا مي‏بينيم كه در اين بند چاپ نشده است.
نايب رئيس- من يك تذكر بدهم، چون قرار بر اين است كه وقتي قانون اساسي تصويب شد، بعد به رفراندوم گذاشته شود، پيشنهاد جنابعالي معنايش اين است كه دو ماه ديگر هيچ دولتي نمي‏تواند حقوق كارمندان را بدهد. بنابراين به اين شكل اگر بخواهيد بگذاريد، فاجعه‏اى پيش مي‏آيد. بنابراين اول فكري براي اين مسأله بكنيد، بعد اين پيشنهادها را مطرح كنيد.
حالا اجازه بفرماييد اين متن را به همين صورت به رأي بگذاريم، يعني «پي‏ريزي اقتصاد صحيح و عادلانه بر طبق ضوابط اسلامي جهت ايجاد رفاه و رفع فقر و برطرف ساختن هرنوع محروميت در زمينه‏هاي تغذيه و مسكن و كار و بهداشت و تعميم بيمه» موافقين دست بلند كنند (اكثر دست بلند كردند) تصويب شد. بند سيزده قرائت مى‏شود.
13- تأمين حقوق همه جانبه افراد از زن و مرد و ايجاد امنيت قضايي عادلانه براي همه و تساوي عموم در برابر قانون.
نايب رئيس- آقاي كياوش بفرماييد.
كياوش- وقتي پيغمبر مي‏فرمايند: «اطلبو االعلم ولو بالصين» چطور مي‏توانيم خودكفا باشيم؟
نايب رئيس- آقاي كياوش خودكفايي غير از استفاده نكردن از ديگران است، يعني وابسته نمانيم، يعني برويم و معلومات آنها را در داخل خودمان بياوريم و بعد اينجا مستقل باشيم.
كياوش- خودكفايي را تعريف بفرماييد.
نايب رئيس- يعني «استقلال فرهنگي» آقاي سبحاني بفرماييد.
سبحاني- حال كه مقصود اين است كه عبارت كافي نيست، اگر بنويسيم استقلال يا عدم وابستگي بهتر است.
دكتر آيت- تأمين خودكفايي معنيش اين است كه ما نمى‏توانيم دانشجو به ممالك ديگر بفرستيم، تأمين خودكفايي بايد ديد چه مدت طول مي‏كشد.
نايب رئيس- يعني در راه خودكفايي كوشش كنيم كه اگر دانشجو به خارج مي‏فرستيم وقتي كه برگشت ما را بي‏نياز كند، نه دانشجويي كه الان مي‏فرستيم وقتي كه برمي‏گردد نماينده مصرف آنها در اينجا شود، اين كار صحيح نيست.
علي تهراني- معناي خودكفايي اين نيست، منظور از خودكفايي، استقلال است.
                        صورت مشروح مذاكرات قانون اساسى‏جلسه‏31-1، ص: 299
هاشمي‏نژاد- بهتر است نوشته شود «همه علوم و فنون مورد نياز كشور» و بقيه عبارت حذف شود.
بني‏صدر- همان‏طوركه آقاي تهراني فرمودند خودكفايي ترجمه استقلال است. اگر به آن مرحله برسيم كه خيلي عالي است، چون علم خواهيم داد و علم خواهيم گرفت. الان آمريكا با اينكه خودكفا است، در عين حال با تمام دنيا مبادله هم دارد.
نايب رئيس- اجازه بفرماييد چون توضيحات كافي داده شد طبق معمول عين متن را قرائت مى‏كنيم و به رأي مي‏گذاريم. اگر رأي نياورد تغييرات لازم را مي‏دهيم.
13- تأمين خودكفايي در علوم و فنون و صنعت و كشاورزي و امور نظامي و غيره.
نايب رئيس- البته به جاي «غيره» كلمه «مانند اينها» بهتر است زيرا كلمه غيره خيلي كشداراست.
طاهري- «غيره» كشدار است.
بني‏صدر- كشدار باشد كه چيزي را از دست نمي‏دهيم.
نايب رئيس- منظور اين است كه گنگ نباشد. بنابراين بند سيزده به اين صورت تصحيح مى‏شود: «تأمين خودكفايي در علوم و فنون و صنعت و كشاورزي و امور نظامي و مانند اينها». موافقين دست بلند كنند (اكثر دست بلند كردند) تصويب شد. بند چهارده قرائت مى‏شود.
14- تأمين حقوق همه جانبه افراد از زن و مرد و ايجاد امنيت قضايي عادلانه براي همه و تساوي عموم در برابر قانون.
نايب رئيس- سؤالي نيست؟ آقاي‏هاشمي‏نژاد بفرماييد.
هاشمي‏نژاد- بعد از «حقوق»، «مشروع» را اضافه كنيد.
حايري- در برابر قانون يعني چه؟
دكتر بيت اوشانا- بايد نوشته شود «مساوي و همه جانبه».
صدوقي- اين بند گنگ است.
نايب رئيس- يعني هم زن و هم مرد بايد حقوقش رعايت شود.
موسوي قهدريجاني- اگر عادلانه نباشد امنيت قضايي نيست.
نايب رئيس- امنيت قضايي تأكيد خوبي است، چون سؤالات مطرح شد و نقص‏ها و ابهاماتي كه به نظر آقايان آمده بود، فرمودند، بنابراين متن را قرائت مى‏كنم و بعد به رأي مي‏گذاريم، اگر تصويب نشد، تغييرات لازمه را مي‏دهيم. «تأمين حقوق همه جانبه افراد از زن و مرد و ايجاد امنيت قضايي عادلانه براي همه و تساوي عموم در برابر قانون». موافقين دست بلند كنند (اكثر دست بلند كردند) تصويب شد. بند پانزده قرائت مى‏شود.
15- توسعه و تحكيم برادري اسلامي و تعاون بين همه مردم.
نايب رئيس- سؤالي هست؟ آقاي طاهري بفرماييد.
طاهري- پس همبستگي ملي در اصل دو چه بود؟
نايب رئيس- آن مورد يعني «اقوام و گروه‏ها تشكيل يك مليت بدهند» بيشتر ناظر به آن بوده است و در اينجا منظور اين است كه روابط افراد يك رابطه برادرانه باشد.
منتظري- اين وابسته به دولت است؟
نايب رئيس- خير، دولت بايد زمينه‏هاي تحقق عملي اين را فراهم كند. ديگر سؤالي‏
                        صورت مشروح مذاكرات قانون اساسى‏جلسه‏31-1، ص: 300
نيست؟ آقاي فارسي بفرماييد.
فارسي- منظور از «مردم» مردم ايران هستند و بايد ذكر شود «مردم ايران».
نايب رئيس- از اين بند بيشتر فهميده مى‏شود كه داخلي است، بند شانزده مربوط به امور خارجي است. يعني بند شانزده امور جهاني را دارد و اين بندها امور داخلي را ... و به علاوه اصولا اين بند در سطح افراد است و بند شانزده در سطح كارهاي دولت و اگر همين طور به صورت كلي باشد بهتر است كه چيزي را نفي نكند. آقاي مكارم بفرماييد.
مكارم شيرازي- البته اين تغيير ضرري ندارد. ابتدا بايد وضع موجود را تحكيم كنيم و بعداً توسعه بدهيم، بنابراين «تحكيم و توسعه» بهتر است از «توسعه و تحكيم».
نايب رئيس- اين متن را قرائت مى‏كنم و به رأي مي‏گذارم «توسعه و تحكيم برادري اسلامي و تعاون عمومي بين همه مردم» موافقين دستشان را بلند كنند (اكثر دست بلند كردند) تصويب شد. بند شانزده قرائت مى‏شود.
16- برقراري روابط عادلانه با همه ملل و تعهد برادرانه در قبال ملل مسلمان و حمايت همه جانبه از همه مستضعفان جهان.
سبحاني- در پيش‏نويس سابق يك اشكال وجود داشت، زيرا كه نوشته شده بود «آزاد كردن همه مستضعفان جهان». بايد تأمين سعادت آنها هم نوشته شود، و الا آزاد كنيم و دعوت به اسلام نكنيم درست نيست.
هاشمي‏نژاد- ما احساس مسؤوليت مى‏كنيم و اين مسؤوليت از ايدئولوژي ما برخاسته است. به اين ترتيب تعهدهاي همه جانبه را ما بايد بپذيريم، در حالي كه ابرقدرت‏ها اين كار را نكرده‏اند.
مكارم شيرازي- به نظر مي‏رسد عبارت اول و آخر جهاني است و وسطي اسلامي، در صورتي كه دو عبارت جهاني بايد پهلوي هم قرار گيرد و اسلامي هم جدا باشد.
طاهري خرم‏آبادي- برقراري روابط عادلانه با همه ملل درست نيست، زيرا ما مي‏دانيم بعضي از ملل مانند اسرائيل يا ملل ديگر ستمگر هستند.
نايب رئيس- عرض مى‏كنم كه وظيفه مسلمان عادل اين است كه ظالم را، ولو ظالم به ديگري باشد، سركوب كند كه عين عدل است.
طاهري خرم‏آبادي- روابط ما عادلانه است، ولي آنها ستمگر هستند.
نايب رئيس- عدل براي او سركوبي اوست. آقاي دكتر ضيايي بفرماييد.
دكتر ضيايي ذكر «حمايت همه جانبه» اين وضع را پيش مي‏آورد كه ما در امور داخلي بعضي از مردم دخالت كنيم.
نايب رئيس- آقاي فاتحي بفرماييد.
فاتحي- من يك اصلاح عبارتي دارم، «برقراري روابط عادلانه با همه ملل و تعهد برادرانه و حمايت همه جانبه از همه مستضعفان جهان مخصوصا در قبال ملل مسلمان».
نايب رئيس- آقاي رباني شيرازي بفرماييد.
رباني شيرازي- چون سياست خارجي است، سياست عدم تعهد لازم است.
نايب رئيس- بعد از همه تذكرات عين متن را قرائت مى‏كنم و به رأي مي‏گذارم.
 «برقراري روابط عادلانه با همه ملل و تعهد برادرانه در قبال ملل مسلمان و حمايت‏
                        صورت مشروح مذاكرات قانون اساسى‏جلسه‏31-1، ص: 301
همه جانبه از همه مستضعفان جهان» موافقين دست بلند كنند (عده كمي دست بلند كردند) رد شد. بنابراين بر حسب تذكراتي كه دوستان دادند چنين حدس مي‏زنم كه فكر بعضي از افراد را كلمه «همه جانبه» مغشوش كرده و البته هر مسلماني اين را مي‏داند كه حمايت همه‏جانبه وظيفه‏اش است ولي فكر بعضي از دوستان را مغشوش كرده، اجازه بفرماييد بر حسب استنباطي كه از پيشنهادها داشتم بدون كلمه «همه جانبه» اين بند را به رأي بگذارم.
هاشمي‏نژاد- اين قيد را اضافه بفرماييد كه با رعايت عدم مداخله در امور كشورهاي ديگر.
تهراني- شما الان با اسرائيل قطع رابطه كرده‏ايد.
قرشي- پيشنهاد مى‏كنم «با موازين اسلام» را اضافه كنيد.
بني‏صدر- بعضي‏ها فكر كرده‏اند منظور از روابط «عادلانه با همه ملل روابط با دولت‏ها است مثلا رابطه با اسرائيل يا هر ستمگر ديگري، در صورتي كه در اينجا منظور ملت‏ها است.
نايب رئيس- اجازه بفرماييد بنويسيم: «برقراري روابط عادلانه با ملت‏هاى غير متجاوز».
طاهري گرگاني- ملت‏ها متجاوز نمى‏شوند.
نايب رئيس- پس مي‏نويسيم «دولت‏ها» كه بهتر بشود. بنابراين مى‏شود «برقراري روابط عادلانه با دولت‏هاى غير متجاوز» (همهمه نمايندگان) چون بعضي از دوستان فقط كلمه «همه جانبه» را پيشنهاد كرده‏اند، اين را هم به رأي مي‏گذاريم. آقاي پرورش بفرماييد.
پرورش- در قرآن سه نوع مستضعف وجود دارد:
يك دسته آنهايي كه مورد عنايت خدا هستند، با توجه به آيه: «و ما لكم لا تقاتلون في سبيل الله و المستضعفين من الرجال و النساء»، گروه دوم آنهايي هستند كه مورد عفو خدا هستند. با توجه به آيه «الا المستضعفين من الرجال و النساء والولدان لا يستطيعون حيله و لا يهتدون سبيلا فاولئك عسي الله ان يعفو عنهم و كان الله عفواً غفوراً»، گروه سوم آنهايي هستند كه مورد عذاب خدايند، يعني آنها كه ظلم را پذيرفته‏اند «و قال الذين استضعفواللذين استكبروا بل مكرالليل و النهار اذ تأمروننا ان نكفر بالله و نجعل له اندادا ...».
نايب رئيس- آقاي پرورش توضيحي كه مي‏دهم اين است كه حمايت از مستضعف به يكي از دو صورت براي همه ما متصور است، يا به هدايت اوست كه همان است كه مي‏فرمايد: «و قال الذين استضعفوا للذين استكبروا».
كرمي- مستضعف مربوط به عقيده است، ربطي به اين موضوع ندارد.
نايب رئيس- بنده هم همين را عرض مى‏كنم و مي‏گويم اگر عام هم بگيريم، با هدايت اوست، يا كسي كه اصولًا تحت ظلم است، يعني غير مسلمان مظلوم است و ما يكي از اين دو معني را مي‏فهميم و ما مي‏دانيم كه برحسب موازين اسلام بايد از غير مسلمان مظلوم در حد رفع ظلم حمايت كنيم.
كرمي- ولو كافر باشد، اگر دشمن نباشد بايد حمايت كنيم.
نايب رئيس- آقاي مكارم بفرماييد.
مكارم شيرازي- الان حزبي تأسيس شده به نام مستضعفين كه فراگير است از مسلمانان و غير مسلمانان كه با توجه به آن، مستضعف معناي مظلوم را پيدا كرده است.
پرورش- يعني كسي كه سلطه را پذيرفته است.
                        صورت مشروح مذاكرات قانون اساسى‏جلسه‏31-1، ص: 302
نايب رئيس- همان را هم بايد حمايت كرد، فرق نمى‏كند.
هاشمي‏نژاد- مستضعفي، كه فرمودند از نظر فكري است و جنگ‏هاى انبياء هم به اين خاطر بوده است.
نايب رئيس- آقاي منتظري بفرماييد.
منتظري- اين حمايت همه جانبه از مستضعفان، يعني ما مستضعفان را يك درجه بالاتر از برادران مسلمان ذكر كرديم و چون «همه جانبه» معني ندارد، اگر بنويسيم «حمايت از مستضعفين» صحيح است.
نايب رئيس- آقاي بني‏صدر بفرماييد.
بني‏صدر- آقاي منتظري در جلسه صبح همين متن را تصويب فرمودند حالا چيز ديگر مي‏فرمايند، در صورتي كه «تعهد برادرانه» بهتر است زيرا تعهد برادرانه اسلامي است.
نايب رئيس- فعلًا متن را با تغيير اول به رأي مي‏گذاريم كه در آن «باهمه ملل» تبديل شد به عبارت «با دولت‏هاى غير متجاوز» كه متن اين‏طور مى‏شود «برقراري روابط عادلانه با دولت‏هاى غير متجاوز و تعهد برادرانه در قبال ...».
مكارم شيرازي- يكي يكي تغيير بدهيد.
نايب رئيس- من هم يكي را تغيير دادم و هنوز به آن نرسيده‏ام.
يكي از نمايندگان دولت‏ها چيست؟
نايب رئيس- عرض كردم كه هنوز به آن نرسيده‏ام بلكه از طرف نمايندگان پيشنهاد شد كه «ملل» را به «دولت‏هاى غير متجاوز» تبديل كنيم و كلمه «همه جانبه» محفوظ مي‏ماند. اگر اين بند به اين صورت رأي نياورد، مجدداً آن را تغيير مي‏دهيم.
مكارم شيرازي- نصف دولت‏هاى دنيا متجاوز هستند. آمريكا، انگلستان، شوروي، چين متجاوز هستند و با اين كار شما دولت را در بن‏بست مي‏گذاريد.
بني‏صدر- عنايت بفرماييد كه نوشته «برقراري روابط عادلانه با دولت‏هاى غير متجاوز» اگر دولتي متجاوز شد با آن دولت كه قطع رابطه نمى‏كنيم.
هاشمي‏نژاد- آقاي بني‏صدر هميشه معتقد بودند چيزي كه در فارسي معيارش مشخص نيست در قانون اساسي به كار برده نشود، ولي مي‏دانيم كه آمريكا در رأس متجاوزها و ابرقدرت‏ها است.
دكتر آيت- «برقراري روابط عادلانه با همه ملل» حذف شود و «تعهد برادرانه در قبال ملل مسلمان و حمايت همه جانبه از همه مستضعفان جهان» جداگانه باشد.
نايب رئيس- آقاي موسوي بفرماييد.
موسوي جزايري بنويسيم «حسن تفاهم با ملت‏هاى دنيا».
منتظري- خود آقاي بني‏صدر در كميسيون رأي دادند كه «ملل» باشد حالا مي‏گويند «دول».
مدني- بنويسيم «برقراري روابط عادلانه با همه ملل و دولت‏هاى غير متجاوز».
نايب رئيس- فعلا اين متن را كه قرائت مى‏كنم به رأي مي‏گذارم اگر رأي نياورد، اصلاحش خواهيم كرد تا به نتيجه برسيم.
 «برقراري روابط عادلانه با دولت‏هاى غير متجاوز و تعهد برادرانه در قبال ملل مسلمان‏
                        صورت مشروح مذاكرات قانون اساسى‏جلسه‏31-1، ص: 303
و حمايت همه جانبه از همه مستضعفان جهان» موافقين دستشان را بلند كنند (عده كمي دستشان را بلند كردند) رد شد.
رباني املشي- بنده پيشنهاد مى‏كنم با اين اصلاح «با همه ملل دوست» رأي بگيريد.
نايب رئيس- «ملل دوست» توضيح مي‏خواهد. يك متني رسيده كه يك نكته قابل توجه دارد كه قرائت مى‏كنم:
 «رعايت سياست عدم تعهد در برابر دول و برقراري روابط عادلانه با ملل و تعهد برادرانه در قبال مسلمانان و حمايت از مستضعفان جهان» آقاي مكارم بفرماييد.
مكارم شيرازي- شايد ما فردا با دولت‏هاى اسلامي خواستيم تعهد داشته باشيم، بنابراين سياستي كه الان هست نمى‏توانيم در قانون اساسي بنويسيم.
هاشمي‏نژاد- تعهد را در قانون اساسي نمى‏توانيم بنويسيم زيرا در حالي كه هنوز خودمان را نمى‏توانيم جمع و جور كنيم چرا آسيب‏پذير كنيم.
صافي- پيشنهاد مى‏كنم بنويسيد: «روابط عادلانه با ملل».
رشيديان- معنيش اين است كه دسته‏بندي‏هاى استعماري نباشد، نه اينكه تعهد برادرانه نداشته باشيم.
نايب رئيس- منظور آقاي مكارم هم اين اين است كه ما ممكن است ناچار شويم يك بلوك اسلامي در دنيا به وجود آوريم و ضرورت هم ايجاب مى‏كند چون ديگران يك بلوك دارند، ما هم يك بلوك مي‏خواهيم داشته باشيم.
مكارم شيرازي- پيشنهاد اول خودتان را فراموش كرديد قرار بود «همه جانبه» باشد.
نايب رئيس- عنايت بفرماييد من دو متن را به ترتيب زماني كه اينجا قرائت شد به رأي مي‏گذارم، متن اول را قرائت مى‏كنم:
 «برقراري روابط عادلانه با همه ملل و تعهد برادرانه در قبال ملل مسلمان و حمايت از همه مستضعفان جهان» با حذف «همه جانبه»، موافقين دست بلند كنند (عده كمي دست بلند كردند) رد شد. متن بعدي اين است كه ما «برقراري روابط عادلانه با ملل» را حذف كنيم و كلمه «همه جانبه» را حفظ كنيم به اين صورت كه قرائت مى‏كنم:
 «تعهد برادرانه در قبال ملل مسلمان و حمايت همه جانبه از همه مستضعفان جهان» آقاي بني‏صدر بفرماييد.
بني‏صدر- توضيح من اين است كه اگر واقعاً ما مي‏خواهيم فرمايش امام را عمل كنيم اگر كلمه «همه جانبه» را برداريم اين كار صورت نمي‏گيرد.
هاشمي‏نژاد- الان وزير امور خارجه ما در كنفرانس عدم تعهدها شركت كرده است و به عنوان يك نيرويي كه در برابر ابرقدرت‏ها باز دارنده هستند دارند شكل مي‏گيرند، بنابراين آن متني كه الان قرائت گرديد و عدم تعهد هم در آن مطرح بود كه تعدادي از آقايان هم آن را مي‏پسندند، به رأي بگذاريد.
نايب رئيس- عيبي ندارد آن را هم به رأي مي‏گذاريم، دقت بفرماييد قرائت مى‏كنم. «رعايت سياست عدم تعهد در برابر دول» البته اگر بخواهيد مطابق با كنفرانس عدم تعهدها باشد، بايد «در برابر ابرقدرت‏ها» بنويسيم. آقاي رباني موافقيد كه كلمه «دول» را به «ابر قدرت‏ها» تبديل كنيم؟ (رباني- بلي)، پس اين‏طور مى‏شود «رعايت سياست عدم تعهد در برابر ابرقدرت‏ها».
                        صورت مشروح مذاكرات قانون اساسى‏جلسه‏31-1، ص: 304
صدوقي- قسمت اول آن را حذف كنيد و بنويسيد «تعهد برادرانه در قبال ملل مسلمان و حمايت همه‏جانبه از همه مستضعفان جهان».
نايب رئيس- لطفا مرقوم بفرماييد كه بياورند تا من بخوانم، چون چند متن قبلا رسيده است. آقايان اجازه بفرماييد همان متني كه رسيده بدون تغيير بخوانم:
 «رعايت سياست عدم تعهد در برابر دول و برقراري روابط عادلانه با ملل و تعهد برادرانه در قبال مسلمانان و حمايت از مستضعفان جهان» موافقين دست بلند كنند. (عده كمي دست بلند كردند) رد شد. حالا همين متن را با حذف كلمه «همه جانبه» به رأي مي‏گذارم.
حجتي كرماني- بايد آقايان توجه كنند كه ما قرآن داريم، قرآن را كه نمى‏توانيم بگذاريم كنار، به حكم قرآن بايد با تمام نيرو از همه مستضعفان جهان حمايت كنيم و اين حكم قرآن است.
نايب رئيس- براي رفع هرگونه شبهه از آقاي حجتي و دوستان ديگر با اينكه اين را به رأي گذاشتيم و رأي هم نياورد، دوباره متن را قرائت مى‏كنم و به رأي مي‏گذارم:
 «تعهد برادرانه در قبال ملل مسلمان و حمايت همه جانبه از همه مستضعفان جهان»، موافقين دست بلند كنند (عده كمي دست بلند كردند) ملاحظه مي‏فرماييد كه رأي نياورد.
موسوي اردبيلي- معلوم مى‏شود اين بند در نظر اكثريت مبهم است و رأي نمي‏آورد. پيشنهاد مى‏كنم اين اصل را با حذف اين بند مسكوت بگذاريد.
طاهري اصفهاني- «همه جانبه» را حذف كنيم، به علاوه جواب آقاي حجتي اين است «و مالكم لا تقاتلون في سبيل الله و المستضغفين من الرجال و النساء و الولدان الذين يقولون ربنا اخرجنا من هذه القريه الظالم اهلها و اجعل لنا من لدنك وليا واجعل لنا من لدنك نصيرا» مؤمنين مستضعف هستند.
نايب رئيس- اجازه بفرماييد بحث را بيش از اين ادامه ندهيم. آقاي مكارم بفرماييد.
مكارم شيرازي- همان‏طور كه گفتند مثل ديروز به مجموع رأي بگيريد، ليكن پيشنهادهاي مربوط به بند شانزدهم را اجازه بفرماييد در كميسيون چهارده نفري مطرح بشود و يك طرح جامعي به مجلس بيايد، چون سياست بين‏المللي را نمى‏توانيم حذف كنيم.
نايب رئيس- آقاي غفوري بفرماييد.
غفوري- من پيشنهادي داده‏ام كه نخوانده‏ايد.
نايب رئيس- پيشنهادها الي ماشاءالله مي‏آيد و مي‏دانيد اگر بخواهيم بخوانيم چقدر مى‏شود. معهذا من پيشنهادات را يكي يكي مي‏خوانم و به رأي مي‏گذارم:
 «برقراري روابط عادلانه با همه كشورها براساس احترام متقابل و تعهد برادرانه در قبال ملل مسلمان و حمايت از مستضعفان جهان با رعايت عدم دخالت در امور ديگران طبق عرف بين‏المللي» موافقين با اين پيشنهاد دست بلند كنند (عده كمي دست بلند كردند) اين هم رأي نياورد. پيشنهاد دوم را قرائت مى‏كنم:
 «برقراري روابط عادلانه با همه ملل و تعهد برادرانه و حمايت همه جانبه مستضعفان‏
                        صورت مشروح مذاكرات قانون اساسى‏جلسه‏31-1، ص: 305
مخصوصاً در قبال ملل مسلمان جهان» كه پيشنهاد آقاي فاتحي است و چيز تازه‏اى ندارد و رأي نمي‏آورد.
طاهري اصفهاني- مگر قرار نبود جمله اول و «همه جانبه» حذف شود؟
نايب رئيس- اجازه بفرماييد، اين پيشنهاد را كه من فكر كرده‏ام قبلا به آن رأي گرفتيم و دو نفر از آقايان مي‏فرمايند كه من روي آن رأي نگرفتم، به رأي مي‏گذاريم. اين پيشنهاد اين است كه «همه جانبه» را برداريم به اين صورت كه قرائت مى‏شود:
 «تعهد برادرانه در قبال ملل مسلمان و حمايت از همه مستضعفان جهان». موافقين دست بلند كنند (عده كمي دست بلند كردند). اين هم رد شد. فكر مى‏كنم براي تهيه يك پيشنهاد متين حتماً بايد فرصت داشت يعني همه پيشنهادهاي نوشت شده را مي‏بريم و روي آنها تصميم مي‏گيريم.
طاهري گرگاني- چرا شتابزدگي به خرج مي‏دهيد؟ ده دقيقه فرصت بدهيد و جلسه را به عنوان تنفس تعطيل كنيد تا با مطالعه همه پيشنهادها طرح جامعي تهيه كنيم و بعد از جلسه علني مطرح كنيم.
دكتر شيباني هيچ كدام رأي نياورد پس حذف مى‏شود.
نايب رئيس- جناب آقاي دكتر شيباني، مقدار زيادي پيشنهاد رسيده است كه نخوانده‏ايم. بنابراين نفرماييد كه حذف شد.
موسوي تبريزي- براي حذفش رأي بگيريد.
نايب رئيس- همه‏اش در اصول بعدي مي‏آيد ولي فرض بر اين است كه اينجا بايد در كنار چيزهاي ديگر چيزي گفته شود.
صدوقي- بنده هم پيشنهادي تقديم كردم، خواهش مى‏كنم قرائت بفرماييد.
نايب رئيس- آقاي صدوقي قبل از جنابعالي هم چهار يا پنج پيشنهاد رسيده است كه اگر آقايان موافقيد فعلا پيشنهادها را مي‏خوانم:
- تعهد برادرانه در قبال ملل مسلمان و حمايت از همه مستضعفان جهان و برقراري روابط عادلانه با همه ملل غير محارب با اسلام.
 (كريمي)
- برقراري روابط عادلانه با همه ملل به شرط صلاح‏ديد حكومت اسلامي.
 (قرشي)
- به كار بستن قواعد حقوق بين‏الملل اسلامي در سياست خارجي و تعهد برادرانه در قبال ملل مسلمان و حمايت همه جانبه از همه مستضعفان جهان.
 (فارسي)
- تعهد برادرانه در قبال ملل مسلمان و حمايت از مستضعفان جهان به ويژه مسلمانان و رعايت احترامات متقابل نسبت به دول.
 (رحماني)
                        صورت مشروح مذاكرات قانون اساسى‏جلسه‏31-1، ص: 306
- برقراري روابط متقابل با همه ملل و تعهد برادرانه در مقابل ملل مسلمان و حمايت از همه مستضعفان جهان.
 (رباني املشي)
- برقراري روابط عادلانه با دولت‏هاى موافق و تعهد برادرانه در قبال ملل مسلمان و حمايت مستضعفان جهان.
 (صدوقي)
- تلاش در برقراري صلح جهاني و تعهد برادرانه در قبال ملل مسلمان و حمايت از مستضعفان جهان.
 (موسوي جزايري)
- برقراري روابط عادلانه و برادرانه در قبال ملل مسلمان و حمايت از همه مستضعفان جهان.
 (منتظري)
نايب رئيس- اينها پيشنهادهاي متعددي است كه رسيده است كه يكي از دو كار را مى‏شود كرد.
اولا- پيشنهادهاى رسيده را كه ملاحظه فرموديد به رأي بگذاريم تا شايد تكليف اين بند تا پايان جلسه مشخص شود و البته اگر بعد از خواندن همه پيشنهادها هيچ پيشنهادي تصويب نشود، بنده فكر مى‏كنم آن وقت بايد راجع به اصلش رأي بگيريم.
دكتر شيباني- بند پانزده را كه تصويب كرديد، شامل موارد سياسي هم مى‏شود و ديگر احتياجي به بند شانزده نيست.
نايب رئيس- براي غير مسلمان‏ها چطور؟
دكتر شيباني- آن را هم شامل مى‏شود.
موسوي اردبيلي- بفرماييد ديگر پيشنهاد ندهند.
نايب رئيس- بنده گمان مى‏كنم اگر آقايان حوصله به خرج بدهند و اين پيشنهادها را كه زياد هم نيست يكي يكي به رأي بگذاريم، بهتر مي‏توانيم از وقتمان استفاده كنيم و پيشنهاد هم ديگر قبول نمى‏كنيم. اگر اجازه بفرماييد من اين پيشنهادها را به رأي مي‏گذارم. آقاي‏هاشمي‏نژاد بفرماييد.
هاشمي‏نژاد- نظر آقاي طالقاني اين است كه بايد اول ببينيم سياست كلي جمهوري اسلامي براي آينده در چه خط مشي است، بعد عبارت برايش درست كنيم.
طالقاني- الان در دنيا سياست عدم تعهد مورد بحث است. اول ما بايد ببينيم پيرو اين سياست هستيم يا نيستيم و بعداً تعهداتي كه نسبت به عموم مستضعفان جهان داريم آيا در آيين قرآن يا احكام، اين تعهدات براي ما هست يا نيست و چون جمهوري ما اسلامي است، پس مسأله اول اين است كه حالا كه دنيا تقسيم شده ببينيم جزو گروه غير متعدد هستيم يا نيستيم و اگر نيستيم پس چرا الان يك عده‏اى از كشور ما، به هاوانا رفته‏اند. اين مسأله را بنده بارها گفته‏ام كه اول ببينيم چكاره هستيم و چه مي‏خواهيم بكنيم بعد بنشينيم و براي نظري كه داريم عبارت درست كنيم ولي ما اول عبارت درست مى‏كنيم و با اين وقت كمي كه داريم يك ساعت يا دو ساعت وقت تلف مى‏كنيم و بحث مى‏كنيم.
حجتي- در برابر قدرت‏ها.
                        صورت مشروح مذاكرات قانون اساسى‏جلسه‏31-1، ص: 307
طالقاني- هرچه هستيم جايش همين‏جا است.
نايب رئيس- من قبل از اينكه آقاي طالقاني اظهاراتشان را بفرمايند، اين‏طور استنباط كردم كه با توجه به سخنان آقاي حجتي و بعضي دوستان و با كمي وقتمان صحيح اين است كه پيشنهادهاي رسيده و پيشنهادهايي كه دوستان احياناً بدهند اول وقت فردا رسيدگي كنيم و يك متني را با توجه به معيارها تهيه كنيم و البته معيارها را هم طوري مشخص كنيم كه كمتر ابهام داشته باشد. دوم اينكه ما فردا احتمالا به يك نوع جلسه مشترك كميسيون‏ها براي بررسي يك مطلب احتياج داريم، بنابراين نمايندگان محترم برنامه اتخاذ بفرمايند كه اگر ما در ساعت نه خواستيم در محل فعلي گروه شماره سه جلسه مشترك كميسيون‏ها داشته باشيم، امكان آن باشد و دوستان نگويند كه ما خبر نداشتيم، چون يك مقدار مطالبي را بايد در جلسه مشترك كميسيون‏ها حل كنيم كه شايد لازم بوده پريروز تشكيل مي‏داديم و ابتلا به اصل قبلي مانع شد و من خواستم حالا محض اطلاع عرض كنم و البته تا قبل از ساعت نه صبح فردا كتباً به اطلاع گروه‏ها خواهيم رساند.
طاهري اصفهاني- وقت فردا بعد از ظهر هم براي يك بند گرفته مى‏شود.
3- پايان جلسه‏
نايب رئيس- به هرحال چاره‏اى غير از اين نيست. البته در جلسه امروز پانزده بند از يك اصل را توانستيم رسيدگي و تصويب كنيم كه موفقيت‏آميز بوده است زيرا گاهي به يك مسأله دشواري مي‏رسيم كه آن را بايد از راه خودش حل كنيم، كه ادخلواالبيوت من بابها.
بنابراين با اجازه همگي جلسه را امروز ختم مى‏كنيم. خواهش مى‏كنم فردا طوري دوستان اينجا باشند كه اگر خواستيم در ساعت نه صبح جلسه مشترك داشته باشيم موفقيت داشته باشيم. خدانگهدار و ما توفيقنا الا با لله.
 (جلسه ساعت بيست پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 309
                        جلسه سيزدهم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 16 و 45 دقيقه روز پانزدهم شهريورماه 1358 هجري شمسي‏
برابر با چهاردهم شوال المكرم 1399 هجري قمري‏
به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب:
1- اعلام رسميت جلسه و بيانات آقايان دكتر بهشتي و مقدم مراغه‏اى پيرامون روز جمعه سياه (17 شهريور ماه سال گذشته‏
2- قرائت اسامي نمايندگاني كه در جلسه قبل تأخير داشته‏اند
3- طرح و تصويب بند 16 از اصل سوم و بحث پيرامون اصل چهارم‏
4- پايان جلسه‏
دبيرخانه مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 311
1- اعلام رسميت جلسه و بيانات آقايان دكتر بهشتي و مقدم مراغه‏اى پيرامون روز جمعه سياه (17 شهريورماه سال گذشته)
نايب رئيس- بسم الله الرحمن الرحيم. با حضور دو سوم نمايندگان حاضر در مجلس، جلسه رسميت دارد. (از هفتاد و دو نفر عده حاضر در مجلس پنجاه نفر در جلسه حضور داشتند) در آغاز به مناسبت سالروز هفدهم شهريور، كه امسال روز شنبه مصادف با هفدهم شهريورماه مى‏شود، لازم مي‏دانم مراتب تكريم و بزرگداشت اين شهيدان راه حق را از جانب همه نمايندگان اعلام كنم و ضمناً به اطلاع دوستان برسانم كه بر طبق تصميمي كه گرفته شده، مجلس خبرگان همچون ديگر مؤسسات كشور روز شنبه به اين مناسبت تعطيل است. سال پيش به دنبال راهپيمايي عمومي شكوهمند روز عيد فطر كه روز دوشنبه بود، روز پنج‏شنبه چهارم شوال يا شانزدهم شهريور در تهران راهپيمايي بسيار پرشكوهي با شركت برادران و خواهران مجاهد برگزار شد. روز قبل از آن، يعني شب چهارشنبه از اطراف تلفن مي‏كردند و مي‏گفتند از برگزاري اين راهپيمايي خودداري شود و چون جامعه روحانيت مبارز تهران دعوت كننده روز پنج‏شنبه بود و گروه‏هاي سياسي اسلامي و گروه‏هاي ديگر هم به اين دعوت پيوسته بودند، از جوانب مختلف اعلام مي‏شد كه روز پنج‏شنبه ممكن است با كشتار ددمنشانه رژيم دژخيم روبه‏رو شوند. از آنجا كه تداركات كافي براي رويارويي با چنين حمله احتمالي پيش‏بينى نشده بود و از آنجا كه تلفن‏ها و اطلاعات حتي در برخي موارد از گروه‏هاي دوست مي‏رسيد، در برگزاري اين مراسم حتي رخنه‏اى هم به وجود نيامد و روز پنج‏شنبه اين مردم باايمان كه از همان لحظات اول نشان داده بودند با دست خالي ولي دلي سرشار از ايمان آماده‏اند كه در برابر مأموران رژيم وظيفه خودشان را انجام دهند، از گوشه و كنار شهر از همان نقطه‏هاي اعلام شده گرد هم آمدند و روز پنج‏شنبه، راهپيمايي هرچه باشكوه‏تر برگزار شد و در ميدان آزادي كه پايان راهپيمايي اعلام شده بود با حضور صدها مأمور مسلح دشمن، زن و مرد مسلمان آن‏چه مي‏خواستند كردند و آن‏چه مي‏خواستند گفتند. در اثناء همان راهپيمايي بود كه باز اعلام شد صبح جمعه در ميدان ژاله آن روز و ميدان شهداي امروز تجمع خواهيم داشت. حقيقت اين است كه خود ما مطلع نبوديم كه دعوت‏كنندگان به اجتماع صبح جمعه، چه كساني هستند و از آنجا كه وظيفه داشتيم با اطلاع و آگاهي بدانيم كه چه مي‏گذرد، نمي‏توانستيم تصميم مثبت براي اين راهپيمايي و تجمع صبح جمعه داشته باشيم. صبح روز جمعه مردم از گوشه و كنار به سوي خيابان ژاله و ميدان ژاله آن روز رهسپار شدند و معلوم شد تهديدي كه از جانب دشمن به عمل مي‏آيد، هرچند روز پنج‏شنبه عملي نشده بود، بايد صبحگاه جمعه عملي مي‏شد، روز «جمعه سياه» براي دشمن دژخيم و «جمعه سرخ حماسه‏آفرين» براي ملت مسلمان انقلابي ما. در آن روز زنان فرزند در آغوش، دختران جوان، دانشجويان، مردان سالخورده، جوانان، دانش آموزان و كارگران همه و همه براي بار ديگر
                        صورت مشروح مذاكرات قانون اساسى‏جلسه‏31-1، ص: 312
صحنه‏اى را به وجود آوردند كه دل دوست را دچار غم و اندوه كرد و روح دوست را از شادابي و نشاط و سرافرازي جديدي برخوردار و دشمن را در دنيا روسياه كرد. بله جمعه سياه خونين روز پنجم شوال سال پيش كه مصادف با هفده شهريور بود، آغاز فصل جديدي است در برخورد انقلابي ملت ما با رژيم دژخيم و از همان روز بود كه پايه برخوردهايي بس شكوهمند، يكي پس از ديگري استوارتر شد. به دنبال آن روز بودكه محرم آمد و تكبيرها آمد و برخوردهاي استوار مردم پيش آمد و راهپيمايي‏هاي تاسوعا و عاشورا آمد و همچنين و همچنان و سرانجام به پيروزي ملت انجاميد. ما ياد اين شهيدان را گرامي مي‏داريم و تداركي كه ملت عزيز ما براي بزرگداشت اين روز در روز شنبه فراهم آورده، نشان سپاس و قدرداني اين ملت از «شهيد» است، شهيد كه به حق «شاهد حق» و «آيت خدا» و حقانيت راه خدا و راه قرآن و راه اسلام است. اميدوارم اين آمادگي شهادت در يك‏يك ما و در يك‏يك مردم ما براي هميشه روزافزون بماند، چون تنها با يك چنين آمادگي است كه مي‏توانيم نسبت به تداوم انقلاب اسلامي تا پيروزي نهايي اميدوار باشيم، ان شاءالله. خارج از اين سخن اين مطلب هم يادم آمد كه بد نيست براي دوستان اضافه كنم، همين الان قبل از آمدن به جلسه يكي از جوانهايي كه در هفدهم شهريور پارسال در پشت بام منتظر حمله مهاجمان به مردم نشسته و به او تيرهايي اصابت كرده بود و از جمله به دستش تيري خورده بود و با وجود معالجات فوري كه اينجا كرده بودند، باز آن طور كه شايد و بايد بهبود كافي برايش حاصل نشده بود و به همت كميته امداد امام به خارج فرستاده شده بود، حالا اينجا ديدم برگشته است و بحمدالله معالجاتي كه در مورد دستش انجام گرديده، مؤثر واقع شده است. واقعاً همين حالا ديدار اين جوان با اين مناسبتي كه داشتم برايم خاطره‏انگيز بود، اين جوان‏ها در پشت‏بام سنگر گرفته بودند كه با اولين وسيله به دشمن احتمالي آن روز حمله كنند ولي دشمن حتي از خيابان و حتي گفته مي‏شد با هلي‏كوپتر به مردم حمله‏ور شده بود. به اين جوان گفتم اين كمترين خدمت و وظيفه‏اى است كه همه ما براي شما جوانان جان بر كف مي‏توانسته‏ايم انجام بدهيم. اين را از اين جهت عرض كردم كه همه‏مان اين آمادگي را داشته‏ايم و خواهيم داشت كه نسبت به آسيب‏ديدگان اين برخوردهاي خونين و خانواده‏هاي اين شهيدان بر حق‏
همچنان احساس تعهد مستمر كنيم، ان شاء الله. پس اجازه بدهيد به احترام آنها به پا خيزيم و فاتحه‏اى بخوانيم.
غفرالله لنا و لهم يا ليتنا كنا معهم فنفوز فوزا عظيما (نمايندگان به پا خاستند و سوره فاتحة الكتاب را قرائت كردند) آقاي مقدم مراغه‏اى بفرماييد.
مقدم مراغه‏اى- بسم الله الرحمن الرحيم. اجازه بفرماييد به عنوان يكي از كساني كه روز هفده شهريور گذشته منزلش مورد يورش مأموران ساواك قرارگرفت و به زندان فرستاده شد، به اين واقعه كه حقيقتاً حاكي از عظمت پروردگار و مشيت الهي است، اشاره‏اى بكنم. چون آن روز كساني ديگر را همچون آيت الله دستغيب و آيت الله رباني و آقاي حجتي در زندان ديدم و آشنا شدم. آن روز اين خبر براي ما غير منتظره بود. اين از عظمت خداوند و مشيت پروردگار بود كه ملتي را از دست آن دستگاه وحشتناك نجات داد. اجازه مي‏خواهم اين پيروزي بزرگ را به ملت ايران تبريك عرض كنم و يك پيام بفرستم كه اگر ما بخواهيم شهداي هفده شهريور و ساير شهدا را پاس بداريم، اين است كه اهداف و آرمان‏هاى ملي آنها را از ياد نبريم، ان شاء الله.
                        صورت مشروح مذاكرات قانون اساسى‏جلسه‏31-1، ص: 313
2- قرائت اسامي نمايندگاني كه در جلسه قبل تأخير داشته‏اند
نمايندگاني كه در جلسه عصر چهارشنبه چهاردهم شهريور تأخير داشته‏اند عبارتند از آقايان: بشارت، بيست و شش دقيقه- حايري، هجده دقيقه- خادمي، چهل و چهار دقيقه- طالقاني، بيست و چهار دقيقه نوربخش، بيست دقيقه.
3- طرح و تصويب بند شانزده از اصل سوم و بحث پيرامون اصل چهارم‏
نايب رئيس- با اجازه دوستان وارد دستور مي‏شويم. از هفته آينده براي نطق‏هاي قبل از دستور بر طبق صورتي كه تنظيم خواهد شد، فرصت خواهيم داشت. خواستيم اين چند روز را بيشتر به دستور جلسه بپردازيم. راجع به بند شانزده از اصل سوم با توجه به پيشنهادهاي رسيده و تذكراتي كه در اين پيشنهادها بود، بند شانزده به اين صورت در گروه چهارده نفري با اكثريت آراء مورد تأييد قرار گرفت كه آن را مي‏خوانم، دقت بفرماييد: «تنظيم سياست خارجي كشور براساس معيارهاي اسلام، تعهد برادرانه نسبت به مسلمانان و حمايت بي‏دريغ از مستضعفان جهان» اين بند با توجه به همه تذكرات داده شده به اين صورت تنظيم شد و فكر نمى‏كنم كه امروز جاي ابهام و سؤالي باقي مانده باشد، خواهش مى‏كنم كساني كه با اين بند موافق هستند، دستشان را بلند كنند (از پنجاه و شش نفر عده حاضر چهل و نه نفر اعلام موافقت كردند) اين بند هم تصويب شد.
هاشمي‏نژاد- ديروز بندهاي اين اصل كه تصويب مي‏شد، چون حاضرين در جلسه بيشتر بودند، رأي بيشتري مي‏آورد ولي امروز تعداد آراء كمتر است.
نايب رئيس- براي اطلاع ملت ايران در توضيح مطلبي كه ديشب از راديو- تلويزيون پخش كنم عرض كنم كه ما براي اصلاحاتي در جمله‏ها و يا براي تصويب بندها ابتدا با قيام و قعود يا به وسيله بلند كردن دست رأي‏گيري مى‏كنيم بعد براي تصويب يك اصل مجدداً به وسيله ورقه و به طور مخفي اخذ رأي مى‏شود، چون آن‏چه ديشب از راديو- تلويزيون گفته شد، موهم اين معنا است كه رأي‏گيري احياناً با دست و شمارش آراء با چشم صورت مي‏گيرد، در صورتي كه اين‏طور نيست و رأي‏گيري مقدماتي به اين صورت است كه متن نزديك به توافق را پيدا مى‏كنيم و پس از آن با ورقه و به طور مخفي رأي‏گيري مى‏كنيم.
مكارم شيرازي- اگر اين اصل را امروز به رأي نهايي بگذاريد، چون حاضرين در جلسه كم هستند ممكن است رأي كافي نياورد و طبق آيين‏نامه نمي‏توانيد بدون اصلاح يا تغييري مجدداً آن را به رأي بگذاريد.
نايب رئيس- بسيار خوب، در جلسه بعدي كه عصر يك شنبه تشكيل مى‏شود اين اصل را مطرح مى‏كنيم تا با حضور عده‏اى كه امروز غايب هستند، مطرح و به رأي گذاشته شود. اصل بعدي را مي‏خوانم:
اصل چهارم- كليه قوانين و مقررات مدني، جزائي، مالي و اقتصادي، اداري، فرهنگي، نظامي و غيره بايد با رعايت كامل موازين اسلامي باشد.
هاشمي‏نژاد- منظور از اين قوانين اداري چيست كه بر طبق موازين اسلامي باشد؟ آيا آيين‏نامه‏هاي داخلي هم شامل آن مى‏شود؟
مشكيني- «قوانين مدني و جزائي» همه جاي دنيا يا فقط كشور خودمان؟
نايب رئيس- من گمان مى‏كنم هر خواننده‏اى مي‏داند كه اين قانون اساسي براي چه‏
                        صورت مشروح مذاكرات قانون اساسى‏جلسه‏31-1، ص: 314
كشوري تدوين و تصويب مى‏شود. در قوانين اساسي ساير كشورها هم نام كشورشان را در هر اصل ذكر نمى‏كنند.
هاشمي‏نژاد- پيشنهاد مى‏كنم كه همه قوانين جزئي و كلي مملكت با رعايت كامل موازين اسلامي باشد.
نايب رئيس- آقاي منتظري بفرماييد.
منتظري- اعوذ بالله من الشيطان الرجيم، بسم الله الرحمن الرحيم. اينك در عبارت آمده است: «با رعايت كامل موازين اسلامي» ممكن است كه يك كسي فرض كنيد، بگويد معيارهاي قانون گذارى، هم قوانين و ضوابط اسلام است و هم حقوق بين‏الملل، اين حقوق بين‏المللي كه مردم پذيرفته‏اند يا مثلًا حقوق بشر كه در سازمان ملل تصويب شده اينها همه پايه‏هاي قانون باشد، آن وقت ما كه اينجا گفته‏ايم كه قوانين و مقررات كشورمان بر معيارها و پايه‏هاي زيادي متكي باشد و يكي از آن معيارها هم رعايت كامل موازين اسلامي است، آن وقت اگر قوانين اسلام با قوانين عرفي يا حقوقي بين‏الملل يا مصوبات سازمان ملل تزاحم پيدا كرد، آن وقت در مقام قانون گذارى بايد بياييم و مقايسه كنيم كه حالا قانون اسلام را معيار بگيريم يا حقوق بشر را، براي اينكه اين لفظ «با رعايت كامل موازين اسلامي» مارا مجبور مي‏سازد كه هم موازين اسلامي را و هم قوانين ديگر را رعايت كنيم و همه آنها معيار و پايه باشد، آن وقت باهم مقايسه كنيم و براساس تمامش يك قانوني بنويسيم و تصويب بشود. بنابراين بنده تلويحاً با اين مطلب مخالفم چون صريح نيست ولو اينكه در مجلس شوراي ملي قوانيني بگذارند كه صريحاً در متون اسلامي نباشد ولي بالاخره بر طبق موازين اسلامي است، پس به جاي «با رعايت كامل موازين»، «بر طبق موازين اسلامي» بايد باشد. يعني تطبيق كلمات اسلامي بر آن قوانين كه در مجلس تصويب مى‏شود. اما عبارت «با معيار كامل قوانين اسلامي» صريح نيست در اينكه «معيار و پايه قانون گذارى ما فقط موازين اسلام است»، حتي در مواردي كه موازين اسلام با موازين ديگر معارض است.
نايب رئيس- آقاي مقدم مراغه‏اى بفرماييد.
مقدم مراغه‏اى- به نام خدا، البته همان‏طور كه عرض كردم چون ما يك متن كلي را در نظر نگرفتيم و مبنا قرار نداديم، بنده نگران هستم كه مبادا عجله در اينكه اصولي زودتر مطرح شود، اين اصول در جاي خودش قرار نگيرد و بدون هماهنگي مثل سري گنده باشد كه روي جثة كوچكي قرار مي‏گيرد. اگر متن پيشنهادي قانون اساسي اصل شصت و شش را ملاحظه بفرماييد چون منشأ قانون گذارى مجلس خواهد بود، در حدود اختيارات مجلس مي‏نويسد: «مجلس شوراي ملي نمي‏تواند قوانيني وضع كند كه با اصول مسلم اسلام و قانون اساسي مغايرت داشته باشد ...» پس به اين ترتيب و با توجه به اينكه اين اصل در جاي خودش ذكر شده و جامعيت دارد، فكر مى‏كنم اين اصلي كه در اينجا ذكر شده زايد است مگر اينكه پيشنهاد كنيم كه آن اصلي كه به نظر من بهتر است، در اينجا آورده شود و اصل فعلي حذف بشود.
نايب رئيس- آقاي موسوي جزايري بفرماييد.
موسوي جزايري- بسم الله الرحمن الرحيم. اين عبارت «با رعايت كامل موازين اسلامي» شامل ملاك‏هاى اسلامي جعفري بر طبق مذهب شيعه اثني عشري مى‏شود و چون شامل مذاهب ديگر هم مى‏شود، من عقيده‏ام اين است كه اگر اين اصل را موكول كنيم به فصل‏
                        صورت مشروح مذاكرات قانون اساسى‏جلسه‏31-1، ص: 315
مذهب رسمي كشور، جايي كه مذهب رسمي كشور شيعه اثني عشري است و آنجا توضيح دهيم كه كليه قوانين بايد براساس موازين اين مذهب تدوين شود، بهتر است.
خامنه‏اي- پيشنهادي تقديم كردم كه در آن نوشته‏ام به جاي آيين‏نامه‏ها بنويسيد كلية مصوبات.
نايب رئيس- آقاي پرورش بفرماييد.
پرورش- بسم الله الرحمن الرحيم. سلام عليكم (نمايندگان- عليكم السلام) اولًا اصل چهارم و ششم همان دو اصلي است كه صبح ديروز از طرف گروه يك پيشنهاد شد و پس از بررسي‏هايي كه در گروه‏ها شد، با توجه به اينكه كوچك‏ترين تغييري داده نشد مجدداً براي بررسي به جلسه علني فرستاده شد، معلوم مى‏شود كه به نظرهاي گروه‏ها به هيچ عنوان عنايتي نشده است. البته اگر اين دو اصلي كه گروه يك پيشنهاد كرده بهتر است، حرفي نيست، ولي ظاهراً نظرهايي بود كه شايد از اينها كلي‏تر بود و مي‏بايستي رعايت مي‏شد. اما در اين اصل چهارم «قوانين و مقررات» در كنار هم قرار گرفته در حالي كه قوانين پيغمبر اكرم (ص) ارزش‏هايي است كه ثابت است و قابل تغيير نيست، ولي مقررات، قراردادهايي است كه قابل تغيير است، لذا قوانيني كه در اينجا ذكر مى‏كنيم بايد حتماً مأخوذ از قرآن و سنت باشد وليكن در مورد «مقررات» اگر گفته شود «با رعايت كامل موازين اسلام» اشكالي ندارد. براي اينكه اگر قوانين اين خصوصيت را داشته باشد كه «رعايت موازين اسلامي» در نظر گرفته شود، آن اشكالي كه آقاي منتظري فرمودند، باقي مي‏ماند. بنابراين «قوانين» بايد مأخوذ از قرآن و سنت معصومين (ع) باشد و «مقررات» با رعايت موازين اسلامي باشد.
نايب رئيس- آقاي دكتر روحاني بفرماييد.
دكتر روحاني به نظر من كلمه «وضع» را بايد در ابتداي جمله بگذاريم.
صافي- بسم الله الرحمن الرحيم. اگر اين‏طور بنويسيم شايد بهتر باشد «مصدر كليه قوانين الي آخر» منحصراً «بايد احكام و قواعد اسلامي باشد و مشخص آن فقهاي عادل باشند».
رشيديان- همان‏طور كه آقاي پرورش فرمودند اگر كليه مقررات نباشد ما در جاهاي ديگر به كرّات گفته‏ايم كليه قوانين بايد برطبق موازين اسلام باشد. مقررات داخلي هر وزارتخانه را ممكن است خود آن وزارتخانه تصويب كند بنابراين، اين «كليه مقررات» اگر اينجا آورده شود لازم است «با رعايت موازين اسلامي» هم آورده شود. بنابراين در جواب آقاي مراغه‏اى كه مطلبي را فرمودند مي‏گوييم اين مسأله به لحاظ اينكه مربوط به مقررات داخلي است و هيچ اشكالي ندارد.
حجتي كرماني- به جاي «با رعايت كامل»، «براساس» اگر بگذاريم نظر آقاي منتظري رعايت مى‏شود و اشكال آقاي رشيديان هم حل مى‏شود.
دكتر نوربخش- اگر به جاي اينكه در آخر هر جمله و يا هر اصل تكرار كنيم «براساس موازين اسلامي» براي يك مرتبه يك اصل بگذاريم كه گوياي اين مطلب باشد، بهتر است.
نايب رئيس- عنايت بفرماييد كه اينجا الان اصول كلي مطرح است. در اصول كلي اگر روي موضوعي تأكيد شود، تكرارش بعداً غير ضروري است. وقتي مي‏رسيم به حقوق و حدود حقوق و وظايف قوه مقننه، مي‏گوييم طبق اصل چهارم قوه مقننه حدود اختياراتش تا آن اندازه است كه با موازين اسلامي اصطكاك پيدا نكند و وقتي مي‏رسيم به حقوق قوه مجريه و احياناً كساني كه در حد مقررات وظايفي به عهده دارند، باز به اين اصل ارجاع مى‏شوند. حالا پيشنهادهاي‏
                        صورت مشروح مذاكرات قانون اساسى‏جلسه‏31-1، ص: 316
رسيده قرائت مى‏شود.
- اصل چهار پيشنهادي:
كليه قوانين و مصوبات (آيين‏نامه‏ها و نظامنامه‏ها و بخشنامه‏ها) بايد مطابق كتاب و سنت باشد.
 (ضيايي)
- ... با توجه به اينكه در اصل سيزده گفته شده مذهب رسمي، مذهب شيعه است و بعد هم گفته شده كه ديگر مذاهب اسلامي در احوال و دعاوي شخصيه به مرهب خود عمل مى‏كنند، طبيعتاً اينكه قوانين رسمي مملكت طبق چه ميزاني نوشته مى‏شود، جايش در آن بند است.
 (موسي موسوي)
- كليه قوانين و مقررات مدني، جزائي، مالي و اقتصادي، اداري، فرهنگي، نظامي و غيره بايد طبق موازين اسلامي متخذ از كتاب و سنت باشد.
 (سيد حسين طاهري)
نايب رئيس- من اينجا يك توضيحي مي‏دهم كه دوستان توجه داشته باشند. ما نمى‏توانيم بگوييم همه مقررات بايد متخذ از قرآن و سنت باشد، ما بايد بگوييم با رعايت خطوط كلي كتاب و سنت و در محدوده آنها بوده و مخالف آنها نباشد، براي اينكه ما مثلا در امور راهنمايي و رانندگي بايد از تجارب استادان و كارشناسان اين فن با رعايت حدود كلي كتاب و سنت استفاده كنيم. آقاي طاهري بفرماييد.
طاهري خرم‏آبادي- بسم الله الرحمن الرحيم. منظور اين نبود كه تمام قوانين و مقررات و آيين‏نامه‏ها متخذ از كتاب و سنت باشد، اين‏طور نيست، منظور كليه موازين اسلامي است كه همان‏طور كه آقاي منتظري هم فرمودند: موازين اسلامي را ما از كجا استفاده كنيم؟ اينجا است كه مي‏گوييم اين قانون ناظر بر همه قوانين است همان‏طور كه آقاي بهشتي توضيح فرمودند، در تمام فصول ما بايد به اين اصل اشاره كنيم و اين اصلي است كه همه آن‏چه را كه در ساير فصول و قوانين خواهد آمد، بايد به آن استناد كرد. اينجا است كه ممكن است يك وقت موازين اسلام يك چيز كشدار بشود كه بايد آن را تشريح كرد. فرض كنيد مطلبي را مي‏گويند بر طبق موازين اسلام است، مسلم است كه همه قوانين بايد بر مبناي كتاب و سنت باشد كه اعم است از اخبار پيغمبر و معصومين، ما موازين اسلام را از كتاب و سنت اخذ مى‏كنيم در گروه اول هم در آن متن پيشنهاديشان اين جمله بود «قوانين اسلام كه متخذ از كتاب و سنت است» البته تمام مقررات و قوانين بايد طبق اين موازين باشند ولي در مسائل ديگر همين قدر كه مخالف با موازين اسلام نباشد كافي است.
نايب رئيس- ما در اصل دو اين قسمت را با صراحت آورده‏ايم. آقاي منتظري پيشنهاد كرده‏اند كه عبارت به همين صورت باشد
كه «كليه قوانين و مقررات مدني، جزائي، مالي و اقتصادي، اداري فرهنگي، نظامي و غيره بايد بر طبق موازين اسلامي يا مطابق قوانين اسلامي باشد» پيشنهادهاي ديگري هم رسيده است كه قرائت مى‏شود.
-
بعد از «باشد» اضافه شود «و هر اطلاق و فراگيري لفظي كه در قوانين اساسي و شوراي ملي و ساير مقررات مي‏باشد، مقيد محدود شرعي است». (مرتضي حايري)-
آخر اصل چهار اضافه شود: «بايد فرا گرفته و متخذ از موازين كلي اسلامي باشد» (مشكيني)
-
كليه قوانين و مصوبات و نظامنامه‏ها، «سياسي، مدني، جزائي، مالي، اقتصادي، اداري،
                        صورت مشروح مذاكرات قانون اساسى‏جلسه‏31-1، ص: 317
-
فرهنگي، نظامي و غيره» بايد بر طبق دين و مذهب رسمي جمهوري اسلامي ايران و نشان دهنده احكام و اصول اسلامي باشد. (حيدري)
-
بسم الله الرحمن الرحيم، مصدر كليه قوانين و مصوبات ... احكام و قواعد اسلامي باشد و مشخص آن فقهاء عصر مي‏باشند. (صافي)
-
كليه قوانين مصوبه و مقررات مدني، جزائي، مالي و اقتصادي، اداري، فرهنگي، نظامي و غيره بر طبق موازين اسلامي باشد. (موسوي زنجاني)
-
كلمه «وضع» به ابتداي متن تهيه شده براي اصل چهارم اضافه شود. (روحاني)
- كليه قوانين و مقررات مدني، جزائي، مالي، اقتصادي، اداري، فرهنگي، نظامي، و مانند آن بايد اساس موازين اسلامي باشد و تشخيص آن با فقيه اعلم زمان است.
 (سيد جلال‏الدين طاهري)
نايب رئيس- عنايت بفرماييد، اين پيشنهادها راجع به «تشخيص» صحبت شده، تشخيص را ما در اصول آينده حدي برايش معين خواهيم كرد. حالا اينجا اصول كلي است و تفصيل مطلب راجع به اين اصول در فصول آينده خواهدآمد كه چه مرجعي تشخيص خواهد داد، يا شوراي نگهبان با هر ارگان و مسؤول ديگري كه معين بشود، اين كار را خواهد كرد. بنابراين هر چيزي را بخواهيم اينجا بياوريم، دچار اشكال خواهيم شد.
طاهري خرم‏آبادي- در عبارت «مالي و اقتصادي» اين «و» زياد است.
نايب رئيس- «مالي و اقتصادي» مربوط به هم است، بدين جهت به وسيله يك «و» ربط داده شده‏اند.
فاتحي- كلمه اقتصادي كه در اينجا ذكر شده در بند دوازده همين اصل آمده است، در آنجا مى‏گويد «پي‏ريزي اقتصاد صحيح و عادلانه بر طبق ضوابط اسلامي ...» مجدداً اينجا هم تكرار مى‏شود.
نايب رئيس- اين يك اصل كلي است، تكرار آن نيست، آقاي اكرمي بفرماييد.
اكرمي- راجع به قوانين و مقررات كه فرموديد، اگر ما بگوييم «كليه قوانين و مقررات بر طبق موازين اسلامي باشد»، مقررات مي‏تواند مخالف با موازين اسلامي نباشد؟
نايب رئيس- اين مسائل قبلا در گروه هم مطرح شده عنايت بفرماييد. مابايد ببينيم كه در نظام اجتماعي آينده تحت عنوان جمهوري اسلامي، ديدگاهمان چيست؟ اگر اين نظر را داشته باشيم كه براي هر گونه قانون و مقررات در اسلام لااقل معني و مبدأ و خاستگاهي هست كه جهت را معين مى‏كند، در اين صورت به اين قناعت نمى‏كنيم كه يك قانون و مقررات همواره روح اسلامي و جنبه مثبت داشته باشد، ولي اگر ما نظرمان اين است كه اسلام يك مقدار قانون و مقررات در يك زمينه‏هايي دارد، حالا كه ما احتياج پيدا مى‏كنيم كه در زمينه‏هاي مختلف، قوانين مختلف داشته باشيم، بايد مخالف با موازين اسلامي نباشد، آن وقت تعبير شما كافي است، ولي با آن ديدگاه اول كافي نيست. آقاي آيت بفرماييد.
دكتر آيت- در مورد اين اصل بايد عرض كنم كه گروه متن ديگري تنظيم كرده بود
                        صورت مشروح مذاكرات قانون اساسى‏جلسه‏31-1، ص: 318
كه هدفش چيز ديگري بود و اينجا چيز ديگري مطرح شده، من به خصوص وقتي كه آقاي پرورش گفتند متوجه شدم اين غير از آن چيزي است كه در گروه تنظيم شده بود. اين اصل را ما بر اين مبنا تنطيم كرده‏ايم كه نه تنها قوانين و مقررات نبايد مخالف اسلام باشد، بلكه بايد از منابع اسلامي گرفته شده باشد، چون منبع مقررات بايد كتاب و سنت باشد و اين متن جديد اين معنا را نمي‏رساند. مطلب ديگر اين است كه براي اينكه فردا نگويند اين مقررات را از كجاي موازين اسلامي استخراج مي‏كنيد، من معتقدم به اين صورت نوشته شود «منبع كليه قوانين و مقررات بايد كتاب و سنت باشد» و باز تأكيد مى‏كنم كه در قانون اساسي قبلي هم اينها بود ولي يك قانون جزايي گذراندند و گفتند كه مخالفتي با موازين ندارد، ولي به هر حال منطبق با كتاب و سنت نبود.
نايب رئيس- شما پيشنهاد قبلي گروه را بخوانيد.
دكتر آيت- «كليه قوانين و مصوبات مدني، جزائي، مالي و اقتصادي، اداري، فرهنگي، نظامي و غيره، بايد با رعايت كامل موازين اسلامي كه از قرآن و سنت گرفته شده، تنظيم گردد» گفتيم «قوانين» از كتاب و سنت، ولي «مقررات و مصوبات» د رحدود موازين اسلامي باشد.
نايب رئيس- ملاحظه مي‏فرماييد، اين متني را كه قرائت فرمودند متن پيشنهادي گروه يك است كه به گروه چهارده نفري داده شده و در اين گروه با توجه به نظرات گروه‏هاي ديگر در آن تغيراتي داده شده است، مثلا قيد «از قرآن و سنت گرفته شده» حذف شده و به جاي «تنظيم گردد» نوشته‏اند «باشد»، و الا فرق ديگري ندارد. آقاي مكارم بفرماييد.
مكارم شيرازي- بسم الله الرحمن الرحيم. بنده يك تذكر كلي درباره اين اصل مي‏خواستم خدمت برادران عرض كنم و يك تذكر جزئي. اما تذكر كلي اين است كه همه ما بدون ترديد مي‏خواهيم اين قانون اساسي بر طبق موازين اسلامي تنظيم بشود و يك جو و يك ذره از آن كمتر نباشد ولي نحوه بيان ما از اول تا به اينجا كه رسيديم، اين چنين نشان مي‏دهد كه ما گرفتار يك وسواس محسوسي شده‏ايم. مثلا ما تا حالا دو سه ماده بيشترتصويب نكرده‏ايم، ملاحظه بفرماييد، در يك جا نوشته‏ايم «تنظيم سياست خارجي بر طبق موازين و معيارهاي اسلامي» در يك جا نوشته‏ايم «پي‏ريزي اقتصاد صحيح و عادلانه بر طبق ضوابط اسلامي» در اينجا هم نوشته‏ايم «كليه قوانين و مقررات مدني و جزائي و فلان با رعايت كامل موازين اسلامي» ما بايد يا اين «با رعايت موازين اسلامي» را در آخر فصل‏ها بگذاريم، يا اينكه يك‏جا دو جا، پا بر جا كنيم تا ديگر نخواهيم در همه جا اين قيد را تكرار كنيم. اگر اين قيد را در يك اصل بنويسيم و در اصل ديگر ننويسيم، مفهومش اين است كه اصل ديگر بر طبق موازين اسلامي نبايد باشد. الان ما اين را سه بار تكرار كرده‏ايم، به نظر من اين قيد را يك بار بايد به طور كلي در مقدمه، يك بار هم در فصل مذهب و يك بار هم در فصل قوانيني كه از مجلس شورا مي‏گذرد، دو سه جا محكم بيان كنيم. اگر غير از اين باشد، من فكر مى‏كنم وقتي اين قانون اساسي تمام بشود، از نحوه تنظيمش تعجب كنيم كه چرا در يك فصل اين قيد را نوشته‏ايم، در جاي ديگر ننوشته‏ايم. ما الان مثل آدم‏هايي كه گرفتار وسواس شده باشند هستيم و فكر مى‏كنيم كه مي‏خواهند مذهب را از دست ما بگيرند، بنده مي‏خواستم تقاضا كنم آقايان اول يك تصميم كلي بگيرند كه ضوابط اسلامي را كجا بايد بنويسيم و كجا بايد ننويسيم. باز تكرار مى‏كنم سوء تفاهم نشود، در اصل مسأله هيچ گونه ترديدي نيست و اصولًا جمهوري اسلامي كه گفتيم اينها در آن هست و بايد به صورت صريح و قاطع و محكم بيان بشود، اما نه به صورتي كه وقتي قانون‏
                        صورت مشروح مذاكرات قانون اساسى‏جلسه‏31-1، ص: 319
تنظيم مى‏شود و به دست كسي داده مى‏شود، از نظر تنظيم يك نوع تكرار و وسوسه در آن ديده شود. اين تذكر كلي بود و اما اين را هم عرض كنم، واقعش اين است كه ما بين خودمان و خدا مسؤوليم و بايد آن‏چه را كه تشخيص مي‏دهيم بگوييم و براي خاطر حفظ مصالح تقيه، هم نكنيم. ممكن است تكرار يك جمله باعث خوشحالي هم بشود، ولي ما بايد تمام مسائل را در نظر بگيريم تا كساني كه حتي صدها سال ديگر اين قانون را مي‏بينند نتوانند بگويند روي حساب تنظيم نشده است. و اما آن تذكر جزئي را كه خواستم عرض كنم اين است كه ما بايد وضع خودمان را براي حالا و آينده روشن كنيم. مرتب گفته مى‏شود با رعايت موازين اسلامي كه از كتاب و سنت گرفته شده باشد، مگر ما موازين اسلامي داريم كه از كتاب و سنت گرفته نشده باشد؟ اين جز وسواس چيز ديگري نيست. همين اندازه كه در متن اصلي نوشته‏ايم «با رعايت كامل موازين اسلامي» هم به درد اينجا مي‏خورد، هم تمام فصول آينده و هم فرازهاي گذشته. حالا اگر يك‏جا براي رفع سوء تفاهم تكرار كرديم، مانعي ندارد ولي همه جا نمى‏توانيم جمله را تكرار كنيم، چون ممكن است ايجاد سوء تفاهم كند.
نايب رئيس- آقاي حسيني هاشمي بفرماييد.
حسيني هاشمي- بسم الله الرحمن الرحيم. دو مطلب را مي‏خواستم عرض كنم يكي اينكه قرار بود گروه چهارده نفري يك متن تهيه كنند، ولي آيا به رأي گذاشته شد يا خير؟ اگر به رأي گذاشته شده باشد، يقيناً من در مجلس نبودم. دوم اينكه گروه وظيفه‏شان اين بود كه اگر اختلاف مبنايي بين متنها هست، دو متن تنظيم كنند. فقط اختلاف‏هاى مبنايي و ظاهري و به اصطلاح تعبيرهاي ادبي را يك متن كنند. سوم اينكه گروه چهارده نفري بنا بود از ساعت هشت صبح تا ساعت ده صبح در گروه‏ها تشريف داشته باشند تا در اصطكاك افكار و تبادل نظرات، مطلع و سهيم باشند و تبادل فكر بفرمايند، نه اينكه ابداً خودشان در گروه‏ها نباشند و مصلحت اينكه فرضاً يك نظري را يك اكثريتي از يك گروه تصويب مى‏كند، چه است و يا چه نيست فقط موكول كنند به آن‏چه خودشان درك مي‏فرمايند (از ظاهر عباراتي كه به دستشان رسيده، آن هم خصوصاً عباراتي كه ملاحضات در زيرش نوشته نشده است). مطلب چهارم اينكه افراد يك گروه، يعني گروه هفت نفري، ميل دارند از افكار گروه‏هاي ديگر در تنظيم متن خودشان كاملًا اطلاع داشته باشند و مثلًا اگر اين كار يك روز قبل انجام گرفته باشد كه امروز كه نظريات به اكثريت در گروه‏ها تصويب شد، فردا صبح تكثير شده باشد و آقايان مجدداً مورد بررسي قرار بدهند و از آن طرف هم شوراي هماهنگي يا گروه چهارده نفري آن را تبديل به يك يا دو متن بكنند تا وقتي در اينجا يك متن خوانده مى‏شود، بدانند كه نظريات ديگري هم در اين مورد وجود دارد يا خير. من باب مثل يك بند در اينجا خوانده مي‏شد ولي من نمي‏دانستم آيا نظري بهتر از اين وجود دارد يا وجود ندارد، تا اگر وجود دارد رأي ندهم و اگر وجود ندارد آن وقت رأي بدهم. اين عدم آگاهي گروه‏ها هم از نظرات مختلف ديگر، براي تصويب اصول قانون اساسي، مشكلاتي را ايجاد مى‏كند. در مرحله اخير نسبت به همين متن، تفكيك بين قوانين و مقررات، اولًا نسبت به اين اصلي كه ناظر به قوانيني است كه قوه مقننه بعداً درباره‏اش صحبت مى‏كند، چرا در اينجا قيد نشود؟ خوب، اين اصلي است كه براي كليه قوانين و مقررات مرجع است. قبلًا ذكر شد كه راهش اجتهاد باشد، بسيار خوب، ما نمي‏گوييم كه در اينجا هم قيد شود كه از چه راهي، آن وقت فقها هم در فصل‏هاى آينده، به ياري خداوند ان شاءالله تعالي موضعشان بايد درست تبيين‏
                        صورت مشروح مذاكرات قانون اساسى‏جلسه‏31-1، ص: 320
شود كه در تشخيص قوانين اين مسأله و موضوع سرجاي خودش ذكر شود، ولي خود اين اصل، مرجع قوانين و مقرراتي است كه در قوه مقننه بايد از آن صحبت شود. آن وقت يك طرف داريم كه بايد قوانين متخذ از شرع باشد و يكي ديگر اينكه مقرراتي است براي نظم عمومي، كه اينها بايد مخالفت با شرع نداشه باشد، و قسمت اخير هم كليه اطلاقاتي كه اصولًا در خود اين قانون است. به هر حال آقايان روابط مفاهمه را مسلماً مسلط هستند، ولي اگر بگوييم كه ابداً غفلت هم نمى‏كنند، اين تقريباً محال است. اضافه كردن يك جمله يا يك اصل تمام درباره اينكه هر نحو اطلاقي يا تغييري، اجمالي در قانون باشد و نتواند در آينده مستند باشد، اشكال ايجاد خواهد كرد، زيرا قانون اساسي زيربناي روابط سياسي يك ملت را مشخص مى‏كند. شما خودتان اگر بخواهيد خانه‏اى را مثلًا به مبلغ صد هزار تومان با يك معماري قولنامه كنيد و از طرف خود اطمينان كامل نداشته باشيد، مسلماً در همه موارد و جوانب خيلي دقت مي‏كنيد. اين قانوني هم كه ما الان تصويب مى‏كنيم، در حقيقت براي نسل‏هاى آينده رابطي است بين افراد صالح و فاسد جامعه، ولو اينكه افراد فاسد تعدادشان نسبت به افراد صالح بسيار كم باشد ولي بايد دستاويز و بهانه‏اى براي آنها باقي نمي‏ماند. بنابراين يك اصل اضافه شدن، يا دنباله همين اصل اضافه كردن كه: «كليه اطلاقات و اجمال‏ها و قيدها محدود به حدود الهي است» بسيار لازم است. اميدواريم كه ان شاء الله تعالي خداوند به همه ما توفيق عنايت بفرمايد كه با حول و قوه او، به بهترين وجه انجام وظيفه بكنيم. والسلام عليكم و رحمه الله و بركاته.
نايب رئيس- الان نوبت آقاي هاشمي‏نژاد است و در اين فاصله كه اينجا تشريف مي‏آورند دو پيشنهاد رسيده است كه قرائت مى‏شود.
اصل 4- كليه قوانين و مصوبات مدني، جزائي، اداري، فرهنگي، مالي، نظامي و حتي اصول اين قانون اساسي بايد با موازين اساسي هيچ گونه مخالفتي نداشته باشد و اين اصل بر تمام اصول اين قانون حكومت دارد.
 (صافي)
بسمه‏تعالي‏
كليه قوانين اعم از قانون اساسي و مدني و مقررات كشوري، جزائي، مالي، اقتصادي، اداري، فرهنگي، نظامي و غيره بايستي برابر موازين اسلامي باشد و ضمناً پيشنهاد جناب آقاي حائري تأييد و به شكل زير پيشنهاد مى‏شود كه به صورت تبصره در آخر اصل دو و يا اصل سه ذكر شود:
تبصره- كليه اطلاقات و عموماتي كه در بعضي از اصول بدون تقييد و تخصيص ذكر شده‏اند اطلاقات و عمومات آنها در مواردي معتبر و متبع هستندكه به موازين فقهي منطبق باشند.
 (فوزي)
نايب رئيس- آقاي‏هاشمي‏نژاد بفرماييد.
هاشمي‏نژاد- بسم الله الرحمن الرحيم. اينكه من مزاحم شدم تا چند كلمه عرض كنم، به خاطر اين بود كه امروز ديدم اين مسأله دو سه بار تكرار شد و آخرين بار برادرمان جناب آقاي مكارم مطالبي فرمودند و من تصور مى‏كنم كه اين اشتباه از آنجا ناشي شده كه خود آقايان مجموع پيش‏نويس قانون اساسي را مطالعه كرده‏اند و ديده‏اند كه از ابتدا تا به انتها اين عبارت «طبق موازين اسلامي» چند بار به كار رفته است، و در نتيجه ايجاد انتقاد مي‏فرمايند كه چرا يك جمله بايد چندين بار تكرار شود. در حالي كه اگر درست دقت بفرماييد الان كه داريم اصل چهار را بررسي‏
                        صورت مشروح مذاكرات قانون اساسى‏جلسه‏31-1، ص: 321
مى‏كنيم، براي اولين بار است كه در اصول كلي اين مطلب را داريم. شما تأمل بفرماييد وقتي به اصول بعدي رسيديم، اگر اين جمله را دوباره داشتيم، آن وقت انتقاد بفرماييد كه ما جمله را قبلًا آورده‏ايم و در اصول كلي، روي آن تكيه شده است. بنابراين در اينجا براي اولين بار است كه اين موضوع ذكر مى‏شود. آن دو موردي هم كه شما روي آن تكيه فرموديد، يكي مسأله سياست خارجي كشور است كه يك مورد خاصي است، و يكي هم مسائل مالي و اقتصادي است كه باز يك مورد خاصي است و اينجا چون يك اصل كلي است، ناچار بايد اين مسأله را محكم بكنيم. البته بعداً اگر به موارد ديگر رسيديم آقايان تذكر بفرمايند كه قبلًا اين موضوع ذكر شده و ديگر نيازي به تكرار نيست. بنابراين ضرورت دارد حالا كه براي اولين بار در اصل چهار به اين مسأله برمي‏خوريم، خيلي قرص و محكم با همه قيود، اين موضوع ذكر شود. و اما مسأله ديگري كه براي بعضي از دوستانمان مكرر در مكرر گفته مى‏شود گاهي به صورت انتقاد و گاهي به صورت حسن كارمان، مسأله دقت برادرانمان است.
نكته ديگر اينكه بعضي از مسائل را ما بايد از ديدگاه غير خودمان مورد بررسي و مطالعه قرار بدهيم. با كاركنان و برادراني كه در اينجا كار مى‏كنند در يك رابطه‏اى كه امروز صحبت بود، همين دقت‏هايي كه آقايان روي كلمات دارند، با حسن برخورد تلقي مي‏كردند و يادآوري مي‏كردند كه اين مجلس، مجلسي بوده است كه ما ديده‏ايم حدود ششصد لايحه را ضمن ماده واحده‏اى تقديم مي‏كردند و با يك قيام و قعود تصويب مي‏كردند و دنبال كارشان مي‏رفتند. بنابراين دقتي كه در اينجا مى‏شود نشانه سختگيري ناشي از احساس مسؤوليت است. من نمي‏خواهم بگويم كه در حد افراط بايد باشد، خير، همه آقايان از نظر اسلامي در برابر خدا و اسلام و ملت مسلمان ايران، احساس مسؤوليت مى‏كنند، بنابراين حق دارند كه نظرشان را بفرمايند البته نه به صورتي كه از حد معقول خارج شود. به طوري كه آقايان فرمودند با وجودي كه ما قبلًا پيشنهادها را بررسي و مطالعه كرده‏ايم، معذالك پيشنهادهاي ديگري كه مي‏رسد بايد با دقت مطالعه كنيم. غالب آقايان به فن نويسندگي آشنايي دارند. يك مقاله يا كتابي را كه انسان مي‏نويسد قبل از ظهر كه آن را مي‏خواند، بعضي عباراتش را تغيير مي‏دهد، بعد از ظهر كه نگاه مى‏كند، يك جمله را برمي‏دارد و باز مطالبش را عوض مى‏كند، شب كه نگاه مى‏كند باز عوض مى‏كند. هربار كه نگاه مى‏كند و جمله‏اى ديگر را به جاي آن قرار مي‏دهد. اين نبايد موجب شود كه ما بگوييم لحظه به لحظه ما بايد در جريان تغيير مسائل باشيم زيرا همه گروه‏ها قبلا نظراتشان را به كميسيون مشترك مي‏دهند. حالا من نمي‏دانم اين نقص شوراي هماهنگي و كار آنهاست كه گاهي آقايان مي‏آيند اينجا و گله مى‏كنند و منعكس مى‏شود، يا شايد بعضي‏ها فكر كنند در مراحل قبلي، كارها دقيقا انجام نمى‏شود. در صورتي كه خود ما به عنوان يك گروه هم پيشنهادهايي كه تا به حال داده شده، حداقل بيست و چهار ساعت قبل در اختيارمان بوده و ما نظراتمان را به كميسيون مشترك داديم، روي آنها بحث كرديم، روي كليات و جزئيات بحث شد. بنابراين نقصي در تحقيق و بررسي دوستان باقي نمانده است. و تقاضا مى‏كنم كه شوراي هماهنگي در اين زمينه دقت بيشتري بفرمايند كه نقص در كجاست، اين نقص را شناسايي بفرمايند و بر طرف كنند تا مكرر در مكرر گفته نشود و اعلام نگردد، والسلام.
نايب رئيس- چهار نفر از آقايان: طاهري، كياوش، رشيديان و موسوي تبريزي نوبت اظهار نظر خواسته‏اند، ولي از طرف آقاي موسوي اردبيلي پيشنهاد كفايت مذاكرات رسيده است.
                        صورت مشروح مذاكرات قانون اساسى‏جلسه‏31-1، ص: 322
اين پيشنهاد را به رأي مي‏گذاريم موافقين با كفايت مذاكرات دست بلند كنند (از پنجاه و دو نفر چهل و هشت نفر موافق بودند) بنابراين پيشنهاد كفايت مذاكرات تصويب مى‏شود. حالا اجازه بدهيد در ميان تذكرات يك تعداد تذكري است كه به نظر مي‏رسد مورد توجه عده بيشتري است و از اهميت خاصي هم برخوردار است و آن تذكري است كه آقاي حائري داده‏اند و عده‏اى از دوستان آن را تأكيد كرده‏اند و آن اين است كه در ذيل اين اصل نوشته شود «و اين اصل بر همه اطلاعت و عمومات اين قانون و قوانين و مقررات ديگر حاكم است.»
مكارم شيرازي- «و غيره» را اصلاح بفرماييد.
نايب رئيس- در اينجا اشكالي ندارد كه باشد. پس يك مرتبه ديگر اصل چهارم را مي‏خوانم: «كليه قوانين و مقررات مدني، جزائي، مالي و اقتصادي، اداري، فرهنگي، نظامي، سياسي و غيره بايد براساس موازين اسلامي باشد و اين اصل بر همه اطلاقات و عمومات اين قانون و قوانين و مقررات ديگر حاكم است». آقاي كياوش بفرماييد.
كياوش- شمردن اين اسامي شايد ضرورت نداشته باشد «به جميع شؤون مملكتي» بنويسيم درست‏تر است، البته پيشنهادي در اين مورد داده‏ام.
نايب رئيس- اين پيشنهاد قبلًا هم در كميسيون مطرح شده بود و جواب داده شد كه در گذشته در اين موارد سهل‏انگاريهايي شده است، مثلًا در گذشته ربا آمد و اقتصاد ما را برد به آن اقتصاد كافري كه مي‏ديديد. بنابراين يك مقدار تصريح و تأكيد براي اين است و ما از تأكيد ضرر نمي‏بينيم. حالا آن متني را كه خواندم به رأي مي‏گذاريم. لطفاً گلدان‏ها را حاضر كنيد.
طاهري- عبارت خوب است ولي عده حاضر پنجاه و سه نفر است. رأي‏گيري را بگذاريد براي روز يك شنبه.
كرمي- اين اصل چهل و نه رأي براي تصويب مي‏خواهد و عده حاضر پنجاه و سه نفر هستند، مسلم است كه تصويب نمى‏شود.
هاشمي‏نژاد- اگر اين رد بشود انعكاسش زشت است و از آن سوء استفاده مى‏كنند. رأي‏گيريش را براي روز يك شنبه بگذاريد.
دكتر آيت- تذكر آيين‏نامه‏اى دارم.
نايب رئيس- بفرماييد.
دكتر آيت- اينجا قرار شد متني خوانده شود و آن متن را به رأي بگذاريم. ما نمى‏توانيم پيشنهادها را به آخر متن اضافه كنيم، اين كار خطرناك است. اگر بنا است اين قسمت آخر اضافه شود بايد رويش بحث بشود و الا طبق آيين‏نامه قابل طرح نيست، زيرا اين نه آن متني است كه از كميسيون آمده و نه آن متني است كه از گروه يك داده شده است و نه متني است كه گروه چهارده نفري داده است، بلكه يك متن جديدي است كه آقاي دكتر بهشتي يك پيشنهاد را به آخرش اضافه كرده‏اند، پس من هم يك پيشنهاد به آن اضافه مى‏كنم. اين درست نيست و قابل رأي‏گيري نيست.
نايب رئيس- دوستان توجه بفرماييد اگر ما بخواهيم تذكر آقاي آيت را در همه موارد رعايت كنيم، بايد از هرگونه تغيير جزئي در اينجا صرف نظر كنيم و حتي اگر تشخيص داده شود كه كلمه‏اى ضروري و منطقي است كه اضافه شود، يا به كميسيون برگردانيم. اگر آقاي آيت‏
                        صورت مشروح مذاكرات قانون اساسى‏جلسه‏31-1، ص: 323
و همه دوستان اين رويه را براي همه موارد در آينده مي‏پذيرند، بسيار خوب آن وقت چنين چيزي ايجاب مى‏كند، رعايت نص دقيق آيين‏نامه بشود، ولي برطبق معمول كه ديروز هم عمل كرديم كه اگر كلمه‏اى يا جمله‏اى مورد نظر اكثريت بود براي كوتاه كردن زمان همين جا به رأي مي‏گذاشتيم، اجازه بدهيد اين كار را بكنيم. اگر بعضي از دوستان هم نگران هستند كه چون عده حاضر كم است و ممكن است رأي كافي نياورد، عرض كنم كه آن را مجدداً روز يك شنبه با يك تغييراتي به رأي مي‏گذاريم. آقاي موسوي اردبيلي بفرماييد.
موسوي اردبيلي- اصلًا اشكال آيين‏نامه‏اى ندارد، اگر در متن آيين‏نامه چنين محدوديتي درباره تغييرات جزئي وجود دارد، آن را بخوانيد. در آيين‏نامه چنين چيزي نداريم، كميسيون چهارده نفره را هم در آيين‏نامه نداريم، اين يك تصميمي بود كه در اينجا گرفته شد.
دكتر آيت- اين اصلًا خلاف آيين‏نامه هست و موضوع تغيير جزئي نيست. اين تبصره اصلًا قانون اساسي را از اثر مي‏اندازد و اين كلمه «اطلاق» به صورت كلي آمده است و هر كسي مي‏تواند اين موضوع را بچسبد و بگويد كه اين موضوع مخالف فقه است و باطل است.
نايب رئيس- آقاي ضيايي بفرماييد.
دكتر ضيايي- بسم الله الرحمن الرحيم. تذكر جناب دكتر آيت در مورد اصول پيشنهادي البته اگر بخواهد يك اصل عوض شود و به جاي آن يك اصل و متن ديگري بيايد، شامل آيين‏نامه مى‏شود و همان‏طور كه تذكر دادند، بايد برگردد به كميسيون و از كميسيون بايد برود به گروه چهارده نفري تا دوباره بتواند بيايد به مجلس و رويش تصميم بگيرند، اما در تغييرات جزئي يا اطلاق و قيد يا كليت و حذف و امسال اينها اگر بخواهيم بگوييم با آيين‏نامه منطبق نيست، قاعدتاً براي تغيير يك «واو» و «ميم» و امثال اينها هر روز بايد قوانين را بياوريم اينجا و برگردانيم به كميسيون و ممكن است يك سال اينجا معطل بشويم. به عقيده من اين عبارت كوچكي كه اضافه شده است مخالف با آيين‏نامه نيست كه بخواهد به كميسيون برگردد. آقايان اهل نظر هستند و توجه دارند كه قيد اين جمله چه مطلبي را ادا مى‏كند. و اما مطلب ديگري كه ايشان فرمودند كه اگر ما بخواهيم اين تبصره را توضيح بدهيم تمام قوانيني را كه تا آخر وضع مى‏كنيم از اثر مي‏اندازد، از ايشان تقاضا كردم استدلال كنند تا بفهميم، به نظر من استدلالشان يا ناقص بود يا درست نبود و اين قاعده كلي است اگر بخواهند قوانين كلي يا مطلقاتي عنوان بكنند، چه قبل و چه بعد و در يك مورد بگويند تمام اينها روي اين پايه است، ديگر كافي است كه در جاي ديگر ذكر نكنند و آن عمومات و مطلقات را مقيد كنند به قيدي كه در يك تبصره يك ماده ذكر شده است و با رعايت اينكه جميع قوانين بايد با موازين شرعي منطبق باشد، زيرا ممكن است در لابلاي اين همه مقررات، مطلبي از دست قلم يا فكر بعضي آقايان در برود، مثلًا درباره حقوق همه جانبه همه ملت‏ها يا فرض بفرماييد حقوق زن، چون ما بعداً خواهيم گفت كه حقوق همه افراد در مقابل قانون مساوي است، خوب ما پاي هر ماده نمى‏توانيم بنويسيم «مگر مواردي كه شرع اختصاص داده و استثنا كرده» بلكه، يك جا مي‏نويسيم «طبق موازين اسلامي، متخذ از قرآن و سنت يا براساس موازين اسلامي» و در بقيه اصول ديگر هيچ الزامي ندارد. البته اين قيودي كه آقايان اظهار فرمودند به جا است، منتها نحوه عبارت‏پردازي به عهده كساني است كه بيشتر در اين قسمت تخصص دارند كه هم عبارات زيبا بشود و هم در محتوا، مطالبي را كه عنوان فرمودند، در بر داشته باشد.
                        صورت مشروح مذاكرات قانون اساسى‏جلسه‏31-1، ص: 324
نايب رئيس- براي اينكه آقاي آيت توجه كنند كه اصلًا اين جمله جز يك توضيحي بيش نيست، اين سؤال را مطرح مى‏كنم. ايشان مي‏گويند كه اين جمله اثر هرچيز را از بين مي‏برد، عرض مى‏كنم كه خوب، فرض كنيد كه اين جمله هم نبود، وقتي شما اينجا اصلي مي‏گذاريد كه: «كليه قوانين و مقررات جزائي و مدني و اجتماعي و اقتصادي و سياسي و ... بايد با رعايت كامل قوانين اسلام باشد» و بعد در اصل شصت و شش مي‏نويسند كه: «مجلس شوراي ملي حق ندارد هر قانوني كه برخلاف مقررات شرع باشد، وضع كند» آن موقع با اضافه كردن اين جمله چه اشكالي پيش مي‏آيد كه بدون اضافه كردنش پيش نمي‏آيد؟ همين طور كه دوستان فرمودند چون تا همين‏جا به اين هدف‏ها كه رسيديم، دو جا اضافه كرده‏ايم «اقتصاد با ضوابط اسلامي» همان جا كه شما فرموديد اقتصاد با ضوابط اسلامي چه اشكالي براي اين بند پيش مي‏آيد كه شما مي‏گوييد در ساير بندها اشكال پيش مي‏آيد؟ اين جز براي اينكه ديگر ما در هر حالي دچار وسوسه نباشيم و نخواهيم اين قيد را اضافه كنيم و جز براي اينكه ما از تكرار خودداري كنيم، هيچ بار جديدي و هيچ نكته جديدي را اضافه نمى‏كند و اگر آقاي آيت به نظرشان مي‏رسد كه دليل قانع كننده‏اى دارند و نشان مي‏دهد كه ما نمي‏فهميم، براي آخرين بار بيان كنند تا به كارمان بپردازيم.
دكتر آيت- در مورد اينكه اين اصل را خود من پيشنهاد كردم ولي حالا با تبصره آن دارم مخالفت مى‏كنم، در اصولي كه بعداً وضع مى‏شود يك ارگان‏هايي مثلًا شوراي نگهبان و شوراي رهبري پيش‏بينى كرده‏ايم كه آنها قوانين را با قوانين اسلامي مطابقت مى‏كنند و اگر مخالف با اسلام باشد، نفي مى‏كنند و تصويب نمى‏شود و از بين مي‏رود، اما درمورد قانون اساسي كه ما الان شوراي نگهبان نداريم، بنابراين، اين قانون حاكم است بر تمام قوانين.
در اينجا گفته شده است كه در قانون اساسي اين قانون اطلاق است، اين اطلاق مقيد به فقيه است پس اگر آنجا محدود است، اينجا هم بايد محدود باشد زيرا وقتي ما گفتيم حكومت جمهوري اسلامي، يك حكم كلي است، ولي ممكن است فردا يك كسي پيدا شود و بگويد نه، اين چيز در جمهوري اسلامي نيست و پنجاه درصد با جمهوري مطابق نيست يا حاكميت اختصاص به خدا دارد. حالا البته اين را همه معتقدند ولي ممكن است كسي در آينده بگويد آن گوشه‏اش ساييده شده است، پس اگر يك چيز كلي در اسلام نيست همين‏جا ما مقيدش كنيم، نه اينكه بگذاريم بعداً اين را هركس هرطوري خواست بنويسد زيرا قانون اساسي غير از قانون جزائي است و ما براي آن شورايي هم نداريم. اين قانون تصويب مى‏شود و حاكم به تمام قوانين خواهد بود و فردا يك نفر پيدا مى‏شود و مى‏گويد تمام اصولي كه تصويب كرديد، كلي است و حاكم بر تمام قوانين است. به هرحال قانون بايد طوري باشد كه فردا كسي نتواند راجع به آن چيزي بگويد.
نايب رئيس- اگر اين استدلال ايشان به پاسخ احتياجي دارد و براي دوستان مطلب جديدي را ايجاد كرده، يك نفر بيايد پاسخ بگويد.
حايري- احتياجي به پاسخ ندارد.
نايب رئيس- آيا براي دوستان سخنان ايشان مشكلي به وجود آورد؟ اگر كسي از حاضران احساس مى‏كند كه با توضيحي كه ايشان دادند، مشكلي در قبول اين مطلب برايش پيش آمده بگوييم كه يك نفر توضيح بدهد و الا براي خود بنده چيز تازه‏اى نبود، وقتي در بند
                        صورت مشروح مذاكرات قانون اساسى‏جلسه‏31-1، ص: 325
سه، دو جا نوشته شده «برطبق ضوابط اسلامي» مثل اين است كه شما در همه‏جا نوشته باشيد بر طبق ضوابط اسلامي. اگر اينجا كه شما نوشته‏ايد «برطبق ضوابط اسلامي» گرهي به وجود مي‏آيد كه گشودني نيست درست، وگرنه جانشيني اين قيد، در همه اصول ديگر هست و اين براي كسي ابهام ندارد. آقاي انواري فرمايشي داريد؟
انواري- اين قيد به جاست، منتها عبارت قانون اساسي بايد خيلي واضح و روشن باشد. اين «عمومات و اطلاقات» اصلاحات اصولي است و كسي نمي‏فهمد. اگر عبارت صريح باشد، خيلي بهتر است زيرا اين از مباني اصول است و فردا نمي‏فهمند.
نايب رئيس- بسيار خوب اين اصلاح عبارتي است اگر لازم شد اين كار را مى‏كنيم، آقاي انواري ما قرارمان بر اين است كه اگر بتوانيم در قانون اساسي ساده بودن و قالبي بودن را رعايت كنيم كه البته قانون اساسي در درجه اول بايد قالبي باشد، آن وقت وقتي قالبي بود سعي كنيم هرچه مي‏توانيم ساده باشد. حالا ما اين‏طور عمل مى‏كنيم و در پايان در آن سه روز فرصت داريم كه اگر در طول بررسى‏هايمان تعبيرهاي رساتري ديديم آن را جانشين اين مى‏كنيم. بنابراين دوستان توضيح ديگري نفرمايند، لطفاً گلدان رأي‏گيري را بياوريد. (حجتي- تذكر آقاي آيت به نظر من تا حدودي درست است.) همه آقايان بايد رأي بدهند، هيچ كس در مجلس حق رأي ندادن ندارد. عده حاضر در جلسه پنجاه و چهار نفر است و اين عده براي رأي‏گيري كافي است. (اخذ رأي به عمل آمد و آقايان عضدي و روحاني، منشي‏ها در محل نطق حاضر شدند و پس از شمارش آراء نتيجه به شرح زير اعلام شد.)
نايب رئيس- آقاي آيت يك نگراني داشتند كه با توضيحي كه بنده دادم نگرانيشان برطرف شد و رأي مثبت دادند. به هرحال اين رأي‏گيري ما نشان داد كه از پنجاه و چهار رأي حاضرين چهل و هفت رأي موافق، دو رأي مخالف و پنج رأي ممتنع است و ما يك رأي براي تصويب كم داريم. بنابراين اصل تصويب نشد. اين اصل روز يك شنبه با تغييراتي كه لازم باشد اصلاح و باز به رأي گذاشته خواهد شد.
موسوي تبريزي- پيشنهاد مى‏كنم جلسه را تعطيل كنيد و ادامه كارمان را بگذاريد براي جلسه يك شنبه، چون اين بهترين اصل قانون اساسي بود كه به اين صورت درآمد زيرا الان هجده نفر كم هستند.
نايب رئيس- آيا دوستان تشخيص مي‏دهند كه ما براي ادامه كار جلسه براي اصول فصل اول كه اصول اساسي است، ضرورت دارد منتظر باشيم كه روز يك شنبه عده‏اى از نمايندگان كه به مناسبت اين دو روز رفته‏اند به شهرهايشان، بازگردند يا ضرورت ندارد؟ دوستان هر پيشنهادي دارند مرقوم بفرمايند تا به رأي بگذاريم.
موسوي اردبيلي- فعلًا مذاكرات را مى‏كنيم و رأي‏گيري را براي روز يك شنبه مي‏گذاريم.
مكارم شيرازي- آقاي رئيس توضيح بفرماييد كه رأي ندادن به اين ماده مخالفت با اصل ماده نيست، بلكه عبارتش مورد قبول نيست و اين مسأله نبايد براي كسي وحشتي داشته باشد زيرا رأي ندادن به يك ماده به خاطر اين است كه كسي عبارتش را كافي نمي‏داند و رأي نمي‏دهد.
نايب رئيس- اين مطلب براي همه كساني كه به كار مشورت و تبادل نظر و دقت برخواسته از آن و ضرورت اين تبادل نظر و دقت در كار تدوين هر قانون و تصميم‏گيري به سرنوشت ملت و انقلاب به خصوص نسبت به قانون اساسي آشنايي دارند، روشن است كه وقتي ما اصلي را در اينجا با
                        صورت مشروح مذاكرات قانون اساسى‏جلسه‏31-1، ص: 326
كيفيتي و تعبيري و تنظيمي خاص مطرح كنيم و رأي كافي براي تصويب آن نداشته باشيم، هرگز معنايش كنار گذاشتن آن اصل نيست. آنهايي كه رأي موافق ندادند معنايش اين نيست كه به محتواي اصل نظر موافق ندارند، بلكه كساني هستند كه با افزودن يك كلمه‏اى مي‏خواهند محتوا كامل‏تر باشد و يا تعبير رساتر باشد و همين طور كه ايشان اشاره فرمودند، نه ما و نه ملت ما هيچ نگراني ندارند، بلكه با اين تبادل نظرها ما مي‏خواهيم كار بهتري انجام بدهيم و ان شاء الله مشمول هدايت و عنايت و توفيق خداوند خواهيم بود.
طاهري اصفهاني- از عده حاضر در جلسه فقط هفت نفر رأي ممتنع و مخالف دادند و هفت نفر مسأله‏اى نيست. اگر ما هفتاد و دو نفر بوديم، موافقين شصت و پنج نفر مي‏شدند. بنابراين، اين كار، كار اشتباهي بود.
نايب رئيس- با اين توضيحي كه دادم چرا مي‏فرماييد، كار، كار اشتباهي بود؟
هاشمي‏نژاد- اين كاملا قابل پيش‏بينى بود، براي برادر زرتشتي من ضرورتي ندارد همه قوانيني كه وضع مى‏شود مطابق قانون اسلامي باشد، اين كاملا قابل پيش‏بينى بود وهيچ ضرورتي نداشت.
نايب رئيس- تو ضيح آقاي هاشمي‏نژاد مستلزم پاسخي از طرف خود دوستان اقليت است، چون آن دوستان همان‏طور كه به جمهوري اسلامي رأي دادند، به اين مسائل هم رأي مي‏دهند و توضيح ايشان براي من هم قابل فهم نبود. حالا پيشنهادي از طرف آقايان موسوي تبريزي و رشيديان رسيده است كه قرائت مى‏شود.
                        بسمه تعالي‏

- پيشنهاد مى‏كنم: امروز چند اصل مورد بررسي قرار بگيرد و روز يك شنبه مجدداً به صورت مجمل درباره آن بحث شود و تصويب شود، به خصوص كه اصول كلي هر اندازه رأي بيشتر بياورد، محكم‏تر خواهد بود. متشكرم.
 (رشيديان)
- پيشنهاد مى‏كنم جلسه تعطيل بشود تا روز يك شنبه.
 (موسوي تبريزي)
نايب رئيس به دعوت گروه اول براي تبادل نظر پيرامون يك اصل كه متن آن هنوز آماده نشده، نياز بود كه با شركت گروه‏هاي ديگر تبادل نظر درباره آن را ادامه بدهيم، امروز صبح جلسه‏اى داشتيم كه مفيد و مؤثر بود. صبح يك‏شنبه ساعت هشت و نيم در همان اطاق گروه سه چون بزرگ‏تر است جلسه تشكيل مى‏شود، بنابراين نمايندگان تشريف به همان اطاق بياورند. حالا پيشنهاد آقايان موسوي تبريزي و رشيديان را به رأي مي‏گذاريم موافقين دست بلند كنند (بيست و چهار نفراز پنجاه و پنج نفر اعلام موافقت كردند) رد شد، آقاي هاشمي‏نژاد بفرماييد.
هاشمي‏نژاد- جمله من مثل اين‏كه سوءتفاهم ايجاد كرد، من نخواستم بگويم كه آقايان اقليت‏هاى مذهبي در مقابل ما موضع‏گيري دارند، اين طبيعي است اگر طبق اعتقاد و رويه اعتقاداتشان خواسته باشند رأي ممتنع يا منفي بدهند.
نايب رئيس- ماده آيين‏نامه را يادآوري مى‏كنم كه براي ادامه كار ما، حدود نصف به علاوه يك عده نمايندگان كافيست. بنابراين با حضور سي و هفت نفر عده حاضر در جلسه كارمان را ادامه مي‏دهيم. و اما راجع به اصل ششم، يك تذكري قبل از خواندن اين اصل از طرف گروه مي‏دهم وآن اين است كه اگر آقايان درباره اين اصل مطلبي دارند كه مربوط مى‏شود به اصول قبلي، ديگر وارد اين مطلب نكنند. ما مطالبي درباره اصل چهار و پنج داريم كه بعداً بيان مى‏كنيم، فعلا اگر
                        صورت مشروح مذاكرات قانون اساسى‏جلسه‏31-1، ص: 327
درباره خود اين اصل صحبتي داريد بفرماييد، اصل شش را قرائت مى‏كنم:
 «در جمهوري اسلامي شورا يكي از مباني اساسي امور جامعه هست وامر هم شوري بينهم» البته لازم بودكه يك نفر از طرف گروه پيرامون اين اصل توضيح دهد. اگر از دوستان گروه كسي اينجا آمادگي ندارد خودم عرض مى‏كنم (كسي اعلام آمادگي نكرد) پس خودم عرض مى‏كنم. توجه بفرماييد كه مشورت و نقش مشورت از نظر قرآن و اسلام بيش ازهر چيز در جهت كامل‏تر بودن تصميم‏گيري‏هاست براي اين‏كه هر يك نفر يك عقل و خرد دارد و يك مجموعه، چند عقل و خرد و انديشه دارند، به اين جهت اين اصل را گروه ما بر اين پايه به اين صورت تنظيم كرده است و اين مسأله غير از مسأله نقش آراء است كه در اصل بعدي مي‏آيد. در اين اصل بر طبق تعليم قرآن كريم تكيه شده است روي اين‏كه در نظام جمهوري اسلامي همواره بايد در تمام امور مشورت مورد توجه قرار بگيرد و مصادر امور مثلا رئيس يك اداره يا يك مؤسسه سعي كند و موظف باشد شوراهايي داشته باشد و اين شوراها به بررسي كامل‏تر و تصميم‏گيري‏هاى همه جانبه در محدوده قوانين و اختيارات به آنها كمك كند. بنابراين نقش شورا و مشورت در بهتر اداره شدن جامعه است و نقش آراء عمومي، پشتوانه قدرت و قانونيت و نفوذ تأثير حكومت است كه در اصل بعدي خواهد آمد. حالا دوستاني كه مي‏خواهند صحبت كنند، نوبت بگيرند. آقاي مكارم فرمايشي داريد بفرماييد.
مكارم شيرازي- بسم الله الرحمن الرحيم. ما همان اندازه كه بايد به مسأله اسلامي بودن اين قانون اهميت بدهيم، بايد به مردمي بودن قانون اساسي هم اهميت بدهيم، آن هم به خاطر اين‏كه اسلام به ما دستور داده «وامرهم شوري بينهم». اين يك دستور مسلم اسلامي است. پس اسلامي بودن جمهوري، مسلم است و مردمي بودن آن هم با الهام از دستور اسلام، مسلم است. به همين دليل بنده فكر مى‏كنم اين اصل خيلي كوتاه و كم نوشته شده و به اصطلاح يواشكي از آن رد شده‏اند، در حالي كه در آن پيش‏نويس سابق يك عبارتي داشت با يك تأكيد بيشتر كه تمام امور كشور براساس شوراهايي كه بر طبق ضوابط اسلامي تشكيل مى‏شود، اداره خواهد شد. عين عبارتش الان پيش من نيست ولي به هرحال آن عبارت، كامل‏تر بود. بنده پيشنهاد مى‏كنم اين اصل را يك مقدار كامل‏تر كنيم، چون اين اصل در حقيقت يكي از پايه‏هاي قانون اساسي است و جنبه مردمي بودن آن بايد قوي باشد. ما در همين انقلاب هم ديديم كه اسلام پايه بود و مردم بازوي انقلاب بودند. به همين دليل بايد خيلي روي مسأله شورا تكيه كنيم و بدون مشاركت مردم بديهي است كه نمى‏شود كارها را انجام داد. در اينجا اولا كلمه‏اى آمده كه مبهم است. منظور از كلمه «جامعه» چيست؟ نوشته شده كه: «يكي از مباني اساسي امور جامعه است» آيا مراد از «جامعه» حكومت است؟ پس چرا صريحاً نمي‏نويسيم «حكومت»؟ اگر منظور تمام مسائل اجتماعي اعم از حكومت و غير حكومت است، پس اگر مبناي جامعه را منهاي حكومت بخواهيم تعيين بكنيم، كافي نيست، بلكه بايد صريحاً معلوم شود كه آيا حكومت ما براساس مشورت هست يا خير. به نظر من كلمه «جامعه» در اينجا گنگ است و مقصود را نمي‏رساند زيرا خيلي كلي است، و اما عبارت «و امرهم شوري بينهم» هم بريده نوشته شده است. بايد بنويسيم «با الهام از آيه كريمه وامرهم شوري بينهم» در جامعه اسلامي چنين خواهد بود. مطلب ديگر اين‏كه اين آيه هم در آخر عبارت و هم بدون استناد به قرآني بودنش و بدون حفظ ارتباطي كه در يك جمله فارسي لازم است، ذكر شده است. بنابراين من سه پيشنهاد اصلاحي در اينجا دارم،
                        صورت مشروح مذاكرات قانون اساسى‏جلسه‏31-1، ص: 328
اول اين‏كه اين اصل جامع‏تر و كامل‏تر شود، يعني جنبه‏هاي مردمي آن كاملا منعكس شود. دوم اين‏كه مسأله از اين صورت ابهام درآيد و مسأله حكومت به هر طريق كه آقايان صلاح مي‏دانند، منعكس شود. و سوم اين‏كه آيه به صورت استناد و پيوند صحيح فارسي ذكر شود. عرض ديگري ندارم.
نايب رئيس- يادآوري مى‏كنم كه جاي كلمه «اداره» در موقع تنظيم عبارت افتاده است. عبارت بدين صورت بوده: «در جمهوري اسلامي شورا يكي از مباني اساسي اداره امور جامعه است (وامرهم شوري بينهم)» و چون آقاي مكارم فرمودند كه عين عبارت را ندارند، من عين عبارت اصل سه را در پيش‏نويس قبلي مي‏خوانم:
 «آراء عمومي مبناي حكومت است و بر طبق دستور قرآن كه (وشاور هم في الامر)، (وامرهم شوري بينهم) امور كشور بايد از طريق شوراهاي منتخب مردم در حدود صلاحيت آنان و به ترتيبي كه در اين قانون و قوانين ناشي از آن مشخص مى‏شود، حل و فصل گردد.» و توضيح مي‏دهم كه بخش «آراء عمومي مبناي حكومت است» در اين پيش‏نويس يك اصل مستقل شد با يك توضيح بيشتر و بقيه كه مربوط به اصل شوراها بوده است، بدين صورت درآمد و نوشته شد:
 «در جمهوري اسلامي شورا يكي از مباني اساسي اداره امور جامعه است (وامرهم شوري بينهم)» آقاي موسوي اردبيلي بفرماييد.
موسوي اردبيلي- بسم الله الرحمن الرحيم. اين پيشنهاد اصلاحي كه برادرم دادند و مقايسه كردند با پيش‏نويسي كه سابق بود يعني «اصل 3- آراء عمومي مبناي حكومت است و بر طبق دستور قرآن كه (وشاورهم في الامر)، (وامرهم شوري بينهم) امور كشور بايد از طريق شوراهاي منتخب مردم در حدود صلاحيت آنان و به ترتيبي كه در اين قانون و قوانين ناشي از آن مشخص مى‏شود، حل و فصل گردد.» اين يك اصلي بود كه قبلا تنظيم شده بود آقايان در اينجا، همان‏طور كه در خدمت شما هست، اين اوراق را جدا كردند. من فكر مى‏كنم مبناي اين كار يك فكر بوده است والبته منتظر بودم آقاي بهشتي در اين مورد تذكر بدهند و چون ايشان اين مسأله را تذكر ندادند، من خودم به ترديد افتادم كه اصلا مبنا آن بوده يا مبناي ديگري بوده است. اين مسأله در ذهن من هم بوده كه در سازمان‏هاي كشور، وقتي اصطلاحاً شوراها مي‏گويند منظورشان يك چيز ديگري است در برابر نحوه تشكيلاتي، كه پارلمان است و ما داريم.
شوراها اول از سطح روستاها شروع مى‏شود بعد به بخش‏ها، بعد به شهرها و شهرستان‏ها و استان‏ها مي‏رسد و بعد از همين شوراها نمايندگاني در شوراي مركزي جمع مى‏شوند. بعد رئيس شورا با وضع خاصي كشور را اداره مى‏كند، اين خودش يك نحوه تشكيلاتي است كه در اين اساس‏نامه پيش‏بينى شده است و اگر آقايان به اين نحو رأي بدهند، معلوم مى‏شود كه آن را نپسنديده‏اند. قبلا هم صحبت بود حتي در جرايد و روزنامه‏ها و از طرف پاره‏اى از گروه‏هاي سياسي پيشنهاد شده بود كه سازمان كشور به سبك شوراها اداره شود، اگر منظور اين بوده، يعني جدا كردن اينها، بايد عرض كنم كه يك آراء عمومي داريم كه با اين آراء، نمايندگان را براي پارلمان انتخاب مى‏كنيم و با اين نحوه مملكت را از طريق پارلمان و دولت و نخست‏وزير و امثال اينها اداره مى‏كنيم كه جدا كردنش لازم بود و بايد هم جدا بشود. البته راجع به شوراها يك مقدار بايد تفصيل بيشتري داده شود، آن وقت ما بنابراين بحث و نظر
                        صورت مشروح مذاكرات قانون اساسى‏جلسه‏31-1، ص: 329
اگر صحيح باشد دو چيز را جمع كرده‏ايم، هم تشكيلات كشوري ما تشكيلات پارلماني است و از راه انتخاب، مردم نمايندگان خود را به پارلمان مي‏فرستند و نخست‏وزير و هيأت دولت، كشور را اداره مى‏كنند و از آن طرف هم شوراها را به تمام معني رد نمى‏كنيم و در كنار اين، اين يك سبك خاصي خواهد بود. طبعاً دو سه تا اصل اينجا هست، من جمله دو اصل در اواخر قوه مقننه است. ولي من معتقدم كه با همه اينها مسأله درست تشريح نشده، يعني «شوراها» در كجاي اين تشكيلات اداري ما و سازمان ما قرار خواهند گرفت و چگونه رابطه در ميان اينها برقرار خواهد شد. براي اين‏كه هم شوراها را قبول داريم و آن را مبناي اداره كشور مي‏دانيم، همان‏طور كه اينجا نوشته شده، مبناي اداره جامعه مي‏دانيم، وهم نمي‏خواهيم از راه شوراها همان‏طور كه از پايين انتخاب مى‏شود و مي‏آيد بالا تا بيايد برسد به شوراي مركزي و شوراي مركزي كشور را اداره كند، اين جور نمي‏خواهيم قرار بدهيم. البته نمي‏خواهم بگويم كه اين نشدني است يا غلط و محكوم است، مي‏خواهم بگويم كه قدري روشن‏تر و صريح‏تر، رابطه اين شوراها با سازمان‏هاى ديگر را بايد در قانون اساسي روشن كنيم. گذشته از اين اگر ما اين دو اصل را كه شوراها در آنها گفته شده، يكي همان مقداري كه با يك خط گفته شده «وامرهم شوري بينهم» بعد هم در اصل بعدي گفته مى‏شود كه «در همه سطوح كشور حاكميت ملي با آراء مردم است» بعد آن آخرش، باز مي‏آيد مسائل شوراها را مطرح مى‏كند، شوراي روستا و شهرستان و بخش و استان و امثال اينها، حداقل اگر آن قسمت شوراها را در اين اصل اضافه كنيم و به آيه هم تمسك كنيم، اين يك اصل جاندار مى‏شود. چيز ديگري هم اگر لازم نبود اضافه نشود، اما اين دو بخش كه هر دو مربوط به شوراها است ما ادعايي نداريم در اينجا شورا را مختصر بگوييم بعد بياييم در آن جايي كه از آراء مردم و انتخاب رئيس‏جمهور صحبت مى‏شود در ذيلش مجدداً بحث شورا را مطرح كنيم. اين دو تا اگر تلفيق بشود، شايد نظر آقاي مكارم و نظر ديگران هم تأمين بشود.
نايب رئيس- آقاي نوربخش بفرماييد.
دكتر نوربخش- بسم الله الرحمن الرحيم. عرض كنم من گله‏اى از گروه يك مى‏كنم براي اين‏كه نظراتي كه از سايرگروه‏ها مي‏آيد به طور كلي مثل اين‏كه ناديده گرفته مى‏شود. چون آقاي مهندس سحابي تشريف ندارند كه نظر گروه ما را بگويند و اين نظر هم قبلا مورد تأييد تمام افراد گروه پنج قرار گرفته، من خدمتتان عرض مى‏كنم. متن به اين ترتيب است: «در جمهوري اسلامي، حكومت اسلامي مبني بر نظام شورايي است» يعني نظام شورايي بعداً همان‏طور كه آقاي موسوي بيان فرمودند، توصيف خواهد شد كه اداره جامعه با اتكاء به آن صورت مي‏گيرد، به موجب آيه «وامرهم شوري بينهم»، بعد آخرش مى‏گويد، شوراها نمي‏توانند قوانيني كه در تناقض با احكام اسلام باشد يا مي‏توانيم بگوييم با اصل قبل باشد، وضع كنند. در اين اصل ششم كه آمده: «در جمهوري اسلامي شورا يكي از مباني اساسي امور جامعه است» هيچ قيدي نشده كه آيا اين شورا حتما بايد تشكيل بشود يا نبايد تشكيل بشود، يا فقط جنبه نصيحت دارد؟ يعني بايد اين موضوع حتما وضعش روشن باشد كه اصولا نظام حكومتي ما مي‏خواهد بر نظام شوراها استوار باشد يا نه؟ اين است كه بايد روشن بشود و به نظرمن اگر در همين اصول كلي فقط يك كلمه نظام اضافه بشود يعني «نظام شورايي» و همچنين ذكر شود كه شوراها هم منتخب مردم هستند، آن وقت بعداً در جاي خودش مي‏توانيم توضيحات لازم را بدهيم، متشكرم.
                        صورت مشروح مذاكرات قانون اساسى‏جلسه‏31-1، ص: 330
نايب رئيس اين‏كه عرض شد در نوشته جديد كلمه «اداره» افتاده است، اينجا نظرتان را جلب مى‏كنم كه در نوشته قبلي هم كلمه «اداره» هست، يعني نوشته شده «در جمهوري اسلامي شورا يكي از مبناهاي اساسي اداره امور جامعه است» و اما گله‏اى كه آقاي نوربخش كردند اگر همين‏طور مي‏گفتند گله مى‏كنم من چيزي نمي‏گفتم، ولي چون گفتند از گروه يك گله مى‏كنم بايد عرض كنم كه عرضه كردن متن‏هاي گروه‏هاي ديگر از وظايف گروه يك نيست، گروه يك بايد همه نظرات رسيده را مطالعه كند و خودش يك متن پيشنهاد كند. عرضه كردن متون پيشنهادي گروه‏هاي ديگر از وظايف شوراي هماهنگي است، آقاي‏هاشمي‏نژاد بفرماييد.
هاشمي‏نژاد- بسم الله الرحمن الرحيم. قبلا با نهايت معذرت من جمله برادرمان جناب آقاي مكارم را تكميل مى‏كنم كه قوانين همان‏طور كه بايد جنبه اسلامي داشته باشد، بايد جنبه مردمي هم داشته باشد. طبيعي است كه مسأله شورا در مسائل غير حكمي است و قانوني است زيرا در قرآن هم مي‏فرمايد: «وما كان لمومن ولا مومنه اذا قضي الله و رسوله امراً ان يكون لهم الخيره» مطلبي كه در اينجا بنده مي‏خواهم عرض كنم اين است كه اين اصول ششم و هفتم كه به عنوان دو اصل مطرح شده، اصل ششم را كه قرائت فرمودند، اصل هفتم را هم مي‏خوانم، چون چيزي غير از يكديگر نيست بايد هر دو در هم ادغام بشوند. اصل هفتم اين است كه «در جمهوري اسلامي آراء مردم در همه سطوح: انتخاب رئيس‏جمهور، نمايندگان واجد شرايط براي مجلس شورا و شوراهاي استان، شهرستان، شهر، محل، بخش، روستا و نظاير اينها نقش بنيادي دارد» ملاحظه مي‏فرماييد كه چيزي جز همان مسأله آراء مردم و مسأله شوراها نيست، فقط اينها را در دو جا به دو صورت ذكر كرده‏اند و بعد عجيب اين است كه در ذيل اصل هفتم اضافه كرده‏اند: «طرز تشكيل شوراها و حدود كار آنها به وسيله مجلس شوراي ملي تعيين مى‏شود» كه اگر به فرض بنا شود اينها به صورت دو اصل هم باقي بمانند، اين قسمت يعني «طرز تشكيل شوراها و حدود كار آنها به وسيله مجلس شوراي ملي تعيين مى‏شود» كه در پايان اصل هفتم است، بايد به پايان اصل ششم اضافه شود، ولي صحيح مطلب اين است كه اين دو تا در هم ادغام بشود و به صورت اصل واحدي تقديم بشود. ولي چون اين اصل، اصلي است كه بسيار پراهميت است و نقش اساسي در آينده كشورمان و روال اداره مملكت دارد، قطعاً به فرموده برادرانم بايد به طور كامل توضيح داده شود و حدودش هم مشخص بشود.
نايب رئيس- قبل از اين‏كه آقاي رشيديان براي صحبتشان بيايند باز از طرف گروه يك توضيحي مي‏دهم كه مورد توجه برادرمان آقاي هاشمى‏نژاد و ساير دوستان قرار بگيرد، ما فكر مى‏كنيم ضرورت دخالت دادن آراء عمومي در اداره كشور يك فلسفه دارد و ضرورت استفاده از مشورت و شورا فلسفه‏اى ديگر. آراء عمومي بايد در حدود حساب شده‏اى كه تعيين خواهد شد در كار اداره كشور نقش داشته باشد و حكومت بايد متكي به مردم باشد. تمام درجات و سطوح مختلف مديريت بايد مورد قبول و پذيرش و متكي به مردم و رأي مردم باشد. اين يك مسأله است و مسأله ديگر اين‏كه در كارها، در يك جامعه اسلامي، افراد بايد خودرأي نباشند و از آراء صاحب نظران در آن رشته‏اى كه مي‏خواهند درباره‏اش تصميم بگيرند، استفاده كنند، اين هم يك مسأله ديگر است. بنابراين ما اين‏طور حساب كرده‏ايم كه اين، دو مطلب است به همين دليل هم گاهي در محافل پيرامون نقش رأي مردم بحث كرده‏ايم. مي‏بينم كساني كه مي‏آيند و بر اين مطلب نقد مى‏كنند و حال آن‏كه نقدشان مربوط به صلاحيت همه افراد براي دادن نظر فني است، نقدشان غير
                        صورت مشروح مذاكرات قانون اساسى‏جلسه‏31-1، ص: 331
وارد است، اما چون مطلب يك‏جا مطرح مى‏شود آدم نمي‏تواند بگويد كه وارد هست يا وارد نيست. چون يك جنبه‏اش وارد است و يك جنبه‏اش وارد نيست، ما اين دو جنبه را از هم جدا كرديم. همين شوراهايي كه الان گفته مى‏شود كه لازم است در مؤسسات باشد با دو استدلال گفته مى‏شود كه باشد و بر همان اساس نيز گفته مى‏شود كه نباشد. دليلشان هم اين است كه شورا انظباط و قاطعيت مديريت را متزلزل مى‏كند زيرا اين براساس نوعي دخالت در نقش آراء عمومي است، ولي اگر بگوييم آقا شورا بايد باشد، براي اين‏كه هيچ مسؤولي بدون اين‏كه نظرش از مسير يك گروه صاحب نظر ديگر عدول كند، مبناي اتخاذ تصميم قرار نگيرد، ديگر اين اشكال بر آن وارد نيست. بنابراين ما كه به صورت دو اصل پيشنهاد كرده‏ايم به‏جاي آن‏چه در پيش‏نويس قبلي به‏صورت يك اصل بود، براي اين بود كه اين دو قسمت را از هم جدا كرده باشيم و درباره هر يك با دليل و فلسفه‏اى متناسب با آن بحث كنيم و رأي بگيريم و تصميم بگيريم. بنابراين آراء عمومي از نظر اين‏كه پشتوانه اعتبار و استحكام و قدرت يك فرد يا گروه اداره كننده است، روشن است كه بايد كاملا به آن توجه شود. يعني هيچ حكومتي در هيچ درجه‏اى نبايد خود را بر مردم تحميل كند و به علاوه حكومتي كه از حمايت مردم برخوردار نباشد، از همكاري آنها هم برخوردار نيست و اصولا كاري انجام بدهد و ناچار مى‏شود كه به زور سرنيزه خودش را سر پا نگه دارد، در نتيجه هم كارايي‏اش كم مى‏شود و هم ظالم مى‏شود.
بنابراين مسأله شورا اين است كه حالا اگر حكومت مورد قبول مردم هم بود و از اين نظر اشكالي نبود، يعني مردم به او رأي دادند و سر كار آمد، در اينجا مي‏گوييم نقش شوراها از نظر بالا بردن ميزان آگاهي‏هاى لازم براي تصميم‏گيري واجب و لازم است، و اگر در عبارت ضرورت آن ذكر شده با يك كلمه «بايد» آن را بايد قطعي و قانوني كنيم كه صرفاً توصيه نباشد اين توضيح و دفاعي بود كه نسبت به پيشنهاد و نظر گروه اول مي‏توانستم عرض كنم. آقاي دانش‏راد بفرماييد.
دانش‏راد به نام خدا، خيلي متشكرم از اين‏كه اجازه فرموديد چند دقيقه از وقت حضار محترم را بگيرم. يكي از دوستان اشاره‏اى فرمودند راجع به طرز رأي دادن نمايندگان اقليت‏ها. خواستم در اين مورد توضيحي به سمع حضار برسانم. بعضي مسائل هست كه ممكن است من نفهمم و توضيحي لازم باشد، در آن مورد ممكن است كه رأي ممتنع داده شود. ولي خواستم توجه دوستان را به اين مسأله جلب كنم كه اصل قبلي از نظر ما هم چيز مبهمي نداشت، براي ما، يعني اقليت كليمي و خيال مى‏كنم براي بقيه نمايندگان هم مسأله‏اى نبود كه ايجاب بكند تا رأي ممتنع بدهند و رأي ممتنع هم داده نشد. رأي مخالف هم داده نشد. چرا؟ براي اين‏كه، ما چه مي‏خواهيم؟ مي‏خواهيم كه مملكت با يك فضاي سالمي اداره شود كه همه ما در آن درست تنفس كنيم. چه اصولي بايد حاكم باشد؟ قوانيني كه اكثريت مردم براي تحققش انقلاب كرده‏اند و آن را پذيرفته‏اند بايد حاكم باشد. چطور ممكن است من به عنوان نماينده مردم مستضعف يهود، به خودم حق بدهم و بگويم نه، چيز ديگري را ما مي‏خواهيم. اگر كه اينجا قوانين متكي بر اسلام نباشد، پس بر چه چيز متكي باشد؟ يك ملت مسلمان براي آزادي خود براساس اسلام قيام كرده و موفق شده و مي‏خواهد قانوني وضع كند، من متوقع باشم كه اين قانون براساس چه چيز وضع شود؟ بنابراين من اينجا رأي مثبت مي‏دهم، همان‏طوري كه رأي مثبت به جمهوري اسلامي داديم. و اين را مي‏خواهم باور كنيد كه نظر من براساس فرصت طلبى‏
                        صورت مشروح مذاكرات قانون اساسى‏جلسه‏31-1، ص: 332
نيست. عرض كردم بعضي موارد هست كه من نمي‏فهمم، مثلا در اصل دو، يكي دو مورد بود كه نمي‏توانستم بفهمم و بايستي تعليم بگيرم، ياد بگيرم. البته در آنجا رأي ممتنع دادم، ولي اين مسأله روشن و واضح است و هيچ دليلي وجود ندارد كه رأي ممتنع يا مخالف بدهم. اگر در آن مورد هم مسأله به ترتيبي بود كه مماس مي‏شد به حالتي كه لازم بود من رأي مثبت بدهم با كمال ميل رأي مثبت مي‏دادم، ولي اگر كه رأي ممتنع دادم فقط به خاطر اين بود كه جنبه فرصت طلبي مطرح نيست، جنبه فهميدن است و براساس فهم و شعور رأي دادم. اين يك نكته بود، و اما مطلب ديگر اين‏كه در دوره‏هاي گذشته نمايندگان اقليت‏ها كه به مجلس راه مي‏يافتند در آنجا گفته مي‏شد كه رأي، رأي اكثريت است و ما هم تابع اكثريت هستيم. در اينجا من مى‏خواهم عرض كنم كه اين مسأله مطرح نيست كه رأي، رأي اكثريت است و من هم تابع اكثريت هستم. من با آن‏چه كه مي‏فهمم و مي‏دانم كه به نفع ملت ايران است كه خوشبختانه در اين مجلس هم كه اكثريت نمايندگانش مدافع منافع ملت ايران هستند، براي اين‏كه ملت، محصول انقلاب اين ملت هستند، هماهنگ هستيم ولي خوب، بعضي موارد هم هست كه هر فردي يك نظري دارد و بايد نظر خودش را از طريق رأي خود ابراز بكند. مي‏خواستم عرض كنم كه اين شك و بدبيني را نسبت به ما اقليت، مخصوصاً به من كه در بعضي موارد آن را به‏وضوح مي‏بينم، نداشته باشيد و فاصله و فرقي نگذاريد و همان‏طور كه امام فرمودند، هم‏ميهنان كليمي شما برادران شما هستند و آنهايي كه در ايران مانده‏اند و زندگي مى‏كنند علاقه‏مند به ميهن خود هستند، علاقه‏مند هستند به اين فضايي كه در آن تنفس مى‏كنند، علاقه‏مند هستند به اين فضاي سياسي كه مي‏خواهند آرامش داشته باشند و بتوانند كار مثبت و سازنده بكنند و مي‏خواهند در جهت منافع كشور قدم بردارند. البته يك كشور اسرائيل هست كه حسابش با ما جداست. او به حال مردم مستضعف خودش هم نمي‏تواند كاري بكند، چه برسد به يهودياني كه در فلان كشور هستند. اين مطلب را من مي‏خواستم به عنوان آخرين توضيح عرض بكنم كه حساب مردمي كه در يك كشور ديگر هستند و مذهبشان ظاهراً يهودي است، شايد هم باطناً يهودي باشند، منافع آنها با منافع مردمي كه قرن‏ها در ايران زندگي كرده‏اند، هماهنگ نيست. اين حرفي كه مي‏زنم تصور نفرماييد از روي فرصت طلبي است، اين حرفي است كه از سال‏ها پيش، اقلًا از سي سال قبل، من و برادرانم كه مبارزه مى‏كنند، گفته‏ايم. ما اعتقاد داريم به اين‏كه ايراني هستيم و واقعا هم هستيم و در كنار برادرانمان زندگي مى‏كنيم و منافعمان، همان منافع ملت مسلمان ايران است. در هر شرايطي كه ملت ايران زندگي بكند، ما هم همان شرايط را داريم. اگر خفقان باشد، ما هم همان خفقان را داريم. اگر زندگي سعادتمندانه باشد، ما هم همان زندگي سعادتمند را داريم. صرف نظر بفرماييد از عده معدودي كه در رديف مستكبرين هستند. آن در همه مذاهب است. اين را به حساب اكثريت مردم نگذاريد. باز مي‏خواهم عرض بكنم در تمام مواردي كه من به نمايندگي جامعه خودم مي‏فهمم و تشخيص مي‏دهم كه اين به نفع سي و پنج ميليون جمعيت ايراني است، رأي مي‏دهم نه به خاطر اين‏كه منافع خصوصي گروهي را در نظر بگيرم. منافع خصوصي اكثريت يهوديان ايراني هم، همان منافع اكثريت مسلمان ايراني است. اين عرضي بود كه خواستم خدمتتان گفته باشم.
نايب رئيس- متشكر آقاي دانش‏راد. همان‏طور كه مكرر در طول مراحل مختلف انقلاب و در اعلاميه‏ها و بيانيه‏هاي امام و رهبري عاليقدر و مراجع ديگر تقليد و جوامع روحانيت و شخصيت‏هاي روحاني و جوامع اسلامي و گروه‏هاي ديگر تأكيد شده، همه ما خواستار آن هستيم‏
                        صورت مشروح مذاكرات قانون اساسى‏جلسه‏31-1، ص: 333
كه به ياري خداوند و با همكاري و همفكرى همه گروه‏ها و قشرهاي اجتماعي مسلمانان، تحصيل كردگان و افراد برجسته و صاحب فهم، بازاريان، كشاورزان، كارگران، دانشجويان و دانش آموزان و همچنين با همفكرى و ياري همه مردمي كه در ايران زندگي مى‏كنند، هر چند مسلمان نباشند و معتقد به اسلام نباشند، اما تشخيص داده باشند كه سعادت آنها در يك نظام اسلامي تأمين مى‏شود، به ياري خداوند و همكاري آنها چنين آينده‏اى را در پيش داشته باشيم، و آرزويمان اين است كه حتي در اين مراحل كه به صورت معبر و گذر به سوي آن آينده، در پيش داريم عملا بتوانيم تحقق اين آرمان و آرزو را مشاهده كنيم. آقاي خامنه‏اى بفرماييد.
خامنه‏اي- پيشنهادم را خدمتتان داده‏ام، ديگر عرضي ندارم.
نايب رئيس- پيشنهاد آقاي خامنه‏اى قرائت مى‏شود.
- پيشنهاد: چون طبق تفسيري كه از اصل پنج توسط آقاي نايب رئيس شد، اصل پنج براي تعيين وظايف قوه مجريه و ادارات اجرايي است پس بسيار مؤثرتر است كه در فصل (وظايف قوه مجريه) آورده شود.
و اگر منظور شورا در تمام شؤون كشوري است، بايد تصريح شود كه در اداره امور جامعه و قانون گذارى هر دو اصل شورا حاكم است.
 (خامنه‏اي)
نايب رئيس- آقاي رشيديان بفرماييد.
رشيديان- بسم الله الرحمن الرحيم. همان‏طور كه جناب آقاي موسوي اردبيلي فرمودند نظام شورايي نظامي است كه بايد همه اندام‏هاى مملكت را از پايين به بالا بگيرد و با نظام پارلماني كاملا يك مبحث جدا است و من فكر مى‏كنم نظام شورايي با نظام اسلام بيشتر تطبيق دارد و پيامبر اسلام (ص) با مسلمانان مشورت كه مى‏كردند، صرف نظر از جوانبي كه جناب دكتر بهشتي فرمودند كه هر انساني داراي يك فكر و برداشتي و داراي يك فهم تازه‏اى است، پيامبر اسلام (ص) مي‏خواست به اين وسيله جامعه اسلامي را در سرنوشت خودش سهيم و شريك بكند و بر امور نظارت بدهند تا رشد پيدا كند، چون هميشه كه پيغمبر نيست و حتي در بعضي جاها بعضي‏ها مي‏گويند علي (ع) شكست خورد، فكر نمى‏كنم علي شكست خورده باشد، اين مردمند كه به علت عدم رشد فكري شكست خوردند. ما هر قدر در اينجا سعي كنيم و فكر كنيم و بهترين قانون را به مسلمانان و به دنيا عرضه كنيم و بهترين و اصيل‏ترين قانون باشد، اما مردم را در اجراي آن و در مسائلي كه مربوط به خودشان هست به طور همه جانبه سهيم و شريك نكنيم، فكر مى‏كنم آن قوانين در لاي اوراق كتاب‏ها معطل بماند، زيرا بهترين قانون اساسي از نظر ما قرآن است و ديديم كه در ظرف هزار و چهارصد سال به علت عدم رشد اجتماعي در طول تاريخ متأسفانه به چه سرنوشتي دچار شد. نتيجه بحثي كه مي‏خواهم بگيرم اين است كه ما نمى‏توانيم از شوراها بگذريم، يعني البته نفي پارلمان را هم نكنيم چون آن خودش يك سيستم شورايي خواهد بود. من اين‏طور فكر مى‏كنم در آينده كه بحث خواهيم كرد و براي اين‏كه مخلوط نشود به صورت فهرست مي‏گوييم، ما مجلس خبرگان و مجلس شوراي ملي داريم و همچنين شوراي رهبري داريم و انواع شوراهاي ديگر (و به فرمايش حضرت آيت الله منتظري و به پيشنهاد ايشان كه حتي شايد به نظر من خيلي درست‏تر است كه شوراي رئيس‏جمهوري مملكت را اداره كند تا يك نفر در رأس قرار بگيرد) و شوراي رئيس‏جمهوري داريم، پيشنهاد مى‏كنم اين شوراها در يك فصل، در يك جا بيايد و مقدم بر همه، شوراي رهبري باشد كه قانون انتخابات را و مجلس شوراي ملي را و شوراي ده و روستا
                        صورت مشروح مذاكرات قانون اساسى‏جلسه‏31-1، ص: 334
و شهر و شهرستان همه آنها زير نظر به اصطلاح شوراي رهبري كه تمام ارگان مملكت به او متكي خواهد بود، در بيايد و به اين صورت ما ديگر بحث‏هاي پراكنده نخواهيم داشت و همه بحث‏ها يك‏جا مي‏آيد و مسأله روشن خواهد شد و يك امتياز و حقوق بيشتري هم بيش از قانون اساسي كشورهاي غربي كه دم از دموكراسي مي‏زنند و دموكراسي به آن معنايش فراموش مى‏شود، در عمل اينجا به مردم داده‏ايم، هم در شوراهاي محلي و شهر و روستا شركت مى‏كنند و نمايندگان خود را انتخاب مى‏كنند و هم براي اولين بار در تاريخ مملكتشان خودشان رأي مي‏دهند و صلاحيت رأي دادن را هم دارند، يك بار نمايندگان مجلس خبرگان را انتخاب مى‏كنند و يك بار نمايندگان مجلس شوراي ملي را و اين چقدر عالي است، براي اين‏كه در ظرف مدت كوتاه كه دو بار رأي داديم، يك بار براي جمهوري اسلامي و يك بار براي مجلس خبرگان، اين خودش يك تكاني و حركتي به ملت داده است و من عقيده‏ام اين است كه در هر مسأله‏اى اگر مردم را دخالت دهيم، نتيجه‏اش عالي‏تر است. البته معتقدم نظام شورايي براي اين مرحله از تاريخ فعلي ايران ما هنوز شايد به جهاتي قابل پياده‏شدن نباشد، ولي تلفيق هر دو هم محال نيست و هر دو را مى‏شود با هم تلفيق كرد، متشكرم.
منتظري- همين‏طور كه تذكر دادند چون روز شنبه مصادف با روز شهادت برادران و خواهران و سالگرد هفده شهريور است، مجلس خبرگان نيز تعطيل خواهد بود. از نمايندگان خواهش مى‏كنم بنا به دعوت گروه يك، ساعت هشت و نيم صبح يك‏شنبه براي بررسي بعضي از اصول به كميسيون شماره يك تشريف بياورند و ضمناً آقاياني كه بنا بود امروز صحبت بكنند، نوبتشان براي روز يك‏شنبه محفوظ خواهد بود.
4- پايان جلسه‏
نايب رئيس- جلسه علني آينده عصر روز يك‏شنبه ساعت چهار و نيم بعد از ظهر خواهد بود. اينك جلسه را ختم مى‏كنم.
 (جلسه ساعت نوزده و چهل دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 335
                        جلسه چهاردهم‏

صورت مشروح مذاكرات مجلس بررسى نهايى قانون اساسى جمهورى اسلامى ايران‏
جلسه ساعت 16 و 30 دقيقه روز هجدهم شهريور ماه 1358 هجرى شمسى‏
برابر با هفدهم شوال المكرم 1399 هجرى قمرى‏
به رياست آقاى دكتر سيد محمد حسينى بهشتى (نايب رئيس) تشكيل شد.
فهرست مطالب‏
1 اعلام رسميت جلسه‏
2 نطق قبل از دستور آقايان نبوى و دكتر روحانى‏
3 تصويب اصل سوم و چهارم و بحث پيرامون اصل ششم‏
4 ختم جلسه‏
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 337
1- اعلام رسميت جلسه‏
نايب رئيس بسم الله الرحمن الرحيم. با حضور بيش از دو سوم نمايندگان، جلسه رسمي است. بعضي دوستان گله كرده بودند كه در چند جلسه گذشته نطق قبل از دستور نداشتيم، همان‏طور كه ملاحظه فرموديد چون اصولي مطرح بود كه وقت زيادي براي بحث و گفت و گو لازم داشت، به همين جهت در جلسات گذشته اولويت داده شد به اين‏كه تمام وقت براي بحث پيرامون دستور جلسه باشد و در آخرين جلسه هفته قبل هم عرض كردم كه ان شاء الله از اين هفته سعي مى‏كنيم كه جلسه طبق آيين‏نامه پيش برود و حتي الامكان هر روز نطق قبل از دستور هم داشته باشيم. بر طبق نوبت و امروز نوبت آقاي صافي است كه تشريف ندارند، نفر بعدي آقاي‏هاشمى‏نژاد هستند، بفرماييد.
هاشمى‏نژاد بنده آمادگي ندارم اگر اجازه مي‏دهيد و وقت برايم محفوظ است، بماند براي جلسه بعد.
نايب رئيس اشكالي ندارد، نفر بعدي آقاي بشارت هستند كه ايشان هم تشريف ندارند نفر بعدي آقاي خادمي كه ايشان هم تشريف ندارند. نفر بعدي آقاي نور بخش و بعد از ايشان هم آقاي نبوي هستند، بفرماييد آقاي نبوي.
2- نطق قبل از دستور آقايان نبوي و دكتر روحاني‏
نبوي بسم الله الرحمن الرحيم. نوبت دير به بنده رسيده و همين دير رسيدن باز موفقيتي بوده كه استفاده و استفاضه كامل از فرمايشات دوستان و اساتيد محترم ببرم و مطالبي را كه بنده بايستي عرض مي‏كردم، از زبان دوستان به صورت بهتر و كامل‏تر استفاده كردم و از اين جهت خيلي از مطالبي راكه بايستي عرض مي‏كردم، رويش قلم كشيدم. خلاصه‏اى است كه مي‏خواهم عرض كنم يكي مسأله انقلاب و مولود انقلاب. حالا بدون اين‏كه خيلي حاشيه بروم اين انقلاب در جهان اسلام شايد بعد از قرن اول و مسأله بعثت و مسائل بعداز بعثت، در دنيا بي نظير است و اهميتش از ديدگاه دنيا و توجهي كه دنيا به اين انقلاب كرده است، شايان اهميت و در خور توجه بوده است و ما كه در متن انقلاب هستيم شايد آن توجه و اهميت را كه دنيا نسبت به آن داده نتوانيم درك بكنيم. دنيا توجه همه جانبه‏اى به انقلاب ما دارد. اين انقلاب پر اهميت، مولودش همين قانون اساسي است كه مي‏بايستي اين مولود با والد مشابهت داشته باشديعني انقلاب مولودش هم بايد انقلابي باشد.
         پسر كو ندارد نشان از پدر             تو بيگانه خوانش مخوانش پسر

اگر اين قانون اساسي كه به تصويب علما و فضلا و بزرگاني كه در اين مجمع گرد آمده‏اند
                        صورت مشروح مذاكرات قانون اساسى‏جلسه‏31-1، ص: 338
مي‏رسد، آن‏طور كه بايد و شايد با انقلاب هماهنگي و شباهت نداشته باشد، شايد اين مولود ناخلف باشد و از اين جهت اميد مي‏رود كه مولود اين انقلاب فرزند خلفي باشد. الان چشم‏ها، ديده‏ها و توجهات از همه طرف به اين مولود و به اين مجلس ما هست. هر روز از گوشه و كنار دنيا مطالبي، مسائلي راجع به اين انقلاب گفته مى‏شود. ديروز يكي از مجاهدين فلسطين كه مقيم كويت است با بنده تماسي داشت و مقاله مفصلي هم راجع به انقلاب ايران و اهميت و ارزش آن نوشته بود كه به بنده بدهد و من نمي‏دانستم كه امروز نوبت بنده خواهد بود كه حرف بزنم، از اين جهت آن را با خودم نياوردم ولي مطالب ايشان اين بود كه روي دو سه موضوع تكيه كرده بود. يكي اين‏كه قبل از اين انقلاب و در زمان طاغوت كشورهاي عربي به خصوص به خاطر مناسباتي كه ايران با دولت‏هاي ابرقدرت و به خصوص با اسرائيل داشت، نسبت به اقتصاد و معاملات و داد و ستد با ايران حساسيت داشتند و سعي داشتند كه به طور كلي مناسبات اقتصادي خودشان را با ايران قطع كنند، ولي بعد از انقلاب اين انتظار مي‏رفت كه از طرف دولت ايران فوري عده‏اي، گروهي بيايند و با كشورهاي عربي و شيخ نشيني‏ها، از جهت اين‏كه بعد مسافت ندارند و ايران به آساني مي‏تواند براي آنها كالاهاي صادراتي حمل كند و براي آنها هم خيلي ارزنده است، يعني ارزان تمام مى‏شود، استفاده كنند و يك هيأت اقتصادي بايد برود به اين جزاير و با تجار آنجا و جهات اقتصادي آنجا ارتباط پيدا بكند زيرا آنها دلشان مي‏خواهد كه مناسبات تجاري صحيحي با ايران داشته باشند و آنجاها براي ايران هم از جهت اقتصادي يك بازار ارزنده‏اى خواهد بود.
از جهت سياسي هم مي‏گفت كه قبل از انقلاب و در زمان طاغوت دستگاه تبليغات و اعلام در ايران به قدري بود كه جزاير و كشورهاي مهم شبانه روز كاملا زير پوشش تبليغات اذاعه و اعلام بودند. راديوهاي اهواز و آبادان برنامه‏هاي عربي‏شان بسيار قوي بود و مفصل. شب و روز كشورهاي هم‏جوار از برنامه‏هاي آنها استفاده مي‏كردند ولي بعد از انقلاب اين مسأله اذاعه و اعلان خيلي ضعيف شده است به طوري كه خيلي آنجاها از جهت انقلاب آن‏طور كه برداشت شده است و ايران از آن بهره برداري مى‏كند و مي‏بايست در تمام سطح دنيا از اين بهره برداري و نتيجه گيري بشود، آنجاها آن‏طوري كه بايد و شايد مطالب و حقايق به گوششان نرسيده است، بلكه از برنامه‏هاي ديگري كه دشمن انقلاب و اسلام هستند از كشورهاي عربي عليه ما تبليغات مى‏شود و انقلاب ما را، حتي به صورت زشتي در كشورهاي اسلامي جلوه داده‏اند. و حتي مي‏گفت در كشورهاي اسلامي آفريقا، ايران خيلي خيلي كم شناخته شده است و حتي انقلاب ايران را كه شايد خيلي از مردم نياز دارند و تشنه انقلاب هستند، اصلا به گوششان نرسيده است و در اين مرحله بر ايران و دولت موقت اسلامي ايران لازم است كه تبليغات دامنه داري را نسبت به انقلاب و نتايج انقلاب كه جنبه جهاني و جنبه اسلامي دارد، توسعه بدهند. اين يك مطلب بود كه عرض كردم. مطلب ديگري راكه باز مي‏خواستم به عرض برسانم اين است كه با اين‏كه ما هنوز اوايل كار هستيم و اين مجلس مؤسسان ما هنوز در مرحله اوليه است، در گوشه و كنار و حتي در داخل مجلس گاهي اوقات كه بحث مى‏شود، بعضي‏ها اين‏طور مي‏خواهند بگويند كه نمايندگان مجلس مؤسسان مبعوث از طبقه خاصي هستند. البته حالا مردم مي‏دانند ولي بعدها ممكن است وجود فيلم‏ها و عكس‏هاى اين مجلس، اين نظر را بيشتر تقويت بكند و مثلا لباس‏ها مشعر بر اين باشد و پنجاه سال بعد يا صد سال بعد مردم‏
                        صورت مشروح مذاكرات قانون اساسى‏جلسه‏31-1، ص: 339
بگويند اينها نمايندگان طبقه خاصي بوده‏اند و نماينده اقشار نبوده‏اند و البته حالا هم بعضي‏ها اين زمزمه را مى‏كنند كه اين آقايان نماينده يك قشر خاصي هستند. من مي‏خواستم بگويم كه اين مسأله اقلًا در مجلس مطرح بشود كه در تاريخ بماند كه ما لباسمان لباس روحانيت است ولي نماينده و مبعوث و منبعث تمام اقشار ملت هستيم. يعني بنده و سروران عزيز نه تنها از طريق روحانيت نماينده هستيم بلكه تمام اقشار از كارگر و كارمند و كشاورز و تمام طبقات به ما رأي داده‏اند و رأي‏ها بيشترش مال طبقه كارگر و كشاورز بوده است. اين را هم مي‏خواستم بگويم كه در تاريخ بماند كه پنجاه سال يا صد سال ديگر اگر فيلم‏مان را با اين لباس نشان دادند كه نمايندگان مجلس اينها بوده‏اند، آن وقت نگويند اينها نماينده قشر خاصي از جامعه بوده‏اند، از حالا ما مي‏گوييم كه نماينده تمام اقشار ملت هستيم و بيشتر موكلين ما از طبقه كارگر و كشاورز بوده‏اند تا اين بدبيني از بين برود.
مطلب ديگري كه مي‏خواهم عرض كنم گرچه اين نظر شخصي خود بنده است و شايد كسي ديگر با اين نظر موافق نباشد ولي چون نظر خود من است اظهار مى‏كنم و آن اين است كه يكي از اصولي كه در اين قانون اساسي بحث مى‏شود، اصل پنجاه و نه است كه مطابق همان پيش‏نويس قبلي است و راجع به مرزهاي كشور مي‏باشد. من درباره اين مسأله مي‏خواهم بگويم كه بعضي از كشورها قسمت‏هايي از خاك كشور ما كه تا ديروز مي‏گفتيم جزء لاينفك كشور ما است و مال ما است و حتي مجسمه شاه سابق را كه در بندر بوشهر گذاشته بودند، رو به آن قسمت جزء لاينفك گذاشته بودند و سندي را هم لوله كرده بودند وپشت سرش گذاشته بودند كه سند آن قسمت از كشور بود، بعد اين را مصالحه كردند. البته مال ما بود، ولي دادند به جاي ديگري. اين را هم من مي‏خواهم بگويم گرچه ممكن است حرف ما به جايي نرسد و كسي حق ما را ندهد ولي اين مسأله را هم لااقل ناگفته نگذاشته باشيم كه ما در مجلس خبرگان اين را گفتيم كه اين قسمت مال اين ملت بوده و مال اين كشور است و اين ملت و اين مردم هيچ رضايتي نسبت به اين معامله نداشته‏اند.
نايب رئيس- آقاي نبوي وقت شما رو به اتمام است.
نبوي- چشم. بحرين جزء لاينفك ايران بود. تا همين چند سال قبل ما در شعارهايمان حتي در مجلس شوراي‏ملي يك كرسي داشتيم براي بحرين و عنوان استان چهاردهم را به آن داده بودند. آن وقتي كه كشور ما سيزده استان داشت، استان چهاردهمش بحرين بود و بحرين را جزء لاينفك خود مي‏دانستيم و نهايت كرسي‏اى بدون نماينده داشت و ما مدعي مالكيت اين قسمت از كشور بوديم ولي بعد در دولت آريامهر روي چه حساب‏هايي مصالحه شد و اين بحرين از ملك مطلق ما خارج شد، اين را مي‏خواهم اينجا گفته باشم كه از اين مسأله ملت ايران غفلت ندارد و اين‏طور نيست بگوييم معامله‏اى شده و ملت ايران به اين مسأله راضي باشد.
عرض ديگر بنده مسأله كار است، كه ان شاء الله در اصول قانون اساسي راجع به آن بحث خواهيم كرد، ولي دولت بايد سعي بكند و در قانون اساسي هم ذكر بشود كه براي مسأله بي‏كاري كه امروز از بلاهاي گريبان‏گير كشور ما هست، فكر اساسي بشود. مسأله بي‏كاري بايد يك جنبه‏اى به خود بگيرد كه حتي الامكان بي‏كار نباشد و اگر واقعاً براي عده‏اى كار نبود، دولت بتواند اينها را اداره بكند، يعني حقوقي، مزايايي و يا كمكي به حال اينها بشود كه اين‏
                        صورت مشروح مذاكرات قانون اساسى‏جلسه‏31-1، ص: 340
مسأله كه ممكن است به شكل حادي روز به روز ايجاد مشكلي بكند، سر و صورتي پيدا بكند.
موضوع ديگر مسأله كشاورزي است. البته بنده در منطقه‏اى هستم كه آنجا كشاورزي كار عمده آن مردم بوده است و با اين‏كه كشاورزي به صورت ديم بوده ولي شغل منحصر به فرد مردم آن منطقه كشاورزي بوده است. در اين دوره اخير يعني قبل از انقلاب به طور كلي كشاورزها دست از كار و كشاورزي به عللي كه همه مي‏دانيم، كشيدند و جذب شهرها شدند، به طور كلي كشاورزي آن منطقه متروك مانده و كارها هم كه تعطيل شده است، و به كارهاي صنعتي پرداخته‏اند و آن كشاورزي‏شان هم از دستشان رفته است و مالكين عمده كشاورزي را مهار كرده‏اند، فقط و فقط به اين علت كه زمان خان يا پدر و اجدادشان مالك بوده‏اند ولي روي اين زمين‏ها هيچ فعاليت ملكي نداشته‏اند و در اختيار كشاورزان بي‏نوا گذاشته بودند و حق مالكيت مي‏گرفتند. حالا هم به همان شكل باقي است و كشاورز در آن منطقه با كمال محروميت و ظلم و جور مي‏گذارند و مالكيت عمده به عنوان خان و زمين داران همان وضع را دارند و به اين مسأله هم بايد توجه كاملي بشود.
بنده خودم معلم هستم و در آموزش و پرورش كار مى‏كنم، يكي هم مسأله آموزش و پرورش به طور كلي است. قانون اساسي هر چه مي‏خواهد زيبا و خوب و ارزنده و كامل و صحيح و متقن باشد، ولي اگر جامعه استعداد پذيرش آن را نداشته باشد يعني آمادگي در جامعه نباشد، قانون خوب كافي نيست. قانون خوب مثل باران است، باران مي‏بارد ولي بايد استعداد زمين هم باشد. اگر باران ببارد و زمين شوره زار باشد، زمين شوره سنبل برنيارد.
باران كه در لطافت طبعش خلاف نيست، در باغ لاله رويد و در شوره زار خس‏
پس بايد جامعه استعداد پذيرش قانون صحيح و متقن را داشته باشد و اين راه ميسر نيست مگر از طريق آموزش و پرورش. الان اين آموزش و پرورش ما ارتجاعي‏ترين، پست‏ترين، منحطترين آموزش و پرورش دنيا است، به خاطر اين‏كه من خودم در طول اين مدت خدمتم مي‏دانستم كه ....
نايب رئيس- آقاي نبوي دو دقيقه بيشتر از وقت شما باقي نمانده است.
نبوي- چشم، اين هم مسأله آموزش و پرورش بود كه بوشهر ما استاني است قديمي و بعد از دارالفنون دومين مؤسسه آموزشي در آنجا تأسيس شده است، ولي فعلًا از لحاظ آموزش در وضع بسيار پاييني است. استان به آن وسعت و با آن سابقه آموزش و پرورش تقصير آقاي بهشتي است كه مجبورم شتاب بكنم و حق مطلب را نتوانم درست ادا كنم- با آن سبقت تاريخي كه در آموزش و پرورش دارد، اين آموزش و پرورش هم از جهت كميت و هم از جهت كيفيت در مراحل خيلي پاييني قرار دارد. اين استان فقط دبيرستان و دانش سراي مقدماتي دارد، حتي دانشكده و هنرستان هم ندارد و از مزايايي كه مثلًا استان سيستان و بلوچستان بهره‏مند است در آنجا هيچ خبري نيست، بايد به اين مسأله هم توجه بشود. بهداشت، از مسائل مهم است. بهداشت جنبه رايگان و عموميش ان شاء الله در مجلس مطرح بشود ولي من بايد از لحاظ بهداشت از منطقه خودم بوشهر دفاع بكنم چون مي‏توانم بگويم محروم‏ترين منطقه كشور ما، منطقه بوشهر است كه هم محروميت طبيعي و هم محروميت مصنوعي دارد. محروميت طبيعي آنجا آب آشاميدني است. تو قدر آب چه داني كه در كنار فراتي «سل المصانع ركباتهيم في الفواتي» ما قدر آب را مي‏دانيم. من وقتي مي‏ديديم رفقا وقتي وضو مي‏گيرند شير را باز مي‏گذارند و آب همين‏طور مي‏رود، چقدر تأسف مي‏خوردم زيرا در آنجا ما به قطره‏اى آب اهميت مي‏دهيم. مسأله آب آنجا طوري است كه اگر وقت‏
                        صورت مشروح مذاكرات قانون اساسى‏جلسه‏31-1، ص: 341
مي‏داشتم و عرض مي‏كردم شايد براي خيلي از شما قابل قبول و باوركردني نبود. آب آنجا، بهداشت آنجا، آموزش و پرورش آنجا، فقر و نيستي و با همه اينها مناعت طبع و بزرگ منشي مردم آن منطقه طوري است كه با اين‏كه در مرز هستند و امكانات همه‏گونه فعاليت‏هاي ضد انقلابي وجود دارد، تا كنون هيچ‏گونه دست از پا خطا نكرده‏اند و وفادارترين و صميمي‏ترين مردم نسبت به انقلاب بوده‏اند و نسبت به اين مردم وفادار و صميمي بايست توجه بيشتري بشود و دولت امعان نظر بيشتري بكند و به اين محروميت‏هاى مصنوعي كه از دولت‏هاى گذشته است و همچنين محروميت‏هاى طبيعي كه در نهايت شدت وجود دارد كه شايد مي‏توانم بگويم در استان سيستان و بلوچستان هم به آن شدت نيستند، بايد توجه بيشتري بشود.
راجع به مسائل ديگري هم يادداشت‏هايي داشتم كه مي‏خواستم عرض كنم ولي چون دوستان به طور مستوفي و كامل با بيانات شيوا ايراد فرمودند، ديگر بنده وقت مجلس را نمي‏گيرم. والسلام عليكم و رحمه الله و بركاته.
نايب رئيس- آقاي سبحاني يادداشتي فرستاده‏اند كه نظريه آقاي نبوي راجع به امور مرزي كه منظورشان بحرين است، يك نظريه شخصي است و ربطي به مجلس ندارد، «نبوي- من عرض كردم كه اين نظر شخصي من بود» آقاي دكتر روحاني بفرماييد.
دكتر روحاني- بسم الله الرحمن الرحيم. موضوعي را كه اينجا خدمت سروران عزيز عرض مى‏كنم، مسأله‏ايست كه ما در كميسيون مشترك چند روز است درباره آن مشغوليم، منتها از ديدگاه ديگري موضوع ولايت فقيه را مطرح مى‏كنم.
از لحاظ مطالعات تحليلي، دو گونه مطالعه داريم: يكي مطالعاتي كه به اصطلاح مطالعات عطف به ما سبق است و ديگر مطالعاتي كه به عنوان مطالعات ناظر به آينده از آن ذكر مى‏شود.
ما هنگامي كه از اسلام صحبت مى‏كنيم، آن‏چه كه در اين مقطع زماني پس از انقلاب پيروزمندمان مي‏توانيم به دنيا ارائه بدهيم، با استفاده از روش مطالعه عطف به ما سبق است، يعني صدر اسلام را نشان مي‏دهيم ولي اين اميد را داريم و اكنون به دنيا اعلام مى‏كنيم كه ما مي‏خواهيم به خواست خداوند در آينده اسلام اوليه را پياده بكنيم. بنابراين آن‏چه كه به عنوان مرحله عملي اسلام مي‏گوييم و به عنوان سمبل مي‏شناسيم، آن چيزي است كه از ديدگاه مطالعات عطف به ما سبق به آن تكيه داريم.
حال با استفاده از دو نوع مدل سازماني «مدل ايده‏آل و مدل تجربي» مسأله را مورد تجزيه و تحليل قرار مي‏دهيم. اگر ما فرض كنيم تمام افرادي كه تا به حال به دنيا آمده‏اند مخصوصاً متفكراني كه صاحب مكتب بوده‏اند، در حال حاضر حضور يابند و فكر خود را بر اين مسأله متمركز سازند كه مدلي را به عنوان يك مدل ايده‏آل براي زندگي انسان ارائه بدهند، يقيناً مدلي كه آنان با تمام كوشش عرضه بكنند، هرچقدر هم كه طراحان آن از كبرياي عقلاني برخوردار باشند، در برابر مدلي كه منشأ آن وحي است، حقير مي‏نمايد. بنابراين قبل از اين‏كه ما وارد مدل‏هاي تجربي بشويم، بايد اذعان كنيم كه در بين تمام مكتب‏ها و مدل‏هايي كه به طور ايده‏آل براي بشر تنظيم و ترسيم شده كه بشر بتواند در اين دنيا آگاهانه زندگي بكند، واقعاً فطرت خودش را نشان بدهد، آن ارتقاء انسانيش را به دست آورد، مكتب و مدلي كه از وحي سرچشمه مي‏گيرد، والاترين است و به همين جهت ما ايقان كامل داريم كه بهترين مدل زندگي در اسلام وجود دارد و توسط پيغمبر «ص» براي سعادت بشر ابلاغ شده است. حالا
                        صورت مشروح مذاكرات قانون اساسى‏جلسه‏31-1، ص: 342
مي‏رسيم به مرحله عمل، يعني مدل تجربي.
اينجا بيشتر روي سخنم با دوست و برادر گرامي جناب آقاي بني صدر است و مسأله را از جنبه تخصص مطرح مى‏كنيم. به طور مثال، اگر بخواهيم دارويي وارد اين مملكت بشود چنان‏چه اجازه داشته باشيم از كلمه ولايت استفاده كنيم- ولايت را به چه كساني مي‏دهيم؟ يقيناً ولايت را به داروشناسان، يعني متخصصين امر مي‏دهيم كه بنشينند و درباره موضوع اظهار نظر نمايند. آيا اين ادعا پذيرفته مى‏شود در مجمعي كه صلاحيت رسيدگي به مسائل پزشكي را دارد، يك فرد غير آشنا به اين موضوعات وارد شود؟ مسلماً خير. بنابراين همين‏طور كه ما در اينجا ولايت را براي متخصصين قبول كرديم كه اظهار نظر و ارائه طريق نمايند، شكي نيست در مورد مسائل اسلامي هم اين ولايت، علاوه بر جنبه الهي آن، از ديدگاه علمي به طور مسلم به كساني داده شده كه تخصص مربوط را دارا باشند.
و اما درباره حكومت، همان‏طور كه استحضار دارند ولايت امر و امامت امت از جمله مسائلي است كه به طور صريح در اسلام مطرح شده است و در اصل آن هيچ‏گونه شك و ترديدي نيست، فقط بحث در اين است كه آن مدل ايده‏آلي كه در اسلام براي حكومت بيان شده است، در عمل توسط چه افرادي بهتر پياده مى‏شود. مسلم است براي پياده كردن آن كساني واجد شرايط هستند كه در مسائل اسلامي متخصص بوده و نسبت به مكتب آشنايي كامل داشته باشند. البته بايد به اين نكته توجه نمود موقعي كه مي‏گوييم متخصص، الزاماً اين كلمه مترادف با داشتن لباس خاصي نيست، بلكه هر كسي كه توانسته باشد راه رسيدن به تخصص در مسائل اسلامي را به طور صحيح طي كرده باشد، اين صلاحيت را پيدا خواهد نمود ولي به اين مسأله بسيار بايد اشاره شود كه حوزه‏هاي علميه، رستنگاه و جايگاه اصلي اين تخصص مي‏باشند.
از نمايندگان محترم تقاضا دارم به اين توضيح عنايت بفرمايند. فرض كنيد يك بيماري همه‏گير در منطقه‏اى شيوع پيدا كند، براي مبارزه با آن بيماري، فقط اطلاع علمي آن كسي كه متخصص در بيماري‏هاي همه‏گير و به اصطلاح اپيدميولوژيست مربوط به آن بيماري است، كافي نخواهد بود، بلكه علاوه بر اطلاع مي‏بايست از يك شم اپيدميولوژيكي نيز برخوردار باشد. در مسائل اسلامي هم شم اجتهاد يا ملكه اجتهاد يك مسأله‏اى نيست كه صرفاً كسي بتواند فقط با خواندن در مدت چند سال آن را به دست آورد، بلكه مي‏بايست سال‏هاى طولاني مسير خاصي طي گردد تا شرايط علمي و روحي لازم براي كسب آن درجه از جهات مختلف حاصل شود. بدين جهت است كه عرض مى‏كنم فقهاي متخصص حوزه‏هاي علميه با شرايطي كه دارند و راهي را كه طي كرده‏اند، بهترين كساني هستند كه مي‏توانند براي پياده كردن مسائل اسلامي ارائه طريق نمايند.
مطلب ديگر آن كه از طرف عده‏اى اين اشكال مطرح مى‏شود كه براي هدايت و رهبري جامعه، نياز به تخصص‏هاي مختلف است و يك متخصص علوم انساني از ساير تخصص‏ها بي‏بهره است و آيا صلاح است كه رهبري جامعه را فقط براساس داشتن تخصص در علوم الهي، به فقيه واگذار كنيم؟ اين موضوع، يعني اين‏كه رهبر و مدير براي اداره كردن تا چه اندازه‏اى بايد از تخصص‏هاي مختلف مربوط بهره‏مند باشد، يكي از مباحث مديريت امروز است كه در اينجا با فرصت كمي كه وجود دارد، نمي‏توان درباره آن توضيح كافي داد، فقط توجه نمايندگان محترم را به اين مثال جلب مي‏نمايم. همان‏طور كه در يك بيمارستان بزرگ كه داراي بخش‏هاى مختلفي‏
                        صورت مشروح مذاكرات قانون اساسى‏جلسه‏31-1، ص: 343
است سرپرست بيمارستان نمي‏تواند داراي همه تخصص‏هاي مربوط باشد و صرفاً با استفاده از قدرت مديريت خود مسائل را هماهنگ مى‏كند، در امر حكومت هم ضرورتاً لازم نيست كسي كه به عنوان فقيه، به عنوان اسلام شناس و به عنوان متخصص مي‏خواهد هدايت جامعه را به عهده بگيرد، مثلًا از صد تخصص بهره‏مند باشد، بلكه كافي است كه ضمن داشتن تبحر در علوم اسلامي، عادل، با تقوا، مدير و مدبر و آگاه به مسائل روز بوده و در اموري كه مي‏بايست هماهنگ گردند، هماهنگ كننده خوبي باشد، يعني همواره بتواند از متخصصان موضوع يعني متخصصان رشته‏هاي مختلف علمي استفاده كامل بكند.
شايد براي عده‏اى اين سؤال مطرح شود كه چرا فقيه به عنوان متخصص در علوم اسلامي رهبري را به عهده بگيرد و افراد ديگري كه در ساير رشته‏ها تخصص دارند، عهده‏دار اين مسؤوليت نگردند و در هنگام نياز از فقيه به عنوان يك متخصص استمداد ننمايند؟
نتيجه مقايسه تخصص‏هاي مختلف در رابطه با هدف خلقت انسان، به اين سؤال به طور روشن پاسخ مي‏دهد. مى‏دانيم كه براي نيازهاي انسان، دانشمندان متعددي اظهار نظر نموده‏اند. يكي از آنها آبراهام مازلو است كه نيازهاي بشر را به طور كلي به پنج دسته تقسيم مى‏كند. اول: نيازهاي فيزيولوژيكي شامل غذا، آب و اين قبيل چيزها تا بالاخره به نياز «خوديابي» مي‏رسد و ما مي‏بينيم در دين مبين اسلام اين مسائل در چهارده قرن قبل كاملًا مورد توجه قرار گرفته است. اسلام مي‏خواهد بشر را با خوديابي و خودآگاهي به آن خداشناسي عميقي برساند كه سعادت دنيا و آخرت او را تضمين كند.
اكنون سؤال مى‏كنيم، آيا در امر هدايت انسان و جامعه، تخصصي مي‏تواند ارزنده‏تر از تخصصي باشد كه ريشه در وحي دارد و براساس فطرت انسان است؟ يقيناً خير، لذا مي‏گوييم اين متخصصين علوم اسلامي هستند كه براي هدايت و رهبري جامعه، بر متخصصين ساير رشته‏ها اولويت دارند، زيرا كامل‏تر مكتب را مي‏شناسند و قرآن كريم به طور صريح اين موضوع را بيان نموده است «أَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنْكُمْ». نكته بحث انگيز در اين آيه، مصداق «اولي الامر» است كه به نكته مورد سؤال درباره آن اشاره‏اى مي‏نمايم.
ما هيچ‏گونه ادعايي نداريم كه در زمان غيبت كبري، نواب عام امام مهدي «عج» كه عهده‏دار امر ولايت وامامت امت هستند، معصوم مي‏باشند و علي الاصول موضوع دفاع از معصوميت آنان نيست، بلكه مي‏گوييم علاوه بر جنبه الهي مسؤوليت آنان در امر ولايت و امامت امت براساس ملاك‏هاى بشري نيز كاملًا عاقلانه است كه هدايت و رهبري جامعه به متخصصيني واگذار گردد كه تخصص آنها از مكتب وحي بوده و در راه رسيدن به اجتهاد، شرايط روحي لازم براي هدايت جامعه را كسب نموده باشند.
بديهي است فقيه يا فقهايي كه رهبري جامعه را به عهده مي‏گيرند، با شناخت و آگاهي به زمان از متخصصين ساير رشته‏ها استفاده كامل خواهند نمود، يعني اين‏چنين نيست كه تصور بشود ساير تخصص‏ها ناديده گرفته مى‏شود ورهبري در واقع غير از اين نيست كه نيروي مؤمن، متفكر، فعال و متخصص جامعه را آن‏چنان هماهنگ بكند كه جامعه در مسير واقعي خود، كه مسير «الله» است هدايت شود. خيلي متشكرم.
نايب رئيس- آقاي بني‏صدر يادداشتي فرستاده‏اند كه چون گفتند روي سخن ايشان با اينجانب است و جلسه هم علني است، معنايش اين است كه اينجانب با ولايت متخصص‏
                        صورت مشروح مذاكرات قانون اساسى‏جلسه‏31-1، ص: 344
مخالفم، لاجرم حق اينجانب محفوظ باشد. من اين مقدار حقشان را محفوظ نگه داشته‏ام كه اگر كسي بخواهد از سخن آقاي دكتر روحاني چنين برداشتي بكند، معلوم باشد كه آقاي بني صدر با اين برداشت نظر مساعد ندارند ولي در هر سخني كه يكي از ناطقين مي‏فرمايند لاجرم متعرض سخن ديگري مى‏شوند، اگر بخواهيم فوراً حق بدهيم كه آن شخص بيايد و توضيح بدهد، اين در آيين‏نامه پيش‏بينى نشده است مگر اين‏كه گفتيم نسبت خطايي بدهد يا توهيني بكند كه اگر چنين برداشتي مي‏فرماييد، من به اندازه برداشت توضيح دادم. خوب، ما طبق معمول و طبق آيين‏نامه نيم ساعت براي اين قسمت وقت داريم كه حداكثر چهار يا پنج نفر و حداقل دو نفر مي‏توانند استفاده بكنند كه امروز حداقل انجام شد و دو نفر استفاده كردند. البته طبق صورتي كه پيش من است بيست و سه نفر تا كنون اسم نوشته‏اند كه دو نفرشان صحبت كردند، به هر حال به ترتيب روزي دو نفر صحبت خواهند فرمود. حالا وارد دستور جلسه مي‏شويم.
3- تصويب اصل سوم و چهارم و بحث پيرامون اصل ششم‏
نايب رئيس- در روز چهارشنبه پانزده بند از اصل سوم با استفاده از نظرات اصلاحي جزئي مورد تأييد اكثريت قرار گرفت و چون در مورد بند شانزده نظرات گوناگون و متنوع بود و روي بند شانزده به توافق نرسيديم، روز پنج‏شنبه بند شانزده را كه اصلاح شده بود مطرح كرديم و چون اكثريت آراء حاضرين يعني چهل و نه نفر با اين بند توافق تأييدي داشتند، بنابراين هر شانزده بند از اصل سوم به تأييد اكثريت رسيده و حالا نسبت به اصل سه بايد رأي‏گيري نهايي بكنيم.
طاهري- بند شانزدهم را به ما نداده‏اند.
نايب رئيس- اصل سوم را قرائت مى‏كنم تا دوستاني كه روز پنج‏شنبه نبودند، گوش كنند و نسبت به كل اصل سه با ورقه رأي‏گيري مى‏كنيم. بنابراين دقت بفرماييد من اصل سه را آرام مي‏خوانم و چون مفصل است توجه كافي به آن بشود:
اصل 3 «اصل سوم»- دولت جمهوري اسلامي ايران موظف است براي نيل به هدف مذكور در اصل دوم همه امكانات خود را در راه تحقق امور زير به كار برد:
1- ايجاد محيط مساعد براي رشد فضايل اخلاقي براساس ايمان و تقوا و مبارزه با كليه مظاهر فساد و تباهي.
2- بالا بردن سطح آگاهي‏هاي عمومي در همه زمينه‏ها با استفاده صحيح از مطبوعات ورسانه‏هاي گروهي و وسايل ديگر.
3- آموزش و پرورش و تربيت بدني رايگان براي همه در تمام سطوح و تسهيل و تعميم آموزش عالي.
4- تقويت روح بررسي و تتبع و ابتكار در تمام زمينه‏هاي علمي، فني، فرهنگي و اسلامي از طريق تأسيس مراكز تحقيق و تشويق محققان.
5- طرد كامل استعمار و جلوگيري از نفوذ اجانب.
6- محو هر گونه استبداد و خودكامگي و انحصار طلبي.
7- تأمين آزادي‏هاى سياسي و اجتماعي در حدود قانون.
8- مشاركت عامه مردم در تعيين سرنوشت سياسي، اقتصادي، اجتماعي و فرهنگي خويش.
                        صورت مشروح مذاكرات قانون اساسى‏جلسه‏31-1، ص: 345
9- رفع تبعيضات ناروا و ايجاد امكانات مساوي و عادلانه براي همه در تمام زمينه‏هاي مادي و معنوي.
10- ايجاد نظام اداري صحيح و حذف تشكيلات غير ضرور.
11- تقويت كامل بنيه دفاع ملي از طريق آموزش نظامي عمومي براي حفظ استقلال و تماميت ارضي و نظام اسلامي كشور.
12 پي‏ريزي اقتصاد صحيح و عادلانه بر طبق ضوابط اسلامي جهت ايجاد رفاه و رفع فقر و برطرف ساختن هرنوع محروميت در زمينه‏هاي تغذيه و مسكن و كار و بهداشت و تعميم بيمه.
13- تأمين خودكفايي در علوم و فنون و صنعت كشاورزي و امور نظامي و مانند اينها.
14- تأمين حقوق همه جانبه افراد از زن و مرد و ايجاد امنيت قضايي عادلانه براي همه و تساوي عموم در برابر قانون.
15- توسعه و تحكيم برادري اسلامي و تعاون عمومي بين همه مردم.
16- تنظيم سياست خارجي كشور براساس معيارهاي اسلامي و تعهد برادرانه نسبت به همه مسلمانان و حمايت بي دريغ از مستضعفان جهان.
نايب رئيس- گلدان رأي را خدمت آقايان مي‏آورند. موافقين كارت سفيد و ممتنعين كارت زرد و مخالفين كارت سبز در گلدان مي‏اندازند.
 «اخذ رأي و شمارش آراء به عمل آمد و نتيجه به شرح زير اعلام شد»
نايب رئيس- اصل سوم با شصت و دو رأي موافق و دو رأي مخالف و چهار رأي ممتنع به تصويب رسيد. تكبير «در اين موقع حضار سه مرتبه تكبير گفتند».
نايب رئيس- در جلسه عصر روز پنج‏شنبه اصل چهارم مطرح شد و پيرامون آن به طور مفصل مذاكره شد و براي اصلاح آن نظراتي اظهار شد كه اين نظرات مطلقاً جنبه تغيير اصل را نداشت و صرفاً جنبه توضيح و تأكيد براي نكاتي كه احياناً ممكن بود مبهم تلقي شود، داشت، در پايان جلسه با اصلاحاتي كه آن روز پيشنهاد شد، رأي‏گيري كرديم و عده نمايندگان حاضر در موقع رأي‏گيري پنجاه و سه نفر بود كه از اين عده چهل و هفت نفر يدي موافق دادند. بنابراين يك رأي از حد نصاب كمتر بود و از آنجا كه يكي از آراء مخالف داده شده به اين اصل، به نكته‏اى مربوط مي‏شد كه امروز خدمتتان مي‏خوانم و بر طبق رويه چون افزودن يك نكته توضيحي است و البته اگر نكته تغييري بود، ما آن را به كميسيون مي‏برديم، اين اصل مي‏تواند به رأي گذاشته شود. بنابراين اصلاحات مربوط به اين اصل كه خدمتتان هست و در صفحه دو اين اصلاحات بايستي انجام شود، مي‏خوانم و وارد فرماييد تا اگر نظر جديدي نيست، آن را به رأي بگذاريم، متن اوليه اصل چهار به اين صورت بود: «كليه قوانين و مقررات مدني، جزايي، مالي، اقتصادي، اداري، فرهنگي، نظامي، سياسي و غيره بايد با رعايت كامل موازين اسلامي باشد». اين متن قبلي بود كه براي طرح در جلسه تقديم شده بود. مفاد اين اصل بر جاي خودش مانده و همه پيشنهادهاي اصلاحي، مربوط به كامل‏تر بيان كردن مفاد اين اصل بوده است، مثلًا كلمه «سياسي» قبلًانبود كه اضافه شد و «غيره» مناسب نبود كه به صورت «غير اينها» اصلاح شد و «با رعايت كامل» به «براساس» تبديل شد. مفاد اين اصل اين بود كه هيچ اصلي از اصول قانوني جمهوري اسلامي ايران نمي‏تواند مخالف اسلام باشد
                        صورت مشروح مذاكرات قانون اساسى‏جلسه‏31-1، ص: 346
و ارزش قانوني ندارد و حتي شامل خود قانون اساسي هم مي‏شد ولي در عين حال گفتند تصريح لازم است و پيشنهاد شد اضافه كنيم. بنابراين اين دوستاني كه نبودند اين اضافات را اضافه كنند. «اين اصل بر همه اطلاقات و عمومات اين قانون و قوانين و مقررات ديگر حاكم است». با اين اصلاحات بود كه ما اصل چهار را به رأي گذاشتيم و رأي كافي نياورد و يك رأي كم داشت و اين يك رأي مربوط به نكته‏اى بود كه مطرح شد و معلوم شد كه آن هم براي رفع هر گونه دغدغه توضيح لازم دارد و آن اين است كه مقام تشخيص دهنده چه كسي باشد. به طور خصوصي تذكر داده شد كه به هر حال در خود قانون اساسي براي تشخيص اين قسمت بايد فكري بشود، منتها لازم است كه تصريح بشود. امروز چيزي كه اضافه مى‏كنيم و مجدداً اگر بحثي نباشد، به رأي مي‏گذاريم و آن اضافه اين است: «و تشخيص اين جهت بر عهده مسؤولاني است كه در اصول آينده اين قانون براي اين منظور تعيين خواهند شد». توجه مي‏فرماييد كه ما در همين پيش‏نويس فعلي در اصل شصت و شش اين مطلب را درباره قوانين مجلس شوراي ملي داريم كه مجلس شوراي ملي نمي‏تواند هيچ قانوني را برخلاف مباني و احكام شرع اسلام تصويب كند، و اگر هم تصويب كند ارزش قانوني ندارد و در فصل مربوط به شوراي نگهبان «كه دقيقاً به خاطرم نيست فصل چندم است» گفته شده است كه براي تشخيص عدم مخالفت قوانين مصوب مجلس شوراي ملي با قانون اساسي و احكام شرع، شورايي به نام شوراي نگهبان مركب از عناصر معين تشكيل مى‏شود. حالا بحث در اين است كه آن شورا درست است يا نه، چون بالاخره به آن شورايي مي‏رسيم كه آن شورا بايد طوري باشد كه براي اين كار كافي باشد. اين مطلب را اينجا تصريح مى‏كنم كه وقتي به عنوان اصول كلي اين مطلب را اينجا مي‏آوريم، تشخيص اين بر عهده آن مسؤولاني است كه در آينده در جاي خودش بايد مشخص و معين شود.
صافي- ذكرش به اين نحو فايده‏اى ندارد. تشخيص آن با فقهاي عادل است.
نايب رئيس- ملاحظه بفرماييد كه اين فرقي نمى‏كند و به علاوه آقايان مي‏توانند نوبت بگيرند و در اين زمينه صحبت كنند.
فارسي- «تعيين خواهد شد» درست نيست، اگر نوشته شود «تعيين شده است» بهتر است. «تعيين مى‏شود» باشد بهتر است.
حايري- فقها باشد بهتر است.
نايب رئيس- اجازه بفرماييد در همان جا مشخص كنيم كه اگر يك روزي خواستيد دو نفر غير فقيه هم در آن شورا باشند، امكان پذير باشد.
رباني- وضع آنجا را كه نمى‏توانيم پيش‏بينى كنيم كه چطور مى‏شود. بنابراين نمى‏توانيم اين را به درست شدن آن معلق كنيم.
موسوي تبريزي- اينجا گفته‏اند تشخيص اين امر به عهده مسؤولاني است كه در اصول آينده اين قانون براي اين منظور تعيين خواهند شد. اين كار را نبايد به بعد محول كنيد زيرا قبل از اين اصل ما اصل چهارم را به نام ولايت فقيه داريم و به نظر من جاي اين اصل قبل از اين است.
نايب رئيس- ولايت فقيه بعد از اين است.
موسوي تبريزي- همين را در اصل پنج دخالت بدهيم و آن كسي كه ولي امر است و
                        صورت مشروح مذاكرات قانون اساسى‏جلسه‏31-1، ص: 347
آن كسي كه بر حسب اسلام مشخص خواهد شد، تشخيص بر عهده آن شخص خواهد بود.
صافي- در احكام شرع بين فقها مسأله اختلافي كم پيدا مى‏شود و اين مسأله مثل مسأله ولايت نيست. اگر در همين‏جا بنويسيم كه مشخص فقهاي عصر مي‏باشند، هيچ مشكلي هم پيش نمي‏آيد و مانعي هم ندارد و اين به مسأله ولايت مربوط نيست و از لحاظ فقاهتي كه دارند، هيچ اشكالي ندارد و مخالفتي هم وجود ندارد.
نايب رئيس- چون دوستان متعددي نوبت گرفته‏اند و خوشبختانه كوتاه هم صحبت مى‏كنند، خواهش مى‏كنم دوستان بعدي فقط به سؤالي كه مطرح مى‏كنم جواب دهند، چون تشخيص بايد بر عهده يك مقام و يا فرد يا گروهي باشد كه خيلي صريح بشود آنها را مشخص كنيم، و مطلق فقها تشخيص نيست شايد مطلق مراجع هم قابل تشخيص نيست. بنابراين يك كاري بكنيم كه مصداق مهم پيدا نكند و آقايان در پيشنهادهاي بعدي اين نكته را رعايت كنند.
صافي- بنده عرض كردم كه مصداق مبهم پيدا نمى‏كند و در تشخيص فقها اختلافي پيدا نمى‏شود.
مكارم شيرازي- اصول قانون اساسي بايد كاملًا صريح باشد و در اينجا به اين سبكي كه نوشته شده است، بايد سه جمله را اصلاح كنيم تا صراحت داشته باشد. اول اين‏كه نوشته شده «و اين اصل بر همه اطلاقات و عمومات اين قانون» به جاي «اين قانون»، «بر اصول قانون اساسي» نوشته شود بهتر است چون همان‏طور كه عده‏اى از نمايندگان هم فرمودند «اين قانون» يك ابهامي دارد. دوم اين‏كه «اطلاقات و عمومات» را ننويسيم، همان مفهوم را با صراحت و روشني دارد. و اما سومين قسمت راجع به اين است كه تشخيص اين اصل به عهده كيست، اگر با اين عبارت بنويسيم، صراحتي را كه لازمه قانون اساسي است دارد «و تشخيص اين اصل طبق ظوابطي كه در اصول آينده آمده است به عهده فقها و مجتهدين است» يعني هم ضوابط را درست كرده‏ايم و هم فقها و مجتهدين را نوشته‏ايم كه خارج از ضوابط هم نباشد و با اين سه تعويض، شايد صراحت بيشتري داشته باشد.
نايب رئيس- آقاي طاهري اصفهاني بفرماييد.
طاهري اصفهاني- مى فرماييد آن شوراي نگهبان كه گذاشته‏ايد براي قوانين مجلس شوراي ملي است، مگر اين‏طور نيست؟ براي اين‏كه قوانين مجلس شوراي ملي را مي‏خواهند بگويند برمي‏گردد به آن شورا و تشخيص دهنده آن است. «نايب رئيس- در دو جهت» اين‏كه مي‏گويند «اطلاقات و عمومات اين قانون اساسي و قوانيني كه مجلس شوراي ملي تنظيم مى‏كند» در صورتي كه شوراي نگهبان فقط براي قوانين مصوب مجلس شوراي ملي است. وانگهي آن را كه همه ما معتقديم نمي‏گويند بنويسيد يعني فقيه اعلم جامع الشرايط و آن كسي كه به او فقيه اعلم زمان مي‏گويند. (نايب رئيس- پيشنهاد مي‏كنيد؟) بلي فقيه اعلم مشخص است.
نايب رئيس- آقايان اگر مطلبي دارند پيشنهاد كنند.
طاهري اصفهاني بنويسيد «فقيه اعلم»، در ولايت فقيه هم داشتيد، در اينجا هم بنويسيد «فقيه اعلم» تا از ابهام بيرون بيايد. يعني آن اعلمي كه به نظر اكثريت مردم باشد «اطلاقات و عمومات» هم اشكالي ندارد.
نايب رئيس- توجه بفرماييد كه در فصل دهم شوراي نگهبان در اصل صد و چهل و پنج‏
                        صورت مشروح مذاكرات قانون اساسى‏جلسه‏31-1، ص: 348
نوشته شده «در صورتي كه شورا قانون عادي را به دليل مخالفت صريح با اصول مسلم شرعي با ساير اصول اين قانون، متعارض با قانون اساسي بداند، آن را براي تجديد نظر با ذكر دلايل تعارضي به مجلس برمي‏گردانند و مجلس با توجه به دلايل ذكر شده تجديد نظر به عمل مي‏آورد» چون اصل بعدي مسبوق به اين اصل فعلي نبود، اين است كه در اينجا نوشته‏اند «قانون عادي» ولي بعداً گفتند برمي‏گردانيم و حالا هم آمديم يك مطلب جديد درباره انطباق با قوانين مسلم شرعي به آن اضافه كرديم ولي آن‏چه كه توجه شما را جلب مى‏كند اين است كه در آنجا گفته شده است به دليل مخالفت صريح با اصول صريح شرعي و اين همان‏طور كه ممكن است در قوانين عادي باشد و اهل تشخيص بتوانند تعارض يا عدم تعارض يك اطلاق يا عموم قانون اساسي را با اصول مسلم شرعي تشخيص بدهند.
طاهري اصفهاني- در خود اين قانون ذكر كرده‏اند كه يا مخالف قانون اساسي، پس قانون اساسي در اينجا مفروغ عنه است.
نايب رئيس- دقت كنيد گفتم «يا» يك زمينه مستقل گذاشته و تكيه ما روي تشخيص مخالفت و عدم مخالفت با اصول مسلم شرعي است، بنابراين با اصلاحي كه در اين فصل در جهات مختلف لازم خواهد بود، مي‏تواند اين كار به آنجا ارجاع بشود. حالا اگر بحث بر اين است كه عين اين عبارت در اصل صدو چهل و پنج براي اين منظور كافي نيست، اين روشن است ولي اگر منظور اين است كه آنان اين صلاحيت را ندارند، توضيح اين است كه در همين اصل صد و چهل و پنج مسأله‏اى آمده كه بايد اينها، اين صلاحيت را داشته باشند.
فارسي- اين مسأله كه مي‏فرماييد با آن مطلبي كه در مورد شوراي نگهبان نوشته شده به كلي فرق دارد و اينجا تفصيل قانون اساسي است. در اين ماده شما داريد صحبت مي‏كنيد كه اگر در اين باره با قانون اساسي اختلافي پيدا كند، مرجع تشخيص آن كيست؟
نايب رئيس- خير چنين چيزي نيست ما مي‏گوييم مخالفتش با اطلاق شرع نه فهم اطلاق و عموم آن و احكام شرع برمي‏گردد كه اين اطلاق و عموم منطبق با قانون شرع هست يا نه؟ (دكتر شيباني- تفسير قانون اساسي به عهده مجلس شوراي ملي است) البته تفسير بلي (فارسي- اين تفسير قانون اساسي است، خير آقا اين‏طور نيست.) متشكر آقاي فوزي بفرماييد.
فوزي- «تشخيص اين جهت به عهده مسؤولاني است كه در اصول آينده اين قانون ... الي آخر» لازم است در همين‏جا مسؤولان مشخص و روشن شوند. بنابراين بهتر است كه گفته شود «بر عهده فقهاي جامع الشرايط است» و به علاوه عبارت «همه اطلاقات و عمومات» كه بعضي‏ها مي‏خواهند حذف شود، صحيح نيست چون با حذف آنها رفع اشكال نمى‏شود. اشكال اين بود كه در بعضي از موارد اصول الفاظي به صورت اطلاق و عموم آمده در صورتي كه نقطه نظر شرعي نمى‏شود به اطلاق و عموم آنها عمل كرد، بلكه بايستي تخصيص داده شوند، مثل «نفي هرگونه سلطه‏گري و سلطه‏پذيري» كه در كليه موارد صحيح نيست كه نفي شود. مثلا مرد نسبت به زن خود سلطه دارد و يا پدر نسبت به پسر سلطه دارد و امثال اينها.
نايب رئيس- اصلش بر قوانين اسلامي است حالا ممكن است اطلاق هم باشد.
دكتر ضيايي- در اين اصل چهارم قانون اساسي كه قانون مادر است ما وقتي گفتيم «كليه قوانين و مقررات ...» با اين قيد كلمه «كليه» شامل تمام قوانين و مقررات مى‏شود، ديگر
                        صورت مشروح مذاكرات قانون اساسى‏جلسه‏31-1، ص: 349
احتياج ندارد كه اطلاقات و عمومات را به آخر آن اضافه كنيم زيرا اين اصلاحات را غير از علما و اصوليين كسي ديگر نمي‏فهمد و در هر موردي احتياج ندارد زيرا ما داريم با اين اصل وظيفه دولت جمهوري اسلامي را بيان مى‏كنيم و لازم نيست كه كلمه نظام اسلامي را پشت هر اصلي بچسبانيم، همان‏طور كه در يكي از بندهاي اصل قبلي چسبانديم. همه مي‏دانند كه موازين اسلامي حاكم است. آقاي مكارم فرمودند كه اگر به همين اندازه اكتفا كنيم و بنويسيم «كليه قوانين و مقررات مدني ... الخ» و تشخيص اين فقهاي جامع الشرايط شيعه است، همين كافي است و ديگر احتياج به طول و تفصيل ندارد.
نايب رئيس- آقاي حايري، آقايان ديگر هم بايد توضيح بدهند. آقاي سبحاني بفرماييد.
سبحاني- آقا قوانين با مقررات از نظر وزن فرق دارد. مقررات غير از قوانين است. قوانين از قرآن و سنت اخذ مى‏شود ولي مقررات چيزي است كه از كتاب و سنت اخذ نمى‏شود مثلًا قوانين راهنمايي جزو مقررات است ولي جزو قوانين نيست. اينها ضعف تأليف دارد. نوشته شده «كليه قوانين و مقررات مدني، جزايي ... بايد با رعايت كامل موازين اسلامي باشد» قوانين يك چيز است و موازين اسلامي يك چيز ديگر. بنابراين قوانين بايد متخذ از كتاب و سنت باشد و مقررات بايد با رعايت كامل موازين اسلامي باشد. نكته ديگر اين‏كه چرا ما عجله كنيم؟ در تكميل اين قيد بهتر است صبر كنيم هر وقت به اصل شوراي نگهبان رسيديم وبه اصطلاح به آن اصل ملجأ مصوبات قوانين رسيديم، به هر نحوي كه آن را حل كرديم و تصميم گرفتيم، آن وقت اين قيد را تكميل مى‏كنيم. بهتر است كه حالا عجله نكنيم.
نايب رئيس- آقاي آيت بفرماييد.
دكتر آيت- در جلسه قبل هم من مخالفت خود را با ذيل اين اصل اظهار كردم با آن مختصري كه گفتم اهميت مسأله روشن شده باشد. بايد توجه داشته باشيم كه اصولًا قانون بايد محكم، روشن و بدون ابهام باشد. منظور از وضع قانون و حكومت قانون اين است كه مردم گرفتار هوا و هوس افراد نباشد. اگر ما قانون را به يك نحوي وضع كنيم كه هميشه امكان استثناء در آن باشد، آن را ديگر قانون نمي‏گويند. از اين جهت قوانين را به دو دسته مى‏كنيم، يكي قوانين عادي مثل مدني جزائي و غيره كه مجلس شوراي ملي تنظيم و بعد تصويب مى‏كند. خوب اين را چون هميشه خود مجلس مي‏تواند تجديد نظر كند، بنابراين يك مرجعي را هم قرار داده‏اند مثل شوراي نگهبان كه برود آنجا و اگر خلاف اسلام هم بود، دوباره برمي‏گردد به مجلس و مطابق اسلام مى‏شود ولي اگر بخواهيم قانون اساسي كه پايه تمام قوانين است، پايه‏اش را شل كنيم و بگوييم كه در قانون اساسي هم بايد شك كرد كه آيا بايد مخالف اسلام باشد يا موافق اسلام باشد، الان شما كه در اين مجلس حضور داريد همه عالم و فقيه و خبره هستيد و داريد بحث مي‏كنيد، هر جا كه لازم است حاشيه داشته باشيد، تبصره داشته باشيد، حالا جاي آن را مشخص كنيد ولي اگر بگوييم در آينده به طور اطلاق آمده يا به طور عموم آمده، اين بايد عوض شود مثل عبارت «فقهاي زمان» كه مبهم است و معلوم نيست كه به چه شكل است و مثل اين است كه قانون وضع نكرديم. به نظر من همان قسمت اول كافي است چون كليه قوانين بايد متخذ از قرآن و سنت باشد و اگر بنا باشد اين ذيل هم به آن اضافه شود، قطعاً بايد مرجع رسيدگي كه آيا فلان اصل مطابق اسلام هست يا نيست، دقيقاً مشخص بشود و آن همان مرجعي باشد كه قوانين عادي را رسيدگي و تنظيم مى‏كند، بعد هم اگر كسي در يك اصل شك كرد و گفت اين عموميت دارد، نبايد داشته باشد، كليت دارد و نبايد
                        صورت مشروح مذاكرات قانون اساسى‏جلسه‏31-1، ص: 350
داشته باشد، به قول آقاي فارسي اين تفسير قانون اساسي مى‏شود، اين را بايد مرجعش را مشخص كنيم. اگر مرجعش دقيقاً مشخص نشود، تمام زحمات سه چهار ماهه و تمام زحماتي كه ملت براي انقلاب كشيده از بين مي‏رود. من از تمام نمايندگان محترم تقاضا دارم كه روي اين اصل فكر كنند و بر احساسات خود غلبه كنند و تأكيد هم مى‏كنم كه اين اصل را خود من در گروه پيشنهاد كردم ولي اين جمله‏اى كه به ذيل اين اصل اضافه شده متأسفانه ممكن است اثر آن را خنثي كند. تقاضا دارم كه مجدداً روي آن بيشتر فكر كنيد.
حايري- من در پيشنهاد خود ايستادگي دارم اين «اطلاقات و عمومات» تقييد اجتماعي نيست و ممكن است اثر آن را خنثي كند. تقاضا دارم كه مجدداً روي آن بيشتر فكر كنيد.
نايب رئيس- آقاي حايري اگر همه بخواهند مثل جناب‏عالي صحبت كنند، من براي اداره جلسه چه‏كار كنم؟
حايري- من در پيشنهاد خودم ايستادگي دارم. اين «اطلاقات و عمومات» تقييد اجتماعي نيست، تقييد به اصول شيعه است نه يك چيز مجهول. شوراي نگهبان تمام شد و رفت. مشخص بايد همان «شوراي فقها باشد»، تمام شد و رفت. سر هر چيز متصل صحبت مى‏شود، اصل مطلب را بگوييد مگر مي‏خواهيد كتاب بنويسيد چرا شعار مي‏دهيد و مثل اين‏كه مي‏خواهيد منبر برويد.
نايب رئيس جناب‏عالي فكرتان راحت باشد كه اين قيد مورد تأييد دوستان واقع خواهد شد. آقاي رباني شيرازي بفرماييد. از دوستاني كه نام مي‏برم، اگر مطلب تازه‏اى دارند بفرمايند.
رباني شيرازي- اين ذيل آخر كه ما آن را حواله مي‏دهيم به يك چيز مجهول، چيزي كه هنوز آن را تصويب نكرده‏ايم يعني وضع شوراي نگهبان كه هنوز تصويب نشده و مورد بررسي قرار داده نشده اگر آن را تصويب كرده بوديم، بسيار خوب، درست بود ولي چيزي را كه تصويب نكرده‏ايم اين را حواله بدهيم به آن، درست نيست (حايري- تصويبش مسلم است).
نايب رئيس- آقاي حايري حضرت‏عالي حالا كه مطلبتان را صريح‏تر فرموديد، اجازه بدهيد دوستان شما كه اگر اجازه گرفته‏اند صحبت كنند، شما هم اگر مي‏خواهيد صحبت بفرماييد قبلًا اجازه بگيريد. آقاي منتظري بفرماييد. آقاي فاتحي هنوز نوبت شما نرسيده و بنده از نوبت خودم هم صرف نظر مى‏كنم.
منتظري- نظر من اين است كه اولًا نوشتن «اطلاقات وعمومات» و اين اصطلاحات اصولي در قانون صحيح نيست، همان‏طور كه آقاي صافي فرمودند، اگر بخواهيم كه اين كار را محول كنيم به فقهاي جامع الشرايط زمان، اين يك معياري و ضابطه به خصوصي ندارد، براي اين‏كه ممكن است من بگويم فقيه جامع الشرايط و اين قانون اساسي را قبول ندارم و همه را به هم بزنم. بنابراين بايستي تحت يك معيار و ضابطه دربيايد كه يك وقت كسي نتواند از آن سوء استفاده كند، به اين جهت من پيشنهاد كردم اين‏طور بنويسيم «اين اصل بر همه اصول قانون اساسي و قوانين و مقررات ديگر حاكم است و تشخيص اين امر بر عهده فقهاي شوراي نگهبان است» ما قطعاً شوراي نگهبان خواهيم داشت و آنجا مي‏گوييم شوراي نگهبان، هرچند از فقها و غير فقها تشكيل مى‏شود، وليكن در جهت اسلامي بودن قوانين نظر غير فقها مورد توجه نيست براي اين‏كه براي هر كاري به متخصص آن بايد رجوع بشود و تشخيص اين‏كه يك قانون مطابق با قانون اسلام است‏
                        صورت مشروح مذاكرات قانون اساسى‏جلسه‏31-1، ص: 351
يا نه، با فقهاست و آن وقت فقهاي شوراي نگهبان لابد آنجا معين خواهد شد. بنابراين فقهايي كه در شوراي نگهبان هستند هم مي‏توانند تشخيص بدهند كه مصوبات مجلس شوراي ملي موافق يا مخالف اسلام است و هم تفسير قانون اساسي را انجام مي‏دهند و اين مسأله عموم و اطلاق برمي‏گردد به تفسير قانون اساسي به وسيله مجلس شوراي ملي كه تفسير قوانين را مي‏تواند بكند و وقتي كه تفسير كرد، مصوباتش بايد زير نظر فقهاي شوراي نگهبان باشد و بنويسيم تشخيص اين امر بر عهده فقهاي ... يك بار ديگر اين پيشنهاد خودم را مي‏خوانم (به شرح بالا يك بار ديگر قرائت شد).
نايب رئيس- چند پيشنهاد جزئي هم ازآقايان حجتي، رشيديان، فارسي، مكارم و باهنر رسيده كه خوانده مى‏شود.
آقاي رحماني پيشنهاد كرده‏اند به جاي «اين قانون» بنويسيم «قانون اساسي جمهوري اسلامي» آقاي دستغيب پيشنهاد كرده‏اند به جاي «عمومات اين قانون»، «عمومات قانون اساسي» نوشته شود. آقاي حجتي پيشنهاد كرده‏اند «اين اصل بر تمامي اصول قانون اساسي و قوانين و مقررات ديگر حاكم است. تشخيص مورد مطابق اصل يا اصل‏ها كه هنوز شماره‏اش مشخص نيست». آقاي رشيديان نوشته‏اند «به نظر من بايد به شوراي رهبري احاله شود». آقاي فارسي پيشنهاد تازه‏اى دارند. آقاي مكارم پيشنهاد خودشان را فرستاده‏اند. آقاي دكتر باهنر نوشته‏اند «مسؤول تشخيص اين جهت را قانون اساسي تعيين مى‏كند يا تشخيص اين جهت به عهده ...» توجه بفرماييد كه اگر جاي اين را خالي بگذاريم، نمي توانيم روي آن رأي بگيريم. آقاي غفوري نوشته‏اند «موازين مسلم اسلامي و مخالف آن نباشد» و قيد «اطلاقات و عمومات» حذف شود. آقاي فاتحي بفرماييد.
فاتحي به نظر من اين اصل مهم‏ترين اصلي است كه نوشته و تصويب مى‏شود و هدف آقايان مجتهدين و علما كه اينجا جمع شده‏اند، بيشتر اين اصل است كه بر تمام اصول حكومت دارد. بنابراين بايد روي آن دقت شود براي اين‏كه تمام اصولي كه ما مي‏خواهيم تصويب بكنيم، اين اصل بايد بر تمام آنها حكومت داشته باشد و اگر به اين ترتيب تنظيم شود: «كليه قوانين و مقررات مدني، جزائي، مالي و اقتصادي، اداري، فرهنگي، نظامي و غيره بايد با رعايت كامل موازين اسلامي كه از قرآن و سنت گرفته شده، تنظيم شود» حالا صحبت اين است كه چه كسي مي‏تواند قانون مخالف با مقررات اسلامي را تشخيص بدهد؟ نظرتان اين است كه با شوراي نگهبان يا با شوراي رهبري باشد كه در نظر گرفتيم و همان‏طور كه آقاي منتظري فرمودند، مقيد كنيم قوانيني كه منظم مى‏شود، به طور كلي بايد مورد تصويب شوراي نگهبان يا شوراي رهبري قرار بگيرد و عبارتش اين‏طور باشد «اين اصل بر كليه اطلاقات و عمومات اين قانون و قوانين ديگر حاكم و مقيد است و تشخيص اين قسمت بر عهده شوراي نگهباني است كه در قانون اساسي پيش‏بينى شده است».
نايب رئيس- از آقايان خواهش مى‏كنم كوتاه و بدون مقدمه و مؤخره صحبت كنند چون اهميت آن را مي‏دانيم. اگر نمي‏دانستيم اين‏قدر روي آن وقت صرف نمي‏كرديم. فقط پيشنهادشان اگر دليلي مي‏خواهد آن را بفرمايند. پيشنهادي از آقاي مشكيني رسيده است كه قرائت مى‏شود.
 «فعلا شوراي نگهبان را قبول نداريم، مسأله را مبتني بر آن نكنيد» آقاي موسوي اردبيلي بفرماييد.
                        صورت مشروح مذاكرات قانون اساسى‏جلسه‏31-1، ص: 352
موسوي اردبيلي- جملاتي كه فرمودند، جمله اولش كه كافي نبود و به خاطر جناب آقاي حايري يك جمله اضافه شده و اضافه كردن اين جمله اين گرفتاري‏ها را پيش آورده و الا اصل جمله از اول درست بود، حالا اگر بخواهيم برداريم به خاطر اين‏كه «حاكم» اصطلاح است و اين اصطلاحي است كه ما مي‏گوييم اگر بخواهيد آن را برداريد، يك اشكالات ديگري به وجود مي‏آيد. حالا اگر بخواهيم كوتاه‏تر بكنيم و به جاي «اصول و مقررات و قوانين» بنويسيم «اصول قوانين اساسي» و به جاي «تشخيص» بنويسيم «تشخيص آنها با فقهايي است كه اصول بعدي قانون اساسي آن را معين مى‏كند». اگر بنويسيم «شوراي نگهبان» اشكال پيدا مى‏كند.
نايب رئيس- آقاي هاشمى‏نژاد بفرماييد.
هاشمى‏نژاد- اطلاقات وعمومات را بنده اصرار دارم كه باشد و سرّ آن اين است كه در قانون اساسي پيش‏بينى مى‏شود كه مجلس شوراي ملي حق وضع قانوني كه مخالف اسلام باشد، ندارد. اما «اطلاق عمومات» همان‏طور كه آقاي فارسي گفتند، تفسيري است از قانون اساسي و آن اصل كه مجلس شوراي ملي حق تصويب قوانين خلاف اسلام را ندارند، اصل تازه‏اى است در اين قانون اساسي و جهت تازه‏ايست در قانون اساسي كه مصوبات مجلس شوراي ملي را مقيد مى‏كند كه در محدوده اسلام باشد و اين‏كه فرمودند اين اصلاحات را كسي نمي‏فهمد، لزومي ندارد كه عامه مردم بفهمند، كساني كه مي‏خواهند اطلاقات و عمومات را تفسير بكنند، مي‏فهمند، و در مورد مسأله احاله به مجهول، ما چون خيلي احاله به مجهول داريم، مانند مسائل اقتصادي و فرهنگي و نظامي كه ما اينجا در سطح كلي طرح كرديم و جزئيات آن را بعد معلوم كنيم. بنابراين احاله به مجهول نيست و ما جز اين نمى‏توانيم عمل كنيم. به هر حال قانون اساسي يك مرجعي را براي اين مسائل مشخص مى‏كند، كه آن مرجع را مي‏پذيريم زيرا جمع بين نظرات است. به هر حال من «اطلاقات و عمومات» را چون يك امتيازي براي اين قانون اساسي مي‏دانم كه حتي تفسيرهاي مجلس شوراي ملي را مقيد مى‏كند، اصرار مى‏كنم كه باشد.
نايب رئيس- آقاي خامنه‏اى بفرماييد.
خامنه‏اي- آن چيزي كه مي‏خواستم بنده بگويم آقاي‏هاشمى‏نژاد گفتند.
نايب رئيس- آقاي خزعلي بفرماييد.
خزعلي- بحث ما در دو جهت است: يكي اين‏كه بايد براساس موازين كامل اسلام باشد و گفته نشده «احكام اسلامي» گفته شده «موازين اسلامي» و چون روي اين موازين كار مى‏كنيم، احتياج به قيد بعدي نيست. مطلب دوم اين‏كه اگر خواستيم خوب تصويب شود كه از اجمال درآمده باشد، عبارت بعدي درست نيست زيرا اين اصل بر اطلاقات و عمومات اين قانون و قوانين و مقررات ديگر حاكم است و بنابراين ارجاعش به فقهاي شوراي نگهبان اين ضرورت را از بين مي‏برد.
نايب رئيس- آقاي رشيديان بفرماييد.
رشيديان- همان‏طور كه در جلسه قبل گفتم، تكرار مى‏كنم، اگر بحث شوراي رهبري را به آن ترتيبي كه گروه چهار معين كرده مثل انتخابات مجلس خبرگان و مثل شوراي رهبري، در همين جا مطرح كنيم و يك فصلي برايش باز كنيم و پيرامونش گفت و گو كنيم، فكر مى‏كنم اين مجهولات و مبهمات از بين خواهد رفت و من معتقدم شوراي رهبري است كه مي‏تواند قانون اساسي را بهتر از هر كس تفسير بكند، به خصوص كه شوراي رهبري عمرش بيشتر از شوراي نگهبان است.
                        صورت مشروح مذاكرات قانون اساسى‏جلسه‏31-1، ص: 353
نايب رئيس- چند يادداشت رسيده است كه قرائت مى‏كنم:
آقاي قرشي نوشته‏اند كه «پيشنهاد آقاي منتظري و آقاي دكتر آيت را به رأي بگذاريد.» آقاي رباني شيرازي نوشته‏اند كه «تشخيص اين اصل به عهده مجتهدان طراز اول است.» آقاي سبحاني نوشته‏اند به جاي «اطلاقات وعمومات» نوشته شود «اجمال و تفصيل قانون اساسي» آقاي قائمي نوشته‏اند «اين اصل بر همه اطلاقات و عمومات همه قوانين حاكم است و تشخيص آن با فقهايي است كه در شوراي نگهبان انجام وظيفه مى‏كنند.» آقاي رحماني نوشته‏اند «و توجيهي كه مطابقت با شرع نداشته باشد، غير قابل قبول است و مرجع تشخيص در اصول آينده تعيين خواهد شد» آقاي موسوي اردبيلي مطلب خودشان را روي كاغذ آورده‏اند كه قرائت مى‏كنم: «كليه قوانين و مقررات جزائي، مدني، مالي، اقتصادي، اداري، فرهنگي، نظامي، وسياسي و غيره اعم از مستفاد از اصول قانون اساسي و مصوبات مجلس شوراي ملي بايد براساس كامل موازين اسلامي باشد و تشخيص اين جهت با فقهايي است كه در اصول بعد معين خواهد شد.» آقاي مرادزهي بفرماييد.
مرادزهي- از نظر فن قانون نويسي، نحوه نگارش اين اصل درست نيست، به خصوص كه نوشته «كليه قوانين و مقررات مدني، جزائي، مالي، اقتصادي، اداري، فرهنگي، نظامي و غيره» خوب كليه مقررات شامل همه اين موارد مى‏شود ديگر تكرارش ضروري نيست و اما در قسمت آخر كه نوشته شده «با رعايت كامل موازين اسلامي باشد» يك بار كافي است و ادامه اضافات دردي را دوا نمى‏كند، زيرا قانون هرچه ساده‏تر و جامع‏تر باشد بهتر است و اين اصل در بيشتر قوانين كشورهاي اسلامي رعايت شده و خيلي ساده فقط نوشته‏اند «دين رسمي كشور اسلام و شرايط قانون گذاري شريعت اسلام است» و تشخيص آن و ضمانت اجراي آن كه شما احاله فرموديد، ذكر خواهد شد كه چه نوع قوانين و به چه كيفيتي بايد باشد.
نايب رئيس- آقاي مشكيني فرمايشي داشتيد؟
مشكيني- مطلب بنده همان است كه نوشته‏ام.
نايب رئيس- آقاي حيدري بفرماييد.
حيدري- عرض بنده در دو مورد است. اولًا قانون اساسي بايد ابهام نداشته باشد و بايد صريح و روشن باشد، حتي از حيث اطلاق وعموم و اگر چنان‏چه در اين اصل اضافه كنيم «اطلاقات وعمومات» در قانون اساسي مراد قانون‏گذار را بيان و روشن نكرده كه آيا مراد از اطلاق است يا عام است يا خاص. پس هر فردي نگاه به قانون اساسي بكند، در شك باقي مي‏ماند كه آيا قانون‏گذار مرادش عموم بوده است يا مرادش خصوصي است. آن وقت آن مرجع بايد با نظريات و عقايد خودش تفسير اطلاق را بكند و اگر اين باشد، معنايش اين است كه اساس قانون اساسي را بر هم بزنيم. پس بايد در اطلاقات، اگر منظور اطلاق است بايد به همان نحو اطلاق تصويب بشود، نه اين‏كه يك اصل ديگري بياوريم و اگر منظور عموم است، بايد به نحو عموم و اگر منظور خاص است، بايد به نحو خاص باشد. عرض دوم من اين است كه نوشته شده «براساس موازين اسلامي تنظيم شود.» روز چهارشنبه و پنج‏شنبه صحبت بود كه نوشته شود «براساس موازين اسلامي كه از قرآن و سنت گرفته شود.» حال فرمودند كه بايد قيد كتاب و سنت باشد، براي اين‏كه در باب قضاوت، مراجعي را تعيين كرده‏اند كه اگر قاضي نتوانست حكم را از آيين‏نامه قضاوت به دست آورد، به موازين ديگري كه در اصل صد و سي و شش‏
                        صورت مشروح مذاكرات قانون اساسى‏جلسه‏31-1، ص: 354
ذكر شده است «در مواردي كه قاضي نتواند حكم دعاوي حقوق را در قوانين موضوعه بيابد، بايد با الهام از قواعد شرع و عرف و عادت مسلم، آن‏چه عدالت و مصالح عمومي اقتضا دارد، حكم را صادر كند». پس اينجا عرف و عادت و مصالح عمومي را منشأ و موازين براي صدور حكم براي قاضي تجويز دانسته است، در حالي كه اينها از موازين شرعيه نيستند، پس بايد مقيد شود به قرآن و سنت.
نايب رئيس- بسيار متشكرم آقاي مقدم مراغه‏اى بفرماييد.
مقدم مراغه‏اى- بنده در مخالفت با اين اصل عرض مى‏كنم كه اصول بايد مشخص ومنجز و روشن باشد و عرض كردم كه ما يك اصل شصت و شش داريم كه هيچ قانوني نمي‏تواند مخالف اسلام باشد. فرمودند كه ما در اينجا يك نظر كلي داريم، اگر منظور كلي است آن‏چه كه ما اينجا مي‏گوييم كلي نيست زيرا وقتي مي‏گوييم مقررات، مقررات خيلي وسيع است، مقررات نظامي و مالي و غيره. فرض بفرماييد مقررات نظامي، وقتي بخواهند يك دستور نظامي صادر كنند بايد روشن شود كه آيا اين دستور واقعاً مطابق قرآن و سنت است يا خير. توجه بفرماييد كه چه اشكالي پيش خواهد آمد. منتها وقتي يك اصل پيشنهاد مى‏شود تقريباً نظر اكثريت در يك زاويه است و همه مي‏خواهند نظر خودشان را با تغيير جملات اعمال كنند، در صورتي كه بنده روز اول يك پيشنهاد تنظيم كردم كه اصلًا قرائت نفرموديد.
نايب رئيس- حتماً به دست من نرسيده است چون همه پيشنهادها در اينجا مراقبت و نگهداري مى‏شود. آقاي كرمي نوشته‏اند «كليه قوانين و مقررات مدني، جزائي، مالي، اقتصادي، فرهنگي، اداري، نظامي، سياسي و غيره ... بايد براساس موازين صريح اسلامي باشد» خواسته‏اند با افزودن يك كلمه «صريح» بر آن متن پيشنهادي، نظرهاي مختلف را تأمين كرده باشند. آقاي بشارت نوشته‏اند «كليه مقررات و قوانين مدني، مالي، اقتصادي، فرهنگي، اداري، نظامي و سياسي و غيره بايد براساس كامل موازين اسلامي باشد. براساس اين اصل كليه قوانين و مقرراتي كه طبق موازين اسلامي نباشد، با تشخيص فقهاي شوراي نگهبان باطل است و قابل اجرا نخواهد بود.» آقاي جوادي نوشته‏اند «كليه قوانين الي آخر ... بايد مفاد و اطلاق و عموم آنها براساس كامل موازين اسلامي باشد.» پيشنهاد آقاي فارسي اين است «تفسير اصول قانون اساسي بر عهده شوراي فقيهان و اسلام شناسان است كه در اصول آينده كيفيت و اختيارات و وظايف آن مشخص مى‏شود» البته اين يك پيشنهاد كاملًا جديدي است.
آقاي مراغه‏اى نوشته‏اند «جمهوري اسلامي براساس موازين اسلامي است و خلاف آن جايز نمي‏باشد» آقاي صافي نوشته‏اند «حصر بر شوراي نگهبان يك خلاف واقعيت است، مشخص فقهاي جامع الشرايط مي‏باشند و در اينجا هيچ‏گونه ابهام و اشكالي در آينده پيدا نخواهد شد و از اعتبار قانون هم كاسته نشده بلكه افزوده مي‏گردد.» آقاي مكارم مطلب خودشان را كتباً نوشته‏اند كه ديگر تكرار نمى‏كنم. آقاي دكتر ضيايي هم مطلبشان را كتباً نوشته‏اند كه تكرار نمى‏كنم. در پايان دو پيشنهاد رسيده است، يكي كفايت مذاكرات و رأي‏گيري به متني كه بتواند همين‏جا تنظيم شود و اين نكات را شامل شود كه گمان مى‏كنم اگر بر متن پيشنهادي آقاي منتظري كلمه «اطلاق يا عموم» را اضافه كنيم، چون حاكميت بر كل قوانين خيلي عبارت را مبهم مى‏كند، منتها به جاي «اطلاقات و عمومات»، «اطلاق و عموم» كافي هست، مي‏نويسيم «اين اصل‏
                        صورت مشروح مذاكرات قانون اساسى‏جلسه‏31-1، ص: 355
بر اطلاق يا عموم همه اصول قانون اساسي و قوانين و مقررات ديگر حاكم است و تشخيص اين امر بر عهده فقهاي شوراي نگهبان است». اگر در اصول آينده طبق پيش‏بينى اصلي راجع به شوراي نگهبان داشتيم كه اين تغيير نمى‏كند و اگر نداشتيم، در مرحله نهايي كه داريم براي همين است كه يك سلسله اصلاحاتي از اين قبيل لازم مى‏شود و اين كار را آنجا انجام مي‏دهيم. فعلًا اين مقدارش براي بين الرشد است كه اگر شوراي نگهباني باشد و فقهايي در آنجا معين بشوند و تشخيص اين امر را بر عهده فقهاي شوراي نگهبان بگذاريم، اين بين الرشد است.
رباني شيرازي- به عهده فقها بگذاريد.
نايب رئيس- فقهاي شوراي نگهبان.
طاهري- فقيه اعلم چه اشكالي دارد؟
نايب رئيس- اگر در يك زماني يك فقيه اعلم مشخص نداشته باشيم و دو يا سه نفر مساوي داشتيم كه مكرر هم پيش مي‏آيد، خصوصاً در اوايل مرجعيت و اينها نظرات مختلف داشتند، تكليف ملت چيست؟ بعد از يك مرجعي همان‏طور كه مي‏بينيد در سال‏هاى اول معمولًا مرجع در يك نفر متعين نمى‏شود.
طاهري- اصل پنجم را هم كه نمي‏خواستيم اينجا مطرح كنيم اين را هم عين همان بكنيد كه با اكثريت آراء باشد.
نايب رئيس- اين يك امر تشخيص است. اجازه بدهيد اين بحث را در آنجا بكنيم اما تا به حال در دو جا بر طبق پيشنهاد خود آقايان يك قيد اضافه كرديم، يكي در بند دوازده اصل سه است يعني در عبارت «پي‏ريزي اقتصاد صحيح و عادلانه جهت ايجاد رفاه و رفع فقر ... الي آخر» حال اگر آقايان لازم دانستيد كه اضافه بشود «بر طبق ضوابط اسلامي» يا اصلًا لازم نيست يا احاله به مجهول است يا هر اشكالي كه فكر مي‏كنيد اينجا هست، آنجا هم هست، و يا واقعاً اگر تشخيص داديد كه اين قيود لازم است، ببينيم چرا لازم است؟ چون جاهايي هست كه مظان لغزش از معيارهاي اسلامي ممكن است باشد، وقتي اين را لازم مي‏دانيد اگر بخواهيم اين رويه را تا آخر ادامه بدهيم شايد بيست يا سي جاي ديگر اين قيد را بايد اضافه كنيم. پيشنهاد اين بود كه اين اصل را اينجا بگذاريم و حتي آن قيد را در اصل نهايي برداريم. البته حالا كه برنمي‏گرديم ولي لااقل از اين به بعد ديگر به خاطر مظان لغزش، اين قيد را اضافه نكنيم و از تكرار اين قيد جلوگيري كنيم. اين مطلب مطرح شد و توضيح هم داده شد كه چيزي جز اين منظور نيست و به علاوه آقايان مرتكب تأكيد مي‏فرماييد روي صراحت و قاطعيت، ايشان هم مي‏فرمودند قانون بايد صريح و قاطع باشد، معني قانون صريح و قاطع اين است كه اگر خواننده يا خوانندگاني پيدا شدند كه اهل دقت نظر بيش از سطح متوسط باشند، دقت نظر آنها هم تأمين شده باشد. اين معني قالبي بودن و قطعي بودن بيان در قانون اساسي است. ملاحضه فرموديد كه در همين مجلس چنين چيزي روي داد، يعني عبارت قبلي را خوانديم و براي بعضي از نمايندگان محترم ابهام و شائبه و احتمال عدم صراحت و عدم قاطعيت كافي و قالبي نبودن كافي پيش آمد. بنابراين، اين كاري كه كرديم براي اين است كه از همين‏جا در همين اصل هم اين قسمت را رعايت كرده باشيم كه آن مطلبي را كه مي‏خواهيم بگوييم صريح و قاطع باشد. بنده در آغاز جلسه عرض كردم‏
                        صورت مشروح مذاكرات قانون اساسى‏جلسه‏31-1، ص: 356
كه اگر همه آن اضافاتي را كه نمايندگان محترم گفتيد، اضافه كنيم چيزي بر مطلب اصل اضافه نخواهد شد و همان اصل است، فقط آن را صريح‏تر و قاطع‏تر و مشخص‏تر كرده‏ايم و اين هم كه نبايد ما را نگران كند. خوب اگر اجازه مي‏فرماييد براي اين‏كه اگر ما بخواهيم براي اين‏گونه تغييرات تنفس بدهيم و چيز جديدي آماده كنيم، گمان نمى‏كنم ديگر بهتر از اين باشد، اصل را با اضافه‏اى كه در ذيلش آمد با اين اصلاح مي‏خوانم، مرقوم بفرماييد كه بتوانيم به رأي بگذاريم آقاي حجتي كرماني بفرماييد.
حجتي كرماني- جمله اول كه نوشته شده «براساس موازين اسلامي باشد» معني آن اين است كه آن اطلاعات بر مبناي موازين اسلامي است و اگر تخصصي باشد، همان‏جا بايد باشد و اگر به پيشنهاد آقاي حايري توجه كنيم، مي‏بينيم كه آن ايراد آقاي حايري حل نشده است و با كلمه اطلاقات اين اصل از قانون اساسي دچار سستي مى‏شود.
نايب رئيس- توجه بفرماييد من بند دوازده از اصل سوم را مي‏خوانم. شما بفرماييد سست است يا خير. (صافي- اگر اين‏طور است همه جا بنويسيد بر طبق موازين اسلامي) بند دوازده- «پي‏ريزي اقتصاد صحيح و عادلانه بر طبق ضوابط اسلامي جهت ايجاد رفاه و رفع فقر و برطرف ساختن هر نوع محروميت در زمينه‏هاي تغذيه و مسكن و كار و بهداشت و تعميم بيمه» در اين بند گفته‏ايد كه قيد «برطبق ضوابط اسلامي» را اضافه كنيم، آيا اضافه كردن قيد «بر طبق ضوابط اسلامي» آن را متزلزل كرده؟ چند پيشنهاد رسيده كه مي‏خوانم. اول پيشنهاد آقاي طاهري خرم آبادي را قرائت مى‏كنم:
- اطلاقات و عمومات قانون اساسي و قوانين ديگر محدود و مقيد به موازين اسلامي است و تشخيص آن با فقهايي است كه در قانون اساسي براي نظارت بر قوانين مجلس شورا معين شده است.
 (طاهري خرم آبادي)
طاهري- صدر پيشنهاد را قرائت نفرموديد.
نايب رئيس- «تمام اطلاقات وعمومات در قانون اساسي» روشن‏تر است كه لفظ حاكم هم به كار نرود. پيشنهاد ديگري است از آقاي منيرالدين حسيني كه قرائت مى‏كنم:
رياست محترم‏
- كليه قوانين و مقررات مدني، مالي، اقتصادي، اداري، فرهنگي، نظامي، سياسي و غيره اينها بايد براساس موازين اسلامي باشد.
اين اصل بر فراگيري‏ها و محدوديت‏هاي كليات و اصول قانون اساسي حاكم، تفسير و تبيين فراگيري‏ها و محدوديت‏ها، به عهده شوراي رهبري است.
 (سيد منيرالدين حسيني)
نايب رئيس- بنده اين اصل را كه نتيجه تنظيم كل نظرات بوده به رأي مي‏گذارم و اميدوارم كه رأي كافي بياورد، چون همه نظرات را تأمين كرده است. (جوادي- «كليه موازين براساس موازين اسلامي باشد» اگر اصطلاح اطلاق و عموم لازم باشد بايد به اين صورت اصلاح شود، بايد مفاد و اطلاق و عموم آنها براساس كامل موازين اسلامي باشد) آقاي جوادي توضيح دادند كه كساني كه احياناً به اظهار نظر ايشان و يا به پيشنهاد آقاي طاهري و يا پيشنهادات ديگري كه قرائت شد، معتقدند، اين مطلب را در رأيشان دخالت بدهند، لطفاً اين را به‏
                        صورت مشروح مذاكرات قانون اساسى‏جلسه‏31-1، ص: 357
اين صورت كه پيش‏بينى و اقتباس از مجموع مطالب شد، مرقوم بفرماييد تا در مواقع رأي‏گيري كاملًا مشخص باشد كه به چه چيزي رأي مي‏دهيد. اصل چهارم طبق آن چيزي كه آقاي طاهري پيشنهاد كرده‏اند، به اين صورت درمي‏آيد:
اصل 4 (اصل چهارم)- كليه قوانين و مقررات مدني، جزائي، مالي و اقتصادي، اداري، فرهنگي، نظامي و غير اينها بايد براساس موازين اسلامي باشد و اطلاق و عموم قانون اساسي و قوانين ديگر محدود و مقيد بر موازين اسلامي است و تشخيص آن با فقهايي است كه در قانون اساسي براي نظارت بر قوانين مجلس شورا معين مى‏شود.
مكارم شيرازي- اولي خيلي محكم‏تر بود.
نايب رئيس- بسيار خوب بنده خواستم اين را خوانده باشم كه رويش نظر داده بشود. پيشنهاد ديگري از آقاي رباني املشي است كه مي‏خوانم:
- كليه قوانين اساسي و مصوبات مجلس از هرگونه باشد، بلا استثنا بايد براساس موازين اسلامي باشد، كليه اطلاقات و عمومات بايد با توجه به اين اصل تفسير شود.
 (رباني املشي)
خوب چنين احساس مى‏كنيم كه در جمع اگر طبق روند زماني جلو برويم، راحت‏تر به نتيجه مي‏رسيم. خواهش مى‏كنم توجه بفرماييد، چيزي را كه جلوتر مطرح بود مي‏خوانم:
اصل 4 (اصل چهارم)- كليه قوانين و مقررات مدني، جزائي، مالي، اقتصادي، اداري، فرهنگي، نظامي، سياسي و غير اينها بايد براساس موازين اسلامي باشد. اين اصل بر اطلاق يا عموم همه اصول قانون اساسي و قوانين و مقررات ديگر حاكم است و تشخيص اين امر بر عهده فقهاي شوراي نگهبان است.
لطفاً گلدان‏ها را براي رأي‏گيري ببريد.
 (اخذ رأي به عمل آمد و نتيجه آن به شرح زير اعلام شد)
نايب رئيس- عده حاضر در جلسه شصت و نه نفر است و اصل چهارم با پنجاه و شش رأي موافق در برابر هفت رأي مخالف و شش رأي ممتنع تصويب شد. تكبير (حضار سه مرتبه تكبير گفتند) گروه اول درباره اصل پنجم به دليل محتواي اصيل و اساسي آن چنين تشخيص داد كه در يك جلسه مشترك با گروه‏هاي ديگر به همان صورت كه در جلسه گروه، مسائل مورد بحث قرار مي‏گيرد به همان شكل بتواند روي اصل پنجم با نمايندگان ديگر بحث كند. اين بحث صبح روز پنج‏شنبه و صبح امروز به تفصيل ادامه داشته است و اميدواريم فردا صبح در جلسه سومي كه براي اين منظور به دعوت گروه اول تشكيل مى‏شود و ساعت هشت و نيم كارش را آغاز خواهد كرد، بتوانيم اصل پنجم را هم به صورت نهايي تنظيم كنيم. بنابريان اصل پنجم فردا براي عرضه به مجلس آماده خواهد شد. اصل ششم قبلًا آماده شده بود و روز پنج‏شنبه مقداري درباره آن صحبت شد. اصل اين بود «در جمهوري اسلامي شورا يكي از مباني اساسي اداره امور جامعه است» در اين باره مطالبي گفته شد و پيشنهادهايي هم شد. من از طرف گروه يك از نمايندگان محترم خواهش مى‏كنم توجه بفرمايند كه ما غير از اصل ششم، يك اصل ديگري داريم به نام اصل هفتم كه در آن طرح قبلي كه همه پانزده اصل فصل اول را داده بوديم و خدمتتان داده‏اند، در آن طرح اصل شش به اين صورت است «در جمهوري اسلامي شورا يكي از مباني اساسي اداره امور جامعه است (و امرهم شوري بينهم)» و همچنين اصل هفتم چنين است «در جمهوري اسلامي آراء مردم در همه سطوح، انتخاب رئيس‏جمهور، نمايندگان واجد شرايط
                        صورت مشروح مذاكرات قانون اساسى‏جلسه‏31-1، ص: 358
براي مجلس شوراي ملي، شوراهاي استان، شهرستان، محل، بخش، روستا و نظاير اينها نقش بنيادي دارد، طرز تشكيل شوراها و حدود كار آنها به وسيله مجلس شوراي ملي تعيين مى‏شود» ملاحظه مي‏فرماييد كه در پيش‏نويس قبلي مسأله نقش نظرات مشورتي و نقش آراء عمومي هر دو در يك اصل گنجانده شده بود، وقتي كه اين در گروه مطرح شد با توجه به نظرات رسيده از طرف صاحب نظران مختلف و پيشنهاد دهندگان ديگر كه از همان چهارهزار پيشنهاد و نظريه استخراج شده بود، گروه اول به اين نتيجه رسيد كه نقش سازنده مشورت، يك مطلب است و نقش ضرورت اتكاء به آراء عمومي هم يك مطلب و اگر اين دو مطلب را از هم جدا بيان كنيم، هر يك از آنها حقش بهتر ادا شده و در قانون اساسي برجسته خواهد بود، بر اين اساس بوده كه مطلب قبلي در دو اصل به اين صورت به مجلس عرضه شده است، اولًا اميدوارم كه همه مردم ما با اين توضيحي كه دادم توجه بفرمايند كه در مجلس خبرگان و در گروه‏هاي مسؤول تهيه اصول، با عنايت و اهتمام به آراء مردم و با عنايت و اهتمام به استفاده از آراء مشورتي صاحب نظران در اين دو اصل اهتمام، دقت و كوشش كامل شده است و هيچ منظور اين نبوده است كه نقش شوراها و نقش نظر مشورتي و نقش آراء مردم ذره‏اى كمتر از آن‏چه شايسته يك حكومت و جمهوري اسلامي است، باشد. ثانياً، همين‏طور كه برنامه اين چند روز نشان داد همه تلاش و كوشش شما نمايندگان ملت ايران در اين مجلس بر اين است كه در امانتي كه به شما سپرده‏اند، رعايت كامل مسؤوليت را در حد تشخيص خودتان كرده باشد، به همين جهت روي جمله‏ها دقت مى‏شود، روي تعبيرها دقت مى‏شود، روي افزايش يا كاهش يك «واو» يا يك كلمه دقت مى‏شود و اين دقت‏ها به منظور رعايت امانت است و هيچ‏گاه به منظور متزلزل كردن هيچ يك از ارزش‏هاى اصيلي كه در طول انقلاب اسلامي در سخنراني‏ها و اعلاميه‏ها بر مردم ما عرضه شده است، نيست و چنين احتمالي هم معني ندارد، چون بعضي‏ها هستند كه در اين زمينه ممكن است دچار كمترين دغدغه يا وسوسه‏اى بشوند، اين توضيح را لازم دانستم امروز عرض كنم و اميدوارم كه همين امشب اين توضيح را راديو تلويزيون به اطلاع ملت ما برسانند. استدعاي من اين است كه به پيشنهادي كه گروه اول از همكاران شما در بيان مفاد اين دو قسمت تهيه كرده‏اند، توجه بفرماييد و اگر نظرات جديدي به نظرتان مي‏رسد، مرقوم بفرماييد و در اختيار گروه و يا در اختيار آن گروه چهارده نفري بر طبق سنت قرار بدهيد تا ما بتوانيم اين دو اصل را هم به زودي مورد شور و بررسي نهايي قرار بدهيم. در اين مورد دو نظر وجود دارد يكي اين‏كه، بعضي از دوستان نظرشان اين بود كه رأي‏گيري درباره اصول ششم و هفتم پس از مشخص شدن اصل پنجم و رأي‏گيري درباره آن ميسر است و نظر ديگر اين بود كه ما مي‏توانيم روي اصل‏هاى شش و هفت قبلًا بحث كنيم و رأي بگيريم و آن نكاتي را كه درباره اين دو اصل لازم مي‏دانيم، در اصل پنجم بگنجانيم. من تابع نظر مجلس هستم اگر نظر اكثريت نسبي مجلس يعني نصف به علاوه يك اين باشد كه ما مي‏توانيم قبل از تصويب متن اصل پنجم، اصل‏هاى شش وهفت را براي بررسي و تصويب مطرح كنيم، مي‏توانيم امروز به كارمان ادامه بدهيم، وگرنه ناچاريم كه جلسه را تعطيل كنيم و زودتر به تهيه دستور جلسه فردا بپردازيم. نمايندگاني كه با ادامه كارمان و بحث درباره اصل شش موافق‏اند، قيام فرمايند. (اكثر نمايندگان برخاستند) تصويب شد. پس وارد بحث در اصل شش مي‏شويم. آقاي منتظري بفرماييد.
منتظري- بسم الله الرحمن الرحيم. اولًااين‏كه در اصل شش آمده است «شورا يكي از مباني‏
                        صورت مشروح مذاكرات قانون اساسى‏جلسه‏31-1، ص: 359
اساسي اداره امور جامعه است» يعني شورا غير از آراء مردمي است كه در اصل بعدي آمده است «كه به وسيله آراء مجلس شورا و يا شوراي شهرستان و يا شوراي روستا تشكيل مى‏شود» يعني مثلًامنظور بر اين است كه نخست‏وزير مشاور داشته باشد و يا وزير بايد مشاور داشته باشد آيا مراد اين است؟ يا نه مراد از شورا يعني همان آراء مردم است كه مجلس شورا و يا شوراي شهرستان را تشكيل مي‏دهند؟ اگر مراد دومي است، ديگر اين را در دو اصل قرار دادن معني ندارد، زيرا معني آن اين مى‏شود كه وقتي نخست وزير مي‏خواهد در يك مسأله‏اى نظري بدهد، بايد با مشاورش مشورت كند. آيا مراد اين است؟ و يا مراد آن شورايي است كه به وسيله آراء مردم درست مى‏شود؟ اين يك اشكال كه چرا اين را در دو اصل قرار داده‏ايد. اشكال ديگر راجع به انتخاب رئيس‏جمهور است. اگر چنان‏چه رهبري يا شوراي رهبري را بپذيريم بالاخره آن هم متكي به رأي مردم است يعني مردم اهل خبره را انتخاب مى‏كنند و اهل خبره هم رهبر و يا اعضاي شوراي رهبري را انتخاب مى‏كنند. اما در مورد انتخاب رئيس جمهور هم ما اشكال داريم، براي اين‏كه بايد شوراي رياست‏جمهوري باشد و اگر چنان‏چه شوراي رهبري هم باشد، ممكن است بگوييم اصلًا يك وجود زايدي است زيرا آن رهبر يا شوراي رهبري، نخست‏وزير را مأمور تشكيل كابينه مى‏كند و ديگر يك موضوع تشريفاتي در اين ميان نيست. بنابراين تا اينها روشن نشود ما نمى‏توانيم در اين دو اصل نظر بدهيم.
نايب رئيس- براي اين‏كه جلسه با نظم كامل ادامه پيدا كند، از دوستان ديگر خواهش مى‏كنم درباره اصل هفت ديگر صحبت نفرمايند، اعلام شد كه اصل شش مطرح است.
منتظري- هر دو يكي است.
نايب رئيس- شما مي‏فرموديد كه هردوتا يكي است و تمام مي‏شد، اصل شش را قرائت مى‏كنم:
اصل 6- در جمهوري اسلامي شورا يكي از مباني اساسي اداره امور جامعه است.
به سؤالي كه جناب‏عالي فرموديد، از طرف گروه، يا خود من و يا يكي از دوستان جواب داده مى‏شود تا مطلب روشن بشود، آن وقت بحث را ادامه مي‏دهيم. ممكن است نظر نهايي جناب‏عالي و بعضي از دوستان اين باشد كه اين اصل زايد است و بايد داخل در اصل هفت باشد. نظر خودتان را بيان كنيد، روي آن هم رأي مي‏گيريم. عرض مى‏شود كه امروز در اداره امور جامعه تحت عنوان شورا و نقش آن، شوراهاي مختلفي با دلايل مختلف مطرح است و مى‏شود سرانجام اين دلايل را به يك دليل منتهي كرد ولي در بحث‏هاى اجتماعي ما مي‏بينيم كه دلايل از نظر زمينه قبول و يا عدم قبول يكسان نيست، يكي اين‏كه شورا يعني مجلس شوراي ملي، ملاحظه مي‏كنيد كه اين يك نظر عمومي است و امروز اكثر قريب به اتفاق نقش شورا را به شكل مجلس شوراي ملي پذيرفته‏اند، ديگر شوراهاي استان و شهرستان و بخش و روستا است، شوراهاي استان و شهرستان را هم كه چيزي شبيه انجمن شهر يا انجمن ايالتي و ولايتي است كه قبلًا هم بوده و كم و بيش زمينه روشني دارد، ولي غير از اين يك سلسله شوراهاي ديگر امروز مطرح است، مثل شوراي كار در كارخانه، شورا در ادارات مختلف اعم از ادارات لشكري و كشوري، شورا در مدارس و شورا در دانشگاه و اين‏گونه شوراها، شوراهايي است مربوط به كيفيت اداره يك مؤسسه‏
                        صورت مشروح مذاكرات قانون اساسى‏جلسه‏31-1، ص: 360
معين مثلًا شوراي كار براي اداره كارخانه و كارگاه است، شوراي اداري براي اداره يك واحد دولتي است و شوراي مدارس براي اداره يك مدرسه است و تركيب اعضاي اين شورا و حدود و اختيارات و وظايفش از آن مسائلي است و مسبوقيد كه در اين ايام روي آن بحث و تكيه مى‏شود و در اين مورد است كه مي‏بينيد آراء بسي مختلف است. عده‏اى نقش دادن به اين شوراها را ضد مديريت و مركزيت لازم براي اداره كردن مي‏دانند و عده‏اى نقش دادن به اين شوراها را كمك به مديريت سالم و هماهنگ و تشويق كننده كاركنان يك واحد مي‏دانند. البته چه از نظر تشخيص و چه از نظر ترغيب و تشويق و احساس مسؤوليت كردن، درست است كه بالمال همه اين‏ها يكي است و آن عبارت از اين است كه هر قدر ما به افراد در اداره امور عمومي بهاي بيشتر و نقش بيشتر بدهيم، آنها احساس حضور بيشتر و مسؤوليت بيشتر مى‏كنند و ما مي‏تواينم همه را به يك مبناي فكري برگردانيم، ولي همان‏طور كه عرض شد زمينه فكري عمومي و زمينه قبول عمومي آن يكسان نيست. حالا برمي‏گرديم به مسأله «وامرهم شوري بينهم» و يا «وشاورهم في الامر» از نظر استدلال اسلام شناسي، گروه ما اين‏طور فكر مى‏كند و يا لااقل تعدادي از افراد گروه كه پيداست اكثريت بوده‏اند كه اصل را به اين شكل عرضه كرده‏اند كه استفاده از شورا و دخالت دادن نظرات مشورتي به عنوان اين‏كه چند فكر بيش از يك فكر برد و توان دارد و به عنوان اين‏كه وقتي افراد بيشتري از صاحب نظران در يك تصميم دخالت دارند، تأثير بيشتري براي حسن اجراي آن دارند زيرا هم در اتخاذ تصميم تأثير بهتري دارند و هم در قدرت اجراي آن، كه كاملًا مي‏تواند مستند به اين دو آيه باشد. مسأله اتكاء بر آراء عمومي لزومي ندارد كه متكي بر اين آيات باشد تا احياناً بحث بشود كه آيا تك تك افراد مردم صلاحيت اظهار نظر درباره فلان امر فني را دارند و يا ندارند، چون اين سؤال پيش مي‏آيد، ما اين‏طور فكر مى‏كنيم كه ضرورت اتكاء آراء عمومي در مراحل مختلف ناشي از يك مطلب ديگر است و آن اين است كه، بهترين نوع حكومت و بهترين نوع اداره كشور آن نوع حكومت و مديريتي است كه قدرتش را از حمايت عموم بگيرد نه از سر نيزه و نه از هيچ عامل ديگر، تكيه ما بر روي اين زيربناي فكري است و در اينجا ديگر بحث نمى‏شود كه آيا ميزان نقش آراء عمومي در اين‏كه فكري پخته‏تر باشد چقدر است، و لذا مي‏بينيد در آنجا ديگر اصلًا آراء عمومي در اتخاذ يك تصميم دخالت مستقيم ندارد، دخالت‏ها عموماً غير مستقيم است يعني آراء عمومي مي‏آيد كساني را معين مى‏كند كه از طرف آنها در اتخاذ يك تصميم دخالت كنند و اين مشاورين، مشاورين بدون اتكاء بر مردم نباشند، اين مشاورين نظر مشورتيشان در اصل شش نقش روشنگري و استحكام در تصميم را دارد. در اصل هفت اين مشاورين قدرت اجتماعيشان را از آراء عمومي و انتخاب مردم مي‏گيرند، ملاحظه مي‏فرماييد انتخاب مردم در نقش روشنگرانه مشورتي يك كارشناس هيچ تأثيري ندارد و تأثيرش صرفاً در حمايت اجتماعي است، اين است كه ما آمده‏ايم مطلب را در دو جا و به دو صورت مطرح كرده‏ايم تا در هر مورد بتوانيم استدلال خاص خودمان را درباره آن بيان كرده باشيم. به نظر ما آن‏چه مستقيماً به اصل «وامرهم شوري بينهم» و «و شاورهم في الامر» مربوط مى‏شود اصل شش است و نقش مشورت در اين‏كه فكرها و تصميم‏ها پخته‏تر باشد البته آيه «وشاورهم في الامر» كم و بيش ناظر به روح اصل هفت هم هست زيرا بر طبق صدر آيه كه مي‏فرمايد: «ولو كنت فظاً غليظ القلب لاانفضوا من حولك» ولي در عين حال ما خواسته‏ايم آن چيزي را كه از اين بخش از آيه استفاده مى‏شود، جدا كرده باشيم و آن را در اصل هفتم آورده باشيم. اين توضيحي بود كه مي‏توانستم بدهم.
                        صورت مشروح مذاكرات قانون اساسى‏جلسه‏31-1، ص: 361
سبحاني- آيا شورا فقط در تصميم‏گيرى است و يا خود شورا مجري هم هست؟
نايب رئيس- خير آقا. در آيه اول تصميم‏گيري را به پيغمبر موكول مي‏فرمايد. در اينجا نمى‏گويد چگونه، اعم از اين‏كه پيغمبر تصميمي بگيرد كه موافق رأي اكثريت آن شورا عمل كند و يا نه، بگويد حرف‏هايتان رابا من بگوييد و به من فرصت تصميم‏گيري نهايي را بدهيد. يعني كيفيت را معين نمى‏كند.
سبحاني- مى فرمايد با اينها مذاكره كن و بعد تصميم بگير.
نايب رئيس- آقاي موسوي اصفهاني بفرماييد.
موسوي اصفهاني- بسم الله الرحن الرحيم. با عرض معذرت از همه سروران و خواهر محترم من هميشه تلاشم اين بوده كه چون شاگرد همه اين بزرگان هستم، از آنها استفاده كنم و وقت را نگيرم. در زمينه مسأله شورا و نظام شورايي براساس اهتمام خاصي كه به شخصه در اين زمينه دارم، آن را مسأله فوق العاده حساسي مي‏دانم و مطالعه پيش‏نويس‏ها و پيشنهادها هم حاكي از اين است كه اكثر گروه‏هاي زنده سياسي و مذهبي و دسته‏هاي مختلف مردم، توجه به اين حقيقت داشته‏اند كه با توجه به اين‏كه يك حكومت تازه دارد در جهان تشكيل مي‏گيرد و تصميم دارد به خودش متكي باشد، مستقل باشد و از سياست مستقلي پي‏گيري كند، تنها چيزي كه علاوه بر كمك خداوند متعال مي‏تواند حامي اين حكومت در راهش باشد، حمايت قاطعانه توده مردم است. من فكر مى‏كنم كه اگر اين حكومت بخواهد حمايت عامه مردم را به طرف خودش جلب كند، ناگزير است كه در اداره امور، از نظام شورايي پيروي كند. مسأله مشورت به دو شكل مي‏تواند مطرح باشد، يكي به اين شكل كه كلًا آنهايي كه در پست‏هاى مختلف مملكت قرار مي‏گيرند و جامعه را مي‏خواهند اداره كنند، به فكر مردم اهميت بدهند و در مسائل با مردم شور داشته باشند اگر به همين صورت ساده و سطحي باشد، مى‏تواند از مسأله حاكميت ملي و از مسأله آراء عمومي جدا باشد ولي اگر مشورت به اين صورت مطرح بشود كه اساساً زيربنا و پايه اداره امور در جامعه بر بنيان و براساس مشورت و دخالت دادن مردم باشد، به نظر من اگر بر اين اساس روي مشورت صحبت شود، ديگر از اصل بعدي كه اصل آراء مردم باشد و از اصل پانزدهم در پيش‏نويس قبلي قانون اساسي كه مسأله حاكميت ملي و عامه مردم باشد، جدا نيست و به همين شكل هم قاعدتاً بايد مسأله مطرح بشود و با حكومت و ولايت فقيه هم مناسبت صد در صد دارد و آن‏طور نيست كه اين متفرع و مبتني بر آن باشد كه اگر ما ولايت فقيه را نپذيرفتيم، مسأله مردم مطرح بشود و پذيرفتن آن منافات با پذيرفتن رأي و دخالت دادن مردم داشته باشد. همين‏طور كه صبح هم يك مقداري در اين زمينه صحبت شد، براي اين‏كه وقت كمتري را بگيرم، خيلي كوتاه عرض مى‏كنم. به عقيده بنده از چند جهت احساس ضرورت اين مسأله مى‏شود كه در حكومت اسلامي، شوراها در همه سطح‏ها هم در كارهاي اداري و هم در كارهاي غير اداري كه در مملكت جريان دارد و دولت اجبار دارد بر آنها نظارت كامل داشته باشد، در تمام اين مراحل با حفظ مقررات و ضوابط كلي و دخالت قاطعانه دولت و اجراي نظام شورايي در تمام مسائل عمومي و اجتماعي مملكت ضروري است، زيرا يك عاملي كه اين ضرورت را پيش مي‏آورد و اشاره هم كردم، اين است كه حكومتي كه در شرايط حساس امروز دنيا مي‏خواهد شكل بگيرد، با اين همه بلوك بندي‏ها، حكومتي كه وزير خارجه‏اش هم رفته و به نام اين‏كه مي‏خواهد از يك سياست مستقل ملي و با
                        صورت مشروح مذاكرات قانون اساسى‏جلسه‏31-1، ص: 362
حفظ رعايت عدم تعهد در برابر ابرقدرت‏ها راه خودش را ادامه بدهد و واقعاً اين را مي‏خواهد پياده كند كه متكي به ابرقدرتي نباشد، تنها راهي كه چنين قدرتي مي‏تواند شكل بگيرد اين است كه حمايت عام مردم متكي باشد و تنها راهي كه اگر بخواهد از حمايت عام مردم برخوردار باشد، اين است كه در حركتش و در راهش از همه مردم نيرو و كمك بگيرد ما مي‏دانيم حتي پيامبر بزرگ اسلام هم در بيعت عقبه كه دوازده نفر را به عنوان نقيب انتخاب كرده و با آنها بيعت مى‏كند، از دوازده قبيله هستند كه هر كدامشان نقيب قبيله‏اى انتخاب مى‏شوند و از اين سياست هميشه پيامبر اسلام در همه زمينه‏ها كمك مي‏گيرد و حتي زماني كه قانون اساسي را در دنياي اسلام براي اولين بار مي‏نويسد، سعي مى‏كند تا حد امكان اداره امور را به عهده خود قبايل واگذار بكند و از نيرو و از فكرشان كمك بگيرد، نه اين‏كه يك جمعي را بگمارد تا آنها را اداره بكنند. مسأله دوم كه در اينجا مطرح است، اين است كه تجربه نشان مي‏دهد كه معمولًا پس از انقلاب‏ها آن‏چه كه باعث انحراف حكومت‏ها شده، كناره‏گيري مردم از جريان امور بوده است زيرا مردمي كه تلاش كرده‏اند، رنج ديده‏اند و رژيم ستم‏گري را كنار زده‏اند و بعد هم با خيال راحت سراغ زندگي خودشان رفته‏اند، با كنار رفتن مردم حكومت‏ها هم آلوده شده‏اند زيرا قدرت متمركز شده و هزاران گونه فساد پيش آمده است. در اسلام مي‏بينيم كه همه تلاشش اين است كه همه مردم در جريان امر باشند «كلكم راع و كلكم مسؤول عن رعيته» اسلام همه را مسؤول امور حكومتي و امور اجتماعي دانسته است، مثلًا اگر گرسنه‏اى در گوشه‏اى از كشورهاي اسلامي باشد ولو به لحاظ نقص كار آن حكومت باشد، همه مسلمان‏ها مسؤول هستند. اسلام سعي كرده كه جامعه اسلامي از مسائل كنار نروند و مي‏بينيم كه رهبر بزرگ انقلاب و ديگر رهبران هميشه سفارششان اين بوده كه اين عامه مردم كنار نروند. بارها امام خطاب به مردم فرموده‏اند كه شما بوديد كه خون داديد، تلاش كرديد و نهضت را به اين مرحله رسانديد، حالا كنار نرويد كه جمعي به عنوان روشنفكر و يا به عناوين ديگر سرنوشت شما را به دست بگيرند، همان‏گونه كه در نظام مشروطه اولين اصلي كه زير پا گذاشته شد و به عقيده من اين پايه‏اى بوده براي زير پا گذاشتن ساير اصول، اصل تشكيل انجمن‏هاي ايالتي و ولايتي بوده كه زير پا گذاشتند و اصلًا پياده نكردند كه مردم در امور مربوط به خودشان دخالتي نداشته باشند و كنار بروند. امروز هم اگر تلاش ما اين است كه اسلام محفوظ بماند، ولايت فقيه و حكومت اسلامي محفوظ بماند، به عقيده من اگر مردم را داشته باشيم همه چيز را داريم زيرا اين مردم بودند كه اين زمينه را براي ما فراهم كردند و اگر حمايت همين مردم را ما داشته باشيم ديگر طاغوت نخواهد توانست بر ما مسلط بشود. پس مسأله دوم اين است كه با ايجاد نظام شورايي حتي در تمام قشرها، در تمام مجتمع‏ها اگر حركت و فكر مردم در تمام جريان امور باشد كه با نظام امت و امامت هم كاملًا سازش دارد و خيلي مفيد خواهد بود. امت همين حقيقت را نشان مي‏دهد، يك جامعه‏اى است كه خودش يك راهي را انتخاب كرده، حركت كرده و در آن راه تلاش هم دارد و امام در اين حركت‏ها رهنمونش مى‏شود و راهنمايي‏اش مى‏كند و همه در اين حركت و مسير همگامي دارند. مسأله سوم كه امروز همه از آن مي‏ناليم و صد در صد بايد تلاشمان در آن راه باشد، اين بوروكراسي واقعاًعجيبي است كه ساليان سال طاغوت بر اين جامعه حاكم كرده و همه خواستشان اين است كه اين بوروكراسي كه اين همه بدبختي و بيچارگي به بار آورده است از بين برود. تنها
                        صورت مشروح مذاكرات قانون اساسى‏جلسه‏31-1، ص: 363
راهي كه ما بتوانيم اين بوروكراسي را از بين ببريم، اين است كه مردم را هم در امور شركت بدهيم يعني در تمام استان‏ها، در تمام بخش‏ها و در تمام ادارات، از فكر مردم استفاده ببريم، مخصوصاً با توجه به اين حقيقت كه مي‏بينيم يك انساني كه در سرپرستي يك اداره يا يك شهر و يا يك مملكت قرار مي‏گيرد همه گفته‏اند كه نود درصد مديريت لازم دارد و ده درصد تخصص و به مراحل پايين‏تر كه مي‏رسد، گاهي نود درصد تخصص لازم است و ده درصد مديريت، پس چه بهتر است كه از اين مديريت‏هاى اضافه مديراني كه در رأس قرار گرفته‏اند، استفاده بكنيم زيرا اگر شور در كار و حركت اين افراد باشد، از همه مديريت‏ها به نفع كار و خودش مي‏تواند استفاده بكند، منتها اگر چنان‏چه ما وحشت داشته باشيم كه اينها به مشكلات و يا تجزيه بيانجامد، البته اينها همه راه حل دارد، اگر چنان‏چه مقررات و ضوابط كاملًا محفوظ بماند، اين كار كاملًا نافع خواهد بود.
در خاتمه بايد به يك مطلبي اشاره كنم در زمينه جريان سنندج هرچند يك مشكلاتي در پيش بود و حضرت آيت الله طالقاني تشريف بردند و شورايي را تشكيل دادند و جناب بني صدر هم تشريف داشتند، با تمام مشكلاتي كه براي اين شورا پيش آمد و با وجود تقلب‏هايي كه شد، ليكن عامل بزرگي بود كه سنندج از اين آشوب‏ها تا حد زيادي كنار بماند و چه بسا كه اگر در جاهاي ديگر شوراهاي واقعاً حساب شده و براساس ضوابط صحيح تشكيل مي‏شد، خيلي از اين بحران‏ها پيش نمي‏آمد. ديگر عرضي ندارم.
نايب رئيس- برنامه ما اين بوده كه پايان جلسه ما فقط نماز مغرب باشد و تا نماز مغرب چند دقيقه‏اى فرصت داريم وكساني هستند كه براي صحبت اسم نوشته‏اند. آقاي دكتر نوربخش بفرماييد.
دكتر نوربخش- بسم الله الرحمن الرحيم. با اجازه سروران گرامي عرض كنم كه يك قانون اساسي هر قدر هم كه مترقي نوشته بشود، اگر به شرايط محيطي كه اين قانون اساسي مي‏خواهد پياده بشود، توجه نشده باشد، در عمل با اشكال رو به رو خواهد شد. قانون اساسي مشروطه را ديديم كه اشكال زيادي نداشت، ولي در عمل با اشكال مواجه شد. قبل از ناپلئون قانون اساسي يكي از جمهوري‏هاي فرانسه بود كه فقط سه سال طول كشيد، اين است كه متأسفانه چيزي كه شايد اينجا يك كمي به آن توجه نمى‏شود، شرايط خارج است كه ما داريم و البته من نمي‏گويم كه از محتوا كم بكنيم ولي بايد توجه بكنيم كه اين قانون اساسي كجا مي‏خواهد پياده بشود. الان همين بند شانزده اصل سه كه تصويب شد، متأسفانه زياد با موازين بين الملل تطابق ندارد و در عمل چيزي جز يك شعار از آن باقي نخواهد ماند و ملاحظه بكنيد من روزنامه‏هاي خارجي را آورده‏ام ببينيد چه سر و صدايي به راه انداخته‏اند و واقعاً به چه صورت از اين مسائل سوء استفاده مى‏شود. اما راجع به شورا، اين مسأله‏اى نيست كه ما بخواهيم بگوييم خوب است مشورت بكنيم، مهم‏تر نظام شورايي است كه مي‏خواهيم مطرح بكنيم چون مملكت ما از مردمي با فرهنگ‏هاى مختلف، زبان‏هاى مختلف، مذاهب مختلف و آداب و رسوم مختلف تشكيل شده است.
هاشمى‏نژاد- راجع به بند شانزده اصل سه كه فرمودند با موازين بين الملل زياد تطابق ندارد و در عمل چيزي جز يك شعار از آن باقي نخواهد ماند، يك توضيحي بدهند.
نايب رئيس- اگر بخواهيم رعايت اصول را بكنيم، من بايد به آقاي نور بخش انتقاد
                        صورت مشروح مذاكرات قانون اساسى‏جلسه‏31-1، ص: 364
كنم كه درباره بند شانزده جا نداشت، صحبت كنند. لطفاً راجع به اصل شش صحبت بفرماييد.
دكتر نوربخش- بله من دارم راجع به اصل شش صحبت مى‏كنم. عرض كنم براي اين‏كه اين مردم را دور يك محور بياوريم و اداره بكنيم، امكان چندين سيستم هست، يكي ديكتاتوري يعني چيزي كه در گذشته به آن عمل شد و خواستند با زور تمام اين مردم را روي يك محور نگه دارند و استقلال مملكت را حفظ كنند و از جدا شدن و قطعه قطعه شدن مملكت جلوگيري بكنند و من فكر نمى‏كنم اين راهي باشد كه مورد نظر ما است. يك راه ديگر اداره كردن مملكت به صورت «فدراتيو» است كه آن را با جوّي كه مي‏بينيم و با نظراتي كه مي‏بينيم اظهار مى‏شود فعلًا زود است كه مملكت به اين ترتيب اداره بشود. سيستم آخري كه مي‏ماند نظام شورايي است، نظام شورايي به اين ترتيب است كه البته بايد فرصتي باشد و صحبت زيادي راجع به اين مسأله بشود، ولي به طور كلي دو نوع شورا است، يكي شوراهاي پايه يا شوراهاي محلي كه تصميماتي كه مي‏گيرند، راجع به محل و راجع به مسائل خودشان است، يكي هم شوراي صدر كه حاكميت ملي را اعمال مى‏كند كه شامل مجلس شوراي ملي و رئيس‏جمهور و يا شوراي رياست جمهوري است كه بعداً صحبتش خواهد شد و آنها حاكميت ملي را اعمال مى‏كنند ولي شوراهاي پايه‏اى فقط مسائل مربوط به منطقه خودشان را رسيدگي مى‏كنند. فرض بفرماييد مسأله‏اى كه در سنندج مطرح است با مسأله‏اى كه در مشهد و يا در تهران مطرح است براي مردم فرق مى‏كند، خود آن مردم احتياجات خودشان را بررسي مى‏كنند و اين احتياجات خودشان را مي‏دهند به دولت، آن وقت دولت بر طبق اين احتياجات برنامه ريزي مى‏كند يعني تصميم راجع به مسائل خودشان را خودشان مي‏گيرند. حالا باز اين مسأله پيش مي‏آيد كه شوراها را نمى‏شود تشكيل بدهيم به دليل اين‏كه فرهنگ مردم پايين است، خوب امتحانش كه اشكالي ندارد با توجه به اين‏كه اين نظام شورايي خيلي نزديك به اصول اسلامي است، براي اين‏كه در سيستم غربي چهار سال يك بار هر كس رأي مي‏دهد و بعد مي‏رود دنبال كارش ولي در سيستم شورايي مرتب شخص در مسائل روز مربوط به خودش است و راجع به مسائل تصميم‏گيري مى‏كند. ما در زمان شاه سابق ديديم و نمونه‏هاي زنده‏اش هم هست. مثلًا در يك دهي آمدند و حمام ساختند و وقتي مقاطعه كار حمام را تحويل مردم داده و رفته آنجا را خراب كردند ولي اگر خود مردم به اين احتياجاتشان رسيدگي كنند و بگويند حمام لازم داريم، حتماً و مطمئناً در دادن زمين و سرمايه گذاري و نگه داري آن دخالت مى‏كنند، مثل مسجد محل خودشان از آن نگه داري خواهند كرد. چون در اينجا اصول كلي مطرح است فعلًا وارد جزئيات نظام شورايي نمي‏شويم ولي با اين مطالبي كه در اينجا گفته است «در جمهوري اسلامي شورا يكي از مباني اساسي اداره امور جامعه است.» ضامن اجرايي اين چيست؟ آيا فقط به صورت يك نصيحت است يا ضامن اجرايي دارد؟ آن پيشنهادي كه ما از طريق گروه به شوراي هماهنگي داديم به اين ترتيب بود كه مخصوصاً نظام شورايي ذكر بشود كه البته خدمت آقاي رئيس تقديم خواهم كرد كه اگر صلاح دانستند به رأي خواهند گذاشت. ديگر مطلبي ندارم.
نايب رئيس- كنفرانس در شهر دوشنبه كه يكي از جمهوري‏هاي اسلامي شوروي مي‏باشد، برگزار مى‏شود كه از ايران طبق اطلاعي كه داده‏اند، از دو نفر دعوت كرده‏اند كه به اين كنفرانس بروند، يكي از آنها برادرمان آقاي دكتر غفوري هستند، ايشان يادداشتي فرستاده‏اند كه «چنان‏چه صلاح مي‏دانيد پيامي از طرف مجلس بررسي قانون اساسي براي كنفرانس جهاني‏
                        صورت مشروح مذاكرات قانون اساسى‏جلسه‏31-1، ص: 365
اسلام كه از پنجاه كشور اسلامي هستند فرستاده شود بنابراين در اين فرصت يكي دو روزه چيزي تهيه بشود. البته تصميم در اين باره را هيأت رئيسه هم مي‏توانسته است بگيرد ولي من مقيد هستم يادداشت‏ها را تا آنجا كه آيين‏نامه اجازه مي‏دهد بخوانم و در اين مورد هم هيأت رئيسه تصميمش را مي‏گيرد و اعلام مى‏كند.
كياوش- آقاي دكتر نوربخش فرمودند اداره كشور به صورت فدراتيو زود است. لطفاً در اين مورد توضيح بدهند.
نايب رئيس- آقاي دكتر نوربخش بفرماييد.
دكتر نوربخش- بنده عرض كردم استدلال مى‏كنند و مي‏گويند اداره كشور به صورت فدراتيو زود است. من اين را نمي‏گويم بلكه مي‏گويم در سوئيس هم همين شيوه اجرا مى‏شود و هيچ اشكالي هم موجود نيست.
نايب رئيس- در اين باره بعداً بايد مفصل صحبت بشود. نامه‏اى از يكي از گروه‏ها رسيده است و پيشنهاد كرده‏اند كه در آينده متن قانون اساسي در يكي از فصول كتاب علوم اجتماعي از دوره ابتدايي تا پايان دوره متوسطه و دانشگاه به طور كلي تدريس بشود تا همه مردم ازآن با خبر باشند و عده زيادي هم زير آن را امضاء كرده‏اند. البته اين نظري است كه همه دوستان دارند و لازمه قانون اساسي است و اميدواريم كه ان شاء الله عملي بشود. آقاي دكتر غفوري تذكري داريد بفرماييد.
دكتر غفوري- مى خواستم عرض كنم كه اين مسأله شورا از افتخارات اسلام است يك حديثي است كه مي‏خواهم آن را نقل كنم، البته احتياج به حديث ندارد چون مسائل، مسائل عقلي است، مسائل زندگي سازي است ضمن اين‏كه مي‏خواستم خداحافظي كنم، براساس يك وظيفه شرعي كه در اين شرايط خاص به عهده اينجانب مي‏باشد، عرض مى‏كنم كه نزديك به پنجاه تا شصت كشور مسلمان كنفرانسي تشكيل مي‏دهند و حتماً راجع به ايران حساسيتي خواهند داشت و آشنايي بيشتري با تشيع پيدا خواهند كرد، مخصوصاً كه در اين زمان اين مسأله شورا در اينجا مطرح است.
اين عرايض را به عنوان خداحافظي عرض كردم و آن حديثي هم كه عرض كردم اين است «اذا كان امركم شوري بينكم فظهر الارض خير لكم من بطنها و اذا لم يكن امركم شوري بينكم فبطن الارض خير لكم من ظهرها» منتها ما بايد مردم را آگاه كنيم، بيدار كنيم، به زندگي آشنا كنيم والبته در اول كار مقداري مشكل وجود خواهد داشت، همان‏گونه كه طبق اصل سه بايد آگاهي انسان‏ها را در همه زمينه‏ها براساس اسلام و مقررات اسلامي بالا برد، بيش از اين وقت نمايندگان محترم را نمي‏گيرم.
4- ختم جلسه‏
نايب رئيس- جلسه را تمام مى‏كنيم و فردا صبح ساعت هشت و نيم جلسه مشترك گروه‏ها است كه درباره اصل پنجم بحث و تصميم‏گيري خواهد شد.
 «جلسه ساعت نوزده و سي و پنج دقيقه پايان يافت»
نايب رئيس مجلس بررسي نهايي قانون اساسي دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 367
                        جلسه پانزدهم‏

صورت مشروح مذاكرات مجلس بررسى نهايى قانون اساسى جمهورى اسلامى ايران‏
جلسه ساعت 30: 16 دقيقه روز 21 شهريور ماه 1358 هجرى شمسى‏
برابر با بيستم شوال المكرم 1399 هجرى قمرى به رياست آقاى‏
دكتر سيد محمد حسينى بهشتى (نايب رئيس) تشكيل شد
فهرست مطالب:
1- اعلام رسميت جلسه- بيانات نايب رئيس درباره رحلت حضرت آيت الله حاج سيد محمود طالقانى‏
2- توضيحات نايب رئيس پيرامون «قانون شوراهاى مجلس» مصوب شوراى انقلاب در تاريخ 3/ 4/ 1358
4- پايان جلسه‏
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 369
1- اعلام رسميت جلسه- بيانات نايب رئيس درباره رحلت حضرت آيت الله حاج سيد محمود طالقانى‏
نايب رئيس- بسم الله الرحمن الرحيم. با حضور حد نصاب از نمايندگان محترم جلسه رسمى است و كارمان را آغاز مى‏كنيم. براى همه ما جاى تأسف بسيار است كه جاى عالم جليل و مجاهد بزرگ و معلم و مربى و پيشگام اسلام انقلابى را در جلسه امروز، در جمعمان خالى بيابيم.
شك نيست كه آيت الله طالقانى در جامعه انقلاب اسلامى مسلمان ايران، زنده و زنده ياد و زنده نام است و هر انسان مؤمن به خدا و معاد، چه براى خودش و چه براى دوستانش، مرگ، جز نوعى از جدايى از محيطى و پيوستن به محيطى ديگر، جز انتقال، معنايى ندارد و اين از اساسى‏ترين ويژگى‏هاى مكتب‏هاى الهى است كه به جاودانه بودن انسان معتقد است. به همين دليل بود كه لازم دانستيم در اصل دوم قانون اساسى روى اصولى، از جمله اين اصل تكيه كنيم، ولى ترديدى نيست كه از دست دادن چنين چهره درخشنده‏اى، ضايعه‏اى بزرگ براى امت ماست و با فقدان او خلأيى به وجود آمده كه پر شدنش ميسر نيست مگر به پا گرفتن چهره و چهره‏هايى كه همچنان بتوانند اين‏گونه نقش‏هاى پيشتاز، مترقى، الهى و سازنده را بر عهده بگيرند و تاريخ به ما نشان داده است كه اين چهره‏ها، خلق الساعه به وجود نمى‏آيند. ما به عنوان دوستان قديم و همگامان و همراهان او در اين راه و به عنوان نمايندگان مجلس خبرگان و به عنوان روحانيت متعهد و مبارز، ياد اين عالم بزرگ را گرامى مى‏داريم. بر حسب وظيفه پريروز براى توفيق در شركت در مراسم تشييع و امروز به منظور موفق بودن و آماده بودن براى شركت در مجلس ترحيم ايشان، دو روز تعطيل داشتيم. امروز هم از جانب روحانيت مبارز تهران، مجلس خبرگان، حزب جمهورى اسلامى، كميته اصناف امام خمينى و گروه‏هاى ديگر در مدرسه عالى مطهرى، مجلسى برپاست كه وظيفه ما بود كه در آن جلسه لااقل گروهى از ما شركت بكنيم ولى نظر به وظيفه بزرگى كه از طريق ديگر به عهده ما نهاده شده است، يعنى تسريع در تمام كردن قانون اساسى، توفيق نداريم امروز در آن جلسه حاضر شويم و حضور برادران ديگر همچون حضور ما خواهد بود. در آغاز اين جلسه كه اولين جلسه پس از رحلت ايشان است، ياد ايشان و گرامى‏داشت ايشان را وظيفه دانستيم و بار ديگر براى تجديد احترام نسبت به آن مرد بزرگ به پا مى‏خيزيم و با خواندن سوره فاتحة الكتاب، اين ديباچه آسمانى قرآن، ياد اين معلم قرآن را گرامى مى‏داريم.
 (در اين موقع نمايندگان و حضار در جلسه به پا خاستند و سوره فاتحة الكتاب را قرائت كردند.)
                        صورت مشروح مذاكرات قانون اساسى‏جلسه‏31-1، ص: 370
2- توضيحات نايب رئيس پيرامون «قانون شوراهاى محلى» مصوب شوراى انقلاب در تاريخ 3/ 4/ 1358
نايب رئيس- ضمناً دانشجويان، كاركنان و اعضاى هيأت علمى دانشكده فنى دانشگاه تهران نوشته‏اى ارسال داشته‏اند كه مى‏خوانم:
                        بسم الله الرحمن الرحيم‏

                        انا لله و انا اليه راجعون‏

دانشجويان، كاركنان و اعضاى هيأت علمى دانشكده فنى دانشگاه تهران، در گذشت مجاهد نستوه، مفسر كبير و ابوذر زمان را به حضور امام و امت و نمايندگان مجلس صميمانه تسليت عرض مى‏كنند. اميد است راه آن پوينده حق ادامه يابد و آخرين وصاياى ايشان كه در مورد لزوم تشكيل شوراها است، مورد تأييد نمايندگان محترم مجلس خبرگان قرار گيرد.
وله الحمد يحيى ويميت و يميت و يحيى و هو حى لا يموت بيده الخير و هو على كل شى‏ء قدير.
برادران و خواهران نويسنده اين يادداشت و برادران و خواهران نويسنده ديگر در سراسر ايران، اصولا راه انقلاب اسلامى ما يك راه بوده و هست و خواهد بود. ضايعه‏ها هر چند بس بزرگ است ولى راه رهبرى و رهپويان و روح اين راه و چراغ و مشعل هدايت اين راه آن‏قدر اصيل و ريشه‏دار و بزرگ است كه اميدواريم با ضايعه‏ها راهمان و آرمانمان هيچ‏گاه دچار كاستى نشود. در يادداشتتان همچون در سخنان بعضى از سخنرانان ديروز دانشگاه تهران و در بعضى از پلاكاردها اين نگرانى به چشم مى‏خورد كه مسأله نقش شوراها چه مى‏شود؟ براى من و براى دوستانمان جاى تعجب است كه اين نگرانى از چيست و از كجا مايه مى‏گيرد؟ شوراى انقلاب اسلامى ايران در تاريخ سوم تيرماه يك هزار و سيصد و پنجاه و هشت يعنى بيش از دو ماه و نيم قبل، لايحه تشكيل شوراها را به دنبال توجه به ضرورت آن در اين مرحله انقلاب و به دنبال دستور امام و خواست مردم تهيه و تصويب و به دولت ابلاغ كرده است. از دولت بپرسيد كه چرا با گذشت بيش از دو ماه و نيم اين لايحه را اجرا نكرده است؟ اين لايحه الان در دست من است، با مهر و امضاى شوراى انقلاب، لايحه تمام عيار است. بگذاريد تنها ماده اول آن را برايتان بخوانم:
                        بسم الله الرحمن الرحيم‏

                        قانون شوراهاى محلى‏

 «ماده 1- به پيروى از آيه «وامرهم شورى بينهم» و اصل شوراها در قانون اساسى (يعنى همين قانون كه آن موقع پيش‏نويسش تهيه شده بود) شوراهاى ده، بخش، شهر، شهرستان و استان بر مبناى تقسيم جغرافيايى و سياسى كه در قوانين معين است، در سراسر كشور تشكيل مى‏شود.» اين ماده اول بود كه البته جمعاً هفده ماده دارد و در پايان آن دست‏نويس است كه چون در متن لايحه حداقل سن براى انتخاب كننده هجده سال در نظر گرفته شده، حداقل سن انتخاب كننده به شانزده سال تمام اصلاح شده است. اين قانون با اصلاح ياد شده در تاريخ سوم تيرماه يك هزار و سيصد و پنجاه و هشت به تصويب شوراى انقلاب رسيد و در تاريخ هفتم تيرماه يك هزار و سيصد و پنجاه و هشت به دولت ابلاغ گرديد. دولت در تاريخ بيست و پنجم تيرماه يك هزار وسيصد و پنجاه و هشت يعنى هفده روز بعد از ابلاغ و بيست و يك روز بعد از تصويب، اين نامه را به شوراى انقلاب نوشته است:
 «شوراى انقلاب اسلامى، به پيوست يك نسخه نقطه نظرهاى وزارت كشور در مورد
                        صورت مشروح مذاكرات قانون اساسى‏جلسه‏31-1، ص: 371
اجراى انتخابات قانون شوراهاى محلى جهت استحضار ايفاد مى‏گردد. والسلام.»
ملت ما و تحصيل كرده‏هاى ما نگران چه هستند؟ براى من و براى دوستانمان خيلى بيشتر اظهار نگرانى آقاى مهندس بازرگان نخست‏وزير مورد علاقه‏مان در سخنرانى ديروزشان مورد توجه بود زيرا از سخنرانى ايشان هم نگرانى از كار مجلس خبرگان استشمام مى‏شد.
ايشان از چه چيز نگران هستند؟ از اين‏كه نمايندگان به راستى ميليون‏ها مسلمان انقلابى ايران اينجا گرد هم آمده‏اند تا قانون اساسى را بر پايه اصالت‏هاى اسلام بررسى و تصويب كنند، نگرانند؟ از اين‏كه مسأله مهم شوراها از آن غفلت شده، نگرانند؟ ما در عالم هم‏رزمى با يارانمان از اين حساب‏ها نداشتيم، ما در طول اين مدت چند ماهه حكومت ايشان، چون حكومت منتخب خود ما و ملت از طريق امام هستند، حكومت پيشنهادى شوراى انقلاب هستند، همواره وظيفه مى‏دانستيم و مى‏دانيم و وظيفه خواهيم دانست كه ايشان را در ايفاى نقش پر مسؤوليتشان يارى كنيم، ولى اين تعهد متقابل را ايشان در برابر ما، در برابر شوراى انقلاب و در برابر مجلس خبرگان و نمايندگان منتخب ملت دارند. طرح كردن اين مسائل در جامعه ملتهب ما، آيا اين، تسلى دادن به ملت داغديده و مصيبت زده در فقدان يك عالم و رهبر بود؟ بايد به اين ملت چيزى گفت كه آرامشش بيشتر شود، نه نگرانيش. در كجا رسم است كه مصيبت زدگان و داغديدگان را نگران كنند؟ من بر حسب وظيفه‏اى كه دارم چه در شوراى انقلاب و چه در اين مجلس عزيز و محترم و با تأييدى كه از دوستانم در هر كجا دارم، با صراحت به ملتمان و به تحصيل كرده‏هاى عزيزمان و به دانشگاهيان پرارج جامعه‏مان اعلام قاطع مى‏كنم كه هيچ جاى نگرانى وجود ندارد. به هيچ وجه جاى هيچ‏گونه نگرانى نيست. ما اينجا آزادانه بحث مى‏كنيم و در بحث هميشه نوسان است، البته گاهى به اين سو و گاهى به آن سو مى‏رود ولى نتيجه بايد مطلوب باشد.
آيا از اصولى كه تاكنون در مجلس تصويب شده چيزى كه كمترين نشانه نگرانى در آن وجود داشته باشد، ملت ما و تحصيل كرده‏هاى ما و جامعه انقلابى ما ملاحظه كرده است؟ ما همان پيمانى را كه در اول عمرمان با اسلام و خالق و خلق بسته‏ايم، همچنان به آن وفاداريم. اين ميثاقى بوده است بين ما و خدا و آيين خدا.
ما با تمام وجود براى حفظ اصالت و هويت اسلامى انقلاب و جامعه‏مان خواهيم كوشيد و در اين راه و صراط مستقيم الهى، مطمئن هستيم همه دل‏ها و انديشه‏ها و احساس‏هاى پاك و مغزهاى متفكر و بازوان تواناى نسل‏ها و قشرهاى مختلف جامعه اسلامى ايران و مسلمانان و مستضعفان جهان با ما خواهد بود، و مطمئنيم كه در اين راه هيچ گوهر ارزنده و اسلامى را از دست نخواهيم داد، به عكس تنها بر اين پايه و در اين راه است كه ما مى‏توانيم به يارى و همكارى و تعاون بر نيكى و تقواى اين صاحبان بر و تقوا، از پير و جوان و كارگر و كشاورز، از پيشه‏ور و دانشجو و دانش آموز و فرهنگى و از تحصيل‏كرده و تحصيل ناكرده و بازارى و بالاخره از روحانى و غير روحانى برخوردار باشيم، و روزى كه در راه اين انقلاب گام نهاديم، با چنين توكلى تا زنده هستيم راهمان را ادامه خواهيم داد. ما در راه انقلاب اسلامى، سازش‏ناپذير با هر آهنگ انحرافى و التقاطى، گام نهاده‏ايم و همچنان پابرجا خواهيم بود.
اگر ملت عزيز ما، اگر موكلين و انتخاب كنندگان ارجمند ما در اين آهنگ كمترين نقص و فتورى مى‏بينيد، از فردا با هر وسيله‏اى كه در اختيار دارند نظرشان را به ما اعلام كنند.
                        صورت مشروح مذاكرات قانون اساسى‏جلسه‏31-1، ص: 372
و اگر اين راه را، راه مستقيم و استوار و متين الهى مى‏دانند، ديگر كمترين دغدغه و نگرانى نداشته باشند. اجازه مى‏خواهم در رابطه با همين مطلب، در همين جلسه عمومى كه در برابر گوش و چشم ملت ما قرار دارد از شما نمايندگان محترم بپرسم كه آيا همگان آن‏چه را كه عرض كردم تأييد مى‏فرماييد؟ (نمايندگان- بله صحيح است، صحيح است).
صدوقى- تنها نگرانى آقاى نخست‏وزير بايد همين باشد كه در اين مدت دو ماه و نيم به لايحه مصوبه شوراى انقلاب عمل نكرده‏اند.
نايب رئيس- بار ديگر من بايد اين موضوع را تأكيد كنم تا دشمنان انقلاب ايران بدانند كه نه سخن ديروز برادرمان مهندس بازرگان در جمع ما رخنه و شكافى به وجود مى‏آورد و نه عرايض امروز من. تنها و تنها براى اين‏كه توضيح و افشا و روشنگرى براى ملت عزيزمان باشد، اين مطالب را عرض كردم. قبل از اين‏كه به مجلس بيايم به برادرمان دكتر شيبانى مى‏گفتم كه همواره ترجيح داده‏ايم اگر چنين مسائلى پيش مى‏آيد، در درجه اول با اغماض از آن بگذريم تا مبادا ملت ما فكر كند درگيرى وجود دارد. حالا هم با صراحت و به راستى از آن‏چه در قلبم مى‏گذرد، مى‏گويم كه هيچ‏گونه نشانه درگيرى وجود ندارد. اين برادر پيشتاز و پيشگام و عزيزمان، اين پيرمرد مبارز گرامى، در طى سخنانش به هر دليلى مطلبى را گفتند كه لازم بود ملت ما آن‏چه درباره اين مطلب مهم گذشته است، با روشنى از آن با خبر شود و اين عرايض من و تأييد دوستان چيزى جز توضيح يك امر مبهم براى ملتمان نيست، و به كسانى‏كه ممكن است خيال كنند اين‏گونه مطالب از دوستانمان و اين توضيحات از ما نشانه كمترين فاصله و جدايى در مبارزه و تداوم كارمان در راه انقلاب است، باز اعلام مى‏كنم كه اميدواريم دشمنان انقلاب حسرت اين جدايى را به گور ببرند. (نمايندگان- ان شاء الله) آقاى بشارت بفرماييد.
بشارت- من تقاضا مى‏كنم كه از سيماى جمهورى اسلامى ايران بخواهيد حتماً مطالب شما را همين امشب پخش كنند. چون قبلًا سخنرانى جناب نخست‏وزير را سه بار از راديو و يك بار از تلويزيون پخش كرده‏اند، خوب است توضيحات شما هم حتماً پخش شود.
نايب رئيس- ى ادداشت‏هايى در همين زمينه از دوستان ديگر رسيده است و برادران و خواهرانمان از صدا و سيماى جمهورى اسلامى ايران در اينجا هستند و مى‏توانند اين خواست را منعكس و برآورده كنند، و از آن گذشته وظيفه اسلامى اين دستگاه خبرى مردمى هم همين است كه توضيح بنده را امشب پخش كنند و حتى به همان اندازه مكرر پخش شود كه فرصتى باشد براى همه مردم تا از اين مطالب باخبر شوند. آقاى دكتر نوربخش بفرماييد.
دكتر نوربخش- در همين زمينه مى‏خواستم عرض كنم كه چرا اخبار مجلس خبرگان پخش نمى‏شود؟ نگرانى اكثر مردم هم از همين جا ناشى مى‏شود كه از اخبار مجلس، بى‏خبر مى‏مانند. من خودم آمارى گرفته‏ام از يكى از محلات متوسط نشين، و وقتى نظرشان را راجع به مجلس خبرگان پرسيدم، از صد نفر تقريباً هشتاد نفرشان گفتند كه ما اصولًا خبر نداريم در مجلس چه مى‏گذرد، خوب، وقتى خبر نداشته باشند كه در مجلس چه مى‏گذرد، ممكن است برايشان نگرانى به وجود بيايد و بگويند چه دارند مى‏كنند و به اصطلاح معروف چه آشى مى‏پزند كه نمى‏خواهند مردم بفهمند و باخبر شوند. من ديدم كه آخرين روزى كه آيت الله طالقانى اينجا تشريف داشتند، نسبت به شوراى نظامى خيلى بحث شد ولى روزنامه‏ها اصلًا چيزى ننوشتند و حتى به غلط نوشتند كه اصول پنج و شش تصويب شد، در صورتى كه مى‏دانيم تصويب نشد. اگر روزنامه‏ها مطالب را درست منعكس كنند و از آن طرف هم مردم بخواهند كه‏
                        صورت مشروح مذاكرات قانون اساسى‏جلسه‏31-1، ص: 373
نظراتشان را بگويند، چنين مشكلاتى پيش نمى‏آيد و مسائل حل خواهد شد.
نايب رئيس- آقاى هاشمى‏نژاد بفرماييد.
هاشمى‏نژاد- اجازه بدهيد من هم يك گله‏اى از هيأت رئيسه مجلس بكنم، چون جرايد بخش خصوصى است و ما نمى‏توانيم انتظار داشته باشيم كه مطالب را منعكس كنند، ولى راديو و تلويزيون هم كه مال مردم است، مطالب آقايان را يا پخش نمى‏كنند يا به طور ناقص منعكس مى‏سازند. چندى قبل يكى از برادرانمان مطلبى انتقادى گفتند كه قسمتى از آن پخش شد، در حالى‏كه اين بحث در رابطه با مسائل و مطالب قبلى بود كه شما نسبت به آن گفته بوديد. حتى تمام حرف آن برادر را هم پخش نكردند، و اين جاى شك و ترديد به وجود مى‏آورد كه چرا اصولا هيأت رئيسه به طور رسمى اعتراض نمى‏كنند.
3- طرح و تصويب اصل پنجم و بحث پيرامون اصل ششم قانون اساسى‏
نايب رئيس- با اجازه دوستان وارد دستور مى‏شويم و دستور جلسه امروز را مطرح مى‏كنيم. دستور جلسه امروز يعنى چهار شنبه بيست و يكم شهريورماه يك هزار و سيصد و پنجاه و هشت قبلا خدمتتان داده شده است اصل پنج و اصل شش و اصل پيشنهادى هفت، براى دستور جلسه امروز آماده شده. اصل پنج همان اصلى است كه قرار بود در جلسه مشترك گروه‏ها به اندازه كافى رويش بحث شود و به جلسه علنى بيايد كه بحمدالله كار رويش صورت گرفته و الان در حضورتان است. اصل شش تركيبى است از اصول شش و هفت قبلى كه با استفاده از مطالبى كه دوستان قبلا فرمودند، امروز در جلسه منتخب گروه‏ها رويش كار شده و به اين صورت در آمده است كه ملاحظه مى‏فرماييد. اصل هفت، اصل پيشنهادى گروه اول است با برخى اصلاحاتى كه شوراى هماهنگى كرده است. بنابراين الان اصل پنج به وسيله آقاى آيت قرائت مى‏شود.
اصل 5- در زمان غيبت حضرت ولى عصر عجل الله تعالى فرجه، در جمهورى اسلامى ايران ولايت امر و امامت امت بر عهده فقيه عادل و با تقوا، آگاه به زمان، شجاع، مدير و مدبر است كه اكثريت مردم او را به رهبرى شناخته و پذيرفته باشند، و در صورتى كه يك فرد چنين اكثريتى نداشته باشد شورايى مركب از فقهاى واجد شرايط بالا، عهده دار آن مى‏گردند. طرز تشكيل اين شورا و تعيين افراد آن را قانون معين مى‏كند.
نايب رئيس- با توجه به بحث‏هاى گسترده‏اى كه در گروه‏ها و در جلسه مشترك گروه‏ها درباره اصل پنج شده، نظر بر اين است كه بتوانيم اين اصل را با اظهار نظر يك موافق و يك مخالف به رأى بگذاريم. براى اين‏كه بحثمان به درازا نكشد اولين نفرى كه به عنوان مخالف مى‏خواهد صحبت كند، نوبت براى صحبت بگيرد تا يك نفر هم به عنوان موافق از گروه يك يا اگر مناسب بود از گروه‏هاى ديگر، بيايد دفاع كند. آقاى مراغه‏اى شما به عنوان مخالف ثبت نام كرده‏ايد؟
مقدم مراغه‏اى- بله، من به عنوان مخالف مى‏خواهم صحبت كنم.
نايب رئيس- بفرماييد.
مقدم مراغه‏اى- به نام خدا، ما آذربايجانى‏ها يك ضرب المثلى داريم كه وقتى به تركى مى‏گوييم خيلى دل‏نشين است، ولى نمى‏دانم وقتى ترجمه مى‏شود چه اندازه اثر دارد. مى‏گوييم دوست آن است كه وقتى پيشامدى مى‏شود بگويد «گفته بود» اما دشمن مى‏گويد «مى‏خواستم‏
                        صورت مشروح مذاكرات قانون اساسى‏جلسه‏31-1، ص: 374
بگويم» حالا من هم اگر مطلبى را عرض مى‏كنم به عنوان يك دوست و يك همسنگر و به عنوان كسى كه در اين مبارزه شركت داشته است، عرايضى را مى‏گويم. امروز با احساس مسؤوليت در مقابل تاريخ، مطلبى را كه بالاخره بايد كسى در مجلس عنوان مى‏كرد به عرض مى‏رسانم.
در اين مجلس به قرآن مجيد سوگند ياد كرده‏ام كه طبق آن‏چه وظيفه نمايندگى ايجاب مى‏كند عمل كنم. به انقلاب اسلامى ايران علاقه دارم، رهبرى امام را پذيرفته‏ام، به روحانيت ارج مى‏گذارم و آمادگى شهادت دارم و در هدف هيچ‏گونه اختلافى نيست ولى در عمل نظراتى دارم كه عرض مى‏كنم.
مطالبى كه مى‏گويم براى امروز نيست براى فرداهاست. قانون اساسى براى يك نسل تنظيم نمى‏شود، بايد داراى ابعاد زمانى و مكانى باشد، بايد پيش بينى آينده و نسل‏هاى جديد را بكند. اگر امروز اسلام به اين درجه از قدرت و نفوذ رسيده است كه مردمى بى سلاح توانسته‏اند رژيم پليسى و نظامى آنچنانى را سرنگون كنند، براى آن است كه اسلام ازلى و ابدى و متحرك است.
آنها كه در متن مبارزات بر عليه رژيم بودند مى‏دانند كه وقتى مخالفت‏ها با رژيم گذشته آغاز شد، در همان زمانى‏كه جنگ‏هاى چريكى درگرفت و روشن‏فكران و دانشگاهى‏ها درگير مبارزه شدند، مردمان آگاه چشم به روحانيت دوخته بودند و مى‏دانستند تنها عاملى كه مى‏تواند آن قدرت شيطانى را منكوب كند، ايمان دينى و نفوذ روحانيت است. به همين جهت بود كه همه گروه‏ها رهبرى امام خمينى را پذيرفتند و امام با اتكاء به نيروى معنوى اسلامى، پيروزى ملت را تأمين نمود و همه جهان متوجه نيروى عظيم اسلام و قدرت ايمان مردم مسلمان ايران شدند و فصل جديدى در مبارزات ملى مردمى باز شد.
مردم ايران با اتكاء به ايمان و معتقدات اسلامى خود يكپارچه رهبرى امام خمينى را پذيرفته‏اند. امام خمينى براى احراز رهبرى، استناد به قانون اساسى نكرده است و هنوز هم نفوذ و قدرتى كه امام دارد منبعث از قانون اساسى مدون نيست، بلكه سرچشمه نيروى رهبرى امام، اسلام است كه به ذات داراى نيرو است.
اين مطلب را به عنوان مقدمه عرض كردم تا برسم به مطلبى كه در قانون اساسى جديد عنوان شده است و مى‏گويند بايد اسلام را مستحكم كرد. در كمال خضوع عرض مى‏كنم آقايان سعى كنيد قانون اساسى را مبانى اسلام تحكيم كند. اسلام با قدرتى كه دارد و آيات آن را در انقلاب اخير ديده‏ايم نيازى به قانون اساسى ندارد. اكثريت ملت ايران مسلمانند، با اتكاء به اسلام قيام كرده‏ايم و از طريق همه‏پرسى، ملت به جمهورى اسلامى رأى داده است.
جمهورى اسلامى از دو كلمه اسلام و جمهورى تشكيل مى‏شود كه اسلام محتوا است و جمهورى قالب آن. ما اگر اصول دين اسلام را در قانون اساسى بياوريم، خدمتى نكرده‏ايم چون اصول اسلام پشتوانه‏هاى مستحكم‏ترى از قانون اساسى دارند و نبايد كارى كنيم كه نيروى اسلام را كه اكنون در اوج است و اميد در دل‏ها آورده است به صورت قوانينى كه ممكن است هر روز تغيير كند درآوريم. به اين جهت است كه بنده معتقدم اسلام را با پشتوانه هزار و چهار صد ساله‏اش كه هنوز چنين جوان است، در مافوق قانون قرار دهيم.
آقايان و خانم محترم اطلاع دارند كه قانون اساسى چند ماه است در جامعه مطرح است. افراد و گروه‏هاى بسيارى در كمال آزادى درباره‏اين اظهار نظر كرده‏اند. قانون تنظيمى براساس‏
                        صورت مشروح مذاكرات قانون اساسى‏جلسه‏31-1، ص: 375
مبانى اسلامى و جمهورى بوده است. درباره اسلامى توضيح بيشتر عرض نمى‏كنم چون بر حاضرين نكته‏اى از آن پوشيده نيست ولى جمهوريت با قيد اسلامى آن يعنى حكومت مردم.
اصل سوم پيش نويس قانون اساسى مى‏گويد «آراء عمومى مبناى حكومت است و بر طبق دستور قرآن كه: «وشاورهم فى الامر» و «امرهم شورى بينهم» امور كشور بايد از طريق شوراهاى منتخب مردم در حدود صلاحيت آنان و به ترتيبى ناشى از آن مشخص مى‏شود حل و فصل مى‏گردد.»
قانون اساسى پيشنهادى توسط عده‏اى از افراد اسلام‏شناس و مورد اعتماد تهيه شده و تا آنجا كه بنده اطلاع دارم اين قانون به تصويب شوراى انقلاب و مراجع تقليد و رهبر انقلاب رسيده‏است. راديو تلويزيون و وسايل ارتباط جمعى، مردم را با آن آشنا كرده‏اند و با توضيحاتى كه به مردم داده‏ايم مردم ما را انتخاب كرده‏اند. بررسى نهايى قانون اساسى به ما واگذار شده است و شش هفته وقت تعيين كرده‏ايم كه اين قانون را اصلاح و تصويب كنيم. حالا به جاى اصل سوم با اصل پنج جديد رو به رو هستيم كه من داخل ماهيت آن نمى‏شوم. به هر حال اصل سوم قانون پيشنهادى با اصل پنجم اخير معارض هستند.
اوضاع نسبت به چند ماه اخير تغيير كرده‏است، شرايط استثنايى در مملكت وجود دارد، مطبوعات در شرايط خاص و استثنايى قرار دارند. گروه‏هاى سياسى كه در مبارزه شركت داشتند درگير پاره‏اى مسائل هستند كه طرح آن در اين جا ضرورتى ندارد. در چنين شرايطى تغيير يك باره اصل سوم كه در هر حال ملت از آن آگاه و بر آن تأييد داشته است، به صورت فعلى در مجلس خبرگان در شأن مجلس نيست. البته اگر ما به عنوان نمايندگان مجلس مؤسسان تعيين شده بوديم و وقت و فرصت داشتيم كه مثلا يك سال بنشينيم و با جمع آورى و كسب نظر عمومى، طرح جديدى تهيه كنيم، آن مطلبى ديگر بود و هنوز هم دير نشده است. بايد اين مطلب را صريحاً به ملت اعلام كنيم و تشكيل جلسات خصوصى هم ضرورتى ندارد. در جلسات عمومى بحث كنيم و ببينيم آياولايت فقيه كه از نظر اصل مورد قبول است، چطور بايد تنظيم شود؟ وقتى مى‏گويم در اصل منظور اين است كه اسلام بايد حاكم باشد ولى نبايد اسلام را يك طبقه خاص در انحصار خود بگيرد، آن وقت ممكن است اسلام ابزارى شود در دست قدرت طلبان و اين تصور حاصل شود كه مبارزه‏اى را همه ملت شروع كرده است اما پس از پيروزى عده‏اى مى‏خواهند همرزمان خود را كنار بگذارند.
در اين جا لازم به يادآورى است كه ما قانون را براى امروز وضع نمى‏كنيم. بنده امروز با دوستان صحبت مى‏كردم كه اصلى تهيه شود كه امام خمينى براى مدت معينى و يا مادام‏العمر به عنوان رهبر قانونى مملكت حكومت نمايند، ولى در اين هزار و چهار صد سال، امام خمينى استثناء است. امام با همه قدرتى كه دارد ساده زندگى مى‏كند، ساده صحبت مى‏كند، ساده مردم را مى‏پذيرد. از كجا مى‏توانيم اميدوار شويم كه در آينده نيز رهبرى اين‏چنين داشته باشيم؟ بعضى از آقايان مى‏گويند رهبر انتخابى باشد، اگر انتخابى باشد مى‏شود رئيس جمهور، با شرايطى كه براى رئيس جمهور تصويب مى‏كنيم رياست جمهور در انحصار طبقه خاصى نيست. يك روحانى هم مثل يك سياستمدار مسلمان مى‏تواند رياست جمهورى را احراز كند. ما اگر بخواهيم با استفاده از نيروى اسلام حكومت را دراختيار يك طبقه خاص قرار دهيم، براى جامعه قابل قبول نخواهد بود. مردم ايران رشيد هستند، مردم ايران نشان دادند كه ايمان اسلامى محكمى دارند، و اگر مى‏گوييم اسلام ازلى و ابدى است، براى همين است كه بدون قدرت مادى و حكومتى مى‏تواند چنين‏
                        صورت مشروح مذاكرات قانون اساسى‏جلسه‏31-1، ص: 376
قدرت معنوى داشته باشد. نيرو و قدرت اسلام در ذات آن است و قوانين به آن نيرو نمى‏دهند.
نكته ديگر اين‏كه اگر ما اصل مبناى حكومت را كه آراء عمومى است به حكومت فقيه تبديل كنيم، در ساير اصول اثر مى‏گذارد و آن وقت بايد كليه اصول براساس اين اختلاف اصولى تغيير پيدا كند كه آن وقت اين مجلس ديگر مجلس خبرگان نخواهد بود بلكه مجلس مؤسسان مى‏شود و شايد اگر بخواهيم مانند گذشته مردم را با آن آشنا كنيم، به مدتى طولانى نياز خواهيم داشت. اجازه بدهيد سخن خود را با چند جمله از آخرين خطبه مجاهد بزرگ آيت الله طالقانى پايان دهم.
 «هدف پيامبر آزاد كردن مردم بود. آزاد كردن از تحميلات طبقاتى، آزاد كردن از انديشه‏هاى شركى كه تحميل شده، آزاد كردن از احكام و قوانينى كه به سود يك گروه و يك طبقه بر ديگران تحميل شده، اين رسالت پيامبر شما بود، ما هم بايد دنبال همين رسالت باشيم. اين شهداى ما هم دنبال همين رسالت بودند، در مقابل فرهنگ تحميلى، در برابر قوانين تحميلى، در برابر محدوديت‏هاى پليسى كه گاهى به اسم دين بر مردم تحميل مى‏شد كه از همه خطرناك‏تر بود، اين خطرناك‏ترين تحميلات است يعنى آن‏چه كه از خدا نيست، از جانب حق نيست، آنها را به اسم خدا به دست و پاى مردم ببندند و مردم را از حركت حياتى بازدارند، حق اعتراض و انتقاد به كسى ندهند، حق فعاليت آزاد به مردم، مسلمانان و مردم آزاده دنيا ندهند».
دعوت اسلام، دعوت به رحمت و آزادى است. همان‏طورى‏كه جلوى توپ و تانك رفتيد، اين مسؤوليت‏ها را شما داريد اين به عهده شماست. شايد بعضى از دوستان ما بگويند، آقا شما چرا اين مسائل را در ميان توده مردم مطرح مى‏كنيد؟ بياييد در جمع، در مجلس خبرگان، مى‏گويم من بين موكلين شما مطرح مى‏كنم. اينها هستند كه ما را وكيل كردند و مى‏دانند براى چه وكيل كردند، ما وظيفه و مسؤوليت نسبت به اينها داريم. بايد دردها، انديشه‏ها، بدبختى‏ها، ناراحتى‏ها و عقب ماندگى‏هاى اين مردم را با قوانين نجات بخش و حيات بخش اسلامى جبران كنيم.
اميدواريم كه همه ما هشيار شويم، فرد فرد مسؤوليت قبول كنيم و اين مسايى عظيم اسلامى را كنار بگذاريم. گروه‏گرايى و فرصت طلبى و تحميل عقيده و يا خداى نخواسته استبداد زير پرده دين را كنار بگذاريم و بياييم با مردم، با دردمندها، با رنج كشيده‏ها، با محروم‏ها هم‏صدا شويم.
نايب رئيس- آقاى مراغه‏اى به عنوان مخالف درباره اين اصل صحبت كردند. حالا يك نفر به عنوان موافق بفرمايد صحبت كند.
هاشمى‏نژاد- من پيشنهاد مى‏كنم خود شما كه هم نويسنده اين متن هستيد و هم از گروه اول، صحبت بفرماييد.
نايب رئيس- بسيار خوب، چون من مسؤوليت گروهمان را هم بر عهده دارم، با پذيرش نظر دوستان عرايضم را مى‏گويم. اجازه بدهيد پشت تريبون بيايم و چند كلمه‏اى صحبت كنم. (در اين موقع آقاى منتظرى رياست جلسه را به عهده گرفتند و آقاى دكتر بهشتى از جايگاه هيأت رئيسه به محل نطق آمدند و بيانات خود را بدين شرح ايراد كردند):
دكتر بهشتى- بسم الله الرحمن الرحيم. خوشبختانه صحبت آقاى مقدم مراغه‏اى نشان دهنده ضرورت يك كار حياتى بود كه همواره اين ضرورت را احساس مى‏كرده‏ايم و آن اين‏كه وقتى صحبتى از برخى‏
                        صورت مشروح مذاكرات قانون اساسى‏جلسه‏31-1، ص: 377
مسائل به ميان مى‏آيد، هنوز آن آمادگى لازم و كافى را نداريم كه حرف يكديگر را راحت درك كنيم، يكديگر را راحت بيابيم و بفهميم، و چون اين‏طور است، وظيفه ماست كه بكوشيم مطالب متن را آرام و آسان در جوى كه هيچ‏گونه احساس پيش‏داورى‏آور به ميان نياورد، با هم بيان كنيم. من هم مى‏كوشم كه اين جهت را تا پايان رعايت كنم تا آقاى مراغه‏اى و همه نمايندگانى كه همچون ايشان اين‏طور مى‏انديشند، با آرامش و بدون پيش‏داورى به دقت به اين مسأله گوش دهند شايد مشكلمان همين جا حل شود. آقاى مراغه‏اى، صحيح مى‏گويد كه اسلام هيچ‏گونه نيازى به قانون اساسى ندارد، بله نظر شما قابل قبول است، ولى آن‏چه ما كرديم اين نبود و آن‏چه ما مى‏كنيم اين نيست، آن‏چه ما مى‏كنيم اين است كه قانون اساسى يك ملت و جامعه مسلمان، قانون اساسى يك انقلاب اسلامى، قانون اساسى يك چنين جامعه و چنين انقلابى بدان چيزى نياز دارد كه متكى به معارف اسلامى باشد، اين را كه ديگر نمى‏شود درباره‏اش ترديد كرد، مى‏شود؟ ما اگر از اول تا اينجا كوشيده‏ايم كه مبانى اسلام را در قانون اساسى بياوريم به لحاظ نياز آن طرف است، به لحاظ نياز اين‏طرف نيست. آيا هيچ وجدان سالمى مى‏تواند اين را نفى كند يا حتى در آن ترديد كند؟ نكته ديگر، گفتيد كه اگر ما اينجا يك اصلى را كه نبوده بياوريم و يا اصلى را تغيير دهيم، ديگر مجلس خبرگان نيست، شايد مطلب عكس باشد اگر تجمع اين‏همه خبرگان چيزى لازم را بر محتواى قانون اساسى نيفزايد و اصلاح نكند، آن وقت مجلس خبرگان نيست چون قانون اساسى قبلى درست است كه از ديد خبره‏ها گذشته است ولى به شما بگويم پيش از هر كس من در جريان آن هستم هيچ‏گاه در چنين مجمعى و يا يك چنين مركزى و يا يك چنين فرصتى و دقتى، فرصت نبود كه مورد بررسى نهايى قرار بگيرد. زحماتى كشيده شده درخور تقدير فراوان كه در مصاحبه‏هاى قبلى از آن تقدير هم شد اما اگر اين بدان معنى باشد كه كارى كه انجام شده ديگر تمام است، آيا اين نشريات براى چه بود؟ اين مجلس با مجلس مؤسسان فرقى ندارد. بنده خودم اين را در يك سخن تلويزيونى اعلام كردم كه آقا اين همان مجلس مؤسسان است. شما وقتى مى‏بينيد مجلس با هفتاد و چند نفر تشكيل مى‏شود و اين قدر طول مى‏كشد، اگر با سيصد نفر، ششصد نفر تشكيل مى‏شد چقدر طول مى‏كشيد. همان مسأله‏اى پيش مى‏آمد كه ما پيش بينى مى‏كرديم. مجلس هفتاد نفر يا هفتصد نفر باشد، فرقى ندارد، چون منتخبين مردم هستند منتها گفتيم براى اين‏كه سنت اين بوده كه نمايندگان مجلس مؤسسان يا دو برابر نمايندگان مجلس شورا يا حداقل به اندازه آنها باشد ولى ما مى‏بينيم كه چنين شرايطى را نداريم چون ما به دنبال كار اين مجلس نتيجه را به آراء عمومى مى‏گذاريم و آن روز هم عرض كردم كه شش ميخه‏اش كرده‏ايم ولى نقش اين مجلس را اين حرف‏ها عوض نمى‏كند. اين مجلس براى همين است كه بيايند بنشينند تبادل نظر كنند. شما خودتان ناظر هستيد كه چگونه در جلسات بحث‏ها اوج مى‏گيرد، اين نشانه اين است كه مطالب گفته مى‏شود و بايد گفته شود. (موسوى اردبيلى- فرموديد سنت، اين سنت در كجا است؟) سنت مجلس مؤسسان را در دنيا عرض كردم (موسوى اردبيلى- تعداد معينى در هيچ جاى دنيا ندارد) معمولا اين‏طور بوده و اما برويم سراغ مطلب اصلى، مطلب اصلى اين است كه آيا اصل پنجم هيچ كلمه يا جمله‏اش با آن عوارضى كه آقاى مراغه‏اى و بسيارى از افراد ديگر براى مى‏شمارند، ارتباط دارد؟ آيا اصل پنجم مى‏خواهد بيايد نقش آراء عمومى را انكار كند؟ آيا اصل پنجم مى‏خواهد بيايد
                        صورت مشروح مذاكرات قانون اساسى‏جلسه‏31-1، ص: 378
آزادى‏ها را از بين ببرد؟ آيا اصل پنجم مى‏خواهد بيايد حكومت را در اختيار قشر معينى و طبقه معينى قرار بدهد؟ مثلا مى‏خواهد بگويد از اين پس نخست وزير و رئيس جمهور و وزراء همه بايد روحانى و معمم باشند؟ هرگز، من مى‏خواهم اين اصل را ببينيد، كجاى اين اصل اين را معنى را مى‏دهد؟ (مكارم شيرازى- ولايت فقيه را كاملا تفسير كنيد تا ابهامشان رفع شود) بنا دارم و اين كار را مى‏كنم. شما آقاى مراغه‏اى كه به عنوان مخالف صحبت كرديد، خواهش مى‏كنم به توضيحات توجه بفرماييد و اميدوارم كه خودتان در همين جلسه بياييد بگوييد كه آن‏چه بوده سوء تفاهمى بيشتر نبوده است. ببينيد اصل پنجم را مى‏خوانم، آن‏چه كه پيشنهاد شده است اين است «در زمان غيبت حضرت ولى عصر عجل الله تعالى فرجه، در جمهورى اسلامى ايران ولايت امر و امامت امت ...» يعنى مركز ثقل حكومت و رهبرى «... بر عهده فقيه ...» فقيه يعنى چه؟ يعنى اسلام شناس، مطلع، ورزيده، متخصص، فقيه يك واژه عربى است يعنى دانا و شناساننده و در اين معناى خاصى كه ماها به كار مى‏بريم، يعنى داناى اسلام، اسلام دان، البته در اصطلاح اخص به كار مى‏رود و به كسى كه در دانستن علم احكام دين و استخراج آن از مبانى و ادله‏اش در حد تخصص و اجتهاد و صاحب نظرى باشد، گفته مى‏شود. يعنى كسى كه بتواند احكام و قوانين و تعاليم اسلام را از كتاب و سنت به صورت يك صاحب نظر بفهمد. اين مى‏شود فقيه «... بر عهده فقيه عادل ...» يعنى فقيهى كه اعمالش، اخلاقش، رفتارش در همه شؤون با عدل اسلامى كه عبارت است از عمل به تمام فرائض و واجبات و پرهيز و دورى از همه محرمات، هماهنگ باشد و نشان يك چنين اعتدال در رفتار او باشد. «با تقوا» خدا ترس كسى است كه ياد خدا هميشه در دلش زنده باشد و او را كمترين تخلفى از راه خدا نگران كند، هميشه بيدار، «آگاه به زمان» بفهمد در چه زمانى زندگى مى‏كند و بداند نيازهاى خودش و جامعه اسلامى‏اش و امت اسلامى‏اش در اين زمان چيست. «شجاع» كه اين در همان با تقوا و با ايمان مستتر است، ولى ما اين را تصريح كرديم كه كامل‏تر بيان شده باشد، شجاع و نترس باشد. «مدير» يعنى اهل اداره كردن باشد «مدير» يعنى دورنگرى و آينده نگرى داشته باشد. ما گفتيم كه مركز ثقل حكومت جامعه و رهبرى جامعه يك چنين فردى است و گفتيم كه اين فرد چگونه اين مركز ثقل بودن را به دست مى‏آورد و گفتيم «كه اكثريت مردم او را به رهبرى شناخته و پذيرفته باشند» يعنى كسى نمى‏تواند تحت عنوان فقيه عادل، باتقوا، آگاه به زمان، شجاع، مدير، مدبر خودش را بر مردم تحميل كند اين مردم هستند كه بايد او را با اين صفات به رهبرى شناخته باشند و پذيرفته باشند و بعد نوشته‏ايم «در صورتى كه يك فرد چنين اكثريتى نداشته باشد» يعنى سه نفر يا چهار نفر از فقهاء هستند كه هم‏طراز هستند و تقريباً همه‏شان فقيه هستند، آگاه به زمان هستند، شجاع، مدير و مدبر هستند ولى چنان برجستگى نسبت به هم ندارند كه اكثريت مردم بتوانند يك نفر را انتخاب كنند آن وقت «شورايى مركب از فقهاى واجد شرايط بالا عهده دار آن مى‏گردند» يعنى عهده دار اين ولايت امر و امامت امت مى‏شوند و بعد هم قيد شده است كه «طرز تشكيل شورا و تعيين افراد آن را قانون معين مى‏كند». اين توضيحى بود كه صرفاً در مورد خود اصل دادم. حالا يك توضيحى هم بر مبناى اين اصل مى‏دهم كه اين اصل چرا آمده است و چرا ما در قانون اساسى پيشنهاد كرديم كه مركزيت ثقل رهبرى و اداره امور امت بايد يك چنين فرد يا گروهى باشد. براى اين‏كه ما مى‏خواهيم نظامى اجتماعى اسلامى در آينده داشته باشيم برادر، خواهر، تو كه انقلاب كرده‏اى، تو كه فداكارى كردى، تو كه فرزند و شوهر و برادر و خواهر و همسرت‏
                        صورت مشروح مذاكرات قانون اساسى‏جلسه‏31-1، ص: 379
را قربانى كردى، تو كه زندان رفتى و زجر كشيدى، تو كه تبعيد شدى، تو كه در تنگنا بسر بردى، تو كه از شر پليس مزدور استبداد و استعمار حتى يك شب در خانه‏ات امنيت نداشتى و هر شب آماده بودى كه فردا يا همان شب در خانه نباشى، از تو مى‏پرسم، مجلس خبرگان از تو مى‏پرسد، همه اين رنج‏ها و شكنجه‏ها را تحمل كردى كه چه به دست بياورى؟ تو خود گفتى، با فرياد گفتى استقلال، آزادى، حكومت اسلامى بعد كه شكل حكومت از طرف رهبرى و جامعه و كسانى‏كه تو به آنها اعتقاد داشتى مشخص شد، جمهورى اسلامى و شرايط هم معين شد، تو قانع نبودى كه فقط شكلش مشخص شود، باز فرياد بركشيدى استقلال، آزادى، جمهورى اسلامى يعنى تو به استقلال و آزادى بسنده نكردى، اگر آرمان اين انقلاب فقط استقلال و آزادى بود، جاى اين بحث بود كه آيا اين اصل اينجا ضرورت دارد يا نه. تازه جاى بحث بود كه ضرورت نداشته باشد چون بنده را عقيده بر اين است كه اگر مى‏گفتند استقلال، آزادى، جمهورى اسلامى ما فرضمان بر اين است كه اگر قرار است كه نظام آينده ما جمهورى اسلامى باشد، در اين صورت اين نظام، رهبرى و مركز ثقل اداره‏اش بر دوش كسى يا كسانى باشد كه چه از نظر آگاهى به اسلام و چه از نظر التزام و مفيد بودن به وظايف يك مسلمان، در تمام وظايف فردى، سياسى، خانوادگى، اجتماعى الگو و نمونه باشد. بنده و دوستان در اين مورد نكته‏اى را رويش تكيه داريم و آن اين است كه در جمهورى اسلامى كه اگر فردا نتوانيم به آن برسيم، ان شاء الله چند ماه و چند سال بعد از فردا به آن برسيم، بنده عرضم اين است اى ملت عزيز و انقلابى و مسلمان ايران، اگر مى‏خواهى به سمت جمهورى اسلامى و نظام اسلامى جلو بروى بايد آن دورنمايى كه در برابرت از نظام جمهورى اسلامى و نظام اسلامى ترسيم مى‏شود، خوب بنگرى. در آن دورنما در آينده بايد رئيس جمهورت، نخست وزيرت، وزرايت، استاندارت، چهره‏هاي برجسته مديريت جامعه‏ات كساني باشند كه از نظر آگاهي و از نظر عمل براي تو، امام و الگو و نمونه باشند. در آن جامعه است كه به بقاء و رشد اسلام مي‏توان اميدوار بود. ما حالا آمديم در قانون اساسي براي اين‏كه نقطه شروعي براي آينده باشد، آينده درخشان پاك الهي و اسلامي، شرايطي را براي رهبري يعني آنجايي كه همه تصدي‏ها و همه مسؤوليت‏ها بايد از او سرچشمه بگيرد، به عنوان حداقل شرايط گفتيم. من اجازه مي‏خواهم كه اين مسأله را بار ديگر براي ملت ايران مطرح كنم. اى ملت مسلمان مي‏تواني به اندازه علاقه‏اى كه به چنين مبنا و پايه‏اى داري شروع كني و نظرت را به هر راهي كه مي‏داني، اعلام كني. در مساجد، در جرايد، به وسيله راديو و تلويزيون، آيا ملت مسلمان انقلابي ايران، آيا تحصيل‏كرده‏هاي انقلابي مسلمان ما اجازه مي‏دهند كه اين اصل را از قانون اساسي برداريم؟ آقاي مراغه‏اى آيا شما اين جزوه‏اى را كه در اداره دبيرخانه در طول چند ماه از چهار هزار نظريه و پيشنهاد مردم و آن‏چه كه در روزنامه‏ها منتشر شده است، تهيه كرده است فرصت كرده‏ايد مطالعه كنيد؟ مطالعه بفرماييد ببينيد وقتي اين اصول مطرح شده است نظرات رسيده‏اى كه اينجا از دوستان استخراج كرده‏اند، عموماً تكيه بر اين دارد كه چرا اين اصل را در قانون اساسي نگذاشته‏اند. خوب، مجلس خبرگان كارش اين بود كه نظرات را مطالعه كند و آن پيش‏نويس را تكميل كند و ما اين‏كار را كرديم. من بيشتر از آن‏چه بايد صحبت كنم، صحبت كردم عذر مي‏خواهم بايد آقاي منتظري كه حالا مسؤول جلسه هستند به من اخطار مي‏كردند. دوستان يادداشت داده‏اند كه مختصري پيرامون آن‏چه درباره ضرورت جامعه‏ها و نظام‏هاى ايدئولوژيك در داخل گروه‏ها عرض كرده‏ام، اينجا گفته شود، اگر مقررات جلسه به من ده دقيقه اجازه بدهد،
                        صورت مشروح مذاكرات قانون اساسى‏جلسه‏31-1، ص: 380
مي‏توانم اين بحث را بكنم و الا بايد به عرضم پايان بدهم.
نمايندگان- بفرماييد صحبت كنيد.
رئيس- ادامه بدهيد.
دكتر بهشتي- ملاحظه بفرماييد، جامعه‏ها و نظام‏هاى اجتماعي دو گونه هستند، يكي جامعه‏ها و نظام‏هاى اجتماعي كه فقط بر يك اصل متكي هستند و آن اصل عبارت است از آراء مردم بدون هيچ قيد و شرط كه به اينها گفته مى‏شود جامعه‏هاي دموكراتيك يا ليبرال، يعني از نظر اهميتي كه به آزادي مي‏دهند و دموكراتيك يعني از نظر اهميتي كه به دمو يعني توده و عامه مردم مي‏دهند، حكومت عامه مردم در اين جامعه‏ها همين‏طور كه به نظر آقاي مراغه‏اى و ديگران رسيده، حكومت يك مبنا بيشتر ندارد و آن آراء مردم است، حالا اگر در يك مقطع زماني اكثريت مردم به سمت فساد گرايش پيدا كردند يا گرايش داده شوند و در اين زمان، حكومت بخواهد تصميماتي براي جامعه بگيرد، به خاطر احترام به آراء عمومي، حكومت و رهبران ناچارند آن‏طوري كه مردم و اكثريت را خوش آيد، قانون بگذارند. اول بفهميم آيا ما اصلا در دنيا يك چنين جامعه‏اى داريم يا نه؟ كشورهاي آمريكا و انگليس و اروپاي غربي مدعي بودند كه آنها كشورهاي دموكرات و آزاد و حكومت عامه هستند ولي منتقدان آمدند گفتند نه آقا، كلاه سر مردم مي‏گذاشتند، مردم فكر مي‏كردند كه آزادند و الا يك طبقه خاص سرمايه دار يا فئودال با ريسمان‏هاى نامرئي با سيستم راداري نامرئي مي‏آيد و خواست اين مردم را در جهت منافع خودش به هر سو مي‏برد و با انحصاري كردن وسايل تبليغاتي، روزنامه و راديو و تلويزيون در عصر جديد اين معني بيشتر مورد تأييد قرار گرفته‏است، به طوري‏كه جامعه‏هاي سوسياليستي معتقدند كه جوامع غربي دموكراتيك نيستند. آلمان وقتي به دو بخش تقسيم شد، آلمان شرقي گفت، آلمان سوسياليست دموكراتيك من هستم. اين بحث را ما كاري نداريم. اگر يك چنين جامعه‏هايي در دنيا وجود داشته باشد، اين جامعه‏ها مدعي آن هستند كه مبناي كارشان رأي مردم است، هر چه مردم گفتند و خواستند به ظاهر دولت كه نوكر ملت هست انجام مي‏دهد. به اصطلاح ايدئولوژيك نيستند و حكومتشان چارچوب ايدئولوژيك ندارد. جامعه‏هاي غير مكتبي، آزاد از مكتب هستند و فقط همين يك اصل را قبول دارند، اصل حكومت با آراء، اما جامعه‏هاي ديگري هستند ايدئولوژيك يا مكتبي، يعني جامعه‏هايي كه مردم آن جامعه قبل از هر چيز مكتبي را انتخاب كرده‏اند و به محض اين‏كه مكتبشان را انتخاب كردند، در حقيقت اعلام كردند كه از اين به بعد بايد همه چيز ما در چارچوب اين مكتب باشد. انتخاب مكتب آزادانه صورت گرفته و با آزادي كامل، مكتب و مرام را انتخاب كرده‏اند، ولي با اين انتخاب اولشان، انتخاب‏هاى بعدي را در چارچوب مكتب محدود كرده‏اند. به اين جامعه‏ها مي‏گويند جامعه‏هاي ايدئولوژيك يا نظام‏ها و جامعه‏هاي مكتبي، جمهوري اسلامي يك نظام مكتبي است، فرق دارد با جمهوري دموكراتيك. آن چيزي كه آقاي مقدم مراغه‏اى و افراد ديگر در اين زمينه پيشنهاد مى‏كنند، براي جمهوري دموكراتيك بدون قيد اسلام بسيار به جاست (مراغه‏اى- بنده چنين عرض نكردم) عرض كردم مطلبي كه مي‏فرماييد ما تمام اختيار را بدون هيچ قيدي به آراء عامه بدهيم و نگذاريم هر قيدي در خارج قانون به وجود بيايد. اين متناسب با قانون اساسي و نظام مكتبي نيست و چون ملت ما در طول انقلاب و در رفراندوم اول انتخاب خودش را كرد، گفت جمهوري اسلامي، با اين انتخاب چارچوب نظام حكومتي بعدي را خودش معين كرده و در اين اصل و اصول ديگر اين‏
                        صورت مشروح مذاكرات قانون اساسى‏جلسه‏31-1، ص: 381
قانون اساسي كه مي‏گوييم بر طبق ضوابط و احكام اسلام، در چارچوب قواعد اسلام بر عهده يك رهبر اسلام و يك رهبر آگاه و اسلام شناس و فقيه، همه به خاطر آن انتخاب اول ملت ماست. در جامعه‏هاي مكتبي در همه جاي دنيا مفيد هستند كه حكومتشان بر پايه مكتب باشد. اجازه بفرماييد ما از جامعه اسلامي برويم به جامعه ديگر. جامعه ماركسيستي هم يك جامعه مكتبي است، سؤال مى‏كنم آيا در قانون اساسي جامعه‏هاي ماركسيستي مثل شوروي، مثل چين، مثل جاهاي ديگر، مكرر همه چيز را مقيد نمى‏كنند به اين‏كه در انطباق با اصول ماركسيست يا ماركسيست لنينيسم و مايوييسم و امثال اينها باشد؟ اينجا در حضور آقايان و خواهرمان ترجمه فارسي قانون اساسي شوروي، چين، بلغارستان را آوردند و در اختيارشان گذاشتند. ملاحظه كرديد كه در اين قانون اساسي در موارد متعدد حكومت را فقط به چارچوب مكتب ماركسيسم و لنينيسم و مايوييسم مقيد مى‏كنند. حتي در قانون اساسي شوروي، در همان اوايلش حكومت را مقيد مى‏كند كه حكومت بايد در دست حزب ماركسيست كارگري باشد، يعني نمي‏توانند آزادانه بگذارند كه هر چه شد، بشود چون جامعه مكتبي است. بنابراين بينندگان و شنوندگان عزيز توجه كنند آن‏چه ما اينجا در رابطه با اسلام از اول تا حالا آورديم و بعد هم هر جا لازم باشد مي‏آوريم، همان چيزي است كه هر جامعه مكتبي در دنيا ناچار است رعايت كند، قانونش بايد بر پايه و در چارچوب مكتب باشد و نمي‏تواند آن را بر آراء عمومي بدون هيچ قيد و بند واگذار كند و باز هم تكرار مى‏كنم، قصه، قصه مكتب و حاملان انديشه مكتب و عاملان مكتب است. قصه، قصه لباس نيست. باز براي اين‏كه مي‏دانم روي اين مطلب ملت ما حساسيت دارد، اجازه بدهيد قبل از رأي‏گيري اين سؤال را از مجلس كه اكثريت آنها در لباس روحانيت و چهره‏هاي برجسته هستند بكنم كه آيا در اين اصل نظر شما به لباس است؟ (نمايندگان- نه) چه كسي گفته به لباس، اين تهمت است. مسأله، مسأله مكتب است، مسأله، مسأله اسلام است، مسأله، مسأله تقيد فكري و عملي به اسلام است والسلام. اين عرض بنده بود، اميدوارم توضيحاتي كه عرض شد قبل از هر چيز توانسته باشد آقاي مراغه‏اى و دوستان ديگري مثل ايشان را روشن كرده باشد و گمان مى‏كنم مطلب به صورتي كه در پايان عرايضم با تأييد آقايان با صراحت گفته شد، ديگر براي همه مورد قبول باشد ان شاء الله.
طاهري- چون شما از فرصت بيشتري استفاده كرديد، اجازه بدهيد از مخالفين نيز بيايند صحبت كنند.
رئيس- يك نفر موافق و يك نفر مخالف صحبت كردند و قرار هم اين بود.
سبحاني- بنده وقت گرفته‏ام، اجازه بدهيد صحبت كنم. البته همه ما موافقيم ولي اجازه بفرماييد صحبت كنم. ما با متني كه خود جناب‏عالي تنظيم كرده‏ايد موافقيم ولي اين متن قيودي دارد كه از نظر فقهي دليلي بر آن نيست.
 (در اين هنگام آقاي دكتر بهشتي مجدداً رياست جلسه را بر عهده گرفتند)
نايب رئيس- بنده كماكان با اجازه دوستان باز مسؤوليت اداره جلسه را به عهده گرفتم. آيا موافقيد كه اين بحث در اين جلسه بعد از اين‏كه مدت‏ها توضيحاتي داده شد، تكرار شود؟ (نمايندگان- خير) اگر موافق نيستيد، مي‏دانم كه اين مطلب اينجا گفته شد كه آيا اين قيود دليل دارد يا ندارد، در جلسه بايد سعي شود تكرار نشود، البته من حرفي ندارم مخصوصاً امروز كه ناچار شدم وقتم را تمديد كنم و از اين نظر زبانم كند است. بنابراين آقاي سبحاني اجازه بفرماييد بحث ادامه پيدا نكند. اگر دوستاني كه نوبت گرفته‏اند پس از اين‏كه جناب‏عالي صحبت كرديد
                        صورت مشروح مذاكرات قانون اساسى‏جلسه‏31-1، ص: 382
آنها هم از نظرشان صرف نظر كنند، حرفي نيست چون ما گفتيم يك مخالف و يك موافق مي‏توانند صحبت كنند. به محض اين‏كه شما بخواهيد صحبت كنيد، بايد يك نفر ديگر هم صحبت كند. پس اجازه بدهيد رأي بگيريم به اين‏كه آيا توضيحات كافي است يا نه، توجه بفرماييد ما بر طبق آيين‏نامه موظف هستيم فقط به يك موافق و يك مخالف اجازه صحبت بدهيم. اين‏طور نيست كه هر كس بايد اينجا صحبت كند. شما خودتان با تصويب آيين‏نامه محدود كرديد كه يك موافق و يك مخالف بر طبق آيين‏نامه صحبت كنند و الا بايد تا يك سال ديگر مجلس داشته باشيم. تشخيص اين‏كه مطلب روشن شده يا نه با خود جلسه است. بر طبق آيين‏نامه يك موافق و يك مخالف صحبت كرده‏اند اگر بخواهيم ادامه پيدا كند، بايد يا با تشخيص مسؤول جلسه باشد يا با تشخيص خود جلسه باشد و عرض كردم چون امروز خودم صحبت كردم و براي اين‏كه در خودم احساس مسؤوليت كرده باشم اگر اكثريت نصف به علاوه يك نمايندگان با ادامه مذاكرات موافقت كنند باز اجازه مي‏دهيم يك موافق و يك مخالف ديگر صحبت كنند، ولي اگر اكثريت مجلس با پيشنهاد كفايت مذاكرات كه الان رسيده و آقاي باهنر هم پيشنهاد كرده‏اند.
هاشمى‏نژاد- توضيح بدهيد كه درباره اين اصل ساعت‏ها صحبت شده است، همه آقايان هم بوده‏اند.
نايب رئيس- توضيح مي‏دهيم.
نوربخش- ده دقيقه‏اى كه شما صحبت كرديد اجازه بدهيد مخالفين هم ده دقيقه صحبت كنند.
نايب رئيس- من براي آگاهي همه حاضران و ملت ايران اين را به اطلاع مي‏رسانم كه اين اصل چون احتياج به بحث سمينارگونه داشت كه خيلي بيشتر از ظرفيت مجالس قانون گذارى است، گروه اول كه مسؤول و تهيه كننده اين بخش از قانون اساسي بود، در مورد فصل اول و مقدمه قانون اساسي، وظيفه خود دانست كه به جاي اين رويه كه يك نفر از گروه به گروه‏هاي ديگر مي‏رفت و مطالب را توضيح مي‏داد، براي تكميل آن از همه گروه‏ها دعوت كند كه در يك جلسه مشترك كميسيون‏هاو گروه‏ها، همانند يك سمينار آزاد بنشينند و صحبت كنند و اين جلسات با حضور اكثريت نمايندگان سه روز تمام تشكيل شد و ملت ما بدانند كه در اين سه روز در حدود يازده ساعت بحث شده البته غير از بحثي كه نمايندگان گروه اول در گروه‏ها رفتند و بحث كردند، بنابراين جا دارد كه پيشنهاد كفايت مذاكرات را به رأي بگذاريم، اگر اين پيشنهاد تصويب شد ديگر مذاكره‏اى نيست ولي اگر اين پيشنهاد تصويب نشد، آن وقت باز با يك موافق و يك مخالف بحثمان را ادامه مي‏دهيم.
اشراقي- با اصلش موافقيم ولي اين قيود بايد به سمع ملت ايران برسد.
ميرمرادزهي- از نظر من مخالفي صحبت نكرده آقاي مراغه‏اى اگر صحبت كردند در واقع با محتوا موافق بودند ولي من در كل محتوا كاملا مخالفم، اجازه بدهيد صحبت كنم.
حجتي كرماني- تذكري بدهم و آن اين است كه اين صحبت‏هايي كه در كميسيون‏ها شده خيلي پرمحتوا و سازنده بوده و همه گروه‏هاي موافق و مخالف هم صحبت كرده‏اند ولي چون مردم ما اطلاع ندارند، همان ابهاماتي كه براي مخالفين در جلسه وجود داشته براي ملت هم در خارج از مجلس وجود دارد. بنابراين لازم بود كه اين مذاكرات در اختيار مردم گذاشته شود تا مردم مطلع بشوند و چون آن مذاكرات به اطلاع مردم نرسيده، اين نگراني در بين مردم ما وجود خواهد داشت.
                        صورت مشروح مذاكرات قانون اساسى‏جلسه‏31-1، ص: 383
نايب رئيس- البته به تشخيص شما.
رشيديان- مگر مردم نگرانند كه فقيه يا مرجعي رهبر آنها باشد؟
حجتي كرماني- عده‏اى بدون شك نگران هستند و من پيشنهادم اين است كه مذاكرات موافق و مخالف براي ديگران كه خارج از مجلس هستند و احساس نگراني مى‏كنند، ادامه پيدا كند.
نايب رئيس- ملت ايران و رهبر عالي‏قدرمان با نظر شما مخالف هستند و ايشان پريروز اظهار مي‏داشتند با اين روشي كه در نظر گرفته‏ايد، چگونه مي‏توانيد جلو برويد بنابراين ما نمى‏توانيم اين كار را ادامه بدهيم.
حجتي كرماني- چون عده‏اى از مردم سم پاشي مى‏كنند، بايد روشن شود.
مهندس سحابي- اين اصل، يك اصل بسيار اصولي و اساسي است و انقلابي در جامعه ايران ايجاد خواهد كرد، بنابراين نگذاريد كه اين اصل سرسري بگذرد. در جلسات خصوصي بنده به عنوان مخالف فقط ده دقيقه توانستم صحبت كنم، در حالي كه ده‏ها مطلب ديگر داشتم كه فرصت نشد و در حدود بيست نفر و شايد سي نفر در دنباله حرف‏هاي من جواب دادند و باز جواب داشت ولي به هيچ‏كدام نوبت نرسيد. بنابراين روي اين اصل به قدركافي در اين مجلس خبرگان توضيح داده نشده شما اگر بخواهيد با يك قيام و قعود مسأله را تمام بكنيد، اين در نظر ملت ايران مسأله‏اى است كه ايجاد مسائل و مشكلات خواهد كرد و خود جناب‏عالي اينجا مطالبي فرموديد كه اين مطالب در آن جلسه گفته نشده بود و جوابش نيز داده نشده بود، همين مطالب شما جواب دارد.
نايب رئيس- دوستانمان آقاي سبحاني و آقاي حجتي درباره ضرورت ادامه مذاكرات با ادعاي اين‏كه روي اين مطلب در جلسه، بعد از گذشتن بيش از يازده ساعت، به اندازه كافي بحث نشده و ادعاي اين‏كه بايد همه مطالب به اطلاع ملت ايران برسد و نرسيده است، مطالبي فرمودند ولي من از اين دو بزرگوار سؤال مى‏كنم كه آيا براي اين‏كه در يك مجمعي بحثي را كافي بدانيم يا غير كافي، راهي جز رأي‏گيري در خود آن مجمع پيشنهاد مي‏كنيد يا نه؟ اگر تنها راه اين است كه از خود آن مجمع رأي بگيريم، بنده پيشنهاد كفايت مذاكرات را به رأي مي‏گذارم و اگر رأيي كه مي‏فرماييد اين همه محترم است از همين جا نامحترم مي‏دانيد، براي اين‏كه تشخيص يك يا دو يا سه نفر اين است كه بايد بحث ادامه پيدا كند و بي اعتنايي به آراء ديگران بحث را ادمه بدهيد.
حجتي كرماني- من پيشنهادم اين است كه قبلا خود شما هر اصلي را كه مطرح مي‏كرديد، بيش از يك موافق و يك مخالف روي آن صحبت مي‏كرد ولي چون مي‏فرماييد اين صحبت‏ها در جلسه خصوصي انجام شده است، اجازه بدهيد در اينجا هم بحث ادامه پيدا كند.
نايب رئيس- بنده به فرمايش جناب‏عالي جواب مي‏دهم و سؤال مى‏كنم آيا براي تشخيص اين‏كه بحث را ادامه بدهيم يا نه، مرجع تعيين كننده به پيشنهاد شما كيست؟
حجتي كرماني- به سنت همين مجلس.
نايب رئيس- پيشنهاد كفايت مذاكرات را به رأي مي‏گذاريم و اجازه صحبت هم نمي‏دهيم، موافقين با كفايت مذاكرات دست بلند كنند (پنجاه و دو نفر از شصت و چهار نفر دست بلند كردند) تصويب شد و حالا بنده متن اصلى را مي‏خوانم لطفاً گلدان را براي گرفتن رأي ببريد.
                        صورت مشروح مذاكرات قانون اساسى‏جلسه‏31-1، ص: 384
اصل 5 (اصل پنجم)- در زمان غيبت حضرت ولي عصر عجل الله تعالي فرجه، در جمهوري اسلامي ايران ولايت امر و امامت امت بر عهده فقيه عادل و با تقوا، آگاه به زمان، شجاع، مدير و مدبر كه اكثريت مردم او را به رهبري شناخته و پذيرفته باشند، و در صورتي كه يك فرد چنين اكثريتي نداشته باشد شورايي مركب از فقهاي واجد شرايط بالا عهده‏دار آن مي‏گردند. طرز تشكيل شورا و تعيين افراد آن را قانون معين مى‏كند.
 (اخذ رأي به عمل آمد و نتيجه آن به شرح زير اعلام شد)
نايب رئيس- نتيجه را اعلام مى‏كنم، افراد حاضر بر طبق تابلو شصت و پنج نفر هستند، موافق پنجاه و سه نفر، ممتنع چهار نفر و مخالف هشت نفر، بنابراين اصل پنجم تصويب شد تكبير. (حضار سه مرتبه تكبير گفتند) و اما اصل شش، همان‏طور كه در توضيح اين اصل در آغاز جلسه عرض شد، ناچارم نكته‏اى را براي رفع هر گونه سوء تعبير عرض كنم. در اينجا در صحبت يكي از دوستان گفته شد كه در جلسه خصوصي سه روز بحث كرديم، ملاحظه كرديد كه آن جلسه، جلسه خصوصي نبود و صرفاً جلسه مشترك گروه‏ها است كه در سنت‏هاى پارلماني است و گروه اول ضرور مي‏دانست به جاي اين‏كه يك يك افرادش را به گروه‏ها بفرستد، همه را دعوت كند تا بحث كند و در واقع يك سمينار بود كه براي خودتان گذاشتيم و هيچ يك از قواعد جلسات را نمي‏خواستيم رعايت بشود بلكه مي‏خواستيم آزاد باشد. بنابراين تعبير جلسه خصوصي صحيح نبود و نخواستيم چيزي را از ملت عزيزمان دور نگهداريم. اينجا هم يك موافق و يك مخالف با استفاده از همه مطالب آن جلسه صحبت كردند و همان‏طور كه ملاحظه فرموديد يكي از دوستان يادداشتي فرستاده‏اند مبني بر اين‏كه موافق ده دقيقه بيشتر صحبت كرده ولي مخالف نه، توضيح مي‏دهم اگر مخالف وقت خواسته بود و نداده بوديم، آن وقت مي‏شد غير عادلانه و اگر آقاي مراغه‏اى هم كه به عنوان مخالف صحبت كردند، وقت زيادي مي‏خواستند به ايشان مي‏داديم. اصل شش همان‏طور كه عرض شد به دنبال بحث‏هاي مفصلي كه در دو جلسه قبل كرديم و به دنبال شورها و به دنبال اظهار نظرهايي كه جديداً رسيد، امروز صبح در گروه چهارده نفري در يك اصل به اين صورت در آمد كه هم آن نكته‏اى را كه براي يك اصل كردن در نظر گرفته بوديم، داشته باشد و هم آن بحث‏هاى دو اصل كردن را نداشته باشد، بنابراين مي‏خوانم.
اصل 6- طبق دستور قرآن: «و شاورهم في الامر- و امرهم شوري بينهم» امور كشور بايد از طريق شوراها، مجلس شوراي اسلامي، شوراي استان، شهرستان، شهر، محل، بخش، روستا و شوراهاي اسلامي ديگر اداره شود. اين شوراها با آراء مردم تعيين مى‏شوند وطرز تشكيل و حدود اختيارات و وظايف آنها را قانون معين مى‏كند.
درباره اين اصل اگر سؤالي و نظري هست، بفرماييد چون قبلا روي اين اصل خيلي صحبت شده اگر نظري نيست اعلام رأي بكنم، و اگر قرار است موافق و مخالفي صحبت بكند، لطفاً اسم بنويسند كه موافق و مخالف صحبت كنند.
كرمي- من ياداشتي به شما دادم، اين برادران ما بايد بدانند كه ما عوارض داريم و حوادث داريم و مرض داريم و عيب هم داريم، ما مي‏خواهيم اين سواد را طبق قوانين اسلامي كه مردم مي‏خواهند، انجام بدهيم. اينجا بازار خطابه نيست، اينجا براي عرض حقايق است و نسبت به حقايقي كه متجلي مى‏شود، في‏الفور بايد رأي گرفت.
نايب رئيس- ايشان يادداشتي هم مرقوم فرموده‏اند و مكرر هم اين توضيح را داده‏اند.
                        صورت مشروح مذاكرات قانون اساسى‏جلسه‏31-1، ص: 385
به هر حال اگر سؤالي درباره اصل شش هست كه بنده بايد توضيح بدهم، بفرماييد.
رشيديان- در اين جمله ي «قانون معين مى‏كند» منظور قانون عادي يا اساسي است؟
نايب رئيس- هر دو، بخشي از آن قانون اساسي و بخشي از آن را قوانين عادي.
رشيديان- مسأله دوم اين‏كه شوراي رهبري در كجا بايد عنوان بشود، در همين‏جا يا جاي ديگر؟
نايب رئيس- نه، جايش اينجا نيست، قسمتي از آن در اصل پنج بوده و قسمتي از آن بعدها مي‏آيد. آقاي دانش‏راد بفرماييد.
دانش‏راد- من خودم از مفهوم شوراهاي اسلامي سر در مي‏آورم ولي اين شوراهاي اسلامي وقتي مي‏رود در بين مردم و در عمل مي‏خواهد تبيين شود، مثلا در يك وزارتخانه‏اى مي‏خواهند شورا درست كنند، مثلا در وزارت بهداري كه اطباء مختلف با مذاهب مختلف، يعني كليمي هست، زرتشتي هست و آشوري است، آيا اين اسباب سوء تفاهم نمى‏شود كه اينها را كنار بگذارند؟
نايب رئيس- از نظر ما نه، ولي اگر از نظر كسي ابهامي داشته باشد، لطفاً پيشنهاد بدهيد و خوشحال مي‏شويم كه پيشنهاد تكميلي بدهيد ولي شوراي اسلامي هيچ معنايش اين نيست، اگر چنين چيزي باشد بايد حل كنيم.
نبوي- در رديف شوراها بايد شوراي رهبري و شوراي نگهبان هم ذكر شود.
مهندس سحابي- اين‏كه گفته‏اند «اداره امور كشور» دو مطلب است يكي اجرائيات است و ديگري وضع مقررات است، در مورد مقررات وضع روشن است ولي سؤالمان اين است كه آيا در امور اجرايي، كار به صورت شورايي است؟ يعني وزارت حذف مى‏شود و شورايي وزارتخانه را اداره مى‏كند؟ يا فلان كارخانه شورايي خواهد بود يا نه؟
نايب رئيس- عرض مى‏شود هر سؤالي به جاست ولي چنين پيداست كه اين عبارت آن گويايي را نداشته، پس پيشنهاد مى‏كنم اگر به نظرتان مي‏رسد كه توضيحي بايد داده شود، مرقوم بفرماييد. بايد اضافه بكنم كه اين شوراها، شوراهاي برنامه ريزي است اما خارج از شوراي اجرايي هم نيست. بنابراين نمي‏خواهيم بگوييم در هر كاري شورا باشد، چون اينجا نوشتيم كه اداره امور كشور از طريق شورا باشد. اگر چنين سوء تعبيري به وجود مي‏آورد، اصلاح كنيم ولي اگر راه را باز مي‏گذارد كه هر جا امكان دارد تشكيل بشود، بشود و هر جا امكان تشكيل شورا نمي‏باشد، نباشد، اشكالي ندارد. به هر حال اگر ابهامي دارد بفرماييد اصلاح كنيم و آنجايي هم كه گفتيم قانون معين مى‏كند، اگر اين عموم و فراگيري را دارد ديگر اصلاح نمي‏خواهد. به هر حال اگر نظري داريد لطف كنيد به صورت پيشنهاد مرقوم بفرماييد. حالا اجازه بفرماييد كه يك مقدار مطالبي را كه رسيده جمع و جور شود و تا پيشنهادها را آقاي آيت تنظيم مي‏فرمايند، آقاي نوربخش اگر فرمايشي داريد بفرماييد.
دكتر نوربخش- بسم الله الرحمن الرحيم. عرض كنم كه در آخرين روزي كه حضرت آيت الله طالقاني اينجا تشريف داشتند، اگر خاطرمان باشد آقاي موسوي اول راجع به نظام شورايي صحبت كردند و بعد از آقاي موسوي من با كسب اجازه از آقاي طالقاني با ايشان راجع به شوراها صحبت كردم و گفتم اگر صلاح مي‏دانيد كه باز مطرح بشود چون يك مرتبه مطرح شده بود البته قاعدتاً آقاي مهندس سحابي مطرح مي‏كردند ولي چون آن روز آقاي مهندس سحابي تشريف نداشتند، پيشنهادي بود كه در گروه قبلا به تصويب رسيده بود، من اين پيشنهاد را خدمتشان دادم و گفتم شما اول مطالعه بفرماييد. ايشان مطالعه فرمودندو بعد گفتند يك كمي تأكيد
                        صورت مشروح مذاكرات قانون اساسى‏جلسه‏31-1، ص: 386
بيشتر داشته باشد. گفتم خوب تصحيح بفرماييد. بعد از چهار، پنج دقيقه فرمودند در شرح كلي كه مي‏آيد آنجا توضيح بدهيد. بعداً موقعي‏كه داشتند تشريف مي‏بردند مخصوصاً تأكيد كردند كه آن پيشنهاد را شما حتماً بدهيد به آقاي رئيس كه اگر آقاي دكتر بهشتي خاطرشان باشد، من بعد از جلسه آمدم خدمتشان، فرمودند كه در جلسه آتيه آن را بدهم. اين است كه من عين اين پيشنهاد را فقط از نظر اين‏كه ايشان موافق بودند و قبلا هم گروه به تصويب رسانده بود، تقديم مى‏كنم. منتها امروز صبح يكي دو نفر از دوستان يادشان نبودكه چنين چيزي به اين مضمون تصويب شده است. حالا به هر حال چيزي كه بر آن تأكيد داشتم، نظام شورايي است يعني اينجا در اين اصل شش، ما نظام شورايي نداريم چون گفته‏ايم «امور كشور بايد از طريق شوراها باشد» ولي تأكيد ما روي نظام شورايي است. اين است كه اگر بشود در اصل شش، نظام شورايي را گنجاند فكر مى‏كنم مشكل برطرف مى‏شود. و يك مسأله ديگري كه مهم است اين است كه در پيش‏نويس قانون اساسي در اصل دوم راجع به انتخاب رياست جمهوري صحبت كرده، در اينجا هم راجع به انتخاب رياست جمهوري قبلا صحبت شده است ولي الان مي‏بينيم كه از اينجا حذف شده است. براي اين‏كه نگراني به وجود نيايد لطفاً در همين جا ذكر بشود كه به چه ترتيب رياست جمهوري انتخاب مي‏شود چون قبلا در اصل دوم بود. اگر اجازه بدهيد متني كه مورد تأييد هم بود و در گروه پنج مطرح شده من مي‏خوانم: «جمهوري اسلامي (يا حكومت اسلامي) مبتني بر نظام شورايي است كه ادره جامعه با اتكاء بر آن صورت مي‏گيرد كه به موجب (و امرهم شوري بينهم) شوراها نمي‏توانند قوانيني كه در تناقض با اصل قبل باشد وضع كنند.» البته اين قبلا در جلسه به اين صورت تصويب شده بود: «شوراها نمي‏توانند قوانيني كه مخالف با احكام اسلامي باشد، وضع كنند». چون آن روز ما ديديم كه اصل قبلي اين را تأكيد كرده بود، اين جمله آخر را گفتيم (البته الان مى‏شود اصل چهار) اين متن را مي‏دهم خدمت آقاي دكتر بهشتي اگر صلاح بدانند مطرح كنند، چون چيزي بوده كه مرحوم طالقاني به من گفتند و من با اجازه به مجلس تقديم مى‏كنم، متشكرم.
نايب رئيس- خوب، آقاي نوربخش صحبتشان را كردند، اگر كسي آماده هست كه در پاسخ ايشان توضيحي بدهد يا از نمايندگان محترم يا اعضاء گروه ما توضيح بدهند و الا خود من موظف هستم بر طبق وظيفه توضيح بدهم.
طاهري گرگاني- آقاي نوربخش گفتند در گروه ما نظام شورايي تصويب شده است در صورتي كه آن روز من و آقاي حايري و آقاي كرمي نبوديم و از تصويب آن اطلاعي نداريم.
دكتر شيباني- من به عنوان منشي گروه عرض مى‏كنم كه آن روز اكثريت بوده است.
نايب رئيس- مي‏فرمايند آن روز اكثريت بوده است، به هر حال به اين مورد بعداً رسيدگي خواهد شد. آقاي مكارم بفرماييد.
مكارم شيرازي- بسم الله الرحمن الرحيم. من فكر مى‏كنم هيچ كس شك ندارد كه شورا و برنامه‏هايي كه براساس شورا باشد، هم مورد تأكيد اسلام است و هم ضامن بقاي جامعه است. قرآن در دو جا تأكيد روي اين مسأله كرده و اصلا سوره‏اى در قرآن به نام «شوري» داريم، بنابراين يك اصل اسلامي بوده و پيغمبر اكرم (ص) و ائمه هدي هم اين برنامه را عملي مي‏كردند و از نظر واقع بيني هم ما مي‏دانيم هيچ برنامه‏اى بدون مشاركت مردم پيش نمي‏رود. همان‏گونه كه انقلاب به وسيله مشاركت عموم پيش آمد و پيروز شد، اداره مملكت هم بايد در آينده براساس‏
                        صورت مشروح مذاكرات قانون اساسى‏جلسه‏31-1، ص: 387
افكار مردم، منتها در پرتو تعليمات اسلام و برنامه ولايت فقيه به آن صورتي كه توضيح داده شد، بايد بر افكار مردم حكومت كند. بنابراين در اصل مسأله شورا هيچ بحثي نيست نه از نظر اسلامي و نه از نظر انساني و نه از نظر آن‏چه واقعيت به ما مى‏گويد، منتها تعبيري كه جناب آقاي نوربخش از «نظام شورايي» كردند من فكر مى‏كنم اگر تعبيرش را صرف نظر كنيم اصل محتوا در اينجا هست. براي اين‏كه «امور كشور بايد از طريق شوراها ...» يك معني وسيعي است. نظام شورايي مگر غير از اين است كه مربوط به امور كشور بوده باشد؟ و اتفاقاً «امور كشور» كه در اينجا نوشته شده است هم شامل امور مربوط به قانون گذارى و هم امور مربوط به جنبه‏هاي اجرايي مى‏شود. بنابراين تمام امور كشور در اينجا جمع است و ما از نظام شورايي چيزي جز اداره امور كشور براساس شوراها نمي‏خواهيم. بنابراين نظري هم كه مرحوم آيت الله طالقاني آن مجاهد بزرگ و بسيار ارزنده كه واقعاً جاي ايشان در ميان ما خالي است، داشتند، با همين متن تأمين مى‏شود، براي اين‏كه نظر ايشان نظام شورايي بود. نظام شورايي يك كلمه‏اى است كه يك كمي ابهام دارد، روشنترش اين است، امور كشور بايد از طريق شوراها در تمام سطوح كه شرح داده شده اداره بشود. پس هم تعليمات قرآن در اين زمينه عملي شده، هم مردم به مشاركت دعوت شده‏اند و هم نظر و توصيه‏اى كه ايشان داشتند آن هم در اينجا عملي شده است، منتها يك ايراد ديگري بعضي از آقايان داشتند و آن اين بود كه چرا رياست جمهوري در اينجا ذكر نشده، بنده فكر مى‏كنم چون حالا بحث در اين است كه اداره امور كشور از طريق شوراها است و شوراها با آراء مردم انتخاب مى‏شوند، در مورد رياست جمهوري كه هنوز معلوم نيست كه ما جنبه شورا برايش قائليم يا فرد، ممكن است رئيس جمهور يك نفر باشد، بنابراين يك شورا نيست كه با آراء مردم بخواهد انتخاب بشود، يك نفر است كه بايد با آراء مردم انتخاب بشود. آن مثال‏هايي هم كه در اينجا ذكر شده، مسلماً جنبه شورايي داشته مثل مجلس شورا، شوراي استان، شوراي شهرستان، شوراي شهر و محل و روستا، بقيه‏اش هم به عنوان شوراهاي اسلامي است و براي اين‏كه راه بر ساير شوراها بسته نشود و فردا ما را متهم نكنند كه شوراها را محدود كرده‏ايد غير از اين چند شورا، شوراهاي ديگر هم محلش باز است و پرونده‏اش گشوده است و آنها هم قابل تشكيل است. اما در مورد رئيس جمهور اگر ذكر نشده، رئيس جمهوري ممكن است فرد باشد و شورا نباشد. بنابراين عدم ذكرش به واسطه اين است كه هنوز تصميم‏گيرى در اين قسمت نشده و با اين توضيحي كه عرض كردم فكر مى‏كنم در اين اصل تمام نظراتي كه گفته شد، خلاصه شده است.
نايب رئيس- خيلي متشكريم، عنايت فرموديد من ديگر توضيح بيشتري ندارم. اميدوارم آقاي نوربخش و دوستان توجه كرده باشند كه يك وقت روي كلمه تكيه است يعني تشخيص مي‏دهيد كه بايد توي قانون اساسي كلمه «نظام شورايي» باشد، يك وقت مي‏گوييد نه، قانون اساسي ما بايد حداكثر دخالت در كارها را به شورا بدهد. اگر كلمه منظور نباشد و روي كلمه تعصبي نباشد، اصلي كه ما اينجا به طور كامل گفته‏ايم «امور كشور بايد از طريق شوراها اداره شود» گويا است، منتها آقاي مهندس سحابي سؤالي كرده‏اند كه قرار بود خودشان پيشنهادي بدهند؛ در خارج از جلسه هم كه خدمتشان توي جلسات ديگر از نظر فني صحبت مي‏كرديم، ايشان معتقد بودند كه شوراي مديريت در واحدهاي كوچك نمي‏تواند معني داشته باشد، اين است كه اگر نظر ايشان تأمين است، دوست داشتم خودشان بيايند توضيح بدهند. يادداشتي هم خدمتشان دادم كه نظرشان را بيايند اينجا بگويند.
                        صورت مشروح مذاكرات قانون اساسى‏جلسه‏31-1، ص: 388
مهندس سحابي- بسم الله الرحمن الرحيم. اشكالي كه به نظر بنده در مورد اين اصل مي‏رسيد دو مطلب است، يكي همين مطلب كه الان جناب آقاي دكتر بهشتي فرمودند يعني رابطه شوراها با مسائل اجرايي است، چون در اجرائيات بايستي مسؤول و مدير مشخص باشد. البته در يك واحد، حالا در ده يا شهر يا استان و همچنين در كارخانه يا در مزرعه براي تصميم‏گيري يا شور و مشورت برنامه ريزي بايد كار شورايي باشد، اين درست وليكن اجرا كننده با دستور دهنده بايد يك نفر باشد. بنابراين اينجا ما بايد روشن كنيم چون بعداً اشكال پيدا مى‏شود. بعضي‏ها مي‏گويند مثلا مدير كارخانه يا مدير توليد فلان خط زنجير، اينها همه بايد شورايي باشد يا فرض كنيد تمام كارگران و دهقانان بايد در مديريت و خط توليد شركت كنند، اينها يك قدري نظام كارگاه يا نظام كارخانه را به هم خواهد ريخت، چون اصل شورا در مراحل تصميم‏گيري، در مراحل برنامه ريزي مطرح است. براي اين‏كه اين اصل در آينده سوء تفاهم ايجاد نكند، به اين جهت پيشنهاد مى‏كنم در آخرش اين جور اضافه شود كه «حدود اختيارات و وظايف آنها و رابطه آنها را با امور اجرايي» يك چنين چيزي اضافه كنيم كه بعداً جا باشد كه در قوانين مخصوص اين تفكيك در امر اجرايي و امر تصميم‏گيرى و برنامه ريزي انجام شود. اين توضيح بنده در اين مورد است.
نايب رئيس- آقاي مهندس سحابي چون پيشنهاد مي‏كنيد، من به نظرم مي‏آيد كه «طرز تشكيل و حدود اختيارات و وظايف شوراها در رابطه با مسائل مختلف به خصوص مسائل اجرايي را قانون معين مى‏كند».
مهندس سحابي- بله نكته‏اى ديگر كه خارج از اين مطلب است و خواستم عرض كنم اين است كه در رابطه با اين اصل در پيش‏نويس و همچنين در پيشنهاد اوليه گروه يك، دو اصل بود، يكي اصل پنج بود و يكي اصل شش، اصل پنج مسأله همين سطوح تصميم‏گيري از طريق شوراها را مطرح كرده بود و اصل شش راجع به اين‏كه اساس حكومت مبتني بر آراء عمومي است را مطرح كرده بود و اين دو اصل حالا در اينجا ذوب شده در يك اصل و آن نقش آراء عمومي در اينجا منتفي شده، چون آراء عمومي فقط از طريق انتخاب شوراها نيست كه در جامعه مطرح مى‏شود، آراء عمومي از طريق رفراندوم هست، از طريق انتخاب رئيس جمهور هست، از طريق ديگر هم هست. در بحث‏هايي كه در مورد همين اصل پنج مي‏شد، مسأله حاكميت و نظارت شرعي يا به اصطلاح ولايت فقيه يك اصل بود كه همه آقايان اين را قبول داشتند. مسأله آراء عمومي آن هم يك اصل بود يعني اين دو تا هيچ‏كدامش همديگر را از بين نمي‏برد. بنابراين، آن اصلي اولي را گذاشته‏ايم در اصل پنج، ولي اصل دومي را ديگر حذف كرده‏ايم يعني گويي مسأله آراء عمومي در اينجا فقط ذوب شده در شوراها و ولايت فقيه، طرق ديگري هم براي ابراز آراء عمومي بايستي وجود داشته باشد چون اصولا نقش اساسي در اداره جامعه دارد و اين جمله در قانون اساسي بايستي ذكر شود و تصريح بشود تا قانون اساسي ما شكل جمهوري را داشته باشد يعني جمهوري بنايش بر آراء عمومي است. حالا اگر اصل ديگري را قبول كرديد كه به آن اضافه كنيد، آن به جاي خود، وليكن اين مسأله آراء عمومي بالاخره نقش اساسي و بنيادي را در اداره امور جامعه دارد كه از طريق شوراها يا از طريق رفراندوم يا همه پرسي يا انتخاب رئيس جمهور ابراز مى‏شود.
نايب رئيس- آقاي مهندس سحابي ما خيلي كوشش كرديم كه مطالبي را كه در دو اصل‏
                        صورت مشروح مذاكرات قانون اساسى‏جلسه‏31-1، ص: 389
بود، در يك اصل، به طوري كه هم ابهام نداشته باشد و هم تداخل به وجود نياورد، تنظيم كنيم. خودتان كه صبح در جلسه چهارده نفري تشريف داشتيد؟ (مهندس سحابي- در آخر جلسه رفتم) آقاي دكتر شيباني بودند. به هر حال روي اين اصل خيلي كار شد كه عبارت سر راست، درست، صريح، روشن، بدون عبارت اضافي باشد و تداخلي هم نباشد و بعد از كوشش‏هاى زياد بدون اين‏كه بخواهيم هيچ مطلبي ناديده گرفته بشود، ولي صحيح است كه با اين‏كه ما تا اينجا آورده‏ايم، اين مطلب از آن به دست نمي‏آيد كه آراء عمومي از طريق انتخاب رئيس جمهور و رفراندوم و اينها هم مي‏تواند نقش داشته باشد. بنابراين اگر خودتان عبارتي به نظرتان مي‏رسد، تا ديگران نظرشان را مي‏فرمايند يادداشت كنيد و الا خود من پيشنهادي دارم كه به عنوان عضو گروه اول تقديم مى‏كنم.
موبدرستم شهزادي- اگر در بيمارستاني يك نفر از اقليت‏هاى مذهبي خواست در شورا داخل شود، با ذكر اين شوراهاي اسلامي تكليفش چيست؟
نايب رئيس- اين مطلب را قبلا آقاي دانش‏راد هم مطرح كردند. ما روي آن يك علامت سؤال مي‏گذاريم، ولي منظور ما اين نيست كه شورايي متشكل از مسلمين باشد، منظور اين است كه سيستم شورا، اسلامي باشد. اين را توضيح مي‏دهيم اجازه بفرماييد پيشنهاد آقاي دانش‏راد را بخوانم:
پيشنهاد اصلاحي در مورد اصل شش.
پيشنهاد مى‏شود قسمت دوم اين اصل به ترتيب زير اصلاح گردد:
 «اين شوراها با آراء همه مردم بدون در نظر گرفتن وابستگي ديني آنان تعيين مى‏شوند ...»
مهندس سحابي- براي اين‏كه سوء تفاهم ايجاد نشود و مسأله آراء عمومي هم ذكر شود، گروه پنج پيشنهادي كرده است كه مي‏خوانم:
 «آراء عمومي مبناي حكومت است و بر طبق دستور قرآن مجيد كه: (و شاورهم في الامر و امرهم شوري بينهم) امور كشور بايد از طريق شوراهاي منتخب مردم كه در حدود صلاحيت آنها و در حدود اين قانون و قوانين ناشي از آن مى‏شود، حل و فصل گردد».
نايب رئيس- اين متن صبح در جلسه گروه خوانده شد و اشكالش را هم گفتند، چون ما كه نمي‏خواهيم همه كارهاي آنجا را ناديده بگيريم، منظور از تشكيل آن گروه اين بود كه همه وقتمان را اينجا صرف نكنيم.
مهندس سحابي- گروه «آراء عمومي» را نگفته بود.
نايب رئيس- اين را در زير متن اضافه مى‏كنيم. پيشنهادهاي رسيده را مي‏خوانم تا اگر كسي پيشنهادي مي‏خواهد بدهد، با توجه به اين پيشنهادها باشد:
- براي آن‏كه اصل ششم ضمانت اجرايي داشته باشد، پيشنهاد مى‏كنم اين جمله به آن اضافه شود «و دولت موظف است هر چه زودتر مقدمات اجراي سريع اين عمل را در همه ابعاد قانوني آن آماده سازد.»
 (هاشمى‏نژاد)
نايب رئيس- توضيحي كه خدمتشان مي‏دهم اين است كه دولت هيچ‏وقت نمي‏تواند مستقيماً مجري يك اصل از قانون اساسي باشد. يك اصل قانون اساسي بايد بعداً در قوه مجريه به صورت يك اصل اجرايي در بيايد و در مورد همه اصول، دولت موظف است كه اين كار را بكند.
پيشنهادهاي بعدي را مي‏خوانم:
                        صورت مشروح مذاكرات قانون اساسى‏جلسه‏31-1، ص: 390
- پيشنهاد مى‏شود طرز تشكيل و شرايط انتخاب كنندگان و حدود اختيارات الخ.
) صافي (- اگر لازم به اصلاح متن بود ترتيب شوراها از پايين به بالا باشد يعني شوراهاي روستا، بخش، محل، شهر، شهرستان، استان و شوراي ملي. اگر لازم هست علت آن را توضيح دهم. (كياوش)
- پيشنهاد مى‏كنم كه در رديف ذكر شوراها، از شوراي رهبري و شوراي نگهبان نيز بايد نام برده شود.
) نبوي (- حدود اختيارات شورها را بايد مجلس خبرگان تعيين كند، مردم را در انتظار نگذاريم.
) مولوي عبدالعزيز ( «1- در اصل شش آنجا كه نوشته شده، امور كشور بايد از طريق شوراها اداره شود، از اين جهت اشكال دارد كه با مشخص بودن رياست جمهور و خيلي از امور كه شايد موجب تخصيص اكثر باشد، تعرض پيدا مى‏كند و در خيلي از امور مشكلات ايجاد خواهد كرد و نمى‏شود گفت- امور كشور بايد از طريق شوراها- بلكه بايد در آن اموري كه شورا لازم است، فقط شورا را لازم دانست و حداقل ابهام مي‏تواند در اين اصل باشد.
2- قيد اسلامي حذف شود تا موجب توهم نباشد و از آنجا كه همه اين امور اسلامي است و قانون اساسي، قانون جمهوري اسلامي است لزومي ندارد اين قيد اينجا اضافه شود و چه بسا لازم باشد كه خود اقليت‏ها شوراهايي داشته باشند كه در يك سطح مي‏توان گفت اسلامي نيست و در سطح ديگر به اعتبار اجازه جمهوري اسلامي، مي‏توان گفت اسلامي است. به هر حال ذكر اين قيد ضرورت ندارد.»
 (حسينعلي رحماني)
نايب رئيس- با برداشتن كلمه «اسلامي» دوستان هم ابهامشان برطرف مى‏شود؟
رباني شيرازي- منظور از اسلامي اين است كه شوراها اختياراتشان در حدود اسلام باشد.
نايب رئيس- گفتيم اصل چهار را مي‏گذاريم كه همه جا نخواهيم بگوييم. پيشنهادهاي بعدي قرائت مى‏شود.
- تعيين شوراي رهبري نيز بايد مبتني بر آراء مردم باشد (به وسيله مجلس خبرگان نظير اين مجلس)
 (سيد علي اكبر قرشي)
اصل شش- با توجه به اين‏كه در اين اصل اداره امور كشور را لازم دانسته، نمى‏شود بعداً بر خلاف اصل تصويب شده شش، اصل ديگر وضع شود و اهم امور كشور در دست رئيس جمهور است و وقتي كه امور كشور لازم باشد از طريق شورا باشد، جا ندارد كه بر خلاف اين مكتب بشود كه ملت از طريق اكثريت فرد را معين نمايد. (حسينعلي رحماني)
- پيشنهاد مى‏كنم بعد از «حدود و اختيارات و وظايف آنها) اين جمله آورده شود «اصول بعدي معين مى‏كند» شوراهاي اسلامي ديگر در پرانتز نظير (شوراي رهبري- شوراي نگهبان). (رشيديان)
- پيشنهاد: طبق دستور قرآن ... آيه ... شورا يكي از مباني اداره امور مملكت است كه در يكي از پيشنهادها بوده است. (موسوي تبريزي)
نايب رئيس- يعني بنويسيم «طبق دستور قرآن (و شاورهم في الامر و امرهم شوري بينهم) شورا يكي از مباني اداره امور مملكت است و امور كشور بايد ...» پيشنهادشان اين است.
                        صورت مشروح مذاكرات قانون اساسى‏جلسه‏31-1، ص: 391
پيشنهاد بعدي قرائت مى‏شود.
- امور كشور بايد با توجه به شوراها، مجلس شوراي ملي ... اداره شود. (رباني شيرازي)
نايب رئيس- اگر اين تعبير داده شود، منظور آقاي مهندس سبحاني هم عملي مى‏شود. پيشنهادهاي بعدي قرائت مى‏شود.
- آراء مردم از شورا تفكيك شود و به صورت اصل جداگانه درآيد همان‏گونه كه عمل فرموديد.
 (حجتي كرماني)
- پيشنهاد مى‏شود: به صورت يك اصل جدا، عبارت زير به رأي گذاشته مى‏شود:
 «آراء عمومي در همه سطوح انتخاب رهبر يا اعضاء شوراي رهبري، نمايندگان، شوراها، رئيس جمهور از طريق پذيرش مردم به طور طبيعي و از طريق رفراندوم و شركت در انتخابات، نقش اساسي و بنيادي را در حكومت اسلامي دارد». (سيد حسن طاهري)
- «اموري را كه قانون اساسي و قوانين عادي تعيين مى‏كند» پيشنهاد مى‏كنم عبارت فوق به جاي «امور كشور ...» قرار گيرد. (دكتر آيت)
نايب رئيس- پيشنهادي از طرف آقاي منتظري رسيده است يكي آن شوراهاي اسلامي را نوشته‏اند «و شوراهاي ديگر بر طبق ضوابط اسلامي» كه بايد عرض كنم ما آن اصل چهار را به آن صورت نوشتيم كه ديگر همه جا نخواهيم اين قيد را اضافه كنيم و ديگر به جاي اين‏كه بنويسيم «طبق دستور قرآن امور كشور بايد .. الي الاخر» نوشتيم «تصميم نسبت به امور كشور بايد از طريق شوراها باشد» كه به دنبال سؤال آقاي سبحاني است و با اين عبارت بهتر مى‏شود. نكته ديگر طرز تشكيل و حدود اختيارات و وظايف آنها و شرايط انتخاب شوندگان و انتخاب كنندگان است كه معمولا وقتي مي‏گويند «طرز تشكيل» يكي از مواردش و مسائل مربوط به طرز تشكيل همين است. پيشنهاد بعدي قرائت مى‏شود.
- پس از «اداره مى‏شود»، اين كلمات اضافه شود «با تشكيل افرادي ذيصلاح براي (اداره) اين شوراها با آراء مردم تعيين مى‏شوند». (گرجي)
نايب رئيس- ما مي‏توانيم همان‏طور كه بعضي از دوستان پيشنهاد كردند شوراهاي اسلامي را برداريم و شوراهاي ديگر بگذاريم كه ايجاد شبهه نكند. اگر مخالفتي نيست به رأي بگذاريم.
طاهري اصفهاني- اقليت‏هاى مذهبي كه به جمهوري اسلامي رأي داده‏اند، ديگر جاي شبهه ندارد.
نايب رئيس- چرا، ايجاد شبهه كرده است اگر آقايان توافق نمي‏فرمايند پيشنهاد آقاي منتظري را يعني «و شوراهاي ديگر بر طبق ضوابط اسلامي» به رأي بگذاريم. آقاي مكارم شيرازي بفرماييد.
مكارم شيرازي- بنا شد ما يك‏جا محكم كاري كنيم البته اگر تكرار نكنيم از يك نظر خوب است اما اين را توجه داشته باشيد وقتي اين متن به دست يك عده بهانه جو بيفتد، ما را متهم به تعصب مى‏كنند و اين‏كه منحصر و محدود كرده‏ايم و گروه‏هاي ديگر را عقب زده‏ايم. ما كه همه را اصلاح كرديم و اطلاقات و عمومات تمام محدود شد به آن اصل ديگر و به اين صورت‏
                        صورت مشروح مذاكرات قانون اساسى‏جلسه‏31-1، ص: 392
در آورديم ديگر تكرارش چه لزومي دارد كه عده‏اى را بر ضد خود ما تحريك كنيم؟
نايب رئيس- يك عيب ديگر هم دارد و آن اين است كه اگر اينها را برنداريم، معنايش اين است كه اصلا آن اصل غير كافي است چون اگر آن اصل كافي است پس ديگر مدام اينور و آنور نبايد اضافه كنيم. ما اگر پنج جا بگذاريم شخصي كه اين متن را مي‏خواند سؤال مى‏كند مى‏گويد اگر آن اصل چهار اين معنا را افاقه مي‏كرد پس چرا گذاشتند و اگر افاقه نمي‏كرد پس بنابراين ديگر آن قدرتي را، آن منظوري را كه پيشنهاد دهنده اين اصل داشته و تكميل كننده پيشنهاد داشته، واقعاً نقض كرده‏ايم.
عرب- بنده دراين اصل كه مربوط به قشر كارگر و كشاورز است صحبت دارم.
نايب رئيس- بسيار خوب، وقتي نوبتتان شد، تشريف بياوريد.
سبحاني- به عقيده بنده هم قيد اسلامي براي شوراها ضروري نيست، ولي گاهي از اوقات افراد غير مطلع تصميم‏هايي مي‏گيرند كه مخالف اسلام است و ما مي‏دانيم كه در ميان ما چنين افرادي هستند. براي اين‏كه برايشان اين مورد مستمسكي نشود، «بر طبق ضوابط اسلامي» ضروري است.
موسوي- اشكالي كه آقاي سحابي عنوان فرمودند، يك اشكال قوي مي‏باشد.
نايب رئيس- بله الان آن را مي‏خوانم، آخرش به اين‏صورت در آمد. «اين شوراها با آراء مردم تعيين مى‏شود و طرز تشكيل و حدود اختيارات و وظايف شوراها را در رابطه با مسائل اجرايي و مسائل ديگر قانون معين مى‏كند.» آقاي عرب بفرماييد.
عرب- بسم الله الرحمن الرحيم. شوراها كليتاً بايد در مسير قوانين مملكتي حركت بكنند ولي ببينيم اينها چند نوع هستند، البته من از نظر كشاورزي و كارگري عرض مى‏كنم و مي‏دانيد كه خوب، شوراي رهبري و شوراهاي ديگر هم هست. حالا ببينيم وظايف شورا در برابر مردم و وظايف مردم در برابر شورا چيست. وظايف مردم اعم از قشر كارگر و كشاورز در برابر شوراي خودش، حفظ وحدت كلمه است و حمايت كامل در كليه ابعاد از اعضاي شورا است و كارگران بايد خبرها را از داخل كارگاه‏ها يا كشاورزان از داخل كشت‏زارها به اعضاي شورا برسانند و همه جا مطيع فرامين اعضاي شورا باشند، ولي وظايف شوراها اگر كارگري است و اگر كشاورزي است، كارگري بايد در كليه امور اداري براي دفاع از حقوق كارگر و كارمند باشند چون در نظر عضوي از اعضاي شورا، كارگر و كارمند مطرح نيست، همان حقي را كه كارگر از اجتماع دارد، كارمند هم دارد و نبايد تبعيض قائل بشويم كه او كارمند است و اين كارگر، او خانم است و يا اين مرد است، هيچ فرقي بين آنها نيست. يكي از بهترين كارهاي شورا اين است كه بنده بايد عرض بكنم و برادر عزيزمان فرمودند كه اگر كليه امور را شورا به دست بگيرد، تقريباً يك نابساماني ممكن است به وجود بيايد، مثلا در شركتي كه بنده بودم از وقتي‏كه آن مدير عامل را بعد از انقلاب طبق نارضايتي كارگران و يا كسب اجازه از وزارت‏كار بيرونش كرديم و در اختيار وزارت‏كار گذاشتيم، يك هيأت سرپرستي تشكيل داديم. اين هيأت سرپرستي كار مديريت را انجام مي‏داد. در طول چهل و پنج روز يا دو ماه، در حدود شش ميليون تومان كه داشت هدر مي‏رفت، به نفع شركت برگرداند زيرا پارچه‏هايي را كه فروخته بود به همان تجار سابق و آن قراردادهايي را كه در زمان همان مديرعامل بسته شده بود لغو كردند و به همان مشتري‏هاي عيني فروختند كه شش ميليون تومان تفاوت قيمت پيدا كرد. اين يكي از كارهاي شورا است، شورايي كه با تمام وجود
                        صورت مشروح مذاكرات قانون اساسى‏جلسه‏31-1، ص: 393
قوانين خدا را در نظر داشته باشد و فرقي بين هيچ احدي نگذارد يعني بر مبناي اقتصاد بار نيامده باشد واقعاً كار مى‏كند و كمك فكري به مديرعامل هم هست. بعد از آوردن مديرعامل جديد كه بنده در انتخابش شركت داشتم، همين مسأله انجام شد يعني ما كمك فكري براي ايشان بوديم همه جا مي‏رفتيم، پول تهيه مي‏كرديم، مشتري پيدا مي‏كرديم، اينها وظايف شوراي كارگري است، شورا كانون مطالعاتي در محيط كارگاه‏ها براي كارگر تهيه مى‏كند، مهد كودك براي بچه‏ها تأمين مى‏كند، جدايي بين خواهرها و برادرها نمي‏اندازد، وحدت ايجاد مى‏كند، يك فضاي عالي سياسي آنجا به وجود مي‏آورد، سطح توليد را بالا مي‏برد، آن‏چنان كه تا به حال براي بنده تجربه حاصل شده بهترين فضاي سياسي الان در شركت ما و در جاهايي كه از بنده دعوت كرده‏اند و رفته‏ام و تشكيل شورا داده‏ام وجود دارد و بعداً متوجه شده‏ام كه بهترين فضاي سياسي و بهترين سطح توليد، به وسيله كمك فكري شوراها انجام مي‏گيرد. پس شوراها هم كمك فكري هستند، هم باعث بالا رفتن سطح توليد هستند و خلاصه باعث تقويت بنيه اقتصادي مملكت مى‏شوند. به خصوص اگر در مسير اسلام و در مسير انسانيت حركت بكنند، كه ما هم به اين جهت قيد كرده‏ايم بر طبق ضوابط اسلامي باشند، اما وظايف شوراهاي كارگري اين است كه بايد براي كشاورزان جاده‏ها را تعمير بكنند، اعم از آسفالت، پل ومسجد بسازند، مدرسه درست كنند، درمانگاه بسازند، برق بياورند، آب لوله كشي درست كنند، مخصوصاً كمك كنند در تهيه بذر و نهال خوب، كشاورز مشغول كارش هست اعضاء شورا هم به او كمك مى‏كنند.
نايب رئيس- نظرتان را كلي بفرماييد لزومي ندارد به جزئيات بپردازيد.
عرب- كلي عرض مى‏كنم. وقتي كه شورا بود در مملكت اولا سطح اقتصادي مملكت را بالا مي‏برد و مملكت از فقر اقتصادي نجات پيدا مى‏كند. ثانياً يك آرامشي را در تمام ابعاد مملكت اعم از كارخانجات يا كشاورزي ايجاد مى‏كند. ثالثاً يك معلم تمام عيار فرهنگي مى‏شود براي كارگر و كشاورز و اين افراد در اعضاء شورا، اعم از كارگري و كشاورزي، اين‏كه عرض مى‏كنم يك معلم تمام عيار مى‏شود بايد اقلا در يكي از مكتب‏هاى اسلامي و علمي تحصيل كرده باشند يا افرادي صالح باشند. خلاصه منظور من اين است كه اگر شورا در مملكت باشد، از اين نابساماني‏ها نجات پيدا مى‏كنيم. اما وظيفه اين شوراها به جاي كسب اطلاعات در سرتاسر مملكت چيست؟ وظيفه شان اين است كه بايد حداقل پانزده روز يك بار و حداكثر برجي يك بار مجمع عمومي داشته باشند البته شوراهايي را عرض مى‏كنم كه شركت‏هايشان از نظر صنفي مشابه است.
نايب رئيس- جزئيات را تشريح نفرماييد، به طور كلي نظرتان اين است كه شوراها در امور اقتصادي و امور ديگر مملكتي مفيد هستند.
عرب- متشكرم. بله نظرم همين بود.
نايب رئيس- پيشنهادي از آقاي كرمي رسيده است كه قرائت مى‏شود.
- راجع به آراء عمومي تصميم لازم اتخاذ شود. (محمد كرمي)
نايب رئيس- پيشنهاد آقاي كرمي هم قرائت مى‏شود.
- اگر امري از امور كشور خواه امر اجرايي باشد يا مربوط به مرحله اظهار نظر و طراحي و تصميم‏گيرى، از آن قسم اموري بود كه فقط لازم دانست آن را متصدي شود و در آن نظر بدهد و راه مشخصي معين كند، چگونه مى‏شود آن را از طريق شورا انجام داد؟ بنابراين همه امور كشور اين‏طور نيست كه بشود آن را از طريق شورا انجام داد. (جعفر كريمي)
                        صورت مشروح مذاكرات قانون اساسى‏جلسه‏31-1، ص: 394
نايب رئيس- از مجموع پيشنهادها و مطالبي كه گفته شد، يك متني را در اينجا نوشته‏ايم كه آن را مي‏خوانم. ملاحظه بفرماييد ببينيد آيا نظر شماها را تأمين مى‏كند؟ «طبق دستور قرآن (و شاورهم في الامر، و امرهم شوري بينهم) در جمهوري اسلامي آراء مردم نقش بنيادي دارد. اين نقش در شكل همه پرسي، انتخابات عمومي يا تشكيل شوراهاي منتخب مردم: مجلس شوراي ملي، شوراي استان، شهرستان، شهر، محل، بخش، روستا و شوراهاي ديگري كه بر طبق ضوابط اسلامي تشكيل مى‏شود، ايفاء مي‏گردد. طرز تشكيل و حدود اختيارات و وظايف اين شوراها را قانون معين مى‏كند.»
رباني شيرازي- شما اصلا يك اصل ديگر تهيه كرده‏ايد، نه اين‏كه آن اصل را اصلاح فرموده باشيد.
طاهري اصفهاني- آقاي بهشتي پس كار كميسيون مشترك براي چيست؟ آنها اين متن را تهيه كرده‏اند و به جلسه آورده شده، ولي شما داريد آن را اصلا تغيير مي‏دهيد. اگر آقاي سحابي مي‏گويند مديريت مشخص نيست فقط آن را اضافه بفرماييد.
نايب رئيس- اصلا چنين چيزي اينجا نيست آقا.
رباني شيرازي- من پيشنهاد مى‏كنم محصول كميسيون مشترك را به رأي بگذاريد. اگر رأي نياورد، آن وقت متن جديد را به رأي بگذاريد.
نايب رئيس- من يك توضيحي مي‏دهم. همان‏طوري كه مسبوقيد در پيش‏نويس اول كه قبل از مجلس خبرگان ارائه شده يك اصل براي هر دو مطلب تهيه شده بود. در جريان كار گروه‏هاي بررسي با توجه به همين مطلبي كه الان ملاحظه مي‏فرماييد كه در حقيقت دو مطلب مطرح است، دو اصل براي اين تهيه شد و در بحث و بررسي كه دو جلسه اينجا كرديم، مجدداً نظراتي بود كه يك اصل باشد و كتباً و شفاهاً اين نظر داده شد. در نتيجه اين بررسى‏هاى مستمر، اصل شش تهيه شده، اين اصل كه تهيه شده يك نقصي در مورد امور اجرايي داشت كه مربوط به خود اصل شش است كه با اين تغيير عبارت، اين نقص برطرف مى‏شود. بنابراين، اين اصل را در رابطه با نقش شوراها به رأي مي‏گذاريم. براي جبران نقصي كه از نظر نقش آراء عمومي در شكل همه‏پرسي، انتخاب رئيس جمهور و امثال آن به ميان مي‏آيد كه بايد آن هم مشخص كردد. گروه چهارده نفري فردا يك متمم به صورت يك اصل اضافي، البته با رسيدگي به همه اين مسائل تهيه مى‏كند و باز فردا پيشنهاد مى‏كند. آقاي آيت مي‏خواهند حالا توضيحي بدهند.
دكتر آيت- در اينجا نوشته شده «اداره امور كشور به وسيله شورا است» اين خيلي كلي است، يعني فردا اگر يك اداره خواست مثلا يك ساعت بخرد، بايد يك شورا تشكيل بدهد كه آيا ساعت بخريم يا نخريم. يا مثلا يك هواپيماي دشمن دارد به كشور حمله مى‏كند و مي‏خواهد بمباران كند، ما شورا تشكيل بدهيم كه آيا هواپيماي دشمن را بزنيم يا نزنيم. در ارتش كه فوق العاده اين مسأله خطرناك است، مثلا رئيس ستاد ارتش را شورا بنشيند انتخاب كند! چون ما اصولا دو نوع شورا داريم يكي اين‏كه مردم انتخاب مى‏كنند يكي اين‏كه مثلا رئيس ستاد ارتش صلاح مي‏داند در كنار خودش باشد و با او مشورت كند. بنابراين با اين كلي بودن كه در اينجا آورده‏ايم بعدها برايمان دردسر ايجاد مى‏كند. اين است كه من پيشنهاد كردم به جاي امور كشور اين جمله نوشته شود تا اشكالي هم كه آقاي مهندس سحابي داشتند رفع شود. «اموري را كه قانوني است و قوانين عادي تعيين مى‏كند، به وسيله شورا الخ ...» نه اين‏كه هر امري‏
                        صورت مشروح مذاكرات قانون اساسى‏جلسه‏31-1، ص: 395
را، براي اين‏كه اگر هر امري شد، هيچ كاري نمى‏توانيم انجام بدهيم.
نايب رئيس- متشكر، توضيحي كه به آقاي آيت مي‏دهم اين است كه آن چيزي را كه ما در ذيل متن آورده‏ايم، ايشان برده‏اند در صدر، ولي هيچ كس نمي‏تواند چنين كاري را كه ايشان فرمودند انجام بدهد زيرا بعد از آن نوشته‏ايم «طرز تشكيل و حدود اختيارات و وظايف شوراها در رابطه با مسائل اجرايي و مسائل ديگر را قانون معين مى‏كند.»
دكتر آيت- اين مسأله، «امور» را محدود نمى‏كند.
رباني املشي- هر قيدي بياوريد، تناقض دارد.
حجتي كرماني- اين تفكيكي كه آورديد نيز خلاف آراء عمومي است.
خانم گرجي- طبق دو آيه قرآن، شورا تثبيت است ولي در سوره احزاب براي شورا مرز مشخص مى‏كند. آيه: «و ما كان لمؤمن و مؤمنة اذا قضي الله و رسوله امراً ان يكون لهم الخير» پس ما در يك اصل شورا را تثبيت مى‏كنيم و در اصل بعد مرز شورا را، و اين‏طور كه دو اصل در هم ادغام شده است، مبهم مي‏باشد.
4- پايان جلسه‏
نايب رئيس- اجازه مي‏دهيد اين‏طور احساس مى‏شود كه براي تكميل اين اصل كه اگر ما بتوانيم دو اصل را در يك اصل ادغام كنيم، چه بهتر و اگر نتوانستيم تفكيك مى‏كنيم، با تجربه‏اى كه از كار امروز پيدا كرديم چنين به نظر مي‏رسد كه باز هيچ متني كه بتوانيم به رأي بگذاريم، به دست نيامد، چون روي هر متني باز اشكالات قابل ملاحظه‏اى هست. بنابراين جلسه‏مان را پايان مي‏دهيم و فردا صبح جلسات گروه‏ها طبق معمول براي تهيه اصل بعدي كار خودش را انجام مي‏دهد، ولي پيشنهاد مى‏كنم جلسه چهارده نفره براي اين‏كه بتواند كار امروز را سامان بدهد، فردا ساعت نه صبح بعد از حضور در جلسات خودمان تشكيل بشود. والسلام علينا و علي عباد الله الصالحين.
 (جلسه ساعت نوزده و چهل و پنج دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 397
                        جلسه شانزدهم‏

صورت مشروح مذاكرات مجلس بررسى نهايى قانون اساسى جمهورى اسلامى ايران‏
جلسه ساعت 30/ 15 دقيقه روز 22 شهريور 1358 هجرى شمسى‏
برابر با بيست و يكم شوال المكرم 1399 هجرى قمرى‏
به رياست آقاى دكتر سيد محمد حسينى (نايب رئيس) تشكيل شد.
فهرست مطالب:
اعلام رسميت جلسه‏
بحث و تصويب اصول ششم و هفتم و هشتم قانون اساسى‏
نطق بعد از دستور آقاى هاشمى‏نژاد
پايان جلسه‏
دبيرخانه مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 399
1- اعلام رسميت جلسه‏
نايب رئيس- بسم الله الرحمن الرحيم. با حضور اكثريت جلسه رسمى است و كارمان را آغاز مى‏كنيم. همان‏طورى كه در آيين‏نامه پيش بينى شده نطق‏هاى قبل از دستور و بعد از دستور داريم ولى ما چون اصولى را آماده بررسى كرده‏ايم بنابراين بررسى اصول و رأى گيرى را انجام مى‏دهيم و اميدوارم كه در انجام كارها توفيق داشته باشيم. فعلا لازم مى‏دانم به سؤالى كه به وسيله آقاى اكرمى رسيده است جواب بدهم. سؤال ايشان اين است: «مردم مى‏پرسند آيا طبق آيين‏نامه داخلى به جاى مرحوم آيت الله طالقانى كسى بايد به مجلس بيايد يا نه؟ لطفا در اين مورد براى عموم پاسخ لازم را بدهيد.» بايد بگويم كه در آيين‏نامه داخلى مجلس در اين زمينه ماده‏اى نيست و نمى‏تواند باشد چون تكليف اين قسمت را بايد آيين‏نامه انتخابات مجلس خبرگان تعيين بكند. در آيين‏نامه مجلس خبرگان مسأله اين‏كه پس از فوت يكى از نمايندگان يا استعفاى او نفر بعدى بتواند به جاى او در اين مرحله يعنى پس از صدور اعتبار نامه‏ها و پس از قبول نمايندگى از طرف يك نفر در آن مرحله بتواند به جاى او بيايد، تا آنجا كه به ياد دارم پيش بينى نشده است در چنين مواردى تجديد انتخابات اگر لازم باشد مى‏تواند پاسخ اين مطلب باشد علتش هم روشن است براى اين‏كه فرض كنيد در يك منطقه يا در استانى كه چهار نماينده داريم نفر چهارم كه حداقل چهارصدو پنجاه هزار رأى دارد چون گروهى نمى‏خواستند بيش از چهار نفر را انتخاب كنند نفر پنجم يك مرتبه صدو پنجاه و يا صدو شصت هزار رأى بيشتر ندارد و گاهى هم از اين كمتر است و اين از نظر روح انتخابات درست نيست با چنين حالتى كه نفر بعدى از نظر رأى دارد آيا مى‏تواند نماينده اكثريت مردم باشد و به مجلس بيايد؟ صندوق انتخابات در تهران هم همين‏طور است چه آراء آخرين نفر بعد از ده نفرى كه اكثريت را پيدا كردند نزديك به يك ميليون و سيصد هزار رأى است در حالى‏كه نفر يازدهم حداكثر حدود سيصد هزار رأى دارد يعنى يك ميليون رأى تفاوت دارد اين است كه از نظر روح انتخابات صحيح نيست كه نفر بعدى به جاى او بيايد و ظاهرا بايد تجديد انتخابات به عمل آيد. البته باز بايد در آيين‏نامه دقت بيشترى بكنم ولى تا آنجا كه من مطالعه كردم پيش بينى نشده است.
مكارم شيرازى- در آيين‏نامه چيزى پيش بينى نشده.
2- بحث و تصويب اصول ششم، هفتم و هشتم قانون اساسى‏
نايب رئيس- اصولى كه امروز مطرح مى‏شود به دنبال بحث‏هايى است كه در چند روز گذشته داشتيم در اين دو سه روز گذشته فرصت داشتيم پيرامون چند اصل بحث كنيم اصول مربوط به نقش آراء عمومى و نقش شورا در اداره كشور و بعد نقش مربوط به امر به معروف و نهى از منكر، با توجه به تشتت نظرها درباره كيفيت تنظيم اصل‏هاى مربوط به نقش آراء و شورا كه آيا
                        صورت مشروح مذاكرات قانون اساسى‏جلسه‏31-1، ص: 400
اين دو مطلب در دو اصل باشد يا در يك اصل، به اين‏جهت يادم بود كه جلسه مشترك گروه‏ها را تشكيل بدهيم نا بتوانيم اين مسائل را در آنجا تبادل نظر بكنيم، البته آن تبادل نظرى كه بتواند ما را براى آماده كردن يك متن براى رأى گيرى كمك كند، در نتيجه پيشنهادى كه گروه اول براى اصول مربوط به نقش آراء عمومى و نقش شورا تهيه كرده است يك بار تند مى‏خوانم:
 «در جمهورى اسلامى امور كشور بايد با اتكاء بر آراء عمومى به صورت همه‏پرسى انتخاب رئيس جمهور، انتخاب نمايندگان مجلس يا اعضاى شوراها و نظاير اينها اداره شود.»
توضيحى كه در اين باره مى‏دهم اين است كه بر طبق موازين اسلامى و بر طبق آن‏چه كه عنوان جمهورى اسلامى ايجاب مى‏كند آن‏چه در اداره امور كشور نقش بسيار موثرو بنيادى دارد آراء مردم است. در آن روزها كه پيرامون كيفيت حكومت و اداره آن بحث مى‏كرديم آنجا كه مربوط به اين كيفيت مى‏شد، با صراحت تأكيد گفتيم كه حكومتى مى‏تواند حكومت صحيح سالم و موفق باشد كه مردمى باشد و مردم او را بپذيرند و حمايت كنند و اين همان اصلى است كه در طول انقلاب روى آن تكيه مى‏شد. در اين اصول كلى قانون اساسى حتما لازم است كه روى اين قسمت تأكيد و تكيه بشود و اصلى مستقل براى نقش آراء عمومى در اداره كشور داشته باشد. اين همان فكرى است كه قبلا ما آن را در دو اصل پياده كرديم و ما را به اينجا هدايت كرد كه مجددا آن را با نقش شوراها در يك اصل آورديم و براى همه آقايان مشخص شد كه نقش آراء عمومى اينجا مشخصا به طور برجسته ذكر شود، روى اين تأكيد بوده است كه سر انجام با تأييد دوستان پيشنهادمان را بر مبناى دو بخش كردن اين قسمت، يك بخش مستقلا مربوط به نقش آراء عمومى و يك بخش مربوط به شوراهاى منتخب از نظر آراء مردم تغيير داديم. حالا يك بار ديگر اين اصل شش را مى‏خوانم، منتها دوستان اين اصلاحش را يادداشت كنند كه براى رأى گيرى خدمتشان باشد و تغييراتش را هم بنويسند و اگر نظرى داردند صحبت بفرمايند، اصل ششم را مى‏خوانم:
اصل 6- در جمهورى اسلامى امور كشور بايد با اتكاء بر آراء عمومى به صورت همه‏پرسى، انتخاب رئيس جمهور، انتخاب نمايندگان مجلس و اعضاى شوراها و نظاير اينها اداره شود.
طاهرى- عبارت درست است؟
نايب رئيس- بله.
هاشمى‏نژاد- بعد از همه‏پرسى ضرورتى ندارد چيزى اضافه گردد؟
نايب رئيس- بسيار خوب، متشكرم، خير احتياج ندارد صحبت اينها شده است البته اگر بخواهيم عبارت را گوياتر كنيم بهتر است بنويسيم «در جمهورى اسلامى، امور كشور بايد ... در شكل‏هاى گوناگون، همه‏پرسى انتخاب نماينگان مجلس و اعضاى شوراها و نظاير اينها اداره شود».
انوارى- اين عبارت سليس نيست زيرا اولش مى‏گويد «در جمهورى اسلامى ....» بعد مى‏گويد «اداره شود» اگر اين اشكال دوم را كه به نظر مى‏رسد برطرف كنيد درست مى‏شود.
نايب رئيس- آقاى دكتر شيبانى بفرماييد.
دكتر شيبانى- اگر جمله اين‏طور باشد بهتر است «در جمهورى اسلامى بايد امور كشور
                        صورت مشروح مذاكرات قانون اساسى‏جلسه‏31-1، ص: 401
با اتكاء بر آراء عمومى» بعد از به صورت همه‏پرسى (دو نقطه) بقيه اصل تا آخر. (بعضى نمايندگان- اين بهتر است).
نايب رئيس- دوستان فكر كنيد اگر بهتر است جمله اداره شود را جلو بگذاريم. (قائمى اميرى- در ميان اصل نوشته شود «شكل‏هاى گوناگون» تا آخر اصل) در اصل مطالب بحثى نيست، اگر بحثى باشد براى انتخاب جمله رساتر و اگر در اين مورد نظرى داريد بنويسيد مرحمت كنيد تا مورد بررسى قرار گيرد.
خامنه‏اى- اگر عبارت «اداره امور كشور» جلو بيايد بهتر نيست؟ و منظور را بهتر تأمين نمى‏كند؟
نايب رئيس- چند عبارت به صورت پيشنهاد رسيده است كه قرائت مى‏كنم.
بعضى از عبارات هم پيشنهاد جديد است. عبارات را آهسته مى‏خوانم، هركدام كه احساس كرديد بهتر است و اشكال حل مى‏شود به همان اكتفا خواهيم كرد.
-
در جمهورى اسلامى امور كشور بايد به اتكاء بر آراء عمومى اداره شود و اين كار از طريق انتخاب رئيس جمهور و نمايندگان مجلس شورا و يا اعضا شوراها و نظاير آنها تحقق مى‏پذيرد. (سبحانى)
-
آراء عمومى در همه‏پرسى (رفراندوم) با انتخاب رئيس جمهور و شايد نمايندگان مجلس موافقت داشته باشد، ولى با ساير شوراها خير، مگر آن‏كه بگوييم مرجع آنها هم مع الواسط همه‏پرسى‏هاى اولى است كه مبناى حكومت است وآن هم خلاف ظاهر و مبهم است و اگر همه‏پرسى را حذف كنند بهتر است چون مبناى شوراها تنها رفراندوم نيست و لفظ نظاير اينها وجهى ندارد چون نظاير اينها جز شوراها مگر چيز ديگرى هست و شايد انتخاب رئيس جمهور را بخواهيم از راه نمايندگان مجلس تعيين كنيم. (حسينعلى رحمانى)
-
در جمهورى اسلامى اداره امور كشور بايد با اعتماد به آراء عمومى به صورت همه‏پرسى ... انجام شود. (جوادى)-
در جمهورى اسلامى با اتكاء بر آراء عمومى در شكل‏هاى گوناگون همه‏پرسى رئيس جمهور، انتخاب نمايندگان مجلس و اعضاى شوراها و نظاير آنها، امور كشور بايد اداره شود. (خزعلى)-
در جمهورى اسلامى امور كشور بايد با اتكاء بر آراء عمومى اداره شود. انتخاب رئيس جمهور، انتخابات نمايندگان مجلس شوراى‏ملى و اعضاى شوراها و نظاير اينها از موارد آن است. (رشيديان)-
آراء عمومى در شوراها بعضى از آنها موهم است بهتر است مقيد شود به افراد ذينفع، مثلا اگر بخواهند شورا براى دبيرستان تشكيل بدهند، نمى‏شود همه‏پرسى عمومى باشد بلكه انتخابات بايد از همان افراد ذينفع دبيرستان‏ها به عمل آيد. (حسينعلى رحمانى)-
عطف انتخاب رئيس جمهور بر همه‏پرسى صحيح به نظر نمى‏رسد زيرا نه عطف متباين است و نه اخص بر اعم، چه آن‏كه انتخاب بدون همه‏پرسى نمى‏شود تا متباين حساب شود و از مصاديق همه‏پرسى هم نيست تا عطف بر اعم باشد. (مشكينى)-
در جمهورى اسلامى امور كشور بايد با اتكاء بر آراء عمومى كه در اشكال همه‏پرسى انتخاب رئيس جمهور، انتخاب نمايندگان مجلس شوراى‏ملى، انتخاب اعضاى شوراها و نظاير اينها متجلى مى‏گردد، اداره شود. (دانش‏راد)
                        صورت مشروح مذاكرات قانون اساسى‏جلسه‏31-1، ص: 402
-
در جمهورى اسلامى امور كشور بايد با اتكاء بر آراء عمومى اداره شود: به صورت همه‏پرسى انتخاب رئيس جمهور، انتخاب نمايندگان مجلس يا اعضاى شوراها و نظاير اينها. (شيبانى)-
در جمهورى اسلامى ايران بايد امور كشور با اتكاء به آراء عمومى اداره شود به صورت همه‏پرسى در مواقع لزوم، انتخاب رئيس جمهور، انتخاب نمايندگان و اعضا شوراها. (هاشمى‏نژاد)-
در جمهورى اسلامى امور كشور بايد با اتكاء بر آراء عمومى به صورت همه‏پرسى در انتخاب رئيس جمهور ... (مشكينى)-
در جمهورى اسلامى اداره امور كشور به اتكاء به آراء عمومى به صورت همه‏پرسى انتخاب رئيس جمهورى، انتخاب نمايندگان مجلس و اعضا شوراها انجام مى‏گيرد. (حجتى)-
در جمهورى اسلامى اداره امور كشور با اتكاء بر آراء عمومى به صورت همه‏پرسى انتخاب رئيس جمهور و انتخاب نمايندگان مجلس و اعضاى شوراها و نظاير آن خوهد بود. (خامنه‏اى)-
در جمهورى اسلامى امور كشور بايد با اتكاء بر آراء عمومى اداره شود به شكل همه‏پرسى انتخاب رئيس جمهور انتخاب نمايندگان مجلس، اعضا شوراها و نظاير اينها. (يزدى)-
در جمهورى اسلامى انتخاب رئيس جمهور، انتخاب نمايندگان مجلس و اعضا شوراها و نظاير اينها جهت امور كشور بايد با اتكاء بر آراء عمومى باشد. (بشارت)-
در جمهورى اسلامى امور كشور از قبيل انتخاب رئيس جمهور، انتخاب نمايندگان مجلس، اعضا شوراها بايد با اتكاء بر آراء عمومى اداره شود. (جلال طاهرى)-
در جمهورى اسلامى ايران اداره امور كشور بايد با اتكاء بر آراء عمومى در شكل‏هاى گوناگون مانند همه‏پرسى، انتخاب رئيس جمهور، انتخاب نمايندگان مجلس و اعضا شوراها و نظاير اينها صورت گيرد. (اكرمى)-
در جمهورى اسلامى اداره امور كشور با اتكاء بر آراء عمومى به صورت همه‏پرسى در انتخابات رئيس جمهور و انتخاب نمايندگان مجلس و اعضا شوراها و نظاير اينها صورت مى‏گيرد. (كياوش)-
در جمهورى اسلامى بايد انتخاب رئيس جمهور و انتخاب نمايندگان و اعضا شوراها و نظاير اينها متكى بر آراء عمومى باشد. (انوارى)-
در جمهورى اسلامى امور كشور بايد از طريق آراء عمومى اداره شود مانند همه‏پرسى، انتخاب رئيس جمهور، انتخاب نمايندگان مجلس و اعضاى شوراها. (فارسى)-
در جمهورى اسلامى اداره امور كشور بايد با اتكاء بر آراء عمومى، از راه همه‏پرسى يا انتخاب رئيس جمهورى، انتخاب نمايندگان مجلس و اعضا شوراهاى ديگر صورت مى‏گيرد (با هنر)-
در جمهورى اسلامى امور كشور بايد با اتكاء بر آراء عمومى اداره شود، مراجعه به آراء در شكل‏هاى همه‏پرسى، انتخاب رئيس جمهورى، نمايندگان مجلس و اعضا شوراها و نظاير آنها انجام مى‏گيرد.-
اين عبارت در پيشنهادها بود و ظاهرا بهترين عبارات باشد اگر اين متن به رأى گذاشته شود، روشن و دو مطلب از يكديگر تفكيك شده است. (سيد حسن طاهرى) ربانى املشى- نمى‏دانم همان جمله اول كه خوانده شد چه اشكالى داشت كه اين قدر وقت گرفته مى‏شود.
                        صورت مشروح مذاكرات قانون اساسى‏جلسه‏31-1، ص: 403
نايب رئيس- متشكرم آقاى موسوى تبريزى بفرماييد.
موسوى تبريزى- با توجه به اين‏كه از ساعت ده صبح تا يك ساعت بعد از ظهر اين دو اصل تهيه شده است و از نظر محتوا و عبارت همه نمايندگان به توافق رسيدند، همين متن را به رأى بگذاريد اگر رأى نياورد، آن وقت پيشنهادهاى ديگر را به رأى بگذاريد.
نايب رئيس- متشكرم بقيه پيشنهادات هم عينا همين است. چند پيشنهاد جديد هم رسيده است كه اضافه و كم دارد كه بعدا مى‏خوانم. بنابراين طبق قرارمان متنى را كه قبلا بوده مى‏خوانم. «در جمهورى اسلامى امور كشور بايد با اتكاء بر آراء عمومى»- يكى از دوستان پيشنهاد كرده است كه چون كلمه رابط در اينجا خيلى نقش دارد به جاى «به صورت» يا «در شكل» يا «از راه» گذاشته شود كه فكر مى‏كنم «از راه» روان‏تر است، پس اين‏طور مى‏شود «در جمهورى اسلامى، امور كشور بايد با اتكاء بر آراء عمومى از راه همه‏پرسى، انتخاب رئيس جمهور، انتخاب نمايندگان مجلس و اعضاى شوراها و نظاير آنها اداره شود».
مكارم شيرازى- كلمه انتخاب دوم هم زايد است، بايد نوشته شود «انتخاب رئيس جمهور، نمايندگان و اعضاى شوراو ... تا آخر».
نايب رئيس- بلى مى‏توانيم آن را حذف كنيم.
انوارى- حمل اداره كشور بر انتخاب رئيس جمهور ناسليس است.
نايب رئيس- دقت بفرماييد «در جمهورى اسلامى امور كشور بايد با اتكاء بر آراء عمومى از راه همه‏پرسى، انتخاب رئيس جمهور و نمايندگان و اعضاى شورا و نظاير آنها.»
انوارى- اين عطف به بيان امور كشور است.
نايب رئيس- خير، عطف به همه‏پرسى است و اينها مصاديق اتكاء بر آراء عمومى است.
هاشمى‏نژاد- كلمه ايران را اضافه بفرماييد.
نايب رئيس- متنهاى پيشنهادى قرار شد كه شفاهى نباشند، هرچه به نظرتان مى‏رسد بنويسيد. درباره‏اين اصل سه نفر از آقايان تقاضاى صحبت كرده‏اند كه آقاى مير مرادزهى به عنوان مخالف تقاضاى صحبت كرده‏اند. آقاى مير مراد بفرماييد.
مير مرادزهى- بسم الله الرحمن الرحيم. از نظر من اصول پنج وشش و هفت غير قابل تفكيك هستند و صحبت كردن در زمينه يكى از اينها، ايجاب مى‏كند كه در زمينه اصول بعدى هم صحبت شود. ما در پيش‏نويس‏هاى قبلى كه به ملت ايران ارائه شده بود يك اصل سه داشتيم به اين ترتيب كه آراء عمومى مبناى حكومت است، در پيش نويس‏هاى فعلى مبناى حكومت به سه قسمت تجزيه شده است، مسأله ولايت فقيه و مسأله آراء مردم در انتخابات و مسأله شوراها. من ديروز اجازه خواستم به طور كلى در زمينه آراء عمومى و اعمال حق حاكميت صحبت بكنم كه با توجه به آيين‏نامه متأسفانه اين فرصت پيش نيامد. عقيده من اين است كه با توجه به صحبت‏هايى كه جناب آقاى دكتر بهشتى فرمودند ما در يك جامعه‏اى هستيم كه جامعه مكتبى است و ارزش آراء عمومى در حد پذيرفتن است، به عقيده من چنين اصلى ما در اسلام نداريم كه چارچوب حاكميت را اسلام روشن كرده باشد، شايد نتوانم دقيقا آن‏چه را كه مورد نظر جناب آفاى دكتر بهشتى بود به عرض برسانم، ولى آن‏چه را كه خودم فهميدم اين بود كه، در جوامعى كه ايدئولوژى حاكميت دارد همه چيز در چارچوبى است كه آراء مردم در حد پذيرفتن است. من اطلاعات زيادى از اسلام ندارم، ولى مى‏توانم اين اصل را بپذيرم به دليل اين‏كه حضرت اميرالمؤمنين (ع) ولايت و خلافت‏
                        صورت مشروح مذاكرات قانون اساسى‏جلسه‏31-1، ص: 404
خودشان را ناشى از رأى مردم دانسته‏اند، يك قسمت از نهج البلاغه صفحات هشتصد و چهل و هشتصد و چهل ويك در نامه‏اى كه حضرت امير به معاويه نوشته‏اند عينا به اين ترتيب است كه البته ترجمه‏اش را مى‏خوانم و مسأله شيعه و سنى را نمى‏خواهم مطرح بكنم ولى هدفى كه از اين متن مى‏خواهم بگيرم اين است كه عملا حاكميت مربوط فرد است و عقيده ندارم كه حاكميت الهى باشد و به فرد به خصوصى تفويض شده باشد. به نظر من حاكميت را خداوند به خود مردم داده، همان‏طورى كه در اصل پانزده پيشنهادى قبلى بود كه با اجازه اين اصل را مى‏خوانم. فصل سوم «حق مالكيت ملى و قوانين ناشى از آن» اصل پانزده- حق حاكميت ملى از آن همه مردم است و بايد به نفع عموم به كار رود و هيچ فرد يا گروهى نمى‏تواند اين حق همگانى الهى را به خود اختصاص دهد يا در جهت منافع شخصى به كار ببرد. من فكر مى‏كنم هيچ ايرادى روى اين اصل با تلفيق اصل سه قبلى نبود و اين نامه‏ايست كه اميرالمؤمنين (ع) نوشته‏اند كه فكر مى‏كنم گوياى همين حقيقت است و ترجمه‏اش به اين ترتيب است، «كسانى‏كه با ابوبكر و عمر و عثمان بيعت كرده‏اند به همان طريق با من بيعت كرده، عهد و پيمان بسته‏اند پس آن را كه حاضر بوده نمى‏رسد اختيار كند و آن را كه حاضر نبوده نمى‏رسد كه آن را نپذيرد و مشورت حق مهاجرين و انصار مى‏باشد و چون ايشان گرد آمده‏اند ومن را خليفه و جانشين ناميده‏اند، لذا خشنودى خدا در اين كار است و اگر كسى به سبب عيب‏جويى و يا بر اثر بدعتى از فرمان ايشان سرپيچيد، او را به اطاعت وادار نمايند و اگر فرمان آنها را نپذيرفت با او مى‏جنگند به جهت آن‏كه غير راه مؤمنين را پيروى نموده و خدا او را واگذار به آن‏چه كه به آن رو آورده است.» نتيجه گيرى كه اينجا مى‏شود مسأله «انما الشورى للمهاجرين و الانصار» است كه حضرت امير (ع) مطرح كردند كه براساس آن خودش را امام، والى، پيشوا ناميده است و اشاره به اين‏كه اين حق حاكميت از طريق خداوند به پيغمبر و بعد به ايشان و به همين ترتيب به ائمه اطهار (ع) و بعد از ائمه به نحوى كه اطلاع دارند، به فقها انتقال يافته باشد، پس به اين ترتيب از نظر نتيجه گيرى كه من از اصول اسلامى كردم، چنين چيزى مطرح نيست، حق حاكميت چيزى نيست كه به سادگى بتوان از آن گذشت و ارزش آراء عمومى فقط در انتخاب رئيس جمهور نيست. با توجه به اين‏كه اصل ولايت را پذيرفته‏ايم، رياست جمهورى از نظر سازمانى درچه درجه‏اى جا خواهد داشت و يا خود ولايت از نظر سازمانى در چه قسمتى است؟ آيا در يكى از قواى سه‏گانه است يا مافوق همه است؟ اگر مافوق همه باشد كه خب قواى بعدى اصلا منتفى مى‏شود، قوه قضائيه، اجرائيه و مقننه را كه ما لازم نداريم، اصل تفكيك ارزش آراء عمومى به اين ترتيبى كه يك قسمت در شوراها باشد و يك قسمت در انتخابات آن هم انتخابات براى اجرا، نه اعمال حق حاكميت، به نظر من درست نيست و يا اين‏كه ما اصل پنج را تصويب كرديم به نظر من اصول شش و هفت خود به خود منتفى مى‏شود. من در همين جا صحبتم را قطع مى‏كنم و فكر مى‏كنم به همين اندازه كافى باشد كه وقت مجلس را نگيرم.
هاشمى‏نژاد- آقاى دكتر بهشتى خود جناب‏عالى به عنوان موافق صحبت بفرماييد.
نايب رئيس- اجازه بفرماييد اول از دوستان ديگرى كه اسم نوشته‏اند بپرسم. آقاى رحمانى جناب‏عالى به عنوان موافق مى‏خواهيد صحبت بفرماييد يا مخالف؟
رحمانى- به عنوان مخالف‏
نايب رئيس- آقاى خامنه‏اى جناب‏عالى به عنوان موافق اسم نوشته‏ايد يا مخالف؟
خامنه‏اى- مخالف.
                        صورت مشروح مذاكرات قانون اساسى‏جلسه‏31-1، ص: 405
نايب رئيس- آقاى دكتر آيت جناب‏عالى موافق هستيد يا مخالف؟
دكتر آيت- موافق.
نايب رئيس- آقاى دكتر آيت بفرماييد.
دكتر آيت- بسم الله الرحمن الرحيم. من هرچه در صحبت‏هاى آقاى مرادزهى كه قاعدتا تحصيلاتشان در حقوق هم هست، دقيق شدم، متوجه نشدم كه چه تضادى بين اصلى كه تصويب شده است و اصل آراء عمومى وجود دارد. ما در آنجا گفتيم كه ولايت امر به عهده كسى است كه به آن صفات از طرف اكثريت مردم پذيرفته شده باشد، يعنى آراء مردم. آقاى زهى كه حقوق خوانده‏اند حتما مى‏دانند كه مفهوم حاكميت ملى، مفهوم آراء مردم اين نيست كه آراء مردم بتواند هر كارى را انجام بدهد. اگر مردم به اتفاق رأى دادند كه فلان شخص بايد برده باشد چنين رأيى معتبر نيست زيرا اين استبداد اكثريت است زيرا بسيارى از حقوق افراد اصولا سلب شدنى نيست، يعنى خود انسان هم از خودش نمى‏تواند آن حقوق را سلب كند، چه برسد به اكثريت مردم. در خيلى موارد مى‏بينيم اين تلاش مى‏شود كه آراء عموم را مغاير با اصل ولايت فقيه بدانند. فقيه شخص به خصوصى نيست اينها صفات است، عينا مثل اين است كه بگوييم رئيس جمهور بايد ايرانى باشد و شما بگوييد كه حاكميت ملى را زير پا گذاشته‏ايد يا بگوييم حداقل سن رئيس جمهور بايد اين قدر باشد، آيا حاكميت ملى را زير پا گذاشته‏ايم؟ نه، اين يك اصل است آن فقيه، آن شخصى كه بايد امامت امت و ولايت امر كه حدود اختياراتش را هم قانون معين مى‏كند، داشته باشد، بالطبع با اكثريت آراء مردم انتخاب مى‏شود، در اين اصلى هم كه الان مطرح است باز آراء مردم در زمينه‏هايى كه معتبر است ذكر شده‏است كه هيچ كدام تناقضى ندارد و تمام صحبت‏هاى ايشان با تمام قدرت استدلالى كه خواستند به كار ببرند، هيچ تضادى را نتوانستند ثابت بكنند و ديگران هم متوجه اين مسأله شده‏اند براى اين‏كه ما در اصلى كه من اسمش را ولايت فقيه مى‏گذارم، گفتيم ملاك اكثريت مردم است، در اينجا هم مى‏گوييم شورا را هم باز با آراء مردم انتخاب مى‏كنيم، پس اصل پنجم كه ايشان آن را مغاير آراء مردم دانستند در حقيقت يك تأكيدى بر اهميت آراء مردم است. اگر ما گفته بوديم فلان شخص معين بر مردم ولايت دارد و نسلا بعد نسل هست. بله صحبت ايشان درست بود ولى، ولى امر را در هر حال خود مردم تشخيص مى‏دهند و قيود و شرايط هم براى چنين شخصى قيد و شرطى است كه در تمام دنيا براى رئيس جمهورى و نماينده مجلس و هركس كه مى‏خواهد اين شغل را احراز كند، ما قائل مى‏شويم. مردم هيچ‏وقت نمى‏توانند رأى بدهند كه ما يك نفر ديوانه را رئيس جمهور بكنيم و حاكممان باشد، يعنى آراء مردم در همه جا معتبر نيست و اين را محدود كرده‏ايم و حدش هم در تمام دنيا هست. من مى‏خواستم همين موضوع را عرض كنم.
هاشمى‏نژاد- آقاى مرادزهى بين اصل دو و سه تناقض قائل هستند.
دكتر آيت- هيچ تناقضى وجود ندارد.
نايب رئيس- همان‏طور كه ديروز هم توضيح داده شد، اصلى كه به عنوان اصل پنج تصويب شده است مطابق آيين اسلام است زيرا در آيين اسلام و در اين قانون اساسى كه بر مبناى اسلام و قرآن تنظيم مى‏شود همه مسائل مربوط به انسان‏ها بر مبناى قبول انتخاب آزاد انسان‏ها در جاى خودش و به صورت متناسب با خودش بيان شده است. منتها يك وقت يك كسى مى‏گويد انتخاب يك مرحله‏اى است و يك وقت مى‏گويد چند مرحله‏اى است. در جامعه‏هاى مكتبى‏
                        صورت مشروح مذاكرات قانون اساسى‏جلسه‏31-1، ص: 406
انتخابات چند مرحله‏اى است و در جامعه‏هاى ديگر هم در خيلى از مسائل از انتخاب چند مرحله‏اى است. ولى بحث ما در جامعه مكتبى است و برادر ما جناب آقاى ميرمرادزهى توجه كنند كه در جامعه‏هاى مكتبى انسان‏ها اول مكتب را انتخاب مى‏كنند. منتها بعد از اين‏كه مكتب را انتخاب كردى به دنبال مكتب انتخابى خودت بسيارى از مسائل برايت فرم وشكل مى‏گيرد، ولى اگر مكتبى را انتخاب بكنى و مجددا روى شكل و فرم آن هم بخواهى اظهار رأى كنى، با مكتبى بودن سازگار نيست و اين اصل بيان اين مكتب است و چيزى جز بيان آن نيست، زيرا انسان اول مكتب را انتخاب مى‏كند و به دنبال مكتب يك مقدار تعهد برايش مى‏آيد و انتخابات بعدى نمى‏تواند نقض كننده تعهدى باشد كه قبلا پذيرفته است. در جامعه اسلامى مى‏گوييم پس از اين‏كه اعضاى جامعه، مكتب اسلام را پذيرفتند، يكى ا زلوازم پذيرش مكتب اسلام اين است كه مقام امامت بايد با اين صفات باشد و اصل پنج بيان كننده همين است. تازه در همان جا گفتيم با اين صفات، و الا مى‏گفتيم فرد بايد مورد قبول وپذيرش اكثريت باشد بنابراين ملاحظه مى‏كنيداصل شش نه تنها متضاد ومتباين با اصل پنج نيست بلكه بيان كننده دايره نقش آراءعمومى پس ازمرحله انتخاب اولش مى‏باشد واين توضيحى بود كه ديروز عرض كردم و به فكر خودم ودوستان اين‏طور مى‏رسيد كه با اين ترتيب آراء عمومى وانتخاب آزاد وارده بشر نقش كامل خودش را دارا است منتها با رعايت واقع بينانه مراحل. آقاى رشيديان بفرماييد.
رشيديان ى ك نكته بى جواب ماندو آن اين است كه آقاى ميرمرادزهى گفتند كه حضرت امير جواب نغزى به معاويه دادند ولى اين جواب معنايش اين نيست كه حضرت امير ولايت خودش را از خدا و پيغمبر نمى‏دانسته است، بلكه در موارد مكرر در نهج البلاغه تذكر داده است.
رحمانى- آقاى ميرمرادزهى نه موافق با اصل شش صحبت كردند و نه مخالف و من هم چهار پنج فقره پيشنهاد داده‏ام.
نايب رئيس- آقاى ميرمرادزهى به عنوان مخالف صحبت كردند زيرا كه گفتند با قبول اصل پنج ديگر اصل شش را نمى‏توان پذيرفت. پس در حقيقت با گذاشتن اصل شش با فرض قبول اصل پنج مخالف بودند.
رحمانى- ايشان با اصل پنج مخالف بودند و با اين اصل مخالف نبودند و در مورد اصل شش صحبت نكردند.
نايب رئيس- خير اين‏طور نيست. يك سؤال از آقاى مشكينى رسيده است كه مشابه دو يادداشت ديگرى است كه قبلا رسيده است و آن اين است كه «عطف انتخاب رئيس جمهور به همه‏پرسى صحيح به نظر نمى‏رسد» اين سؤال از طرف بعضى از دوستان هم شد، اين عطف صحيح است براى اين‏كه در همه‏پرسى و رفراندوم، همان‏طور كه در جريان رفراندوم هم توضيح داديم عبارت از اين است كه يك مطلبى را با آرى يا نه به رأى بگذاريم. ولى در انتخاب رئيس جمهور اين‏طور نيست كه با آرى يا نه رأى گرفته شود، بلكه در انتخاب رئيس جمهور يك يا دو يا سه يا پنج نفر كانديدا مى‏شوند و مردم به آنها رأى مى‏دهند و آن كسى كه اكثريت آراء را به دست آورد، انتخاب مى‏شود. بنابراين رد يا قبول يك مطلب نيست پس در اصطلاح اين عطف صحيح است، ولى چون مكرر سؤال شده است، به نظر مى‏رسد كه احتياج به شرح دارد و ما حتى الامكان مى‏خواهيم عبارتى به كار بريم كه دچار مشكل نشويم. عنايت بفرماييد اگر اين «همه‏پرسى» را به آخر ببريم اين اشكال برطرف مى‏شود؟ لطفا به اين عبارت كه قرائت مى‏كنم توجه بفرماييد «در جمهورى اسلامى ايران‏
                        صورت مشروح مذاكرات قانون اساسى‏جلسه‏31-1، ص: 407
امور كشور بايد با اتكاء بر آراء عمومى اداره شود. از راه انتخابات، در انتخابات رئيس جمهور، نمايندگان مجلس و اعضاى شوراها و نظاير اينها يا از راه همه‏پرسى در مواردى كه در اصول ديگر اين قانون معين مى‏شود». (طاهرى اصفهانى- عبارت اول غلط است) (يكى از نمايندگان- رأى بگيريد.) من خواستم فقط به عنوان يك عبارت ديگر بگويم كه عبارت دوم بتواند نقض عبارت اول را برطرف كند.
موسوى اردبيلى- اگر بهترين عبارت را مى‏خواهيد پيدا كنيد ممكن است هر كسى يك سليقه‏اى داشته باشد.
نايب رئيس- بلى ممكن است هر كسى سليقه‏اى داشته باشد. بنده آن را به عنوان توضيحى كه سؤال شده بود بيان كردم. چون مخالف و موافق صحبت كرده‏اند اين اصل را طبق آيين‏نامه به همان صورتى كه آمده فقط با تغيير كلمه «به صورت» به «از راه» مى‏خوانم و به رأى مى‏گذارم. آقاى خامنه‏اى بفرماييد.
خامنه‏اى- در اين اصل محور و مدار حكم «اداره امور كشور» است كه بايد با اتكاء بر آراء عمومى انجام شود ولى اين اداره امور كشور كه يك مفهوم كلى است با يك جمله «به صورت همه‏پرسى انتخاب و ...» تفسير مى‏شود، در واقع دامنه تضييق مى‏شود يعنى رأى و نظارت مردم فقط به همين چند مصداق منحصر مى‏گردد و اين اصل بر اين اساس چيز جديدى را نه فقط تأسيس يا تثبيت نمى‏كند- زيرا اينها قبلا هم بوده- بلكه دست و پاى ما را در آينده مى‏بندد و نمى‏توانيم براى مردم به صورت‏هاى ديگر حق دخالت و مشاركت قائل شويم، بهتر است جمله «نظاير آن‏كه در اصول ديگر اين قانون خواهد آمد» به آن اضافه شود.
نايب رئيس- اجازه بفرماييد كه متن را بر طبق آيين‏نامه به رأى بگذاريم. اول روى متن با بلند كردن دست رأى مى‏گيريم. اگر اشكالى نداشت با ورقه رأى گيرى نهايى مى‏كنيم «در جمهورى اسلامى ايران امور كشور بايد با اتكاء بر آراء عمومى از راه همه‏پرسى، انتخاب رئيس جمهور، نمايندگان مجلس و اعضاى شوراها و نظاير اينها اداره شود» موافقين با اين اصل با همين عبارتى كه گفته شد دست بلند كنند (چهل و چهار نفر دست بلند كردند) بنابراين پيداست كه بايد در اين عبارت تغيير مختصرى داده شود، زيرا اشكال از نظر عبارت مطرح است، نه از نظر خود اصل.
ى كى از نمايندگان- پيشنهاد آقاى مشكينى را به رأى بگذاريد.
رحمانى- طبق آيين‏نامه يك موافق و يك مخالف بايد صحبت كنند و الا به عنوان اعتراض از جلسه بيرون خواهم رفت، هركسى موظف است افكار خودش را بگويد آقاى مرادزهى با اين اصل مخالف نيستند ايشان با اصل پنج مخالف بودند.
طاهرى خرم آبادى- در اينجا دو مطلب است، يكى اداره امور كشور با اتكاء بر آراء عمومى و ديگر شكل‏هاى آراء عمومى است. خواستم عرض كنم اگر اين دو مطلب را از هم جدا كنيد مطلب رساتر خواهد بود.
نايب رئيس- به همين منظور بنده عبارت را به‏اين صورت در آوردم ملاحظه بفرماييد فقط عبارت به شكل ديگرى در آمده و الا در اصل هيچ‏گونه تغييرى داده نشده است و دوستانى كه با خود اصل موافقت داشته‏اند، با تغيير عبارت مخالف نخواهند بود و دوستان ديگر هم توجه بفرمايند نظرشان را بيان كنند.
                        صورت مشروح مذاكرات قانون اساسى‏جلسه‏31-1، ص: 408
اصل 6 (اصل ششم)- در جمهورى اسلامى ايران امور كشور بايد به اتكاء بر آراء عمومى اداره شود، از راه انتخابات: انتخاب رئيس جمهور، نمايندگان مجلس شوراى ملى، اعضاى شوراها و نظاير اينها يا از راه همه‏پرسى در مواردى كه در اصول ديگر اين قانون معين مى‏گردد.
نايب رئيس- كسانى‏كه با اين اصل موافقت دارند دستشان را بلند كنند (اكثر دست بلند كردند) تصويب شد حالا براى رأى گيرى نهايى گلدان‏هاى مخصوص را مى‏آورند و هر كسى رأى خود را داخل آنها مى‏اندازد.
 (در اين هنگام اخذ رأى به عمل آمد ونتيجه آن به شرح زير اعلام شد)
نايب رئيس- عده حاضر در جلسه موقع رأى گيرى شصت نفر بود و اين اصل با پنجاه چهار رأى موافق، سه رأى مخالف و سه رأى ممتنع تصويب شد. تكبير (حضار سه مرتبه تكبير گفتند) آقاى كرمى بفرماييد.
كرمى- از ساعت ده صبح تا يك بعد از ظهر آقايان در كميسيون‏ها تشريف داشته‏اند و راجع به آراء عمومى و شورا و امر به معروف و نهى از منكر صحبت كردند و خلاص شد و رأى هم دادند. حالا كه به اينجا آمده است آن را كأن لم يكن مى‏كنند و دوباره شروع به بحث مى‏كنند. من نمى‏دانم چرا اين كار را مى‏كنند؟ دوست دارم كه اين مسأله واقعا برطرف شود و وقت ما بيهوده تلف نشود و زحماتى هم كه در گروه‏ها كشيده مى‏شود از بين نرود.
نايب رئيس- ى ك علت اين بود كه بعضى از دوستان صبح تشريف نداشتند و علت ديگر هم اين است كه مى‏خواهيم در موقع رأى گيرى نهايى براى دوستان، ابهام و اشكالى پيش نيايد و واقعا دوست داريم كه همه اشكالات و ابهامات برطرف بشود. آقاى مكارم بفرماييد.
مكارم شيرازى- ى ك موضوع را صريح عرض كنم و آن اين است كه بعضى از دوستان معتقدند كه خود جناب‏عالى مطلب را كش مى‏دهيد. اگر مى‏خواهيم تمام عبارات را دانه به دانه بنويسيم و بخوانيم، يكى دو ساعت وقت مى‏گيرد و ما هم در صدد نيستيم كه بهترين عبارت را بنويسيم بلكه مى‏خواهيم صحيح‏ترين عبارت را بنويسيم و اگر پيشنهادهاى يك كلمه جلو و يك كلمه عقب را مطرح نكنيم، مقدارى كار ما سرعت پيدا مى‏كند.
نايب رئيس- آقاى مدنى بفرماييد.
مدنى- قرار بر اين شد كه يك مخالف و يك موافق صحبت كنند و بعد رأى بگيريد.
طاهرى اصفهانى- طبق آيين‏نامه اگر عمل كنيد، حرفى نيست كه يك مخالف و يك موافق صحبت كنند و بعد رأى بگيريد.
نايب رئيس- اصل بعدى اصل هفت است كه مربوط به شوراها است كه بنده آن را مى‏خوانم:
اصل 7 (اصل هفتم)- طبق دستور قرآن كريم «وامرهم شورى بينهم» و «و شاورهم فى الامر» شوراها از اركان تصميم گيرى و اداره امور كشور هستند، مجلس شوراى ملى، شوراى استان، شهرستان، شهر، محل، بخش و روستاها و نظاير اينها. طرز تشكيل، حدود و وظايف و اختيارات شوراها را اين قانون و قوانين ناشى از آن را معين مى‏كند.
نايب رئيس- براى اين اصل يك مخالف و يك موافق مى‏توانند صحبت كنند، كسى مخالف نيست؟ (اظهارى نشد) چون مخالفى نيست لزومى هم ندارد كه كسى به عنوان موافق‏
                        صورت مشروح مذاكرات قانون اساسى‏جلسه‏31-1، ص: 409
صحبت كند چون صحبت موافق بر فرص اين است كه مخالفى وجود داشته باشد. بنابراين گلدان‏هاى مخصوص را مى‏آورند تا رأى بدهيد.
 (در اين هنگام اخذ رأى به عمل آمد ونتيجه آن به شرح زير اعلام شد)
نايب رئيس در هنگام رأى گيرى پنجاه و هفت نفر حضور داشتند و اين اصل با پنجاه و يك رأى موافق و چهار رأى ممتنع و دو رأى مخالف تصويب شد، (حضار سه مرتبه تكبير گفتنند)،
كرمى- اصل بعدى را مطرح بفرماييد ما وقت كافى داريم.
نايب رئيس- همين كار را خواهيم كرد. اصل هشتم مطرح است. اين اصل هم قبلا مفصل‏تر به اطلاع دوستان رسيده و پيشنهادهايى هم در مورد تلخيص آن رسيده بود، امروز با مذاكرات مفصلى كه در اين جلسه گروه‏ها داشتيم اين اصل به اين صورت در آمده است كه خوانده مى‏شود «در جمهورى اسلامى ايران دعوت به خير، امر به معروف و نهى از منكر وظيفه‏ايست همگانى و متقابل براى مردم نسبت به يكديگر، دولت نسبت به مردم و مردم نسبت به دولت، شرايط و حدود و كيفيت آن را قانون معين مى‏كند. و المؤمنون و المؤمنات بعضهم اولياء بعض يامرون بالمعروف و ينهون عن المنكر».
صافى- اين مثل شوراها نيست كه بگوييم شرايط را قانون معين مى‏كند. اين امر شرايطش معلوم است.
نايب رئيس- فقط شرايط را ننوشته‏ايم، نوشته‏ايم شرايط و حدود و كيفيت آن‏را قانون معين مى‏كند. كيفيت كارى را كه دولت در برابر مردم و مردم در رابطه با كارهاى دولت مى‏كنند، قانون بايد معين كند. بنابراين قانون در آينده معين خواهد كرد، قانون كه معين كرد آن قسمتى را كه قبلا معين شده بدون تصرف مى‏آورد و آن قسمتى هم كه مربوط به كيفيت‏ها است يعنى كلى بوده است و حالا بايد شكل اجرايى آن را هم معين كند بنابراين، اين عبارت مزاحم اين نيست و منافاتى هم ندارد، آن قانونى كه بعدا معين مى‏كند قسمت‏هايى را كه احتياج به تعيين جديد ندارد، در برابر اين اصل كه نامعين است، معين مى‏كند.
صافى- ى ك مطلب كه الان در شرع هست، ديگر معين كردن آن صحيح نيست.
نايب رئيس ما در اصل چهار گفتيم هيچ چيز در اين قانون و قوانين ديگر بر خلاف قوانين اسلام نخواهد بود. آقاى مشكينى بفرماييد.
مشكينى- اولا در اين آيه دعوت به خير است، ثانيا مى‏خواهيم اصل را راجع به تمام طبقات بگوييم پس اگر آيه «وَ لْتَكُن مِّنكُمْ أُمَّةٌ يَدْعُونَ إِلىَ الخَيرِ وَ يَأْمُرُونَ بِالمَعْرُوفِ وَ يَنْهَوْنَ عَنِ الْمُنكَرِ» باشد بهتر است.
فاتحى- راجع به اين آيه است اگر اين را بخواهيم زير نظر سازمانى بگذاريم، هرج و مرج خواهد شد. موضوع امر به معروف و نهى از منكر مربوط به اين است كه اين مطلب را بشناسند و به آن عمل كنند زيرا اين تكليف همگان است.
نايب رئيس- شرح آن در آينده مى‏آيد. وقتى مى‏گوييم قانون در آينده معين مى‏كند، يعنى تمام جوانب را در نظر خواهند گرفت كه آيا وظيفه همگانى است و يا سازمانش معين است. چون فصل اول مربوط به اصول كلى است، شكل اين اصل را از آن وضع گسترده به اين شكل فشرده تغيير داديم و به اين علت بود كه در اينجا، جاى چنين بحث‏هايى را نديديم.
رشيديان- «قانون معين مى‏كند» را، مشخص بفرماييد كه كدام قانون معين خواهد كرد و
                        صورت مشروح مذاكرات قانون اساسى‏جلسه‏31-1، ص: 410
بهتر است بنويسيم «اين قانون و قوانين ديگر».
نايب رئيس- ما براى آينده سعى مى‏كنيم عبارت‏هايمان هر قدر ممكن است كوتاه‏تر باشد و چون هر متنى يك واژه براى خودش دارد، بهتر است قرار بگذاريم كه وقتى مى‏گوييم قانون معين مى‏كند يعنى قانون اين كشور يعنى قانون اساسى معين مى‏كند يعنى اين قانون و قوانين ناشى از آن معين مى‏كند و اين كار را يك‏جا بايد بكنيم و تا آخر ديگر تكرار نكنيم. آقاى انوارى بفرماييد.
انوارى- بايد نوشته شود شرايط و حدود و كيفيت آن در كتب فقهيه ذكر شده است.
نايب رئيس- كيفيت كار دولت در برابر مردم در كتب فقهيه ذكر نشده بايد در اينجا ذكر شود.
حجتى كرمانى- بايد در اينجا بنويسيم «كيفيت اجرايى اين اصل در قانون معين مى‏شود».
هاشمى‏نژاد آيه را تغيير بدهيد.
نايب رئيس آقاى طاهرى بفرماييد.
طاهرى خرم آبادى- ما مى‏گوييم فقهمان خلأ ندارد و قانون اساسى ما هم طبق فقه اسلامى است پس شرايط را بايد رها كنيم و الا اين چيزى كه نوشته‏اند گول زدن است. خوب امر به معروف و نهى از منكر در جمهورى اسلامى هست ولى فردا كه به يك كسى بگويند آقا اين كار را نكن مى‏گويد چشم، ولى مى‏كند. بنابراين ما بايد يك وزارتخانه‏اى داشته باشيم به نام وزارت امربه معروف و نهى از منكر كه بر ادارات ما نظارت كند، پس شرايط بايد حذف بشود و بگوييم كيفيت هم در آينده خواهد آمد.
نايب رئيس- دو تذكر رسيده است يكى از آقاى رحمانى كه پيشنهاد كرده‏اند دعوت به خير چيز كليدى است و حذف شود و لفظ «متقابل» هم حذف شود، پيشنهادى هم از آقاى منتظرى رسيده است كه به جاى «وظيفه‏اى است همگانى» بنويسيم «مسؤوليتى است همگانى و متقابل بر عهده مردم نسبت به يكديگر، دولت نسبت به مردم، و مردم نسبت به دولت» خوب اگر ديگر سؤال و توضيحى نيست، اگر مخالفى با اين اصل هست مى‏تواند صحبت بكند تا بعد موافق صحبت كند، آقاى موسوى تبريزى بفرماييد.
موسوى تبريزى- با پيشنهادى كه آقاى حجتى كرمانى كرده‏اند بنده هم موافقم.
طاهرى خرم آبادى- بنده يك پيشنهاد جديدى دارم.
نايب رئيس- آقايان از طرفى مى‏گويند كارى كنيم كه كارها معطل نشود كه البته راه مناسبى است و از طرف ديگر اين راه مناسب را خود آقايان در عمل رعايت نمى‏كنند، به اين ترتيب كه يكى از آقايان كه پيشنهادى مى‏دهد، به دنبال آن پنجاه پيشنهاد ديگر هم مى‏رسد و من ناچارم عدالت را رعايت كنم و همه را بخوانم. اگر تذكرات در حدود تغييرات كلمه‏اى باشد پنج شش پيشنهاد كه بيشتر نمى‏شود.
طاهرى خرم آبادى- پيشنهاد بنده يك كلمه است «در جمهورى اسلامى ايران دعوت به خير و امربه معروف و نهى از منكر با شرايطى كه ذكر كرده‏اند وظيفه‏اى است همگانى و متقابل الى آخر ...» و بعد بنويسيد «كيفيت اجراى اين اصل را قانون معين مى‏كند».
نايب رئيس دو مرتبه ايشان يك متن جديد مى‏دهند. اميدوارم خودمان آرام آرام بدانيم كدام يك كلمه است و كدام يك متن جديد و بحث‏انگيز است حالا اگر به جاى «براى» بگذاريم‏
                        صورت مشروح مذاكرات قانون اساسى‏جلسه‏31-1، ص: 411
 «بر عهده» يعنى بنويسيم «بر عهده مردم نسبت به يكديگر» به نظر مى‏آيد كه معنى آن هيچ فرقى نمى‏كند، بلكه متقن‏تر مى‏شود.
رشيديان- آقاى طاهرى پيشنهادى كردند كه جالب بود. اجازه بفرماييد اصول آينده را درباره‏اش فكر كنيم، چون يك مطلب ساده‏اى نيست.
نايب رئيس- در مورد شرايط فقط يك سؤالى براى آقايان بود به اين ترتيب كه در عبارت «شرايط و حدود و كيفيت آن را قانون معين مى‏كند» به نظرشان مى‏رسيد كه اگر «شرايط و حدود» را برداريم و بنويسيم «كيفيت آن را قانون با رعايت شرايط و حدود معين مى‏كند» بهتر است. اما راجع به آيه، قبلا هم آيه «ولتكن منكم» بوده به خصوص با بودن دعوت به خير كه در آيه «وَ لْتَكُن مِّنكُمْ أُمَّةٌ يَدْعُونَ إِلىَ الخَيرِ» امر به خير، صراحت دارد، اولى است كه آيه را بنويسيم و راجع به آيه ديگر نبايد بحث كنيم. آقاى سبحانى بفرماييد.
سبحانى- اين آيه در نظر مردم بعضيه است.
نايب رئيس- فعلا اين اصل را با همين كيفيت از نظر عبارت به رأى مى‏گذاريم تا مشخص شود كه رأى دوستان چيست و آيا احتياج به تغيير دارد يا ندارد. اصل را مى‏خوانم:
اصل 8 (اصل هشتم)- «در جمهورى اسلامى ايران دعوت به خير، امر به معروف و نهى از منكر وظيفه‏ايست همگانى و متقابل بر عهده مردم نسبت به يكديگر، دولت نسبت به مردم و مردم نسبت به دولت، شرايط و حدود و كيفيت آن را قانون معين مى‏كند. وَ الْمُؤْمِنُونَ وَ الْمُؤْمِنَاتُ بَعْضُهُمْ أَوْلِيَاءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنكَرِ».
نايب رئيس- كسانى‏كه با متن به اين‏صورت موافقت دارند، دست بلند كنند (اكثريت دست بلند كردند) تصويب شد. آقاى رحمانى فرمايشى داريد بفرماييد.
رحمانى- «متقابل و دعوت به خير» را حذف كنيد.
نايب رئيس- براى يك زايد بهتر است وقت زايدى صرف نكنيم.
حجتى كرمانى- با اين رأيى كه دوستان دادند بايد يك توضيح المسائل درباره شرايط و حدود نوشته شود.
نايب رئيس- ى ك بار ديگر از دوستان خواهش مى‏كنم در موقع رأى گيرى صحبت نفرماييد. حالا به متنى كه الان خواندم اعلام رأى با ورقه مى‏كنم.
 (اخذ رأى به عمل آمد ونتيجه آن به شرح زير اعلام شد)
نايب رئيس- عده حاضر در جلسه پنجاه و پنج نفر، با پنجاه رأى موافق و سه رأى مخالف و دو رأى ممتنع تصويب شد. تكبير (حضار سه مرتبه تكبير گفتند).
نايب رئيس- جلسه ادامه دارد. اميدوارم با تفاهم بيشتر و نزديك‏تر شدن بيشتر افكار دوستان در طول مباحثات و مذاكراتى كه در اين مدت صورت گرفته، امكان اين‏كه بتوانيم اصول بيشترى را در گروه‏ها آماده كنيم و در اينجا به بحث و بررسى و رأى بگذاريم روز به روز بيشتر شود. امروز اين توفيق را پيدا كرديم كه سه اصل را تصويب بكنيم هر چند روى اصل شش و هفت قبلا به اندازه كافى بحث شده و امروز صبح هم مفصل در جلسه مشترك گروه‏ها روى آن بحث شده است، اين رويه خوبى است و در آينده هم سعى مى‏كنيم از هر ابتكارى براى اين‏كه نظرها بهتر و زودتر و روشن‏تر شود، استفاده بكنيم. آن چيزى كه اين را ايجاب مى‏كند كه امروز مطرح كنيم اين است كه اگر به خواست خدا موفق شديم اصول بيشترى را آماده كنيم،
                        صورت مشروح مذاكرات قانون اساسى‏جلسه‏31-1، ص: 412
در هفته‏هاى آينده صبح‏ها هفته‏اى يك يا دو جلسه علنى فوق العاده خواهيم داشت و البته در جلسه قبل وقت تشكيل جلسه علنى فوق العاده بعد را اعلام مى‏كنيم تا كسانى‏كه مايل هستند به عنوان شنونده و ناظر در جلسه شركت كنند و همچنين خبرنگاران اطلاع قبلى داشته باشند. ضمنا چون روزها كوتاه شده است ساعت تشكيل جلسه علنى بعد از ظهرها كه قبلا چهار و نيم بود از هفته آينده يعنى از روز شنبه ساعت چهار خواهد بود. ما چون اصل ديگرى را آماده نكرده‏ايم جلسه‏مان را با نطق بعد از دستور ادامه مى‏دهيم. دوستانى كه براى نطق‏هاى قبل از دستور نوبتشان بوده و صحبت نكرده‏اند آقاى صافى كه نيستند، آقاى بشارت هم كه نيستند، آقاى هاشمى‏نژاد بفرماييد. آقاى خادمى هم كه هستند، مى‏توانند صحبت كنند.
3- نطق بعد از دستور آقاى هاشمى‏نژاد
هاشمى‏نژاد- بسم الله الرحمن الرحيم. من سعى مى‏كنم مسائلى را كه اينجا مى‏خواهم مطرح كنم، خيلى فشرده و كوتاه باشد كه بيش از سه چهار نفر بتوانيم از وقت باقى مانده براى نطق بعد از دستور استفاده كنيم. فرصتى كه انقلاب ملت ايران در اختيار ما قرار داد و خوشبختانه اين توفيق راپيدا كرديم كه در اينجا به عنوان نمايندگان مردم براى بررسى آخرين پيش نويس قانون اساسى و ارائه آن به ملت ايران جمع شويم، فرصت بسيار حساسى است. حساسيت اين فرصت از ابعاد و ديدگاه‏هاى مختلفى ممكن است مورد توجه قرار بگيرد اما اين بعدى را كه مى‏خواهم عرض كنم اين است كه در اينجا در واقع يك دادگاهى است كه ما تشكيل داده‏ايم و اين دادگاه نمى‏خواهد رأى اعدام فردى را صادر كند ولى بايد رأى اعدام يك نظامى را كه نظام طاغوتى است صادر كند. ملت ما با گذشته مبارزه كرده است و اين مبارزه تا به حال به اين‏صورت بوده است كه با توجه به عوامل گوناگون، تعدادى از افراد وابسته به رژيم گذشته در اين كشور خوشبختانه دستگير شدند و در دادگاه‏ها محاكمه و به اعدام محكوم شدند ولى ملت ما با يك فرد و دو فرد و ده فرد مبارزه نكرد و انقلابش به اين علت نبود، ملت ما مبارزه كرد تا يك نظام فاسدى را از بين ببرد و يك نظام الهى را به جاى آن نظام بنشاند. اگر ما فكر كنيم كه با اعدام تعدادى از افراد وابسته به رژيم، انقلاب ما به ثمر رسيده است اين كاملا اشتباه است.
آن وقتى ما مى‏توانيم انقلابمان را مثمر ثمر بخوانيم كه نظام فرهنگى، سياسى، اجتماعى، اقتصادى و همه روابطى كه در اين كشور و در نظام گذشته بوده است همه و همه نابود شود و يك نظام نو و تازه كه مفهوم واقعى انقلاب ايران است يعنى تغيير بنيادى در تمام نهادهاى كشور به جاى آن گذشته بنشيند و اين مسؤوليت بر عهده اين مجلس است. اگر ما نتوانيم خداى نكرده اين مسؤوليت را به انجام برسانيم و اين كار را عملى بكنيم، مطمئن باشيد دير يا زود آثار سطحى انقلاب ما در مملكت از بين مى‏رود و نظام گذشته با چهره‏هاى ديگر و به وسيله افراد ديگر به اين مملكت بر مى‏گردد. ما بايد در اين مجلس حكم اعدام نظام فرهنگى، اقتصادى، سياسى و اجتماعى و روابط فردى و اجتماعى حاكم بر گذشته را صادر كنيم.
بنابراين حساسيت كار ما بسيار بسيار قابل ملاحظه است. تا اينجا انقلاب آمده ولى حركت آينده انقلاب و تداوم آن بستگى دارد به آن‏چه كه ما در اينجا تصميم گيرى مى‏كنيم. خون شهدائمان و خداى ناكرده خون شهدايى كه بعد بر اثر غفلت ما و احيانا كم توجهى ما
                        صورت مشروح مذاكرات قانون اساسى‏جلسه‏31-1، ص: 413
در نابودى روابط حاكم بر نظام گذشته ممكن است، در آينده در اين كشور پيش بيايد، همه و همه بر عهده ما هست كه در اينجا نشسته‏ايم. به راستى ما مسؤوليت داريم كه ارزش خون شهدا را حفظ كنيم و اجازه ندهيم كشور ما در يك مسير و كانالى قرار بگيرد كه دوباره جامعه ما نياز به انقلاب داشته باشد و آن به اين كيفيت تأمين مى‏شود كه ما حكم اعدام تمام آن‏چه را كه حاكم بر جامعه و نظام سابق بود، صادر كنيم. بنابراين اينجا دادگاه است، دادگاهى كه نه حكم اعدام يك فرد را صادر مى‏كند، بلكه حكم اعدام يك نظام پوسيده و طاغوتى را صادر مى‏كند و يك نظام نو به جاى آن مى‏نشاند.
دكتر بيت اوشانا- آن شخص و رژيم مزدور او از بين رفت.
هاشمى‏نژاد- بلى، به فرمايش ايشان آن شخص مرده و از بين رفته، رژيم رفته ولى روابطى كه در آن رژيم بوده هنوز از بين نرفته است ولى ما بايد خط مشى انتخاب بكنيم كه در آن روابط از بين برود.
مطلب ديگرى كه در اينجا قابل تذكر است اين است كه همه ما با اكثريت قاطعمان مى‏خواهيم كارمان در خط مشى اسلام باشد و از اين جهت ترديدى نيست اما متأسفانه فقط يك بيان كلى براى اين هدف كافى نيست چون ما در طول تاريخ اسلام ديديم و شنيديم و خوانديم كه آن‏چنان ستم در مسائل اقتصادى، روابط سياسى و اجتماعى به نام اسلام بر جامعه ما روا داشتند كه جبران آن بسيار مشكل است.
اين‏كه ما تنها بگوييم مى‏خواهيم آن‏چه كه از اسلام است پياده كنيم، اين تنها كافى نيست كسى نمى‏تواند مدعى شود و نمى‏آيد بگويد من مى‏خواهم خلاف آن‏چه كه در اسلام است در اينجا تصويب بكنيم اما خط مشى كلى اسلام در رابطه با امت، جامعه و هدايت انسان در اين خط تكامل چه مى‏تواند باشد؟ يك سرى از مسائل است كه اينها جزء ضروريات اسلام است و آن اين است: حركت اسلام در مسير حكومت بخشيدن به قشر مستضعف، در اين جهت كسى نمى‏تواند ترديد بكند كه اسلام، انبياء آن‏چه كه از جانب خدا براى بشر آمده همه و همه در اين مسير است كه نظام فرعونى و طاغوتى را بردارد و به دنبالش به حكم آيه «وَ نُرِيدُ أَن نَّمُنَّ عَلىَ الَّذِينَ اسْتُضْعِفُواْ فىِ الْأَرْضِ وَ نجْعَلَهُمْ أَئمَّةً وَ نجْعَلَهُمُ الْوَارِثِين» مستضعفين را حاكم قرار بدهد. پس خط مشى كلى اسلام اين است، اقدام در راه حفظ منافع طبقه مستضعف و هرچه دارد در اين راه است كه بر خلاف حاكميت قشر غير مستضعف است. با اين حساب اگر ما در جايى به روايتى و به حديثى و به مطلبى برخورد كرديم كه با اين اصل حركت انبياء و اسلام مخالفت داشته باشد، مطمئنا نمى‏توانيم از اين اصل كلى دست برداريم، اين حركت كلى جامعه است، بعثت انبياء به اين علت است كه قسط را در جامعه پياده كنند، به حكم آيه «لَقَدْ أَرْسَلْنَا رُسُلَنَا بِالْبَيِّنَاتِ وَ أَنزَلْنَا مَعَهُمُ الْكِتَابَ وَ الْمِيزَانَ لِيَقُومَ النَّاسُ بِالْقِسْط».
اين ديگر چيزى نيست كه با يك شبهه‏اى، ترديدى، ظنى، احتمالى آدم بتواند از آن دست بردارد، اين هدف بعثت انبياء است و حركت انبياء در اين مسير است. با اين حساب ما دو اصل كلى را در اينجا بدون شك بايد در نظر بگيريم و خوشبختانه ترديدى نيست كه اكثريت در همين محور حركت مى‏كنند، يكى اين‏كه همه آن‏چه كه به نام اسلام و از متن اسلام گرفته مى‏شود كه ما در آن جهت ترديد نداريم نمونه‏اش گذشته ما است كه اين گذشته مى‏تواند خط مشى آينده اين مجلس را ترسيم كند و مشخص كند همه و همه بايد در اين خط باشند يعنى‏
                        صورت مشروح مذاكرات قانون اساسى‏جلسه‏31-1، ص: 414
خط نجات قشر مستضعف و حاكميت بخشيدن به آنها و حمايت از توده محرومى كه انبياء وقتى مى‏آمدند، اينها دورشان جمع مى‏شدند و قدرت انبياء و قدرت مذهب امروز انقلاب ما و رهبر انقلاب ما از اين قشر سرچشمه گرفته است و درود بر اين رهبر زيرا ما در نوع انقلاب‏ها وقتى مشاهده مى‏كنيم، مى‏بينيم رهبران غالبا پس از انقلاب با ملتشان يعنى با همان نيروى اصلى جامعه‏شان فاصله مى‏گيرند ولى اينجا مسأله اين‏طور نبود همه مى‏دانيم و يا حداقل تعدادى از برادرانمان و خواهرمان مى‏دانند كه افرادى بودند البته با حسن نيت كه ابتدا كه ايشان از پاريس به تهران آمده بودند، رفته بودند و با ايشان صحبت كرده بودند و اصرار كرده بودند كه آقا چرا ساعت‏ها وقتتان را در ملاقات و ديدن مردم و رفتن براى اين‏كه مردم شما را ببينند، مى‏گذاريد؟ بگذاريد اين اوقات و ساعت‏هايتان صرف مسائل اساسى كشور بشود. البته اين از حسن نيت ناشى مى‏شود و صورت و شكل بسيار جالبى هم دارد ولى اين رهبر به اين اصل توجه داشت كه انبياء از زمان مأموريت الهى‏شان تا آخرين نفس با مردم بودند و از مردم فاصله نگرفتند و جواب ايشان اين بود كه چه مى‏گوييد، اساسى‏ترين كار من اين است كه رابطه‏ام را با مردم مستقيما حفظ كنم و فرمود همين زنها، همين مردها و همين مردم بودند كه رژيم كثيف پهلوى و دودمان شاهنشاهى را به زانو در آوردند، چطور شما از من مى‏خواهيد از منبع اصلى قدرتم كه اين مردم هستند جدا بشوم؟ اينها آن نيروى اصلى انقلاب ما هستند و چشم به اين مجلس دوخته‏اند و خداى نكرده كارى نشود و مطمئنا نمى‏شود كه آن عوامل اصلى انقلاب خداى ناكرده دچار يأس بشوند و از اين انقلاب مأيوس بشوند زيرا فقط در آن روز است كه ضد انقلاب مى‏تواند در جامعه نفوذ پيدا كند و الا تا روزى كه آن عوامل اصلى قدرت، به اين انقلاب اميد بسته‏اند و اميدهاى خودشان را نمى‏بينند كه در عمل يكى بعد از ديگرى دارد پياده مى‏شود، هيچ عامل ضد انقلابى نمى‏تواند در اين انقلاب رخنه كند. خطر، ناشى از جدايى با مردم است اين يك قسمت، قسمت ديگر نقش استبداد و ديكتاتورى و حفظ آن اصولى كه در روابط انسان‏ها براساس آزادى يعنى آزادى خدادادى كه خوشبختانه در اصول تصويب شده گذشته بر روى آن تكيه شد و يكى از آن اصولى كه روى آن مى‏بايستي دقيقا تكيه كنيم همين اصلى بود كه امروز تصويب شد كه طبق آن همه مردم مسؤوليت دارند يعنى پاسدارى از انقلاب تحت عنوان امر به معروف و نهى از منكر بر عهده همه افراد ملت است. اين ملتى كه انقلاب را به وجود آورده است موظف است از اين انقلاب حمايت و پاسدارى كند و هم مراقب مردم ديگر باشد و هم مراقب دولت و دولت هم اين مراقبت را بايد بكندو اين رابطه ارگانيكى از نظر مسؤوليت مراقبت بر يكديگر را دقيقا داشته باشند، ولى در جامعه‏اى كه استبداد بيايد مردم نمى‏توانند آزادانه صحبت بكنند، ما ديديم و مردم ديدند كه در اين مملكت چه مسائلى پيش آمد.
بنابراين بايد اساس حكومت در اين كشور، خط اصلى حركت باشد، و اين جهت را كاملا مراقبت بكند يعنى امربه معروف و نهى از منكر را توى قانون بياورد و سعى بكند جوى در جامعه وجود داشته باشد كه افراد ملت بتوانند اين اصل را آزادانه پياده كنند، يعنى فرياد بزنند و در مقابل منكر ايستادگى و مقاومت بكنند و اگر كسى فرياد زد مثل جامعه ديروز ما نباشد كه مردم ديگر به او بگويند آقا به توچه برو پى كارت. اين روحيه بايد در هم شكسته شود. اميد داريم كه خداوند متعال به همه ما توفيق انجام اين رسالت بزرگ را بدهد و اميد جامعه ما مطمئنا نسبت به اين مجلس است يعنى اكثريت قاطع ما صد در صد و گذشته اين مجلس حركت‏
                        صورت مشروح مذاكرات قانون اساسى‏جلسه‏31-1، ص: 415
آينده اين مجلس را هم مى‏تواند مشخص بكند. والسلام.
نايب رئيس- جناب آقاى خادمى براى اين‏كه عده بيشترى از فرمايشات شما استفاده بكنند فكر مى‏كنم بهتر باشد نوبت شما به روز شنبه موكول شود كه حضرت‏عالى هم مطلب را آماده بفرماييد. شنبه تشريف داريد؟
خادمى- شنبه خير.
نايب رئيس- چه وقت، وقت داريد؟
خادمى- دوشنبه.
نايب رئيس- بسيار خوب دوشنبه نوبت شماست. دو تذكر رسيده است كه به عرض مى‏رسانم و جلسه را ختم مى‏كنيم.
برادرمان آقاى قطب زاده يادداشتى نوشته‏اند كه پس از اسلام ضمن اظهار تأسف از عدم پخش مطالب در شب گذشته، امروز بعد از اخبار راديو آن مطالب پخش شد و امشب قبل از اخبار از تلويزيون هم پخش خواهد شد، مستدعى است اگر مصلحت بدانيد از طرف اينجانب اعلام بفرماييد كه آقايان نمايندگان مجلس خبرگان در صورت تمايل مى‏توانند آن را مشاهده نمايند.
هاشمى‏نژاد- ى ك بار مجلس حق دارد مطالبش ضمن اخبار پخش شود.
4- پايان جلسه‏
نايب رئيس- ايشان نوشته‏اند كه كل برنامه ديروز را بعد از اخبار پخش خواهند كرد. با اجازه دوستان جلسه را ختم مى‏كنيم. جلسه بعدى ما بعدازظهر شنبه خواهد بود، والسلام علينا و على عباده الصالحين.
 (جلسه ساعت نوزده پايان يافت)
نايب رئيس مجلس بررسى نهايى قانون اساسى- دكتر سيد محمد حسينى بهشتى‏
                        صورت مشروح مذاكرات قانون اساسى‏جلسه‏31-1، ص: 417
                        جلسه هفدهم‏

                        صورت مشروح مذاكرات مجلس بررسى نهايى قانون اساسى جمهورى اسلامى ايران‏

جلسه ساعت 20/ 16 دقيقه روز 24 شهريور ماه 1358 هجرى شمسى‏
برابر با بيست و سوم شوال المكرم 1399 هجرى قمرى‏
به رياست آقاى دكتر سيد محمد حسينى (نايب رئيس) تشكيل شد.
فهرست مطالب:
1- اعلام رسميت جلسه و بيانات آقاى دكتر بهشتى به مناسبت شب هفتم در گذشت مرحوم آيت الله سيد محمود طالقانى‏
2- قرائت اسامى غايبين جلسه قبل و نمايندگانى كه تأخير ورود داشتند.
3- طرح و تصويب اصول 9 و 10 قانون اساسى‏
4- پايان جلسه‏
دبيرخانه مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 419
1- اعلام رسميت جلسه و بيانات آقاى دكتر بهشتى (نايب رئيس) به مناسبت شب هفتم در گذشت مرحوم آيت الله سيد محمود طالقانى‏
نايب رئيس- بسم الله الرحمن الرحيم. امروز كه مقارن با مراسم بزرگ‏داشت شب هفت مرحوم آيت الله طالقانى است و در بهشت زهرا انبوه برادران و خواهران عزادار و علاقه‏مند به اسلام و انقلاب اسلامى و روحانيت متعهد و مسؤول و مبارز و انقلابى، در اين مراسم شركت مى‏كنند، همه ما علاقه‏مند بوديم كه بتوانيم آنجا و در جمع آنان باشيم، ولى از آنجا كه ملتمان و تاريخمان براى ما وظيفه‏اى خطير معين كرده، بايد به آن بپردازيم و ان شاء الله از عهده‏اش برآييم و در اسرع وقت بررسى نهايى قانون اساسى را به پايان برسانيم، خودمان را موظف دانستيم كه ترتيبى اتخاذ كنيم كه همه ما به كارمان پرداخته باشيم و هم چند تن از دوستان به نمايندگى از طرف بقيه كه در مراسم شركت كنند. آقاى منتظرى و آقاى دكتر شيبانى طبق تصميمى كه امروز صبح گرفته شد به نمايندگى از طرف همه ما در آن مراسم شركت خواهند كرد و برادرمان آقاى حجتى كرمانى هم از قرارى كه گفته شد در آنجا از جانب همه ما سخن خواهند گفت.
تصميم امروز صبح برنامه كارمان را روشن كرد كه براى تسريع در كار به طور كلى اين مجلس فقط روزهاى جمعه تعطيل است و حتى روزهاى تعطيل رسمى ديگر، كار ما ادامه خواهد داشت. بنابراين روز دوشنبه هم كه مقارن با وفات حضرت امام صادق عليه السلام است ما بر طبق وظيفه صادقى، كارمان را به ناچار انجام وادامه خواهيم داد و همان كارى كه اينجا مى‏كنيم آن كار عرض ارادت به آستان مقدس امام عليه السلام است. حالا كه امروز ما در آن جلسه نمى‏توانيم حضور داشته باشيم، در آغاز همين جلسه براى مرحوم آيت الله طالقانى طلب رحمت و مغفرت مى‏كنيم و به ياد ايشان سوره فاتحة الكتاب را تلاوت مى‏كينم (حضار سوره فاتحة الكتاب را خواندند).
غفرالله لنا و لهم ياليتنا كنا معهم فنفوزفوزا عظيما.
2- قرائت اسامى غايبين جلسه قبل و نمايندگانى كه تأخير ورود داشتند
نايب رئيس- اسامى غايبين جسله قبل قرائت مى‏شود.
بسمه تعالى‏
غايبين آقايان: بنى صدر، دستغيب، ربانى شيرازى، سحابى، طباطبايى سلطانى، فوزى، قرشى، غفورى، نوربخش.
نمايندگانى كه تأخير داشتند، آقايان: باهنر يازده دقيقه، حايرى پنجاه و پنج دقيقه، خادمى هشتادو يك دقيقه، طاهرى خرم آبادى سيزده دقيقه، دكتر شيبانى دوازده دقيقه، دكتر ضيايى شصت ويك دقيقه، مقدم مراغه‏اى بيست دقيقه، موسوى اردبيلى بيست و دو دقيقه.
طاهرى اصفهانى- چرا ساير نمايندگان تشريف نمى‏آورند؟ اگر مسؤوليتى را قبول كرده‏اند نبايد سهل‏انگارى بكنند.
                        صورت مشروح مذاكرات قانون اساسى‏جلسه‏31-1، ص: 420
نايب رئيس- صحيح است، طبق آيين‏نامه از همين امروز ما صورت اسامى تأخيركنندگان و غايبين را اعلام خواهيم كرد و البته تعهد هر يك از نمايندگان در برابر خداوند و خلق خداوند ايجاب مى‏كند بدون تأخير و غيبت در جلسات شركت كنند و تا پايان كار در جلسات حضور داشته باشند. از آقاى صافى يادداشتى رسيده است مبنى بر اين‏كه بهتر است روز وفات حضرت صادق (ع) جلسه علنى نداشته باشيم، ولى با اين توضيحى كه براى مردممان دادم اميدوارم به عكس باشد يعنى اگر از هر روز براى تسريع در اين كار استفاده نكنيم ممكن است به ما اعتراض كنند. (چند نفر از نمايندگان- جلسه علنى نداشته باشيم)
مكارم شيرازى- آنها كه در كردستان مى‏جنگند، روز وفات را تعطيل مى‏كنند؟ ما مسؤوليت‏مان سنگين‏تر از آنها است.
نايب رئيس- همين‏طور است مثال خوبى زديد. روا نيست هيچ صحنه‏اى از صحنه‏هاى مبارزه به مناسبتى تعطيل شود. به راستى آيا كسانى‏كه در ميدان‏هاى كارزار انقلاب اسلامى مى‏جنگند روزهاى وفات را تعطيل مى‏كنند تا احترامى به صاحب آن روز باشد؟
اشراقى- اين روز از طرف دولت مدتى است جزو تعطيلات رسمى اعلام شده است. به نظر من بهتر است جلسه علنى نداشته باشيم ولى گروه‏ها به كارشان ادامه بدهند.
نايب رئيس- همان‏طور كه فرمودند شايد بهتر باشد كه ما مقدارى كار بيشتر براى روز بعد آماده كنيم و روز وفات جلسه علنى نداشته باشيم به هر حال فردا صبح در اين مورد بحث خواهيم كرد. يادداشتى از آقاى مقدم‏مراغه‏اى رسيده است كه نوشته‏اند براى شادى روح مرحوم طالقانى يك نفر از حائزين اكثريت آراء مجلس خبرگان در تهران، در اين مجلس شركت كند، اين مسأله قبلا هم مطرح شده بود مثل اين‏كه شما تشريف نداشتيد، به هر حال اين كار دست ما نيست دست وزارت كشور است كه آنها هم آيين‏نامه‏اى دارند كه به تصويب دولت و شوراى انقلاب رسيده است و بايد طبق آن عمل كنند، چون ما هم طبق همان آيين‏نامه اينجا آمده‏ايم، اگر آن آيين‏نامه، موضوع مورد نظر شما را اجازه داده است حتما عمل مى‏كنند وگرنه، ما نمى‏توانيم چنين كارى را تصويب كنيم. تذكرات ديگرى هم از آقايان رحمانى و دستغيب رسيده است كه تشكر مى‏كنم.
3- طرح و تصويب اصول 9 و 10 قانون اساسى‏
نايب رئيس- خوب، كارمان را آغاز مى‏كينم، قرار بود از امروز جلسه ساعت چهار شروع بشود ولى بعضى از دوستان شايد به علت اين‏كه از قبل قرارهايى گذاشته بودند سر وقت نيامدند، بنابراين وقت بيانات قبل از دستور منقضى شد. ان شاء الله اگر فردا ساعت چهار تشريف آوردند، مى‏توانيم نطق قبل از دستور را داشته باشيم. قبلا هشت اصل را تصويب كرده‏ايم، در پيشنهادى كه از طرف گروه اول آمده بود اصل هشتم به عنوان اصل نهم ذكر شده بود و درباره نوعى از امربه معروف و نهى از منكر بود كه به دليل اهميت و ويژگيش گروه اول آن را در يك اصل جداگانه پيشنهاد كرده بود. با اهميتى كه اكثريت براى اين اصل قائل بود در جلسه امروز صبح نتوانستيم به متن جامعى براى بيان آن اصل برسيم كه از هر جهت جامع و مانع باشد. اگر ما در ادامه كارمان توفيق پيدا كرديم كه متن جامعى براى آن تهيه كنيم، آن را به عنوان اصل نهم در آينده پيشنهاد خواهيم كرد و الا در بخش حقوق ملت قسمتى از آن را
                        صورت مشروح مذاكرات قانون اساسى‏جلسه‏31-1، ص: 421
خواهيم آورد، به هر حال امروز اين اصل به عنوان اصل نهم مطرح مى‏شود. اول اجازه بدهيد همان‏طور كه اين اصل چاپ شده است مطرح شود، بعد تغيير عدد اصل كار ساده‏اى است بنابراين اصل نهم را مى‏خوانم:
اصل نهم- در جمهورى اسلامى ايران آزادى و استقلال از يكديگر تفكيك ناپذيرند و حفظ آن وظيفه آحاد مردم ايران است. هيچ فرد يا گروه و هيچ مقام و مرجعى حق ندارد به نام استفاده از آزادى به استقلال سياسى، فرهنگى، اقتصادى و تماميت ارضى ايران كمترين خدشه‏اى وارد كند و هيچ مقامى به نام حفظ استقلال و تماميت ارضى كشور نمى‏تواند آزادى‏هاى مشروع و با وضع قوانين و مقررات سلب كند.
نايب رئيس- اول به سؤالات راجع به اين اصل پاسخ داده مى‏شود، بعد اگر مخالفى بود مطالبش را بيان مى‏كند.
سبحانى- در اينجا هم آزادى مطلق محفوظ و محترم است و هم استقلال و تماميت ارضى به تمام معنى محترم است. تعارضى كه در اين دوتا هست را چگونه به هم ربط مى‏دهيد؟ حتى آزادى مشروع و قانونى ممكن است روزى با استقلال و تماميت ارضى تزاحمى پيدا كند، آيا در دو حكم مطلق در صورت تزاحم چه‏كار بايد بكنند و كدام بر ديگرى مقدم است؟
نايب رئيس- متشكرم، عنايت بفرماييد آن چيزى كه در همان پيش نويس به عنوان اصل شش آمده بود همان انديشه زيربناى اصلى فعلى بود، اين است كه حفظ واقعى استقلال، از طريق حفظ عدالت و آزادى در كشور است. وقتى در يك جامعه و كشورى عدل و آزادى درست پاسدارى نشودخود به خود راه براى نفوذ بيگانه هموار مى‏شود و بالعكس آن‏چه مى‏تواند به آزادى يك ملت معنى بدهد، استقلال آن ملت است ملتى كه از يكى از جهات مثلا از جهت فرهنگى اقتصادى سياسى به ديگران وابسته باشد، آزادى خود را از دست داده است. البته وابستگى خضوع‏آور، نه وابستگى ارتباط متقابل، ارتباط غير از وابستگى است. كشور و ملتى كه به كشور و ملت ديگر حالت وابستگى و دنباله‏روى پيدا كند، آزادى در اين كشور خودبه خود به خطر مى‏افتد. حتى آن بيگانه نمى‏تواند منافع كشور خودش را در اين كشور حفظ كند بدون اين‏كه آزادى مردم آن كشور را محدود نكند. اين انديشه زير بناى اين اصل بود كه استقلال و آزادى دو مطلبى هستند كه به يكديگر ربط طبيعى و عينى دارند و هيچ يك بدون ديگرى قابل تحصيل نيست ...
سبحانى- جواب مرا نداديد، در يك منطقه‏اى ترويج قوميت خاص و يا ترويج زبان قوميت خاص در شرايط خاص اين آزادى مشروع است يا نه؟ به نظر مى‏آيد كه ترويج از قوميت خاص كار را به خطر مى‏اندازد ...
مكارم شيرازى- مشروع نيست.
سبحانى- مشروع نيست؟
نايب رئيس- توجه نكرديد، پس به طور عادى و به صورت ذاتى اين دو با يكديگر پيوسته‏اند اما اين‏كه در يك نوع شرايط فوق العاده و استثنايى، آزادى‏ها محدود مى‏شود، اين امر در جوامع و كشورها در حالت استثنايى عمومى است. اين غير از اين است كه ما به سوى اين جهت كشانده بشويم يا برويم دنبال اين فكر كه اصولا مى‏شود در جامعه اين قبيل آزادى‏ها كه فرموديد از بين برود، ما خواستيم با اين اصل اين حالت را نفى كينم و الا حالت‏هاى استثنايى و فوق العاده در تاريخ‏
                        صورت مشروح مذاكرات قانون اساسى‏جلسه‏31-1، ص: 422
هر ملت و در ايام حيات هر گروهى پيش مى‏آيد. البته در آن ايام كه وضع فوق العاده است چيزهايى كه در حالت عادى جايز بوده است ممنوع مى‏شود. اين مثل بيمارى است كه تا بيمار چيزهايى برايش حرام و ممنوع است، اما وقتى شفا يافت همان‏ها برايش مجاز مى‏شود و اگر فردى در زمان سلامت به طور مستمر از مواد غذايى و ويتامين‏هاى لازم ممنوع گرديد، حتما بيمار مى‏شود.
اشراقى- اگر تزاحم پيدا شد، جوابش معلوم است براساس «الا هم و فى الاهم» عمل مى‏شود.
نايب رئيس- موارد استثنايى را كه نبايد داخل هم كرد.
ى كى از نمايندگان- جواب ايشان در خود اصل موجود است. وقتى مى‏گوييم از هم تفكيك ناپذيرند، احقاق حق يكى، حق ديگرى را تأييد مى‏كند مثل اين‏كه بگوييم عالم و عابد از هم تفكيك ناپذيرند ممكن است عادلى داشته باشيم عالم نباشد و يا برعكس.
نايب رئيس- من خيلى مايل بودم كه شما طبق نوبت صحبت مى‏فرموديد. آقاى تهرانى بفرماييد.
مراد خانى ارنگه (تهرانى)- بسم الله الرحمن الرحيم. انگيزه تنظيم اين اصل در پيش نويس قانون اساسى و در اصل فعلى كه مطرح است و ان شاء الله متن نهايى است، اين است كه زمان طاغوت متوجه بوديد كه هرنوع آزادى را سركوب مى‏كردند به عنوان اين‏كه استقلال كشور در خطر است. براى سياست مستقل كشور هر نوع آزادى را سركوب مى‏كردند حتى ديديد كه رساله عملى مرجع بزرگ عالم تشيع در ايران ما كه مهد تشيع است ممنوع بود. اگر رساله‏اى، اعلاميه‏اى، پيدا مى‏شد مردم را به چندين سال زندانى محكوم مى‏كردند و مدعى بودند كه از استقلال و تماميت ارضى كشور حمايت مى‏كنند و انواع آزادى‏ها را سركوب مى‏كرند. اين اصل براى تضمين اين آزادى‏ها بوده است و ان شاء الله از اين به بعد معلوم مى‏شود كه آزادى و استقلال تفكيك پذير نيستند و ممكن نيست تزاحمى براى يكديگر داشته باشند. تا آزادى نباشد امكان ندارد استقلال كشور و عدم وابستگى‏اش به اجانب تأمين شود. حفظ منافع هر كشور بسته به اين است كه مردمش آزاد باشند و بتوانند از نظامشان، از دينشان، از هدفشان آزادانه حمايت كنند، پس به عنوان استقلال معنى ندارد كه ما جلوى آزادى را بگيريم. اين اصل براى اين منظور بود و به خاطر اين‏كه پيشگيرى بشود از اين‏كه ممكن است عده‏اى هم از آن طرف، به عنوان آزادى‏هاى نادرست از راه بى بند و بارى، استقلال و تماميت ارضى كشور را بكوبند لذا از طرفين جلوگيرى مى‏شود. نه به اسم آزادى مى‏شود استقلال مملكت را از بين برد و نه به اسم استقلال مى‏شود آزادى را از بين برد و البته با قيد مشروعيت آزادى، اين كار ممنوع است و تلازم اين قيد اين است كه آزادى تا جايى كه مزاحم آزادى ديگران نشود و باعث از بين رفتن هدف و تجزيه كشور نشود، محترم است. بنابراين «آزادى مشروع» قيد شده و اين‏كه به صورت ديگرى نپذيرفتند، صحيح و خوب هم بود و به نظر من اين از اصول مترقى قانون اساسى ما، بلكه در تمام جهان است و شكل اين اصل را گروه‏ها ترتيب داده بودند و به اين جهت لازم ديدم اين توضيحات را عرض كنم.
نايب رئيس- آقاى تهرانى عملا به عنوان موافق صحبت كردند. آقاى فارسى بفرماييد.
جلال الدين فارسى- اين اصل تعيين وظيفه مى‏كند و اين وظيفه را بر دوش آحاد مردم‏
                        صورت مشروح مذاكرات قانون اساسى‏جلسه‏31-1، ص: 423
مى‏گذارد ولى بايد وظيفه بر دوش دولت هم باشد، مخصوصا كه چنين مقامى ندارد به عنوان استقلال، آزادى‏ها را سلب كند گرچه مردم به معنى كل افراد هست اما اينجا بايد تصريح بشود كه دولت هم موظف است.
نايب رئيس- اين پيشنهادى است كه آقاى كياوش هم داده‏اند و در خور ملاحظه است يادداشت مى‏كنم.
فاتحى- تنافى اين جملات برداشته نشده، مثلا نوشته شده «كسى حق ندارد به نام استفاده از آزادى به استقلال سياسى و فرهنگى و اقتصادى خدشه‏اى وارد كند» باز مجددا به عنوان حفظ استقلال نوشته شده «هيچ مقامى نمى‏تواند آزادى مشروع را سلب كند» اين يك تفاوتى ايجاد مى‏كند و آن عاملى كه تجويز كننده باشد براى عملى كه جلوگيرى از آزادى كند آن‏كه مى‏خواهد آزادى بدهد، مشخص نشده چه عملى است. «استقلال» و «تماميت ارضى» تنافى دارد كه بايد از آن جلوگيرى شود و چه عملى آزاد است و يا استقلال و تماميت ارضى تنافى ندارد. بايد عبارتى به جاى اين گنجانده شود كه براى مردم روشن و مشخص شود كه چه اعمالى با اين اهداف تنافى ندارد، و هدفى كه هريك مؤيد ديگرى و پشتوانه ديگرى است و در حالتى كه جامعه دچار يك وضع حادى مى‏شود مثل وقتى كه انسان دچار بيمارى مى‏شود، يك مورد استثنايى است و آن را خود قوانين براساس «الاهم و فى الاهم» معين مى‏كند. مسأله در اينجا به صورت عادى و در حالت عادى گفته شده است كه اينها از همديگر تفكيك ناپذيرند و نظام اجتماعى و قانونى بعد بايد حامى اين انديشه باشد كه هريك از اينها پشتوانه ديگرى است. هيچ يك هم با يكديگر اصطكاك و تزاحم ندارند البته اگر حالت غير عادى پيش آيد ممكن است غير از اين بشود.
نايب رئيس- آقاى موسوى تبريزى بفرماييد.
موسوى تبريزى- محتواى اين اصل خوب است ولى به صورت خوبى نوشته نشده است، در اسلام آزادى و استقلال مطلب خوبى است و حفظ استقلال و آزادى وظيفه دست‏اندركاران مملكت است. آن‏چه وظيفه ملت و افراد ملت است عبارت است از عدم اخلال و استقلال و آزادى وگرنه يك دهقان يا كارگر چگونه مى‏تواند استقلال را حفظ كند؟ البته او بايد كارى كند كه به استقلال لطمه نخورد.
نايب رئيس- به جاى آحاد ملت، دولت بگذاريم؟
موسوى تبريزى- حفظ استقلال مملكت با دست‏اندركاران مملكت است. آحاد ملت بايد در آن فقط اخلال نكنند.
نايب رئيس- متشكرم، آقاى رحمانى بفرماييد.
حسينعلى رحمانى- بسم الله الرحمن الرحيم. 1- جمع «آحاد و عموم» در لفظ وجهى ندارد چون آحاد به معنى فرد فرد مردم است اگر لفظ «آحاد» و يا «عموم» ذكر شود دولت نيز بايد ضميمه شود، يعنى «دولت و آحاد مردم» گرچه ممكن است گفته شود دولت هم جز احاد مردم است.
2- همچنان كه در مورد اول فرد وگروه و مقام ذكر شده است در مورد ثانى هم هرسه مورد ذكر شود.
3- استقلال را بايد به تنهايى ذكر نمايند و اگر خواستند انواع آن را ذكر نمايند لازم است تمام انواع آن را ذكر نمايند، پس حذف افراد آن بهتر و موجب تعميم است.
                        صورت مشروح مذاكرات قانون اساسى‏جلسه‏31-1، ص: 424
1. «وضع قوانين و مقررات» را بايد حذف كرد چون مفهوم آن اين است كه بدون وضع قوانين و مقررات مى‏شود سلب آزادى‏ها را نمود و حال آن‏كه سلب آزادى مطلق و به صورت كاملا مستبدانه هم ممنوع است.
نايب رئيس- «كل ما قرأسمعك ما وقع فى بقعة الانفاس» استقلال نظامى كه گفته شد مهم است پس به دنبال آن و غيره را هم اضافه بفرماييد.
ى ك نفر از نمايندگان- در آنجا كه نوشته شده است «... هيچ فرد يا گروه و هيچ مقام و مرجعى حق ندارد به نام استفاده از آزادى به استقلال سياسى، فرهنگى و اقتصادى و تماميت ارضى ايران كمترين خدشه‏اى وارد كند (به اينجا كه رسيده است) و هيچ مقامى به نام حفظ استقلال و تماميت ارضى كشور نمى‏تواند آزادى‏هاى مشروع را با وضع قوانين و مقررات سلب كند» اين هم اشكال است زيرا اگر جواب بدهند و بگويند وضع قوانين است، جواب مى‏دهيم كه نبايد تعبير شود به ... بلكه هيچ مقام و مرجعى حق ندارد به نام استقلال، تماميت ارضى كشور و آزادى‏هاى مشروع را سلب كند يعنى با وضع قوانين و مقررات نمى‏تواند ولى با زور و قلدرى مستبدانه مى‏تواند، چه احتياجى دارد وضع قوانين را بياوريم؟ بنابراين خوب است آن را حذف كنيم.
نايب رئيس- به هيچ عنوان نمى‏توان آزادى‏هاى ديگران را سلب كرد، گفتيم فقط مقامات مسؤول در حدود قانون مى‏توانند آزادى‏ها را محدود كنند ولى به بهانه استقلال هم نمى‏توانند. آن موقع كه پيش نويس تهيه مى‏شد اينجا يك «هرچند» اضافه كرده بوديم «هر چند در شكل وضع مقررات» كه شكل مستبدانه را بگيرد آن موقع هم اين بحث به ميان آمد الان يادداشت مى‏كنم كه «هر چند» را اضافه كنيم.
رحمانى- اين‏كه فرموديد فرد نمى‏تواند سلب آزادى بكند، چرا، فرد هم مى‏تواند از كسى يا گروهى سلب آزادى بكند.
نايب رئيس- عملا مى‏تواند يا حق ندارد؟
رحمانى- بايد بنويسيم حق ندارد كه سلب آزادى بكتد.
نايب رئيس- مقامات گاهى حق دارند و گاهى حق ندارند، اينجا در اين مورد دقت خواهيم كرد. آقاى عرب فرمايشى داريد؟
عرب- آيا لفظ دولت خارج از لفظ مردم ايران است و جزئى از كل ملت ايران نيست؟
نايب رئيس- تكليفى كه اعضا دولت دارند به عنوان دولت غير از تكليفى است كه آحاد مردم ايران به نام ملت دارند. اين در دو جهت است بنابراين عبارت بايد طورى باشد كه تكليف خاص دولت را به عنوان مسؤول تصريح كند.
پرورش- در قسمت اول اصل نهم نوشته شده «فرد، گروه، مقام مرجع» ولى در قسمت ذيل آن هست «مقامى» پس مراجع ديگر را شامل نمى‏شود و مرجع مى‏تواند مثلا مقررات را سلب كند.
نايب رئيس- تذكر به جايى است اگر «هيچ مقامى» را برداريم، شامل چهار ركن مى‏شود.
فوزى- قيدى كه در ذيل آمده بايد در صدر هم بيايد.
خامنه‏اى- انشاءها يك طرفه است. در اينجا نوشته شده «در جمهورى اسلامى، آزادى و استقلال تفكيك ناپذيرند و حفظ آن» اين كلمه «آن» تفكيك ناپذيرى را مشخص مى‏كند
                        صورت مشروح مذاكرات قانون اساسى‏جلسه‏31-1، ص: 425
يعنى حفظ و وحدت وظيفه آحاد و عموم مردم ايران است.
نايب رئيس- «حفظ آن دو» گفته بوديم.
خامنه‏اى- اول جناب‏عالى مفاد و روح قانون را توضيح بدهيد كه ما اگر آن را خواستيم بگوييم، دوباره‏گويى نشود نه اين‏كه مثل اين باشد كه ما داريم قانون اساسى كشور ديگرى را مى‏خوانيم بنابراين، اين اشكال پيش مى‏آيد. عبارت «حفظ آن» يعنى اين وحدت و تفكيك ناپذيرى به عهده آحاد مردم ايران است. اين همان اشكالى بود كه صبح در گروه مطرح شد و به جايى نرسيد.
نكته ديگر اين است كه در اين اصل دو پاراگراف داريم يكى «هيچ فرد يا گروه و هيچ مقام و مرجعى حق ندارد به نام استفاده از آزادى به استقلال سياسى الى آخر» و ديگر «هيچ مقامى به نام حفظ استقلال و تماميت ارضى كشور نمى‏تواند آزادى‏هاى مشروع را با وضع قوانين و مقررات سلب كند» از اين دو جمله ظاهرا اين‏طور استنباط مى‏شود كه در جمله دوم مى‏خواهيد با وضع قوانين و مقررات جلوى تجاوز از راه تقنين را بگيريد ولى پاراگراف اول متضاد اين است چون مى‏گويد اگر مقامى در مقام اجرا بخواهد به اين مسأله خدشه‏اى وارد كند، اين بيان نشان مى‏دهد اين دوتا از هم جدا هستند، پس خدشه كار اجرايى است. على هذا اين روشن و معلوم نيست، فرد و گروه و مقام و مرجع چى؟ رسمى يا غير رسمى؟ و خدشه در مقام اجرا و عمل به چه صورت؟ روشن نيست. البته اگر مختصر تصرفى بشود، روشن مى‏شود. مقدارى هم تذكر در خصوصياتش بود كه برادران گفتند كه اگر قيد سياسى فرهنگى و اقتصادى و غيره نباشد قيودش بيشتر مى‏شود.
نايب رئيس- متشكرم سؤال به جايى بود، بند اول به اين صورت اصلاح مى‏شود «و حفظ آن دو به صورت تفكيك ناپذيرى است.»
كياوش- احتياج ندارد، اگر اين را هم نگذاريم قابل تفكيك نيست.
نايب رئيس- من مفاد را گفتم كه حفظ آن دو به صورت تفكيك ناپذيرى است و اما مسأله بعدى يعنى عبارت «هيچ فرد يا گروه و هيچ مقام و مرجعى حق ندارند به نام استفاده از آزادى و استقلال سياسى، فرهنگى، اقتصادى و تماميت ارضى ايران كمترين خدشه‏اى وارد كند» اگر عبارت رسا است كه هيچ و اگر رسا نيست پيشنهاد كنيد براى اين‏كه رساتر بشود، راجع به «فرد يا گروه» اقدام، يك اقدامى است كه مى‏تواند ضد قانون باشد و اما راجع به «مقام» در اينجا ديگر اقدام، اقدام قانونى است. منظور اين است كه گاهى اين مقامات در قالب اقدامات قانونى كه آهنگ آزادى دارد، مى‏آيند و به استقلال كشور لطمه مى‏زنند. مثال مى‏زنم در يكى دو سه ماهه قبل از پيروزى بيست ودوم بهمن ماه يك جريانى بود و آن اين‏كه عده‏اى شعار ضد استبداد و مبارزه با استبداد را مطرح مى‏كردند بدون آن‏كه شعار مبارزه با استعمار را همراه آن مطرح كنند. اول چنين گمان مى‏رفت كه اين موضوع به دليل اين است كه چون استبداد ظاهرتر و آشكارتر است آن را مطرح مى‏كنند براى اين‏كه استعمار خودش را پشت سر اين استبداد پنهان كرده پس حمله را متوجه استبداد مى‏كنند، بعد كه با صاحبان اين شعار و گروه‏هايى كه اين شعارها را مى‏دادند صحبت شد معلوم شد خير اينها اصولا يك تزى دارند و آن اين‏كه مى‏گويند ما اول مى‏رويم و با كمك فلان ابر قدرت و با موافقت او، استبداد را مى‏كوبيم بعد كه استبداد را كوبيديم، مى‏رويم سراغ استعمار در اينجا بود كه ما فهميديم با اين آقايان يك اختلاف‏نظر جدى داريم و آن اين است كه ما معتقديم كه چون اصولا آلت و ابزار استعمار است،
                        صورت مشروح مذاكرات قانون اساسى‏جلسه‏31-1، ص: 426
به هر حال بايد جنگ و مبارزه در درجه اول متوجه صاحب اين آلت يعنى استعمار باشد. لااقل در شرايط خاص ايران كه استبدادش يك ريشه تاريخى هم داشت و قبل از اين‏كه استعمار به ايران بيايد، بازهم ريشه داشت، در شرايط آن موقع ايران، بايد اين دو را با هم مطرح مى‏كرديم و فلسفه آن هم كه اينها بايد با هم مطرح بشود همين بود كه امروز مورد بحث است. اصولا در جامعه‏اى كه از استقلال سياسى، فرهنگى، اقتصادى، نظامى و امثال اينها دفاع نشود و جامعه به آنها دسترسى پيدا نكند صحبت از تحصيل آزادى‏ها، شعر و خيال است وبالعكس در جامعه‏اى كه استبداد بخواهد در زمان ما بماند و يا به وجود بيايد، اين استبداد چون متكى به وجود مردم نيست تكيه‏گاهش را كجا بايد پيدا كند؟ مسلما خارج از مردم. ملاحظه بفرماييد آقاى خامنه‏اى اين يك طرز تفكر سياسى، اجتماعى بود كه مى‏خواهيم زير بناى اين اصل قرار بگيرد. اگر عبارت اين اصل را به عنوان زير بناى اين طرز تفكر به عنوان يك اصلى كه مى‏خواهيم در قانون اساسى بياوريم كافى مى‏دانيد كه هيچ، و الاعبارتى را كه وافى به اين مقصود باشد پيشنهاد كنيد. سؤال ديگرى نيست؟ (اظهار نشد) آقاى موسوى جزايرى به عنوان مخالف با اين اصل صحبت مى‏فرمايند، بفرماييد.
موسوى جزايرى- بسم الله الرحمن الرحيم. موقعى‏كه اين اصل در گروه ما مطرح شد بنده مخالف بودم و نظرم به عنوان اقليت مورد توجه قرار نگرفت ولى حالا عرض مى‏كنم و آن اين است كه يك مطلب هست كه آزادى محترم است و بايد حفظ بشود. يك مطلب ديگر هم هست و آن اين است كه استقلال كشور هم محترم است و بايد حفظ شود. حالا مى‏آييم سراغ مواقعى كه اين دو با هم تزاحم پيدا مى‏كنند. واقعيت اين است كه در موقع تزاحم «حفظ استقلال» قيد «حفظ آزادى» است ولى «آزادى» قيد «حفظ استقلال» نيست يعنى من حيث المجموع مى‏گوييم كه آزادى محترم است و محفوظ است مگر در جايى‏كه به استقلال كشور لطمه بزند ولى آيا مى‏شود بگوييم كه استقلال كشور محترم است مگر در جايى كه به آزادى فرد لطمه بزند؟ ابدا چنين چيزى نيست فقط يك مطلب آقايان را بر اين داشته است كه اين مطلب به اين صورت در قانون اساسى بيايد. اين درست نيست كه بگوييم چون در گذشته يك دروغى به ما گفته‏اند و چون به اعلاميه‏ها و سخنرانى‏ها و خطابه‏هايى كه امام يا ديگران براى ايجاد نظام اسلامى در كشور ايراد مى‏كردند، تهمت مى‏زدند و به بهانه اين‏كه اينها منافى استقلال كشور است جلوى آزادى ما را مى‏گرفتند، در صورتى‏كه مى‏دانيم دروغ مى‏گفتند و با حقوق مردم منافات نداشت، بلكه منافات با نظام شاهنشاهى داشت و كار ما در مقام تحقق بخشيدن به نظام اسلامى بود و آنها مى‏گفتند شما مى‏خواهيد استقلال را از بين ببريد ولى آيا حالا ما بايد در قانون اساسى يك اصلى در مقام رد يك كسى كه در گذشته سوءاستفاده‏اى كرده است و دروغى گفته بنويسيم كه اين دروغ را نگويد و اين تهمت را نزند؟ البته خود مردم با تظاهرات مى‏توانند جلو اين دروغ و تهمت را بگيرند و نگذارند كه اين تهمت زده شود. آن‏چه واقيعت است اين است كه همه مردم آزادند البته تا جايى‏كه لطمه به استقلال كشور نزنند، اما آيا مى‏توانند بگويند استقلال كشور محترم است مگر اين‏كه جلوى آزادى فرد گرفته شود؟ البته اگر استقلال كشور مى‏خواهد به خطر بيافتد جلوى آزادى آن روزنامه نگار را بايد گرفت پس اين قيد براى اين است يعنى «استقلال كشور» قيدى هست براى «آزادى» ولى حفظ «آزادى‏هاى فردى» نمى‏تواند قيدى بشود براى «استقلال». ايراد شما اين است كه در گذشته سوءاستفاده كرده‏اند يعنى به نام حفظ استقلال كشور جلوى آزادى‏
                        صورت مشروح مذاكرات قانون اساسى‏جلسه‏31-1، ص: 427
ما را گرفته‏اند و دروغ گفته‏اند پس حالا بايد در قانون اساسى يك اصلى بنويسيم براى اين‏كه جلو اين دروغ را بگيريم و اين درست نيست.
نايب رئيس- آقاى مكارم به عنوان موافق بفرماييد صحبت كنيد.
مكارم شيرازى- بسم الله الرحمن الرحيم. با اين‏كه درباره‏اين اصل در كميسيون مشترك به اندازه كافى صحبت شده اميدوارم كه ان شاء الله بيشتر از اين كش پيدا نكند و اگر اصلاحاتى دارد بتوانيم زودتر اصلاح كنيم و به خواست خدا تصويب بشود و اما اين اصل همان‏طورى‏كه گفتيد يك اصل بسيار مترقى و حساب شده‏اى است، نه تنها براى زمان گذشته و امروز بلكه براى آينده هم اين اصل خواهد بود. براى اين‏كه از چيزهايى كه حالا در معرض تزلزل است همين سلب آزادى است كه به اسم استقلال زياد اتفاق افتاده و همچنين سلب استقلال به نام حفظ آزادى و تجزيه كردن يك كشور به نام آزادى بنابراين بايد پايه اين دو اصل حتما محكم بشود و اما مخالفتى كه جناب جزايرى با اين اصل كردند و بعضى از اشكالات ديگر كه شد، همه از يك جا سرچشمه مى‏گيرد. اصولا اگر ما آزادى را به معناى واقعى‏اش تفسير كنيم به كلمه مشروع احتياج ندارد. آيا آزادى معنى‏اش اين نيست كه هركس هر كارى خواست بكند؟ آيا شما چنين عقيده‏اى داريد؟ معنى واقعى آن، بسيج نيروها در مسير رشد فرد و جامعه است، آزادى واقعى اين است اگر آزادى براى فراهم كردن امكانات و رفع موانع براى رشد فرد و جامعه باشد، خوب اين هميشه هم‏دوش استقلال است مثل اين‏كه كسانى‏كه ايراد دارند، آزادى را به آن مفهومش مى‏دانند كه بعضى از افراد امروز در كوچه و بازار و در بعضى جرايد تفسير كرده‏اند كه هركس هر كارى خواست بكند. پس آزادى در ذات و طبيعت صحيح و اخصش آمده و براى اين‏كه محكم‏كارى بشود و اين سوء تفاهمى كه ايشان گفتند پيش نيايد يك كلمه مشروع هم پشت سر آن گذاشته شده و حتى فكر مى‏كنم آن‏چه را هم كه آقاى بهشتى گفتند كه ممكن است در بعضى از حالت‏هاى اضطرارى مملكت، تضاد بين اينها پيدا بشود و ما متوسل به قانون اهم و همه بشويم، ان شاء الله به آنجا هم نمى‏رسد. براى اين‏كه مفهوم آزادى آن هم با قيد مشروع آن‏چنان بعدى به آن مى‏بخشد كه اصلا همه جا در خدمت استقلال است و از آن جدا نمى‏شود و تفكيك ناپذيرند.
نايب رئيس- بر حسب پيشنهادهايى كه داده شده است اصلاحاتى در اين اصل به عمل آمده است كه مى‏خواهيم «در جمهورى اسلامى ايران آزادى مشروع و استقلال ...»
دكتر بيت اوشانا- منظور از «استقلال» چيست كه آزادى مشرع در مقابلش مى‏گذاريد؟
اگر استقلال حفظ آزادى مرزهاست بله ولى اگر حفظ استقلال مردم است، به هيچ وجه معنى نمى‏دهد.
نايب رئيس- منظور از استقلال استقلال افراد نيست بلكه استقلال جامعه است در برابر قدرت‏هاى خارج از جامعه. اين قدرت‏هاى خارج از جامعه گاهى مى‏آيند بخشى از سرزمين يك جامعه را مى‏گيرند مى‏شود نقض تماميت ارضى، ولى گاهى اين‏طور نيست يك وجب از خاك كشورى رسما در تصرف حكومت و يك كشور بيگانه نيست ولى اقتصاد كشورى وابسته به آن كشور ديگر است، سياست كشورى وابسته به آن كشور ديگر است فرهنگ كشورى وابسته به آن كشور ديگر است يعنى يك كشورى مى‏آيد و به گونه‏اى قراردادهايى با كشورهاى ديگر مى‏بندد كه عملا دست خودش را در شكوفايى آزاد استعدادها در ابعاد فرهنگى و سياسى و غيره مى‏بندد يعنى نقض استقلال اجتماعى خود به خود منجر مى‏شود به نقض آزادى‏ها و بالعكس‏
                        صورت مشروح مذاكرات قانون اساسى‏جلسه‏31-1، ص: 428
نقض آزادى انسان‏ها در تعيين سرنوشت منجر مى‏شود به اين‏كه به شكلى در كام بيگانه بيافتد چون بالاخره نتيجه‏اش اين است كه قدرت حاكم متكى به مردمش مى‏باشد وخود به خود بايد از طريقى به بيگانه متوسل بشود وممكن است يك قسمتى از خاكش را هم بدهد منظور اين بوده است كه اينها مى‏توانندمقابل هم قرار بگيرند. مسأله قيد مشروع را عده‏اى ازدوستان مى‏گويند نه آنجا كه صحبت تنافى باشد آن را در پايين اصل آورده‏ايم ولى اينجا كه صحبت از همبستگى بين دو ذات است اين ديگر قيد نمى‏خواهد وايجاد نگرانى هم نمى‏كند.
اين قسمت را مى‏خوانم «درجمهورى اسلامى ايران آزادى واستقلال از يكديگر تفكيك ناپذيرند وحفظ آن ...»
مكارم شيرازى «آن» درفارسى به متعدد بر مى‏گردد.
نايب رئيس «حفظ آن» به مبتدا برمى‏گردد يعنى بايد برگردد با «آزادى وحفظ استقلال» اگر مى‏دانيد كه «آن» براى ارجاع ضمير اشاره به «آزادى واستقلال» تمام نيست بنويسيم «حفظ اين دو عنصر تفكيك ناپذير.»
انوارى بنويسيم حفظ اين دو.
طاهرى اصفهانى «حفظ آن» بهتر مطلب را مى‏رساند.
نايب رئيس- آقاى بنى صدر بفرماييد.
بنى صدر- ما داريم قانون اساسى جمهورى اسلامى ايران را مى‏نويسيم. در اين جمهورى دولت و ملت كه از هم جدا نيستند و دوگانگى ندارند. سابق كه نيست هنوز مثل اين‏كه آن دوگانگى گذشته در ذهن ما وجود دارد، دولت عبارت است از گروهى از ملت كه مقدورات و وظايف مختصى دارد و بين ملت و دولت جدايى نيست ولى چون دولت مقدورات اختصاصى دارد وظايف اختصاصى هم دارد.
نايب رئيس- اين را نمى‏توانيم منفك كنيم كه چون مقدورات اختصاصى دارد، آزادى‏هاى اختصاصى هم دارد پس بنويسيم وظيفه دولت آحاد ملت ايران است يعنى اين‏طور بشود «هيچ فرد يا هيچ مقام و مرجعى حق ندارد به نام استفاده از آزادى به استقلال سياسى، فرهنگى، اقتصادى نظامى و نظاير اينها ...»
بنى صدر- وقتى مى‏گوييد سياسى ديگر نظامى لازم ندارد.
نايب رئيس- من هم فكر مى‏كنم اين كلمات چون كلمات شرحى هستند ديگر لازم نيست كلمات شرحى بيايد فكر مى‏كنم اگر اين طور نوشته شود، خوب است «... به استقلال سياسى، فرهنگى اقتصادى و تماميت ارضى ايران كمترين خدشه‏اى وارد كند»
طاهرى اصفهانى- هرچه شما مى‏گوييد خوب است؟
نايب رئيس- ى ك مقدار تأكيد روى مسائلى چون استقلال، فرهنگى، سياسى، اقتصادى مضر نيست اگر آقايان فكر مى‏كنند اين كلمات را برداريم مطلب كامل‏تر مى‏شود برمى‏داريم، فقط من يك توضيح مى‏دهد و آن اين است كه براى فرهنگ امروز جامعه ما يك مقدار تكيه روى اين مسائل فكر نمى‏كنم مضر باشد.
طاهرى اصفهانى- پس كلمه نظامى را هم اضافه كنيد.
نايب رئيس- قسمت دوم اين اصل را مى‏خوانم توجه بفرماييد «... هيچ فرد يا گروه و هيچ مقامى حق ندارد به نام استفاده از آزادى به استقلال سياسى، فرهنگى، و اقتصادى‏
                        صورت مشروح مذاكرات قانون اساسى‏جلسه‏31-1، ص: 429
و نظامى و تماميت ارضى ايران كمترين خدشه‏اى وارد كند و هيچ مقامى اجازه ندارد به نام حفظ استقلال و تماميت ارضى كشور، آزادى‏هاى مشروع را ولو با وضع قوانين و مقررات سلب كند» البته به جاى ولو هرچند مى‏گذاريم.
خامنه‏اى- وضع قوانين شامل مجلس هم مى‏شود؟
نايب رئيس- بله قانون اساسى براى همين است كه جلوى بعضى از قوانين را بگيرد قوانين مجلس هميشه محدود است در چارچوب قانون اساسى.
خامنه‏اى- اگر در جامعه يك وضع فوق العاده‏اى بود و قانون لازم بود چطور؟
نايب رئيس- با رفراندوم اين كار را مى‏كنند.
پرورش- «هيچ مقامى اجازه ندارد» را حذف كنيد.
ربانى املشى- در مقام مقايسه «استقلال» و «آزادى»، استقلال بايد مقدم بر آزادى باشد.
نايب رئيس- اهم و مهم آنجا مشخص است و تزاحم‏ها اين‏طور نيست. بايد ديد مطلب چگونه است. اگر يادتان باشد در اصول آينده نوشته‏ايم و در حقيقت جمع ما اين بيان ايشان را به اين صورت كه فرمودند، صحيح نمى‏داند.
خزعلى- سياسى، فرهنگى، اقتصادى و تماميت ارضى اينها عطف به استقلال است.
نايب رئيس- اگر در طرز نگارش يك «،» بگذاريم، درست مى‏شود. آقاى جوادى بفرماييد.
جوادى- ى ك حقى است براى افراد به نام آزادى و يك حقى است براى جامعه به نام استقلال و يك حقى است براى قلمرو به نام تماميت ارضى. تماميت ارضى در برابر تجزيه است، استقلال در مقابل آزادى است و آزادى در برابر مسؤوليت. در اواسط اين اصل، اين سه مطلب آزادى افراد، استقلال جامعه و تماميت قلمرو را نام برده‏ايد، در حالى‏كه در صدر اين اصل فقط آزادى افراد و استقلال جامعه را ذكر كرده‏ايد و اين به نظر من نارسا و مبهم است چون هميشه اين اصل در كنار هم و وابسته به يكديگر است و جدا شدنى نيست.
نايب رئيس- سؤال ايشان اين است كه ما در ذيل اين اصل، تماميت ارضى را به استقلال سياسى، فرهنگى و اقتصادى عطف كرده‏ايم. ولى خوب مى‏دانيم كه تماميت ارضى يك مسأله است و اصولا استقلال از نظر مفاهيم حقوقى يك مسأله ديگر. ما هم مى‏گوييم چون عطف تفسيرى نيست، بنابراين در صدر اصل نوشته‏اند آزادى و استقلال، ديگر از تماميت ارضى ياد نكرده‏اند. به هر حال منظورشان اين است كه اين عبارات طورى نباشد كه ابهام داشته باشد چون در صدر اصل نهم اسمى از تماميت ارضى به ميان نيامده است. توضيحى كه مى‏دهم اين است كه آن چيزى كه ما گفتيم از نظر فلسفه اجتماعى پيوند تام به يكديگر دارد، «آزادى و استقلال» از نظر بينش سياسى است. اما آن چيزى كه در ذيل اين اصل آمده و گاهى بهانه محدود كردن آزادى‏ها مى‏شود غير از مسأله استقلال و اين چيزها، يك چيز ديگر هم هست و آن تماميت ارضى است.
ى كى از نمايندگان- از لحاظ بينش سياسى بين سه اصل نمى‏تواند جدايى باشد و اين سه اصل يعنى قلمرو، جامعه و افراد تفكيك ناپذيرند. تماميت در برابر تجزيه، استقلال در برابر و وابستگى و آزادى در برابر مسؤوليت قرار دارد.
                        صورت مشروح مذاكرات قانون اساسى‏جلسه‏31-1، ص: 430
نايب رئيس- با توجه به صحبت آقايان من پيشنهاد مى‏كنم بنويسيم «آزادى، استقلال و وحدت و تماميت ارضى كشور» يعنى وحدت را در حقيقت در مقابل تجزيه ذكر كنيم. آقاى بنى صدر نظرى داريد؟
بنى صدر- عرض كنم كه واقعيت اجتماعى چهار وجه دارد: سياسى، اقتصادى، فرهنگى و اجتماعى. تماميت ارضى و نظامى و ادارى، اينها همه در قلمرو «سياسى» قرار دارد. البته اگر بخواهيم هر يك از وجوه را در اينجا بنويسيم، بايد آن‏چه را كه هريك از آن وجوه شامل مى‏شود، آنها را هم ذكر كنيم. بنابراين وقتى كلمه استقلال را ذكر مى‏كنيم معنى‏اش اين نيست كه سرزمين ما را ديگرى بگيرد و تصرف كند و ما در آنجا استقلال اجتماعى داشته باشيم. چنين چيزى مطرح نيست. وقتى استقلال از بين برود، تماميت ارضى هم از بين رفته است. اين‏كه مى‏گوييد كلمه «نظامى» هم اضافه شده به لحاظ اين‏كه وجوه مشخص نشده است، بايد در اين مورد بحث كنيم كه از «سياسى» ما چه چيز را مى‏فهميم و يك زيرنويس هم بنويسيم كه مقصود از «سياسى» چيست. به ناچار بدين‏گونه نوشته شده، يعنى تماميت ارضى ناظر به قلمرو در مقابل تجزيه است و اين غير از استقلال است كه مربوط به جامعه است. به نظر من «استقلال» كلمه‏اى است كه هر چهار وجه را در برمى‏گيرد. حالا ما از لحاظ تأكيد، تماميت ارضى را هم آورده‏ايم. اگر مى‏خواهيد اين كلمه را در بالا هم ذكر كنيد اشكالى ندارد.
نايب رئيس- متشكر از آقاى بنى صدر، آقاى رشيديان شما فرمايشى داريد؟
رشيديان- بنده عرض مى‏كنم كه اين قيد تماميت ارضى، درست است كه ما در اول گفتيم استقلال، ولى استقلال به دو معنى است، يكى جنبه معنوى دارد مثل سياسى، فرهنگى و نظامى و يكى هم جنبه عينى و بيرونى و واقعى دارد مثل مرزها. وقتى مى‏گوييم استقلال هر دو جنبه به ذهن مى‏آيد و براى اين‏كه مطلب كاملا روشن باشد، كلمه تماميت ارضى را به دنبالش مى‏آوريم. اما وقتى مى‏گوييم «اقتصادى» چرا كلمه «نظامى» را نياوريم؟ يا بايد هيچ‏كدام را نياوريم يا اگر آورديم بايد هر دو را ذكر كنيم. من نمى‏دانم چرا نبايد نظامى را كه بيشترين ضربه را از آن خورده‏ايم و بيش از چهل و پنج هزار مستشار نظامى بر ارتش ما مسلط بوده‏اند، ذكر نكنيم؟ اتفاقا جاى نوشتنش درست همين جاست يعنى بايد بنويسيم «... استقلال سياسى، فرهنگى، اقتصادى و نظامى الخ ...»
نايب رئيس- بنده پيشنهادى دارم. من نقد آقاى جوادى را ديد خودم، نقدى مى‏دانم كه پاسخى برايش نيافتم. ما اگر اين صفاتى را كه براى استقلال آورديم، برداريم و فقط بنويسيم «استقلال و تماميت ارضى» لااقل اين حسن را دارد كه اين «و» مى‏تواند كلمات را به هم عطف كند. چون آن‏طورى كه ما مى‏گفتيم استقلال سياسى، اقتصادى و نظامى و غيره، نمى‏توانست عطف تفسيرى باشد. اگر كلمات، سياسى، فرهنگى و اقتصادى را اصلا برداريم و در حقيقت استقلال را به تماميت ارضى عطف كنيم، مشكل حل مى‏شود؟
طاهرى اصفهانى- وقتى شما در كليات بحث مى‏كنيد و مى‏گوييد استقلال، لابد اين كلمه «استقلال» به تمام جنبه‏ها و شؤون بر مى‏گردد.
ى زدى- كلمه استقلال حتما شامل همه چيز مى‏شود، و اما ذيلى كه مى‏فرماييد حذف كنيم تا كلمات به همديگر عطف شود، به دليل اهميتى كه اين چند مورد دارد، حتما قيدش لازم است و بايد بنويسيم.
                        صورت مشروح مذاكرات قانون اساسى‏جلسه‏31-1، ص: 431
نايب رئيس- عيبش اين است كه اگر به خاطر اهميت روى يك نكته‏اى تأكيد كنيم يك سوء تفاهمى هم به دنبالش ايجاد مى‏كنيم.
ى زدى- كلمه استقلال سوء تفاهم ايجاد مى‏كند؟
حايري- «استقلال» در برابر استعمار است.
نايب رئيس- تماميت ارضى عطف به استقلال مى‏شود. وقتى قبلا انواع استقلال شمرده شده ديگر تماميت ارضى را نوعى از استقلال نمى‏شمارند بلكه يك عنصر جديد مى‏شمارند بنابراين كسانى‏كه با اين پيشنهاد موافق‏اند كه اين صفات را اصولا حذف كينم تا جلوى ابهامات گرفته شود، دست بلند كنند (عده كمى دست بلند كردند) پس دوستان با اين پيشنهاد موافق نيستند و رد شد. آقاى آيت فرمايشى دارديد؟
دكتر آيت- من معتقدم كه تمام اين عبارات به جز «وظيفه آحاد و عموم مردم ايران است» بقيه‏اش بايد حذف شود. دليل دارم، حجتى كه آقاى جزايرى كردند منطقى است. ما گفتيم به نام حفظ استقلال، نگفتيم براى حفظ استقلال. اگر اين تفكيك ناپذيرى را ما حفظ كنيم، بقيه‏اش مفهوم را مى‏رساند و مطلب كاملا درست است.
نايب رئيس- ما اگر بخواهيم فروع را هم نگه داريم و تذكر آقاى حايرى را مورد توجه قرار دهيم و واقعا اين اصل، گويايى تمام داشته باشد، پس بنويسيم: «در جمهورى اسلامى ايران، آزادى و استقلال و وحدت و تماميت ارضى كشور ...» اين، مى‏تواند منظور ما را كاملا بيان كند و تا آخر هم هماهنگى داشته باشد. يعنى با اضافه كردن «وحدت و تماميت ارضى كشور» در صدر اصل، مسائل با يكديگر هماهنگ مى‏شود.
مكارم شيرازى- ضررى ندارد؛ به همين صورت بنويسيد.
ى كى از نمايندگان- به نظر من كلمه «وحدت» اصلا لزومى ندارد.
نايب رئيس- توضيح بنده اين است كه اين يك واقعيت است كه يكى از دام‏هاى استعمار تجزيه است. يعنى وقتى يك جامعه و كشور بزرگى وجود دارد كه چون بزرگ و نيرومند است مى‏تواند در برابر قدرت‏هاى استعمارى مقاومت كند، براى اين‏كه اين مقاومت قابل شكستن باشد، مى‏آيند و تمايلات تجزيه‏طلبى را تحريك مى‏كنند تا با تجزيه، اين قدرت بزرگ ونيرومند را بشكنند. پس اگر بنويسيم «تماميت ارضى» مشعربه آن روح مطلب نيست، روح اصلى مطلب «وحدت» است. «تماميت ارضى» در حقيقت مكمل آن است. براى همين است كه من كلمه «وحدت» را پيشنهاد كردم و روى آن اصرار ورزيدم. ضمنا به جاى «... و حفظ آن» كه پيشنهاد شد بنويسيم: «... و حفظ آن دو عنصر» بدين ترتيب اصلاح مى‏كنيم كه: «... و حفظ آن عناصر» پس با توجه به اين اصلاحات، اعلام رأى مى‏شود. لطفا گلدان‏ها را براى اخذ رأى ببريد.
طاهرى اصفهانى- كسى عناصر نگفت. آقا شما هر كارى مى‏خواهيد مى‏كنيد اصلا كلمه «وحدت» هم نمى‏خواهيم، لزومى ندارد به جاى «... و حفظ آن» بنويسيد: «و حفظ آنها».
نايب رئيس- در مورد تبديل «عناصر» به كلمه «آنها» صحيح است ولى در مورد «وحدت و تماميت ارضى» اينجا خيلى بحث شد و نظر عده‏اى از دوستان اين بود كه كلمه «وحدت» هم اضافه شود. پس وقتى نظر عده‏اى از دوستان بر اين است، اگر مى‏خواهيد كه مجلس پيش برود، در مقابل چيزى كه مورد تأييد عده‏اى از دوستان است و ضرر هم نمى‏زند ديگر ايستادگى نكنيد. الان هم آوردن كلمه «وحدت» نه تنها به جايى لطمه و ضرر نمى‏زند بلكه عبارت را تكميل هم مى‏كند.
                        صورت مشروح مذاكرات قانون اساسى‏جلسه‏31-1، ص: 432
مقدم مراغه‏اى- شما اصلا يك اصل ديگرى درست كرده‏ايد. اسم اين كار را اصلاح عبارات نگذاريد. زمين تا آسمان با هم فرق دارد (همهمه نمايندگان)
حيدرى- «وحدت» و كلمه «تماميت ارضى» كافى نيست، آيا اينها تفكيك ناپذيرند يعنى وحدت باشد و تماميت ارضى نباشد؟ مفهوم تماميت ارضى طورى است كه به تنهايى مى‏تواند ناظر به حفظ مرزهاى جغرافيايى و جلوگيرى از تجزيه باشد، در حالى‏كه «وحدت» درست در مقابل تجزيه است.
نايب رئيس- به نظر من در خيلى از موارد ممكن است «تماميت ارضى»، گويايى‏اش به اندازه «وحدت» نباشد، كلمه وحدت خيلى صريح‏تر است. البته اين عقيده من است و اما آقاى مراغه‏اى، از ديد بنده اين اصل تغييرى نكرده بلكه تكميل شده است و من جايى براى صحبت‏هاى موافق و مخالف نمى‏بينم، مگر اين‏كه مجلس با اكثريت نسبى آراء، رأى بدهد به اين‏كه بايد مذاكرات ادامه پيدا كند.
عده‏اى از نمايندگان- به اندازه كافى بحث شده است، ادامه آن ديگر لزومى ندارد.
نايب رئيس- پس اگر موافق باشيد يك بار ديگر متن اصل نهم را قرائت مى‏كنم، تا اصلاحات را وارد كنيد:
اصل 9 (اصل نهم)- در جمهورى اسلامى ايران آزادى و استقلال و وحدت و تماميت ارضى كشور از يكديگر تفكيك ناپذيرند و حفظ آنها وظيفه دولت و آحاد ملت ايران است. هيچ فرد يا گروه و هيچ مقامى حق ندارد به نام استفاده از آزادى به استقلال سياسى، فرهنگى و اقتصادى و نظامى و تماميت ارضى ايران كمترين خدشه‏اى وارد كند و هيچ مقامى حق ندارد به نام حفظ استقلال و تماميت ارضى كشور، آزادى‏هاى مشروع را هرچند با وضع قوانين و مقررات سلب كند.
نايب رئيس- اكنون اعلان رأى مى‏كنم، از آقايان منشى‏ها خواهش مى‏كنم در شمارش آراء كمك و نظارت بفرماييد.
 (اخذ رأى به عمل آمد و نتيجه به شرح زير اعلام گرديد.)
نايب رئيس- عده حاضر در جلسه پنجاه و هشت نفر، آراء موافق پنجاه و شش رأى، آراء مخالف دو رأى و البته بدون رأى ممتنع اين اصل به تصويب رسيد. تكبير. (حضار سه مرتبه تكبير گفتند) با تصويب اصل نهم اكنون اصل دهم خوانده مى‏شود.
مكارم شيرازى- قبل از اين‏كه اصل دهم خوانده شود، خواهش دارم در عين اين‏كه دقت لازم روى عبارات و كلمات مى‏شود، سرعت را هم رعايت بفرماييد چون نزديك به دو ساعت طول كشيد تا اين اصل، كه قبلا هم در كميسيون‏ها روى آن بحث و صحبت بسيار شد، به تصويب رسيد. به عبارت ساده جانمان به لب مى‏رسد تا يك اصل تصويب شود.
نايب رئيس- خواهش مى‏كنم اصل ده را قرائت بفرماييد.
اصل 10- از آنجا كه خانواده واحد بنيادى جامعه اسلامى است، همه مقررات و برنامه ريزى‏ها بايد در جهت آسان كردن تشكيل خانواده، پاسدارى از قداست آن و استوارى روابط خانوادگى بر پايه حقوق و اخلاق اسلامى باشد.
نايب رئيس- اگر از دوستان ما در گروه اول كسى داوطلب توضيح نيست خودم به ناچار در مورد اصل ده توضيحى عرض كنم (كسى داوطلب نبود) به اين ترتيب توضيح اين اصل‏
                        صورت مشروح مذاكرات قانون اساسى‏جلسه‏31-1، ص: 433
به عهده من خواهد بود. از آنجا كه ما در مورد خانواده، در نظام اجتماعى‏مان به اهميت خاصى معتقد هستيم و اهميت خانواده و نقش اجتماعى‏اش روى همه تصميمات و قوانين و مقررات اجتماعى و اقتصادى تأثير مى‏گذارد، ما لازم دانستيم كه اين اصل را در اصول كلى بياوريم. جامعه اسلامى، جامعه‏ايست كه براساس آن نوعى از جهان‏بينى و بينش اجتماعى است كه كانون خانواده چيزى بسيار فراتر از كانون تعليم نيازهاى جنسى يا اقتصادى يا پاسخ به تعاونى‏هاى ساده در زندگى است. نقش خانواده در اخلاق، در پايه‏گذارى براى رشد عواطف انسانى، در سالم نگاه داشتن انسان از تعديات و تجاوزهاى گوناگون و آماده نگهداشتن او براى آن طهارت روحى و سلامت اخلافى كه ركنى از اركان نظام فرهنگى و اجتماعى اسلام است، بسيار مهم است. از اين جهت اين اصل به عنوان يك اصل بنيادى از اصول كلى قانون اساسى در اينجا آمده است و تعبير به اين‏كه پاسدارى از قداست و استوارى روابط خانوادگى بر پايه حقوق و اخلاق اسلامى كه در پايان اين اصل آمده، نشان دهنده اين است كه ديدى كه مكتب ما نسبت به خانواده دارد تا چه اندازه عميق و همه جانبه است. اين توضيحى است كه دربرابر اين اصل و علت آوردنش در اينجا، مى‏توانم بيان كنم. براى اين‏كه ترتيب را كاملا رعايت كنيم دوستانى در اينجا براى صحبت اسم نوشته‏اند ولى مى‏خواهيم ببينيم كه اول سؤالى هست كه بايد به آن جواب داده شود يا خير؟ بعد هم هر كس موافق و مخالف است اعلام كند تا اسمش يادداشت شود و نوبت‏ها رعايت شود. كسى سؤالى دارد؟ آقاى موسوى تبريزى فرمايشى داريد؟
موسوى تبريزى- خانواده يك واحد بنيادى جامعه است ديگر لازم نيست «جامعه اسلامى» بنويسيم، يعنى كلمه «اسلامى» لزومى ندارد. مثلا در شوروى واحدى به نام واحد خانوادگى وجود دارد. پس واحد جامعه بودن منحصر به اسلام نيست كه بگوييم خانواده يك واحد جامعه اسلامى است.
نايب رئيس- تا به حال دو نفر از دوستان يعنى آقايان بنى صدر و موسوى جزايرى نوبت گرفته‏اند تا به عنوان مخالف صحبت كنند. البته آقاى موسوى جزايرى مى‏فرماييد كه مخالفشان در عبارت است. آقاى فاتحى سؤالى داريد؟
فاتحى- اين اصل به صورت يك توصيه‏اى تنظيم شده است و مقام مسؤول يا كسى كه بايد آن را به اجرا در آورد معلوم نيست كيست. دولت است يا مجلس يا مسؤول ديگرى؟
به هر حال بايد در اينجا اين مطلب روشن شود.
نايب رئيس- گفته‏ايم همه مقررات و برنامه ريزى‏ها بايد در جهت آسان كردن تشكيل خانواده و مسائل مربوط به خانواده باشد. لزومى ندارد بگوييم چه كسى يا چه مقامى. هركس در جاى خودش. مجلس در حد خودش، دولت در جاى خودش بايد وظيفه شان را انجام دهند.
قائمى- اينجا كه گفته‏ايد همه مقررات و برنامه ريزى‏ها، مقصودتان چيست؟
نايب رئيس- همه مقررات و برنامه ريزى‏ها، يعنى همه مقررات مجلس، مقررات دولت، مقررات شوراهاى استان و شهرستان و همه برنامه ريزى‏هايى كه در دستگاه‏هاى اجرايى مى‏شود.
قائمى- بايد مشخص كنيد كه مقصودتان از مقررات و برنامه ريزى‏ها چيست، در غير اين صورت اشتباهى پيش مى‏آيد، چون معلوم نيست كه مثلا مقررات راهنمايى و رانندگى جزء
                        صورت مشروح مذاكرات قانون اساسى‏جلسه‏31-1، ص: 434
كدام يك از مقررات است.
رشيديان- به جاى «مقررات» بنويسيد «قوانين» چون اين دو كلمه اصطلاحا دوتا است.
نايب رئيس- اگر عبارت مبهم است مى‏توانيم بنويسيم «قوانين و مقررات و برنامه ريزى‏ها» آقاى خزعلى سؤالى داريد؟
خزعلى- مراد از «خانواده» تنها زن و شوهر است يا زن و شوهر و فرزندان؟ اگر مقصود قسمت اخير است پس بايد نوشت «تشكيل مبانى خانواده» چون خانواده اعم است از زن و شوهر و فرزندان.
نايب رئيس- ى عنى دولت تسهيلاتى براى ازدواج فراهم كند؟ وقتى كسى ازدواج مى‏كند اين يك اصطلاح است كه مى‏گويند تشكيل خانواده داده است. ديگر صبر نمى‏كنند تا فرزندى به وجود بيايد. آقاى سبحانى سؤال داريد؟
سبحانى- من يك شبه سؤال دارم. اگر بخواهيم قانون مدنى بنويسيم، اين اصل براى مقدمه خوب است ولى اگر اين اصل را در قانون اساسى بياوريم، متناسب نيست يعنى تناسبى با قانون اساسى ندارد چون مسائل مربوط به خانواده و نكاح و امثال آن براى مقدمه قانون مدنى بسيار خوب است ولى آوردن اين‏گونه مسائل به عنوان اصلى از اصول قانون اساسى به هيچ وجه ضرورت ندارد و اگر حذف شود بهتر است.
نايب رئيس- آقاى سبحانى سؤال داريد يا به عنوان مخالف صحبت مى‏كنيد؟ شما بدين ترتيب بهتر بود به عنوان مخالف نوبت مى‏گرفتيد و صحبت مى‏كرديد.
سبحانى- مخالف نيستم، اين اصل ضررى ندارد ولى آوردنش هم لزومى ندارد و اما دنباله سؤالم اين است كه اگر خانواده، واحد بنيادى جامعه اسلامى است فرهنگ هم در واقع بنياد جامعه اسلامى است، پس براى آن هم يك اصل بايد نوشته شود يا براى اقتصاد هم همين‏طور يك اصل بياوريد. اين اصل را از روى چه ملاكى نوشته و اينجا آورده‏ايد؟
حايرى- اشكال‏تان وارد است. راجع به همه مقررات كه نبايد در قانون اساسى ذكرى به ميان آورد. اگر اين‏طور باشد پس بنويسيم كه خانواده چه بايد بخورد، چه بايد نخورد، اين‏كه درست نيست.
نايب رئيس- آقاى موسوى قهدريجانى شما سؤالى داريد يا مخالفيد؟
موسوى قهدريجانى- من موافقم ولى اشكال كلى دارم، مثل اين‏كه قرار دوستان اين بوده است كه اصل پيش‏نويس قبلى را دگرگون بكنند چون بعضى از اصولى كه در پيش نويس قبلى بوده مطلب را كاملا مى‏رسانده ولى گويا اصرار داشته‏اند كه حتما آن را تغيير بدهند. الان هم براى مردم اين اشكال وجود دارد كه مى‏گويند اين اصولى كه تصويب مى‏شود هيچ رابطه‏اى با آن پيش نويس قبلى ندارد.
نايب رئيس- ى ك بار ديگر دوستان مسأله را مطرح كردند و جواب آن را گفتيم. انتظار داريم كه اين مطلب ديگر تكرار نشود، چون وقت مجلس را مطالب تكرارى مى‏گيرد قبلا توضيح داديم كه تشكيل اين مجلس براى اين نيست كه پيش نويس قبلى با كم و زياد كردن يك كلمه يا جمله عينا تصويب بشود تا آنجا كه من مى‏دانم و با موكلينم در مجالس متعدد صحبت مى‏كرديم مردم مى‏گفتند كه مثلا فلان مطلب به عنوان يك اصل در پيش نويس قانون اساسى ذكر شده بايد آورده شود، يا فلان اصل زايد است بايد حذف گردد. بنابراين اگر ما تغييراتى‏
                        صورت مشروح مذاكرات قانون اساسى‏جلسه‏31-1، ص: 435
مى‏دهيم، اين تغييرات با مطالعه كافى و يا بررسى همه پيشنهادها و نظريات مردم و ساير گروه‏هاست. اگر حضرت‏عالى انتقادى بر متن اين اصل داريد، سؤال بفرماييد يا پيشنهاد اصلاح آن را بدهيد. عرض كردم سؤال معنى‏اش اين است كه اين متن مبهم است و روشن نيست. آن‏چه شما فرموديد اعتراض بود به اين‏كه چرا متن قبلى را تغيير داده‏ايد. لابد دلايلى داشته است كه تغيير داده‏ايد. به هر حال اگر جناب‏عالى مخالف اين اصل هستيد بفرماييد به عنوان مخالف صحبت كنيد.
رحمانى- به نظر من كلمه «اسلامى» زايد است.
دكتر بيت اوشانا- در عبارت «پاسدارى از قداست آن و استوارى روابط خانوادگى بر پايه حقوق و اخلاق اسلامى» به نظر من بايد نوشته شود «پاسدارى از قداست آن و استوارى روابط خانوادگى بر پايه حقوق مساوى و اخلاق اسلامى».
نايب رئيس- اين مطلب را در كميسيون هم فرموديد و قرارمان اين بود كه آن‏چه در كميسيون مطرح مى‏شود و در جوابش توضيح مى‏دهيم دوباره در جلسه علنى مطرح نكنيم تا وقت مجلس گرفته نشود. به هر حال آنجا خدمت‏تان عرض كردم كه چون حقوق در اسلام متعادل است، به همين جهت مى‏گوييم «بر پايه حقوق و اخلاق اسلامى» و حقوق مساوى اگر به معنى متعادل باشد عيبى ندارد ولى اگر به معنى يكسانى باشد، البته درست نيست. آقاى عرب سؤالى داريد؟
عرب اين‏كه فرموديد همه مقررات و برنامه ريزى‏هاى مربوط بايد در جهت آسان كردن تشكيل خانواده باشد، آن عواملى كه اين جهت را به وجود مى‏آورد مبهم است. بايد معلوم شود به چه وسيله، مستقيم يا غير مستقيم؟ بايد اينها مشخص شود.
نايب رئيس- اينها را مراكز قانون گذارى تعيين مى‏كنند، ما در اين جا فقط جهت كلى را مى‏گوييم. قانون اساسى كارش اين است كه جهت كلى بدهد به قانون گذارى‏ها و اجراى قانون در مراحل بعدى و تفسير آن بعدا مى‏آيد. آقاى رشيديان بفرماييد.
رشيديان- اصولا دولت و خانواده هميشه دو اصل بنيادى مسائل سياسى و اجتماعى هستند در اينجا ما براى خانواده كه جنبه اصولى و بنيادى دارد كلياتى تعيين مى‏كنيم و چون خانواده محور جامعه در هر كشور است، پس بايد در اينجا يك اصل كلى برايش داشته باشيم و در جواب آقاى سبحانى بايد عرض كنم كه در قانون مدنى مسائل جزئى را مطرح مى‏كنيم. آوردن اين اصل در اينجا ضرورى و لازم است. (رحمان- سؤال مرا جواب نداديد. من گفتم كلمه «اسلامى» را چرا آورديد؟ به نظر من زايد است.)
نايب رئيس- بعضى جوامع هستند كه در ديد كلى‏شان به خانواده اين‏طور نگاه نمى‏كنند. آقاى اشراقى سؤالى بود؟ (اشراقى- مراد از «آسان كردن تشكيل خانواده» چيست؟ يعنى مثلا وسايل خانه برايشان بخرند؟) يكى از همين تسهيلات مسأله سن ازدواج بود كه وقتى سن ازدواج را به هجده سال بالا بردند، ديديم چه اشكالاتى به وجود آمد. در حالى‏كه حالا مى‏گوييم تسهيلاتى براى تشكيل خانواده به وجود بيايد يعنى مثلا سن ازدواج از هجده سال پايين بيايد. اين يك نمونه بود كه عرض كردم وگرنه موارد متعددش زياد است يا قوانين كلى هم همين‏طور است. مثلا كسى كه متأهل بود، حق تأهل مسخره‏اى به او مى‏دادند و اگر سه هزار تومان حقوقش بود، فرض بفرماييد پنجاه تومان به او كمك هزينه مى‏دادند در حالى‏كه وقتى كسى ازدواج مى‏كند از نظر اقتصادى، زندگى‏اش تفاوت چشم‏گيرى با قبل از ازدواج پيدا مى‏كند. خوب اجازه بفرماييد
                        صورت مشروح مذاكرات قانون اساسى‏جلسه‏31-1، ص: 436
كسانى‏كه به عنوان موافق و مخالف اسم نوشته‏اند از هر گروه يك نفر بيايد صحبت كند. آقايان: موسوى اردبيلى و رشيديان موافق هستند و آقايان: بنى صدر و اكرمى مخالف. بدين ترتيب از گروه مخالف يك نفر صحبت كند.
اكرمى- من نوبتم را به آقاى بنى صدر مى‏دهم تا ايشان به عنوان مخالف صحبت بفرمايند.
نايب رئيس- آقاى بنى صدر بفرماييد.
بنى صدر- بسم الله الرحمن الرحيم. ديروز كه از يزد بر مى‏گشتم در فرودگاه تهران چند نفر از خانم‏ها كه مرا ديدند آمدند جلو و گفتند چرا نماينده ما يعنى خانم گرجى در مجلس صحبت نمى‏كنند و از حقوق ما دفاع نمى‏كنند؟ و من آنجا گفتم كه ما زن و مرد نداريم، ما مسلمان داريم و شما هم به همه رأى داديد و ان شاء الله همه نمايندگان در فكر حقوق همه، اعم از زن و مرد هستند اما اين اصلى كه شما اينجا آورديد با آن اصولى كه در پيش نويس بود تفاوت كلى دارد. درست است كه ما عهدى نداريم عين همان پيش نويس را تصويب كنيم يا كم و زياد كينم اما هر بار كه متنى را عوض مى‏كنيد بايد جامع‏تر بفرماييد تا معلوم شود كه چرا آن را برداشتيم و به جايش اين‏را گذاشتيم، اين درست نيست كه ما بدون هيچ‏گونه توضيحى بگوييم آن يك سال زحمت هيچ و ما از اول نشستيم و اين اصول را نوشتيم كه طرف ما بنشينيد مقايسه كند و بگويد كه در آنجا به ما حقوقى داده بودند ولى در اينجا آن را گرفتند. اين است كه گروه‏ها هر بار كه اينكار را مى‏كنند بايد توضيح بدهند كه چرا اين متن را ترجيح دادند زيرا توضيح آنها براى رأى ما هم مهم است، و جامعه حق دارد اين توضيح را از ما بخواهد. شما در اينجا اصلى را گذاشتيد. چه چيز را با اين اصل مى‏خواهيد بگوييد؟ از حقوق زن مى‏خواهيد دفاع كنيد؟ از حقوق مرد مى‏خواهيد دفاع كنيد يا از هردو مى‏خواهيد در چارچوب خانواده دفاع كنيد؟ در اين صورت خانواده چيست و به چه مناسبت قداست دارد؟ قداست خانواده در چيست؟ چون مقدس آن‏طورى كه در علم اجتماعى بحث مى‏كنند يعنى اصل غير قابل تغيير، شما چنين چيزى مى‏خواهيد بگوييد كه در مقررات خانواده هيچ‏وقت هيچ‏گونه تغييرى لازم نيست؟ چ‏طور چنين چيزى مى‏شود؟ ناچار كم و زياد پيش مى‏آيد. همين سن ازدواج اگر روزى ضرورت پيدا كرد شما حاضر نيستيد هيچ‏گونه تغييرى در آن بدهيد؟ و گفتن اين‏كه استوارى روابط خانوادگى بر پايه حقوق و اخلاق اسلامى است، باز هيچ مشكلى را حل نمى‏كند. چطور شد به اصل سه كه رسيد سير تا پياز لازم شد كه بيايد ولى اينجا كه رسيد آسمان تپيد؟ ما وقتى به حقوق زن و نحوه برخورد با حقوق زن نگاه مى‏كنيم در آن يك استمرارى مى‏بينيم، در قبل از اسلام و بعد از اسلام همين استمرار هست كه عبارت مى‏شود از حمايتى از زن به لحاظ اين‏كه قدرت سياسى هميشه به حقوق زن متجاوز بوده ولى مذهب مدافع آن بوده و به عنوان ناموس از آن دفاع مى‏كرده است. در فرنگ وقتى بحثى پيش مى‏آمد ما مى‏گفتيم نه، اين چيزهايى‏كه شما مى‏گوييد در اسلام نيست و اسلام اين حقوق را براى زن قائل شده است، ولى هنوز در حقوق فرنگى اينها را قائل نشديد، مى‏گفتند مسأله همين جاست كه ما در حقوق به زن آزادى كمتر داده‏ايم ولى در عمل بيشتر به عكس شما در حقوق بيشتر داده‏ايد اما در عمل كمتر، بنابراين حالا اگر مراد شما اين است كه مى‏خواهيد اين عمل و حقوق را يكى بكنيد، اين بايد مشخص بشود و خواننده اين متن يك چيز بايد حالى‏اش بشود. مگر در جامعه اسلام قرار بود كه ازدواج به شيوه كمونيستي بكنند؟ به شيوه كفرى كه ازدواج نمى‏كردند ناچار اسلامى مى‏كردند، دوتا مسلكان وقتى مى‏خواهند ازدواج بكنند، مى‏روند خطبه عقد اسلامى مى‏خوانند. بنابراين وقتى شما اصلى مى‏آوريد در واقع مى‏خواهيد به جامعه و به خصوص‏
                        صورت مشروح مذاكرات قانون اساسى‏جلسه‏31-1، ص: 437
به زنان كشور بگوييد كه چيزهايى كه مى‏گفتند دروغ است و باطل است و ما مى‏خواهيم در جمهورى اسلامى اين حقوق را به رسميت بشناسيم، كجا است آن؟ هيچ صراحتى در اين اصل شما نيست بلكه به عكس مثل اين‏كه كمال توجه را كرده‏ايد كه حتى المقدور متنى بنويسيد كه هركس بخواند بگويد اين همان متنى است كه من مى‏خواهم. بعد آن وقت سر اجرايش كه برسد همه با هم دعوا خواهند كرد چون آن روز من از بيان آقاى حايرى اين‏طور فهميدم كه عبارت «قوامون على النساء» را ايشان به معنى «المسلطون» مى‏گيرند و مى‏گويند «الرجال مسلطون» ممكن است من اشتباه فهميدم، من هيچ از آن آيه چنين دركى را ندارم حالا لازم است با ايشان بنشينيم و بحث كنيم، اگر بخواهيم بگوييم زن ناقص است، خوب مرد هم ناقص است، در اين دنيا هيچ موجود كاملى نيست، جمع كه مى‏شوند يك ذره به طرف كمال ميل مى‏كنند زن ناقص است، مرد هم ناقص است هيچ كدام به تنهايى كمالى ندارند و دوتايى كه با هم جمع مى‏شوند به كمال نزديك مى‏شوند از اين جهت خانواده در اسلام اهميت دارد. خوب اينها بايد اينجا واضح و روشن باشد ولى ايراد اصلى من به اين اصل اين است كه من مختصر وضوحى هم كه در آن پيش‏نويس و در آن اصل بود، آن مختصر را هم اينجا «كفرو مفرو» كرده و از بين بردند، و يك كلماتى به كار بردند كه‏اين كلمات بعدها موجب مشكلات مهمى مى‏شود كه يكى همين كلمه «قداست» است كه گفتم. به شما مى‏گوييد كه مقررات و برنامه ريزى‏ها بايد در جهت آسان كردن تشكيل خانواده و پاسدارى از آن باشد، اولا اين حكم قطعى را اينجا نمى‏شود داد كه ما هميشه بايد آسان بكنيم معلوم نيست، يك وقتى شرايطى ايجاب مى‏كند به دليلى از دلايل يك ذره بايد مشكلات ايجاد كنيم مثلا جمعيت ما زيادى شد چه‏كار كنيم؟ بگوييم چون اين اصل بر آسانى است ما بايد آسان نگه داريم و حتى مقرراتى وضع نكيم براى اين‏كه محدوديتى از جهت فرزندان پيش بيايد چون در كليساى كاتوليك اين ممنوع است اما در شرع ما امكان دارد. وقتى امكان دارد چرا اين امكان را از بين ببريم؟ چون شما نگفتيد «ازدواج» شما گفتيد خانواده و آقاى خزعلى حق دارند، خانواده شامل فرزندان هم مى‏شود اين كلمه خيلى زير و بم دارد و با دقت بايد رعايت كرد. خوب حالا «آسان كردن» هم هزار جور مى‏شود بر چه اساسى آسان كنيم؟ براساس اين‏كه حقوق بيشترى براى زن قائل بشويد، اين يك جور آسان كردن است و حقوق بيشترى براى مرد قائل بشويد، اين هم يك جور آسان كردن است و اگر مقصودتان هيچ كدام از اينها نيست و مى‏خواهيد مقررات خارج از اينها مثلا از جهت مالى امكاناتى فراهم بكنيد، خوب اين هم يك جور مقررات است، كدام يك از اينها مراد شماست؟ ملاحظه بفرماييد كه وقتى شما اصلى مى‏نويسيد اين اصل بعدا مى‏رود و به دست مردم مى‏رسد نگاه مى‏كنند و مى‏گويند چه حقوقى به ما داده‏اند و چون معلوم نيست، مى‏گويند پس چرا اين اصل را تصويب كرديد و آن هم به صورت كلى؟ به نظر من چون مسأله خانواده در آن پيش‏نويس بوده، خواسته‏اند اينجا هم بيايد اما خانواده در آن پيش نويس مقاصدى را مى‏جست كه آن مقاصد حالا در اين اصل نيست.
موسوى جزايرى- آقاى بنى صدر آن امتيازات را توضيح بدهيد.
بنى صدر- من پيش نويس را در دسترس ندارم، اگر داريد عنايت بفرماييد بنده مقايسه مى‏كنم (پيش‏نويس را به ايشان دادند) در پيش نويس نوشته شده كه: «قوانين بايد اسباب استوارى ازدواج را بر پايه توافق در عقيده و علاقه قرار دهد.» ما مى‏دانيم در جامعه خودمان ازدواج‏
                        صورت مشروح مذاكرات قانون اساسى‏جلسه‏31-1، ص: 438
بر اين دو پايه نيست بلكه بر پايه ملاحظات و روابط و امتيازات است، مطلب دوم تقدم حقوق خانواده است بر هر يك از زوجين كه در نتيجه يك تأمينى است براى همسر كه او را تا حدود زيادى حمايت مى‏كند و در مقابل هوس‏بازى‏هاى حضرت شوهر، آنجا رابطه زن و مرد بر مبناى طهارت و تقوا و ارزش‏هاى والاى انسانى است بلى در اينجا بر پايه اخلاق و حقوق اسلامى است، به نظر مى‏رسد كه آنجا صراحت دارد ولى اينجا صراحت ندارد براى اين‏كه تقوا و طهارت و ارزش انسانى، يعنى زن را بايد انسان به حساب آورد، آن‏چه كه در ذهن مردم است بايد ملاك قرار داد هر قدر صراحت داشته باشد بهتر است به هر حال آن‏چه آنجا صراحت دارد، اينجا صراحت ندارد، حالا اگر اين را در اصل دوازدهم يا بعدا آورده‏ايد، بفرماييد وگرنه راجع به آن هم من حرف مى‏زنم.
نايب رئيس- اصل دوازدهم مربوط به خانواده و اهتمام به نقش زن به عنوان مادر است. اگر وارد مى‏دانيد بفرماييد.
بنى صدر- نه، مى‏خواهم بدانم آن را جاى ديگرى آورده‏ايد؟
نايب رئيس- نه، ما آن را از اصول كلى خارج كرده‏ايم.
بنى صدر- جاى ديگرى برده‏ايد؟
نايب رئيس- بله در جاى خودش مى‏آيد.
بنى صدر- «مى‏آيد» يعنى شما آورده‏ايد يا نه؟
نايب رئيس- بله آورده‏ايم.
بنى صدر- پس آورده‏ايد، بنابراين چرا بحث آن را اينجا بكنيم؟ پس برمى‏گردد به همان مطلب كه آن متن با اين‏كه هنوز جاداشت كه صراحت بيشترى پيدا بكند، شما همه صراحت‏هايش را اينجا از بين برديد.
خانم گرجى- اگر اجازه بفرماييد در مورد حقوق زنان كه آقاى بنى صدر صحبت كردند پنج دقيقه هم من مى‏خواهم صحبت بكنم.
نايب رئيس- چون نكته‏اى مربوط به شخص شما گفته شد طبق آيين‏نامه پنج دقيقه وقت مى‏دهم كه تشريف بياوريد اينجا و توضيح بفرماييد.
خانم گرجى- بسم الله الرحمن الرحيم. اولا در رابطه با سؤالى كه خواهران از آقاى بنى صدر كرده‏اند و احيانا در جاهاى ديگر از خود من هم مى‏شود كه آيا فلانى به عنوان دفاع از حقوق زن براى ما چه كرده؟ واقعا من نمى‏دانم چه جوابى به اين خواهران بدهم، با توجه به اين اصولى كه تا حالا به تصويب رسيده آن اصول همه درباره اصل حكومت اسلامى بوده حالا نمى‏دانم اين خانم‏ها ميل‏شان اين بوده كه ما حقوق زنان را جدا از انسان و از حكومت اسلام و مسلمان‏ها بدانيم؟ درباره همه امورى كه تا به حال در اينجا آمده آيا زن و مرد مطرح بوده است؟ آيا گروهى به طور جداگانه مشخص شده‏اند كه اين خواهران فرضا اعتراض داشته باشند يا از من بخواهند كه هر ساعت بيايم اينجا و اختصاصا راجع به حقوق آنها فرياد بزنم؟ من نمى‏دانم اين چه انتظارى است كه دارند، من الان به مواردى كه فرضا در اصل سه تصويب شده اشاره مى‏كنم «رفع تبعيضات ناروا»، «محو هرگونه استبداد و خود كامگى»، «مشاركت دادن عامه ملت» يعنى خواهران فكر مى‏كنند جزء ملت نيستند؟ جزء عموم مردم نيستند؟ من دفعه اول هم كه اينجاآمدم و عرايضى را به سمع افراد رساندم، گفتم اصلا جدا كردن زن از مرد معنى ندارد وقتى مى‏گويد:
                        صورت مشروح مذاكرات قانون اساسى‏جلسه‏31-1، ص: 439
 «يا ايها الذين آمنوا» بايد بگويد «يا ايتها التى امن» مثلا يك همچون چيزى، يعنى اى خانم‏هايى كه ايمان آورده‏ايد. وقتى خطاب به مومن هست در يك موردهايى كه لزوم هست براى تأكيد بيشتر تكرار مى‏شود، دليل ندارد كه ما هر ساعت حقوق جداگانه براى خواهران منظور بداريم. ايجاد خودكفايى به خصوص در زمينه‏هاى علمى، اقتصادى، نظامى، صنعتى، كشاورزى اينجا فردى مشخص نيست، تعديل ثروت، توزيع عادلانه و الى آخر و تغذيه و مسكن و كار و باز بالا بردن آگاهى‏هاى عمومى جدا كردن خواهران، برادران چنين چيزى لازم نبود و باز ايجاد وسايل لازم و كافى آموزش وپرورش همگانى و رايگان، باز گوييم براى خانم‏ها و آقايان، پس آقايان هم بايد اعتراض بكنند كه اين برادرها در اينجا هيچ‏گونه دفاعى از حقوق مردان نكردندو گفتند «ملت» و آگاهى همه يك چنين اعتراضى براى نمايندگان مرد هم اينجا واجب است و لازم؟ و بعد تأمين حقوق همه جانبه افراد اعم از زن و مرد را هم مطرح كرده‏اند، جاى بحثى نبوده من‏هم فردى نيستم كه هر لحظه بپرم وسط مجلس، آخر دليلى ندارد، يا از من اين كارهايى كه درشان يك زن نيست بر نمى‏آيد، من نه مدافع اين اصل بودم و نه مخالف ولى خودم اين اصل را قبول دارم، خوب حرف‏هايى بود اما معذرت مى‏خواهم كه وقت از پنج دقيقه مى‏گذرد و چاره‏اى هم نيست. من به عنوان اين‏كه در اصل اشكالى هست، كارى ندارم ولى وقتى مى‏خواهد مطرح بشود اولا در جواب آن افرادى كه مثل آقاى بنى صدر مى‏گويند كه اينجا جايش نبود مى‏گويم خيلى چيزها تصويب شده كه جايش اينجا نبوده و چطور شد كه حالا كه اين اصل اساسى كه اصلا زندگى در اساس خانواده مى‏گذرد جايش اينجا نبوده؟ خانواده يك ركن كوچكى از اجتماع است خيلى چيزها در جايش نبوده و ما داريم مى‏نويسيم چطور شده كه اين يك اصل اساسى جايش اينجا نبوده؟ اولا اين اصل جايش همين جاست و من با اين‏كه خودم مى‏دانم اين پيشنهادى كه داده‏ام شايد جايش اينجا نباشد اما مى‏بينم خيلى چيزها جايش اينجا نبوده به خصوص در عنوان اصول كليه در اين فصل اول قانون اساسى كه ما داريم تصويب مى‏كنيم و براى محكم‏كارى مى‏گذاريم من پيشنهادى داده‏ام كه مربوط به نقش زن در اساس خانواده يك نقش اساسى و بنيادى است و لذا حقوق زن، به خصوص حقوق مادران در دورانى كه واقعا براى ساختن انسان مجبور هستند مشقاتى را متحمل شوند مراعاتى درباره آنها بشود و حقوق آنها در آن دوران به خصوص و هميشه مراعات بشود و باز اين تذكرى است كه دادم و نمى‏دانم به تصويب برسد يا نه ولى من در اين مورد مى‏ايستم و آن را دنبال مى‏كنم و نه اين‏كه بگويم به عنوان مخالف از اينجا مى‏روم و يا رأى ممتنع مى‏دهم، مى‏ايستم و دفاع مى‏كنم و در همين اصل، اصلى بايد اين را ثابت و تصويب بكنيم كه براى حقوق زن يك دادگاه صالحه‏اى باشد، نه فقط براى زن بلكه براى پاسدارى خانواده يك دادگاه صالحه‏اى باشد كه هر برنامه‏اى داشته باشيم بدهيم به دادگاه صالحه و همين دادگاه صالحه را اينجا تصويب مى‏كنيم براى پاسدارى حقوق خانواده نه حقوق زن، اما آن‏كه ضربه بيشترى مى‏خورد در نظام زن بوده اين را نوشته‏ام و شايد به موقعش بگويم. به هر صورت چون وقتم تمام شده اين آياتى كه اينجا هست در سوره نساء كه در رابطه با همان سؤال و جوابى كه قبلا دادم «الرجال قوامون على النساء» من مفسر نيستم ولى خوب ما كلمه قيوم در قرآن داريم و من درباره اين آيه حاضرم با برادارن بحث كنم كه ما در قرآن قيوم داريم، قوام و قوام الشى اگر لازم بود چيز ديگر است و قيوم چيز ديگر. متشكرم.
                        صورت مشروح مذاكرات قانون اساسى‏جلسه‏31-1، ص: 440
نايب رئيس- آقاى موسوى اردبيلى به عنوان موافق صحبت مى‏فرماييد.
موسوى اردبيلى- بسم الله الرحمن الرحيم. من خيلى خوشحالم از اين‏كه درباره اصلى، آن هم به عنوان موافق دفاع مى‏كنم كه به عقيده من يكى از مترقى‏ترين اصول قانون اساسى است، خصوصا در مقابل تشكيلاتى كه برادر عزيزمان آقاى بنى صدر گفتند ولى متأسفانه مثل اين‏كه تشريف برده‏اند، اما راجع به اين اصل همان‏طور كه عرض كردم يكى از اصول پرمحتوا و مترقى اين قانون اساسى است كه تدوين‏كنندگان آن را به حق و به جا تدوين كرده‏اند و در اينجا آورده‏اند ولى تا آنجايى كه من درك مى‏كنم و مى‏فهمم اين اصل به منظور اهميت دادن به نظام خانواده است كه يك نظام خاص اجتماعى است كه خانواده به معناى واقعى خانواده، در جامعه محفوظ بماند و عوامل و شرايطى كه خانواده را سست مى‏كند و از بين مى‏برد و به هم مى‏زند در مقابل آنها در مقررات و قوانين و برنامه ريزى‏ها چاره انديشى شود و تلاش شود كه خانواده از بين نرود چون در زندگى ماشينى، وضع خواه ناخواه طورى پيش مى‏آيد كه زن‏ها از محيط خانواده به محيط كار جذب مى‏شوند و بناى خانواده را تضعيف مى‏كند و خانواده را از آن معناى واقعى خانواده بيرون مى‏برد و آن را متلاشى مى‏سازد و خانواده را در جامعه بزرگ حذف مى‏كند. اين اصل براى اين است كه بگوييم مقررات، قوانين و برنامه‏ها طورى تنظيم شود كه خانواده در جامعه بزرگ حذف نشود و معناى آن محفوظ بماند بلكه وسايلى هم فراهم كنيم كه اين وسايلى براى تشكيل و حفظ و حراست خانواده، آن هم خانواده سالم، خانواده بر مبناى حق، بر مبناى اخلاق و فضيلت كه تأمين كننده مرد و زن و بچه‏ها و هر كسى كه منتسب به آن خانواده است، ضرورى است. جناب آقاى بنى صدر اين برادر عزيزمان مثل اين‏كه برداشت ديگرى از اين اصل داشت. او مثل اين‏كه مطالعه نكرده بود و به نظرش اين‏طور بود كه اين مربوط به حقوق زن در مقابل حقوق مرد است البته وقتى پاى خانواده به ميان مى‏آيد و بحث از خانواده مى‏شود، چون زن عضو خانواده است طبعا با حقوق او تماس پيدا مى‏كند اما در اين اصل برخلاف اصل دوازده كه بعد مى‏آيد، در آنجا بيشتر تكيه به حقوق زن است كه در اينجا برداشته شده و در جاى ديگر آمده يا نيامده در اين اصلى كه الان مورد بحث است حقوق زن در مقابل حق مرد مورد تكيه بالخصوص نيست بلكه از «خانواده» به عنوان يك واحد بنيادى اسم برده شده كه در مقابل هضم شدن خانواده در جامعه و سست شدن بنياد خانواده و از بين رفتن خانواده به مفهوم اصلى خانواده است و اين يك اصلى است زيرا ما وقتى يك مسائل فقهى و اخلاقى را در اسلام به نظر مى‏آوريم، با جذب شدن زن‏ها در محيط كار، در خارج از خانه و در كارخانه‏ها و امثال اينها منافات دارد. البته زن مى‏تواند كار كند به حدى كه لطمه به حقوق بچه‏ها نزند و يا وظايف مادرى و شوهر دارى منافاتى نداشته باشد.
بنابراين مسأله خانواده كه در اين اصل گفته شده و به جا گفته شده و همين‏جا هم بايد بيايد و مربوط به قانون مدنى هم نيست، مربوط به قانون اساسى است و در كلياتش هم بايد گفته شود كه مفهوم خانواده در اينجا بايد ذكر شود. براى اين‏كه وقت را اضافه نگيرم بنابراين صحبت كردن درباره اين‏كه در اينجا يك مغلطه كارى شده براى اين‏كه بگويند به زن‏ها هم چيزى دادند با اين‏كه به زن چيزى داده نشده و شايد اصلا چيزى هم از او گرفته شده، اصلا اين مسير بحث بيرون رفتن و يك برداشت ديگر كردن و اين حملش بر اين است كه برادر عزيزمان متن اصل را هم در پيش‏نويس اول وهم در اين پيش نويسى كه الان دستمان هست درست مطالعه نكرده بودند.
                        صورت مشروح مذاكرات قانون اساسى‏جلسه‏31-1، ص: 441
اما من فكر مى‏كنم اگر يك جهت بسيار اساسى و فرق بسيار مهم بين متن پيش نويس اول و متن فعلى در ميان نباشد و ما تلاش بكنيم همان نسخه اول را به تصويب برسانيم، جاى اين سؤال (حالا باجا يا بى‏جا كارى نداريم) پيش مى‏آيد اما اگر فرقى داشته باشد در آن‏صورت ديگر چاره‏اى نيست يا بايد به كلى عوض كرد يا بايد تغيير داد البته يك تفاوتى بين اين دو اصل وجود دارد ايشان مثل اين‏كه موقع خواندن توجه نكردند و آن در جمله اول است. در اين اصل پيش‏نويس كه بايد از آن هم‏دفاع بكنم به دليل اين‏كه مثلا چى بوده در آنجا تعبير اين است «خانواده واحد بنيادى جامعه انقلابى ايران محسوب مى‏گردد» انصاف بايد داد اين جمله‏اى كه بعد تدوين شده خيلى بهتر است، اين جمله نوشته شده «از آنجا كه خانواده واحد بنيادى جامعه اسلامى است» آيا اين جمله بهتر نيست؟ به نظر من اين جمله اولا معنى وسيع‏ترى دارد و ثانيا ما به عنوان ايرانى، واحد خانواده را به آن معنايى كه من برداشت داشتم، اگر صحيح باشد نداريم. ايرانى‏ها يك وقت زندگى‏شان و نظام جامعه‏شان نظام خانواده بوده به دليل اين‏كه در آن وقت همه نظام‏ها نظام خانواده بوده است اما بعدها هم مثلا حتى آنهايى كه الان زندگى‏شان در زندگى ماشينى مضمحل شده، زندگى‏شان براساس نظام خانواده بوده و اين يك فرق بسيار اساسى است ما بين اين دو جمله. حالا ايشان اين را قبول داشتند و نفرمودند يا دقت نكردند و يا چطور شد، من نمى‏دانم. اين يك فرق و اما جمله بعد كه نوشته «همه مقررات و برنامه ريزى‏ها بايد در جهت آسان كردن تشكيل خانواده باشد» حالا پاسدارى از قداستش بماند، بعد مى‏گويد بايد باشد اين جمله هم به نظر نمى‏آيد جمله نارسايى باشد البته بين دو متن جملات ديگر هم شايد با هم خيلى فرق نداشته باشند ولى اين جمله اول خيلى فرق داشت من اينها را با هم مقايسه كردم، كلمه «قداست» من هم نمى‏توانم از آن دفاع كنم البته چون چيزى بود كه خودم هم يادداشت كرده بودم كه درباره آن سؤال كنم، حتى در يادداشتم نوشته بودم اگر آقايان موافقت كنند كلمه قداست را برداريم و به جاى آن «كيان» بگذاريم و بنويسيم «برنامه ريزى‏ها بايد در جهت آسان كردن تشكيل خانواده، پاسدارى از كيان آن واستوارى و روابط آن» به نظر من اگر همكاران بپسندند و به نظرشان خوب بيايد و تغيير بكند عيبى ندارد. البته نه به آن دليلى كه ايشان فرمودند كه مثلا اگر مقدس است نبايد در آن تغيير بدهيم، تغيير در چى بدهيم؟ استدلال ايشان قوى نبود كه اگر خانواده مقدس بود، نظام خانواده مقدس باشد مثلا نبايد در شرايط مهريه تغيير بدهيم و يا در شرايط ازدواج نبايد تغيير بدهيم يا تسهيل كنيم و چه‏كار كنيم، اين استدلال ضعيفى بود اما اصولا اگر بگوييم از قداست خانواده پاسدارى مى‏كند، چون قداست خانواده يك چيز مقدسى به معناى وسيعى مى‏باشد، شايد عيبى نداشته باشد اما آن‏چه كار دولت و كار مردم و كار جامعه است آن اين است كه پاسدارى كند يا كمك كند به پاسدارى از نظر حفظ كيان خانواده در صورتى‏كه ما نظام خانواده را در ميان نظام‏ها بپسنديم، البته اين باز به معناى آن نيست كه زن نبايد در محيط خارج از خانه مشغول كارى بشود و امثال اينها، من منظورم اين نبود منظورم اين بود كه جذب شدن زن در محيط كار به طورى‏كه بنياد خانواده را از بين ببرد و نظام خانواده را به هم بريزد و خانواده را به طور كلى هضم در يك جامعه بزرگ بكند به طورى‏كه عواطف بين شوهر و زن و بچه، مادر، مهر مادر، تربيت اولاد به كلى از بين برود، بايد جلوى اين گرفته شود. من منظورم حفظ خانواده بود و كيان آن، نه زندانى كردن و حبس كردن خانم در خانه و امثال اين. مطالب ديگرى هم دارم اگر وقت اجازه بدهد ادامه مى‏دهم.
                        صورت مشروح مذاكرات قانون اساسى‏جلسه‏31-1، ص: 442
نايب رئيس- خير آقاى موسوى وقت شما تمام شده، اجازه بفرماييد اعلام رأى بكنيم.
رشيديان- اجازه بفرماييد من سه دقيقه توضيح بدهم.
نايب رئيس- اجازه بفرماييد كه چون وقت دير شده اعلام رأى بكنيم.
رشيديان- آقاى بنى صدر در مقايسه‏اى كه با اصل قبلى به عمل آوردند گفتند اگر خوب دقت كنيم اين اصل در واقع يك شعر است و هيچ وعده‏اى نمى‏دهد. در جوابشان بايد بگويم در اصل فعلى ما وظيفه براى دولت معين كرده‏ايم كه برنامه‏هاى فرهنگى و اقتصادى و سياسى را در جهت تحكيم و تسهيل مبانى خانواده انجام بدهد آن اصل قبلى فقط انشاء است.
موسوى جزايرى- كلمه قداست را توضيح بدهيد به چه مقررات و برنامه ريزى مربوط مى‏شود.
نايب رئيس- متشكرم، عرض مى‏شود كه دو توضيح مانده كه بايد بنده خدمتتان عرض كنم يكى توضيح تكميلى است به مطلب آقاى موسوى كه در حقيقت ايشان خواستند بگويند كه روند اقتصادى كشور نبايد چنان باشد و همچنين تقسيم درآمد ميان مردم و توزيع ثروت در ميان خانواده‏ها نبايد چنان باشد كه خانواده‏هاى محروم مجبور شوند زنانشان براى تأمين معيشتشان در خارج از خانه هم كار كنند، در حقيقت توضيحشان اين بود و اما توضيح درباره قداست كه سؤال كردند آيا به چه مقررات و برنامه‏ريزى مربوط مى‏شود، در جواب بايد بگويم كه اين به برنامه ريزى فرهنگى مربوط مى‏شود يك وقت است كه در يك فرهنگى، تشكيل خانواده صرفا جنبه مادى و جنسى و اقتصادى پيدا مى‏كند و بيشتر به اين سمت متمايل هست و يك وقت است كه تشكيل خانواده ارزش معنوى فراتر از اين نيز دارد يعنى در عين حالى‏كه زير بناى جنسى دارد كه مادى است، در عين حالى‏كه جنبه تعاون در زندگى اقتصادى و اجتماعى دارد، در عين‏حال يك روح الهى دارد و يك روح مذهبى و معنوى هم دارد. در سلسله روايات ما در مورد روابط اخلاقى زن و مرد و فرزندان و پدر و مادر و حقوق متقابل اينها قسمت مهمش مربوط به اين است كه اصلا ارزش اين پيوندها را از سطح پيوند جنسى و اقتصادى و تعاونى بسى فراتر مى‏برد و رضاى خدا و پاداش الهى را در اين روابط وارد مى‏كند، به طورى‏كه ما مى‏دانيم در جامعه مذهبى چه زن، چه مرد، چه زن و شوهر و چه پدر و مادر و چه فرزندان، روابطشان را در يك هاله‏اى از معنويت با شور و با روح مى‏بينند. اين قداستى كه گفتيم منظور بيان اين مطلب بوده، اگر اين كلمه رسا نيست براى بيان اين معنى مى‏توان كلمه ديگرى پيشنهاد كرد، ولى اگر اين كلمه مى‏تواند اشاره‏اى به اين معانى باشد كه عرض كردم، اين كلمه را حفظ كنيم و تفاصيل آن را هم به آينده موكول مى‏كنيم.
ى زدى- اين كلمه مقدس‏تر از هر كلمه‏اى است.
نايب رئيس- متشكر، ضمنا يكى از دوستان تذكرى نوشته‏اند كه خيلى تذكر به جايى است در مورد اين اصول فصل اول، چون بنده هم جزو گروهى بودم كه اصول اين فصل را طرح مى‏كرديم، در موارد متعددى دفاع از اصول به عهده من واگذار شد، مبادا چنين بازتاب و انعكاسى داشته باشد كه من به عنوان مسؤول اداره جلسه يك مسؤوليت ديگرى هم دارم و آن دفاع از اصول است. بينندگان و شنودگان همه بدانند كه با پايان يافتن فصل اول بنده اينجا كارم صرفا اداره جلسه و تذكرات مربوط به آن خواهد بود مگر اين‏كه خواسته باشم به حكم ضرورت گاهى به عنوان موافق يا مخالف صحبتى بكنم كه ديگران در آن مورد صحبت نكرده‏اند، در آن صورت نوبت‏
                        صورت مشروح مذاكرات قانون اساسى‏جلسه‏31-1، ص: 443
خواهم گرفت و سعى هم مى‏كنم بيايم پشت تريبون، آقاى مشكينى فرمايش داريد؟
مشكينى- «هن لباس لكم و انتم لباس لهن» بهترين معنى قداست را بيان مى‏كند.
نايب رئيس- مخصوصا در جهت عفت در آنجا، منتها بيش از اين من مى‏خواهم عرض كنم كه در روابط فرزندان با پدر و مادر هم واقعا مى‏بينيد كه چقدر تعاليم اسلام به اين رابطه اوج مى‏دهد، چون «خانواده» كه مى‏گوييم در آن جهت هم هست، باز رابطه پدر و مادر و فرزندان و خدمتى كه اينها به هم مى‏كنند، به علاوه كار زن در داخل خانه از ديد اسلام خدمتكارى يا خدماتى كه يك زن خدمتكار هم مى‏كند، نيست بلكه ارزشش خيلى فراتر از اينها است، اين كجا و آن كجا.
موسوى اردبيلى- بحث اين نيست كه قداست در خانواده مهم است يا نه، بلكه مقررات و برنامه‏ريزى‏ها بايد طورى تنظيم شود كه در جهت پاسدارى از قداست خانواده باشد. اين‏كه شما مى‏فرماييد يك جنبه مقدسى و خدمتى و انسانى دارد و درست هم هست اما مقرراتى كه تنظيم مى‏شود، اين مقررات بايد اين كلمه مقدس را حفظ كند.
نايب رئيس- به عرايض من عنايت نكرديد، عرض كردم برنامه‏ريزى، من توضيحم را دادم، گفتم نوعى برنامه‏ريزى كه شامل برنامه‏ريزى فرهنگى در مدارس و مطبوعات و فيلم‏ها و راديو و تلويزيون و غيره بشود و همه اينها قداست را به مردم بفهماند، خوب اگر اشكال ديگرى نيست اعلام رأى كنم كه وقت ما هم در شرف اتمام است.
مكارم شيرازى- اشكال مهمى بود كه سؤال كردند و بايد به آن جواب داده شود. گفتند در اينجا نوشته شده كه همه مقررات بايد در جهت آسان كردن باشد، ولى ممكن است در بعضى اوقات جلوگيرى از افزايش جمعيت سبب شود كه ما آسان نكنيم، مى‏خواهم جواب بدهم كه طبق تعليمات اسلام اصل بر اين است كه خانواه بايد تشكيل شود ولى آن حالاتى كه ايشان مى‏فرمايند حالات استثنايى و ضرورياتى است كه گاهى در جامعه پيدا مى‏شود و حالت استثنايى دارد.
خامنه‏اى- متن قبلى شامل چند چيز بود، اما نكته‏اى در متن قبلى بود كه در متن فعلى نيست و آن تقدم حقوق خانواده بر زوجين بود كه در متن جديد نيست، كه اثراتش در قوانين آينده بيشتر خواهد بود.
نايب رئيس- در طرح اين جمله كه مختصر است، مسأله استوارى خانواده پيش بينى شده است زيرا وقتى مى‏گوييم در جهت استوارى، يعنى مقدم داشتن حقوق خانواده بر حقوق تك تك افراد، يكى از ابعاد آن اين است و در عين حال نمى‏گوييم تصريحش نباشد. عنايت بفرماييد تصريح به جزئيات يك وقت است كه به منظور برشمردن جزئيات است، اين معمولا سبب طولانى بودن حرف اصلى مى‏شود ولى يك وقتى منظور اين است كه چيزى را كه فهميده نمى‏شود، بفهماند. آنجاست كه مى‏گوييم لازم است و بايد بياوريم. ما فكر مى‏كنيم در اين اصل همه مسائل بايد در جهت استوار كردن پيوند خانوادگى باشد.
بنى صدر- همه‏اش المعنى فى بطن شاعر است، آيا شما اين چنين مى‏فرماييد؟
نايب رئيس- نمى‏گوييم المعنى فى بطن شاعر است، مى‏گوييم اين عبارت را همه كسانى‏كه در آينده مى‏خوانند، مى‏فهمند كه تمام قوانين و مقررات و برنامه ريزى‏هاى مربوط، بايد در جهت استوار كردن خانواده باشد. اگر همان وقت هم كسى سؤال بكند كه آقا مسأله تقدم حقوق زوجين، يعنى حقوق كل خانواده بر تك تك اعضا جزو اينهاست؟ فورا مى‏گويند بله،
                        صورت مشروح مذاكرات قانون اساسى‏جلسه‏31-1، ص: 444
يعنى اين قدر عبارت صريح است.
حايرى- اگر دو نفر بخواهند ازدواج بكنند، اصل بر رضايت زوجين است.
خانم گرجى- پيشنهادى داده‏ام لطفا قرائت بفرماييد.
نايب رئيس- پيشنهاد خانم گرجى را قرائت مى‏كنم:
 «از آنجا كه زن در خانواده نقش زير بنايى دارد، حقوق مادى و معنوى به خصوص مادران كاملا مراعات گردد و زندگى مشترك نبايد مانع آزادى مشروع و رشد فرهنگى زن گردد و براى پاسدارى از حقوق خانواده، بايد دادگاه صالحه‏اى تأسيس شود» ملاحظه مى‏فرماييد كه دو چيز اينجا كاملا محفوظ شده، يكى بحث روى اهميت خانواده ونقش آن در نظام اسلام و يكى مسأله حقوق زن در جامعه و در خانواده يعنى تحت عنوان حقوق زن، درباره حقوق زن دوستان وظيفه داشتند در فصول آينده چيزهايى تهيه كنند و چيزهايى هم تهيه كرده‏اند. اين‏كه اينجا به عنوان اصل كلى گفته شده اهميت حفظ كيان خانواده است كه اين همان اندازه كه مربوط به زن است، مربوط به مرد هم هست و همان اندازه كه مربوط به پدر ومادر است مربوط به فرزندان است و بالعكس. اينجا نبايد تكيه روى يك عنصر خاص باشد بلكه تكيه روى تمام عناصر خانواده مى‏باشد، و هدف اين اصل، اين بوده است.
بنى صدر- رضايت طرفين هم باشد.
نايب رئيس- اين‏كه قانون مدنى نيست، اين يك اصل كلى است. در كنار اين اصل بايد ده‏ها ماده قانون نوشته شود. آقاى ربانى شيرازى بفرماييد.
ربانى شيرازى- كلمه «پاسدارى» يقينا شامل حقوق زوجين بر حقوق فرد مى‏باشد. ايشان فكر مى‏كردند اين مطلب افتاده است چون در پيش‏نويس قبلى بوده و در اينجا نيست و تصور مردم چنين خواهد بود كه ما با اين جهت مخالفت كرديم.
نايب رئيس- براى همه مردم و براى ايشان توضيح مى‏دهم كه منظور اين بوده كه يك عبارت جامع‏ترى بيايد كه اين مطلب، يعنى مطلب تشكيل دادگاه صالحه خانواده و ده‏ها مطلب ديگر را به عنوان يك اصل در فصل كليات قانون اساسى شامل بشود و مطمئنا در فصول آينده و بعد در قوانين كه براساس قانون اساسى است همه مسائل خواهد آمد.
مكارم شيرازى- بنده پيشنهاد كفايت مذاكرات داده‏ام.
نايب رئيس- بله، آقاى مكارم پيشنهاد كفايت مذاكرات داده‏اند. آقاى بنى صدر بفرماييد.
بنى صدر- بنده با كفايت مذاكرات مخالفم، يك قرن است چوب همين را مى‏خوريم كه نصف مردم را ناديده گرفته‏ايم، برويد ببينيد مرد، زن را كتك مى‏زند و اسمش را «استوارى خانواده» مى‏گذارد.
نايب رئيس- ى عنى مى‏فرماييد يك جلسه ديگر هم در اين باره بحث شود؟ چون اين جلسه وقتش رو به اتمام است، مى‏فرماييد كه يك جلسه ديگر هم روى اين بحث كنيم؟
بنى صدر- به كلمه «استوارى» صراحت بدهيد، اين‏كه جزئيات نيست.
نايب رئيس- ى عنى در قانون اساسى مى‏تواند اين جزئيات ذكر شود؟
بنى صدر- آيا حقوق زن به عنوان زيربناى زندگى خانواده است، ارزش اين را ندارد كه نوشته شود؟
خانم گرجى- در حالى‏كه در قانون اساسى از بهداشت و تغذيه و مسكن اسم برده مى‏شود،
                        صورت مشروح مذاكرات قانون اساسى‏جلسه‏31-1، ص: 445
حقوق زن ارزش ذكر ندارد؟
نايب رئيس- چرا، بدون شك. گفتيم ارزش دارد بحث اين بود كه نياز هست كه در اينجا نوشته شود يا نه؟
خانم گرجى- بله نياز هست كه حقوق زن در اينجا نوشته شود وتصويب شود و يا به عنوان يك اصل جديدى اضافه شود.
نايب رئيس- در اين اصل جاى خانواده نيست. پيشنهاد بفرماييد كه يك اصل جديدى را ناظر به مسأله حقوق زن اختصاص دهيم. به طور كلى دوستان مى‏توانند اصلى تهيه كنند و پيشنهاد كنند تا در كنار اين اصول كلى مطرح بشود. آقاى طاهرى اصفهانى بفرماييد.
طاهرى اصفهانى- من يك سؤالى از آقاى بنى صدر دارم، و آن اين‏كه ايشان مى‏فرمايند مرد، زن را مى‏زند و مى‏گويد مى‏خواهم خانواده را اداره بكنم. در اصل پيش‏نويس قبلى چه بوده كه از اين كار جلوگيرى مى‏كند؟ و اين متن فعلى چرا استوارى روابط خانوادگى بر پايه حقوق و اخلاق اسلامى نمى‏رساند؟
نايب رئيس- بازهم تأكيد مى‏كنم درباره مسائل مربوط به حقوق زن در تمام شؤون زندگيش اگر اصولى كه تا اينجا تهيه كرده‏ايم به عنوان اصول كلى كافى به نظر نمى‏رسد، اصل مستقل و كاملى به جاى اصل دوازده كه ناقص است پيشنهاد بفرماييد و فعلا بحث اين است كه اين اصل، اصولا هيچ ارتباطى به زن به صورت خاص نداشت و ندارد، بلكه ارتباط دارد به زن، مرد، فرزندان كه يك مجموعه به نام خانواده است و در اينجا هر نوع تكيه خاص روى يك طرف، اصلا نقض غرض است، بحث در اين است كه اين اصل به عنوان اصلى در جهت اهميت دادن به مسأله بنيادى خانواده است، حالا اگر مذاكرات به نظر دوستان كافى است، پيشنهاد كفايت مذاكرات را من به رأى مى‏گذارم تا موافقين با اين پيشنهاد دست بلند كنند (اكثريت دست بلند كردند) تصويب شد. بنابراين اصل را اين اصلاحى كه شد مى‏خوانم و آن را به رأى مى‏گذارم:
اصل 10 (اصل دهم)- از آنجا كه خانواده واحد بنيادى جامعه اسلامى است همه قوانين و مقررات و برنامه ريزى‏هاى مربوط بايد در جهت آسان كردن تشكيل خانواده، پاسدارى از قداست آن و استوارى روابط خانوادگى بر پايه حقوق و اخلاق اسلامى باشد
لطفا گلدان رأى را ببريد.
 (اخذ رأى به عمل آمد و نتيجه آن به شرح زير اعلام شد)
نايب رئيس- نتيجه آراء را اعلام مى‏كنم، از پنجاه و شش نفر عده حاضر در جلسه، پنجاه و دو نفر موافق، سه نفر مخالف و يك نفر ممتنع بوده‏اند. بنابراين اصل ده تصويب شد. تكبير (حضار سه مرتبه تكبير گفتند) خوب، ما موفق شديم امروز دو اصل را بررسى و تصويب كنيم، ان شاء الله برنامه آينده‏مان را با سرعت و دقت كافى ادامه بدهيم كه زودتر به پايان برسد.
4- پايان جلسه‏
نايب رئيس- جلسه را ختم مى‏كنم. جلسه بعدى ما فردا ساعت شانزده خواهد بود.
 (جلسه ساعت نوزده و بيست دقيقه پايان يافت)
نايب رئيس مجلس بررسى نهايى قانون اساسى- دكتر سيد محمد حسينى بهشتى‏
                        صورت مشروح مذاكرات قانون اساسى‏جلسه‏31-1، ص: 447
                        جلسه هجدهم‏

صوُرت مشروح مذاكرات مجلس بررسى نهايى قانون اساسى جمهورى اسلامى ايران‏
جلسه ساعت 30: 16 دقيقه روز 25 شهريور ماه 1358 هجرى شمسى‏
برابر با بيست و چهارم شوال المكرم 1399 هجرى قمرى‏
به رياست آيت الله حسينعلى منتظرى تشكيل شد.
فهرست مطالب‏
1- اعلام رسميت جلسه.
2- طرح و تصويب اصل 11 (اصل يازدهم).
3- طرح و تصويب اصل 12 (اصل دوازدهم).
4- طرح اصل 13 ادامه جلسه به رياست آقاى دكتر بهشتى نايب رئيس.
5- پايان جلسه ..
دبيرخانه مجلس بررسى نهايى قانون اساسى‏
                        صورت مشروح مذاكرات قانون اساسى‏جلسه‏31-1، ص: 449
1- اعلام رسميت جلسه‏
رئيس اعوذ بالله من الشيطان الرجيم. بسم الله الرحمن الرحيم. جلسه رسمى است. اسامى غايبين جلسه گذشته را قرائت مى‏كنم، آقاى كرمى كه عذر خواستند، من و دكتر شيبانى هم به نمايندگى از طرف آقايان نمايندگان به مناسبت هفت مرحوم آيت الله طالقانى به بهشت زهرا رفته بوديم وآقايان: خادمى مهندس سحابى حجتى كرمانى صدوقى طباطبايى ميرمرادزهى نور بخش و هاشمى‏نژاد كه در جلسه عصر ديروز شركت نداشتند و نمايندگانى كه تأخير ورود داشتند آقايان: بنى صدر چهل و شش دقيقه، حايرى هشتاد و هشت دقيقه، خالاتيان يكصد و شش دقيقه، ضيايى سى و پنج دقيقه، مشكينى سى و پنج دقيقه، موسوى اردبيلى شصت و دو دقيقه.
به مناسبت وفات مرحوم آيت الله طالقانى از طرف مجلس خبرگان به حضور حضرت آيت الله العظمى امام خمينى تلگرامى شده بود كه ايشان جواب مرقوم فرموده‏اند:
 «تلگرام تسليت حضرات علماء اعلام و نمايندگان محترم مجلس خبرگان واصل و موجب تشكر گرديد. اميد است ان شاء الله تعالى خداوند به همه توفيق براى خدمت به ديانت مقدسه عنايت فرمايد. والسلام عليكم روح الله الموسوى الخمينى»
فردا مصادف است با وفات امام جعفر صادق صلوات الله و سلامه عليه و در عين حال مصادف با حادثه جان‏گداز مدرسه فيضيه قم (روز پانزدهم خرداد آن سال مصادف با رحلت امام جعفر صادق (ع) بود) و دولت هم فردا را تعطيل رسمى اعلام كرده است و ما هم به احترام امام صادق صلوات الله و سلامه عليه فردا جلسه علنى نخواهيم داشت ولى چون كارمان زياد و سنگين است و امام صادق (ع) هم راضى هستند كه سعى و كوشش كنيم و كارمان بيشتر پيش برود، قرار شد كه كميسيون مشترك تشكيل شود و اصولى از قانون اساسى بررسى و رسيدگى شود كه خوراكى براى پس فردا باشد كه كارمان بيشتر پيش برود. بنابراين فردا جلسه رسمى نداريم، ولى از آقايان تقاضا مى‏كنم كه اگر عذرى ندارند به مجلس تشريف بياورند تا كارمان پيش برود. البته از پس فردا ساعت ده و نيم صبح جلسه علنى داريم يعنى كميسيون‏ها از ساعت هشت و نيم تا ده و نيم تشكيل بشود و در عين حال افراد كميسيون‏ها با يكديگر تماس بگيرند و افكار را با يكديگر نزديك كنند تا متن‏هايى كه تهيه فرموده‏اند با يكديگر نزديك شود و بعد از ساعت ده ونيم تا ساعت سيزده جلسه علنى خواهيم داشت و عصرها هم طبق معمول جلسه علنى خواهيم داشت.
2- طرح و تصويب اصل 11 (اصل يازدهم)
رئيس اينجا يكى از آقايان، موضوعى را تذكر دادند و بعد در هيأت رئيسه ديدند تذكر به جايى است و تصميمى روى آن گرفته شد. من صبح كه راجع به اصل سيزده صحبت مى‏شد،
                        صورت مشروح مذاكرات قانون اساسى‏جلسه‏31-1، ص: 450
براى خودم هم وقت گرفته بودم و اتفاقاً نوبت خودم شد ولى صحبت نكردم و اگر چند دقيقه صحبت مى‏كنم به حساب صبح بگذاريد و خيلى هم مختصر عرض مى‏كنم. آقايان توجه دارند انقلابى كه در ايران بود، انقلاب جغرافيايى و ايرانى نبود بلكه يك انقلاب اسلامى بود هر چند ما در ايرانيم ولى آن‏چه در شعار همه بود، حكومت اسلامى بود و آن منحصر به ايران نيست و ما هدفمان اين است كه همه مسلمانان در همه كشورها از زير بار استبداد واستعمار و ظلم نجات پيدا كنند و برنامه‏هاى اسلامى پياده شود، همان‏طور كه برادران اهل سنت تذكر دادند، ما بايستى در انقلاب توجه به اسلام و همه كشورهاى اسلامى داشته باشيم و نبايستى فقط به كشور خودمان چشم بدوزيم. البته از آقايان نمايندگان برادران اهل سنت تقاضا مى‏كنيم كه يك واقعيت را ناديده نگيرند زيرا در عين حال كه ما شعارمان اسلام و حكومت اسلامى بود و اميدواريم همه كشورهاى اسلامى متحد شوند ولى مع ذلك اين واقعيت هست كه در كشور ايران اكثريت قاطع مردم، جعفرى مذهب و اثنى عشرى مذهب هستند و در قانون اساسى سابق كشور هم تصريح شده است دين و مذهب رسمى ايران، اسلام و مذهب جعفرى اثنى عشرى است و خواسته اقلا بيست وپنج ميليون مسلمان ايران اين است كه اين واقعيت تصريح و نوشته شود و نمى‏توانيم واقعيات را ناديده بگيريم و در عين حال در قانون اساسى سابق اسمى از اهل سنت نبود ولى ما ديديم كه اين كمبودى است و اين واقعيت را نبايد ناديده گرفت.
بنابراين هم اين‏كه مذهب رسمى و معمولى در ايران تشيع است، نمى‏شود ناديده گرفت و هم اين‏كه اهل سنت در ايران مسلمانند و برادران ما هستند و آنها بر طبق تكاليف و فقه خودشان عمل خواهند كرد و بايد عمل كنند و در اين جهت آزاد هم باشند. حالا براى اين‏كه توهمى پيش نيايد و به طورى‏كه در سخنان بعضى از دوستان امروز صبح مشاهده مى‏شد، خيال نكنند كه ما فقط به ايران خودمان چشم دوخته‏ايم ولى چيزى كه هدف اسلام است و مورد توجه است، آن اصلى است كه قبل از اصل سيزده نوشته شده بود و بعضى از آقايان نظر دادند كه در اصل مربوط به سياست خارجى برود ولى هيأت رئيسه تصميم گرفت اين اصل را مطرح كند زيرا جايش در همين جا است و آن اصل قبل از اصل سيزده مى‏آيد، براى اين‏كه معلوم شود كه ما به اسلام و همه كشورهاى اسلامى واقعاً توجه داريم و اين وظيفه‏اى است براى دولت كه روابطش با همه كشورهاى اسلامى يك رابطه حسنه باشد.
دكتر بهشتى- بر طبق ترتيب فعلى مى‏شود اصل يازده.
رئيس- بلى اصل يازده كه متن آن را مى‏خوانم تا اين اصل را قبل از اصل مربوط به مذهب رسمى ايران مطرح كنيم و بعد به مذهب رسمى مى‏رسيم.
اصل 11- به حكم آيه كريمه «إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاعْبُدُون» مسلمانان يك امت‏اند. (اين عبارت تصحيح شده است يعنى كلمه مسلمانان كه اول بود، اينجا ذكر شده است) پس دولت جمهورى اسلامى ايران موظف است سياست كلى خود را بر پايه ائتلاف و اتحاد ملل اسلامى قرار دهد و كوشش پى‏گير به عمل آورد تا وحدت سياسى و اقتصادى و فرهنگى اسلامى را تحقق بخشد.
يكى از آقايان گروه يك كه اين اصل را تهيه كرده‏اند، بفرمايند و دفاع كنند. آقاى بهشتى بفرماييد.
دكتر بهشتى- بسم الله الرحمن الرحيم. تهيه اين اصل از طرف گروه يك در رديف اصول فصل اول كه درباره كليات است به اعتبار اين بود كه يكى از ابعاد اساسى نظام و جامعه و
                        صورت مشروح مذاكرات قانون اساسى‏جلسه‏31-1، ص: 451
جمهورى اسلامى است. از نظر تعاليم مقدس اسلام، نظام اسلامى در هر گوشه از جهان تحقق پيدا كند حكومتى به وجود مى‏رود كه مسؤوليتش در داخل مرز محدودى قرار نمى‏گيرد و نسبت به همه انسان‏ها و به خصوص همه انسان‏هاى داراى تعهد و مسؤوليت مى‏شود و بر طبق تعاليم اسلام اين طبع و خصلت حكومت اسلامى است. در عصر ما كه بحمد الله شماره و عدد مسلمين جهان صدها ميليون است، بر حسب آمارهاى نسبتاً مستند در حدود هشتصد ميليون مسلمان در روى كره زمين زندگى مى‏كنند، وقتى در قسمتى از سرزمين اسلام حكومتى با هويت اسلامى به وجود مى‏آيد از همان آغاز تشكيل بايد خود را نگران وضع سياسى و اجتماعى و اقتصادى و اخلاقى و معنوى و روحى همه اين هشتصد ميليون بداند، ولى نه بدان معنا كه اين حكومت مى‏خواهد قلمرو خودش را گسترش دهد و سرزمين‏هاى ديگر را با زور متصرف شود و به خود ملحق كند، هرگز نه، بلكه بدان معنا كه بايد به كمك اين مسلمانان بشتابد و با كمك يكديگر وضعى براى خود به وجود بياورند كه آنها نيز خود را داراى نظام اسلامى بيابند و وقتى اين نظام‏ها همه اسلامى شد، آن وقت تشكيل يك واحد سياسى بزرگ جهانى در لواى اسلام امرى است طبيعى و درست به همين دليل است كه انقلاب اسلامى ما امروز اين همه دشمن دارد، به خصوص دو قدرت بزرگ جهان و دو اردوگاه بزرگ سلطه‏جو در جهان براى‏شان تحمل اين انقلاب مشكل است. پس به همين دليل بايد از همين مرحله آغاز و مرحله نخستين ملت انقلابى مسلمان ايران پيوستگى و يگانگى خودش را با همه اين هشتصد ميليون مد نظر قرار دهد. به اين دليل بود كه ما گفتيم اين اصل جزء اصول كلى است. در جلسه مشترك گروه‏ها كه گروه اول كارش را مطرح مى‏كرد، يك نظر ديگر هم به ميان آمد و آن اين‏كه اين اصل از نظر اهميت در رديف اصول كلى است اما از نظر اين‏كه يك خصلت ديگر بر اصول كلى ذكر كرده بوديم وآن عبارت است از اصلى كه از آن در آينده اصولى منشعب بشود، نتوانستيم آن را از اين نظر در اين رديف بدانيم و فكر كرديم مى‏تواند در رديف سياست خارجى اسلام بيايد ولى امروز كه قرار است اصول مربوط به دين ومذهب رسمى كشور را مطرح كنيم با مشورت در هيأت رئيسه به اين نتيجه رسيديم كه اين اصل حتماً بايد در اينجا از اين نظر هم قرار بگيرد. پس دو موجب پيدا كرد كه اين اصل در اصول كلى بيايد تا ذكر اصول بعدى مسبوق باشد به اين اصل كه بيانگر جامعيت نظام اسلامى و محدود نبودن اين نظام در درون مرزهاى جغرافيايى و حتى محدود نبودن در منطقه‏هاى اكثريت مذهبى است. براى تصريح به اين قسمت اين اصل مى‏توانست مفيد واقع شود، به اين دليل ترجيح داده شد كه اين اصل بيايد اما محتواى اصل گمان مى‏كنم احتياج به توضيح زيادترى نداشته باشد كه از بديهيات و ضروريات تفكر و نظام عزيز اسلام و قرآن كريم است.
رئيس- متشكرم آقاى هاشمى‏نژاد بفرماييد.
هاشمى‏نژاد- من يك پيشنهاد دارم، همان كه در سياست خارجى دولت تذكر داده شده بود اينجا ذكر شود «با رعايت اصل عدم مداخله در امور ديگران» چون مسأله ائتلاف و هماهنگى و يكپارچگى كردن مطرح است، براى اين‏كه جلوى سوء استفاده ديگران گرفته شود، چنين موردى اگر ذكر شود به نظر من لازم است.
رئيس- اصل را دوباره قرائت مى‏كنم: «به حكم آيه كريمه «إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاعْبُدُون» مسلمانان يك امتند، پس دولت جمهورى اسلامى ايران موظف است سياست‏
                        صورت مشروح مذاكرات قانون اساسى‏جلسه‏31-1، ص: 452
كلى خود را بر پايه ائتلاف و اتحاد ملل اسلامى قرار دهد و كوشش پى‏گير به عمل آورد تا وحدت سياسى، اقتصادى و فرهنگى جهان اسلام را تحقق بخشد.» از اين عبارت استشمام اين‏كه دولت ايران در سياست كشورهاى ديگر دخالت كند، نمى‏شود ولى مشكلى كه وجود داشت راجع به آيه شريفه بود زيرا مفسرين «امت» را به معنى دين تفسير كرده‏اند «إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاعْبُدُون» يعنى دين اسلام دين واحد است و ما مى‏خواهيم از اين استفاده كنيم كه مسلمانان يك امت هستند، يعنى يك ملتند.
ى كى از نمايندگان- چون دين واحد است، پس متدينين‏اش واحد است.
صافى- آيه كافيست.
رئيس- آقاى قرشى بفرماييد.
قرشى- من فكر مى‏كنم اين اصل از يك جهت محتاج به تكميل است و آن اين است كه به مضمون آيه «و ما ارسلناك الارحمة للعالمين» بر ذيل اصل افزوده شود و پس از حكومت اسلامى براى عالم‏گير بودن اسلام مثلا كوشش كند يا قدم بردارد.
رئيس- اين متن كه «دولت جمهورى ايران موظف است سياست كلى خود را بر پايه ائتلاف و اتحاد ملل اسلامى قرار دهد» خوب و كافى است.
قرشى- قرآن تنها براى ملل اسلامى نيست بلكه براى همه ملل جهان نازل شده است.
مشكينى- آيه كريمه «و اعتصموا بحبل الله جميعاً و لا تفرقوا» هم خوب است باشد.
رئيس- زياد مى‏شود و به علاوه اين آيه مفهوم را نمى‏رساند. آقاى خزعلى بفرماييد.
خزعلى- «إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاعْبُدُون» آيه نود و دو از سوره انبياء است با مختصر تفاوت و آيه «و إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاتقون» آيه پنجاه و دو از سوره مؤمنون است كه دنباله ذكر سلسله انبيا است و خطاب به انبيا است و در ميان مفسرين به همان دين تصريح شده است و مربوط به اين امت نيست و به سلسله انبيا مربوط است و به يك جهت بر مى‏گردد به «ان الدين عند الله الاسلام» كه از صدر بشريت تا به حال مربوط به اين امت نيست كه بخواهيم استفاده كنيم و آيه‏اى كه آقاى مشكينى فرمودند، انسب و اولى است.
رئيس- شما در ضمن جواب خودتان را هم داديد براى اين‏كه فرموديد مفاد همان «ان الدين عند الله الاسلام» است كه همه پيغمبران هم دينشان اسلام بوده است.
خزعلى- شما مى‏خواهيد روى امت اسلامى بحث كنيد. اگر آن‏را بخواهيد استفاده كنيد، واقاً خيلى گسترده‏تر مى‏شود.
رئيس- آقاى صافى بفرماييد.
صافى- «إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاعْبُدُون» مال همين امت است و خطاب به همين امت است.
رئيس- اگر مفاد آيه همان «ان الدين عند الله الاسلام» است يعنى دين حضرت نوح و موسى هم اسلام بوده است.
دكتر بهشتى- آقاى خزعلى لطفاً شماره آيه‏ها را بفرماييد.
خزعلى- آيه نود و دو از سوره انبياء «إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاعْبُدُون» و آيه پنجاه و دو از سوره مؤمنون «و إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاتُقون»
رئيس- آقاى كياوش جناب‏عالى مطلبى داشتيد؟
                        صورت مشروح مذاكرات قانون اساسى‏جلسه‏31-1، ص: 453
كياوش- درباره سؤال آقاى هاشمى‏نژاد كه فرمودند دخالت در سياست دولت‏هاى ديگر نبايد بشود، مى‏خواستم عرض كنم اگر ملل اسلامى در زير يوغ دولت‏هاى استعمارى هستند پس در اين‏صورت دخالت در سياست آنها مانعى ندارد و اگر بناست وحدت اسلامى پى‏گيرى شود، دخالت در سياست آنها اگر به دليل اين باشد كه آنها را نجات بدهد و تحت امت واحدى قرار بدهد، اشكالى ندارد.
على تهرانى- آيه‏اى را كه آقاى مشكينى گفتند، قرار بدهيد.
رئيس- آقاى دكتر بهشتى بفرماييد.
دكتر بهشتى- جناب آقاى خزعلى توجه بفرماييد ما آيه‏اى را كه در سوره انبياء است آورده‏ايم نه آيه سوره مؤمنون را كه در آنجا اين‏طور است «ان هذه امتكم امة واحدة و انا ربكم فاعبدون فتقطعوا امرهم بينهم كل الينا راجعون» فتقطعوا كه نمى‏تواند به خود انبيا مربوط بشود، مربوط مى‏شود به امم، بنابراين دعوت به وحدت امت يعنى وحدت انسان‏ها براساس وحدت در عقيده و مبانى است و مستند است به توحيد و وحى، اين است كه درست همان مبناى وحدت امت اسلامى است يعنى تناسب كاملش اينجا اين است كه ما هم كه مى‏گوييم امت اسلامى، امت واحده است و بعد مى‏خواهيم اين امت اسلامى با همان اسلام وسيع يعنى اسلام منقطع اما سبق نيست، اسلامى است پيوسته به جميع تجليات در قرون قبل و وحى‏ها و رسالت‏هاى قبلى، اين است كه به عنوان مبنا و پايه كه نتيجه‏اش وحدت همين امت است، آيه مناسب خواهد بود و اشكالى هم به وجود نمى‏آورد.
خزعلى- همه امم را مى‏خواهيد بفرماييد؟
دكتر بهشتى- وقتى ما مى‏گوييم «ان هذه امتكم» اشاره به چه كسى است؟
خزعلى- اشاره به انبيا است.
دكتر بهشتى- فتقطعوا دنبال اين است.
فاتحى- ما مى‏خواهيم درباره اتحاد ملل اسلامى صحبت كنيم و اين آيه مناسبتى ندارد.
رئيس- آقاى مولوى عبدالعزيز الان اصل سيزده مطرح نيست، اگر راجع به اصلى كه قرائت شد فرمايشى داريد بفرماييد.
مولوى عبدالعزيز- با اين اصل مخالفتى ندارم.
رئيس- آقاى دكتر بهشتى بفرماييد.
دكتر بهشتى- آقاى خزعلى توجه بفرماييد كه خطاب از نظر نظام آيات در هر دو سوره متناسب است به اين‏كه خطاب به امت اسلام باشد. در هر دو سوره سير نبوت را گرفته است تا نبوت حضرت عيسى (ع) و ملاحظه مى‏كنيد كه اين بايد دنبال بشود با ذكرى از نبوت نبى اكرم (ص) و اين «فتقطعوا» بايد اين‏طور باشد اين امت و امم قبلى بايد در تاريخ پيوسته در اين صراط مستقيم اسلام عام باشند كه يك دعوت كلى است از آدم تا آخر. بنابراين از نظر نظم آيات وقتى در هر دو سوره ياد مى‏كند، با ترتيب زمانى كه ياد مى‏كند، از حضرت مريم سلام الله عليها و امت مسيح (ع)، بايد ياد كند از امت اسلام، اين است كه دنبالش مى‏گويد «ان هذه» يعنى امت نزديك «ان هذه امتكم امة واحدة و انا ربكم فاعبدون» كه يادى است از امت اسلام و بعد به دنبالش مى‏فرمايد اين وحدت با انسجام بايد در بستر تاريخ باشد و حالا ياد كنيد از اين مسأله «فتقطعوا امرهم بينهم» و در آيات قبلى هم تأييد اين مطلب را ملاحظه كنيد.
                        صورت مشروح مذاكرات قانون اساسى‏جلسه‏31-1، ص: 454
حايرى- اصرار نكنيد كه اين آيه باشد.
دكتر بهشتى- آقاى خزعلى آيه چهل و چهار مى‏گويد «ثُمَّ أَرْسَلْنا رُسُلَنا تَتْرا كُلَّ ما جاءَ أُمَّةً رَسُولُها كَذَّبُوهُ» ى عنى باز آنجا ياد مى‏كند از امت رسول قبلى.
حايرى- اين آيه «إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاعْبُدُونِ* وَ تَقَطَّعُواْ أَمْرَهُم» آيه وسيعى است، آن وقت كه اسلام آمد فتقطعوا نبود.
رئيس- بالاخره آيه بى تناسب نيست تا اينجا بالاخره اتحاد امت اسلامى را مى‏رساند يا نمى‏رساند؟
حايرى- فتقطعوا چه ربطى به اسلام دارد؟
مشكينى- ى ك آيه‏اى كه صراحت داشته باشد بنويسيد مثل آيه «و اعتصموا بحبل الله جميعاً» كه انسب است به اين آيه.
طاهرى اصفهانى- آقاى مشكينى منظور اين است كه بگويند مسلمانان يك امت هستند، و اعتصموا معنى يك امت را نمى‏رساند.
طاهرى گرگانى- آيه‏اى كه در اصل ذكر شده معنى امت واحد بودن را مى‏رساند و آيه به جايى است.
رئيس- كسانى‏كه موافق‏اند اين آيه باشد دست بلند كنند (اكثراً دست بلند كردند) تصويب شد.
مكارم شيرازى- پيشنهاد مى‏كنم كلمه «پس» برداشته شود و به جاى آن «و» گذاشته شود.
رئيس- ممكن است دومى را هم نگذاريم و به جايش ويرگول بگذاريم وبنويسيم «دولت جمهورى اسلامى ايران». بنابراين اصل يازده براى رأى گيرى قرائت مى‏شود.
اصل 11 (اصل يازدهم)- به حكم آيه كريمه «إِنَّ هَذِهِ أُمَّتُكُمْ أُمَّةً وَاحِدَةً وَ أَنَا رَبُّكُمْ فَاعْبُدُون» مسلمانان يك امت هستند و دولت جمهورى اسلامى ايران موظف است سياست كلى خود را بر پايه ائتلاف و اتحاد ملل اسلامى قرار دهد و كوشش پى‏گير به عمل آورد تا وحدت سياسى، اقتصادى و فرهنگى جهان اسلام را تحقق بخشد.
حجتى كرمانى- بنده پيشنهاد دارم.
رئيس- قبلا به كفايت مذاكرات رأى گرفتيم و ديگر پيشنهاد نمى‏شود داد. آقاى حجتى داريم رأى مى‏گيريم، ديگر نمى‏شود پيشنهاد داد. رأى مى‏گيريم با ورقه. لطفاً گلدان‏ها را براى گرفتن رأى ببريد.
 (اخذ رأى به عمل آمد و نتيجه آن به شرح زير اعلام شد)
رئيس- عده حاضر در جلسه شصت و چهار نفره، موافق شصت نفر، مخالف دو نفر و ممتنع دو نفر، بنابراين، اين اصل تصويب شد. تكبير (حضار سه مرتبه تكبير گفتند) اصل دوازده مطرح است كه قرائت مى‏شود.
طرح و تصويب اصل دوازدهم‏
اصل 12- دين رسمى ايران اسلام و مذهب جعفرى اثنى عشرى است و اين اصل الى الابد غير قابل تغيير است و رئيس جمهور بايد دارا و مروج اين مذهب باشد. مذاهب ديگر اسلامى اعم از حنفى و شافعى و مالكى و حنبلى داراى احترام كامل مى‏باشند و پيروان اين‏
                        صورت مشروح مذاكرات قانون اساسى‏جلسه‏31-1، ص: 455
مذاهب در انجام مراسم مذهبى خود طبق فقه خودشان آزادند و در تعليم و تربيت دينى و احوال شخصيه (ازدواج، طلاق، ارث و وصيت) و دعاوى مربوط به حاكم شرع رسميت دارند و در هر منطقه‏اى كه پيروان هر يك از اين مذاهب اكثريت داشته باشند، مقررات محلى بر طبق اين مذاهب خواهد بود با حفظ حقوق پيروان ساير مذاهب.
حايرى- بنده با بعضى از خصوصيات اين اصل مخالفم.
رئيس- از گروه دوم آقاى پرورش بفرماييد دفاع كنيد.
پرورش- سلام عليكم بما صبرتم. بسم الله الرحمن الرحيم. اين اصل سيزده كه مربوط به دين بود جزء كارهاى گروه دوم بود كه بايستى بررسى مى‏شد، به صورتى كه خواندند تنظيم شد و علت تنظيم شدنش به اين‏صورت، به دلايلى است كه الان عرض مى‏كنم. دين رسمى ايران اسلام است و مذهبش هم دركنار آن اضافه شده و جدا نشده زيرا كه دين و مذهب تقريباً ذكر عام و خاص است به اين‏صورت كه دين رسمى ايران، اسلام و مذهب جعفرى اثنى عشرى است كه «حقه» هم به آن اضافه شده است كه البته در متنى كه گروه دوم انتشار داد، «حقه» نبود و به جاى اين‏كه اصلى باز شود براى مذهب رئيس جمهور كه خود رئيس جمهور بايد داراى اين مذهب و مروج اين مذهب باشد، در همين جا اين نكته ذكر شد كه رئيس جمهور بايد دارا و مروج اين مذهب باشد. مسأله ديگر اين است كه برادران اهل سنت يعنى مذاهب اربعه اهل سنت مخصوصاً برادر عزيزمان آقاى مولوى كه در خدمتشان بوديم ايشان مقيد بودند كه حتماً بايستى رسميت چهار مذهب ذكر شود كه به اين صورتى كه الان در خدمتتان هست، تدوين شد كه در چهار مورد در زمينه مذهب و در يك مورد در زمينه مقررات محلى رسميت داده شده كه ذكر مى‏شود «مذاهب ديگر اسلامى اعم از شافعى و حنفى و مالكى و حنبلى داراى احترام كامل مى‏باشند و پيروان اين مذاهب در انجام مراسم مذهبى خود طبق فقه خودشان و در تعليم و تربيت دينى و احوال شخصيه (كه عبارت است از ازدواج و طلاق و ارث و وصيت) و در زمينه دعاوى مربوط به حاكم شرع رسميت دارند» با توجه به اين‏كه برادرمان و ساير برادران مى‏خواستند در همه ابعاد رسميت داده بشود، فقط در اين زمينه‏ها رسميت داده شد، علتش اين بود كه اين مسأله در گروه بحث وبررسى شد كه اگر به همه مذاهب به صورتى كه به مذهب جعفرى اثنى عشرى رسميت داده شده، به آن صورت همگانى رسميت داده شود معنى‏اش اين است كه بايد براساس پنج مذهب كليه قوانين مدنى و جزائي كشور تنظيم بشود و تازه به جاى اين‏كه ذكر مذاهب پنج‏گانه به صورت رسمى اختلافى را برطرف بكند، آغازگر يك اختلاف جديد است. از اين نظر با موافقت خود آقاى عبدالعزيز كه ايشان اول مى‏فرمودند در همين زمينه‏ها بايد رسميت داده شود كه البته بعد نظرشان را تعميم دادند و گفتند در همه جا و يكى هم مقررات محلى است كه طبق اين مذاهب خواهد بود، يعنى مقرراتى كه در خود منطقه وضع مى‏شود باز تابع مذهب خودشان هست.
خامنه‏اى- منظور از دعاوى مربوط به حاكم شرع چيست؟
پرورش- ى عنى به اين صورت كه اگر در هر كدام از اين مذاهب، حاكم شرع براساس مذهب خودش حكمى را مى‏خواهد اجرا بكند، قاعدتاً بايد با توجه به اختلافى كه در مذاهب اربعه هست در زمينه‏هاى مختلف كه مثال‏هايى زده شد، در آن زمينه خاص دعاوى حاكم شرع كه مربوط به يكى از مذاهب است، نفوذ دارد.
                        صورت مشروح مذاكرات قانون اساسى‏جلسه‏31-1، ص: 456
خامنه‏اى- در قضاوت و دعاوى مربوط به احوال شخصيه هم استقلال دارد.
پرورش- قاضى هر كدام از مذاهب چهارگانه در دعاوى مربوط به آن مذهب حرفش مستند است. احوال شخصيه كه عبارت از ارث و ازدواج و وصيت است، جدا است.
سبحانى- در دادگسترى ايران يك محكمه شرعى هست كه يك مسائلى را به آن ارجاع مى‏كردند، مثلا مسائل مربوط به ازدواج و خانواده، مثل اين‏كه شوهر يك زن رفته بود و از او خبرى نبود. در اينجا مقصود از حاكم شرع، محكمه شرع است نه همه مسائل مربوط به دادگسترى. پس محكمه شرع يك عنوان خاصى است در دادگسترى.
پرورش- جناب آقاى سبحانى بحثى كه آن روز با آقاى مولوى شد به اين صورت بود كه ايشان موافقت نكردند، زيرا ايشان مى‏گفتند بايستى كليه دعاوى كه ارتباط دارد با حاكم شرع كه در چهار مذهب گوناگون بايد حكم كند، بايد مربوط به خودش باشد يعنى مربوط به يكى از مذاهب.
رحمانى- اگر اين جور باشد، مبهم است.
پرورش- به هر جهت آن‏چه كه در اين مجموعه به نام اصل سيزده ذكر شده نظرات گروه دوم بود. البته من خودم يك نظرى را به دوستان پيشنهاد كردم ولى چون اكثريت پذيرفته بود، آن نظر را هم عرض مى‏كنم به عنوان نظر شخصى (دكتر بهشتى- شما بايد نظرات گروه دو را بفرماييد).
ربانى شيرازى- مقررات محلى را شرح دهيد.
پرورش- آن‏چه كه در هر محلى بر حسب شرايط جغرافيايى و شرايط زمانى و مكانى خودش افراد بخواهند در شورا مطرح كنند تا مقررات محلى‏شان باشد، باز مستند به فقه خودشان و نظرات شخصى خودشان مى‏شود.
رئيس- آقاى پرورش، در پيش‏نويس سابق اين جور بوده است «مقررات محلى در حدود اختيارات شوراها، بر طبق اين مذاهب خواهند بود.» شما چرا در حدود اختيارات شوراها را حذف كرده‏ايد؟
پرورش- در حدود اختيارات شوراها، همان‏طور كه عرض شد در محلى كه برادران اهل سنت هستند، گاهى از اوقات مقررات محلى كه براى كل شوراها در سراسر مملكت تصويب مى‏شود، ممكن است يك قسمت از مقررات محلى آنها را نپذيرند. از اين جهت مقررات محلى به صورت ويژه ذكر شد كه اگر در يكى از مناطقى كه اكثريت با اهل سنت است، مقررات محلى كه مستند است به مذهب و فقه خودشان اگر خواستند آن نظام شوراها را با توجه به افكار و انديشه‏هاى خودشان عوض كنند، آزادى داشته باشند.
ربانى شيرازى- منظور معلوم نشد، مقررات محلى يك چيز كلى است مى‏خواهم ببينم تطبيق به چه چيز مى‏شود كه بگوييم اين مقررات طبق شرايط محلى خواهد بود. مصداق اين مقررات چه چيزى است؟
رئيس- اگر در حدود اختيارات شوراها باشد، نظر را تأمين مى‏كند.
پرورش- در محلى كه برادران اهل سنت اكثريت دارند، تابع شوراها است زيرا عرض كردم كه اصل شوراها اگر يك نظام كلى داشته باشد، مسأله به اين صورت است كه در آنجا قرار است پياده شود، اگر با افكار و انديشه‏هاى آنها منطبق نباشد، آن را عوض كنند.
رئيس- اگر قيد «در حدود اختيارات شوراها» ذكر بشود، رفع ابهام مى‏شود يا نمى‏شود؟
                        صورت مشروح مذاكرات قانون اساسى‏جلسه‏31-1، ص: 457
چون در پيش‏نويس سابق به اين صورت بوده است «مقررات محلى در حدود اختيارات شوراها بر طبق اين مذاهب خواهد بود.» اگر اين قيد باشد، ظاهراً رفع ابهام مى‏شود.
سبحانى- مثال اين روشن است، فرض كنيد مى‏خواهند راه سازى بكنند و اين راه از جايى كه حسينيه يا محل ذكر بوده است رد مى‏شود. اگر مذهب اينها اجازه مى‏دهد، شورا هم بايد تصويب بكند كه آنجا را خراب كنند، و الا اگر مذهب اجازه نداد راه را كج مى‏كنند.
پرورش- البته اگر مقررات عمومى براى شوراها سراسرى باشد، بايد بنده اضافه كنم كه مقررات محلى اضافه است يعنى اگر شوراها حكم كلى در سرتاسر مملكت دارد، مقررات محلى در اينجا لازم نيست و اين حرف منطقى است. بنابراين، اين مسأله را بايد توجه داشت كه ذكر مذهب اثنى عشرى، نه اين‏كه موجوديت و موقعيت مذاهب چهارگانه برادران اهل سنت را از بين نمى‏برد، بلكه بايد توجه به اين نكته داشت كه اين ملت براساس آهنگ و اراده‏اى كه رهبرش داشت و منبعث از مكتبش بود، مكتبى كه در طول تاريخ هميشه با محروميت‏ها و حرمان‏ها در مقابل سلاطين جور بوده، اين بار براساس عشق به مكتب، يعنى مكتبى كه ياد مى‏داد كه بايد براى حق تبعيد شد و بايد براى حق زندان رفت و بايد براى حق كشته شد، براساس همين مكتب اين ملت در سايه رهبرى يك انسانى كه معشوق تبعيد و زندان و كشته شدن در مقابل سلطه جابرانه سلطان جابر بود، حركت كرد و با توجه به اين‏كه اكثريت اين ملت حركتش يك حركت منبعث از طرز تفكر شيعى بود، از اين جهت ذكر مذهب حقه جعفرى هيچ‏گونه اشكال و ايرادى وارد نمى‏كند و هيچ‏گونه برادران عزيز اهل سنت را از سنديت نمى‏اندازد. مسأله ديگر اين‏كه در مجموعه آرايى كه بررسى شد يعنى از حدود چهار هزار نامه‏اى كه از طرف مردم رسيده بود، فقط در سه يا چهار نامه اشاره شده بود كه مذهب را منتفى كنيد و فقط بنويسيد دين، دين اسلام است و بس و در دل اين‏همه نامه و آراء رسيده سخن‏ها بسيار بود كه مبادا يك وقت ملتى كه براساس همان انگيزه تشيع به پا خاسته است، شما بخواهيد مذهبش را از رسميت بيندازيد. همه نامه‏هاى رسيده از اطراف مملكت موجود است كه همه دل‏سوزانه اين مطلب را نوشته بودند و همه قيد كرده بودند كه در نظام طاغوت، مسأله مذهب و سنديت مذهب و رسميت مذهب جعفرى در كل مملكت وجود داشت و نكند يك ملتى بعد از آن همه خون دادن و بعد از اين همه زجر و تبعيد و شكنجه و زندان رفتن، الان رسميت اين مذهب در اين قانون اساسى از بين برود. اين است كه در كنار خواسته‏هايى كه بود كه رسميت مذاهب گوناگون همه ذكر بشود، ملت عزيز ما غالباً خواستار اين نكته بودند كه حتماً بايستى مسأله اثنى عشرى و مذهب اثنى عشرى قيد بشود والسلام.
هاشمى‏نژاد- توضيحات جناب آقاى پرورش مسائلى را روشن كرد، ولى هنوز يك مطالبى مبهم است. اجازه بفرماييد آقاى مكارم هم توضيح بدهند.
رئيس- آقاى حايرى بفرماييد.
حايرى- بسم الله الرحمن الرحيم. خيلى متشكرم از آقايان كه در اين پيش‏نويس مذهب اثنى عشرى را ذكر كرديد و رسميت آن را كاملا اينجا تقييد كرديد ولى چيزى كه هست، من معتقدم كه كلمه «حق» كه مذهب رسمى ايران مذهب اثنى عشرى است و «حق» مربوط به اثنى عشرى است، اين كلمه «حق» هم بايد باشد، فقط اشكال اين است كه مثلًا ساير فرق مسلمين كه ما با آنها خيلى اشتراكات داريم يك قبله، يك قرآن و يك پيغمبر و يا مواريثى كه داريم‏
                        صورت مشروح مذاكرات قانون اساسى‏جلسه‏31-1، ص: 458
مثلا در ارث يك جوريم، در نكاح يك جوريم، اينها همه مسلمان هستند و حفظ خونشان لازم است و از همه جهات ما نسبت به آنها احترام مى‏گذاريم و حتى مذهبشان، چه جايى كه اقليت داشته باشند و چه جايى كه اكثريت داشته باشند، به همان مذهب خودشان عمل كنند زيرا بر حسب ادله‏اى كه از ائمه عليهم السلام به ما رسيده است، آنها مى‏توانند به مذهب خودشان عمل بكنند كه قاعدتاً الزام باشد و مربوط به اين نيست كه اقليت يا اكثريت باشد. وقتى كه اين‏طور باشد با اين احترامات آن وقت اين حق را از اينجا برداريم به بهانه اين‏كه مثلا برادران مسلمان سنى راضى مى‏شوند. اين اهانتى است به آنها، آنها كه مى‏دانند ما مذهب شيعه را قبول كرديم لابد حق است. اين فقط چيزى است كه به لفظ گفتن حق و نگفتن آن اثرى ندارد. اينها مى‏دانند كه اگر مذهب حق نبود، ما اين مذهب را قبول نمى‏كرديم. اين در حقيقت يك تعارف بى‏جايى است كه آنها را در اين مطلب گول بزنيم. نوشتن و ننوشتن اين چه اثرى براى آنها دارد؟ جز اين‏كه آنها را گول بزنيم، ولى ما نمى‏خواهيم آنها را گول بزنيم، حقوقشان را به آنها مى‏دهيم. بنابراين از اين جهت اشكالى ندارد و از لحاظ اين‏كه اين كلمه حق ملازم اين نيست كه آن باطل باشد، مثل اين‏كه دو نفر مجتهد باشند و يك نفر از اين مجتهد تقليد بكند و ديگرى از آن مجتهد، هر دو حق است و مجزى است. نمى‏خواهم بگويم مذهب شيعه حكم مى‏كند كه آن مذاهب حق است، مى‏خواهم بگويم كلمه حق مستلزم اين نيست كه آن مذهب ديگر حق نباشند كه اين همه از كلمه حق استيحاش داشته باشيم. گفتن حق و نگفتنش چه اثرى دارد:
اولا اين در هر سه قانون اساسى گذشته، كه يكى از آن قانون اساسى است كه در اول مشروطيت نوشته شده و درست است و دو قانون اساسى ديگر كه قانون اساسى قلابى بود و بعداً در زمان ديكتاتورها، ديكتاتورين ديكتاتور نوشته شد، آنها هم اين كلمه «حق» را برنداشتند. آن وقت اين عيب نيست كه در جمهورى اسلامى ما اين كلمه را برداريم؟ مثل اين مى‏ماند كه ما خجالت بكشيم بگوييم مذهب ما مذهب حق است، با اين‏كه خداى متعال در قرآن فرموده: «انى جاعل فى الارض خليفة» و ظاهر جمله اسميه اين است كه خداوند هميشه در زمين خليفة الله دارد. صاحب مثنوى هم با اين‏كه سنى است مى‏گويد:
پس به هر عصرى وليى قائم است آزمايش تا قيامت لازم است‏
اين حقيقت را خداوند متعال به اين مرد سنى الهام كرده و اين اصل خليفة اللهى حقيقت مذهب شيعه است كه هميشه بوده و هست و اين خليفة الله را خداوند فقط براى صدر اول قرار نداده كه خليفة اللهى تمام بشود و بعد از آن خليفه‏اى نيايد. آن وقتى كه فساد در عالم تا اين حد بود كه برادر برادرش را بكشد، آن وقت محتاج به خليفة الله بوديم كه خداوند فرمود: «وَعَلَّمَ آدَمَ الْأَسْمَاءَ كُلَّهَا ثُمَّ عَرَضَهُمْ عَلَى الْمَلَائِكَةِ» و حالا محتاج نيستيم؟ پس چرا حال ما اين كلمه حق را برداريم؟ از لحاظ شيعه چون آنجا و اينجا هم هست، حق با ما است در آيات شريفه روايات زياد متواتر و حتى فوق تواتر نسبت به اثنى عشرى وجود دارد. در حقيقت ما حدود سيصد روايت از طرق سنى و شيعه پيدا كرديم كه ائمه دوازده نفرند، بنابراين من عقيده‏ام اين است كه كلمه «حق» را بنويسيم، براى خاطر اين‏كه بسيار عيب است كه در قانون اساسى دوم بوده و در قانون اساسى سوم هم بوده است و حالا نباشد و بعد بگويند اثر جمهورى اسلامى اين شد كه اين كلمه حق را از اينجا بردارند كه مايه اتحاد سنى و شيعه بشود، اتحاد شيعه و سنى اين است كه حق را همه جا بهشان بدهيم، چه اكثريت باشند
                        صورت مشروح مذاكرات قانون اساسى‏جلسه‏31-1، ص: 459
و چه اقليت، حقوق شرعى را بايد داشته باشند آن‏طورى‏كه خداوند فرموده است. مثلى است معروف كه مى‏گويند «شتر سوارى دولا دولا نمى‏شود» همان چيزى كه خدا فرموده بدون كم و زياد اجرا كنيد. خدا فرموده: «ومن يتعد حدود الله» ما مى‏فهميم اينها از طرف خداست و اين حرف يك امى نيست، همان حدودى كه خدا فرموده همان حدود و مقررات را، نه مبالغه بر عليه او بكنيد و نه اين‏كه تقصير و قصور باشد كه هر دو بر عليه مذهب شيعه تمام بشود كما اين‏كه در عصر ما يك مبالغاتى شد كه نمى‏خواهم اسم ببرم و به چه حد رسيد. من با هر دو طرف مبالغه مخالفم. بنابراين حق را از اينجا برداشتن مثل تغيير تاريخى است كه در زمان طاغوت انجام شد، تغيير تاريخ هم كه اشكالى شرعى ندارد و ما يك دليلى نداشتيم كه «و ان يكون التاريخ هجرياً او قمرياً» فقط اهانتى به رسول اكرم صلى الله عليه و آله و سلم بود، كه حتى دول مسيحى هم اين اهانت را به حضرت عيسى (ع) روانداشتند و تاريخشان هميشه همان تاريخ تولد حضرت مسيح بود، با هر پيشرفت و ترقى كه كرده بودند همان تاريخ بود. آن وقت بيايند اينجا قانون را قانون اول شاهنشاهى درست بكنند كه نوعاً از شاهنشاهان ظلم و ستمى به ديگران نمى‏رسد. اين يك اهانتى بود، اين هم به نظر من شبيه آن است، والسلام عليكم و رحمة الله و بركاته.
رئيس- آقاى مولوى عبدالعزيز بفرماييد.
مولوى عبدالعزيز- الحمد لله و كفى و سلام على عباده الذين اصطفى. اما بعد، برادران اسلامى و حضار بسيار گرامى و محترم و همه آقايان براى اين جمع شده‏اند كه قانون اساسى را پياده كنند و مسير ملت مسلمان ايران و غير اسلام ايران را تعيين بكنند. من و شما بايد سعى و كوشش بكنيم كه جمهورى اسلامى در تمام عالم اسلام پياده شود و تمام ملل دنيا از جمهورى اسلامى ما استقبال كنند. نبايد من و شما علماى اعلام و آيات عظام و حاملان دين نبى انحصارطلبى بكنيم و نبايد براى عالم اسلام و دنيا ثابت كنيم كه كشور ايران، كشور مخصوص شيعه‏ها است و جمهورى اسلامى همه مال شيعه است و همه كشتار و فداكارى‏ها و مصيبت‏ها كه پيش آمده است، براى اين است كه جمهورى شيعه‏گرى درست بشود، بايد ما بالاتر از اين فكر بكنيم. خيلى عذر مى‏خواهم به عقيده بنده اين خيلى فكر كوتاهى است، ما بايد سعه صدر داشته باشيم، ما تمام عالم را بايد در آغوش بگيريم. تمام ملت اسلام و غير اسلام بايد همه به ما بپيوندند و تمام مستضعفين دنيا را به آغوش بگيريم، لهذا برادران عزيز، علماى اعلام منظور من اين است كه چرا ما بايد اين چند روز راجع به اصل سيزده بحث و مبادله مى‏كنيم و اين مطلب حل نمى‏شود؟ اين‏طور استنباط مى‏شود و اين‏طور استشمام مى‏شود كه ما روحانيون سعه صدر نداريم، اگر چه اين آيه‏ها را بنده و شما آقايان همه مى‏خوانيم ولى به مفاد آيه ديگر توجه نداريم كه «كل حزب بما لديهم فرحون» هر گروهى به آن معتقداتى كه نزد آنها هست خوشحال هستند. شيعه مى‏گويد ما به حق هستيم كه پيرو اهل بيت و عترت هستيم و سنى مى‏گويد ما به حق هستيم كه پيرو خلفاى اربعه و پيرو اهل بيت و عترت هستيم. اما حالا بايد آن اختلافات قديم را كه ما را به وسيله آن بيچاره كردند و بر ما مسلط بودند، كنار بگذاريم. به اين وسيله استعمارگرها و استثمارگرها بر ما سوار شدند و هزار و چهار صد سال است كه ما را به جان يكديگر انداخته‏اند و همديگر را نفرين و لعنت مى‏كنيم. پس بياييد متحد و متفق باشيم و بياييد محبت خدا را به يكديگر نشان بدهيم و هيچ فرق بين شيعه وسنى قائل نشويم. چرا اين‏طور خود را ناراحت‏
                        صورت مشروح مذاكرات قانون اساسى‏جلسه‏31-1، ص: 460
مى‏كنيم و به كلمه سنى و مذاهب اربعه كه مى‏رسيم خيلى احتياط و پيش بينى را به كار مى‏بريم؟ ما فكر مى‏كنيم كه اين انقلاب را، اين پيروزى را ما به وجود آورديم، ما و شما يك ملت توحيدى هستيم. اعتقاد ما به خدا هست. خدا قدرت دارد هزارها امام خمينى را به وجود بياورد، خدا قدرت دارد كه هر ملت مستضعفى را كه ظلم هيأت حاكمه‏اش به درجه نهايت رسيده باشد، آن طاغوتى‏ها را زير و رو كند و مستضعفين را به جاى آنها بياورد. لهذا ما نبايد اين قدر محتاط باشيم كه در هر ماده يك چيزى از فقه و از اصول دين را بگنجانيم. چرا اين قدر مى‏ترسيم و وحشت داريم؟ خدا اين پيروزى را به ما داده، خدا وقتى‏كه يك كارى را مى‏خواهد بكند اسبابش را مهيا مى‏كند، سبب ساز است، و سبب سوز هم هست. اگر تمام وسايل را من و شما مهيا كنيم، اگر خدا نخواهد آن كار عملى نمى‏شود. پس ما بايد به خدا ايمان داشته باشيم. هر چيز به ما رسيده است و مى‏رسد، از جانب خدا رسيده و هر چه به ما نمى‏رسد خدا به ما نداده. ما به زور بازو و قدرت خود بدون خواست خدا هيچ كارى را نمى‏توانيم انجام بدهيم به حكم آيه «وَ مَا تَشَاءُونَ إِلَّا أَن يَشَاءَ اللَّهُ رَبُّ الْعَالَمِين». لهذا بنده از سروران و دوستان و علماى اعلام تقاضا دارم كه زياد تعصب به خرج ندهند. شيعه و سنى برادر هستند شش ماه ما اين شعار را مى‏داديم كه شيعه و سنى دو برادر پيروزند، هر شب امام مى‏فرمايد كه سنى و شيعه برادر هستند، بياييد برادرى را ثابت كنيد، هر حقوقى را كه براى پيروان مذهب شيعه قائل مى‏شويد، براى برادران اهل سنت خود كه ده ميليون يا هشت ميليون نفر در كشور ايران هستند بايد قائل شويد. اگر دنبال مذهب جعفرى اثنى عشرى، مى‏گذاريد رسميت دارد، بايد به دنبال برادران اهل تسنن هم بگذاريد كه آنها هم رسميت دارند. اين چه هست كه ما را مسخره مى‏كنيد كه محترم هستند و معتبر هستند، ما نمى‏خواهيم به ما احترام بگذاريد و مذهب ما را معتبر كنيد، ما مى‏خواهيم مذهب ما را مثل مذهب خود بدانيد، مذهب اهل تسنن را مثل مذهب جعفرى بدانيد، همچنان كه ما مذهب جعفرى را مثل مذاهب اربعه خود مى‏دانيم. شيخ شلتوت كه خدا رحمتش كند اعلام كرد كه مذهب جعفرى يكى از مذاهب اربعه است و هيچ فرقى بين مذاهب خمسه نيست. بياييد و سعه صدر نشان بدهيد و هر امتيازى براى مذهب شيعه قائل هستيد، براى مذهب اهل تسنن قائل بشويد. اگر برادرى و برابرى هست وحشت نكنيد، هرگاه خدا مى‏خواهد ما را نگه مى‏دارد و هرگاه ما عدالت را كنار گذاشتيم و انحصار طلبى كرديم و به مستضعفين مثل سابق زور گفتيم و آنها را كوبيديم نظر خدا از ما بر مى‏گردد. تا وقتى‏كه ما برنگشته‏ايم، نظر خدا بر نمى‏گردد. هر چه قانون را شما محكم يا شل كنيد، نظر خدا بر نمى‏گردد. تا وقتى‏كه ما از خدا بر نگرديم، نظر خدا بر نمى‏گردد. خدا مى‏فرمايد اگر شما بر گشتيد من هم برمى‏گردم و نعمت خدا را از شما مى‏گيرم و سلب نعمت مى‏كنم. لهذا اگر چه من عقيده نداشتم كه غير از اسلام چيزى ديگر باشد ولى اگر اين‏طور هم بنويسيد، اشكالى ندارد «دين رسمى ايران اسلام است و مذاهب اسلامى موجوده در ايران اعم از تشيع و تسنن رسميت دارند و پيروان هر كدام از مذاهب در هر منطقه‏اى كه اكثريت داشته باشند، مقررات محلى و محاكم قضايى، چه مدنى و چه جزائي آن منطقه طبق مذهب آنان خواهد بود با عدم سلب حق مذاهب ديگر و در احوال شخصيه و تعليم و تربيت همه مسلمانان در هر نقطه ايران طبق مذاهب خود عمل مى‏كنند» بيشتر مزاحم وقت عزيز شما نمى‏شوم. فقط و فقط استدعاى من از حضور آقايان و سروران اين است كه بياييم و سعه صدر نشان بدهيم و تمام اقليت‏هاى مذهبى و تمام اقليت‏هاى دينى را به آغوش بگيريم تا همه در سايه عدل اسلام و در سايه عدل الهى و در
                        صورت مشروح مذاكرات قانون اساسى‏جلسه‏31-1، ص: 461
سايه عدل جمهورى اسلامى راحت زندگى بكنند و براى اين مملكت و جمهورى اسلامى دعاى خير بكنند و كمك بكنند و مال و جان و هستى خود را فداى جمهورى اسلامى بكنند، عرض ديگرى ندارم، و آخر دعوانا أن الحمد لله رب العالمين.
رئيس- ى ك پيشنهادى آقاى رحمانى نوشته‏اند كه مى‏خوانم:
اصل 11- مذهب جعفرى اثنى عشرى كافى نيست بلكه بايد لفظ شيعه نيز ذكر شود، زيرا كه به قول شيخ شلتوت ممكن است حتى بر اهل سنت نيز به واسطه رجوع به مذهب جعفرى در فروع صدق نمايد كه تابع مذهب جعفرى هستند حال آن‏كه ما مى‏خواهيم در اين اصل شيعه بودن و قول به خلافت بلافصلى على (ع) را نيز منظور داريم. اصل موضوع از طرف علماء تهران توسط آقاى حاج آقا حسن سعيد تلفنى مطرح و تقاضا شده است. (حسينعلى رحمانى)
رئيس- آقاى مكارم شيرازى بفرماييد.
مكارم شيرازى- بسم الله الرحمن الرحيم. «واعتصموا بحبل الله جميعاً و لا تفرقوا» من عرايضم را در چند قسمت به طور خلاصه و فشرده بيان مى‏كنم. برادر ما جناب مولوى عبدالعزيز كه در گروه دوم تشريف دارند و ما در خدمتشان هستيم، مسائلى را در اينجا مطرح كردند كه هم در جلسه خود گروه و هم در جلسات مشترك گروه‏ها مطرح شد و من خوش‏وقت شدم كه ايشان باز اين مسائل را مطرح كردند، براى اين‏كه در آنجا اين بحث‏ها به طور خصوصى بود و حالا به طور آشكار و علنى است كه به گوش همه خواهران و برادران ما از اهل تسنن در همه جا برسد و و نقطه نظر ما كاملا روشن بشود و هر گونه سوء تفاهم در اين زمينه ان شاء الله برچيده شود. اولين نكته‏اى كه مى‏خواهم عرض كنم اين است كه خوشبختانه اصل مربوط به دين و مذهب بعد از اصلى قرار گرفت كه كه دعوت به اتحاد اسلامى مى‏كرد و دولت جمهورى ايران را موظف مى‏كرد كه كوشش‏هاى خود را براى وحدت ملل اسلامى بكار ببرد. اين يك واقعيت است كه ما نمى‏خواهيم حكومت اسلامى محدود به مملكت ما ايران باشد بلكه ايده واقعى ما اين است كه روزى فرا برسد كه تمامى ممالك اسلامى دست به دست هم بدهند و يك نيروى سوم عظيمى در دنيا بسازند كه هم ابر قدرت‏هاى شرق و هم ابر قدرت‏هاى غرب در برابر آنها حداقل نتوانند زورگويى كنند. اين اصل قبلى يك واقعيت بود. ما نمى‏خواهيم خود و ديگران را فريب بدهيم. ما هدفمان ايجاد يك حكومت واحد اسلامى در سراسر جهان است. ما هرگز در اصل مذهب چيزى نمى‏نويسيم كه نتيجه‏اش تشتت و پراكندگى ممالك اسلامى و برادران مسلمان ما باشد. اين مطلب ما را محدود در چهار ديوار كشورمان مى‏كند، هدف ما اين است كه يك واحد جهانى به وجود آيد. بنابراين نبايد تصور كرد ما چيزى در قانون اساسى مى‏نويسيم كه ما را از آن وحدت جهانى دور كند و ذكر اصل قبلى هم كه آقايان رأى دادند و شايد سريع‏تر از همه اصول تصويب شد، نشان مى‏دهد كه اين يك هدف واقعى است. و اما مطلب ديگر اين است كه تعبيراتى برادر ما كردند كه نشان مى‏دهد هنوز سوء تفاهم‏هايى در ميان هست كه بايد ان شاء الله با آخرين توضيحى كه بنده عرض مى‏كنم و اين توضيحات را از سخنان آقايان جمع آورى كرده‏ام و مجموع نظرات آنها را بازگو مى‏كنم، اميدوارم اين سوء تفاهم‏ها از بين برود. مثلا تعبير كرده‏اند كه اگر مذهب شيعه نوشته شود، يك نوع انحصارطلبى است و يا سعه صدر ايجاب مى‏كند كه اين را حذف كنيم. يا اگر ذكر مذهب رسمى شيعه بشود، باعث ايجاد اختلاف و تعصب‏
                        صورت مشروح مذاكرات قانون اساسى‏جلسه‏31-1، ص: 462
مى‏شود و يا بر خلاف اصول عدالت است. اين چند تعبير بود كه ايشان داشتند و اين صحبت‏ها نشان مى‏دهد كه هنوز يك مقدار سوء تفاهم وجود دارد. بنابراين اجازه مى‏فرمايند فلسفه ذكر مذهب شيعه را عرض كنم كه معلوم شود نه ما مى‏خواهيم امتيازى به شيعه بدهيم، نه انحصارطلبى است، نه اختلاف افكنى است، نه خلاف عدالت است و نه بر خلاف سعه صدر است و نه ما مى‏خواهيم بگوييم كه ما پيش‏قدم در انقلاب بوديم و بنابراين سهميه ما را بپردازيد، ابداً هيچ يك از اينها نيست. اگر به فلسفه ذكر مذهب توجه كنيم تمام اين سوء تفاهم‏ها برطرف مى‏شود. فلسفه‏اى كه برادران ما در ذكر اين اصل در نظر داشته‏اند و امروز هم در جلسه مشترك گروه‏ها به آن كراراً اشاره شد، يك واقعيت است و آن اين است كه ما مى‏گوييم «جمهورى اسلامى»، اسلام جزء نظام ما و بلكه اساس نظام ما است. اين يك واقعيت است و شوخى هم نيست. بنابراين احكامى را كه اين حكومت مى‏خواهد تنظيم كند بايد براساس اسلام باشد و اگر فقط اسلام را ذكر بكنيم و احكام و قوانين جنبه اسلامى نداشته باشد، در واقع اسلام يك دكور مى‏شود و اين درست نيست، پس مقررات آينده براساس نظام اسلام با حفظ حقوق اقليت‏ها بايد باشد و اين يك واقعيت است زيرا ما مى‏دانيم مذاهب پنج‏گانه اسلامى يعنى شيعه، حنبلى، شافعى، مالكى و حنفى در سلسله اصول مشترك‏اند و در اين اصول با هم هماهنگ مى‏باشند و اختلافى ندارند، ولى در مسائل فقهى يك تفاوت نظرهايى بين فرق پنج‏گانه وجود دارد. ما مى‏خواهيم قانون را تدوين كنيم و گفتيم كه در مجلس شوراى ملى هم هر قانونى بر ضد اسلام باشد ارزش قانونى ندارد. مى‏خواهيم ببينيم در آنجاها كه بين مذاهب اختلاف نظر وجود دارد آيا بايد يك ضابطه‏اى در دست باشد و يا نباشد؟ بنده كار به افراد ندارم خود دولت وقتى مى‏خواهد قراردادى ببندد و يا معامله كند و يا سياست داخلى و خارجى را بخواهد تنظيم كند، در مسائلى كه با مسائل اسلامى ارتباط و پيوند دارد مى‏خواهد سياستش را تنظيم بكند، در آنجايى كه بين مذاهب اختلافى هست، بايد يك تنظيم صحيحى بكند. (مولوى عبدالعزيز- اين مورد استثناء است.) عرض مى‏كنم ما همين مورد استثنا را در واقع ذكر كرديم، در آنهايى كه اتفاق نظر هست بحثى نيست اما آنجايى كه اختلاف نظر هست، مى‏خواهيم به دولت الگو و ضابطه بدهيم و بگوييم شما بايد يكى از اين مذاهب را انتخاب كنيد، عدل، كه شما فرموديد ايجاب مى‏كند كه مذهب اكثريت را الگو قرار بدهيم چون قانون متضاد نمى‏توانيم تنظيم بكنيم، يك قانون واحد بايد باشد و الگو هم از اكثريت گرفته شده است. به همان دليلى كه شما مى‏گوييد نظام ما جمهورى اسلامى است، براى اين‏كه اكثريت به آن رأى داده‏اند و غير مسلمان اقليتى است محترم، اما نظام، جمهورى اسلامى است. اگر آن اكثريت احترام دارد در آنجاهايى‏كه تفاوتى بين مذاهب هست و لذا به عنوان يك ضابطه بعد از بيان اسلام نوشته مى‏شود: مذهب شيعه اثنى عشرى است. البته به آن تعبيرى كه آقايان تصويب خواهند كرد، يعنى اين دولت در آنجاها كه تفاوت‏هايى بين قوانين هست قانون را بر اين اساس تنظيم كن. و اما اين چيزى كه برادرمان آقاى مولوى عبدالعزيز فرمودند و ما در گروه كه با ايشان هستيم از حسن سلوك و اخلاق و معلومات ايشان هم واقعاً بدون هيچ تملق و چاپلوسى استفاده مى‏كنيم، ايشان مى‏فرمودند كه بنويسيم پنج مذهب رسمى است. آيا شما مى‏دانيد كه اگر ما اين مطلب را بنويسيم و به دست نسل آينده بدهيم، چه دعوايى در اين مملكت به راه مى‏افتد؟ براى اين‏كه هر پنج مذهب رسمى است و در بعضى از مسائل‏
                        صورت مشروح مذاكرات قانون اساسى‏جلسه‏31-1، ص: 463
فقهى اختلاف دارند. معنى اين كار اين است كه ملت‏ها را به جان هم بياندازيم زيرا هر پنج مذهب در بعضى از موارد متناقض است. مى‏فرماييد بنويسيم رسمى؟ آخر ما چطور مى‏توانيم يك قانون متناقضى بنويسيم و به دست مردم و به دست نسل‏هاى آينده بدهيم و فقط دلمان خوش باشد كه كلمه «رسميت» را براى همه مذاهب نوشته‏ايم، اما فكر نكنيم كه در آينده چه وضعى در اين مملكت به وجود خواهد آمد؟ من تقاضا مى‏كنم كه اين واقعيت را فراموش نكنيم كه امروز برادرانمان مثل آقاى فوزى و بعضى از برادران ديگر در بعضى از مناطق هستند كه شيعه و سنى در كنار هم زندگى مى‏كنند. اين آقايان مى‏گفتند ما در مناطقى هستيم كه شيعه و سنى در كنار هم هستند و تاكنون يك پرونده نديده‏ايم كه نزاع سنى و شيعه در آن باشد كه چرا در قانون اساسى سابق شيعه نوشته شده بود و اين منشأ دعوايى شده باشد. اين دليل بر اين است كه نه تنها ذكر مذهب رسمى شيعه تاكنون مشكلى ايجاد نكرده است ...
ى كى از نمايندگان- تا به حال در هيچ كشور مسلمانى مذهب شيعه را رسمى كرده‏اند مثلا كشور عراق يا لبنان؟
مكارم شيرازى- كشور عراق كه اكثريت مردم آن شيعه هستند، مذهب رسمى شيعه نيست. آقايان توجه دارند و كسانى‏كه عرايض ما را مى‏شنوند آنها هم مى‏توانند مراجعه كنند. در قانون اساسى سابق جز مذهب شيعه هيچ مذهب شيعه ديگرى نوشته نشده بود و فقط در قانون انتخابات ذكرى از مذاهب ديگر شده بود. الان ما آمده‏ايم و يك گام به سوى تفاهم و يك قدم بزرگ به سوى برادرى برداشته‏ايم كه ديگر نبايد مثل قانون سابق فقط مذهب شيعه باشد. بايد اشاره به ساير مذاهب برادران اهل تسنن هم بشود، منتها احترام آنها محفوظ، مسائل احوال شخصيه محفوظ، مسائل مربوط به تعليم و تربيت فرزندان محفوظ، مراسم مذهبى محفوظ، خلاصه تا آنجايى‏كه تضاد و تناقضى در تدوين قانون ايجاد نكند، همه چيز محفوظ است، منتها در يك جا است كه اگر ما قدم به جلو بگذاريم همان‏طور كه ما بارها به برادر عزيزمان اين را گفته‏ايم و جوابى هم شنيده‏ايم كه اگر بنويسيم پنج مذهب رسمى باشد، اين كار آسان است اما از نظر حقوقى، قانون و برنامه‏هاى مختلف فردا در سرتاسر اين مملكت دعوا ايجاد مى‏كند و ما بعد از اين در مجلس ديگر نمى‏توانيم يك قانونى را تنظيم بكنيم، ما تاكنون هرگز بر سر مذهب دعوايى نداشته‏ايم. برادرانى كه به كردستان رفته‏اند مثل جناب ربانى گفتند در آنجا بحث‏هايى مى‏شد، علمايشان درباره امكانات مدرسه و مذهب و اين‏گونه مطالب بحث مى‏كردند و مردم ديگر هم درباره مسائل مربوط به خود مختارى، حالا كار به لفظش نداريم، صحبت مى‏كردند. ما در كردستان هيچ كس را نديديم كه مراجعه كرده و بگويد مذهب باعث دعواى ما شده است. خود من هم كه در كردستان تبعيد بودم با جمعى از دوستان مى‏ديديم كه در مهاباد و شهرهاى ديگر شيعه و سنى مثل برادر در كنار هم زندگى مى‏كنند. ما هرگز نديديم مسأله مذهب سرچشمه دعوايى شده باشد، بنابراين اگر انحصارطلبى بود قانون سابق را مى‏آورديم و تصويب مى‏كرديم. مسأله نفى عدالت هم نيست بلكه مسأله ايجاد يك نظام براى تدوين قانون آينده است كه مملكت به هرج و مرج و دعوا كشيده نشود. هر چه دوستان مايل هستند ما حرفى نداريم فقط مسأله جورى باشد كه باعث دعوا نشود.
ى زدى- اگر هم به آن صورت كه آن آقايان مى‏گويند تصويب بشود، گذشته از اين‏كه نسل آينده اعتراض مى‏كند موقع رفراندوم هم قاطعانه از طرف ملت رد مى‏شود.
                        صورت مشروح مذاكرات قانون اساسى‏جلسه‏31-1، ص: 464
مكارم شيرازى- بله اين هم يك واقعيت است. بايد يك توضيحى عرض كنم ما نمى‏خواهيم كارى بكنيم كه فردا در مناطق مختلف مردم به جان هم بيافتند. مسلم وقتى ما اين همه برادرى، اتحاد، وحدت، صميميت و سعه صدر را به خرج مى‏دهيم، شما هم بايد دست دوستى ما را بفشاريد و اگر اين مسأله نباشد، فردا در مناطق شيعه نشين هم انفجار ايجاد مى‏شود. ما نبايد واقعيت موجود خارجى را فراموش بكنيم، بنابراين هم عدالت، هم حساب آينده، هم عدم اختلافات در نسل آينده ايجاب مى‏كند كه اين مسأله را ما رعايت كنيم. و اما يكى دو مطلب جزئى ديگر هم عرض كرده و حرفم را تمام مى‏كنم. مسأله نوشتن مذهب رسمى شيعه امتيازى براى شيعه نيست بلكه واقعيتى است براى جلوگيرى كردن از هرج و مرج قانونى، من اين را به هرج و مرج قانونى تعبير مى‏كنم و خيال نشود كه ما مى‏خواهيم امتيازى براى خودمان از اين نظر كسب كنيم. همان‏گونه كه نوشتن «جمهورى اسلامى» امتيازى به مسلمانان نمى‏دهد، اين رأى و خواسته اكثريت مردم بود و نظام مملكت بدون اين اشاره نمى‏شود، و ما ديديم كه بعضى از برادران غير مسلمان كه در مجلس هستند، آمدند و صريحاً از پشت اين تريبون اعلام كردندكه آن‏چه قوانين عادلانه اسلامى تصويب بشود، براى ما اقليت هم مفيد و سودمند است. خوب آن‏چه هم در فقه شيعه تا به حال نوشته شده است، وحدت نظام مملكت را ايجاب مى‏كند و تاكنون هيچ ضررى نداشته است. خود ايشان بگويند كه آيا حتى در يك جا از نظر قوانين ضررى ديده‏اند؟ فكر نمى‏كنم، قانون اساسى تاكنون هيچ ضررى براى برادران اهل تسنن ايجاد نكرده است، به هر صورت آخرين جمله‏اى را كه بنده مى‏خواستم عرض كنم اين است كه شايد در اين اصل ابهام‏هايى هم موجود است البته بايد اين ابهام‏ها برطرف بشود. حداكثر احترام و حق را بايد به برادران اهل تسنن بدهيم، فقط يك كارى را نبايد كرد و آن اين است كه قانون متناقضى درست بكنيم و به دست مردم و نسل آينده بدهيم. (حايرى- چرا كلمه حق را نگذاشته‏ايد؟) در جلسات كه بحث شد عقيده‏هايى درباره كلمه «حق» بود بعضى از آقايان عقيده داشتند كه كلمه «حق» نوشته بشود و بعضى از آقايان مى‏گفتند اگر كلمه «حق» نوشته بشود در محيطى كه عواملى براى سوءظن وجود دارد ممكن است عامل جديدى براى سوءظن باشد. در عين حال اين قابل بحث است و قابل رأى گرفتن، بنده هم معتقدم كه كلمه «حق» مفهومى ندارد. ديگر عرضى ندارم و السلام عليكم و رحمة الله و بركاته.
رئيس- آقاى دكتر شيبانى به عنوان مخالف صحبت مى‏كنند.
دكتر شيبانى- بسم الله الرحمن الرحيم. بنده با كل اين اصل مخالف نيستم ولى يك قسمت‏هايى از آن به نظر من زايد است زيرا چيزى هم به دست ما نمى‏دهد. يكى اين‏كه نوشته شده اين اصل الى الابد غير قابل تغيير است. در اين مورد يك اصل ديگرى هم در قانون اساسى سابق داشتيم كه چيزى كه الى الابد بود حتى در يك مورد هم اجرا نشد و آن شركت پنج نفر از فقها بود، اگر شيعه باشد خوب حقش را مى‏گيرد و الى الابد هم خواهد بود و ديگر لزومى ندارد كه اينجا ما قانون بگذرانيم و عمل نشود، اگر نبود هم كه حقى ندارد كه الى الابد باشد. يكى هم در مورد رئيس جمهور كه نوشته شده «بايد دارا و مروج اين مذهب باشد» يا مردمى حق طلب هستند و به كسى رأى مى‏دهند كه داراى اين خصوصيات باشد چون اين قسمت مربوط به گروه خود مى‏شد كه قوه مجريه را تنظيم مى‏كنند آنجا حدود و شرايطى معين كرديم كه صالح‏ترين فرد از طرف مردم به عنوان رئيس جمهور انتخاب بشود، من اين را اينجا زايد
                        صورت مشروح مذاكرات قانون اساسى‏جلسه‏31-1، ص: 465
مى‏دانم و اين تذكر را هم مى‏دهم كه محمدرضا و پدرش هم قرار بوده است كه دارا و مروج اين مذهب باشند ولى ديديم كه چه مذهبى داشتند. پس ذكر بعضى از مسائل نه تنها فايده عملى ندارد بلكه خود مردم هستند كه بايد اين اصول را اجرا كنند و اگر كسى صالح نبود با آن اصل امر به معروف و نهى از منكر و ساير اصولى كه تدوين شده بايد او را هدايت كنند. بنابراين اصرار به اين‏كه بعضى چيزها را توى قانون بياوريم ولى بعد عمل نشود نبايد باشد. سعى كنيم مردم را طورى تربيت كنيم كه صالح‏ترين فرد را انتخاب كنند و از او حمايت كنند كه بتواند قوانين را اجرا كند. (حايرى- با اين بيان شما شخص غير صالح را هم مى‏تواند رئيس جمهور بشود) با توجه به اين‏كه امر به معروف ونهى از منكر هست جناب آقاى حايرى شما كه در كميسيون بوديد و در خدمت شما براى رئيس جمهور حدودى معين كرديم كه غير صالح اصلا انتخاب نمى‏شود. (حايرى- اين چه اشكالى است كه شما مى‏كنيد كه عملى نمى‏شود؟) عرض بنده اين است كه جايش اينجا نيست. (همهمه نمايندگان) (زنگ رئيس)
رئيس- اجازه بدهيد صحبتشان را بكنند.
دكتر شيبانى- به هر حال پيشنهاد بنده‏اين است كه اين دو قسمت از اينجا حذف بشود و در مورد ساير دوستان مذاهب ديگر همان‏طور كه صحبت شد حقوقشان كاملا رعايت خواهد شد و ما هم اصرارمان بر اين است كه همه مسلمان‏ها يكپارچه شوند و مذاهب اربعه يكپارچه كه شدند جايشان بالاى سر ما هست، اول كه خودشان كه اكثريت هستند اين كار را بكنند و اين مسأله را خودشان اجرا بكنند بعد ما هم كه شيعه و در اقليت هستيم ان شاء الله به آنها مى‏پيونديم.
رئيس- آقاى هاشمى‏نژاد بفرماييد.
هاشمى‏نژاد- بسم الله الرحمن الرحيم. بنده نمى‏خواستم مزاحم شوم ولى چون اين اصل يك اصل فوق العاده مهمى است ناچار يكى دو قسمت را تذكر مى‏دهم و شايد چيز تازه‏اى هم در اين دو قسمت پيدا نشود. جناب آقاى دكتر شيبانى برادرمان قبلا تذكر دادند به علت اين‏كه فلان اصل در اين مملكت عمل نشده بنابراين ضرورتى ندارد كه در اينجا بياوريم. اتفاقاً مسأله مذهب از چيزهايى بوده است كه در همان قانون اساسى بوده و عمل هم به آنها شده است شما چرا به چيزى تمسك مى‏كنيد كه عمل نشده است؟ به همين اصل كه مى‏فرماييد عمل هم شده اضافه بر اين‏كه اگر ما بخواهيم اين را معيار قرار بدهيم و ببينيم چه مسائلى عمل نشده است اينها را بگذاريم كنار و آنهايى كه عمل شده بنويسيم و به مسائل ديگر هم نپردازيم وطالب در همان حدى است كه تذكر داده شده و روى كلمه اسلام به خصوص الان برادران كليمى، مسيحى، زرتشتى ما اينجا هستند و ما دركنارشان قرار داريم، اگر مسأله مذهب را در اينجا ذكر كرديم معنايش انحصارطلبى باشد، بنابراين اجازه بدهيد آنها هم اين حق را داشته باشند كه از ما بخواهند كه انحصارطلبى نكنيم و اسلام را هم حذف كنيم، جز اين است كه شما اسلام را به خاطر اين‏كه اكثريت مردم اينجا چنين هستند ذكر كرديد؟ خود شما قبلا به اين اصل رأى داديد كه آراء عمومى محترم و متبع است و در مسأله رهبر روى اكثريت تكيه شده است. چطور ممكن است ما درباره اسلام اين منطق را بپذيريم ولى در زمينه مذهب اين منطق را نپذيريم و رد كنيم؟ و مسأله اين است كه خوشبختانه در اينجا برادرمان آقاى مير مرادزهى كه اهل بلوچستان هستند در جلسه صبح اين مطالب را يادآورى كردند كه حتى ما يك پرونده اختلاف شيعه و سنى نداريم و يك برخورد نداريم. بنابراين مسأله را به آن صورت طرح كردن كه عامل اختلاف است صحيح‏
                        صورت مشروح مذاكرات قانون اساسى‏جلسه‏31-1، ص: 466
نيست مگر اين‏كه ما بنشينيم و بخواهيم از اين به بعد آن را القاء بكنيم و الا هيچ عامل اختلافى نيست و همان‏طور كه در كشورهاى اهل سنت در عين اين‏كه يك مذهب رسمى دارند، افراد مذاهب مختلف با هم زندكى مى‏كنند در اينجا هم با توجه به گذشته‏اى كه داشتيم مى‏توانند در كنار هم زندگى كنند و مى‏كنند، اضافه بر اين‏كه حقوق آنان در اينجا مسلم محفوظتر از گذشته خواهد بود. فقط مطلبى را كه خواستم در اينجا يادآورى كنم يكى اين است كه من پيشنهاد مى‏كنم حرف «و» حذف شود و توضيح هم نمى‏دهم.
رئيس- مثلا دين رسمى ايران اسلام مذهب جعفرى است؟
هاشمى‏نژاد- بلى اسلام مذهب جعفرى اثنى عشرى است.
رئيس- اين عبارت كه درست نيست.
هاشمى‏نژاد- در گذشته هم بوده است.
رئيس- كجا بوده است؟
هاشمى‏نژاد- در قانون اساسى گذشته است.
دكتر بهشتى- اشتباه مى‏كنيد چنين چيزى نيست.
هاشمى‏نژاد- چرا در قانون اساسى سابق «و» نداشته آن هم به علتى.
رئيس- آقا دين رسمى ايران اسلام و ...
دكتر بهشتى- در متمم قانون اساسى سابق اصلا طرز عبارت با اينجا فرق مى‏كند و از اول اين‏طور شروع مى‏شود كه با «و» است. اصل اول از قانون اساسى اين است. «مذهب رسمى ايران اسلام و طريقه حقه جعفرى اثنى عشريه است.»
هاشمى‏نژاد- تصور من در اين حد بود كه از اين متن يك مقدارى احساس دوييت مى‏شود، به اين علت عرض كردم. (رئيس- «و» اگر نباشد كه معنى نمى‏دهد.) بسيار خوب مطلب ديگرى كه خواستم عرض كنم اين است كه مسأله رئيس جمهورى جاى طرحش در اينجا نيست و به خصوص با اين عبارت و با اين قالبى كه مسائل گذشته تداعى معانى مى‏شود كه بايد دارا و مروج اين مذهب باشد، ضرورتى ندارد كه اصلا اينجا طرح بشود و به خصوص با قالبى كه در گذشته داشتيم با حذف اين قسمت كه در اينجا رئيس جمهور به جاى پادشاه آمده است. ومطلب ديگرى كه در اينجا خواستم عرض كنم دعاوى مربوط به حاكم شرع و همچنين مقررات محلى است، اين دو عباراتش عبارات مبهمى است و مبهم بودن عبارات به اين دليل است كه آقايان برخاستند و توضيح دادند كه مقصود ما اين است و در قانون اساسى بايد چيزى نوشته شود كه ضرورتى نداشته باشد كه پا شوند و توضيح بدهند تا مراد نويسنده را مشخص كنند. والسلام.
رئيس- آقاى طاهرى مرقوم فرمودند كه «دعاوى مربوط به حاكم شرع رسميت دارند» اين جمله مبهم و غير روشن است اگر دعاوى باشد كه طرفين موافقت كرده‏اند با حاكميت حاكم شرع حل شود صحيح است و توضيح مى‏خواهد و اگر مطلق دعاوى است به هيچ وجه نمى‏تواند صحيح باشد.
خامنه‏اى- بنده قبلا نوبت گرفته‏ام اجازه مى‏فرماييد؟
رئيس- الان نوبت خود بنده است، بعد هم آقاى بهشتى بعد هم آقاى خامنه‏اى هستند خودم دو سه كلمه بيشتر توضيح ندارم.
                        صورت مشروح مذاكرات قانون اساسى‏جلسه‏31-1، ص: 467
تهرانى- ى ك مخالف و يك موافق صحبت كردند كافى است بايد به پيشنهاد كفايت مذاكرات رأى بگيريد.
رئيس- با اين‏كه نوبت خود بنده است صرف نظر مى‏كنم. آقايانى كه با كفايت مذاكرات موافق‏اند دستشان را بلند كنند. (اكثريت دست بلند كردند) تصويب شد. حالا كلمه به كلمه مى‏خوانم و رأى مى‏گيريم.
مولوى عبدالعزيز- اگر آراء اكثريت معتبر باشد، ما اقليت‏ها بايد برويم بيرون البته در مورد اين اصل عرض مى‏كنم بايد ما برويم بيرون چون شما اكثريت هستيد و ما در اقليت هستيم.
رئيس- حضرت‏عالى كم لطفى مى‏فرماييد. اين اصل با ساير اصول چه فرقى مى‏كند؟ در قانون اساسى سابق اصلا اسمى از مذاهب اهل سنت يا اديان ديگر برده نشده بود.
مولوى عبدالعزيز- آن قانون اساسى طاغوتى بوده و مى‏خواسته‏اند ما را به جان يكديگر بياندازند.
ربانى شيرازى- قانون كه طاغوتى نبوده مردم نوشته بودند، منتها عمل نمى‏شد.
رئيس- بسم الله الرحمن الرحيم. «دين رسمى ايران اسلام و مذهب حق» لفظ حق مى‏خواهد يا نمى‏خواهد؟ بعضى مى‏گفتند مى‏خواهد بعضى مى‏گفتند نمى‏خواهد.
اشراقى- لفظ حق را مى‏خواهد چون قبلا بوده است اگر حذف شود مردم مى‏گويند امروز اين را برداشته‏اند و فردا ديگرى را برمى‏دارند و ما نمى‏توانيم جواب آنها را بدهيم. همان‏طور كه هفتاد سال قبل نوشته بودند، امروز هم بايد بنويسيم.
رئيس- حقه غلط است بايد نوشته شود «حق» كسانى‏كه موافق‏اند كه «حق» نوشته شود، كه مثل قانون سابق مى‏شود دستشان را بلند كنند. (عده كمى دست بلند كردند) رد شد. پس لفظ «حق» نيست ولى در واقع حق هست چون جعفرى اثنى عشرى است.
مكارم شيرازى- اين جوابى است به آقاى مولوى عبدالعزيز كه اينجا آقايان براى خودشان كار نمى‏كنند و با اين‏كه اكثريت شيعه هستند به كلمه «حق» رأى ندادند.
رئيس- آقاى مولوى رفقا قبلا به من سفارش مى‏كردند كه شيعه كه حق است پس چرا لفظى كه سبب تحريك مى‏شود، ذكر كنيم؟
مولوى عبدالعزيز- متشكرم.
رئيس- اينجا غفلتى كردم، آقاى كياوش نوشته‏اند چون بنده در تنظيم اين اصل بودم كلمه‏اى افتاده است كه ممكن است موجب سوءتفاهم برادران اهل سنت شده باشد اجازه بدهيد اين كلمه را آقايان بگويند، آقاى كياوش بفرماييد.
كياوش- برادران استناد كردند به فرمايش آقاى مير مرادزهى كه در طول تاريخ هيچ اختلافى نبوده است حتى يك پرونده. در مدتى هم كه ما در گروه با آقاى مولوى بوديم كوچك‏ترين اختلافى پيش نيامد اين اصل را ما نوشتيم و خود ايشان هم موافقت كردند و بعد از تمام شدن اصل هم همديگر را بوسيديم كه به توافق رسيديم، منتها ايشان نمى‏خواستند كه رسمى بودن را از جلو مذهب شيعه برداريم بلكه آخرين مشكل اين بود كه آيا بنويسيم «اهل تسنن در دعاوى خود شرعى هستند»؟ بنابراين اگر اينجا استناد بشود به اين‏كه برادران اهل تسنن در دعاوى مربوط به خود رسميت دارند، هيچ اختلافى پيش نخواهد آمد اگر همين را به رأى‏
                        صورت مشروح مذاكرات قانون اساسى‏جلسه‏31-1، ص: 468
بگذاريد مشكل حل مى‏شود.
صافى- نظر اين بود كه «حق» هم باشد.
حايرى- راجع به كلمه «حق» هم رأى بگيريد.
اشراقى- با نبودن لفظ «حق» بنده معترضاً از مجلس خارج مى‏شوم ولى به بقيه اصل معتقدم.
حايرى- براى كلمه «حق» رأى مخفى بگيريد. اين كلمه در زمان طاغوت هم بود و حالا چرا نباشد؟
رئيس- من خودم رأى دادم كه «حق» باشد از اول مى‏خوانم: «دين رسمى ايران اسلام و مذهب جعفرى اثنى عشرى است» (رحمانى- يك كلمه «شيعه» هم قبل از كلمه «اثنى عشرى» اضافه كنيد.) اجازه بفرماييد «... و اين اصل الى الابد غير قابل تغيير است.» آقاى حايرى ما كه مذهب جعفرى اثنى عشرى حق است. نمايندگانى كه با اين جمله موافق‏اند دست بلند كنند (اكثريت دست بلند كردند) تصويب شد. بعضى از آقايان تذكر دادند كه اينجا بنويسيم «و مشمول اصل يكصد و چهل و هشت نخواهد بود» (بعضى از نمايندگان- مربوط به اينجا نيست) اجازه بدهيد در اصل يكصد و چهل و هشت آمده است: «هرگاه اكثريت نمايندگان مجلس شوراى ملى يا رئيس جمهور به پيشنهاد هيأت وزيران لزوم تجديد نظر در يك يا چند اصل از قانون اساسى را عنوان كنند، طرح يا لايحه تجديد نظر از طرف مجلس يا هيأت وزيران تهيه و مورد بررسى مجلس شوراى ملى واقع مى‏شود. اين متن پس از تصويب سه چهارم نمايندگان مجلس بايد توسط رفراندوم مورد تأييد ملت قرار گيرد» و در دنبال آن نوشته: «اصل اسلامى بودن نظام حكومتى مشمول اين مطلب نيست» اين را آنجا نوشته است، حالا كه آنجا نوشته است آقايان كافى مى‏دانند؟ (هاشمى‏نژاد- وقتى به آنجا رسيديم باز هم تأكيد مى‏كنيم) بالاخره پس اينجا لازم نيست. آقاى سبحانى بفرماييد.
سبحانى- ما در اصل چهارم نوشته‏ايم «كليه قوانين و مقررات مدنى، جزائي، مالى و اقتصادى، ادارى، فرهنگى، نظامى و غير اينها بايد براساس موازين اسلامى باشد ...» آيا اين مسأله را كفايت نمى‏كند و آيا همين مقدار كه نوشتيم «دين رسمى ايران اسلام و مذهب جعفرى اثنى عشرى است» كافى است؟ و نبايد در اين اصل چهارم بنويسيم «تمام قوانين و مقررات مملكت بايد بر طبق اين مذهب باشد»؟ اين مطلب را من با يك نفر حقوق‏دان در ميان گذاشتم او گفت كه همين كافى است، بنابراين بايد اصل چهارم را با اضافه كردن جمله «مذهب جعفرى اثنى عشرى» تكميل كنيم.
اگر به اصل چهارم توجه شود، جايى كه نوشته است «كليه قوانين و مقررات مدنى، جزائي، مالى ... براساس موازين اسلامى باشد ...» اينجا بايد بنويسيم «و طبق اين مذهب باشد» چون مذهب رسمى ايران شيعه است آيا كافى است كه بنويسيم تمام قوانين طبق اين مذهب باشد؟
كياوش- آخرين نظر آقاى مولوى عبدالعزيز را بپرسيد.
رئيس- بسيار خوب، پيشنهاد آقاى موسوى جزايرى چنين است «دين رسمى كشور اسلام و مذهب حق جعفرى اثنى عشرى است و اين اصل الى الابد غير قابل تغيير است و كليه قوانين و مقررات مملكتى (مدنى، جزائي و غيره) بر طبق اين مذهب تدوين مى‏شود و رئيس جمهور بايد
                        صورت مشروح مذاكرات قانون اساسى‏جلسه‏31-1، ص: 469
دارا و مروج اين مذهب باشد و ساير مذاهب در مناطقى كه اكثريت پيروان آنها در احوال شخصيه و دعاوى مربوط به حاكم شرع و امثال اينها نيز رسميت دارند.»
مكارم شيرازى- معناى رسمى همين است.
رئيس- ى عنى قوانين بايد طبق همين باشد.
هاشمى‏نژاد- فلسفه «مذهب رسمى باشد» همين است.
سبحانى- اين احتياج به توضيح دارد.
رئيس- آقايان مى‏گويند اگر صلاح است اين عبارت اينجا ضميمه شود «كليه مقررات و قوانين ... بر طبق اين مذهب تدوين مى‏شود» و رأى بگيريم (موسوى اردبيلى- همان جمله صبح را بخوانيد) اين همان است.
حجتى كرمانى- اين‏كه در متن نيست چطور مى‏خواهيد رأى بگيريد؟
رئيس- آيا لازم است كه اين جمله اينجا نوشته شود «كليه قوانين و مقررات بر طبق قوانين مذهب تدوين مى‏شود»؟ البته قوانين كشور (ربانى شيرازى- بنويسيم «چنان كه گذشت» كه شامل آن هم بشود) كسانى‏كه با اضافه شدن اين جمله موافق‏اند دست بلند كنند (عده كمى دست بلند كردند) رد شد. بقيه را مى‏خوانم «... رئيس جمهور بايد دارا و مروج اين مذهب باشد» (صافى- اين در قانون سابق هم بود) كسانى‏كه با اين جمله موافق هستند دستشان را بلند كنند (عده كمى دست بلند كردند) رد شد. بقيه را مى‏خوانم «... مذاهب ديگر اسلامى اعم از حنفى و شافعى و مالكى و حنبلى داراى احترام كامل مى‏باشند و پيروان اين مذاهب در انجام مراسم مذهبى خود طبق فقه خودشان آزادند ...» چون شافعى‏ها در ايران ظاهراً بيشتر از حنفى‏ها مى‏باشند. اگر به ترتيب كثرت ذكر بكنيم شافعى‏ها در ايران بيشتر هستند (ربانى شيرازى- شافعى در ايران بيشتر است) اگر از نظر تاريخ بخواهيم حساب بكنيم ابوحنفيه و مالك معاصر بودند شافعى بعد بوده است (طاهرى- بين اين كلمات واو يا ويرگول بگذاريد) بسيار خوب كسانى‏كه با همين متنى كه قرائت شد موافق‏اند دست بلند كنند (اكثريت دست بلند كردند) تصويب شد. بقيه را مى‏خوانم «... و در تعليم و تربيت دينى و احوال شخصيه (ازدواج، طلاق، ارث و وصيت) ...» نمايندگانى كه با اين جمله موافق هستند دست بلند كنند (اكثريت دست بلند كردند) تصويب شد. بقيه را مى‏خوانم «... و دعاوى مربوط به حاكم شرع رسميت دارند و در هر منطقه‏اى كه ...» اين يك قدرى مبهم است و مشخص نيست (محمد يزدى- اگر بنويسيم دعاوى مربوط به خودشان مشكل حل مى‏شود). اصلا در حكومت اسلامى مگر ما غير حاكم شرع كه حاكم كفر باشد داريم؟ ديگر همه حاكم‏ها حاكم شرع هستند.
مكارم شيرازى- تمام مسائل مربوط به خودشان شامل همه چيز مى‏شود يعنى تمام دعاوى خودشان و يا هر مسأله حقوقى و جزائي كه طرح دعوا داشته باشند و يا هر مسأله اجرايى كه طرح مى‏شود آن وقت نتيجه اين مى‏شود كه ما چند محكمه شرعى و يا دو قانون مدنى داشته باشيم.
رئيس- اينها همه مربوط مى‏شود به احوال شخصيه خودشان. چطور است بنويسيم «و دعاوى مربوط به احوال شخصيه خودشان» زيرا اگر مسائلى راجع به ازدواج و طلاق و در اين‏گونه امور باشد فقه مذهب خودشان حاكم و درست است. مثلا حاكم هم كه ارث آنها را مى‏خواهد تقسيم كند، بر طبق نظر خودشان باشد.
                        صورت مشروح مذاكرات قانون اساسى‏جلسه‏31-1، ص: 470
مكارم شيرازى- توضيح عرض كنم كه آيا بايد باشد يا حذف شود. بحث بر سر اين است كه اين احوال شخصيه (ازدواج، طلاق، ارث، وصيت) در سابق ما يك محكمه شرعى در دادگسترى داشتيم و يك حدود اختياراتى هم داشته است بفرماييد كه حالا آن محكمه هست و يا حذف شده؟ اگر آن محكمه نيست، اين جمله را حذف كنيد.
رئيس- اين را شما شرح داديد.
مكارم شيرازى- عرض من تمام نشد، خواستم بگويم كه احوال شخصيه رسميت دارد و الا بنويسيد «دعاوى مربوط به خودشان» آن وقت باز هم قانون مى‏شود و اسباب اختلاف است.
مولوى عبدالعزيز- بنويسيد: «و كليه دعاوى مربوط به دادگسترى و مدنى و جزائي رسميت دارد».
رئيس- ى عنى پنج مطلب.
ربانى شيرازى- يعنى پنج نظام بايد داشته باشيم.
حجتى كرمانى- اگر دو نفر با هم نزاع داشته باشند بايد بروند پيش دادگاهى كه قاضى آن شيعه باشد يا در دادگاه خودشان تكليف اين امر بايد روشن شود كه اگر دعوايى مطرح است بايد بر طبق فقه مذاهب اربعه باشد؟
رئيس- اگر نزاعى راجع به (ارث و وصيت و ازدواج و طلاق) پيش آمد و به قاضى شيعه مراجعه كردند، در اينجا قاضى بر طبق فقه خودشان حكم مى‏كند ولى اگر مربوط به امور جزائي باشد، اينجا حاكم شيعه حكم مى‏دهد.
مولوى عبدالعزيز- من خود در سيستان و بلوچستان حاكم شرع هستم و از دادگسترى حكم دارم تمام ازدواج‏هايى كه انجام شده به تهران فرستاده‏ام مثل تمام مسائلى كه مربوط به خود ماست اعم از حقوقى و جزائي و مدنى.
رئيس- اين در احوال شخصيه بوده.
دكتر شيبانى- بنويسيد «دعاوى مربوط به آن».
مولوى عبدالعزيز- ما نمى‏خواهيم كه شيعه طبق فقه ما عمل كند، ما مى‏خواهيم كه اهل تسنن در معاملات و خريد و فروش طبق فقه خودشان عمل نمايند.
رئيس- آقاى مولوى عبدالعزيز، اگر متداعيان يك نفر حنفى و يك نفر شافعى باشند چون در ايران شافعى زياد است، تكليف اين دو نفر چيست؟ اگر نزاعى بين اين دو نفر افتاد بايد طبق كدام فقه حكم داد؟ (مولوى عبدالعزيز- در ايران شافعى و حنفى نيست) اگر باشد بر طبق كدام فقه حكم مى‏دهد؟ (مولوى عبدالعزيز- دعوا را به قاضى مالكى و يا به قاضى شافعى رد مى‏كند.)
رئيس- چطور است بنويسيم: «... و در تعليم و تربيت دينى و احوال شخصيه (ازدواج، طلاق، ارث و وصيت) و دعاوى مربوط به آن رسميت دارد»؟
حيدرى- خود اين عبارت كه الان هست بهتر است. آقاى مولوى عبدالعزيز هم همين‏طور مى‏گويند آقايانى كه نوعاً از مناطق اهل تسنن هستند خودشان قاضى تحقيق دارند.
رئيس- در ايران شافعى زياد است حنفى هم زياد است اگر يك شافعى و يك حنفى نزاعى داشتند قاضى طبق احكام كدام فقه رأى صادر مى‏كند، و بايد كجا بروند؟
مولوى عبدالعزيز- آنها اختيار دارند هر كجا كه مى‏خواهند بروند.
رئيس- پس مى‏نويسيم: «... و احوال شخصيه (ازدواج، طلاق، ارث و وصيت) و
                        صورت مشروح مذاكرات قانون اساسى‏جلسه‏31-1، ص: 471
دعاوى مربوط به آن رسميت دارد» آقايانى كه با اين جمله موافقت دارند دست بلند كنند (اكثرا دست بلند كردند) تصويب شد.
مولوى عبدالعزيز- و به آخر آن اضافه كنيد «... و در دعاوى حقوقى و جزائي مربوط به خودشان»
رئيس- رأى گرفته شد و تصويب شد بقيه را مى‏خوانم «... و در هر منطقه‏اى كه پيروان هر يك از اين مذاهب اكثريت داشته باشند مقررات محلى ...» در پيش‏نويس قبلى نوشته بود «مقررات محلى در حدود اختيارات شوراها بر طبق اين مذاهب خواهند بود» ولى در اينجا اين‏طور ادامه داد «... بر طبق اين مذاهب خواهد بود با حفظ حقوق پيروان ساير مذاهب» (مكارم- اشكالى ندارد خوب است) (ربانى شيرازى- مقررات محلى نمى‏خواهد شوراها را بگذاريد.) در هر منطقه‏اى كه پيروان هر يك از اين مذاهب اكثريت داشته باشند مقررات خودشان اجرا مى‏شود. (مولوى عبدالعزيز- بنويسيد «در دعاوى حقوقى و جزائي مربوط به خودشان رسميت دارند و در هر منطقه ...») آن جمله كه تصويب شد اين مقررات محلى معنى‏اش چيست؟ غير از معلم و تربيت دينى چه مرادى دارد؟ چطور است بنويسيم «مقررات محلى در حدود اختيارات شوراها» آقاى پرورش بفرماييد.
پرورش- آن روزى كه در كميسيون در مورد «مقررات محلى» بحث مى‏شد يك مسأله‏اى را براى برادران در مورد كلاس‏هاى مدرسه عنوان كردند زيرا ممكن است كه در يك كلاس عده‏اى سنى و عده‏اى شيعه باشند، در اين مورد چه بايد كرد؟ بچه شيعه فقه خودشان را بخواند و طفل سنى فقه خودشان را؟ براى رفع اين محذور و براى تفكيك اين امور، اين جمله «مقررات محلى» اضافه شده است و در اينجا ذكر كرده‏اند.
رئيس- ظاهراً اين لفظ براى آن جهت نبوده. آقاى مكارم شيرازى فرمايشى داريد؟ بفرماييد.
مكارم شيرازى- صلاحيت شوراها در امور فرهنگى و عمرانى و همچنين بهداشتى است. مثلا در كردستان شورا مى‏نشيند و مى‏خواهد يك عوارضى براى شهر وضع كند، آنها ممكن است عوارض شهر را بخواهند در حدود زكات، از نظر مذهب خودشان كه به يك چيزهاى خاصى تعلق مى‏گردد منظور كنند، اينها دستشان از نظر وضع عوارض محلى و صنفى و مسائل فرهنگى مربوط به مذهبشان باز است زيرا يك منطقه است كه مذهب دخالت در اين مناطق دارد ما اين را به طور كلى گفتيم و اين يك امتيازى است كه بايد باشد. (مولوى عبدالعزيز- شوراها را ما نمى‏دانيم كه اختياراتش چقدر است، ما شوراها را نمى‏خواهيم.) آقاى دكتر بهشتى بفرماييد.
دكتر بهشتى- توجه بفرماييد وقتى مى‏گويند «مقررات محلى» منظور چيزهايى است كه انجمن‏هاى شهرستان يا استان و غيره حق تصميم گيرى درباره آنها را دارند، اما وقتى مقررات مربوط به همه باشد مى‏گويند مقررات كشورى و اين خيلى روشن است و ديگر چيز اضافه‏اى نمى‏خواهد «مقررات محلى» تكليفش مشخص است زيرا اختيارات را كه در قانون اساسى نمى‏نويسند اختيارات را قانون تشكيل شوراها روشن مى‏كند.
ى كى از نمايندگان- معنى «مقررات محلى» چيست؟
دكتر بهشتى- ى عنى هر چيزى كه طبق قانون اساسى و قوانين بعدى كه براساس آن تصويب مى‏شود و اجازه دادند مقامات و يا انجمن‏هاى محلى درباره‏اش تصميم بگيرند، به اين‏
                        صورت مشروح مذاكرات قانون اساسى‏جلسه‏31-1، ص: 472
مى‏گويند مقررات محلى.
رئيس- آقاى ربانى شيرازى بفرماييد.
ربانى شيرازى- چرا صريحاً ننويسيم كه شورا در اين باره عمل كند؟
رئيس- آقاى بنى صدر بفرماييد.
بنى صدر- معنى شوراها اين است كه يك اختياراتى به مردم منطقه داده مى‏شود، اگر شوراها را ما برداريم مثل دولت مركزى سابق مى‏شود كه همه تصميم‏ها را در مركز مى‏گرفتند، اما وقتى كه ما «در حدود اختيارات شوراها» را بگذاريم يعنى آن اختياراتى كه در شوراها هست در مقررات محلى رعايت خواهد شد.
رئيس- آقاى حجتى كرمانى بفرماييد.
حجتى كرمانى- با آقاى مفتى زاده هم وقتى صحبت مى‏كرديم به اين مسأله شوراها خيلى تأكيد داشت كه باشد.
مولوى عبدالعزيز- مذهب را با شوراها قاطى نكنيد.
رئيس- شوراها در قانون هست و عملى خواهد شد، مسلماً وقتى كه يك شوراى محلى تشكيل بشود و مقرراتى را مى‏خواهند بگذرانند بالاخره بايد براساس يك فقهى اين مقررات بگذرد و به نفع شماست كه اين شوراها باشد. خوب عبارت اين شد «مقررات محلى در حدود اختيارات شوراها بر طبق اين مذاهب خواهد بود، با حفظ حقوق پيروان ساير مذاهب» كسانى‏كه با اين ترتيب موافق‏اند دست بلند كنند (اكثرا دست بلند كردند) تصويب شد. آقاى خزعلى بفرماييد.
خزعلى- ى ك اشكال عبارتى است «بر طبق اين مذاهب خواهد بود» يعنى بر طبق آن چهار مذهب خواهد بود يا هر مذهبى؟ ولى اگر به اين ترتيب باشد بهتر است «پيروان هر يك از اين مذاهب اكثريت داشته باشند مقررات محلى بر طبق آن مذهب خواهد بود با حفظ حقوق پيروان ساير مذاهب».
رئيس- اين واضح است كه در كردستان نمى‏آيند مذهب حنفى را پياده كنند. حالا متن نهايى را با توجه به عبارت پيشنهادى آقاى خزعلى مى‏خوانم:
اصل 12 (اصل دوازدهم)- دين رسمى ايران اسلام و مذهب جعفرى اثنى عشرى است و اين اصل الى الابد غير قابل تغيير است و مذاهب ديگر اسلامى اعم از حنفى، شافعى، مالكى و حنبلى داراى احترام كامل مى‏باشند و پيروان اين مذاهب در انجام مراسم مذهبى خود طبق فقه خودشان آزادند و در تعليم و تربيت دينى و احوال شخصيه (ازدواج، طلاق، ارث و وصيت) و دعاوى مربوط به آن رسميت دارند و در هر منطقه‏اى كه پيروان هر يك از اين مذاهب اكثريت داشته باشند، مقررات محلى در حدود اختيارات شوراها بر طبق آن مذاهب خواهد بود با حفظ حقوق پيروان ساير مذاهب.
حالا به مجموع اين اصل با ورقه رأى مى‏گيريم.
 (اخذ رأى به عمل آمد و نتيجه آن به شرح زير اعلام شد)
رئيس- عده حاضر در جلسه پنجاه و هفت نفر، اين اصل با پنجاه و دو رأى موافق، دو رأى مخالف و سه رأى ممتنع تصويب شد تكبير. (حضار سه مرتبه تكبير گفتند) اصل بعدى را مطرح مى‏كنيم.
                        صورت مشروح مذاكرات قانون اساسى‏جلسه‏31-1، ص: 473
4- طرح اصل 13
اصل 13- ايرانيان زرتشتى، كليمى، مسيحى تنها اقليت‏هاى رسمى شناخته مى‏شوند كه طبق مقررات اسلامى در انجام مراسم دينى خود آزادند و در احوال شخصيه و تعليمات دينى بر طبق آيين خود عمل كنند.
دكتر شيبانى- بعد از كلمه رسمى «دينى» اضافه شود.
رستم شهزادى- پيشنهادى داريم كه به جاى كلمه «اقليت‏ها» گفته شود «جوامع» به اين صورت «تنها جوامع رسمى دينى كشور شناخته مى‏شوند.»
رئيس- از آقاى دكتر بهشتى خواهش مى‏كنم جلسه را اداره كنند.
5- ادامه جلسه به رياست آقاى دكتر بهشتى نايب رئيس‏
 (در اين موقع آقاى دكتر بهشتى به جاى آقاى منتظرى اداره جلسه را به عهده گرفتند.)
نايب رئيس- آقاى ربانى شيرازى بفرماييد.
ربانى شيرازى- بنده يك پيشنهاد دارم و يك پيشنهاد هم خود آقايان داده‏اند.
نايب رئيس- پيشنهادى از طرف آقايان اقليت‏هاى دينى رسيده كه قرائت مى‏كنم:
 «ايرانيان زرتشتى، كليمى، مسيحى جوامع رسمى دينى كشور شناخته مى‏شوند و در انجام مراسم دينى خود آزادند و در احوال شخصيه و تعليمات دينى بر طبق آيين خود عمل مى‏كنند و در تعليم و تعلم و فرهنگ و زبان خود و تشكيل شوراهاى دينى و قومى از حمايت قانون برخوردارند». اين چيزى است كه آقايان نوشته‏اند. اين پيشنهاد هم به امضاى آقاى ربانى شيرازى است «ايرانيان مسيحى، كليمى و زرتشتى در انجام مراسم دينى خود طبق مقررات اسلامى آزادند و در احوال شخصيه و تعليمات دينى بر طبق آيين خود عمل مى‏كنند». (يزدى- در هر صورت كلمه «تنها» را لازم دارد.) حالا آن‏چه را كه در خود متن هست يك بار ديگر مى‏خوانم: «ايرانيان زرتشتى، كليمى و مسيحى تنها اقليت‏هاى رسمى شناخته مى‏شوند» اين جمله «تنها اقليت‏هاى رسمى» گويا نيست و حتماً يك كلمه «دينى» مى‏خواهد و بدون آن اصلا معنى پيدا نمى‏كند و براى اين‏كه با وحدت دين رسمى هيچ‏گونه شائبه منافات نباشد «دين» را بعد از «رسمى» آورديم. (دكتر ضيايى- كلمه «رسمى» حذف شود و نوشته شود «از جوامع دينى ايران هستند») آقاى حجتى كرمانى بفرماييد.
حجتى كرمانى- نامه‏اى از طرف اقليت صابئين ايران رسيده و در خواست كرده‏اند نام آنها به استناد به آيه «إِنَّ الَّذِينَ ءَامَنُواْ وَ الَّذِينَ هَادُواْ وَ النَّصَارى وَ الصابئين ...» هم ذكر شود.
نايب رئيس- اجازه بفرماييد اول يك توضيحى داده بشود آن وقت دوستان صحبت كنند، اول بايد ببينيم منظور از اين اقليت‏هاى رسمى چيست؟ منظور اين است، يكى اين‏كه مى‏توانند به طور رسمى معبد داشته باشند، ديگر اين‏كه تعليمات دينى داشته باشند و در انجام مراسم دينى خودشان هم آزادند و در احكام شخصيه هم تابع احكام دينى خودشان باشند، ولى يك چيز ديگر هم وجود دارد و آن اين است كه بر طبق آن چيزى كه تابه حال عمل شده هر اقليتى صرف نظر از تعداد افرادش يك نفر نماينده در مجلس داشته است و در انتخابات بعدى مى‏گويد كه اگر عده‏شان بيش از يكصد و پنجاه هزار نفر شد براى هر يكصد و پنجاه هزار نفر بعدى هم يك نفر نماينده جداگانه داشته باشند (ربانى شيرازى- معبد داشتن رسمى نيست، قانونى‏
                        صورت مشروح مذاكرات قانون اساسى‏جلسه‏31-1، ص: 474
است) من پيشنهاد مى‏كنم اگر كلمه «رسمى» را برداريم و به جايش «قانونى» را بگذاريم درست مى‏شود يعنى بنويسيم «اقليت‏هاى دينى قانونى شناخته مى‏شوند» آقاى ضيايى بفرماييد.
دكتر ضيايى- مكرر تذكر داده‏اند كه اين كلمه «اقليت» را از سر ما برداريد.
نايب رئيس- اشكال ندارد بنويسيد «جوامع دينى قانونى» اگر ما بخواهيم بنويسيم «تنها جوامع دينى» قيد غير اسلامى را لازم دارد و ناچاريم بنويسيم «تنها جوامع دينى غير اسلامى قانونى هستند» اگر از نظر آقايان اين تعبير اشكالى ندارد بنويسيم. يكى از دو راه هست يا بايد نوشت «تنها اقليت‏هاى دينى قانونى هستند» و يا بايد نوشت «تنها جوامع دينى غير اسلامى قانونى هستند» اول بايد ديد از نظر خود اين آقايان از ميان اين دو تعبير كدام مناسب‏تر با آرمان‏هايشان مى‏باشد و همان را انتخاب كنيم. آقاى دانش‏راد بفرماييد.
دانش‏راد- بنده ميل ندارم كه اين «غير اسلامى» گذاشته شود، تمام قوانين در قانون اساسى عمل مى‏كنيم به جز اصول شخصيه بنابراين در اينجا اين «غير اسلامى» خوشايند و صحيح نيست.
دكتر ضيايى- وقتى گفتيم كليمى، زرتشتى و مسيحى يعنى غير اسلامى است.
رستم شهزادى- نوشته شود «تنها جوامع دينى قانونى كشور».
نايب رئيس- عبارت قانون بايد دقيق باشد و اين را نمى‏شود گفت زيرا يك نوع اشكال به وجود مى‏آورد و لفظ «غير اسلامى» را لازم دارد.
خالاتيان- در مورد اين جمله به خصوص بنده پيشنهاد مى‏كنم نوشته شود «جوامع قانونى دينى غير اسلامى».
طاهرى اصفهانى- من معتقدم همين‏طور كه پيشنهاد شده خوب است ولى آقايان نمايندگان اقليت مثل اين‏كه استيحاش دارند، اين يك لفظ زننده و موهنى نيست لفظ اقليت در برابر اكثريت است و لفظ اقليت‏هاى رسمى اگر باشد اشكالى ندارد و طبق مقررات اسلامى در تمام مراسم دينى خود آزاد خواهند بود.
نايب رئيس- آقاى بنى صدر بفرماييد.
بنى صدر- عرض كنم كه كلمه اقليت زياد هم بد نيست ولى اگر بخواهيد جامعه» هم مى‏شود گذاشت ولى «غير اسلامى» لازم است يعنى اين‏طور بنويسيم «ايرانيان زرتشتى، كليمى و مسيحى تنها جامعه‏هاى رسمى شناخته مى‏شوند كه بر طبق مقررات اسلامى ...»
نايب رئيس- جامعه‏ها كه اشكالى نداشت گفتيم «ايرانيان زرتشتى، كليمى و مسيحى تنها جوامع دينى قانونى شناخته مى‏شوند».
بنى صدر- در اين متنى كه اينجا است چنين چيزى نيست بنابراين بنويسيد «تنها جوامع رسمى شناخته مى‏شوند».
نايب رئيس- جامعه رسمى يعنى چه؟
بنى صدر- ى عنى زرتشتى يعنى كليمى، يعنى مسيحى.
نايب رئيس- اگر يك جمعيتى تشكيل شد بگوييم غير قانونى است و فقط اينها قانونى هستند؟ مثلا اگر يك جامعه ليبراليسم تشكيل شد بگويم غير قانونى است؟ اگر قيد «دينى» نباشد نمى‏توانيم بگوييم كه اينها تنها جامعه‏هاى قانونى هستند. پيشنهادى از طرف آقاى مدنى رسيده كه قرائت مى‏كنم:
                        صورت مشروح مذاكرات قانون اساسى‏جلسه‏31-1، ص: 475
 «ايرانيان مسيحى، كليمى و زرتشتى تنها اقليت‏هاى دينى شناخته شده هستند.»
مدنى- بنده مى‏خواهم بگويم اقليت‏ها لازم است به جهت اين‏كه اگر بنويسيم «ايرانيان زرتشتى، كليمى و مسيحى مذاهب رسمى هستند» معنايش اين است كه اسلام رسمى نيست، پس بايد يا «غير اسلامى» را بگذاريم و يا بنويسيم «تنها اقليت‏هاى دينى هستند»، اما اگر كلمات ديگرى اضافه كنيم، صحيح نخواهد بود.
6- پايان جلسه‏
نايب رئيس- بنده فكر مى‏كنم بايد به تمام نمايندگان اقليت كه در مجلس هستند وقت بدهيم كه درباره مطالب خودشان توضيح بدهند. بنابراين ادامه بحث را به جلسه بعد موكول مى‏كنيم. جلسه بعد پس فردا سه شنبه ساعت ده و نيم صبح خواهد بود و بر حسب قرارى كه داشتيم تا وقت نماز مغرب جلسه ادامه پيدا خواهد كرد بنابراين جلسه را ختم مى‏كنيم.
 (جلسه ساعت نوزده و پانزده دقيقه پايان يافت)
نايب رئيس مجلس بررسى نهايى قانون اساسى- دكتر سيد محمد حسينى بهشتى‏
                        صورت مشروح مذاكرات قانون اساسى‏جلسه‏31-1، ص: 477
                        جلسه نوزدهم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه در ساعت ده و چهل دقيقه روز 27 شهريور ماه 1358 هجري شمسي برابر با بيست و ششم شوال المكرم 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه و قرائت صورت اسامي نمايندگاني كه در جلسة قبل غيبت يا تأخير داشته‏اند.
2- طرح مسائل متفرقه‏
3- طرح و تصويب اصل 13 (اصل سيزدهم)
4- پايان جلسه‏
دبيرخانة مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 479
1- اعلام رسميت جلسه و قرائت صورت اسامي نمايندگاني كه در جلسة قبل غيبت يا تأخير داشته‏اند.
نايب رئيس- عده حاضرين براي رسميت جلسه كافي است.
اساسي غايبين جلسه قبل قرائت مي‏شود.
غايبين آقايان: خادمي، سحابي، موسوي تبريزي.
نمايندگاني كه تأخير داشتند آقايان: آيت سي و چهار دقيقه، بني صدر هفتاد دقيقه، حائري سي و چهار دقيقه، فاتحي بيست و پنج دقيقه، فارسي سي و چهار دقيقه، كريمي بيست و هفت دقيقه، مقدم مراغه‏اي شصت و نه دقيقه، موسوي اردبيلي سي و شش دقيقه، موسوي جزايري بيست و شش دقيقه، ميرمرادزهى سي و هفت دقيقه، نبوي بيست و دو دقيقه، نوربخش سي و هفت دقيقه و خانم گرجي نود و چهار دقيقه.
2- طرح مسائل متفرقه‏
نايب رئيس- بسم الله الرحمن الرحيم. امروز با مقدار كاري كه با كمك دوستان آماده شده اين توفيق را داريم كه صبح جلسه فوق‏العاده علني داشته باشيم و عصر هم همين‏طور و براي صبح و عصر هر دو دستور جلسه آماده شده است. اگر به همين منوال اين توفيق را داشته باشيم كه در ساعات اول صبح قبل از ساعت ده و نيم بتوانيم براي دو جلسه، دستور جلسه آماده كنيم قطعاً سرعت كار مطلوب خواهد بود.
دستور جلسه صبح، اين اصولي است كه تحت عنوان دستور جلسه روز بيست و هفتم شهريور ماه هزار و سيصد و پنجاه و هشت، چند ورقه خدمت دوستان داده شده كه شماره ترتيب چاپ آن چهل و شش است و اين يك طرح است نه دستور جلسه و پيشنهادها داده شده، اصلي كه حالا مطرح است اصل سيزدهم است. آقاي بشارت فرمايشي داريد بفرماييد.
بشارت- بنده تذكري دارم و آن اين‏كه ضرورت نطق‏هاي قبل از دستور و بعد از دستور كاملًا احساس مي‏شود، مخصوصاً با تبليغات ناآگاهانه يا مغرضانه‏اي كه عليه ولايت فقيه مي‏شود. ولو يك نفر ده- پانزده دقيقه صحبت كند يقيناً براي اين‏كه ملت در جريانات اين مطلب باشند، مفيد است. پس بايستي نطق قبل از دستور يا بعد از دستور عملي شود و ديگر اين‏كه بعضي از نمايندگان سه، چهار جلسه غيبت دارند و فعاليت‏هاي ديگري دارند اينها چرا نبايد طبق آيين‏نامه رفتار كنند و چرا نبايد تنبيه و جلوگيري شود؟ الان موكلين ما خيلي ناراحت هستند و تلفن مي‏كنند و مي‏گويند اگر قرار است در خارج از ايران تحريكاتي داشته باشيم اجازه بدهيد سه چهار روز از ايران برويم موضوع را روشن كنيم، تبليغ كم است و درباره ولايت فقيه سم‏پاشي‏ها مي‏شود. بنابراين اجازه بدهيد در نطق‏هاي قبل از دستور برادران عميقاً صحبت بكنند تا مردم در جريان باشند و تلويزيون هم حتماً پخش كند.
نايب رئيس- نطق قبل از دستور براي جلسات عصر محفوظ است ولي براي جلسات‏
                        صورت مشروح مذاكرات قانون اساسى‏جلسه‏31-1، ص: 480
فوق‏العاده مرسوم نيست. عصر همين كار را خواهيم كرد و حداقل دو نفر مي‏توانند نطق قبل از دستور داشته باشند و ساعت شروع جلسه بعدازظهر ساعت چهار است، پريروز به خاطر اين حذف كرديم كه اولين روزي بود كه اعلام كرده بوديم ساعت چهار جلسه داريم و شايد دوستان قبلًا قرار گذاشته بودند، به هر حال نتوانستند طوري بيايند كه ساعت چهار عدة حاضرين در جلسه به حد نصاب برسد ولي اميدواريم از امروز به بعد با سابقه قبلي، عصرها ساعت چهار دوستان تشريف داشته باشند كه تا ساعت چهار و نيم بتوانيم نطق قبل از دستور داشته باشيم. (دكتر شيباني- من اولين نفري هستم كه اسم نوشته‏ام و اگر عصر وقت شد، اولين نفري خواهم بود كه صحبت مي‏كند). بله، روي نوبت صحبت مي‏فرماييد، ولي اسم حضرت‏عالي در اول نيست. اگر نظرتان باشد در آيين‏نامه نوشته‏ايم كه ليست‏هاي قبلي براي جلسه بعد اعتبار دارد، تا حالا اسم حضرت‏عالي نيامده و نفر سي‏ام اينجا نوشته شده است و از اين سي نفر، سه نفر صحبت كرده‏اند و بقيه مانده است، آقاي يزدي مطلبي داريد؟
يزدي- در رابطه با مسأله‏اي كه آقاي بشارت گفتند اگر اصلي از تصويب گذشت آيا بعد از آن همه صحبتي كه هم در جلسات مشترك و هم درجلسات عموم شده، باز يك نماينده حق دارد درباره آن اصل در خارج صحبت كند و حتي نسبت بدهند به مرحوم آيت الله طالقاني كه ايشان مخالف بودند؟ در صورتي‏كه شخصاً كه با ايشان صحبت مي‏كردم موافق بودند. آيا اين اصولًا حق است يا نه؟
نايب رئيس- اين همه سؤال كم كم نطق قبل از دستور است.
رباني شيرازي- يك عده‏اي كه مخالف هستند كارشان اين است كه بروند بيرون و در نظر مردم اين قانون را سست كنند و اين هيچ درست نيست. مثل اين‏كه توطئه‏اي در كار است.
طاهري اصفهاني- اگر ما در مجلس خبرگان ايستاده باشيم مسأله‏اي نيست ولي اگر بخواهيم آبروي اين مجلس كه آبروي موكلين و بالنتيجه آبروي ايرانيان است، محفوظ باشد در اين مورد شديداً بايد ايستادگي كرد.
رباني شيرازي- به مردم اخطار مي‏كنم آنهايي كه با اين ماده و اين اصل موافق‏اند تظاهرات كنند تا معلوم شود كه اكثريت چه كساني هستند و چه چيز را مي‏خواهند.
موسوي تبريزي- من حدس مي‏زنم براي بعد كه اين قانون اساسي را مي‏خواهيم به رفراندوم بگذاريم، توطئه‏اي در كار است. كساني كه خودشان به قانون اساسي رأي مي‏دهند توطئه مي‏كنند كه فردا اين اصولي را كه اصول سعادت ملت ما و سعادت ملت‏هاي مسلمان است، متزلزلش بكنند و من خواهش مي‏كنم شما به عنوان نايب رئيس و آقاي منتظري به عنوان رئيس اين اشخاص را مشخص كنيد چون ممكن است سخنانشان را از طريق راديو و تلويزيون دو مرتبه پخش كنند پس اين را تذكر بدهيد، و الا خودمان وارد عمل مي‏شويم. هر كس بخواهد بر عليه قانون اساسي و انقلاب اسلامي ايران توطئه كند، ما مستقيماً مي‏توانيم جوابش را بدهيم و من خواهش مي‏كنم جلو اين توطئه را گرفته و به موقع تصميم مقتضي را بگيريد.
نايب رئيس- عنايت بفرماييد، عرض مي‏شود كه يك مسأله‏اي اينجا داريم و يك وظيفه به عنوان خبرگان و نمايندگان منتخب مردم و آن كوشش براي بررسي هر چه عميق‏تر و تصويب هر چه سريع‏تر اصول قانون اساسي است و هر يك از اين رويدادها حجتي است از طرف خداوند بر ما كه به جاي هر كار ديگر سعي در تسريع و عميق‏تر بودن اين كار بكنيم، كه فداي‏
                        صورت مشروح مذاكرات قانون اساسى‏جلسه‏31-1، ص: 481
مسألة ديگري نشود، گفت و گوهاي انحرافي را بايد صرف‏نظر كرد، امروز يكي از برادران مي‏گفت با توجه به اين مسأله بنا دارم آن چيزي را كه ضروري حس مي‏كنم با كوتاه‏ترين بيان بگويم. البته ما در اينجا وقتمان را صرف مي‏كنيم كه هر چه عميق‏تر ولي سريع‏تر اينكار را تمام كنيم، اينها خودش نشانة ضرورت اين مطلب است، يك وظيفه‏اي هم داريم براي توضيح مطالب براي مردم، اين لزومي ندارد كه از اينجا باشد، دستگاه راديو تلويزيون موظف است كه در پاسخ اين‏گونه مطالب كه آنجاها منتشر و پخش مي‏شود اگر دوستان مطلبي داشته باشند آن را هم پخش كنند. اگر به وظيفه خودشان بر طبق شرايط عدل عمل كردند كه بحثي نيست زيرا راديو تلويزيون بايد محل عرضة افكار باشد و مردم بشنوند و انتخاب احسن كنند اگر هم عمل نكردند مثل يك دستگاه مختلف ديگر، در مملكت مرجع وجود دارد كه تحقيقات اين‏گونه دستگاه‏ها با آن مرجع در ميان گذاشته شود و از او خواسته شود جلوي آن تخلفات را بگيرد.
رباني شيرازي- اگر آن مرجع رسيدگي، جزء خود آن دستگاه نباشد، چون مراجع رسيدگي هم توطئه مي‏كنند.
صدوقي- پاسخ ندادن و سكوت كردن نمايندگان مجلس، عملي بسياربسيار نازيباست و بدتر از آن اين است كه بروند و به نام اين‏كه مي‏خواهند سخن‏راني امام خميني را پخش كنند، بر ضد قانون اساسي كه چند ساعت در اطرافش صحبت و بحث شده مطالبي بگويند و چنين وانمود كنند كه اين اصل يكي از اصول بي‏مورد و بي‏پايه‏اي است كه حساب ندارد. اين معني ندارد كه شما سكوت كنيد، بايد از حقتان دفاع كنيد.
نايب رئيس- آقاي مراغه‏اي فرمايشي داريد؟ (مقدم مراغه‏اي- اگر اجازه بفرماييد بيايم پشت تريبون) خير اگر مطلبي داريد مثل سايرين از همان‏جا بفرماييد. (مقدم مراغه‏اي- اخبار مجلس خبرگان منتشر نمي‏شود، اگر اجازه بفرماييد بيايم پشت تريبون، مطالبي دارم كه خيلي اساسي است و بايد صحبت كنم) از همان‏جا صحبت كنيد.
 (مقدم مراغه‏اي- اگر اجازه ندهيد بيايم در محل نطق، از اينجا صحبت نمي‏كنم) (ميرمرادزهى- صندلي نمايندگان كه جاي صحبت كردن نيست). آقاي مرادزهى، اگر قرار است چند كلمه‏اي تذكر بدهند از جاي خود مي‏دهند، درست است كه محل نطق براي صحبت كردن است ولي آيا بر طبق برنامه يا بدون برنامه؟
رشيديان- مسأله اين است كه مسائلي كه اينجا مطرح مي‏كنيم همه مي‏دانند كه ده- دوازده ساعت رويش بحث و گفت و گو مي‏شود به‏طوري كه وقتي تمام مي‏شود خسته و كوفته مي‏رويم، آن‏وقت آقايي كه خودش در مجلس بوده وتمام گفت و گوهاي نمايندگان را شنيده و جواب‏هاي قاطع و لازم و قانع‏كننده را نيز شنيده مي‏رود بيرون و علناً مطالب را مسخ مي‏كند و به دنبال اين‏كه فرموديد مجلس مورد اتهام قرار گرفته است، اضافه مي‏كنم يك نفر اگر با آيت الله طالقاني چاي خورده فردا هزار نوع خداي نكرده تهمت مي‏بندد و مردم خيال مي‏كنند كه ما از روحانيت و مراجع و علما و از قرآن بريده‏ايم. اين مسأله براي گروه‏هايي كه ضعف ايدئولوژيكي دارند، به هر حال بايد روشن بشود. ما خيلي عجله داريم كه هر چه زودتر قانون اساسي تصويب شود تا مردم از سرگرداني بيرون بيايند و دولت هم از قوانين طاغوتي دست بردارد، اما ما دست از ضرورت نمي‏توانيم برداريم و از آن بگذريم. اين مسأله ضروري است الان تمام وسايل ارتباط جمعي در مقابل مجلس خبرگان قرار گرفته‏اند آن روزنامه هر چه تهمت مي‏زند ما همين‏طور سكوت مي‏كنيم‏
                        صورت مشروح مذاكرات قانون اساسى‏جلسه‏31-1، ص: 482
چرا سكوت؟ اينها تهمت مي‏زنند، يعني چه؟ براي سه و نيم ميليون نفر دارند صحبت مي‏كنند، آن‏وقت مسائلي كه اينجا بحث مي‏شود در اطاق‏هاي در بسته بماند؟ بنده با توجه به اين‏كه با رفقا صحبت كرده‏ام معتقدم كه بايد تمام اين مسائل روشن شود و تمام زوايا و ابعاد آن براي ملت روشن شود. (مقدم مراغه‏اي- بنده قانع نشدم و مطالبي داشتم كه مي‏بايستي به عرض مي‏رساندم).
نايب رئيس- آقاي مقدم مراغه‏اي بفرماييد. بنشينيد، بر طبق نظام جلسه نمايندگان بايد مطالبشان را اظهار كنند، آقاي حجتي بفرماييد.
حجتي كرماني- با استناد به آيه «وَ لا تُجادِلُوا أَهْلَ الْكِتابِ إِلَّا بِالَّتِي هِيَ أَحْسَنُ» من نمي‏توانم منكر بشوم كه برادران ما گاهي اشتباهاتي انجام مي‏دهند، بنابراين بهتر است با اينها با قيافه خصمانه رفتار نكنيم بلكه با رفاقت و دوستي مسأله را حل كنيم وگرنه آنها بروند عليه كار اين مجلس در هر جا سخن‏راني بكنند و ما جواب ندهيم و همين‏طور اين مسأله در پهنه كشور مطرح بشود، يك كشاكش عمومي به وجود مي‏آيد كه به مصلحت انقلاب و اسلام نيست. بايد اين دوستاني را كه نظر مخالف با اكثريت دارند از طرف هيأت رئيسه بخواهيم و از طريق خيرخواهي با آنها صحبت كنيم تا ان شاء الله مسأله حل بشود.
نايب رئيس- پيشنهاد من اين است كه سه نفر از دوستان را انتخاب كنيد، اين سه نفر با يك يا دو سه نفر از دوستاني كه در اين زمينه نظر ديگري دارند، در اولين فرصت يك گفت و گوي راديو تلويزيوني داشته باشند و همان‏جا مسائل را متقابلًا براي همديگر بگويند و بشنوند و ملت هم گوش مي‏كند، اين خيلي بهتر است.
مقدم مراغه‏اي- حضرت امام فرمودند كه مي‏نشينند در اطاق‏هاي در بسته و قانون تنظيم مي‏كنند. تريبون و ميكروفون جلو شما هست و شما هر وقت مي‏خواهيد صحبت مي‏كنيد و شما مثل استاد و ما مثل شاگرد مدرسه نشسته‏ايم گوش مي‏دهيم، اين مجلس نيست فرصت بدهيد مخالف و موافق صحبت كنند و مخالف حرف‏هايش در جامعه شنيده شود، نه اين‏كه بخواهيد صدايشان را خفه كنيد. كدام يك از حرف‏هاي مخالفين را در راديو تلويزيون پخش مي‏كنند؟ آن شب در راديو تلويزيون مطالب شما كه موافق بوديد و مطالب من هم كه مخالف بودم هيچ كدام پخش نشد، براي همين موضوع سوءتفاهم به وجود آمده است.
نايب رئيس- ملاحظه بفرماييد كه آن شب نه سخن بنده را پخش كردند نه سخن شما را.
مقدم مراغه‏اي- خودتان چقدر صحبت كرديد و چقدر به ديگران فرصت داديد صحبت كنند؟ مقام رياست بايد بي‏طرف باشد و به نمايندگان فرصت بدهد حرفشان را بزنند.
نايب رئيس- بنده از اول اين جلسه تا حالا، به عنوان نمونه، جز در جهت نظم دادن به كارمان آيا سخني گفته‏ام؟ طبعاً به خاطر اين‏كه هيجاني در جلسه حكم‏فرما است به ناچار صحبت مي‏كنم. كسي كه نمي‏تواند بدون صحبت جلسه را اداره كند، اگر مي‏فرماييد من در جهت دفاع يا رد مطلبي به عنوان مسؤول جلسه چيزي مي‏گويم، چنين چيزي نيست. من اگر صرفاً به خاطر دفاع از مطلب در اصول قبلي صحبت كرده‏ام، به علت مسؤوليتم در گروه اول بود وگرنه ديروز و پريروز كه اينجا بودم اصلا صحبتي نكردم، اما به عنوان مسؤول جلسه در جواب افراد و دوستاني كه نظري دارند، اعتراضي دارند، تذكري دارند، توضيحي لازم دارند عرايضي مي‏كنم. خوب‏
                        صورت مشروح مذاكرات قانون اساسى‏جلسه‏31-1، ص: 483
بنابراين بهتر است كار جلسه‏يمان را ادامه بدهيم و سريع‏تر برويم جلو و با يك گفت و گوي راديو تلويزيوني مسائل را روشن كنيم.
پرورش- آقاي مراغه‏اي به عنوان شاگرد از ما نام بردند بايد حرفشان را اصلاح كنند.
3- طرح و تصويب اصل 13 (اصل سيزدهم)
نايب رئيس- اصل سيزده مطرح است، درباره اصل سيزده قرار بود نمايندگان محترم زرتشتي و مسيحي و كليمي كه در مجلس حضور دارند، اينجا بيايند و نظرشان را بگويند و صحبت كنند تا بتوانيم با حضور ذهن بيشتر نسبت به خواسته‏هايشان اقدام كنيم با اين‏كه در گروه‏ها هم صحبت شده آقاي دكتر اوشانا بفرماييد.
دكتر بيت اوشانا- به نام خدا، با اجازه هيأت رئيسه محترم، نمايندگان گرامي، اصلي كه امروز به نام اصل حقوق اقليت‏ها مطرح است واقعاً آن‏قدر مسالة ساده‏اي است كه ايجاب مي‏كرد هيچ يك از نمايندگان اقليت‏ها و اينجانب با عنايتي كه به عظمت انقلاب ملت ايران و به رهبري انقلاب ملت ايران داشته‏ايم، به عنوان توضيح آن و يا دفاع از حقوق خود مصدع خاطر آقايان نباشيم و چند دقيقه‏اي وقت مجلس را نگيريم. ولي خود به خود جريان اين‏طور پيش آمد، چون بعضي از دوستان بر روي لغات و بعضي عناوين از نظر درج آنها در اين اصل حساسيتي داشتند، باعث شد براي روشن شدن افكار دوستان ارجمند چند دقيقه‏اي وقت شما را بگيرم. خدمتتان عرض كردم اگر بخواهيم از حقوق اقليت‏ها صحبت كنيم يك چيز زائدي است براي اين‏كه ملت ما از قديم با اين اقليت‏ها زندگي كرده است و براي آنها حقوق بسيار باارجي را شناخته است. اقليت‏هايي كه اينجا نماينده دارند يا بعضي‏ها كه نماينده ندارند بيش از سه هزار سال است در ايران ساكنند و زندگي مي‏كنند. آشوري‏ها بيش از سه هزار سال و ارامنه به عقيده من در حدود دو هزار و هفتصد سال است كه در اين مملكت ساكنند و قبل از آن هم كه سر حدات مملكت به اينجا نرسيده بود، باز ساكن بوده‏اند. كليمي‏ها در حدود دو هزار و هفتصد سال و كمي بيشتر يا كمتر و اگر از صابئين هم اسم ببرم در حدود يك هزار و چهارصد تا يك هزار و پانصد سال است كه در اين مملكت ساكنند و اين سكونت همراه با زندگي مشترك با ملت ايران خودبه خود انس و الفت حقوق هم ملتي ايجاد كرده است و ما هيچ وقت خود را از ملت ايران جدا ندانسته‏ايم و نمي‏توانيم جدا از ملت بدانيم و عملًا هم با ملت ايران متحد و يك رنگ بوده‏ايم و هميشه از حق زندگي كامل و خوب برخوردار بوده‏ايم و اگر وقتي از اوقات، مستبدان و جباران، همان كساني كه به ملت ايران ظلم و جور روا داشته و حقوق ملت را پايمال كردند، حقوق اقليت‏ها را هم پايمال نموده و از بين برده‏اند كه همراه با حقوق از بين رفته ملت ايران، اين انقلاب به وجود آمد و پيروز شد. حقوقي كه از ملت ايران سلب شده بود، به آنها بر گردانده شد و مسترد گرديد و بايد همراه با حقوق اكثريت ملت ايران، حقوق اقليت‏هاي مذهبي و قومي هم به آنها مسترد و برگشت داده بشود. به اين جهت من به يكي از مصاحبه‏هاي رهبر بزرگ انقلاب در پاريس كه واقعاً مثل يك برادر غم‏خوار حق زندگي و حيات به گردن اقليت‏هاي مذهبي دارند، اشاره مي‏كنم. در جواب اين سؤال كه اگر انقلاب اسلامي ملت ايران پيروز بشود و حكومت اسلامي تشكيل بشود، با اقليت‏هاي ملي و مذهبي چطور رفتار خواهد شد؟ فرمودند «اقليت‏ها در تعيين سرنوشت خود آزاد خواهند بود، با رعايت تماميت ارضي ايران همه آنها از حقوق مساوي با برادران مسلمان برخوردار بوده و حقوق ضايع شده آنها به آنها مستردخواهد شد.» حقوق ضايع شدة ما همان‏طور
                        صورت مشروح مذاكرات قانون اساسى‏جلسه‏31-1، ص: 484
كه عرض كردم همراه با حقوق ضايع شده تمام ملت ايران به ما برگشت داده مي‏شود و وقتي بين آحاد و افراد ملت ايران با توجه به اصل دوم كه دوستان ارجمند تصويب كردند اختلافي وجود ندارد و باتوجه به هدف‏هاي جمهوري اسلامي كه در اصل سوم تصويب كردند، به تمام افراد و آحاد اين كشور حقوق برابر داده شده است و واقعاً اين مطلب قلب تمام اقليت‏هاي ملي و مذهبي را مالامال از شادي و سرشار از محبت و علاقه نسبت به رهبر انقلاب و نسبت به تمام كساني كه اين حقوق را به برادران خود كه ناشي از هدف‏هاي انقلاب است، اعطا كرده‏اند مي‏نمايد ولي در اين اصل كه الان مطرح است يك اختلافاتي با اصول ديگر به نظر مي‏رسد اگر آن اصل تمام اين حقوق را به اقليت‏هاي ملي و مذهبي اعطا كرده است در اينجا يك محدوديت‏هاي خاصي هم برايشان قائل شده‏اند كه اين محدوديت‏ها را عرض كردم و ما اصلًا نمي‏خواستيم درباره آنها بحث كنيم چون با توجه و عنايتي كه دوستان و سروران عزيز به اين اصول دارند و خودشان بيش از ما به آن معتقدند و به اين اصل هم خيلي واضح‏تر و با وسعت نظر بيشتر نگاه مي‏كردند تا هيچ نظر كوتاه‏بينانه‏اي نتواند به انقلاب ايران با انتقاد نگاه كند. همان‏طور كه عرض كردم انقلاب ما، انقلاب بزرگ ملت ايران قابل محدود كردن در سر حدات كشور ما نيست. نه الان سابق هم هر وقت اتفاقي در كشور ما روي داده است نه خودمان توانسته‏ايم آن را محدود كنيم نه ديگران. براي اين‏كه كشوري كه ما در آن زندگي مي‏كنيم، كشوري است كه در موقعيت خاص استراتژيكي و ژئوپلتيكي است كه هر اتفاقي كه در آن بيافتد سرچشمه تمام اتفاقاتي خواهد بود كه در تمام نقاط، حتي خيلي دوردست، اثر خواهد داشت. مثالي عرض مي‏كنم انقلاب مشروطيت ما با اين‏كه از نظر ملت ايران عملًا انقلاب بزرگي بود ولي در آرمان‏هاي خودش نتوانست كاملًا پيروز شود اما با وجود آن در سرنوشت همه تأثير گذاشت، حتي در سرنوشت ملل بزرگ دنيا. همه دانشمندان، انقلاب بزرگ چين را در سال يك هزار و نهصد و دوازده متأثر از انقلاب مشروطيت ايران مي‏دانند يا استقلال هندوستان و نهضت‏هايي كه براي استقلال تلاش كردند همه متأثر از انقلاب كشور ما بود يا استقلال افغانستان و يا ساير انقلابات در آسيا و خاورميانه همه تأثير به‏سزايي از انقلاب ما داشته‏اند و همين‏طور در امور تركيه و كشورهاي ديگر، انقلاب مشروطيت اثر مهم و شگرفي داشته است و من يقين دارم انقلاب با عظمتي كه امروز در كشور ما انجام گرفته است چون ديد آن به مراتب وسيع‏تر از انقلاب قبلي است و عظمت و وسعت آن با انقلاب مشروطيت قابل قياس نيست و داراي اشكال و ويژگي‏هاي خاص خودش است، خودبه‏خود تأثيرش نيز بيشتر و عميق‏تر خواهد بود. وقتي انقلاب ما داراي چنين ويژگي‏هايي است و اميد زندگي بهتر و نجات از يوغ نژادپرستي را به همه مي‏دهد، آيا درست هست حقوق كوچكي را درباره اقليت‏هايي كه دو هزار سال سه هزار سال هم‏پاي ملت ايران ستم كشيده و زجر برده‏اند، از آنها دريغ كنيد؟ نه، ملت ما و اقليت‏ها، به خصوص اقليت‏هاي مذهبي به هيچ وجه مايل نيستند كه حقوق آنها، با اين‏كه از نظر انقلاب تضمين شده است، محكي باشد براي امتحان قانون اساسي و انقلاب و جمهوري اسلامي ناشي از آن. براي اين‏كه اگر سه هزار سال در اين كشور با هم زندگي كرده‏ايم، اميدواريم هزاران سال ديگر هم، هم‏پاي ملت ايران از زندگي شادمانه و آزاد و از تمام مواهب زندگي به طور مساوي برخوردار باشيم و چون مايل نيستيم مورد محك و آزمايش قرار بگيريم و خرده‏گيران آن را مورد خرده‏گيري قرار دهند و اين خرده‏گيري‏هاي كوچك به لكه‏هاي ابر تبديل شود كه خداي نكرده جلوي آفتاب تابناك انقلاب را بگيرد و به روشنايي‏اش لطمه بزند، صريحاً از دوستان و
                        صورت مشروح مذاكرات قانون اساسى‏جلسه‏31-1، ص: 485
همكاران گرامي تقاضا مي‏كنم پيشنهادي را كه در اين زمينه داده‏ايم، با عنايت و توجه مورد بررسي و تصويب قرار دهند. البته اين پيشنهاد به نظر من خيلي ساده و بسيار كوچك است و چون ما حقوق اختصاصي هم مي‏خواستيم، دوستان مي‏بايست مي‏دادند. من تا حدي كه در تاريخ مي‏توانم قضاوت كنم، يك اصلي بود در صدر اسلام، به خصوص خود حضرت پيغمبر (ص) براي آشنايي و محبت بخشيدن به قلوب، به آنهايي كه پيرو اديان ديگري بودند، بيشتر محبت مي‏كردند. حتي شنيده‏ام كه در فتح مكه، به صفوان بن معاويه، بيشتر از ابوسفيان دادند و به غير مسلمان‏ها بيش از او و وقتي انصار و مهاجرين ايراد گرفتند گفت: من مي‏خواهم محبت اينها را جلب كنم و بايد به آنها بيشتر بخشش و محبت بكنم. اگر آنها دو روز با پيغمبر همكاري داشتند و اين‏چنين مورد محبت وتوجه پيغمبر قرار گرفتند، جمعيت‏هاي ما، هم‏دينان ما، اقليت‏هاي مذهبي و قومي بيش از يك هزار و چهار سال است كه با مسلمين همكاري و زندگي مشترك دارند. من اگر بخواهم از كارها و وظايفي كه در پيشرفت اسلام انجام داده‏ايم صحبت بكنم شايد در اين باره كتاب‏ها بايد نوشته شود ولي تنها به اين مسأله اكتفا مي‏كنم كه يكي از پايه‏هاي پيشرفت تمدن اسلامي در قرن دوم و سوم، علومي است كه به نام دخيل خوانده مي‏شود كه توسط نويسندگان و مترجمين هم‏نژاد ما و ساير اقليت‏هاي مذهبي به تمدن اسلامي تقديم شده است. اجداد ما در حدود چهل دانشگاه بزرگ با شرايط آن روز در خود جزيره و شام داشتند كه نصيبين و قنصرين رها (اورنا) نمونه‏هايي از آن هستند. من از تاريخ به يادم مي‏آيد كه در قرن نهم ميلادي كتابخانه بغداد پنج ميليون كتاب داشت. در اول قرن بيستم كتابخانه پاريس پنج ميليون كتاب داشت. از نظر قياس همان موقع نصف كتاب‏هاي كتابخانة بغداد يا به زبان سرياني و آرامي كه زبان مادري من است بوده يا مترجميني كه براي خدمت به مسلمين و اسلام اينها را ترجمه كرده بودند و يا تحقيق كرده و نوشته بودند آشوري و سرياني بوده‏اند و اينها همه كوشش و زحماتي بود كه هم‏دينان و برادران ما، اجداد ما براي خدمت به پيشرفت تمدن اسلامي انجام داده‏اند. من نمي‏خواهم وقت سروران عزيز را بگيريم فقط به يك نكته‏اي اشاره مي‏كنم، مابا قلبي پر از شادي به اصولي رأي داديم كه مفهوم آن اتحاد و هم‏بستگي كليه مسلمين است به اين دليل كه اين هم‏بستگي و وحدت باعث خواهد شد كه اقليت‏هاي قومي و ديني همراه ملل اسلامي از نتايج خيلي خوب زندگي بهره‏برداري كنند و به زندگي خود در محيطي آرام و آزاد ادامه دهند و به ايران و ايراني خدمت كنند. اگر اين اصل خوب نوشته شود و تصويب گردد، در سرنوشت همة ما اثر خوبي خواهد داشت. اقليت آشوري در خاورميانه در حدود سه ميليون نفرند كه همه در كشورهاي اسلامي زندگي مي‏كنند. كليمي‏ها غير ازآنهايي كه در اسرائيل زندگي مي‏كنند، در كشورهاي ديگر اسلامي هم هستند. ارامنه هم همين‏طور منتشرند. (نايب رئيس- آقاي بيت اوشانا، وقت شما تمام است). چند جمله ديگر را عرض مي‏كنم. زرتشتيان هم همچنين و ساير اقليت‏ها نيز همين وضع را دارند. اگر دوستان در اينجا لطفي در حقشان داشته باشند، بي‏ارج نخواهد بود، به خصوص اگر قلوب آنها هم و محبت آنها را به انقلاب بيشتر جلب كنند ما كه از گرمي آفتاب انقلاب بهره‏منديم اميدواريم آنها هم بهره‏مند شوند.
پيشنهاد كه داده بوديم قرائت مي‏كنم كه اگر دوستان قبول كنند به جاي متن قبلي قرار بگيرد و تصويب شود: «ايرانيان زرتشتي، كليمي، مسيحي و صابئين اقليت‏هاي رسمي ديني كشور شناخته مي‏شوند و در انجام مراسم ديني خود آزادند و در احوال شخصيه و تعلميات ديني‏
                        صورت مشروح مذاكرات قانون اساسى‏جلسه‏31-1، ص: 486
بر طبق آيين خود عمل مي‏كنند و در تعليم و تعلم فرهنگ و زبان خود و تشكيل شوراهاي قومي و ديني از حمايت قانون برخوردارند.» من اميدوارم هيأت رئيسه محترم و نمايندگان گرامي حتماً اين لطف را درباره اقليت‏هاي مذهبي خواهند داشت و اين حق خيلي كوچك، كه احتياج به صحبت و بحث كردن نداشت، با توجه به قلب پر از محبت كساني كه نمايندة انقلاب بزرگ ملت ايران هستند تصويب خواهد شد. ملت ايران اين حقوق را هزاران سال به رسميت شناخته است. اينك بايد انعكاسي از آن در قانون اساسي باشد. خيلي معذرت مي‏خواهم كه وقت شما را بيش از حد گرفتم.
نايب رئيس- از ديگر نمايندگان محترم اقليت‏هاي مذهبي خواهش مي‏كنم اگر غير از مطالبي كه آقاي بيت اوشانا فرمودند، مطالبي دارد بفرمايند صحبت كنند. آقاي خالاتيان فرمايشي داريد بفرماييد.
هراير خالاتيان- نمايندگان محترم، بنده تا حالا از اين تريبون استفاده نكرده‏ام، دليلش هم اين بوده كه نخواسته‏ام وقت مجلس بيش از اين گرفته شود و اگر هر نظري، پيشنهادي يا تذكري داشته‏ام، كتباً داده‏ام حضور هيأت رئيسه و رياست هم لطف كرده و در اسرع وقت ترتيب اثر داده است.
و اما در مورد اصل مورد بحث با توجه به اين‏كه همكارم آقاي دكتر بيت اوشانا صحبت‏هاي لازم را كردند بنابراين بنده با اين تذكر كه ايشان بر خلاف قرارمان به جاي جامعه، اقليت را به كار بردند، مي‏پردازم به چند توضيح مختصر دربارة اصطلاحات ارمني، مسيحي، و جامعه ارمني.
درست است كه ارمني مسيحي هستند ولي با اين وجود، موقعيت خاصي در عالم مسيحيت دارند و حساب ارمني‏ها به خصوص از حساب دولت‏هاي مسيحي جداست. دولت‏هاي انگليس و آمريكا و روس هم مسيحي هستند ارامنه هم مسيحي هستند ولي فجايعي كه زورمندان به نام مسيحيت انجام داده‏اند- كه استعمار و استثمار ملل شر، ميانه و مردم ايران نيز از آن جمله هست- مسلماً هيچ ربطي به ارمني مسيحي ندارد. ولي متأسفانه سودش را آنها برده‏اند و ضررش به ارامنه رسيده است. كما اين‏كه چند روز پيش، يكي از نمايندگان همين مجلس داشتند فجايع دولت‏هاي مسيحي را به حساب مسيحي‏هاي ايران مي‏گذاشتند و شايد هم ايشان حق داشتند، چون اكثراً خيال مي‏كنند مسيحي يعني ارمني، لابد همه نمايندگان در جرايد و راديو تلويزيون خواندند و ديدند كه چگونه مسيحيان راست‏گراي لبنان به ارامنة مسيحي حمله كردند. چرا؟ چرا مسيحي‏هاي فلانژ لبنان به جامعة ارامنة لبنان حمله كردند مگر نه اين‏كه هر دو مسيحي و هم‏دين بودند؟ دليلش اين است كه ارامنه حاضر نشدند عليه فلسطيني‏ها و مسلمانان بجنگند و مسيحي‏هاي فالانژ به كمك حاميان خارجي خودشان بر ارامنه هجوم آوردند و جنگ در گرفت. پس ارمني مسيحي به خاطر مسلمانان مي‏جنگد، كشته مي‏دهد، آن‏وقت در ايران همان ارمني مسيحي، مسؤول فجايع دولت‏هاي استعمارگر مسيحي معرفي مي‏شود. در صورتي‏كه ارمني مسيحي خود از قربانيان استعمارگران مسيحي است. به خاطر همين حقيقت و واقعيت تلخ است كه بنده اعلام مي‏كنم، حساب جامعه ارمني ايران از حساب دولت مسيحي جداست.
و اولين خواسته و تقاضايي كه دويست و پنجاه هزار نفر ارمني‏هاي ايران از اين مجلس و از اين قانون اساسي دارند، اين است كه ارمني با چهرة واقعي خود معرفي شود. يعني به جاي‏
                        صورت مشروح مذاكرات قانون اساسى‏جلسه‏31-1، ص: 487
اقليت مسيحي به عنوان جامعة ارمني ايران شناخته شود.
پنجاه و چند سال تمام با اصطلاح موهن اقليت مذهبي مسيحي، چهره واقعي جامعة ارمني خدشه‏دار شده و اگر بعد از انقلاب هم با همان چهره و سيما معرفي شود، اين نقض غرض و انكار انقلاب است و نه ارمني‏ها و نه مردم ايران آن را نخواهند پذيرفت.
ارمني‏ها در انقلابات اين همه فعاليت كرده‏اند و كشته‏ها داده‏اند تا با چهره حقيقي خود شناخته بشوند و اگر اين حق ابتدايي انساني مورد توجه واقع نشود، نه تنها دويست و پنجاه هزار ارمني ايران، بلكه شش ميليون ارمني جهان كه در پنجاه و چهار كشور زندگي مي‏كنند راضي نخواهند شد و بدون شك، همان دولت‏هاي استعمارگر مسيحي كه منتظر فرصتند تا سوءاستفاده كنند، همين عدم توجه به حقوق ابتدايي جامعة ارمني ايران را پيراهن عثمان خواهند كرد، زيرا روزها و هفته‏هاست كه انتظار مي‏كشند تا ببينند انقلاب ايران براي ارامنه چه خواهند كرد. پس بنده اعلام مي‏كنم كه اولين و ابتدايي‏ترين خواستة جامعة ارمني اين است كه ارمني با چهره و نام صحيح و حقيقي خود شناخته و معرفي شود. درست است كه ارمني‏ها مسيحي هستند ولي توضيح دادم كه حساب ما از حساب دولت مسيحي جداست (البته ما با ساير مسيحي‏هاي ايران هيچ اختلافي نداريم و منظور اين نيست كه با آنان و ساير جوامع، نزديكي و همكاري نداريم، ما حقوقي كه به عنوان شهروندان ايراني تقاضا مي‏كنيم، براي ساير مسيحي‏هاي ايران هم تقاضا داريم).
و اما پس از اين توضيح، ميل دارم توضيحي هم در مورد اين‏كه چرا به جاي اقليت، جامعه را تقاضا مي‏كنم بدهم. چرا جامعه؟ البته بنده به عنوان نمايندة ارامنه، صحبتم را به جامعه ارمني محدود مي‏كنم دليل آن‏كه بنده جامعه مي‏گويم و نه اقليت، اين است كه جامعه نشانگر يك نظام و سيستم خاص اجتماعي، ملي، ديني و مذهبي و فرهنگي و تاريخي است. جامعة دويست و پنجاه هزار نفري ارمني ايران داراي سه خليفه‏گري است كه يكي از آنها يعني خليفه‏گري جلفاي اصفهان، نه تنها حاكم بر امور اجتماعي، قومي و مذهبي ارامنة جنوب ايران بلكه حاكم بر امور ارامنه هندوستان هم هست. در بطن جامعة ارمني شوراهاي متعدد و مختلف، ده‏ها كليسا و نمازخانه، ده‏ها مدرسه و پرورشگاه، ده‏ها باشگاه و انجمن و تعداد زيادي سازمان‏ها و تشكيلات گوناگون تحت يك نظام خاص فعاليت دارند كه در نواحي شمال غربي ايران تا سه هزار سال سابقه دارند و همه اينها متعلق به ارامنة گريگوريان مي‏باشد. از اينها گذشته جوامع ارمني كاتوليك و پروتستان و ديگر جوامع كوچك مذهبي نيز هستند كه مجموعاً جامعه ارمني را در ايران تشكيل مي‏دهند. و حالا چرا جامعه ارمني؟ اعضاي جامعة ارمني، درست است كه از لحاظ ديني، مسيحي و از لحاظ مذهبي اكثراً گريگوريان مي‏باشند، ولي وجه تمايز آنان با ديگر جوامع مسيحي، بيشتر در جنبه ملي و قومي آن است. جنبه‏اي كه آن‏چنان قوي است كه ساير جوانب را تحت‏الشعاع قرار داده و مذهب گريگوريان مذهب ملي ارامنه است و در تمام دنيا و در عالم مسيحيت هم كاملًا منحصربه فرد مي‏باشد.
بنده گفتم در خبرهاي مربوط به بيروت لبنان، خواندند و شنيدند كه سه روز متوالي ارامنه بيروت و مسيحيان راست‏گراي لبنان جنگيدند و بالاخره با توافق طرفين، آتش بس برقرار شد.
                        صورت مشروح مذاكرات قانون اساسى‏جلسه‏31-1، ص: 488
چرا ارمني مسيحي و فالانژ مسيحي با يكديگر مي‏جنگند؟ پس غير از عامل مذهب عوامل ديگري نيز هست. پس ارمني و مسيحي يكي نيستند بايد آنها را از همديگر تشخيص داد. به همين سبب در اصل مورد بحث، حقوق ملي، انساني، اجتماعي و سياسي جامعه ارمني بدون قيد قوميت و زبان، فرهنگ قومي و آداب و رسوم اجتماعي و صلاحيت شوراهاي ارمني، تأمين نخواهد شد.
بنابراين، متني پيشنهاد مي‏شود كه حداقل خواسته‏هاي ابتدايي و انساني جامعه ارمني را در بر مي‏گيرد.
پيشنهاد اصلاحي اصل 13- «ايرانيان زرتشتي، كليمي و مسيحي (جامعة ارمني و جامعه آشوري و ساير جوامع مسيحي) جوامع رسمي يا قانوني ديني غير اسلامي كشور شناخته مي‏شوند و در انجام مراسم و تعليمات ديني بر طبق آيين خود عمل مي‏كنند و در احوال شخصيه و حفظ شعائر ديني و تعليم فرهنگ زبان قومي و اجراي آداب و رسوم اجتماعي خود از حمايت قانون برخوردارند و صلاحيت شوراهاي ديني و قومي آنان در مورد جوامع خود محفوظ و رعايت خواهد شد.»
آن‏چه به اختصار گفته شد، توضيحي بود در مورد يكي از اصول قانون اساسي كه منحصراً مربوط مي‏شد به جوامع ديني و قومي غير اسلامي ايران. اصول ديگري هم هست كه درباره آنها هم بحث خواهم كرد و بالاخره، در فرصتي مناسب، حرف‏هايي هم درباره اصول كلي ايدئولوژي و جهان‏بيني خودم دارم كه بيان خواهم كرد، ولي فعلًا آن‏چه بيان شد، يك تقاضا و خواستة ابتدايي و انساني است كه حتم دارم مجلس خبرگان آن را دريغ نخواهد كرد و اميدوارم يك يا دو تفنگ به دست ناآگاه، به اين حقوق انساني و قانوني ما خودسرانه دست درازي نخواهند كرد.
نايب رئيس- آقاي دانش‏راد شما هم توضيحي داريد؟ (مهندس دانش‏راد- اگر اجازه بفرماييد چند دقيقه‏اي وقت مجلس را بگيرم). بفرماييد.
مهندس دانش‏راد- بحثي كه درباره اين اصل سيزده مطرح شد و به وسيله يكي از آقايان يعني جناب آقاي رباني عنوان گرديد، بحث بر سر كلمة رسميت بود كه مي‏خواهم راجع به آن توضيحي بدهم و بعد از آن مطالبي كه آقايان نمايندگان آشوري‏ها و ارامنه فرمودند، تكميل كنم. مسأله اين است كه يك دين در مملكت ما يا رسمي است يا غير رسمي، و يا قانوني است يا غير قانوني. اين را بايد به كجا منعكس كرد تا افراد ملت بدانند با يك فرد كه داراي دين قانوني است صحبت مي‏كنند يا با آدمي كه دين غير قانوني دارد؟ آن‏چه براي جناب آقاي رباني نگراني ايجاد مي‏كند اين است كه اگر بگوييم رسمي است، بنابراين بايد اثر قوانين ديگر را هم ببينيم. ما در اصول قبل گفتيم كه جمهوري اسلامي ايران چيست، دين رسمي و مذهب رسمي كشور مشخص شد و گفتيم كه كليه قوانين كشور بايد منطبق با مقررات دين رسمي و مذهب رسمي كشور باشد. بنابراين كلمة رسمي كه در اينجا به كار مي‏رود براي اين است كه اين دين يك دين غير رسمي نيست، ديني است كه تا حدودي منطبق است با مقررات اسلامي، يعني اسلام ديني است كه در آن دين يهود هم مي‏گنجد منتها رو به تكامل رفته و با زمان پيش رفته و جلو آمده است. آن مال سه هزار سال پيش بوده و اين مال يك هزار و چهارصد سال پيش. بنابراين بحث كردن روي اين كلمه به نظر من ايرادي ندارد، در غير اين صورت ممكن است سوءتفاهم ايجاد بشود. ممكن است براي‏
                        صورت مشروح مذاكرات قانون اساسى‏جلسه‏31-1، ص: 489
مردمي كه پيش‏نويس منتشر شده قانون اساسي را خوانده‏اند اين سؤال پيش بيايد كه چطور شد «رسمي» را حذف كردند و الا مسأله‏اي نيست.
مطلبي كه مي‏خواستم در اينجا عرض كنم اين است كه آقاياني كه دارند قانون اساسي را بررسي مي‏كنند در نظر نگيريد كه من به نام نماينده اقليت كليمي بايد بيايم و از حقوق اقليت‏ها دفاع كنم بلكه همة ما چه اقليت و چه اكثريت در موقع خودش بايد از حقوق مردم دفاع كنيم. اگر من به قانون اساسي با اين ديد نگاه كنم، بايد توجه داشته باشم كه چيزي در اين قانون اساسي نيايد كه بهانه به دست ضد انقلاب بدهد و در آينده خداي نكرده به زندگي ما رخنه‏اي بكنند. اينجا من مي‏خواستم توجه بدهم كه ايرانيان كليمي و ساير اقليت‏ها جدا از ديگران نيستند.
اينجا من مي‏خواستم توجه بدهم كه ايرانيان كليمي و ساير اقليت‏ها جدا از ديگران نيستند.
اينها همه مردم ايران و ايراني هستند كه روش زندگيشان مختصري با هم متفاوت است.
بنابراين اگر روي اين موضوع بحث كنيم كه اين يك گروه به كنار، و به آن گروه حقي بدهيم و اين حق به صورت تبعيض باشد، در قانون اساسي ما خلل وارد مي‏شود و آن‏وقت ايجاد ناراحتي مي‏كند و اين وسيله‏اي مي‏شود در دست كساني كه مي‏خواهند انقلاب و وحدت ملي كشور را خدشه‏دار كنند. هم‏اكنون ممكن است اين ناراحتي به وجود آيد. هر وقت ملت ايران نهضتي داشت معمولًا اين ناراحتي درست مي‏شد و ديواري هم كوتاه‏تر از ديوار اقليت‏ها نبود. در موقعي كه نهضت ملي ايران مطرح بود، در زمان مرحوم دكتر محمد مصد، همين مسأله وجود داشت. ما از اين ناراحتي‏ها فراوان داشتيم. دسته‏جاتي درست شد كه نشرياتي داشتند و مرتب به ايرانيان كليمي توهين مي‏كردند و باعث مي‏شدند كه تفرقه ايجاد شود و ناراحتي‏هايي پيدا شود كه نهضت را لكه‏دار كند. در همين انقلاب بزرگ ما هم همين مسأله در اول وجود داشت. قبل از اين‏كه انقلاب به ثمر برسد ما شاهد نشرياتي بوديم كه مي‏گفتند يهودي‏ها بايد تا فلان وقت از ايران بيرون بروند و ما مي‏فهميديم كه اين مطالب به وسيله عوامل دشمن انقلاب منتشر مي‏شود. نوار سخنان امام خميني كه در اين‏باره بياناتي فرموده بودند در جامعة ما دست به دست مي‏گشت و آرامش مي‏بخشيد. اگر آن نوار نبود، آن نشريات و عوامل دشمن براي ما و براي انقلاب ايران ناراحتي‏هاي سياسي و مشكلاتي به وجود مي‏آورد. اين است كه من عقيده دارم به نفع وحدت و هم‏بستگي ما است كه در اصول مربوط به اقليت‏هاي ديني در اين قانون اساسي به يهوديان و مسيحيان و زرتشتيان با ديد آن مردم هزار و چهارصد سال پيش نگاه نكنيم، عالم فقيه كسي است كه مسأله را به حالت و شكل روز نگاه كند مردم يهودي يا نصراني كه در قرآن كريم صحبتي و گله‏اي از آنها شده است جزء اعراب داراي مذهب يهودي يا نصراني بودند، قبايل بني قريضه و زرگران شهر مدينه از گروه‏هاي ديگري بودند كه حالا ديگر وجود ندارند. ايرانيان يهودي يا مسيحي دو هزار و هفتصد سال يا سه هزار سال است كه در ايران ساكن هستند و مردم ديگري هستند كه با آن مردم رابطه‏اي ندارند، ايرانياني هستند كه قبل از ظهور اسلام به اديان يهودي يا مسيحي گرويده بودند و قسمت مهمشان به اسلام گرويدند يهوديان ايران دو هزار و هفتصد سال پيش، حدود ششصد هزار نفر بودند كه به بابل آمدند و الان پنجاه هزار نفرند و حدود هفتاد، هشتاد هزار نفرشان هم از سي سال قبل به خارج از ايران رفته‏اند. اين ششصد هزار نفر قتل عام نشدند، غالباً به مذهب اسلام گرويدند. به هر حال آن ديدي كه آقايان علما نسبت به آيات قرآن درباره يهود در آن زمان دارند، آن را تسري ندهند به مردمي كه يهودي هستند و در ايران زندگي مي‏كنند و سالهاست در اين مملكت زندگي كرده‏اند و خوب و بدشان با مردم ايران مشترك است. مثال مي‏زنم، بنده يك نفر يهودي‏
                        صورت مشروح مذاكرات قانون اساسى‏جلسه‏31-1، ص: 490
من همان مدرسه‏اي مي‏رفتم كه يك نفر مسلمان مي‏رفت. پسر من حتي در دبستان مانند ساير هم‏كلاس‏هاي خود قرآن خوانده است. به او گفتم قرآن را بخوان و بفهم تا بداني كه در محلي كه زندگي مي‏كني هم‏ميهنانت چه معتقدات ديني دارند و مبادا از كلاس‏هاي درس تعليمات ديني خارج شوي. در زندگي اجتماعي ما با هم بوديم، در زندگي اقتصادي با هم بوديم. اگر در مملكت ايران سرمايه‏دار بزرگ پيدا شده، اين منحصر به يهودي نيست، مسلمان هم هست، زرتشتي هم هست. اگر طبقه و قشر مستضعف هست، از همة دينهاست. من از همة شما خواهش مي‏كنم الان برويد سري به محلة يهودي‏ها بزنيد ببينيد با چه فلاكتي زندگي مي‏كنند. برويد به خيابان‏هاي گرگان يا نظام‏آباد و نواحي ديگر يهودي‏نشين را ببينيد زندگيشان اگر بدتر از زندگي مردم مستضعف مسلمان نباشد، در حد آنهاست. آنها را به وسيله مذهب جدا نكنيد. كاري بكنيد كه دست به دست هم بدهند و در ايجاد يك ايران مستقل و داراي اقتصاد شكوفا همكاري كنند ولو اين‏كه عدةشان نسبت به اكثريت كم باشد. به نظر من قانون اساسي بايد پلي باشد براي ايجاد ارتباط دوستانه، صميمانه و محبت‏آميز بين اقشار مختلف ملت و ايجاد وحدت در مبارزه و كوتاه كردن دست گروهي كه مي‏خواهند همة ملت را اعم از مسلمان و يهود و مسيحي و زرتشتي غارت كنند. من با اين ديد نگاه مي‏كنم و از آقايان علما و دوستان عزيز هم توقع دارم با همين ديد نگاه كنند، نه ديدي كه به يك يهودي اهل ذمه نگاه مي‏كنند. حالا دورة هزار و چهارصد سال پيش را نگاه نكنيم كه دو طايفه مقابل هم بودند و قراردادي داشتند. الان همه با هم هستيم و قانون اساسي قراردادمان است كه همه از آن تبعيت مي‏كنيم و قبولش داريم با تمام جزئيات و محسناتش. بنابراين تقاضا مي‏كنم. تحريكاتي بود در سال هزار و نهصد و پنجاه و دو نسبت به اين‏كه يهوديان ايران دچار تبعيض هستند و بنابراين ادعا مي‏كردند كه به اين علت صهيونيزم قابل توجيه است. من مي‏خواهم اين موضوعات و اين تبعيضات در قانون اساسي ما نباشد تا آن‏گونه تحريكات هيچ وقت نتواند مطرح شود. از اين‏كه وقت آقايان را گرفتم معذرت مي‏خواهم.
نايب رئيس- آقاي موبد شهزادي اگر مطلبي داريد بفرماييد.
موبد رستم شهزادي- به نام خدا، بنده در نطق پيش از دستور دومين روز برگزاري مجلس و همچنين در گروه دوم دربارة دين و مذهب رسمي و اقليت‏ها صحبت كردم كه علاوه بر آن صحبت ديگري ندارم. راجع به پيوستگي و هم‏بستگي ما زرتشتيان با ايرانيان مسلمان، لزومي به دلايل و ثبوت ندارد بلكه مي‏توانم به صراحت بگويم كه ما نخستين مالكين اين سرزمين و از گروه فرزندان اصيل اين آب و خاكيم.
به تصديق حضرت آيت اللّه صدوقي نماينده محترم يزد در مجلس، سابقاً پارسيان هند هرگونه پول وقفي را كه مي‏خواستند به ملت بدهند، به يزد و كرمان و تهران مي‏فرستادند و با آن پول‏ها مدرسه و درمانگاه ساخته مي‏شد و نخستين مدارسي كه در يزد باز شد زماني بود كه هنوز در شهرهاي ديگر مكتب‏خانه‏هايي در مغازه‏ها يا در اطاق‏هاي كوچك داشتند، پارسيان هند طبق نمونه‏اي كه از انگليسي‏ها ياد گرفته بودند عيناً براي ما ميز و صندلي و تخته سياه و وسايل تحرير و غيره تهيه كردند كه براي اولين بار در ايران ديده مي‏شد. همين‏طور درمانگاه و دوا و دكتر را هم از هندوستان مي‏آورند يعني خود اين پارسيان مي‏آمدند آنجا و اين خدمات نه فقط براي زرتشتيان بلكه براي جميع مردمان و ساكنين آنجا اعم‏
                        صورت مشروح مذاكرات قانون اساسى‏جلسه‏31-1، ص: 491
از مسلمان و كليمي و ارمني و زرتشتي بود و الان هم ما در تهران چهارتا دبستان و دبيرستان دخترانه و پسرانه جدا در تهران‏پارس داريم، در خود شهر داريم، در يزد داريم در بيست و دو ده يزد كه اغلب جمعيتش يك سوم زرتشتي و بقيه مسلمان يا يك پنجم زرتشتي و بقيه مسلمان يا يك دهم زرتشتي و بقيه مسلمان هستند مدارس ما هم براي مسلمانان آن محله و هم براي زرتشتيان بود. در كرمان هم همين‏طور، هر جا ما تشكيلاتي داشته باشيم براي عموم است و خصوصي نيست. در مطالبي كه نمايندگان محترم جوامع آشوري و ارمني و كليمي ايراد فرمودند خواسته‏هاي ما را هم بيان فرمودند ديگر من لزومي ندارد تكرار كنم فقط اين‏قدر توقع دارم اين عناوين و القابي كه براي ما جوامع رسمي ديني غير اسلام در قانون اساسي مي‏گنجانيد طوري نباشد كه بويي از سلطه‏پذيري و ستم‏كشي در آن به مشام برسد زيرا در قانوني كه خود ما تصويب كرديم گفتيم هرگونه سلطه‏گري و سلطه‏پذيري يا ستمگري يا ستم‏جويي در كشور ايران ممنوع است و ما اينها را به همه گوشزد كرديم. اميدوارم در موقع تدوين اين قانون در مورد ما جوامع ديني غير اسلامي بويي از آن به مشام نرسد و در پايان عرض مي‏كنم اگر مي‏خواهيم ملت ما و اين جمهوري ما دوام زيادي داشته باشد و خداي نخواسته روزي بر عليه آن (چه در داخل و چه در خارج) قيام نكنند، بايد با هم متحد باشيم و يك بار ديگر آن شعر حماسي روان شاد پورداوود را عرض مي‏كنم كه فرموده:
اگر مسلمان و نصارا و ور از زرتشتيم (اينجا كليميان را هم بايد اضافه كنم)
         همه از يك پدر و يك نسبت و يك پشتيم             در كف مام وطن گويي پنج انگشتيم‏
             تا كه جمعيم به دندان اجانب مشتيم             ور پراكنده و فرديم شكار آنان. متشكرم‏

نايب رئيس- در مورد اين اصل كه مستقيماً به انتخاب‏كنندگان و موكلين اين چهار نماينده محترم مربوط مي‏شد، يا بهتر است بگوييم منحصراً به آنها مربوط مي‏شد، ما وظيفه داشتيم كه سخن هر نماينده را مستوفي بشنويم و چيزي در اين زمينه ناگفته نماند و همان‏طور كه آقاي رحماني در يادداشتي تذكر داده‏اند و آقاي خالاتيان هم گفتند، اين بدان معني نيست كه اين آقايان در اصول ديگر قانون اساسي نظري و سهمي ندارند و فقط آمده‏اند دربارة اين اصل صحبت كنند، خير، دربارة همة اصول مثل ساير نمايندگان مي‏توانند صحبت كنند و رأي بدهند و اين مطلبي است روشن. شايد پيرامون بعضي از مطالبي كه آقايان فرمودند توضيحاتي لازم باشد اميدوارم اين توضيحات را در نطق‏هاي قبل از دستور كه در پيش داريم، دوستان بفرمايند. بنابراين، اصل دوازدهم كه راجع به دين رسمي است قبلًا تصويب شده و اين اصل سيزدهم است كه قبلًا مطرح شده بود و آقايان به عنوان دفاع و توضيح درباره‏اش صحبت كرده بودند و در پايان آن جلسه آقاي دكتر بيت اوشانا خواستند به عنوان مخالف و يا توضيح‏دهنده و تكميل‏كننده صحبتي بكنند كه وقت كافي نبود و لذا ادامة بحث درباره آن را به امروز موكول كرده بوديم. از نظر ضوابط كار موافق و مخالف صحبت كرده‏اند و به اندازة كافي درباره‏اش صحبت شده اصل را اكنون مطرح مي‏كنيم، به همان كيفيتي كه معين كرده‏ايد اگر در جهت تكميل آن پيشنهاد تغييري در كلمات باشد، دوستان تشريف مي‏آورند و توضيح مي‏دهند.
هاشمي‏نژاد- قبل از اين‏كه روي اين اصل تصميم بگيرند نمايندة محترم ارامنه اصرار
                        صورت مشروح مذاكرات قانون اساسى‏جلسه‏31-1، ص: 492
داشتند كلمه ارمني به آن اضافه شود، اتفاقاً من هم همين پيشنهاد را مي‏خواستم تقديم كنم كه چون ايشان اين پيشنهاد را كردند منصرف شدم، اين چه اشكالي دارد؟ فقط با اضافه كردن كلمه ارمني‏ها و آشوري‏ها نظر آقايان تأمين مي‏شود.
مكارم شيرازي- بنده فكر مي‏كنم آقاي مستوفي صحبت كردند و مطالبي هم كه گفتند مطالب كاملًا خوبي بود ولي نكاتي در سخنانشان بود كه اگر ما توضيح ندهيم ممكن است سوءتفاهماتي ايجاد كند. لطفاً يك نفر از آقايان بيايد و توضيحات بدهد كه وقتي مجموعة مذاكرات منتشر شد، جاي ابهامي باقي نمانده باشد.
رباني شيرازي- قبلًا براي همين منظور من وقت گرفته‏ام.
حجتي كرماني- مطلبي را كه عرض مي‏كنم با اين‏كه مي‏دانم اشكال دارد ولي چون حامل اين امانت هستم عرض مي‏كنم. وقتي از كرمان مي‏آمدم يكي از همشهريان زرتشتي ما، مرا مكلف كرد كه مصراً اين مسأله را در مجلس عنوان كنم كه از شرايط انتخاب رئيس‏جمهور و ساير مقامات، داشتن اسلام حذف شود تا همة ايرانيان بتوانند داراي مقامات و مناصب بشوند. من گفتم اين مسأله را مي‏گويم ولي ما بر طبق فقه شيعه صحبت مي‏كنيم.
سبحاني- خارج از موضوع صحبت نكنيد.
بني صدر- راجع به اقليتي به نام صابئين كه در روزنامه‏ها هم نوشته بودند، چه تصميمي مي‏گيريد؟
نايب رئيس- در اين باره مطالعه شده و توضيح خواهيم داد.
سبحاني- آن متني كه قرار است به رأي اقليت‏ها پيشنهاد شد براي ما دو نكته داشت كه بايد توضيح داده شود.
ميرمرادزهى- يك عده از بهايي‏هاي سيستان و بلوچستان به من مراجعه كرده‏اند و گفته‏اند به استناد «لَا إِكْرَاهَ فىِ الدِّين» و «اعلاميه حقوق بشر» تكليف ما به عنوان يك اقليت ديني چه مي‏شود؟
رباني شيرازي- اعوذ بالله من الشيطان الرجيم‏
بسم الله الرحمن الرحيم. با اين‏كه در قانون اساسي سابق كه مردم تهيه كرده بودند قشرهاي مختلف مردم دور هم جمع شده بودند و اين قانون را تصويب كرده بودند ماده‏اي كه مربوط به اقليت‏ها باشد در آن قانون نيامده بود ولي اكثريت يعني مسلمان‏ها، آنها كه پيش‏نويس قانون اساسي را نوشته بودند بدون اين‏كه با آقايان اقليت‏ها صحبتي در اين باره بنمايند اصلي را در اين قانون اساسي جمهوري اسلامي گنجانده بودند. آقايان پس از آن‏كه اين اصل را در قانون اساسي ديده‏اند به اين اندازه هم اكتفا نمي‏كنند با اين‏كه من در جلسات خصوصي صحبت كرده‏ام و قانع هم شده‏اند باز هم روي اين مسأله پافشاري مي‏كنند. آقايان مي‏فرمايند، ما هم رسمي باشيم اديان ما هم رسمي باشد همچنان‏كه جمهوري اسلامي رسمي است معني رسمي عبارت از اين است كه قوانين و ضوابط اداره تمام امور كشور بر طبق بينش ديني باشد، آن دين مخصوص كه وقتي مي‏گوييم جمهوري اسلامي رسمي است يعني اين مبنا مي‏شود براي اين‏كه تمام مقررات و قوانين و احكام بر طبق آن صادر بشود. آقايان پافشاري مي‏كنند كه اديان ديگر هم مانند دين اسلام رسمي باشد يعني آنها هم حق داشته باشند يك روزي تمام مقررات و قوانين و نظام مملكت را مطابق دين خود كنند اين‏
                        صورت مشروح مذاكرات قانون اساسى‏جلسه‏31-1، ص: 493
معناي رسمي است. (دكتر بيت اوشانا- ما چنين چيزي نگفتيم) اگر چنان‏چه منظور شما اين نيست، رسمي بودن اين منظور را مي‏فهماند پس چرا پافشاري داريد كه رسمي باشد؟ كلمه رسمي نمايشگر اين مطلب است كه اين دين يك روز مي‏تواند مبناي اداره حكومت واقع شود. البته در اين قانون مطلبي مي‏آوريم كه خواسته‏هاي شما تأمين شود، بعد از اين هم در «حقوق ملت» مي‏آيد كه تمام اقوام و قبايل از هر نژاد در برابر قانون مساوي هستند و از حقوق مساوي برخوردارند، در اينجا هم آمده‏ايم اين اصل را گنجانده‏ايم آيا در اين مدتي كه ما مشغول بوده‏ايم اكثريت از شما حقوقي ضايع كرده است؟ آيا در قانون بعدي جايي سراغ داريد كه حقي به اكثريت بدهد و به شما ندهد؟ آقاي خالاتيان صبح در حرف‏هايشان اين جمله را گفتند كه اگر اين حق را شما به ارامنة ايران ندهيد حكومت‏هاي مسيحي جهان ناراحت مي‏شوند و ضمناً حالت تهديد هم داشت. ولي در اين قانون ما حقي به اكثريت نداده‏ايم كه به اقليت هم بدهيم ما در بخش حقوق ملت صريحاً مي‏گوييم تمام آحاد ملت در برابر قانون يكسانند و از حقوق متعادل برخوردار مي‏شوند. مسأله ديگر اين است كه نمي‏دانم «اقليت» چه عيبي دارد، يعني واقعيت نيست كه اكثريت مسلمان هستند؟ اصلًا عيبي نيست و از لحاظ حقوقي لفظ «اقليت» بهتر است تا لفظ ديگري. اقليت گروهي هستند كه در برابر اكثريت واقع شده‏اند يعني حقي دارند. وقتي در مجلس مي‏گوييم اقليت و اكثريتي داريم يعني اقليت هم حقي دارد و هر دو را رسمي شناخته‏ايم. اين اقليت لفظ قانوني است و كاربرد مخصوص دارد، اما مسأله «جوامع» را اگر بخواهيم بياوريم آن وقت لازمه‏اش اين است كه جوامع سياسي خواهيم داشت و با جوامع سياسي ديگر چه بكنيم يعني آنها قانوني نيستند؟ لذا پيشنهاد مي‏كنم نوشته شود «اقليت قانوني مي‏باشد».
نايب رئيس- آقاي شهزادي راجع به بيانات آقاي رباني نظري داريد؟
موبد رستم شهزادي- ما نمي‏گوييم دين رسمي يا اقليت رسمي ديني يا جوامع رسمي ديني، گرچه در قرآن و اسلام رسميت داده شده و شناخته شده است ولي مي‏گوييم اين اصل به اين صورت نوشته شود «از اقليت‏هاي رسمي ديني «يا» از جوامع ديني رسمي».
خالاتيان- آقاي رباني از قول بنده فرمودند كه اگر دين ارامنه را رسمي نشناسيد دولت مسيحي جهان ناراحت مي‏شوند مي‏خواهم عرض كنم خير، خوشحال خواهند شد تا از آن سوءاستفاده بكنند!
نايب رئيس- چون هم مطلبي كه آقاي دكتر بيت اوشانا و دوستانشان تهيه كرده بودند بعد از «زرتشتي، كليمي، مسيحي» صابئين هم اضافه شده بود و هم آقاي بني صدر خواستند در مورد صابئين تذكري بدهند و نمايندگان هم‏وطنان صابئي هم تشريف آورده‏اند به مجلس و مراجعات داشته‏اند و نامه‏هايي هم نوشته‏اند، به اين مناسبت ديروز جلسه‏اي مركب از آقايان حجتي كرماني، مكارم شيرازي، موسوي جزايري، يزدي و قرشي (مكارم- آقاي قرشي نبودند) و بنده تشكيل داديم تا دربارة صابئين بررسي كرده و به مجلس گزارش بدهيم. ديروز عصر چند ساعت وقت صرف كرديم و به مآخذ و منابعي مراجعه كرديم تا ببينيم در اين باره به مجلس چه مي‏توانيم عرضه بكنيم، خلاصه آن مذاكرات را يكي از دوستان تشريف مي‏آورند و در اينجا بيان مي‏كنند. آقاي مكارم بفرماييد.
مكارم شيرازي- بسم الله الرحمن الرحيم. همان‏طوري كه بيان كردند، چون عده‏اي از برادران صابئي ما كه در نقاط مختلف مملكت زندگي مي‏كنند نامه‏هايي نوشته بودند و نمايندگاني‏
                        صورت مشروح مذاكرات قانون اساسى‏جلسه‏31-1، ص: 494
فرستاده بودند تا دربارة آنها در قانون اساسي تصميم گرفته شود. به احترام پيشنهاد و فكر آنها جلسه مخصوصي براي اين كار تشكيل شد و علاوه بر مطالعاتي كه همة دوستان ما در جلسه روي جمعيت صابئين داشتد، براي اين‏كه بهتر بتوانند تصميم بگيرند مطالعات زيادي تقريباً در دو سه ساعت انجام گرفت و بعد از آن كه روي تمام جوانب مطلب مطالعه كرديم به اينجا رسيديم كه اگر ما بخواهيم طبق منابع اسلامي، كتاب و سنت و فقه اسلامي و تاريخي كه در دست ما است درباره روش معاملة مسلمان با گروه صابئين قضاوت صحيحي بكنيم، نمي‏توانيم طبق منابع اسلامي اينها را به عنوان يك گروه جدا از آن چهار گروه بشناسيم بلكه در بسياري از منابعي كه مورد مطالعه قرار گرفت آمده بود كه اينها شعبه‏اي از يهود و يا شعبه‏اي از مسيحيت يا مخلوطي از عقايد هر دو گروه مي‏باشند و به همين دليل هم آن‏چنان كه من شنيدم در بعضي از مناطق سابقاً هم عملًا وقتي رفتار مي‏شده است اينها خودشان را شعبه‏اي از يهوديان معرفي مي‏كردند يعني وقتي از مذهبشان براي كارهاي اداري سؤال مي‏كردند به اين عنوان معرفي مي‏كردند، پس اگر بخواهيم عادلانه در اينجا رفتار كنيم همان‏جوري كه در بعضي از منابع آمده است آنها مي‏توانند خودشان را در يكي از اين دو گروه جا بدهند ولي در عين حال باز براي اين‏كه عدالت بيشتر رعايت شود بنا شد اگر آنها راضي به اين مسأله هم نبودند باز ما يك اصلي در اصول آينده براي همه گروه‏هايي كه در ايران هستند، چه مذهبي و چه غير مذهبي كه به عنوان يك جمعيت سالم زندگي مي‏كنند، البته مذهب كه عرض مي‏كنم به معني واقعي مذهب است نه گروه‏هايي كه نام مذهب دارند و مذهبي نيستند و به جمعيت‏هاي سياسي و احزاب سياسي شبيه‏ترند تا جمعيت مذهبي، وقتي گروهي غير مذهبي بودند و حتي عقيده به خدا هم نداشتند مثلًا تعداد آنها دو درصد بود كه اعتقادي دارند، اما تخريبي هم نمي‏كنند و به اصول جمهوري اسلامي وفادار هستد و رژيم را هم انكار نمي‏كنند و در عين حال مي‏گويند ما عقيده به خدا پيدا نكرده‏ايم يا گروه‏هاي مذهبي ديگر غير از گروه‏هايي كه عرض شد يا گروه‏هايي كه غير مذهبي هستند، يك اصل در حقوق ملت بيان شود براي اين‏كه اينها هم، حقوقشان از نظر انساني و اسلامي تحت ضوابطي كه بيان مي‏شود احترام خواهد داشت و به اين ترتيب ما به دو نتيجه مي‏رسيم يكي اين‏كه جمعيت برادران و خواهران صابئين مي‏توانند در يكي از آن دو گروه خودشان را قرار دهند و ديگر اين‏كه اصلي در «حقوق ملت» براي كساني كه در آن گروه‏ها نبودند و به رژيم جمهوري اسلامي وفادارند و جنبه تخريبي ندارند بلكه مي‏خواهند با ما هم‏زيستي مسالمت‏آميز داشته باشند، از نظر حقوق بشر براي آنها مطلبي در نظر گرفته خواهد شد ولي جايش اينجا نيست و در «حقوق ملت» است.
فاتحي- چون براي اولين بار است كه در جمهوري اسلامي قانون اساسي نوشته مي‏شود در دنبال فرمايش آقاي مكارم براي اين‏كه تمام برادران ايراني حقوقشان داده شود و در قرآن هم در سه جا نام صابئين برده شده اگر بخواهيم حقوق اقليت‏ها داده شود بايد اسم اينها را هم ببريم و اگر گفته شود حقيقتش مجهول است و روشن نيست، اين معنا در تلفيق كلمه مجوس و زرتشت هم صدق مي‏كند. من هم تحقيق و ثابت كرده‏ام اين كلمه با زرتشت تطبيق نمي‏كند همان‏طور كه اسمشان در قرآن هم برده شده و چون براي اولين بار مي‏خواهيم اين قانون را تنظيم كنيم بايد نامشان به احترم سه آيه‏اي كه در قرآن دارند، برده شود و به همين دليل معلوم مي‏شود آنان اصولًا تيپ خاصي هستند.
                        صورت مشروح مذاكرات قانون اساسى‏جلسه‏31-1، ص: 495
سبحاني- روزهاي اول ما عرض كرديم كه قانون اساسي را روي فتاواي مسلم اسلامي تنظيم مي‏كنيم نه روي عقايد شخصي، در حقيقت وكلاي يك جمع مسلمان هستيم كه آن جمعيت مسلمان هستند و عقايد آنها تابع فتاواي علماي اسلام است و از نظر فكر و انديشه تابع آنها هستند و علماي اسلام اينها را مستقلًا اهل كتاب نشمرده‏اند حالا كه علماي اسلام (چه شيعه و چه سني) اين جمعيت صابئين را مستقلًا اهل كتاب شمرده‏اند، نمي‏توانيم بدون مجوز و فتواي اسلامي و شرعي جزء اهل كتاب بشناسيم و راه‏حل همان است كه در جلسه تصميم گرفتيم. اما اين‏كه ايشان مي‏فرمايند در قرآن نام اينها آمده، نام‏هاي ديگر هم آمده است مثلًا و الذين اشركوا دليل اين نيست كه آنها اهل كتاب هستد ودليل اين نيست كه آنها را يك عنصر اهل كتاب جداگانه بشماريم، پس نه دليل شرعي داريم و نه آمدن نامشان در قرآن دليل بر اهل كتاب بودنشان هست.
نايب رئيس- علت اين‏كه آقايان گروهي را انتخاب كردند تا در اين زمينه مطالعه كنند براي اين بود كه اينجا نخواهيم بحث‏هاي نظري را دنبال كنيم و من انتظار داشتم كه آقايان اين مطالب را در آن جلسة تبادل‏نظر گروهي بيان بفرمايند و قرار اين بود كه وقتي روي مسائلي در جلسات گروه‏ها صحبت شده و جمع‏بندي شده است، اينجا ديگر از سر نگيريم و الا جلسة گروه‏ها تشكيل نمي‏شد تا جلسه مشترك گروهي و حتي مطالعات فردي، همه اينجا مطرح شود. اين روية صحيحي نيست. به هر حال اميدوارم خود دوستان محترم كه براي پرهيز از اطاله كلام و رعايت ميزان وقت، عده‏اي را براي بررسي اين موضوع انتخاب كرده و آنها مطالعه كرده و نتيجه را اينجا گزارش داده‏اند، مجدداً بحث را تكرار نفرمايند. توضيحاتي لازم بود كه براي هم‏وطنان عزيز صابئي مذهب ما كه بسيار خوش خلق و دوست داشتني و داراي رفتار بسيار مطلوب در منطقه سكونتشان هستند، داده شود و لازم بود كه نظراتشان بررسي شود و هم چنين نظراتي كه به دست مي‏آيد، به اطلاعشان برسد. اضافه مي‏كنم كه اين مسأله اصل سيزده همان‏طور كه ملاحظه مي‏كنند، تازه است و قبلًا در قانون اساسي و متمم آن چنين مطلبي نيامده بود، نه به خاطر اين كه اهميتي به اقليت داده نشده بلكه به خاطر اين كه اين مسائل، مسائلي نيست كه حتماً همه‏اش در قانون اساسي بيايد. هم‏وطنان اسماعيلي مذهب هم مراجعه كردند و نامه نوشتند بنابراين اگر قرار باشد تك تك گروه‏هاي مختلف مذهبي و غير مذهبي رانام ببريم گمان مي‏كنم چند صفحه از قانون اساسي را بايد به نام بردن از گروه‏ها اختصاص بدهيم و اين معمول نيست اصولًا مطالبي كه اينجا در رابطه با دين رسمي مطرح شده، تمام شده است و به دنبال آن در پيش‏نويس هم مطلبي بوده كه روي آن هم به اندازه كافي بحث و صحبت شد. حالا با اجازه دوستان قسمت به قسمت اصل را مطرح مي‏كنم:
اصل 13- ايرانيان زرتشتي، كليمي و مسيحي تنها اقليت‏هاي رسمي شناخته مي‏شوند كه طبق مقررات اسلامي در انجام مراسم ديني خود آزادند و اين قسمت اول متن پيشنهادي بود كه نسبت به آن با بلند كردن دست طبق معمول نظرخواهي مي‏كنيم بعد به كل متن و اصلاحات آن با ورقه و به صورت مخفي رأي‏گيري مي‏شود. در قسمت اول نظري نيست؟ آقاي عرب بفرماييد.
عرب- بنويسيد «زرتشتيان و كليميان و مسيحيان ايراني»
قرشي- به جاي «رسمي»، «ديني» بگذاريد.
                        صورت مشروح مذاكرات قانون اساسى‏جلسه‏31-1، ص: 496
دكتر بيت اوشانا- پيشنهاد مي‏كنم «رسمي- ديني» نوشته شود:
نايب رئيس- به پيشنهاد آقاي اوشانا رأي مي‏گيريم موافقين لطفاً دستشان را بلند كنند (از پنجاه و نه نفر، بيست و نه نفر اعلام موافقت كردند) تصويب نشد. پيشنهادي است كه به جاي «رسمي» بگذاريد «... تنها اقليت‏هاي ديني ...» موافقين با اين پيشنهاد دست بلند كنند. (از پنجاه و نه نفر عدة حاضر در جلسه چهل نفر موافقت كردند) تصويب نشد.
حجت كرماني- بنويسيد «زرتشتيان، كليميان و مسيحيان مقيم ايران ...» كه اعم باشد از اين‏كه تابعيت ايران را داشته باشند يا نداشته باشند.
نايب رئيس- من تذكر مي‏دهم كه در قانون اساسي اصلًا بحث روي تابعيت است. كساني كه تابع يك مملكت نباشند خودشان قانون جداگانه‏اي دارند. به هر حال نسبت به پيشنهاد آقاي حجتي رأي مي‏گيريم، موافقين دست بلند كنند. (چند نفر دست بلند كردند) تصويب نشد.
حجتي كرماني- كلمة «تنها» را برداريد، براي اين‏كه كلمه «صابئين» را با فقها بحث كنيم اگر از نظر فقهي حل شد، آنها را هم اضافه كنيم.
نايب رئيس- اين پيشنهاد هم مطرح است موافقين لطفاً دست بلند كنند (عده كمي اعلام موافقت كردند) رد شد.
هاشمي‏نژاد- چرا پيشنهاد نماينده محترم ارامنه را مطرح نمي‏كنيد؟
دكتر آيت- من همان موقع اجازه گرفتم توضيح بدهم، ارامنه كه گفته بشود از دو جنبه مي‏تواند مورد نظر قرار بگيرد. اينجا جنبه دين و مذهب مورد نظر است به علاوه از نظر قومي ما در اينجا ديگر، در مورد اقوام بحث كرده‏ايم و هيچ استثنا و فرقي نيست. بنابراين ذكر يك قوم در اينجا نقض غرض است زيرا ما اينجا از نظر مذهبي بحث مي‏كنيم.
نايب رئيس- آقاي بني صدر بفرماييد.
بني صدر- اگر توضيح آقاي آيت صحيح است حتماً بعد از كلمة «رسمي» كلمة «ديني» مي‏خواهد وگرنه ما مذاهب بسياري داريم.
نايب رئيس- به همين دليل هم عبارت با كلمة «ديني» حدود چهل نفر موافق داشت. آقاي خالاتيان بفرماييد.
خالاتيان- به جاي «اقليت»، «جوامع» نوشته شود.
نايب رئيس- آقاي قرشي بفرماييد.
قرشي- اينجا دارد وضعي پيش مي‏آيد كه آن حقي را هم كه قرآن براي اقليت‏ها قائل شده است، قائل نشويم.
قرآن مي‏فرمايد: «وَ لا تُجادِلُوا أَهْلَ الْكِتابِ إِلَّا بِالَّتِي هِيَ أَحْسَنُ إِلَّا الَّذِينَ ظَلَمُوا مِنْهُمْ وَ قُولُوا آمَنَّا بِالَّذِي أُنْزِلَ إِلَيْنا وَ أُنْزِلَ إِلَيْكُمْ وَ إِلهُنا وَ إِلهُكُمْ واحِدٌ وَ نَحْنُ لَهُ مُسْلِمُونَ» قرآن خودش نگران است و به يهود و نصارا دستور مي‏دهد كه به ديني كه داريد عمل كنيد «قُلْ يا أَهْلَ الْكِتابِ لَسْتُمْ عَلى شَيْ‏ءٍ حَتَّى تُقِيمُوا التَّوْراةَ وَ الْإِنْجِيلَ وَ ما أُنْزِلَ إِلَيْكُمْ مِنْ رَبِّكُمْ وَ لَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَ كُفْراً فَلا تَأْسَ عَلَى الْقَوْمِ الْكافِرِينَ». با اين‏كه قرآن اين‏طور مي‏فرمايد، چرا از كلمة «ديني» وحشت داريم؟
نايب رئيس- آقاي رباني شيرازي بفرماييد.
رباني شيرازي- در جملة اول از نظر فقهي به نظرم مسيحي و كليمي، مقدم بر زرتشتي‏
                        صورت مشروح مذاكرات قانون اساسى‏جلسه‏31-1، ص: 497
هستند ولي از نظر تاريخي حق با ايشان است.
نايب رئيس- آقاي بشارت بفرماييد.
بشارت- ما نبايد سرمان را پايين نگه داريم و به واقعيات توجه نكنيم. نكته‏اي را بگويم، الان به فرانسه مهد آزادي لقب داده شده است و هر كس از هر كجا فرار مي‏كند، مي‏رود در پناه آزادي آنها و از آزادي آنها استفاده مي‏كند. بنابراين اين كشور و جامعة ما بايد طوري باشد كه تمام افراد جوامع ديگر را به طرف خودش جلب كند. اين چيزي را كه نمايندة ارامنه گفتند و آقاي رباني كم لطفي كردند و فرمودند آنها بدشان مي‏آيد، مسأله اين است كه ما بايد يهوديان و مسيحيان خارج را جذب كنيم. بايد مسلمانان لبنان متوجه بشوند كه در دنيا كشوري مثل ايران است كه آغوش باز كرده و به آنها آزادي مي‏دهد. الان هم خواسته‏هاي اين آقايان ساده است، اگر از نظر سياسي، كاري نمي‏توانند بكنند اگر ديني نيستند پس چكاره هستند؟ پس رسمي و ديني بايد باشد.
رباني شيرازي- شما معني رسمي را نمي‏دانيد.
نايب رئيس- آقاي رباني، در اثناي صحبت شما آقاي بشارت صحبت نكردند، پس اجازه بدهيد ايشان صحبتشان را بكنند. آقاي بشارت ادامه بدهيد.
بشارت- اگر ما جوامع ديني را به رسميت بشناسيم چه عيبي دارد؟ شوراهايشان را هم كه در حقوق ملت آورده‏ايم، تعليم و تربيت را هم كه آورده‏ايم، فقط بايد كاري كرد كه در بيرون به صورت زننده‏اي ظاهر نشود.
نايب رئيس- توجه بفرماييد باز جلسه دارد از مجراي نظم خودش منحرف مي‏شود و هر يك از دوستان مطلبي مي‏فرمايند كه طبعاً احتياج به جواب دارد. آقاي قرشي استناد به آياتي فرمود كه آن آيات از محكمات كتاب است اما خوب، معني و استنتاجي را كه از آن كردند، استنتاجي نيست كه در محافل بحث علمي و تحقيقي كرده‏ايد و كرده‏ايم. اينها يك مجموعه آيات است، مجموعه آيات ديگري هم هست مجموعه روايات ديگري هم هست، وقتي اينها اينجا مطرح مي‏شود از دو حال خارج نيست يا بايد موافقت كنيم كه دو تا آيه گفته مي‏شود بعد يك نفر بيايد بگويد كه استنباط شما از اين آيات به اين دليل درست نبود، سومي بيايد بر او نقد كند، آن وقت ديگر گمان نمي‏كنم اين مجلس، مجلس تصويب قانون اساسي باشد، سمينار بحث دربارة استفاده از اين آيات مي‏شود و ما اين بحث‏ها را در جلسه كرديم چرا باز اين اصلي را كه خودمان پايه‏گذاري مي‏كنيم رعايت نمي‏كنيم؟ در آن جلسه آقاي قرشي تشريف داشتند آيات هم مطرح شد و آنجا فرصت كافي بود كه به ايشان و همچنين به بياناتي كه بعضي ديگر از دوستان مي‏فرمايند توضيح داده شود و اما درباره آن‏چه كه آقاي بشارت بيان كردند البته همين‏طور است اينجا يك جامعه اسلامي است كه در آن زرتشتي، مسيحي، يهودي مي‏توانند با آزادي مطلوبشان زندگي كنند.
اين اصل كه قبلًا هم در قانون اساسي نبود باز آزادي برايشان تأمين شده بود، حالا هم تأمين مي‏شود. عباراتي كه آقايان پيشنهاد كردند من اين را به عنوان مسؤول جلسه مي‏خواهم بگويم كه آقايان بحث را از مطالبي كه مورد بحث است دور نكنيد. روي جامعه و اقليت حساسيتي نبود بررسي كرديم آقايان پيشنهاد دادند شما هم تشريف داشتيد اگر تشريف نداشتيد كه البته بايد تشريف مي‏داشتيد ونبايد غايب مي‏بوديد و اگر هم تشريف داشتيد گفته شد كه تنها جامعه‏هاي ديني يا رسمي معني پيدا نمي‏كند، نه اين‏كه كسي با آن‏
                        صورت مشروح مذاكرات قانون اساسى‏جلسه‏31-1، ص: 498
مخالف بود، معني‏اش كامل نمي‏شد كه گفتند نمي‏گذاريم. مخالفتي با اين نبود، اينجا بايد بگوييم كه هر جمله‏اي كه آقايان را راضي مي‏كند بگذاريم ولو پس‏فردا معلوم بشود درست نيست، يعني از نظر بيان مطلب درست نيست، نه از نظر اين‏كه اسلامي هست يا نيست. بحثي كه آنجا مطرح بود اين نظر بود و هيچ جنبه تعصب مذهبي نداشت. دربارة «رسمي» و «ديني» و «ديني رسمي» هم كه اينجا بحث شد، هيچ مانعي ندارد و هيچ كس دخلي ندارد، به رأي گذاشته مي‏شود، آن چيزي كه رأي بياورد عمل خواهد شد. در مورد شوراها كه آقاي دكتر اوشانا بيان فرمودند و همچنين راجع به فرهنگ و زبان و اين حرفها، همان‏طور كه خودتان گفتيد هر يك از اينها در اصول مربوط به خودشان خواهد آمد.
دكتر بيت اوشانا- ما يك جاي معيني ساكن نيستيم خودبه‏خود مي‏خواهيم كارهايمان بر مبناي شوراها انجام بگيرد هم ديني و هم سياسي و هم ادارة مدارسمان، ما كار سياسي نداريم؟ مگر به عنوان يك جامعة ايراني نيستيم؟
نايب رئيس- آقاي دكتر اوشانا مگر بر طبق پيش‏نويس قانون اساسي يا موارد بعدي قانون اساسي كه تشكيل هرگونه جمعيت و انجمن را آزاد مي‏كند، آيا شما محدود مي‏شويد؟
دكتر بيت اوشانا- با تصويب اين اصل، اصول گذشته خودبه‏خود ملغي است.
نايب رئيس- اصل قانون اساسي فعلي را مي‏گويم شما كه مطالعه فرموديد در پيش‏نويس، ما يك اصل بعداً در حقوق ملت داريم در آنجا گفته‏ايم «تشكيل جمعيت‏ها و انجمن‏هاي سياسي، فرهنگي، ديني الي‏آخر» حالا آقاي دكتر شيباني پيشنهاد كفايت مذاكرات داده‏اند، آقاي منتظري فرمايشي داريد بفرماييد.
نايب رئيس- متن تهيه شده در گروه سه را مي‏خوانم:
اصل 26- تشكيل احزاب، جمعيت‏ها، كانون‏ها، سازمان‏ها، اتحاديه‏ها، سنديكاها و انجمن‏هاي گوناگون، اديان رسمي، سياسي، صنفي، فرهنگي، ادبي، هنري با اساس‏نامه و مرام‏نامة مصوب و اعلام شده آزاد است مشروط به اين كه در محتواي مرامنامه و در عمل فصل استقلال، آزادي و حاكميت جمهوري اسلامي و وحدت ملي و تماميت ارضي را نقض نكرده و عليه آن اقدام ننمايند و نيز مسلح و وابسته به بيگانه نباشند.
دكتر بيت اوشانا- مذهب اهل تسنن بر پايه شوراهاي خودشان تصويب شد.
نايب رئيس- ما آنجا نوشتيم جايي كه آنها اكثريت دارند، در شوراي محلي مطمئن باشيد در اصل آينده خواهيد ديد اين بخش ذيل را به نحو احسن در جاي خودش خواهيم داشت. آقاي منتظري براي پرهيز از كلمة «اقليت» پيشنهاد كرده‏اند به جاي «تنها اقليت‏ها» بنويسيم «تنها گروه‏هاي ديني شناخته مي‏شوند» (مكارم شيرازي- اين تضاد دارد) (منتظري- از پيشنهادم صرف‏نظر مي‏كنم) بعد از همة توضيحاتي كه دربارة «رسمي» داده شد و با توضيحي هم كه آقاي بني صدر دادند كه اقليت‏هاي رسمي يعني چه، اين قسمت را مي‏خوانم و به رأي مي‏گذارم: «ايرانيان زرتشتي، كليمي و مسيحي تنها اقليت‏هاي ديني شناخته مي‏شوند»، كساني كه موافق‏اند اين كلمه «ديني» باشد دست بلند كند (عدة كمي دست بلند كردند) تصويب نشد «كه طبق مقررات اسلامي در انجام مراسم ديني خود آزادند».
كرمي- «طبق مقرارت اسلامي» را «بنا بر مقررات اسلامي» بنويسيم.
دكتر اوشانا- قرار بود در هر اصل به موازين اسلامي اشاره نشود اين «طبق‏
                        صورت مشروح مذاكرات قانون اساسى‏جلسه‏31-1، ص: 499
مقررات اسلامي» را حذف كنيد.
نايب رئيس- ملاحظه مي‏كنيد هيچ كس مخالف نيست با اين‏كه بگوييم اين اديان، اديان اهل كتاب هستند كه بر طبق منابع اسلامي اهل كتاب بودنشان تأييد شده، فقط آن چيزي كه شائبه ايجاد كرده است اين است كه نكند اين عبارت معني چند دين رسمي را در كشور بدهد. با اين حال براي اين‏كه دقت كافي كرده باشيم موافقين با اين‏كه به جاي «رسمي» بگذاريم «اقليت‏هاي مذهبي» دست بلند كنند (سي و هفت نفر دست بلند كردند) تصويب نشد.
بنابراين به جاي «رسمي» همان «اقليت‏هاي ديني» زمينه رأي دارد، يعني مي‏شود «كه طبق مقررات اسلامي در انجام مراسم ديني خود آزادند» در اينجا كه بحثي نيست، يادداشتي آقاي كرمي فرستاده‏اند كه منظور از عبارت «طبق مقررات اسلامي» اين است كه «اقليت‏ها اگر مي‏خواهند مكاسبي كه خلاف شرع است در ميان بازار مسلمان‏ها از قبيل مي فروشي يا گوشت خوك فروشي به طور علني باز كنند در شرع اسلام جايز نخواهد بود اگر جنبه علني نداشت مانعي نخواهد بود» آقاي دانش‏راد بفرماييد.
دانش‏راد- مشاغل در اصول مربوط به خودشان به اين صورت آمده است «و كارهايي نباشد كه منطبق با اصول اسلامي نباشد» ولي در اين مورد پيشنهاد مي‏كنم به جاي اين‏كه بنويسيم «بر طبق قوانين اسلامي» بنويسيم «به موجب قوانين اسلامي».
نايب رئيس- آقاي موسوي جزايري بفرماييد.
موسوي جزايري- «طبق مقررات» كه مي‏گذاريم براي آن است كه در فقه ما اقليت‏هاي مذهبي بايد ضوابط اسلامي را از نظر اجتماع رعايت كنند.
نايب رئيس- آقاي كياوش بفرماييد.
كياوش- اين توهم پيش نيايد كه صاحبان اديان ديگر بر طبق مقررات اسلامي ما در اديان خودشان آزادند عمل كنند، اين‏طور بنويسيم تا ابهام رفع شود «طبق مقررات اسلامي زرتشتيان، مسيحيان كليمي‏ها تنها اقليت‏هاي ديني در ايران شناخته مي‏شوند الي آخر» و مقررات اسلامي را در صدر بنويسيم.
نايب رئيس- آقاي بني صدر بفرماييد.
بني صدر- «طبق مقررات اسلامي» به مراسم ديني راجع است. بنابراين به گوشت خوك فروشي و شراب فروشي راجع نيست، مي‏شود گفت «در حدود مقررات اسلامي» اين مراسم ديني را كه اين سه تا به تنهايي ندارند، مي‏شود جلوي ديگران را گرفت؟ ما آنها را قانوني مي‏شناسيم آيا به آنها در مراسم دينيشان اجازه مي‏دهيد يا نه؟
رستم شهزادي- مرتب «طبق مقررات اسلامي» نوشتن صحيح نيست. وقتي بگوييد «طبق مقررات اسلامي» يعني در احوال شخصيه‏مان هم طبق مقررات اسلامي عمل كنيم، اگر اين نباشد خيلي ارزش بيشتر است.
مشكيني- آزادي اينها در حدود شرايط عمل ذمه است اين را درست روشن بفرماييد و اگر به جاي «بر طبق» بنويسيم «در حدود» مشخص مي‏شود.
طاهري اصفهاني- «در حدود» بهتر است.
خزعلي- مراد از «طبق مقررات» اين است كه در انجام مراسم خود ضوابط اسلامي را در نظر بگيرند. «در حدود» باشد بهتر است.
                        صورت مشروح مذاكرات قانون اساسى‏جلسه‏31-1، ص: 500
نايب رئيس- منظورتان اين است كه «در حدود» باشد؟ آقاي رشيديان بفرماييد.
رشيديان- «مقررات» مسائلي است كه جزئي است بايد «ضوابط» باشد. اينجا كه نوشته شده «طبق ضوابط اسلامي» منظور اين است كه چون قرآن دست نخورده است و چارچوب را بررسي كرده است آن چارچوب خراب نشود.
اشراقي- «بر طبق مقررات اسلامي» باشد يعني لازم است همان مقرراتي را كه اسلام گفته است رعايت كنيد.
رحماني- احدي نگفته است در مراسم ديني تابع اسلام باشند.
حجتي كرماني- منظور اين نيست كه در هر كليسايي يك آيت الله برود و نظارت كند كه بر طبق ضوابط اسلامي عمل كنند.
نايب رئيس- «كه طبق مقررات اسلامي در انجام مراسم ديني خود آزادند» آن جملة آخر هم كه معلوم است ديگر اشكالي در آن نيست «و در احوال شخصيه و تعليمات ديني بر طبق آيين خود عمل مي‏كنند» چون در مورد «طبق مقررات اسلامي» سه نظر در مجلس وجود دارد يكي اين‏كه اين عبارت باشد و يكي اين‏كه نباشد و يكي هم اين‏كه «در حدود» باشد، موافقين با اين عبارت كه «طبق مقررات اسلامي» در متن بماند دست بلند كنند (عدة كمي دست بلند كردند) تصويب نشد. موافقين با اين‏كه «در حدود مقررات اسلامي» باشد دست بلند كنند (اكثريت دست بلند كردند) تصويب شد. بنابراين چون ديگر مطلبي نداريم اين اصل را دقيقاً مي‏خوانم:
اصل 13 (اصل سيزدهم)- ايرانيان زرتشتي، كليمي و مسيحي تنها اقليت‏هاي ديني شناخته مي‏شوند كه در حدود مقررات اسلامي در آنجا مراسم ديني خود آزادند و در احوال شخصيه و تعليمات ديني بر طبق آيين خود عمل مي‏كنند.
اين اصل را به رأي مي‏گذاريم، لطفاً گلدان‏ها را براي گرفتن رأي ببريد.
 (در اين هنگام اخذ رأي به عمل آمد و نتيجه به شرح زير اعلام شد)
نايب رئيس- عدة حاضر در جلسه پنجاه و نه نفر، موافق پنجاه و يك نفر، مخالف شش نفر و ممتنع دو نفر بنابراين، اين اصل با پنجاه و يك رأي موافق تصويب شد، تكبير. (حضار سه مرتبه تكبير گفتند) دوستان اگر همچنان مسأله ميزگرد را تأييد مي‏كنند سه نفر از دوستان با دو يا سه نفر از دوستان ديگري كه نظر نقدي بر اصل پنجم دارند، مي‏توانند در يك ميزگردي شركت كنند و ممكن است اين ميزگرد چون وسايل هم اينجا هست همين‏جا باشد تا وقت كمتري بگيرد البته اگر از نظر فني براي راديو تلويزيون ممكن باشد.
بني صدر- اگر مسأله در مجموع مورد بحث قرار مي‏گيرد، من موافقم.
نايب رئيس (بهشتي)- مجموع كدام مسأله مورد نظرتان هست؟
بني صدر- يعني ما ببينيم ولايت فقيه چه جايي در قانون اساسي ما پيدا مي‏كند.
نايب رئيس- بله چون آقايان مي‏فرمودند مسأله ولايت فقيه لازم است براي مردم روشن بشود، دو راه وجود دارد. يكي اين‏كه بالاخره ما نطق قبل از دستور داريم و مي‏تواند در آنجا روشن شود، ديگر اين‏كه براي آن‏كه كامل و روشن و خيلي آزاد مسأله در برابر ديدگان مردم مطرح شود، به صورت يك ميزگرد باشد.
                        صورت مشروح مذاكرات قانون اساسى‏جلسه‏31-1، ص: 501
4- پايان جلسه‏
نايب رئيس- چون حالا دير است بعداً اين موضوع را بررسي مي‏كنيم جلسه بعدي، ساعت چهار بعدازظهر شروع مي‏شود.
 (جلسه ساعت سيزده و ده دقيقه پايان يافت)
نايب رئيس مجلس بررسي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 503
                        جلسه بيستم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 15/ 16 دقيقه روز 27 شهريور ماه 1358 هجري شمسي برابر با بيست و ششم شوال المكرم 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه‏
2- بيانات قبل از دستور آقايان صافي و دكتر شيباني‏
3- طرح اصل 14
4- تمديد مدت پانزده روز جهت بررسي قانون اساسي‏
5- پايان جلسه‏
دبيرخانة مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 505
1- اعلام رسميت جلسه‏
نايب رئيس- بسم اللّه الرحمن الرحيم. جلسه رسمي است و كارمان را آغاز مي‏كنيم. غايبين جلسه قبل، آقايان: انواري- باهنر- حائري- خادمي- سحابي- كريمي- موسوي اردبيلي- نبوي و خانم گرجي بودند و اين آقايان هم تأخير داشتند: آقاي مولوي عبدالعزيز صد دقيقه و آقاى هاشمى‏نژاد بيست و سه دقيقه.
2- بيانات قبل از دستور آقايان صافي و دكتر شيباني‏
نايب رئيس- آقاي صافي براي نطق قبل از دستور تشريف بياورند.
صافي- اعوذ باللّه من الشيطان الرجيم‏
بسم اللّه الرحمن الرحيم‏
يَأَيهَ‏ا الَّذِينَ ءَامَنُواْ لَا تُقَدِّمُواْ بَينَ يَدَىِ اللَّهِ وَ رَسُولِهِ وَ اتَّقُواْ اللَّهَ إِنَّ اللَّهَ سمِيعٌ عَلِيم.
مطالبي بود كه مي‏خواستم از سه چهار روز قبل عرض كنم كه شايد در حال حاضر بيان آن مطالب خلاف بلاغت باشد به اين جهت بعضي مطالب ديگر را عرض مي‏كنم و اميدوارم كه موافق بلاغت باشد. اين حركت و انقلاب صد درصد اسلامي ايران، دشمنان ايران و آناني را كه چشم طمع به كشورهاي اسلامي دوخته‏اند، از شرق و غرب سخت نگران ساخته است و بيشتر، از گسترش آن در جوامع اسلامي كه هنوز كم و بيش تحت سيطره اقتصادي و سياسي و فكري آنان قرار دارند، بيمناكند كه مبادا اين نيروي اسلام كه توانست با دست‏هاي خالي از اسلحه اما متحد، اين انقلاب عظيم و بي‏نظير را به وجود آورد، ساير كشورهاي اسلامي را آزاد سازد.
از سوي ديگر انقلاب اسلامي نشان داد كه براي انقلاب عليه استعمار، توسل به مكتب‏هاي ديگر و استمداد آنها نه فقط لازم نيست بلكه مضر و زيان‏بخش است و هدف‏هاي ملي و اسلامي را تأمين نخواهد كرد و اسلام كوبنده‏تر و انساني‏تر از هر مكتب ديگري مي‏تواند عليه ظلم واستبداد و استضعاف انقلاب كند و مستضعفان را در جاي مستكبران بنشاند. يكي از اساتيد و نويسندگان اهل سنت به نام استاد عمر عبيد تحت عنوان «ثورة ايران درس و عبرة» در مقاله مبسوطي كه در شمارة دوم از سال بيستم مجلة معروف «حضاره الاسلام» درج شده است، محققانه و بي‏طرفانه نقش اسلام و سلاح ايمان و رهبري روحانيت شيعه را بررسي كرده و درس‏هاي بزرگي از انقلاب را به جهان اسلام يادآور شده است، كه اينك عين آن را در اختيار آقايان نمايندگان محترم مي‏گذارم. چنان‏كه در همين شماره مقاله ديگري نوشته است و در آن مقايسه‏اي بين روحانيت و رهبري شيعه و يكي از مراكز مهم علمي ديگر جهان اسلام كه جامعة الازهر باشد كرده و استقلال و قدرت روحانيت و رهبري شيعه را ستوده و از آن تقدير كرده است. و در شمارة ديگر رهبري فقها را در عصر غيبت و نظام امامت و آثار انقلابي آن را شرح داده است كه اگر مطالعه بفرماييد ملاحظه مي‏كنيد كه اين حركت شيعه و رهبري روحانيت را آنها چقدر خوب درك كرده‏اند.
همچنين در اين شماره اشعاري از يكي از ادباي بزرگ تحت عنوان «آية اللّه» نوشته است كه البته‏
                        صورت مشروح مذاكرات قانون اساسى‏جلسه‏31-1، ص: 506
مقصودش از آية اللّه، حضرت آيت اللّه خميني و مطلعش اين است «هم يمدحونك ثائراً مقداماً و مقاتلًا متمرساً و هماما» بعد هم راجع به شيعه و روحانيت شيعه مطالبي دارد و اين يك دركي است كه تمام مسلمانان جهان تا آنجا كه بنده اطلاع دارم و مجلاتي كه براي بنده مي‏آيد و مي‏بينم و مطبوعاتي كه ديدم تمام مسلمانان جهان در درك اين مطلب متفق القول هستند. چندي قبل هم يك هيأتي از كشورهاي مختلف اسلامي آمده بودند كه من در منزل حضرت آيت اللّه گلپايگاني آنان را ملاقات كردم. آنها مي‏گفتند كه قم عاصمه اسلام است و ما قبول كرده‏ايم و پذيرفته‏ايم كه اينجا عاصمه اسلام است. مردمان روشنفكري بودند و كتاب‏هايي نوشته بودند راجع به تحرير اسلام و اساس‏نامه‏هايي داشتند و مي‏گفتند امروز در عالم اسلام قم عاصمه عالم اسلام است و بايد همة مسلمان‏ها به اينجا متوجه باشند. اما مطلبي را كه مي‏خواستم به مناسبت بعضي نوشته‏ها و حرف‏هايي كه پيرامون قانون اساسي و هدف‏هاي اسلامي مطرح شده است به عرض همه ملت مسلمان و به پاخاسته ايران برسانم، اين است كه بعد از هر قيامي كه روحانيت و ملت مسلمان ايران عليه ظلم و سلطة خارجي نمود، بيگانگان براي اين‏كه قيام كامل نگردد و قدرت رهبران ديني ضعيف شود يا نظير آن در كوتاه مدت تكرار نگردد، با زبان‏هاي مختلف و با وسائل گوناگون سعي كردند در صفوف متشكل و به هم پيوسته مسلمانان رخنه كنند و با سم‏پاشي‏ها و حتي مذهب سازي و حرف‏هاي مصنوعي، رهبري امت را ضعيف سازند. بعد از اعلام جهاد سيد محمد مجاهد و بعد از واقعه قتل گريبايدوف روس‏ها و پس از واقعه تاريخي تحريم تنباكو، انگليس‏ها به موجب مدارك بسيار اين كار را كردند و خطرناك‏ترين سلاحي كه براي بيرون راندن اسلام از واقعيات امور مسلمين و سياست و اقتصاد آنها به كار بردند، اين بود كه دين از دنيا و سياست از روحانيت جدا است ومي‏خواستند روحانيت را از بين ببرند و با آن نقشه‏هاي هدام وارد شدند براي اين‏كه روحانيت را از بين ببرند و به هر شكل كه مي‏شود نابود كنند و براي اين كار رضاخان را انتخاب كردند. چنان‏كه محمدرضا در يكي از كتاب‏هايش نوشته است پدر من كاري كه مي‏خواست انجام بدهد و هدفي كه داشت اين بود كه روحانيت را خانه‏نشين بكند و روحانيت را از مداخله در امور ممنوع بكند و نوشته بود كه اين كاري بود كه كرد ولي الحمد اللّه معلوم شد كه اين كاري بود كه نتوانست انجام بدهد و موفق نشد ولي بعد از اين حركت‏ها دشمنان درصدد برآمدند كه ضربه خودشان را به اسلام و روحانيت بزنند و يك سم‏پاشي‏هايي بكنند كه قدرت روحانيت ضعيف بشود و به آن مقصد نهايي خودشان نرسند. معلوم است كه در دنبال اين انقلاب عظيم ايران هم كه به صورت يك معجزه تجلي كرده است اين سم‏پاشي‏ها بيشتر و باشدت زيادتر بايد جلو بيايد هم از سوي استعمار و سلطه‏اي كه رانده شده است و هم از سوي رقباي آنها و گروه‏هاي غير اسلامي كه مي‏خواهند خلأ را با اسلام پر كنند و هرگونه وابستگي و عدم استقلال را از نظام كشور دفع نمايند و اين مجلس خبرگان هم همين رسالت را بايد ايفا كند. چون اين دو رقيب هر دو ترجيح مي‏دهند كه رقيبشان باشد اما اسلام نباشد زيرا براي آنها در نقاطي كه اسلام تجربه شده است اين يك مسأله مسلمي است، همان‏طور كه كندي در كتابي كه دربارة چين و مقايسه‏اي كه راجع به كشورهاي خاورميانه و اسلامي كرده مي‏گويد اگر در يك منطقه كوچكي هم اسلام احيا بشود ما در مقابل آن منطقه و آن كشور كوچك نمي‏توانيم پايداري‏
                        صورت مشروح مذاكرات قانون اساسى‏جلسه‏31-1، ص: 507
كنيم و گرفتار مي‏شويم در حالي كه اگر چين كمونيست هم باشد مي‏توانيم با اوسازش داشته باشيم و مقاصد خودمان را انجام بدهيم. غرض اين است كه همه دشمنان اسلام از احياي اسلام مي‏ترسند و احياي رقيب، و قدرت رقيب خودشان را حتي مقدم بر قدرت اسلام مي‏دانند. اين است كه به لطايف الحيل اقدام مي‏كنند كه از احياي قدرت اسلام جلوگيري كنند. بنابراين بر مسلمانان معلوم است كه بايد كوشش كنند و خلأ قدرتي را كه پيدا شده است فقط با اسلام پر كنند زيرا از هم‏اكنون مشغول سم‏پاشي شده‏اند و حتي در بين گروه‏هاي مسلمانان دلسوزانه بذر نفاق و اختلاف و بدبيني مي‏پاشند و با الفاظي مثل استبداد ديني، اسلام سنتي، و انحصارطلبي و ارتجاع، مي‏خواهند جبهة اسلام را كه چنين قوي و نيرومند شده ضعيف سازند. بسياري هم مي‏دانند كه اگر نظام اسلام پياده شود و مستضعفان جاي مستكبران را بگيرند، راه استكبار به‏رويشان بسته مي‏شود. همه اين دسته‏ها دست به تحريك و نفاق‏افكني مي‏زنند. اسلام سنتي مي‏گويند تا هر كجا كه اسلام با مقاصدشان معارض شد، آن را اسلام سنتي بنامند. استبداد ديني مي‏گويند تا هر كجا دين راه تخريب و فساد را برويشان بست، اسم آن را استبداد ديني بگذارند. انحصارطلبي مي‏گويند تا اگر مردم آنها را كنار گذاشتند و افراد شايسته‏اي را آوردند آن را انحصارطلبي بشمارند. ارتجاع مي‏گويند تا هر كجا اسلام، غرب‏زدگي و چپ‏گرايي آنها را رد كرد، آن را ارتجاع بنامند. اما بايد اين گروه‏ها چه وابسته و چه غير وابسته بدانند كه ملت مسلمان ايران از راهي كه رفته است بحول و قوه الهي بازگشت نخواهد كرد و اين تهمت‏ها نمي‏تواند مانع پيشرفت او شود و بحمد اللّه رشد و شعور اسلامي و اجتماعي ملت چنان است كه تحت ثأثير اين تبليغات سوء قرار نمي‏گيرد. اين وحدت قشرهاي مختلف خصوصاً حوزه‏هاي علمي اسلامي و دانشگاهيان و دانشجويان متعهد، گرايش به راست و چپ را در هر شكل و صورت محكوم مي‏كند و قانون اساسيش نيز بايد چنان نوشته شود كه از اين گرايش‏ها منزه باشد يعني قانون اساسي مستقل و زنده و حركت‏بخش. زيرا اين مردم كه انقلاب را تا به اينجا رسانده‏اند و رژيم كثيف دوهزار و پانصد سالة شاهنشاهي را ساقط كرده‏اند، حرفشان و هدفشان اسلام بوده و هست. اين مردم چه مي‏خواستند و مي‏خواهند غير از اسلام و نظام اسلام و ولايت فقيه؟ اين مردمي كه به جمهوري اسلامي متفق القول رأي دادند، همه همين را مي‏خواهند و هم‏اكنون هم هر روز به هر مناسبت و در هر فرصت ملت مسلمان ايران، عهدش را با اسلام و با مراجع تقليد و با مقام رهبري و با ولايت فقيه تجديد مي‏نمايد.
بنابراين آن‏چه وظيفه ما است اين است كه معيارهاي اسلام را در همه اصولش منعكس سازيم و حتي لفظ اسلام را در هر كجا كه مناسب با معرض توهم يا سوءاستفاده در آينده بود، قيد كنيم و به اصطلاحات اسلامي صريحاً اعتماد كنيم و از اين‏كه افراد ناآشنا با اسلام آن را نمي‏دانند، باك نداشته باشيم.
ما وقتي مي‏گوييم اسلام، همه چيز را مي‏گوييم حالا بعضي افراد و طبقات محروم و مستضعف گمان نكنند كه آنها فراموش شده‏اند، زيرا اسلام به همه نيازهاي بشر توجه دارد.
وقتي مي‏گوييم اسلام، همه چيز را گفته‏ايم و از همه حقي حرف زده‏ايم، حق خدا، حق پيغمبر و امام و حق مردم، حق كارگر زحمتكش، مرد، زن، همة اصناف، حق معلم و همة افراد، حق آن روستاييان محرومي كه حتي از آب آشاميدني محرومند. عدالت اجتماعي و مبارزه با ظلم همه در اسلام است.
                        صورت مشروح مذاكرات قانون اساسى‏جلسه‏31-1، ص: 508
در اسلام اصل توجه به مستضعفان و ضعفا يك اصل اساسي و بنيادي است. حتي در نماز جماعت، امام جماعت رعايت ضعيف‏ترين مأمومين را مي‏نمايد. در كاروان، دستور است كه ضعيف امير كاروان است يعني كاروان سير و حركتش را با سير ضعيف تطبيق مي‏دهد نه اين‏كه ديگران بروند و ضعيف عقب بماند. اينها يك برنامه‏ها و تعاليمي است كه روشنگر چگونگي سير و حركت حكومت و اجتماع نيز هست. چنان‏كه يكي از اصول برنامه‏هاي اسلام مبارزه با استبداد است، اسلام مبارزه با استبداد را با نفي شرك پي‏ريزي كرده است و آن را از محيط خانواده نيز نفي كرده است و با استبداد فرد در خانواده تاحدي مبارزه كرده است كه به روايت سيد رضي در «المجازات النبويه» رسول اكرم صلي اللّه عليه و آله فرمود «المؤمن يا كل باشتهاء اهله، والكافر ياكل باشتهاء نفسه». چون وقت گذشته مطالبي را كه مي‏خواستم عرض كنم ممكن است بعداً در فرصت ديگر به عرض برسانم و از آقايان محترم معذرت مي‏خواهم.
نايب رئيس- نفر بعدي آقاي بشارت هستند ولي چون آقاي دكتر شيباني با ايشان تبادل‏نظر كردند توافق كردند كه نوبتشان را به آقاي دكتر شيباني بدهند.
دكتر شيباني- بسم اللّه الرحمن الرحيم. دوستان با توجه به اين‏كه يك ماه از مجلس گذشته است و ما دوازده اصل بيشتر تصويب نكرده‏ايم و مي‏دانيد كه وظيفة ما خيلي سنگين است، بنده سعي مي‏كنم زياد حرف نزنم ولي بعضي وقت‏ها موقعيتي پيش مي‏آيد كه انسان بايد چند كلمه‏اي بگويد. راجع به ولايت فقيه از طرف يكي از دوستان كه با من هم‏سنگر بوده و هست و همان‏طور كه مي‏گفت سي سال با بنده هم‏زندان و هم‏سنگر بوده و از نظر شخصي و خصوصيات اخلاقي بسيار شخص ارزنده و خدمتگزار و قصدش هم واقعاً قصد خير است در بيرون صحبتي شده كه باعث شده، نتيجة سوئي از آن بگيرند. اين است كه بنده لازم ديدم كه بيايم و توضيح بدهم. حضرت پيغمبر هر روز از كوچه‏اي كه رد مي‏شد يك نفر بود خاكستر روي سرشان مي‏ريخت يك روز آن فرد نبود پرسيدند چه شد؟ گفتند ناخوش است. رفتند احوال‏پرسي آن شخص و گفتند تو هر روز خاكستر روي سر من مي‏ريختي ديدم امروز نيستي آمدم احوالت را بپرسم. پس ما بايد از پيغمبرمان سرمشق بگيريم و كوشش بكنيم افراد را با حسن خلق و رفتار صحيح به راه بياوريم. اين جوان‏هايي كه در اين مبارزات بودند و فعلًا هم هستند از ما يك رميدگي پيدا كرده‏اند و خيال مي‏كنند ما اينجا نشسته‏ايم كه يك قيد و بندهايي درست كنيم و دست و پاي آنها را ببنديم در حالي كه اين‏طور نبوده و نيست. كوششي كه اينجا مي‏شود اين است كه مي‏خواهيم حكومت قانون را پياده كنيم و اگر فقيه هم ولايت داشته باشد، در چارچوب قانون است و ولايتش براي استفاده شخصي است كه اين اصل را من مجدداً مي‏خوانم، خواهش مي‏كنم توجه بفرماييد مخصوصاً نمايندگان راديو و تلويزيون و مطبوعات و من از مطبوعات خيلي گله دارم براي اين‏كه نمايندگان مجلس خبرگان همه تشريف بردند مجلس ترحيم آقاي طالقاني در دانشگاه، ولي روزنامه‏هاي آن‏روز را بياوريد ببينيد يك عكس از شما انداختند؟ آن‏وقت مي‏گويند آزادي هم هست بلي آزاد هستند هر چه دلشان خواست بنويسند اما مطلبي را كه ميلشان نيست هر چند هم رخ داده باشد آنها را ذكر نمي‏كنند. هفتم مرحوم طالقاني جناب آقاي منتظري جناب آقاي حجتي و بنده كه هر سه هم‏زندان آقاي طالقاني بوديم رفتيم و در مراسم شركت كرديم. بعد بنده به مخبر روزنامه گفتم اين را بنويس، گفت حالا فكر بكنم ببينم مي‏نويسم يا نه. بعد هم كه نوشت، خبرش درست نبود. اما اصل ولايت فقيه‏
                        صورت مشروح مذاكرات قانون اساسى‏جلسه‏31-1، ص: 509
را مي‏خوانم «در زمان غيبت حضرت ولي عصر عجل اللّه تعالي فرجه در جمهوري اسلامي ايران ولايت امر و امامت برعهدة فقيه عادل با تقوا، آگاه به زمان، شجاع، مدير و مدبر است كه اكثريت مردم او را به رهبري شناخته و پذيرفته باشند» حالا منتشر مي‏كنند كه با تصويب اين اصل سرنوشت مردم چه مي‏شود؟ ما براي خود اين فقيه، پذيرش مردم را قيد كرده‏ايم، يعني به رأي اكثريت و عامه مردم توجه كرده‏ايم، آن‏وقت چطور مي‏گويند به رأي مردم توجه نمي‏شود؟ چطور مي‏گويند ديكتاتوري آخوندي مي‏خواهند راه بياندازند؟ اين را مسلم بدانند كه آخوند نمي‏تواند از حدود قانون اسلام بيرون برود. نمونه‏اش اين مرجع گرامي ما است كه تمام اختيارات دستش هست و عملًا هم مي‏بينيم از ولايتش استفاده مي‏كند و هيچ صدمه‏اي به احدي نمي‏زند بلكه براي حفظ مملكت كوشش مي‏كند و تمام عمرش را روي اين كار گذاشته است، آيا استبداد به خرج مي‏دهد؟ آيا اين واقعاً بي‏توجهي به حق مردم است؟ يا براي حفظ مردم است كه مي‏گوييم فردي كه صلاحيت دارد كنترل بكند كه اگر انحرافي حاصل شد جلويش را بگيرد؟ آن هم روي ضوابطي، نه به طور دلخواه و به خاطر مصالح شخصي. چطور آن‏وقت حق مردم تضييع شده؟ اينجا تصويب مي‏كنيم كه ملت مي‏تواند رفراندوم بكند، مجلس شورا دارد، رئيس‏جمهوري مي‏تواند انتخاب بكند، خوب تمام اين سلسله مراتبي كه ذكر شده اعمال حاكميت از طرف مردم است. اگر بنا است مسير صحيحي انتخاب بشود خوب بايد يك نفر باشد كه كنترل كند كه مبادا اشتباهي پيش آيد. اگر اين راه را مي‏گويند، به خاطر صلاح جامعه است نه به خاطر منافع شخصي. اگر اين اداره امور به دستشان بود چه گلي به سر اين ملت زدند؟ و در اين مدت كوتاه كه يك فقيه سرپرستي امت را به دست گرفته چه كاري بر عليه مردم كرده؟ هر جا بوده مردم را بزرگ كرده و جلو آورده و خودش را گفته من يك طلبه‏ام مردم بايد نظر بدهند و عملًا هم اين كار را كرده است. حالا انتقاد مي‏كنند كه در پيش‏نويس قانون اساسي كه قبلًا تهيه شده در آنجا ذكري از اين موضوع نشده بود. خوب اين اصل، اصل مسلمي بوده زيرا آن پيش‏نويس هم مربوط به زماني بوده كه حكومت طاغوت مستقر بوده و چون حاكم، حاكم مبسوطاليه نبوده، ذكري از او نشده است ولي در اين موقعيت فعلي وظيفة ما مسلمان‏ها اين است كه حق مردم را به حق‏دار بدهيم. من خيلي دلم مي‏خواست كه رفيقمان اينجا بود و اين مطلب من را مي‏شنيد چون خود ايشان موقعي كه يك نمايشي مي‏دادند به اسم نمايش شهر قصه كه يك فرد حيله‏گري را با لباس آخوندي به صورت روباه درآورده بودند، چنان عصباني شده بود و داد و فرياد مي‏كرد و مي‏گفت اين براي كوبيدن روحانيت است. خود همين آقاي مهندس سحابي با من كه صحبت مي‏كرد خيلي عصباني بود از آن داستان و حالا هم اگر حرفي مي‏زند البته من ته دلش را مي‏دانم به خاطر صلاح جامعه مي‏گويد نه اين‏كه قصد كوبيدن كسي را داشته باشد ولي مردم اين برداشت را نمي‏كنند و كنه ضمير او را نمي‏دانند كه او به خاطر حفظ روحانيت، انتقادي مي‏كند ولي برداشت مردم اين است كه تصور مي‏كنند ما اينجا نشسته‏ايم و اينجا اختناق شديد است و نمي‏توانيم حرفمان را بزنيم، نه، اين‏طور نيست آزادي داريم، حرفمان را مي‏زنيم، انتقادمان را مي‏كنيم، سه چهار ساعت مي‏نشينيم بحث مي‏كنيم و به جلسه كه مي‏آييم اگر اصلي تصويب نشد، باز دوباره مي‏رويم بحث مي‏كنيم. من به اين جوان‏ها توصيه مي‏كنم كه من سنگر مبارزه را خالي نكرده‏ام و خالي نمي‏كنم و اگر بنا باشد انحرافي حاصل بشود، خودم بلند مي‏شوم اينجا حرف مي‏زنم. جلوي‏
                        صورت مشروح مذاكرات قانون اساسى‏جلسه‏31-1، ص: 510
من را تا به حال كسي نگرفته و حرفم را هم زده‏ام. اين كه شايع كرده‏اند كه مي‏خواهند سانسور كنند كه كسي حرف نزند، اين‏طور نيست. من به اين جوانان توصيه مي‏كنم در اين موقع كه زمان سازندگي مملكت بعد از انقلاب است وظيفة همة ما اين است كه به هيچ وجه وارد نيست و تصور خودمان است مطرح كنيم. يك نكته‏اي را هم كه يكي از دوستان تذكر دادند اين است كه در اين اصل اسمي از آخوند نبرده‏اند. راست است، لازم نيست كه حتماً عبا و عمامه داشته باشد. نوشته شده فقيهي كه اين شرايط را داشته باشد. هيچ لزومي هم ندارد كه عبا و عمامه داشته باشد. اسلام هم به لباس نيست اسلام به عمل است و ممكن است يك كلاهي هم فقيه جامع الشرايط باشد مثل آقاي ارباب در اصفهان كه هم كلاهي بود و هم فقيه بود. پس مسأله اين است كه اگر كنترلي نباشد و ضابطه‏اي نباشد و انحرافي حاصل شد، چه كسي بايد جلويش را بگيرد؟ با اين شرايط كه گفتم هيچ اشكالي از نظر اعمال حاكميت مردم پيش نيامده و پيش نخواهد آمد والسلام.
3- طرح اصل 14
نايب رئيس- وارد دستور مي‏شويم دستور جلسه اصل چهارده است كه مي‏خوانم:
اصل 14- حق حاكميت ملي كه همان حق تعيين سرنوشت اجتماعي است حقي است عمومي كه خداوند به همه آحاد ملت داده تا مستقيماً يا از راه تعيين و انتخاب افراد واجد الشرايط با رعايت كامل قوانين اعمال شود. هيچ فرد يا گروهي نمي‏تواند اين حق الهي همگاني را به خود اختصاص بدهد يا در خدمت منافع اختصاصي خود يا گروهي معين قرار دهد. از گروه دو يكي از دوستان براي توضيح دربارة اصل تشريف بياورند آقاي فوزي بفرماييد.
فوزي- بسم اللّه الرحمن الرحيم. البته آن متني را كه ما تهيه كرده بوديم در گروه دوم آن را تغيير دادند و اين متني است كه علي‏الظاهر آقاي دكتر باهنر آن را تهيه كرده‏اند. البته خود اصل مورد تأييد است و اشكالي در آن به نظر نمي‏رسد ولي تغيير عبارتي كه در اصل داده‏اند آن تغيير عبارت به نظر مي‏آيد كه اشكالي دارد. براي اين‏كه حق حاكميت ملي همان‏طور كه در صدر اصل آمده است حقي است كه از جانب خداوند عالم به آحاد ملت اعطا و تفويض شده است ولي آن‏طوري كه در متن نوشته بوديم اين حق به دو طريق اعطا شده، يعني از دو كانال آمده يكي به آحاد ملت و افراد ملت داده شده و يكي هم به افرادي كه در يك شرايط خاصي قرار گرفته‏اند و يك خصوصيتي دارند، كه آن افراد فقهاي جامع الشرايط هستند.
منتها آن حقي كه به آحاد ملت داده شده كليه افراد ملت در اين حق سهيم و شريك هستند حالا فرق نمي‏كند اعم از اين‏كه باسواد يا بي‏سواد باشند يا فقيه باشند يا غير فقيه باشد مثلًا حق امر به معروف و نهي از منكر، حق همه‏پرسي، حق دفاع عمومي يا قيام عمومي، كه كليه افراد ملت در اين حق سهيم و شريك هستند، و اين حقي است كه از جانب خداوند عالم به ملت تفويض شده است حتي آن افرادي كه در شرايط خاصي قرار گرفته‏اند يعني فقهاي جامع الشرايط نيز در اين حق شريك و سهيم هستند. يعني ايشان هم حق امر به معروف و نهي از منكر دارند، حق قيام دارند، حق همه‏پرسي دارند، به هر صورت آنها بهتر مي‏توانند اين موارد را تشخيص بدهند، يعني فقيه جامع الشرايط بهتر از ساير افراد مي‏تواند تشخيص بدهد كه آيا ملت حق قيام دارد، حق همه‏پرسي دارد يا ندارد. پس بنابراين در اين حق و در اين‏
                        صورت مشروح مذاكرات قانون اساسى‏جلسه‏31-1، ص: 511
خصوصيت كلية آحاد ملت حتي فقهاي جامع الشرايط كه ذكر شد آنها اين مزيت را هم دارند اما حق ديگر كه به افراد خاصي در شرايط خاصي داده شده كه عبارت باشند از فقهاي جامع الشرايط يعني آن افرادي كه احكام شرعيه را از ادله شرعيه و عقل و اجماع استنباط مي‏كنند و در عين حال صفات ديگر و شرايط ديگري را كه شرع اسلام تعيين كرده آن شرايط و صفات را هم دارا هستند، اين حق مختص آنها است كه به ولايت فقيه تعبير مي‏شود.
حالا في الجمله اجمالًا يا تفصيلًا البته شرايط آن برابر نظراتي است كه علماي ما در كتب فقه ذكر كرده‏اند علي اي حال فقهاي جامع الشرايط اين حق را دارند كه به ولايت فقيه تعبير شوند و مي‏توانند در شرايط خاصي در امور اجتماعي دخالت كنند. علي هذا اين عبارت كه در اينجا به اين نحو تصحيح شده كه «حق حاكميت ملي كه همان حق تعيين سرنوشت اجتماعي است حقي است عمومي كه خداوند به همة آحاد ملت داده تا مستقيماً يا از راه تعيين و انتخاب افراد واجد الشرايط با رعايت كامل قوانين اعمال شود». به نظر بنده اين عبارت به اين ترتيب اشكال دارد، براي اين‏كه آن فقها حقشان مستقل است و آحاد ملت هم يك حقي دارند و اين حرف در اينجا اين را مي‏رساند كه اين حق حاكميت ملي كه مي‏خواهد اعمال شود يا از طريق آحاد ملت اعمال مي‏شود يا از راه تعيين انتخاب افراد كه واجد الشرايط يعني اين اعمال به نحو علي البدل است، در صورتي‏كه اين‏طور نيست زيرا يك وقتي خود آحاد ملت اين حق را اعمال مي‏كنند و يك وقت فقيه جامع الشرايط اين را اعمال مي‏كند. علي هذا اين بايد با (و) عطف درست شود يعني به جاي (يا) بايد (و) نوشته شود تا مستقيماً و از راه تعيين كه البته اين راه تعيين انتخاب هم باز به نظر بنده يك اشكالي دارد براي اين‏كه آن احكام را از ادله شرعيه دارد تعيين مي‏كند. او طبعاً و في ذاته واجد اين شرايط هست منتها ملت بايد او را تشخيص بدهد و تجسس بكند و بفهمد كه چه كسي اين اوصاف و شرايط را دارا است و به چه كسي اين حق تفويض شده پس علي هذا به نظر بنده اين‏طور مي‏آيد كه اين عبارت بايد اين‏طور اصلاح شود «و از راه تشخيص افراد واجد الشرايط با رعايت كامل قوانين اعمال شود» يعني (يا) به (و) تبديل شود و «تعيين» هم به «تشخيص» تبديل شود بعد هم «هيچ فرد يا گروهي نمي‏تواند اين حق الهي را به خود تخصيص بدهد و يا در خدمت منافع اختصاصي خود يا گروهي معين قرار دهد». اين متن در گروه 2 آمده بود منتها يك تغيير مختصري دراين متن نوشته شده كه «هيچ كس نمي‏تواند از اين حق سوءاستفاده كند و از اين حق الهي و همگاني كه بايد در راه عموم از آن استفاده كند اين حق را در منافع اختصاصي خود به كار ببرد و استفاده بكند». ديگر عرضي ندارم.
نايب رئيس- آقاي فوزي هم موافق بودند و هم پيشنهاد اصلاح داشتند. دربارة اين اصل آقاي هاشمي‏نژاد به عنوان موافق، آقاي رباني شيرازي به عنوان مخالف، آقاي موسوي تبريزي به عنوان مخالف، آقاي حيدري موافق مشروط، آقاي يزدي موافق، آقاي اكرمي به عنوان مخالف و آقاي بني صدر به عنوان مخالف نام‏نويسي كرده‏اند.
 (فوزي- اين متن از گروه دوم نبود) (تهراني- به عنوان توضيح‏دهنده، توضيح داده نشد). (رباني املشي- توضيح دربارة اين مطلب نبود). اگر طبق معمول كه در اصل‏هاي قبل رعايت مي‏كرديم يكي از دوستان بتوانند تشريف بياورند و به سؤالاتي كه دربارة اين اصل مي‏شود، به طور فشرده توضيح بدهند، مي‏تواند دركار مؤثر باشد. آقاي‏
                        صورت مشروح مذاكرات قانون اساسى‏جلسه‏31-1، ص: 512
تهراني تشريف بياورند و به سؤالات جواب بدهند. (دكتر قائمي- سؤالات را يادداشت بكنند بعد بيايند جواب بدهند). (رباني املشي- آقاي دكتر بهشتي خود جناب‏عالي توضيح بفرماييد). (رباني شيرازي- بنده مي‏خواهم صحبت كنم اين اصل خيلي اشكال دارد). بعضي از دوستان از قبيل آقاي رباني شيرازي ديروز نبودند و غيبت آقايان اين اشكالات را به وجود مي‏آورد. نمي‏دانم آيا دوستان ديگري كه اينجا به عنوان مخالف اسم نوشته‏اند، آنها هم غايب بوده‏اند؟ (رباني شيرازي- آنهايي هم كه بوده‏اند، اشكال دارند). (يكي از نمايندگان- قرار بود كساني كه در كميسيون‏ها غيبت داشتند در جلسات حق صحبت نداشته باشند). در واقع ما بايد اين را در آينده كاملًا رعايت كنيم كه آقايان نمايندگان به طور منظم در جلسات گروه‏ها شركت كنند تا سؤال كمتر پيش بيايد. آقاي تهراني بفرماييد.
تهراني- بسم اللّه الرحمن الرحيم. اين اصل برحسب تنظيمي كه فعلًا شده است در سرلوحة فصل دوم قرار دارد و به حسب پيش‏نويس در سرلوحة فصل سوم است. يعني جايي كه اصول كلي تمام مي‏شود و ما وارد فصولي مي‏شويم كه به منزلة اصل‏هايي است كه از همان اصول كلي منشعب مي‏شود. اصل اول كه در اين فصل دوم است حق حاكميت ملي است كه ما اين حق حاكميت ملي را در اصول ديگر منشعب مي‏كنيم به قواي سه‏گانه، يعني قوة مقننه و قوة مجريه و قوة قضائيه و براي اين‏كه اينجا حق حاكميت ملي در سه شعبه‏اش زور پيدا كند اين اصل مقدمتاً آورده شده است و اصل بسيار اساسي در اين قانون اساسي است و به هيچ وجه مغايرت و منافات با ولايت فقيه ندارد، بلكه با اصل ولايت فقيه كاملًا هماهنگ است. حالا من عبارت را مي‏خوانم و يك مقداري براي آقايان توضيح مي‏دهم.
حق حاكميت ملي همان حق تعيين سرنوشت اجتماعي است. شما فقيه را قبول كرديد و حتي دين را هم دين اسلام انتخاب كرده‏ايد چون مي‏دانيد از طرف خداي تعالي است و او عالم به همه مسائل ما است و مي‏داند چه چيزي، چه اعمالي و چه رفتاري و چه اعتقاداتي در سعادت مادي و معنوي ما اثر دارد و مقرر و تشريع فرموده و ما انتخاب كرده‏ايم و راه سعادت‏بخش زندگي را انتخاب كرده‏ايم پس ما انسان‏ها هستيم و همه ملت هستند كه حتي دين را انتخاب مي‏كنند و برمي‏گزينند و اختيار مي‏كنند. قهراً كسان ديگر به غير از اين هم، يعني رهبر ديني، يعني همان فقيهي كه ما در اصل پنجم گفتيم كه كسي است كه مورد خواست اكثريت ملت است و اكثريت ملت ما او را برگزيده و انتخاب كرده و خواسته است. بنابراين در همه چيز حتي انتخاب دين و رهبر حق حاكميت و حق انتخاب مال ملت است. ببينيد منافات ندارد كه يك چيز طبق برهان واقعي و طبق جعل حق‏تعالي واقع باشد، اما اين ملت است كه برمي‏گزيند و راه كج و يا راه راست انتخاب مي‏كند پس حق حاكميت ملي براي عموم مردم است بدون اين‏كه اختصاص و ارتباط به جمعيت خاصي داشته باشد. همه مردم در سرنوشت و انتخاب راه خودشان اختيار دارند و رأي‏شان به حسب اين اصل معتبر است. پس اين اصل با ولايت فقيه منافات ندارد و براساس حق حاكميت ملي است كه ولايت فقيه را انتخاب مي‏كند پس اين اصل علاوه بر اين‏كه يك اصل صحيح و درست است با ولايت فقيه هم منافات ندارد. البته حاكم، حق‏تعالي است و اين حاكميتي كه ملت دارد، سايه حاكميت حق است كه خدا به مردم داده است آن‏وقت ملت هم بايد امانت را به اهلش برگرداند. و اين كار مستقيماً يا از راه رفراندوم انجام مي‏شود، يا از راه تعيين و انتخاب نمايندگان مجلس شوراي ملي كه نتيجتاً مردم در سرنوشت خودشان‏
                        صورت مشروح مذاكرات قانون اساسى‏جلسه‏31-1، ص: 513
دخالت مي‏كنند و كساني را انتخاب مي‏كنند كه واجد الشرايط هستند. يعني وظيفه دارند برحسب موازين و قواعد اسلام برگزينند و با او بيعت كنند و به او رأي بدهند وقهراً در آن مسندي كه هست يعني اگر در قوة قضائيه يا اگر قوه مجريه است او را در آن مسند بنشانند. پس باز ملت است كه حق انتخاب دارد و انتخاب مي‏كند و البته شرايطي دارد كه طبق آن شرايط ملت اسلامي پيرو دين است و دين اسلام را انتخاب كرده همان شرايطي را كه دين اسلام براي منتخبين قرارداده، مراعات كرده و امانت رابه اهلش برمي‏گردانند.
نايب رئيس- آقاي تهراني متشكرم چون پيداست مخالفيني كه اسم نوشته‏اند سؤالاتي دارند. حضرت‏عالي بفرماييد بنشينيد و سؤالاتي را كه مخالفين مطرح مي‏كنند به اختصار يادداشت بفرماييد كه يك‏جا جواب بدهيد. آقاي هاشمي‏نژاد بفرماييد.
هاشمي‏نژاد- چون من در كميسيون مشترك نبودم، اگر تصميم بر اين است كه كساني كه غيبت داشته‏اند نمي‏توانند صحبت كنند، بنده حرفي ندارم و صحبت نمي‏كنم.
نايب رئيس- تصميم نيمه رسمي گرفته‏ايم، البته تصميم رسمي را اينجا بايد بگيريم منتها آقايان در دو دقيقه هم مي‏توانند حرفشان را بزنند. بنابراين شما مي‏توانيد دو دقيقه صحبت كنيد.
هاشمي‏نژاد- بسم اللّه الرحمن الرحيم. من سعي مي‏كنم پيشنهاد آقاي دكتر بهشتي را عملي كنم و در همان دو دقيقه حرفم را بزنم. در مسأله حاكميت ملي و به طور كلي نوشتن و آوردن اين اصل آن‏چه من احساس مي‏كنم اين است كه بر اثر شانتاژي است كه جمعي به وجود آورده‏اند و سعي مي‏كنند آن را بزرگ كنند و ما بايد خيلي قاطع با مسائل برخورد كنيم. بعد از اين‏كه اصلي را ما به نام ولايت فقيه تصويب كرديم و در آن اصل سه روز و هر روز چندين ساعت صحبت شد، با كمال تأسف بعضي از دوستان همان‏جا دو سه بار همان حرف‏هاي گذشته‏شان را تكرار كردند و در عين آن‏كه به نظر اكثريت قاطع افراد شبهات منصفانه برطرف شده و بعضي از دوستان هم كه بايد از آنها گله كنيم، در همان كميسيون با اين‏كه كمترين استدلالي نداشتند، بدون اين‏كه حتي بيايند اينجا در پشت تريبون و حرفشان را مطرح كنند، رفتند و از شرايطي استفاده كردند و متأسفانه خلاف آن‏چه كه ما انتظار داشتيم عمل كردند. من تصور مي‏كنم كه بايد خيلي صريح با مسأله برخورد كنيم زيرا حدود اختياراتي كه از نظر اسلام افراد و مردم دارند كاملًا مشخص است و در اين زمينه چيزي كه در پشت پرده وجود داشته باشد نيست. بهترين راه اين است كه از همين‏جا اعلام شود كساني كه با اين نظريه مخالفت دارند چون ما حرف‏هايشان را شنيديم و مطالبشان را مكرر در. مكرر با كميسيون‏ها در ميان گذاشته‏اند، آنها را به يك جلسه مناظره برادرانه تلويزيوني در برابر عموم مردم دعوت كنند تا حدود نظرات اسلام مشخص بشود تا اين‏طور نباشد كه اگر كسي نظر مخالفي داشت برود و بنا به گفتة آن برادرمان كه قبلًا آمده بود به خودش حق بدهد، كه از طرف جوانان مملكت صحبت كند.
نايب رئيس- آقاي هاشمي‏نژاد شما دو تخلف فرموديد، يكي گفتيد كه دو دقيقه صحبت مي‏كنيد ولي خيلي از دو دقيقه گذشته است و ديگر اين‏كه قرار بود در مورد اصل صحبت كنيد ولي در حاشيه صحبت مي‏كنيد بنابراين نظر خودتان را درباره اصل بفرماييد.
هاشمي‏نژاد- من تصور مي‏كنم طرح اين اصل در اينجا تحت چنين شرايطي است و ما بايد در اينجا صريح عمل كنيم و بعد ببينيم اصل را براي چه آورده‏ايد. من اصل ششم را مي‏خوانم ملاحظه بفرماييد كه هيچ ضرورتي دارد اين اصل را دوباره در اينجا پيش بكشيم؟
                        صورت مشروح مذاكرات قانون اساسى‏جلسه‏31-1، ص: 514
اصل 6- در جمهوري اسلامي ايران امور كشور بايد با اتكاء بر آراء عمومي اداره شود از انتخاب رئيس‏جمهور، نمايندگان مجلس شوراي ملي، اعضاي شوراها و نظاير اينها يا از راه همه‏پرسي در مواردي كه در اصول ديگر اين قانون معين مي‏گردد.
اين اصل در آنجا مطرح شده است و اين هم اصل حاكميت ملاحظه بفرماييد. «حق حاكميت ملي كه همان حق تعيين سرنوشت اجتماعي است، حقي است عمومي كه خداوند بر همة آحاد ملت داده تا مستقيماً از راه انتخاب افراد واجد الشرايط با رعايت كامل قوانين اعمال شود.» اين اصل مضمون همان اصل است بنابراين ضرورتي ندارد كه مكرر در مكرر اين را ذكر كنيم، فقط چيزي كه اضافه شده جمله اخير آن است و ممكن است بعد هم يك چيزي به نظرمان بيايد كه به صورت اصل چهارم و پنجم و يا اصل ديگر اضافه كنيم و اين را مكمل آن قرار دهيم و به نظر من هيچ ضرورتي ندارد كه اين اصل را ما در اينجا بياوريم و آن‏چه كه همه احساس مي‏كنيم، به خاطر اين‏كه از اين تريبون نمي‏خواستند براي صحبت استفاده كنند و راه مقابله برادرانه و دوستانه با آنها همان است كه عرض كردم.
نايب رئيس- انصاف اين است كه همان‏طور كه دوست ما آقاي رباني فرمودند و ملاحظه فرموديد، مطلب برادرمان آقاي هاشمي‏نژاد ناشي از غيبت ايشان در آن جلسه است. چون عين اين مطلب در آنجا مطرح و جواب داده شد. به هر حال اميدوارم اين موضوع براي همه آموزنده باشد كه در جلسات شركت كنند تا مطلب تكرار نشود. (هاشمي‏نژاد- بنده عرض كردم كه حاضرم صحبت نكنم بنابراين، اين اعتراض بر من وارد نيست). آقاي هاشمي‏نژاد اعتراض بر شما وارد نيست فقط از اين جهت عرض كردم كه نمونه‏اي باشد براي همه و به جناب‏عالي هم كه قبول فرموديد اعتراض وارد نيست. آقاي سبحاني به عنوان موافق بفرماييد صحبت كنيد.
حجتي كرماني- دوستان كاري نكنند كه روابط ما با دوستان روشنفكرمان تيره‏تر شود. هاشمي‏نژاد- آقاي حجتي اين‏طوري نباشيد كه هميشه يك حالت آسيب‏پذيري داشته باشيد.
حجتي كرماني- كاري كنيد كه تفرق به وجود نيايد.
هاشمي‏نژاد- اين نصيحت را به آنها بكنيد و براي اكثريت احترام قائل شويد.
نايب رئيس- آقاي قرشي يادداشتي فرستاده‏اند، نوشته‏اند «پيشنهاد مي‏كنم بيشتر از دو نفر موافق و دو نفر مخالف صحبت نكنند.» من اين پيشنهاد را به رأي دوستان خواهم گذاشت. آقاي سبحاني بفرماييد.
سبحاني- بسم اللّه الرحمن الرحيم. من به عنوان موافق سخن مي‏گويم. قبل از اين‏كه محتواي اين اصل را تشريح كنم و اشكال و ايرادي را كه به نظر دوست عزيزم آمده برطرف كنم بايد عرض كنم كه به هفت گروه تقسيم شديم و قرار شد كه هر گروه اصولي را با توجه به پيشنهادات تنظيم كرده و در اختيار مجلس بگذارد، تنظيم شد. يعني تقريباً يك ماه قبل كه هنوز مسأله ولايت فقيه مطرح نبود و راجع به آن بحث نكرده بوديم و اصلًا متفرق بحث مي‏كرديم و از افق فكر يكديگر آگاه نبوديم، اين اصل در گروه ما كه گروه دو است تنظيم شد. البته نه با اين عبارت، بلكه با عبارتي قريب به اين عبارت: «حق حاكميت به مقتضاي ان الحكم الا للّه از آن خدا است.
اما به عنوان يك وديعه به بندگان صالح- كه بعداً گفتند
                        صورت مشروح مذاكرات قانون اساسى‏جلسه‏31-1، ص: 515
به مردم- تحت ضوابطي واگذار شده است و هيچ فرد يا گروهي نمي‏تواند اين حق الهي همگاني را در جهت منافع اختصاصي خويش يا گروه معيني اعمال نمايد» بنابراين مضمون اين اصل را گروه ما ولو به صورت كم‏رنگ‏تر يك ماه پيش تصويب كرده است. علاوه بر اين در همان پيش‏نويس سابق هم اين اصل بود، نه اين‏كه چون ولايت فقيه تصويب شد اين اصل يك اشكالاتي به نظر بعضي از دوستان ايجاد كرده در حالي كه اين اصل براي ترميم همان اصل ولايت فقيه است و اگر به پيش‏نويس قبلي هم مراجعه كنيد همين اصل در آنجا هم مي‏باشد. (بهشتي- لطفاً دربارة خودش توضيح بدهيد). پس آن اشكالي كه ايشان فرمودند، مي‏خواستم مطمئن باشند كه هم در پيش‏نويس و هم در مصوبة ما بوده است و جناب آقاي رئيس، من فكر مي‏كنم اين تذكري كه دادم تذكر مفيدي بود. اما دربارة خود اين اصل، واقعيت اين است كه اين اصل در طول ولايت فقيه است چون اگر فقيه بخواهد اعمال ولايت كند، مستقيماً كه اعمال ولايت نخواهد كرد بلكه قهراً آن ولايتي را كه دارد به وسيله مردم اعمال خواهد كرد و اين اعمال ولايت را ما مي‏گوييم «حاكميت ملي» ولو اين‏كه بعداً تصويب شود و قرار شد كه به تعبير ديگر هم بحث شود كه در اصل شانزده خواهد آمد. (طاهري گرگاني- شما داريد ولايت فقيه را تعريف مي‏كنيد). من بحثي در ولايت فقيه نمي‏كنم، بنابراين اجازه بفرماييد عرض بنده تمام شود و شما آزاد هستيد و تريبون هم آزاد است و مي‏توانيد بعداً مطلبتان را بفرماييد. بنابراين وقتي فقيه بخواهد اعمال ولايت كند، اعمال ولايت فقيه به وسيله خود مردم است و خود مردم به اذن فقيه داراي چنين حاكميتي خواهند بود زيرا مردم مي‏توانند به دو شكل اعمال حاكميت كنند، گاهي مستقيم و گاهي غير مستقيم. غير مستقيمش همان است كه اينجا آمده است و مستقيمش آن است كه به نام قوه ملت خواهد آمد. غير مستقيم را از طرف قوه مجريه و قضائيه و مقننه اعمال خواهند كرد و شكل مستقيم آن تحت عنوان قوه ملت، به نام همه‏پرسي يا امر به معروف و نهي از منكر و دفاع عمومي و يا قيام عمومي خواهد بود كه در اصل نهم همين پيش‏نويس آمده است و ما هنوز درباره‏اش بحث نكرده‏ايم. بنابراين، اين اصل نه تنها منافاتي با آن مسأله ندارد، بلكه براي ترميم همان است و مردم بايد برخيزند و تحت ضوابطي حكومتي را تشكيل دهند و قسمتي از اين قدرتها، مانند مجريه، مقننه و قضائيه را به دولت مي‏دهند و يك قسمت را خودشان براي روزي نگه مي‏دارند و از آن استفاده مي‏كنند، از قبيل همه‏پرسي و قيام ملي و دفاع ملي و امر به معروف و نهي از منكر و اين اصل هيچ نوع منافاتي با اصل ولايت فقيه ندارد. (يكي از نمايندگان- جناب آقاي سبحاني، جناب‏عالي از پيش‏نويس خودتان كه در گروه دوم تنظيم كرده بوديد دفاع كرديد كه هيچ‏گونه تناسبي با اين جملاتي كه در اينجا هست، ندارد چون حق حاكميت ملي عبارتست از همان آزادي كه خداوند انسان را آفريده و تعيين سرنوشتش به خودش مربوط است. بنابراين با ولايت فقيه مربوط نيست). در طول ولايت فقيه است. (نماينده- انسان آزادانه سرنوشت خود را تعيين مي‏كند و اينچنين شخصي از ارشاد اشخاصي كه واجد صلاحيت هستند آزادانه بهره‏برداري مي‏كند. بنابراين ارتباط دادن اين مطالب با ولايت فقيه هيچ مناسبتي ندارد). من عرض كردم ارتباطش طولي است و عرضي نيست.
نايب رئيس- همان‏طور كه ملاحظه مي‏فرماييد هر نكته‏اي كه مطرح مي‏شود دوستان مي‏توانند يادداشت كنند و دوستاني كه بعد نوبتشان مي‏رسد به اين نكات توجه بفرمايند. خوب‏
                        صورت مشروح مذاكرات قانون اساسى‏جلسه‏31-1، ص: 516
آقاي قرشي پيشنهادي داده بودند و من هم يك توضيحي برايشان دادم اگر پيشنهادشان به قوت خود باقي است من آن پيشنهاد را مطرح كنم، آقاي قرشي نظرتان چيست؟
قرشي- دربارة اين اصل ديروز سه ساعت صحبت كرديم و اگر قرار باشد روي هر اصل ده نفر صحبت كنند كارمان به جايي نخواهد رسيد. بنابراين من بر پيشنهاد خودم باقي هستم.
موسوي تبريزي- روي اين اصل خلق الساعه، بايد مشروحاً بحث شود تا همان‏طور كه جناب آقاي هاشمي‏نژاد فرمودند، علي التحقيق روشن شود كه ولايت فقيه چه مناسبتي دارد تا كفايت مذاكرات تحقق پيدا كند.
نايب رئيس (بهشتي)- آقاي موسوي مي‏توانيد توضيح بدهيد كه منظورتان از خلق الساعه چيست؟
موسوي تبريزي- اين اصل در گزارشي كه به دست من رسيده است نيست.
نايب رئيس- هر روز كه مجلس كار مي‏كند ممكن است مطلب تازه‏اي بياورد ولي وقتي جناب‏عالي مي‏فرماييد خلق الساعه، گويي عذر غيبت خودتان را به عنوان عذر بدتر از گناه مي‏آوريد. چون خلق الساعه معنايش اين است كه يك اصلي را اينجا تهيه كنيم، آن‏وقت خلق الساعه مي‏شود ولي يك اصلي كه در جلسة مشترك گروه‏ها روي آن چند ساعت كار شده چون آقايان تشريف نداشتند حالا سؤالاتي را كه در آنجا مطرح شده و مدتي هم رويش بحث شده و وقت صرف شده است مطرح مي‏فرماييد و علاقه‏منديد كه اينجا روشن شود. براي چندمين بار خواهش مي‏كنم اگر هر كدام از ما در جلسه‏اي نبوديم بعداً از دوستانمان بپرسيم كه در آن جلسه چه گذشت و چه مطلبي گفته شد و چه كساني توضيح دادند تا وقت ما بيش از اين ضايع نشود. تا حالا چند نفر از دوستان به عنوان موافق و مخالف صحبت كردند. (رباني شيرازي- يك مخالف صحبت كرده است). بلي يك مخالف صحبت كرده است ولي آن‏چه كه روية جلسه ايجاب مي‏كند و همچنين احترام گذاشتن به وقتي كه همة دوستان صرف كرديد ايجاب مي‏كند كه اميدوارم دوستاني هم كه تشريف نداشتند در اين احترام گذاشتن سهيم باشند و سعي هم مي‏شود كه به سؤالاتي كه برايشان ابهام آورده است به طور كوتاه جواب داده شود مثل آقاي موسوي كه سؤالشان را مطرح كردند.
موسوي تبريزي- من سؤالي مطرح نكردم، من به عنوان مخالف نام‏نويسي كرده‏ام كه شما نگذاشتيد صحبت كنم.
نايب رئيس- البته اگر نوبتتان رسيد مي‏توانيد صحبت كنيد. يك موافق و يك مخالف صحبت مي‏كنند و اميدوارم با صحبت كردن آنها مطالب روشن شود. نوبت آقاي موسوي تبريزي و آقاي رباني در اين ليست پهلوي هم است و هر دو هم به عنوان مخالف اسم نوشته‏اند معلوم مي‏شود هم‏سليقه‏اند. ضمناً اشكالاتي كه تكراري است بفرمايند كه من همان اشكال را توضيح بدهم. آقاي رباني بفرماييد.
رباني شيرازي- بسم اللّه الرحمن الرحيم. قسمتي از بيانات بنده را آقاي هاشمي‏نژاد فرمودند. مكرر در اين مسأله صحبت شده كه كليات يعني چه؟ و گفته شد كه كليات مربوط است به فصول متعدد كه عين آن كل را در فصول ديگر نمي‏آوريم و در فصول هميشه مصاديق را مي‏آوريم و اين مسأله مشاركت عموم مردم در سرنوشت خويش در چندين اصل بيان شده كه من حالا بند هشت اصل سوم را مي‏خوانم: «مشاركت عامة مردم در تعيين سرنوشت سياسي، اقتصادي اجتماعي و فرهنگي خويش». اصل ششم را كه آقاي هاشمي‏نژاد خواندند، من ديگر نمي‏خوانم. و اصل هفتم را قرائت مي‏كنم:
                        صورت مشروح مذاكرات قانون اساسى‏جلسه‏31-1، ص: 517
اصل 7- «طبق دستور قرآن كريم شوراها يعني مردم از اركان تصميم‏گيري و اداره امور كشورند» بعد شمرديم «مجلس شواري ملي، شوراي استان و ...» و باز هم طبق اصل هشتم مردم در سرنوشت خودشان دخالت مي‏كنند كه قسمتي از آن را مي‏خوانم:
اصل 8- «در جمهوري اسلامي ايران دعوت به خير امر به معروف و نهي از منكر وظيفه‏اي است همگاني». ملاحظه مي‏فرماييد كه در اينجا نقش مردم را در سرنوشت خويش بيان كرده است. اصل ديگري كه بنا است بعداً مورد تأييد قرار بگيرد، اصلي است كه مربوط به قيام ملي است يعني حق مردم در قيام ملي در برابر استبداد و در برابر انحرافات. بنابراين حالا كه اين چند اصل كلي را داريم ديگر چه حاجت است به اين‏كه دو مرتبه اين مطالب را در اصل مربوط به حقوق ملت بياوريم؟ آيا كساني كه اين را مي‏بينند، آن هم باآن الفاظي كه در قانون سابق بود و از آنها سوءاستفاده‏هايي مي‏شد كه «اين موهبتي است الهي» و روي آن تكيه مي‏كردند و به وسيلة آن مطالبي را پياده مي‏كردند، ما ديگر چه داعيه داريم كه دو مرتبه اين اصل را بياوريم تا فردا در اطراف اين توجيه و تفسير بشود؟ بنابراين با وجود آن اصول، اين اصل ديگر ضرورتي ندارد. لابد مي‏فرماييد اين اصل بر اصول قبلي حاكميت دارد و مي‏خواهد يك مسأله‏اي را مطرح كند كه در آن اصول نبوده يا اين‏كه مي‏خواهد اصول قبلي را توجيه و تفسير كند.
نايب رئيس- آقاي يزدي به عنوان موافق بفرماييد.
يزدي- بسم اللّه الرحمن الرحيم. من فكر مي‏كنم اين اصل مطلبي را دارد كه آن‏طور كه در ذهن جناب آقاي رباني است نسبت به اصولي كه قبلًا تصويب شد، به هيچ وجه تكراري نيست، همچنين به دليل گذاردن اصل ولايت فقيه و تعديل جهاني كه گفته شده است اين اصل گذاشته نشده است چرا؟ چون متن اين اصل به نظر من داراي سه مطلب است، يكي حق حاكميت ملي و يكي حق حاكميت الهي و ديگري ارتباط بين اينها است. منظور از حق حاكميت ملي اين است كه خداوند انسان‏ها را آزاد خلق كرده و هيچ قدرتي حق ندارد اين آزادي را محدود بكند مگر براساس مالكيت حقيقي عيني كه آن هم مربوط به خداوند است و خداوند با تشريح قوانين آسماني انسان‏ها را محدود مي‏كند و انسان‏ها هم با تشخيص عقلي خودشان اين محدوديت را مي‏پذيرند. بنابراين جامعه‏اي كه اسلام را پذيرفت، آن آزادي مطلقي كه در برابر شريعت و احكام هم مي‏توانست تخلف بكند، با انتخاب خودش و با استفاده از اختيار و آزادي خودش اين آزادي را محدود كرد و نيز مسلمان وقتي‏كه اسلام يا يك شريعت الهي را اختيار كرد در چارچوب اين شريعت، آزاد و صاحب اختيار است. پس يك حق به عنوان حق الهي يعني اجراي حدود احكام و دين و شريعت وجود دارد كه اين حق به عنوان حق از طريق خداوند و مقام نبوت و مقام امامت و مقام ولايت مبسوطاً در ولايت فقيه بحث و تثبيت شده است و اگر مي‏گوييم فقيه ولي است، يعني متصدي اجراي احكام الهي است. يك حقي هم انسان‏ها پس از انتخاب دين در چارچوب دين نسبت به موضوعات و مصاديق دارند، يعني وقتي مي‏گوييم در تعيين سرنوشت خودشان حق دارند، اين حق شوراها و در انجمن‏ها متجلي مي‏شود و همچنين در توافق‏ها براي طرح‏هاي عمراني، طرح‏هاي اقتصادي و طرح‏هاي فرهنگي پياده مي‏شود كه در عين حال محدود به احكام الهي است پس يك حق حاكميت ملي است كه اين كلمة «حاكميت ملي» همان است كه دنيا مي‏گويد همه حق حاكميت دارند يعني آزاد هستند، يعني حق قوانين كلي كه ما در شرايع الهي و به خصوص در شريعت مقدس اسلام داريم، آنها براساس درخواست طبيعي و ذاتيشان انتخاب مي‏كنند. حق حاكميت ملي كه‏
                        صورت مشروح مذاكرات قانون اساسى‏جلسه‏31-1، ص: 518
الان در دنيا رويش بحث مي‏كنند، اين حق است كه انسان بالطبع آزاد است كه خط مشي خودش را انتخاب كند و لذا مي‏بينيد در اجتماعاتي گاهي پيش مي‏آيد كه يك مسأله‏اي را با اكثريت تصويب مي‏كنند كه ملت‏ها آن را مي‏پذيرند ولي شرايع نمي‏پذيرند پس حق حاكميت ذاتي براساس آزاد بودن انسان، در اسلام، در دايرة احكام قرار مي‏گيرد و اين حق الهي از تصديق نبوت و امامت و ولايت به وجود مي‏آيد، كه فقيه متصدي اجراي احكام است و حق حاكميت ملي مربوط به موضوعات و مصاديق است و بايد توجه داشته باشيم كه در اينجا رابطه مطرح است و اين‏كه مي‏گوييم با وجود اصول قبلي، اين تكرار نيست، مسأله رابطه است. يعني ببينيم چه ارتباطي بين حق حاكميت ملي و آزادي خدادادي انسان با حق حاكميت الهي كه مربوط به احكام است وجود دارد و اين ارتباط در اين اصل از نظر من مورد بحث است كه مي‏خواهد بگويد، ملتي كه اسلام را انتخاب كرد، اين‏طور نيست كه وقتي گفت من مسلمانم چشم و گوش بسته علي الاطلاق در خيابان‏كشي‏ها و در مدرسه ساختن و در طرح‏هاي ديگرش، هيچ حق اظهارنظر نداشته باشد. خير كليات شرعي هست و از كليات شرعي نمي‏شود تخلف كرد، ولي در دايرة كليات شرعي، در تمام شؤون از طريق شوراها، از طريق مجلس شوراي اسلامي و از طريق انجمن‏ها حق اظهارنظر دارند. پس اين اصل مبين دو حق هست كه مقداري از آن در جاي ديگر گفته شد و هيچ تكراري نيست و كاملًا به جا است و همان اصل است كه دنيا مي‏گويد منتها با يك تفاوت. ديگر عرضي ندارم.
نايب رئيس- آقاي بني صدر بفرماييد.
بني صدر- اگر ما بخواهيم مقررات را رعايت بكنيم حق ما پايمال مي‏شود. چون نوبت كه به ما مي‏رسد به كفايت مذاكرات رأي گرفته مي‏شود و نمي‏توانيم صحبت كنيم. حق حاكميت كه حق رأي دادن نيست، اگر اجازه بفرماييد من توضيح مي‏دهم كه ديگري نمي‏تواند بيايد و به جاي ما تصميم بگيرد.
نايب رئيس- آقاي موسوي تبريزي به عنوان مخالف اگر مطلب تازه‏اي داريد بفرماييد.
موسوي تبريزي- بسم اللّه الرحمن الرحيم. بنده كه به عنوان مخالف با اين اصل، گفتم اين اصل خلق الساعه است، منظورم اين بود كه در گزارش گروه‏ها كه به ما دادند اين اصل نبود، البته به صورت ديگر بوده، اما شما الان زمان ما را حساب نكنيد كه ما واقعاً داراي يك امام مقتدر متعهد و متكفل به تمام معني داريم امامي كه از قدرتش دنيا دارد مي‏لرزد ولي خوب مي‏دانيد كه در داخل مملكت چه بلايي بر سر ما مي‏آورند. بنابراين شما بيست سال بعد از اين را هم حساب بكنيد (بهشتي- شما دربارة حق حاكميت ملي صحبت بفرماييد). من دارم درباره حق حاكميت ملي صحبت مي‏كنم، اولًا اشكالي را كه جناب آقاي هاشمي‏نژاد و آقاي رباني گفتند، همان اشكال براي من هم هست و هنوز هم جواب نشنيده‏ام. ثانياً از نظر عبارت اين شبهه براي همة شما به وجود آمده است كه اين مستقيماً با ولايت فقيه مخالفت دارد و داريد دست و پا مي‏زنيد كه اين ولايت فقيه را در طول يا عرض اين قرار بدهيد و بتوانيد به اصطلاح بالطايف الحيل اين اصل را توجيه بكنيد.
كياوش- يك نفر بيايد و حاكميت ملي را شرح دهد زيرا اين اصل كوچك‏ترين ارتباطي با ولايت فقيه ندارد. اصل حاكميت ملي به آن معني كه جناب آقاي بني صدر مي‏گويند استقلال يعني چه؟ يعني من استقلال دارم براي خودم و بر آن كسي كه ... (نايب رئيس- اگر اشكال‏
                        صورت مشروح مذاكرات قانون اساسى‏جلسه‏31-1، ص: 519
تازه‏اي دارد بفرماييد). اين اصل اشكالش اين است كه با وجودي كه شما خودتان تنظيم كرده‏ايد و با اين‏كه مجلس خودش تنظيم كرده است، در نظر آقايان با اصل ولايت فقيه تناقض و تضاد دارد و معلوم نيست كه بعد از بيست سال ديگر مورد سوءاستفاده قرار نگيرد.
نايب رئيس- اجازه بفرماييد بعداً توضيح مي‏دهيم آقاي اكرمي بفرماييد.
اكرمي- اشكال تازه‏اي نمي‏بينم قبلًا آقايان توضيح دادند.
حيدري- من اشكالاتي دارم كه بايد صحبت كنم نوبت من است.
نايب رئيس- خير، چون سركار به عنوان موافق مشروط نام‏نويسي كرده‏ايد من مي‏خواستم بعد از مخالفين صحبت كنيد. (حيدري- اگر عدالت است نوبت من است). مگر جناب‏عالي نمي‏خواهيد به عنوان موافق مشروط به آقايان جواب بدهيد؟ ما مي‏خواهيم اول آقاياني كه مخالفند صحبت كنند و بعد جناب‏عالي به عنوان موافق مشروط تشريف بياورند و به سؤالاتشان جواب بدهيد اگر حالا مي‏خواهيد صحبت كنيد بفرماييد.
نوربخش- من يك تذكر آيين‏نامه‏اي دارم. چون آقايان كه پشت تريبون مي‏آيند بايد راجع به اين اصل صحبت كنند و درست نيست كه از تريبون سوءاستفاده شود و به يك شخص حمله شود.
نايب رئيس- آقاي حيدري بفرماييد.
حيدري- بسم اللّه الرحمن الرحيم. خواستم خدمت آقايان عرض كنم البته شايد خيلي از آقايان از بنده واردتر باشند، اولًا اساس اين اصل از اصل سوم اعلاميه حقوق بشر كه در دو قرن قبل در فرانسه به تصويب رسيده است ناشي مي‏شود، كه آن عبارتش اين است حالا اگر كم و زياد شده است «العهدة علي الرواي» اين چيزي است كه من از آن كتاب استنساخ كرده‏ام و «اصل سوم- حق حاكميت ناشي از حقوق ملت است، هيچ فردي از افراد و هيچ طبقه‏اي از طبقات مردم نمي‏توانند فرمانروايي و حكمراني كنند مگر به نمايندگي از طرف ملت» همين حق را در اين قانون اساسي با يك تعارفي كه طبق آيه‏اي كه حالا نمي‏دانم تفسيرش درست است يا نه و به عهدة كساني است كه آن را تفسير كرده‏اند و بايد جواب بدهند، حق الهي كرده‏اند و به ملت داده‏اند آيه اين است «إِنَّ اللَّهَ يَأْمُرُكُمْ أَن تُؤَدُّواْ الْأَمَانَاتِ إِلىَ أَهْلِهَا» كه امانت همين حقي است كه در قانون اساسي فرانسه در دو قرن پيش نوشته شده و خدا هم توصيه كرده است كه اين حق را يعني حق فرمانروايي و حق حكومت را به ملت بدهيد.
اينجا هم در اين اصل نوشته شده «حق حاكميت ملي كه همان حق تعيين سرنوشت اجتماعي است» حالا نمي‏دانم چطور آقايان تفسير مي‏كنند و حق تعيين سرنوشت چيست و با توجه به اصل ولايت فقيه معني ولايت چيست؟ آيا منظور از عبارت «تعيين سرنوشت طبق سرنوشتي كه خدا براي ملت تعيين فرموده است» بيانگر سرنوشتي است كه خدا تعيين كرده است؟ آن‏وقت چطور اين حق را يك دفعه به فقيه مي‏دهيم و يكدفعه مستقيماً به ملت بدهيم؟ ديروز من در قسمت آخر اين اصل كه نوشته شده «هيچ گروه و دست‏هاي نمي‏تواند اين حق را در جهت منافع شخصي و يا منافع گروه ديگري اعمال كند» اشكال داشتم زيرا ما گروهي هستيم كه اين حق را به گروه ديگري كه فقها باشند، مي‏دهيم پس ما هم همين را اعمال كرده‏ايم و حق خود را به فقها داده‏ايم به عقيدة من اين اصل نبايد دنباله داشته باشد زيرا آيا بعد از بيست سال ديگر ملت به ما نخواهند گفت كه اين چه حقي است كه به گروه ديگري كه فقها باشند داده‏ايد؟ و به چه عنواني اين كار را كرده‏ايد؟ زيرا اين حق ملت است.
من عقيده دارم كه حقوقي كه براي ملت هست همچنان‏كه‏
                        صورت مشروح مذاكرات قانون اساسى‏جلسه‏31-1، ص: 520
دوستان ديگر هم فرمودند در شوراها موقع تعيين موضوعات يا تطبيق احكام با مصاديقش يا اين‏كه هنگام مشورت كه راه خير را از راه شر تميز بدهند. گفتيم كه فقها بايد با خبرگان مشورت كنند و اين كار هيچ اشكالي ندارد ولي بايد تعيين بشود كه چه حقي مال آنهاست و اين حق حاكميت چيست ولي اگر به همين اطلاقش بگذاريد همان فرمانروايي است، همان ولايت فقيه است، همان حكومتي است كه ما براي فقيه درست كرديم و اگر آن را قلم بزنيد خوب طبق قانون اساسي فرانسه اين حق را به ملت مي‏دهيد و ملت هم هيچ وقت اين را از ما قبول نمي‏كند زيرا ملت مسلمان است حقوقي را كه خدا برايش مقرر كرده قبول دارد و حقوقي را هم كه خدا براي ديگران و فقها و علما و رهبران معين كرده، قبول دارد هم چنان‏كه در ولايت فقيه گفتيم. حالا اگر افرادي بخواهند اين حق را قبول داشته باشند و اشكال‏تراشي كنند، آيا ملت و ما زير بار مي‏رويم؟ در اين ولايت فقيه بايد همه‏پرسي كرد ببينيم چند درصد ملت اين را قبول دارند ممكن است يك عده دويست سيصد و يا چند هزار نفري دور چند نفري را بگيرند و يك صحبت‏هايي هم بشود و اشكالاتي هم بر آراء نمايندگان خبرگان كه نمايندگان ملت هستند گرفته بشود ولي ما از طرف ملت مسلمان يعني ملتي كه پايبند به اسلام است و پايبند به رهبر اسلامي است انتخاب شده‏ايم و اگر اين رهبر، آن شرايطي را كه دارا مي‏باشد، نداشت ملت او را قبول نداشتند. بنابراين مردم شرايطي را كه در رهبرشان هست قبول دارند و اين شرايط را ما در ولايت فقيه ذكر كرديم. فقط بنده خواستم آن حقوقي كه خدا براي ملت معين كرده است، البته نه به اين صورت و هم چنين حقوق فقيه ولو در آنجا هم ذكر شده باشد در اينجا هم ذكر شود ولي حكمراني و ولايت با آن شرايطي كه در اصل پنجم گفته شده با فقيه جامع الشرايط است. صحبت‏هاي ديگري هم بود ولي چون وقت اجازه نمي‏دهد عرض نمي‏كنم.
نايب رئيس- آقاي بني صدر بفرماييد.
بني صدر- بسم اللّه الرحمن الرحيم. اين حق حاكميت ملي معنايش اين است كه يك ملتي در رابطه با ملل ديگر حق دارد كه سرنوشت خود را تعيين كند. صحبت از حق حاكميت ملي كه مي‏كنند معنايش همين است. فقيه هم در طريق اجراي اين حق حاكميت است. حالا اين را فقيه اعمال مي‏كند يا قواي پنج‏گانه ناشي از آن، كه يكي از قواي ناشي از حق حاكميت است و الا ديگران انگليسي، آمريكايي، فرانسوي، روسي حقي بر ما ندارند، حق مربوط به اين ملت و مال خود اين ملت است. اگر ما در اين اصل در مجلس خبرگان براي ملت حق حاكميت قائل نشويم خداي نكرده يك وقت اقليت‏ها در داخل يك تحريكاتي مي‏كنند، يا خارجي مي‏آيد و در اينجا هر كاري مي‏خواهد مي‏كند. اين اصل ذره‏اي مربوط به قواي ناشي از حق حاكميت نيست آن مسأله بعد است كه شما براي اعمال اين حق، قوايي در نظر مي‏گيريد مثلًا مي‏گوييد مسؤول اين قوه فقيه باشد و يا غير فقيه. اين مسألة ثانوي است، مسأله اولي آن است كه اين حاكميت مال اين ملت است و مال هيچ قدرت ديگر روي زمين نسبت به اين سرزمين نيست. حالا اگر اين وضوح ندارد بايد طوري آن را نوشت كه مراد ما از حق حاكميت اين است. حالا كه معني حق حاكميت اين شد، يك ايراد اساسي بر متني كه شما تهيه كرده‏ايد وجود دارد. شما در اينجا گفته‏ايد اين حق مستقيماً يا از طريق افراد واجد الشرايط، با رعايت كامل قوانين اعمال مي‏شود در صورتي‏كه اعمال حق حاكميت طبق‏
                        صورت مشروح مذاكرات قانون اساسى‏جلسه‏31-1، ص: 521
ولايت فقيه است، زيرا فقيه متصدي امر ولايت است، و الا شخص به صفت فقيه كه حاكميت ندارد و اگر اين‏طور باشد خطر پيش مي‏آيد. مثلًا شما بيست سال بعد را در نظر بگيريد كه يك وضعيتي پيش بيايد و يك كسي يك رفراندوم قلابي بكند و بگويد كه از طريق قانوني حق حاكميت به من داده شده است. بنابراين به اين شكل صحيح نيست. اگر هم مي‏خواهيد بگذاريد، كه مستقيماً يا از راه قوايي كه در اصل بعد مي‏آيد اين حق را اعمال خواهد كرد، زيرا حق را از طريق قوه بايد اعمال كرد و اگر حق را به وسيله افراد اعمال كنيم، مي‏شود همان شاهنشاهي قديمي كه مي‏گفت «شاه مصدر بيم و اميد است و حرف شاه قانوني است، و مالك الرقاب كشور است و هر چه تصميم گرفت بايد اجرا شود.» بنابراين اگر از طريق افراد باشد، هميشه اين خطر را دارد. خوب حالا اگر قرار است كه اين تصحيح بشود بايد اين صورت باشد كه با مواد ديگر هم جور درآيد و ناراحتي آقايان هم دربارة اينكه، اين متناقض با ولايت فقيه است، از بين برود. اگر بنويسيم «مستقيماً» كه غلط است زيرا مستقيماً چطوري اعمال مي‏كند؟ بايد بالاخره به وسيله قوه‏اي اعمال بكند چون حق حاكميت است، اينجا تازه رفراندوم هم كه مي‏كند مي‏گويند فلان كار بشود يا فلان كار نشود و لابد يك قوه‏اي متصدي انجام آن مي‏شود پس بايد آن قوه كه از طرف آحاد ملت داده شده، از راه قوايي كه در اين قانون پيش‏بيني مي‏شود اعمال گردد. بنابراين اشكال‏ها رفع مي‏شود و يك اصلي مي‏شود كه هم در برابر دنيا معلوم است كه اين حق را ما براي خودمان قبول داريم و مسلم است كه حق حاكميت را مال خودمان مي‏دانيم، مال انگليس كه نمي‏دانيم و هم اين‏كه، اين نگراني‏ها از بين مي‏رود. البته اگر اين طور باشد اگر در پايين بگذاريم قوة ملت مثل اين‏كه چند تا قوه با هم اينجا گذاشته‏ايد كه مي‏خواهند كشتي بگيرند در صورتي كه ما از پيش قبول كرديم كه اينها تضاد دارند. البته اين را در موقع خودش عرض خواهم كرد ولي چون شما از صبح بااجازه و بي‏اجازه راجع به يك مسأله‏اي حرف زديد كه نگراني‏آور است اجازه بفرماييد كه من هم چند كلمه صحبت كنم. آقايان اعضاي شوراي انقلاب مي‏دانند كه اگر من با چيزي مخالف باشم وقتي دوستان تصويب كردند خودم را موظف به دفاع از آن مي‏دانم و من گمان مي‏كنم آقاي بهشتي اين را شهادت خواهند داد. بنابراين اگر شما چيزي تصويب كرديد و من عضو اين مجلس بودم ناچار از آن دفاع خواهم كرد ولو مخالف آن باشم. اما اين معنايش اين نيست كه من نمي‏توانم در خارج از مجلس نظر خود را بگويم شما نبايد عصباني بشويد.
شما ما شاء اللّه در خارج خيلي صحبت مي‏كنيد. آقاي منتظري خودشان در بين جمعيت زيادي نظر خودشان را اظهار كردند خوب يك كسي ديگري رفته در جمعيت ديگري و نظري داده اين نبايد موجب عصبانيت بشود چون براي اعضاي محترم مجلس اظهارنظر آزاد است و هيچ دعوايي هم راه نمي‏افتد، دوباره شما مي‏رويد نظرتان را مي‏دهيد و مردم هم هر دو را مي‏شنوند و قضاوت مي‏كنند كه نظر شما را قبول دارند يا نظر ديگري را. اين حق بايد براي همه محفوظ باشد كه در هر جا دلشان خواست نظرشان را بدهند. حالا خدمت شما هستيم اگر ديديم نظرات جوري است كه براساس تفاهم و جستجوي حقيقت است، ما بايد واقع‏بين باشيم و تحريك نشويم براساس اين است كه اگر صلاح باشد، اگر ديديم مطالب براساس تفاهم است آنجا مي‏مانيم و آن‏چه را كه تصويب شد، ما هم اجرا مي‏كنيم ولي اگر ديديم نه، حساب زور گفتن و عصبانيت است، ما هم مي‏رويم. (هاشمي‏نژاد- ما مي‏گوييم جلوي‏
                        صورت مشروح مذاكرات قانون اساسى‏جلسه‏31-1، ص: 522
زور را بايد گرفت). راجع به همين زور هر كسي حق دارد صحبت كند، شما هم تشريف ببريد و راجع به آن مسائل يك مجلس دعوت كنيد و اظهارنظر كنيد و هيچ عصباني هم نشويد عكس‏العمل هم به خرج ندهيد. الان بنده يك مطلبي را مي‏گويم ملاحظه كنيد كه هيچ با اخلاق سازگار نيست، يعني در اين مجلس مسائلي اتفاق افتاده كه اصلًا با اخلاق هيچ سازگار نيست به اين ترتيب كه ما صبح‏ها جلسه كرديم براي آن‏كه در آنجا بتوانيم حرف بزنيم و هيچ قيدي نباشد تا همه حرف‏ها زده شود و راه پيدا بشود. يك مطلبي بين بنده و آقاي بهشتي گذشته، بعد شخصي مقاله‏اي براي روزنامه انقلاب اسلامي نوشته كه چاپ بشود.
نوشته است كه آقاي بني صدر گفته‏اند كه ضد اسلام مي‏تواند رئيس‏جمهور ايران بشود.
خوب اين را كدام اخلاق اجازه داده بود كه مطالب جلسه را به اين اشخاص بد اخلاق برسانند كه تبديل به مقاله شود؟ (هاشمي‏نژاد- مرحوم آقاي طالقاني فرمودند كه سيدها بعضي اوقات ديوانه مي‏شوند). آن را كه فرموده‏اند من باب شوخي بوده و اين را به اصطلاح از قديم گفته‏اند بنده و شما هم چون هر دو سيد هستيم مي‏دانيم كه خيلي دروغ نيست. (منتظري- آقاي بني صدر، هر شوخي يك منشأ جدي دارد).
نايب رئيس- اجازه بفرماييد من يك نكته‏اي را عرض كنم. بعضي از مسائل آن قدر به هم گره مي‏خورد كه هر چقدر برويم گره‏ها بيشتر مي‏شود. اجازه بفرماييد كاري بكنيم كه گره باز شود. آقايان فرمودند كه چون اين متن را من و آقاي باهنر پيشنهاد كرده بوديم و ايشان امروز با آقاي موسوي به خاطر يك كار لازمي به قم رفتند و اينجا نيستند، فرمودند كه در اين باره بنده توضيح بدهم. اگر اين حق توضيح دادن هنوز محفوظ است و از بين نرفته، من دربارة چند نكته‏اي كه سؤال شد توضيح بدهم بلكه بتوانيم به يك جمع‏بندي برسيم و رأي بگيريم. الان مدت طولاني است كه در مورد اين اصل بحث شده است. اگر نمايندگان محترم موافق هستيد صحبت كنم. (نمايندگان- موافقيم) عنايت بفرماييد، يك نكته راجع به حق حاكميت ملي است و آن روز هم كه اين پيش‏نويس تهيه مي‏شد بحث شد كه بين اين دو جمله فرق است و تا آنجا كه در حافظه‏ام هست ما در پيش‏نويس نوشته بوديم. حالا مي‏بينيم كه آن بحث در آن موقع به جا بوده يعني حق حاكميت بدون كلمه «ملي» جمله‏اي مناسب با آن معني بوده يعني همان «حق حاكميت» است منهاي «ملي». در آن هنگام هم ما گفتيم كه كلمة «ملي» لازم نيست زيرا حق حاكميت ملي يعني استقلال داخل يك كشور و اين‏كه ديگران در امور آن كشور حق دخالت ندارند، صحيح است، كه اين اصطلاح متناسبي است و تا جايي كه ما در نشريات خارجي ديده‏ايم هم، همين‏طور به كار مي‏رود و نمي‏گوييم بي‏ارتباط و نامتناسب است. آن‏چه كه در اينجا متناسب است همان‏طور كه آقاي حيدري هم فرمودند مطالب يكي از بندها را كه همان حق حاكميت به اين صفت است يعني حق حاكميت بر اين اساس مطرح شده كه آيا در جامعة بشري، فردي، خانواده‏اي، گروهي بالذات حق حكومت بر ديگران دارند يا نه، آيا حق حاكميت از چه چيز ناشي مي‏شود؟ از نژاد خاص؟ از سلسلة خاص؟ از يكي از ويژگي‏ها؟ يا حق حاكميت عوض تعيين، نفي مي‏كند كه گروهي، سلسله‏اي و يا قشري اولويت ذاتي داشته باشند؟ در مورد حاكميت اين يكي از شؤون اصلي حق حاكميت است. يك شأن ديگري هم در بعضي كشورها دارد و آن اين است كه حتي حق قانون‏گذاري و تدوين قانون هم از مردم ريشه مي‏گيرد. اين هم يك شاخه ديگر از حق‏
                        صورت مشروح مذاكرات قانون اساسى‏جلسه‏31-1، ص: 523
حاكميت است، هر دو هم با حق حاكميت كاملًا درست است، اين بود توضيح دربارة اصطلاح حق حاكميت و حق حاكميت ملي و من مي‏خواهم بگويم اگر «ملي» را برداريم بهتر است و اولي خواهد بود. اما اين‏كه فرمودند چرا حق حاكميت را كه يك اصطلاحي است كه در فرهنگ ديگران بوده، آورده‏ايم از كمال مذهب و فرهنگ و نشرياتمان همين بايد باشد كه به موضوعات و سؤالات موجود در فرهنگ بشري پاسخ بدهد و اگر احياناً حق حاكميت به اين شكل هم اصالتاً در فرهنگ خودمان نباشد كه حالا جاي بحث آن جدا است اكنون كه چنين واژه‏اي و فكري مطرح است، ما در قانون اساسي خودمان بياوريم و بگوييم آن چيزي كه در فرهنگ سياسي و حقوقي دنيا مطرح است از نظر ما اين مفاد واين مبدأ و معاد را دارد و فكر نمي‏كنم خللي به قانون اساسي ما وارد بياورد. اما اين‏كه فرمودند اصل تكراري است، در جلسه خدمت دوستان توضيح دادم كه چون فصل اول اصولي كلي است و در فصول آينده بر مبناي اين كليات قرار است مطالبي استنتاج شود و در آغاز هر فصل يا در اثناء هر فصل از فصول آينده مطالبي از اين اصول كلي به يك شكلي مجدداً مطرح خواهد شد، در اينجا چون مي‏خواهيم قوا را در اين فصل شرح بدهيم (يكي از نمايندگان- چه لزومي دارد؟) الان توضيح عرض مي‏كنم، چون نمي‏خواهيم بگوييم كه اين قوا از كجا ريشه مي‏گيرد. اين مسأله كه آيا اين اصل منافاتي با اصل پنجم دارد يا نه، عنايت بفرماييد اگر اصل پنجم به همان صورتي كه آقايان تصويب فرمودند، با تمام جزئياتش به همان صورت مطرح است و بين آن و اين هيچ‏گونه منافاتي نيست چون در آنجا خودتان مقيد كرديد و گفتيد مقام ولايت و امامت است از آن فقيه واجد الشرايط است و در اينجا گفته است كه از طرف اكثريت مردم پذيرفته شده باشد و به رهبري شناخته شده باشد، يعني از آنجا هم حق مردم را در انتخاب و تعيين اين رهبر صحه گذاشته، نتيجه اين مي‏شود كه حتي اصل پنجم فارغ از نقش مردم نيست وقتي كه اصل پنجم را به آن صورت قبول كرديد كه چه فرد باشد چه شورا باشد، اينها به هر حال با انتخاب مردم و با پذيرش مردم سروكار دارد تا او دنبالش نباشد تماميت ندارد و شأنيت هم ندارد و حتي آن را تا اين حد گفتيم. بنابراين تا اينجا منافاتي به نظر نمي‏رسد. يك نكته را هم آقاي يزدي فرمودند و قبلًا هم آن را در جلسة خصوصي فرمودند كه توضيح خدمتشان دادم. مثل اين‏كه بعضي از دوستان هم انتقاد داشتند، آقاي يزدي چه فرق است بين حاكميت مربوط به تشريع و حاكميت مربوط به تنفيذ و اجرا؟ و در حقيقت مسأله نقش فقيه را باز خواسته‏اند به حاكميت مربوط به تشريع مربوط كنند ولي اصلًا حاكميت مربوط به تنفيذ و اجرا كه به ولايت مربوط است به اين قسمت ارتباط پيدا مي‏كند. اين است كه چون ممكن است از فرمايش شما چنين استنباط شود، من به عنوان توضيح و تكميل مي‏گويم كه نه، ما نمي‏خواهيم بگوييم اين مطالب با اصل پنجم در بخش مربوط به ولايت امر و حاكميت در تنفيذ و اجرا منافاتي ندارد، راجع به چيزي كه ...
رباني شيرازي- توضيحي كه شما داديد يك اشكال جديدي به وجود آورد. آقاي سبحاني هم گفتند كه حكومت از آن خداست و به مردم داده شده است. اين اصل مي‏خواهد يك چيزي كه اصول قبلي نداشته بياورد. در اينجا شما مي‏خواهيد تشريع را به مردم بدهيد، چون فرموديد حق تشريع مال آنها است.
                        صورت مشروح مذاكرات قانون اساسى‏جلسه‏31-1، ص: 524
نايب رئيس- خير چرا دقت نمي‏فرماييد؟ گفتيم وجه اصطكاك اين اصل با اصل پنجم در مورد تشريع نيست، راجع به بخش تنفيذ است كه در اصل پنجم به عنوان ولايت فقيه گفتيم. آن در تشريع بود ولي اين در تنفيذ است. و اما مسأله‏اي كه آقاي بني صدر گفتند كه اينجا «مستقيماً» را چرا گذاشته‏ايد، توجه بفرماييد چيزهايي در شيوة زندگي سياسي اسلامي هست كه ما نمي‏خواهيم اينها را تا آنجايي كه مي‏شود مو به مو رعايت كنيم و كلمه «مستقيماً» راجع به آن بوده يعني يك بخش از حاكميت مردم بر ادارة امور خودشان مستقيماً به وسيلة خود آنها اجرا مي‏شود مثلًا ما گفتيم بخشي از امر به معروف و نهي از منكر كه كمك به تنظيم امور جامعه است. آقاي بني صدر نمي‏دانم توجه داريد يا نه؟ گفتيم بخشي از امر به معروف و نهي از منكر مستقيماً از طريق مردم است و اين مي‏تواند يكي از شؤون قوة مقننه باشد و يكي از اشكال قوة مقننه باشد، با آن اختياراتي كه بعد براي او مي‏گوييم ولي اين ديگر نمي‏تواند از آن باشد يا همان‏طور كه اشاره كردم اگر ما مسألة حق قيام را مطرح كرديم اين مستقيماً از طريق مردم اعمال مي‏شود. به اين جهت است كه ما ديديم اگر كلمة «مستقيماً» را اينجا اضافه كنيم منهاي «قوا» چون يك چيزهايي هست كه مردم منهاي قواي شكل‏يافتة بعدي اجرا مي‏كنند به اين مناسبت گفتيم بودن «مستقيماً» مفيد است.
بني صدر- يا از طريق اعمال قوا، امر به معروف و نهي از منكر مي‏كند و يا قوه به كار نمي‏برد پس احتياج به حاكميت ندارد.
نايب رئيس- آن‏چه كه احتياج به قوة قهريه دارد، بايد از طريق قوا باشد. سؤال ديگري هم آقاي بني صدر كرده‏اند كه «از طريق افراد» را توضيح بدهم و آن اين است كه البته منظور «از طريق افراد» اين است كه چون آن قوايي كه ما داريم در همة آنها انتخاب افراد مؤثر است و منظور اين بوده، يعني يا رئيس‏جمهور است كه او را انتخاب مي‏كنند يا نمايندگان مجلس هستند براي روشن‏تر شدن هيچ اشكالي ندارد كه بنويسيم «از طريق انتخاب قوا» آقاي فارسي بفرماييد.
فارسي- من چند سؤال دارم كه ناشي از ابهام موجود در اين اصل پيشنهادي است حق حاكميت ملي، اصطلاحي خارجي است، جايش در نظام حقوقي اسلام كجا است؟ و چه آيه و حديثي در اين باره داريد؟ اگر اين اصطلاح حقوقي خارجي را مي‏گيريد بگوييد كه آن حق متعلق به جمع ملت است يا متعلق به فرد فرد و به قول شما «آحاد ملت»؟ در آيه «ان الحكم الا للّه» حاكميت منحصر به خدا است، پس اين حاكميت ادعايي شما چيست؟ و آيا همان حاكميت خداست كه به ملت يا آحاد ملت داده است؟ و اگر همه‏اش را نداده است و مثلًا حق تشريع يا قانون‏گذاري و تعيين حق و وظيفه را به خود اختصاص داده، چه قسم از حق حاكميت را به آحاد ملت داده است؟ از طرفي شما مي‏گوييد علاوه بر «آحاد ملت» خدا قسمتي از حق حاكميت را به «فقها» داده است و براي آن حق ولايت فقيه ساخته‏ايد، و از طرف ديگر ملت «از راه تعيين و انتخاب افراد واجد الشرايط» حق حاكميت خويش يا قسمتي از آن را به حكومت‏كنندگان مي‏دهد و به سه دسته قانون‏گذاري و قضاوت و مجريان يا هيأت وزيران منتقل مي‏كند. پس چهار شريك در حاكميت وجود پيدا مي‏كند:
1- خدا
2- فقها
3- مردم‏
4- حكومت‏كنندگان يا دولت، پس سهم هر يك از اين چهار شريك را مشخص كنيد.
علاوه بر اين يكي از اين اعمال حق حاكميت‏ها كه براي مردم باقي مي‏ماند به صورت‏
                        صورت مشروح مذاكرات قانون اساسى‏جلسه‏31-1، ص: 525
امر به معروف و نهي از منكر انجام مي‏گيرد ولي توجه كنيد كه نه تنها مردم بلكه طبق اصول اسلام و طبق اصلي كه خودمان چند روز پيش تصويب كرديم دولت هم نسبت به مردم امر به معروف و نهي از منكر مي‏كند و نيز فقها همين كار را مي‏كنند و نيز خدا بحكم آيه «إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ» امر به معروف و نهي از منكر مي‏كند. بنابراين يك بخش از حق حاكميت هم هست كه مشترك است ميان چهار شريك و بايد اينها را دقيقاً مشخص كنيد.
نايب رئيس- آقاي فارسي درست در موقع نوبتشان صحبت كردند. آقاي موسوي جزايري بفرماييد.
موسوي جزايري- بنده پيشنهاد مي‏كنم به جاي «حاكميت ملي» كه در برابر حاكميت خارجي است، نوشته شود «حق حاكميت مردم».
نايب رئيس- آقاي فاتحي بفرماييد.
فاتحي- انسان را خداوند آزاد آفريده و به او اختيار و قدرت و تمكن عنايت فرموده تا هر كاري را كه مربوط به سرنوشت خودش مي‏باشد آزادانه تصميم بگيرد و انجام بدهد و نظر به اين‏كه خداوند خلقت و تكوين او را آزاد و مختار آفريده، سرنوشت دنيا و آخرت خود را انسان خودش تعيين خواهد كرد. البته با توجه به اين‏كه بهترين روش اين است كه از ارشاد راهنمايان به حق استمداد نمايد و پس از استفاده نمودن از راهنمايي‏هاي آنان سرنوشت خود را تعيين كند زيرا مي‏تواند از روش پيامبران و از راهنمايي‏هاي آنان سرنوشت خود را تعيين كند، زيرا مي‏تواند از روش پيامبران و از راهنمايي فقها كه تخصص دين دارند استفاده كند و سعادتمند شود، هم‏چنان‏كه در زندگي روزمره خود از متخصصين رشته‏هاي مختلف مانند طبابت يا ديگر تخصص‏ها در زندگي بهره مند مي‏شود.
نايب رئيس- آقاي جوادي بفرماييد.
جوادي- بسم اللّه الرحمن الرحيم. يك سلسله از نقدهايي كه بر اين اصل شده است براي اين است كه اركان اين اصل درست مشخص نشده است. گفته شد كه اتكاء به آراء عمومي قبلًا ذكر شد واينجا نبايد مطرح بشود در حالي كه حاكميت ملي غير از ارتكاء به آراء عمومي است. حاكميت ملي آن حاكميتي است كه كشور را مي‏سازد و اين مملكت را شكل مي‏دهد. كشور شكل‏يافته اگر خواست كاري بكند بايد به اتكاء آراء عمومي كار كند.
حاكميت، سازنده سازمان يك كشور است. كشور شكل گرفته اگر خواست كاري بكند، بايد به آراء عمومي تكيه بكند. اين غير از آن است و مسأله‏اي كه در خلال اين مطالب طرح شد كه خدا واگذار كرده و تعبير به وديعة الهي شد، آن قانون‏گذاري نه قابل توكيل است و نه قابل تفويض است. اين كلمه حق كه چند جا تكرار شد، براي رفاه همگان، خدا به همه داده است، اين كلمه عمومي و آحاد تكرار شد، بدون اين‏كه اين دو مطلب را بفهماند. در ذيل اين دو مطلب آمد كه احدي حق انحصارطلبي ندارد كه حاكميت را به خودش اختصاص بدهد يا حق ندارد كه اين حاكميت را در يك سمت و جهت مخصوص پياده كند. نه انحصارطلبي در گرفتن اين حاكميت و نه انحصارطلبي در پياده كردن اين حق است ولي در صدر يكي از اين دو مطلب آمده است «حقي است عمومي كه خدا به همه آحاد داده» نه اين‏طور نيست، بلكه حقي است براي رفاه همگان كه به همه داده است و
                        صورت مشروح مذاكرات قانون اساسى‏جلسه‏31-1، ص: 526
انحصارطلبي در گرفتن حق و انحصارطلبي در پياده كردن حق هر دو ممنوع است. بنابراين، اين حاكميت كه به عنوان تعيين سرنوشت اشاره شده است نه قانون‏گذاري است ونه به نحو وكالت است و نه به نحو تعويض بلكه به نحو شناخت قانون است در رهبر و به نحو شناخت و پذيرش قانون‏شناس است در مردم، مردم هستند كه قانون‏شناس را مي‏شناسند و مي‏پذيرند لذا به عنوان افراد واجد الشرايط قيد شده و اين حق براي مردم هست كه مردم قانون‏شناسان خود را، فقه‏شناسان خود و افراد واجد الشرايط لازم را بشناسند و بپذيرند در اينجا نه حق خدا به كسي تفويض شده و نه در اين كار خدا كسي را وكيل خود قرار داده اين «ان الحكم الا للّه» قابل استثنا و تفويض و توكيل نيست. بنابراين اهيمت اين اصل محفوظ است و فرق اين اصل با اتكاء به آراء عمومي هم روشن است، با احترام به افكار عمومي هم روشن است و تضادي بين اين اصل و ولايت فقيه كه در اصل پنجم قرار دارد، نيست چون اين اصل موافق با ذيل اصل ولايت فقيه است. ولايت فقيه را هم كه دين تثبيت كرده و فرموده است كه مردم بشناسند و بپذيرند، در اصل حق حاكميت ملي هم بيش از اين نيست، ملت بايد بشناسند و بپذيرند، آن قانون‏شناسان الهي را بشناسند و بپذيرند بنابراين نه مخالف با ولايت فقيه است و نه عين همان، بلكه اتكاء به آراء عمومي است و با مسأله امر به معروف و نهي از منكر هم در ارتباط نيست كه گفتن آن ما را در اينجا از گفتن بي‏نياز كند، كشوري كه شكل گرفت امر به معروف دارد، آراء عمومي دارد، انتخابات و مانند اينها را دارد، اما كشور را چگونه بسازيم؟ كشور را بايد به دست مردم بسازيم هم با توان و قدرت مردم و هم با فكر مردم، اما در مسأله انتخاب قوة مقننه و مجريه ساختن يك كشور به وسيلة حاكميت ملي است. وقتي ساخته شد، ادارة امور آن هم به اتكاء و آراء عمومي است. بنابراين هم به افكار عمومي، هم به توان و قدرت عمومي، هم در ساختمان دادن كشور، هم در اداره شؤون كشور در چهار ضلع و ابعاد به انديشه و توان ملت احترام گذاشته‏ايم و هيچ اساسي هم با اصول ديگر ندارد منتها يك تكراريست كه بايد برطرف بشود و يك كمبوديست كه بايد ذكر بشود چون چهار مطلب است دو تا در ذيل آمده و يكي در صدر، انحصارطلبي در حكومت باطل، انحصارطلبي در اجراي حكومت باطل اين دو در ذيل آمده است ولي در صدر فقط يك مطلب آمده است و آن حقي است عمومي كه خدا به همة آحاد داده است و حقي است براي رفاه همگان كه به همه داده است تا راه اين دو انحصارطلبي ذيل را ببندد و حقي است براي تأمين سعادت همه كه به همه داده شده است. اگر كسي بخواهد انحصارطلب باشد با اصل اول مخالف است و اگر حكومت را در مسير خاص پياده و انحصارطلبي كند، با اصل دوم مخالف است بنابراين بايد قسم ذيلش به صدر برگردد و آن كلمة «حق» كه سه جا ذكر شده دو جايش زائد است و آن مسألة «رفاه عمومي» هم بايد ذكر بشود و آن مسألة «مستقيماً» هم بايد برداشته شود و يا اين‏كه كمبودش با عبارت‏هاي ديگري توضيح داده شود. راجع به امر به معروف كه گفته شد اين مراتب يك مقدارش به ملت داده شده و يك مقدارش به قوه مجريه بنابراين با مسألة امر به معروف هم تنافي ندارد. ديگر عرضي ندارم.
نايب رئيس- آقاي مكارم بفرماييد.
مكارم شيرازي- اگر پيشنهاد كفايت مذاكرات بشود، بنده حاضرم از صحبتم بگذرم.
 (نمايندگان- پيشنهاد كفايت مذاكرات شده را چرا به رأي نمي‏گذاريد؟) (پرورش- مثل اين‏كه شما سعي داريد مطلب را كش بدهيد). (رباني شيرازي- اين كار مخالف آيين‏نامه است، چرا
                        صورت مشروح مذاكرات قانون اساسى‏جلسه‏31-1، ص: 527
استبداد به خرج مي‏دهيد؟) بسم اللّه الرحمن الرحيم. بنده چون ديدم بحث طولاني شد لذا حاضر شدم از نوبتم بگذرم.
بنده فكر مي‏كردم كه با گذشت زمان بحث‏ها كوتاه‏تر مي‏شود اما متأسفانه اين كار عملي نشد و باز موضوع كشدار مي‏شود. اما در عين حال دو سه جملة كوتاه عرض مي‏كنم تا اگر ابهامي در اين اصل باشد برطرف شود. اين اصل يك مطلب پيچيده‏اي را بيان نمي‏كند، يك واقعيتي را عمل مي‏كند كه همة ما بارها در نوشته‏ها و سخنراني‏هاي خود گفته‏ايم، استدلال هم مي‏كنيم كه «إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ» سرنوشت همة مردم به دست خودشان است و هر تغييري پيدا شود، بايد از ناحيه خودشان باشد. اگر حق حاكميت تفسير نمي‏شد، اين بحث‏ها جا داشت اما چرا توجه به اين جملة بعدي نمي‏شود؟ حق حاكميت كه همان حق تعيين سرنوشت اجتماعي است وقتي تفسير شده است ديگر جايي براي ابهام و بحث باقي نمي‏ماند. (طاهري اصفهاني- اشكال اينجاست كه حق حاكميت با حق تعيين سرنوشت اصلًا بهم ربطي ندارد). (رباني شيرازي- بله كاملًا همين‏طور است). براي اين‏كه از اين سؤالاتي كه شد، رفع ابهام بشود من صريحاً عرض مي‏كنم در تمام مراحل شما معتقد به اين هستيد كه يك قوة مقننه در اين مملكت خواهد بود، آيا اين قوة مقننه در تعيين سرنوشت شما دخالت دارد يا نه؟ آيا شما آن را انتخاب مي‏كنيد يا ديگري؟ قوة مجريه را شما انتخاب مي‏كنيد يا ديگري انتخاب مي‏كند؟ قوة قضائيه باز به وسيله شما تعيين مي‏شود يا به وسيله مجلس يا به وسيله رئيس‏جمهور و يا به وسيله فقيه، بالاخره به وسيله يكي انتخاب مي‏شود پس تمام قوايي كه در اين مملكت هست بازگشت به ما مي‏كند، سرنوشت مملكت هم در دست مجلس يا رئيس‏جمهور، يا نخست‏وزير و يا قوة قضائيه و يا در دست فقيه است كه همة اينها به ملت و ما برمي‏گردد. بنابراين چه جاي ابهامي در اين بحث وجود دارد كه اين‏همه كشدار مي‏شود؟ (هاشمي‏نژاد- چيزي كه ما در اصل ششم به طور صريح داريم). چون صبح بحث شده و زياد وقت گرفته است واقعاً فكر مي‏كنم همه خسته شده باشند اين سؤال را پنج بار آقايان تكرار كردند و جواب آنها داده شد. ما وقتي مي‏خواهيم فصل كليات را تمام كنيم و وارد فصل اول بشويم و قواي مملكت را بيان بكنيم يك رابط و يك مقدمه مي‏خواهد. نمي‏شود كه همين‏طور بگوييم قواي مملكت سه قوه است و يا به عقيده بعضي چهار قوه و به عقيده بعضي پنج قوه است. آغاز فصل دوم كه مربوط به قواي مملكت است از اينجا شروع مي‏شود كه مي‏گويد قواي مملكت از ملت ناشي مي‏شود و اينها عبارتند از ... همين‏طوري كه نمي‏شود گفت قواي مملكت سه تا است و يا چهار و يا پنج تا است منبع اين قوا را بايد در آغاز فصل دوم بنويسيم، تكرار كنيم. در فصل اول كليات و فهرست بود، حالا وارد فصول شده‏ايم، هر كتابي را هم كه مي‏خواهند بنويسند با اين‏كه فهرست در اول كتاب نوشته شده وقتي وارد فصول مي‏شوند عناوين دوباره تكرار مي‏شود. حالا وقتي ما وارد شوراها مي‏شويم مي‏گوييد شوراها را گفتيم.
وارد بحث ولايت فقيه در آينده مي‏شويم، خواهيد گفت اين بحث را كرده‏ايم. بنابراين ما وقتي مي‏خواهيم مصاديق را بيان كنيم بايد روي يك اصل كلي انگشت گذاشته و بگوييم مثلًا ده مصداق دارد. (طاهري اصفهاني- با اجازه آقاي رئيس چون گفته شد حق تعيين سرنوشت اجتماعي است به دست خود ملت است، حاكميت ملي آقا غير از اين است). قرار شد «حاكميت ملي» به «حاكميت» تبديل شود و «ملي» آن حذف بشود. بعد هم حاكميت تفسير شده به حق تعيين سرنوشت، سرنوشت ما هم به دست سه يا چهار و يا پنج قوه است و ما مي‏خواهيم اينها را شرح بدهيم، ناچاريم اصلي داشته باشيم كه آن اصل يك‏
                        صورت مشروح مذاكرات قانون اساسى‏جلسه‏31-1، ص: 528
اشاره كل باشد به مسأله حاكميت كه منبع و سرچشمه را بيان كند، بعد هم بگويد از اين منبع سه قوه، چهار قوه، پنج قوه، سرچشمه مي‏گيرد، اين به عقيده من بحثي ندارد. يك چيز اضافه‏اي هم در اينجا هست كه تكرار هم نيست و آن اين است كه ما اين مطلب ذيل را نوشته‏ايم كه «هيچ فرد و هيچ گروهي حق ندارد مسأله را به خود اختصاص بدهد» و اين قواي مملكت كه بعداً خواهيم گفت يا حاكميت را در هر شكلي باشد در مسير منافع خاص قرار بدهد. اين پاسخي است به وحشتي كه بعضي‏ها از استبداد دارند و خيال مي‏كنند كه ولايت فقيه يكنوع استبداد است در حالي كه اين پاسخ به آن است و قبل از آن‏كه مسأله ولايت فقيه عنوان بشود، در پيش‏نويس قانون اساسي بوده و در اينجا گذاشته شده است. پس يك مطلب جديدي دارد و سرفصلي است براي بحث‏هاي آينده. تنها چيزي كه بنده مي‏خواستم به عنوان اصلاح عرض كنم، در جلسه هم گفته شد و قرار بود اصلاح بشود و در پيش‏نويسي كه تهيه كرده‏اند، اصلاح نشده، اين است كه ذيل عبارت طولاني است و بعضي از آقايان يك توهمي هم رويش كرده‏اند و اگر ما اين عبارت را خلاصه كنيم اين توهم برطرف خواهد شد. من آن عبارت ذيل را مي‏خوانم «هيچ فرد يا گروهي نمي‏تواند اين حق الهي همگاني را در خدمت منافع اختصاصي خود يا گروهي معين قرار دهد» اگر به اين صورت باشد، معلوم مي‏شود كه هدف اين بوده كه استبدادي در كار نباشد. ديگر عرضي ندارم.
نايب رئيس- آقاي مقدم مراغه‏اي بفرماييد.
مقدم مراغه‏اي- به نام خدا، اولًا آقايان اظهار خستگي مي‏كنند و مي‏خواهند اين اصول با سرعت بيشتري بگذرد و به حق هم هست ولي اين اصل از اصولي نيست كه ما از آن زود بگذريم و بخواهيم ناديده بگيريم. من فرمايش امام را كه چند روز قبل فرموده‏اند، تكرار مي‏كنم ايشان فرموده‏اند «در اطاق‏هاي در بسته ننشينيد كه مردم را فراموش بكنيد و تصميم بگيريد» اين صحبت‏هايي كه من تا به حال كرده‏ام در اخبار راديو و تلويزيون منتشر نشده است. امروز آقاي قطب‏زاده را اينجا ديدم ايشان گفتند كه از مجلس چنين دستوري داده‏اند، در هر حال اين گله به جاي خودش باقي است. (بهشتي- ايشان چي گفتند؟) آقاي قطب‏زاده گفتند دستورات از طرف مجلس داده مي‏شود. (رباني شيرازي- آقاي قطب‏زاده گفتند كه به هيأت رئيسه نوشته‏ايم چنين دستوري داده نشده است). اين مطلب را بنده خواستم عرض كنم، به آقاي خامنه‏اي عرض كردم كه شما اطلاع داريد كه سخنان من پخش نشد؟ گفتند بله، گفتم چرا شما به عنوان يك مسلمان از من دفاع نكرديد؟ اين ديگر به من مربوط نيست اين به آقايان مربوط است، شما بايد از حرف حق دفاع كنيد چه موافق باشد و چه مخالف.
اين اصل حاكميت ملي ناشي از آزادي است، نتيجة منطقي آزادي حق حاكميت هست يعني وقتي افراد آزاد بودند، داراي حق حاكميت هم هستند. آقاي علي تهراني هم خوب تشريح كردند، مردم مختار هستند، خودشان هستند كه چيزي را اختيار مي‏كنند و خودشان هستند كه اين اختيار را به كس ديگري واگذار مي‏كنند. آقايان شرايط حال را در نظر بگيرند، چند بار امام فرموده‏اند كه من خدمتگزار شما هستم، جمهور يعني همين، يعني حكومت پابرهنه‏ها، يعني حكومت مستضعفان و همه بايد در خدمت آنها باشند. بنده اگر مي‏دانستم كه قضيه به همين جا ختم مي‏شود هيچ مطلبي را عنوان نمي‏كردم ولي ما بايد اين دو اصل را با هم تلفيق كنيم. ما جمهوري را از
                        صورت مشروح مذاكرات قانون اساسى‏جلسه‏31-1، ص: 529
نظر قالب انتخاب كرديم وقتي مي‏گوييم جمهوري، اين چيزي است كه از غرب آمده از درون افلاطون و روم باستان آمده است. مردم در آن زمان در ميادين جمع مي‏شدند و نظر مي‏دادند كه چه بكنيم و چه نكنيم، ما هم حالا مي‏خواهيم اين جمهوري را پياده كنيم، اگر جمهوري تنها بود، يعني اين‏كه مردم در هر چه تصميم مي‏گرفتند، همان عمل مي‏شد ولي ما گفته‏ايم جمهوري اسلامي، يعني چه؟ يعني اين جمهوري در قالب اسلام كه آزادي براي همه هست. من نمي‏دانم كه آيا شما فكر مي‏كنيد كه اگر من اينجا حرفي مي‏زنم مي‏خواهم برخلاف جمهوري اسلامي حرف بزنم؟ من مي‏خواهم اين جمهوري اسلامي دوام بقاء طولاني داشته باشد، من اين صحبت‏ها را مي‏شنوم و بعضي چيزها را مي‏بينم، من نظرات روشنفكران را اينجا منعكس مي‏كنم. آقايان، اين كار در اين اطاق در بسته تمام نمي‏شود، مردم بايد درباره اينها قضاوت كنند در اين باره ابهام ايجاد شده است.
پرورش- مگر اين آقاياني كه اينجا نشسته‏اند روشنفكر نيستند كه شما نظرات روشنفكران را مي‏خواهيد منعكس كنيد؟
هاشمي‏نژاد- شما روشنفكران خود را بياوريد اينجا و ما هم آنهايي را كه شما از طرف آنها صحبت مي‏كنيد، دعوت مي‏كنيم بيايند اينجا ببينيم كه آيا شما نظرات آنها را مي‏گوييد؟
رباني شيرازي- اصلًا چرا روشنفكران را ملت تأييد نكردند؟
هاشمي‏نژاد- چرا شما مي‏خواهيد بين افراد اختلاف بياندازيد؟
مقدم مراغه‏اي- من اگر گفتم روشنفكر، كاري به لباس افراد ندارم. الان اين آقاي حاج علي آقا تهراني يكي از روشنفكران ايران است چون مطلب را آن‏طور كه بنده نمي‏توانم بيان كنم ايشان بيان كردند.
هاشمي‏نژاد- شما حرفتان را بزنيد چرا از طرف كساني صحبت مي‏كنيد كه به شما وكالت نداده‏اند.
مقدم مراغه‏اي- بنده از آذربايجان انتخاب شده‏ام، در آنجا استاندار بودم و از آنجا اعتبارنامه گرفته‏ام. وقتي چهارصد هزار نفر به من رأي داده‏اند آنها من را شناخته‏اند و رأي داده‏اند.
نايب رئيس- آقاي مراغه‏اي توجه كنيد وقتي جناب‏عالي مي‏گوييد من از طرف روشنفكرها صحبت مي‏كنم، معنايش اين است كه آقاي جلال الدين فارسي يا آقاي دكتر قائمي و يا آقاي پرورش و يا آقاي تهراني و يا آقاي صافي و يا آقاي مكارم و يا آقاي بني صدر اينها اصلًا نمي‏توانند از طرف روشنفكران صحبت كنند و همين‏طور ساير آقاياني كه اينجا هستند. خوب آقا همه آنهايي كه به اين آقايان رأي داده‏اند، از همة توده‏ها و قشرها بوده‏اند، اين شايسته نيست كه يك نفر و يا دو نفر در اينجا خودشان را سخنگوي روشنفكران بدانند. مثل اين‏كه بقيه سخنگوي غير روشنفكرها هستند و اين واقعاً دور از آن چيزي است كه شما برايش دلسوزي مي‏كنيد و مي‏گوييد كه مي‏خواهم اين جمهوري اسلامي دوام بياورد، فرمايش جناب‏عالي يك شرطش اين است كه داعيه‏ها را نداشته باشيم، نه من داعيه داشته باشم كه صرفاً زبان روشنفكر يا غير روشنفكر هستم و نه جناب‏عالي، هم در موكلين شما در آذربايجان همه گروه‏ها بودند، هم در موكلين سايرين، همة گروه‏ها بودند. اميدوارم كه اين كلمة جدايي‏آور و بي‏مهري‏آور را نداشته باشيم، نه جناب‏عالي بگوييد و نه بنده، هيچ كس اين را نگويد.
                        صورت مشروح مذاكرات قانون اساسى‏جلسه‏31-1، ص: 530
مقدم مراغه‏اي- باري، دو اصل در آن قانون اساسي پيشنهادي بود يكي اصل سوم بود كه مي‏گفت «آراء عمومي مبناي حكومت است برطبق دستور قرآن ... الي آخر» و يكي هم اصل پانزده است كه مي‏گويد «حق حاكميت ملي ازآن همة مردم است و بايد به نفع عموم به كار رود و هيچ فرد يا گروهي نمي‏تواند اين حق الهي همگاني را به خود اختصاص دهد يا در جهت منافع اختصاصي خود يا گروه معيني به كار برد» در اين مورد توهم ايجاد شده است و دليلش هم اين است كه شما خودتان گفتيد بايد يك ميزگردي باشد، براي مردم تشريح بكنيم كه ممكن بود آن را جبران كند. و ما اگر خواهان اسلام هستيم يعني عادلانه، آن اسلامي كه واقعاً شما همه طرفدارش هستيد و مي‏خواهيد آن اجرا بشود، بايد ما بين اين دو اصل را تلفيق بدهيم يعني حاكميت مردم و حكومت اسلام را و اگر اين دو اصل را با هم تلفيق بدهيم آن آشتي و صلحي كه همه مي‏خواهند ان شاء اللّه در آينده تأمين خواهد شد. وقتي بنده مي‏بينم آقايان ناراحت مي‏شوند وقتي كه صحبت مي‏كنم، خود من هم ناراحت مي‏شوم. (هاشمي‏نژاد- دربارة اصل صحبت كنيد نه درباره چيزي كه خلاف واقع است. از تبريز پنج نفر نماينده انتخاب شده چهار روحاني و يك نفر هم شما، چطور شده آنها روشنفكر نيستند و شما هستيد؟) بنده اگر گفته‏ام كه نمايندة روشنفكر هستم معذرت مي‏خواهم چون موقع صحبت كردن ممكن است انسان يك چيزي را ناآگاهانه بگويد. (مكارم شيرازي- با اين طرز صف‏بندي و پرخاشگري بنده مخالفم اگر احياناً چيزي گفته مي‏شود كه نبايد گفته شود بايد تذكر داد و با تذكر قضيه را تمام كرد). در هر حال بنده خواستم عرض كنم كه اين اصل حاكميت ملي را تعابيري نكنيم كه بخواهيم به اصطلاح كلاه شرعي سرش بگذاريم آن‏طور كه قديم مصطلح بود. اين حاكميت ملي معنايش روشن است و زاييده آزادي فردي است اين آزادي را كجا محدود مي‏كنيم، آنجايي كه به دلخواه خودش وقتي كه آمد به جمهوري اسلامي رأي داد و قالب اسلام اين آزادي خودش را محدود كرد. اگر غير از اين بكنيم، موجب نفاق و ناراحتي در آينده خواهد شد، اين عرايض بنده، حالا هر طور كه مي‏خواهيد تعبير و تفسير بفرماييد، خدا شاهد است جز اين‏كه جمهوري اسلامي توفيق پيدا بكند هيچ آرزويي ندارم.
نايب رئيس- موفق باشيد، ملاحظه بفرماييد اين اصل به عنوان يك مقدمة روشنگر براي اصول بعدي مطرح شده و اصول بعدي روشنگر محتواي اين اصل و معني اين حاكميت و حدود اين حاكميت است و ذيل اين اصل هم بيان‏كننده اين است كه هيچ فرد يا گروهي نمي‏تواند خودش را بر مردم تحميل كند. اين ذيل حالا مورد نظر نبوده بلكه از آن وقتي كه اين پيش‏نويس تهيه شده تا حالا مورد نظر بوده است چون ما همه در اين نهضت روي اين تكيه داشته‏ايم كه هيچ فرد يا گروهي به هيچ عنوان خودش را نمي‏تواند و حق ندارد بر ملت تحميل كند. بنابراين اگر آقايان احساس مي‏فرمايند در اين عباراتي كه براي بيان اين مطلب انتخاب شده بايد تغييرات اساسي داده شود تا بتواند بدون عيب مطلب را بيان بكند، ما چون امروز صبح جلسه داشته‏ايم و حالا هم جلسه داشته‏ايم جلسه را پايان مي‏دهيم تا مجدداً براي انتخاب عبارتي صد در صد گويا و رساكاري انجام بدهيم و فردا اول وقت يعني ساعت ده و نيم بدون اين‏كه جر و بحث داشته باشيم اين اصل را با رعايت كليه مذاكرات تنظيم خواهيم كرد كه هيچ‏گونه شائبه‏اي در آن باقي نماند. (رباني شيرازي- اصل لزومش را رأي بگيريد).
                        صورت مشروح مذاكرات قانون اساسى‏جلسه‏31-1، ص: 531
4- تمديد مدت پانزده روز جهت بررسي قانون اساسي‏
نايب رئيس- طبق آن‏چه ما در آيين‏نامه داريم قرار بر اين بوده كه بكوشيم كارمان را در مدت سي و يك روز تمام كنيم وگرنه برحسب ضرورت پانزده روز تمديد كنيم. موافقين با اين‏كه فعلًا پانزده روز تمديد كنيم دستشان را بلند كنند (اكثريت دست بلند كردند) تصويب شد.
5- پايان جلسه‏
نايب رئيس- فعلًا جلسه را ختم مي‏كنيم و اميدواريم در اين پانزده روز تحرك بيشتري داشته باشيم.
فردا ساعت هشت و نيم صبح جلسة گروه‏ها تشكيل مي‏شود و ساعت ده و نيم هم جلسه علني است.
 (جلسه ساعت هجده و پنجاه دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 533
                        جلسه بيست و يكم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 50/ 10 دقيقه روز 28 شهريور ماه 1358 هجري شمسي برابر با بيست و هفتم شوال المكرم 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه‏
2- ادامه بحث و تصويب اصل 14 (اصل پنجاه و ششم)
3- طرح اصل 15
4- طرح و تصويب اصل 17 (اصل پنجاه و هشتم)
5- پايان جلسه‏
دبيرخانة مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 535
1- اعلام رسميت جلسه‏
نايب رئيس (بهشتي)- بسم الله الرحمن الرحيم. جلسه رسمي است و كارمان را آغاز مي‏كنيم.
در اينجا اسامي غايبين جلسة قبل و كساني كه تأخير داشتند قرائت مي‏شود.
آقايان: انواري- باهنر- بيت اوشانا- خادمي- خالاتيان- خامنه‏اي- سحابي- كرمي- موسوي اردبيلي و خانم گرجي غايب بودند و آقايان: رحماني چهل و يك دقيقه- بني صدر چهل دقيقه- حائري شصت و دو دقيقه- طاهري خرم‏آبادي بيست و چهار دقيقه- ضيائي چهل دقيقه- مقدم مراغه‏اي شصت و يك دقيقه- نبوي بيست و شش دقيقه تأخير ورود داشتند.
2- ادامة بحث و تصويب اصل 14 (اصل پنجاه و ششم)
نايب رئيس (بهشتي)- به دنبال بحث‏هاي مفصلي كه ديروز دربارة اصل مربوط به حاكميت ملي شد و مطالبي كه از طرف موافق و مخالف در اينجا بيان شد، امروز صبح جلسة مشترك گروه‏ها تشكيل شد و عدة قابل ملاحظه‏اي از دوستان باز نظراتي دادند سرانجام اين طرح تهيه شد و چون وقت نداشتيم نتوانستيم آن را تكثير كنيم تا دراختيار نمايندگان قرار گيرد. بنابراين من اين طرح را با يكي دو اصلاح كه ناشي از تذكر دوستان بود، مي‏خوانم:
اصل 14- حاكميت ملت: حاكميت مطلق بر جهان و انسان از آن خدا است و هم او انسان را بر سرنوشت اجتماعي خويش حاكم ساخته است. انسان اين حق خداداد را در شناخت و انتخاب شرع و قانون الهي و رهبر و ادارة امور كشور از راه قوايي كه در اصول بعد مي‏آيد اعمال مي‏كند و هيچ كس نمي‏تواند اين حق را از او بگيرد يا در خدمت منافع فرد يا گروهي خاص قرار دهد. (مكارم شيرازي- اين يك متن جديد است و به كلي عوض شده است).
ما خواستيم دو نكته مربوط را به آن اضافه كنيم البته آن متن قبلي هم هست كه بعداً مي‏خوانم. (موسوي تبريزي- مسأله رهبر كه انتخابي نيست، خدا يك قدرتي را به او داده است، مسأله پذيرش غير از انتخاب است). مي‏شود «پذيرش رهبر» نوشت.
حالا متن قبلي اين اصل را مي‏خوانم:
اصل 14- حاكميت ملت: حاكميت مطلق بر جهان و انسان از آن خدا است و هم او انسان را بر سرنوشت اجتماعي خويش حاكم ساخته است هيچ كس نمي‏تواند اين حق الهي را از انسان سلب كند يا در خدمت منافع فرد يا گروهي خاص قرار دهد ملت اين حق خداداد را از راه قوايي كه در اصل بعد مي‏آيد اعمال مي‏كند.
اين متني است كه در جلسه تأييد شد حالا هر دو متن در اختيار نمايندگان هست اگر به دنبال بحث‏هايي كه كرده‏ايم احتياجي به صحبت جديدي نيست، متن‏ها را مي‏توانيم به رأي بگذاريم وگرنه يك نفر مخالف و يك نفر موافق مي‏توانند صحبت كنند (نمايندگان- كافي است رأي بگيريد). (باهنر- يك اصلاحيه براي اين متن فرستاده‏ام).
 (بني صدر- متن دوم را به رأي بگذاريد).
آقاي سبحاني هم پيشنهاد داده‏اند آن متن اول را به رأي بگذاريم، آقاي طاهري خرم‏آبادي‏
                        صورت مشروح مذاكرات قانون اساسى‏جلسه‏31-1، ص: 536
تذكر داده‏اند كه اين مربوط به مطلق انسان است، نه ملت ايران پس نظرشان به متن دوم است.
تذكرات ديگري آمده است كه عموماً مربوط به متن اولي است هر وقت آن متن مطرح شد مي‏خوانم.
 (پرورش- تذكر من كلي است و مربوط به دو متن است). تذكر شما را خواندم آقاي يزدي هم همين تذكر را داده‏اند.
پيشنهاد شده است به جاي «ملت اين حق خداداد را ... الي آخر» بنويسيم: «مردم اين حق خداداد را» تا راه براي مسائل بعدي باز باشد. (بني صدر- اگر مردم را به جاي ملت بنويسيم ايراد دارد). همان‏طور كه عرض شد تذكراتي كه داده شده است اكثراً همان تذكراتي است كه در جلسه قبل داده شده بود و پيشنهادهاي جديد بعد از اين‏كه تكليف اين متن معلوم شد مطرح مي‏شود. (صافي- تذكر من يك عبارت جديدي است). به عنوان مخالف مي‏توانيد صحبت كنيد، بفرماييد.
صافي- عرض بنده اين است كه «حاكميت مطلق بر جهان و انسان از آن خدا است و هم او انسان را بر سرنوشت اجتماعي خويش حاكم ساخته» اين حكومت دادن خدا حكومت تكويني است يا تشريعي؟ اگر حكومت تكويني است در مجراي قوا نبايد اعمال بشود و از خودش سلب اختيار بكند و اگر حكومت تشريعي است كه چنين حكومتي به اين معنا اعطا نشده است.
نايب رئيس (بهشتي)- يك نفر موافق مي‏تواند در اين مورد صحبت كند. آقاي مرادزهى بفرماييد.
ميرمرادزهى- بسم الله الرحمن الرحيم. من معمولًا در اكثر اوقات رأي مخالف داده‏ام ولي الان به عنوان موافق دربارة اين اصل صحبت مي‏كنم وقتي كه ما در اصل پنج مورد ولايت فقيه آمديم گفتيم «كه اكثريت مردم او رابه رهبري شناخته باشند» اين اكثريت مردم بودند كه برايشان حق حاكميت قائل شديم، در اين اصل حق حاكميت به نحو روشن‏تري بيان شده و فكر مي‏كنم نظرات تمام مردم و ملت را بيان مي‏كند و هيچ منافاتي با اصول قبلي ندارد و انسان واقعاً حاكم بر سرنوشت خودش هست ما حكومت ازلي نداريم كه از قبل تعيين شده باشد و به وسيله وحي الهام شده باشد. اين مردم هستند كه حاكمشان را، سرنوشتشان را، راه و زندگي آيندة خودشان را تعيين مي‏كنند و به نظر من هيچ ايرادي بر اين اصل نمي‏تواند وارد باشد و نحوة حاكميت و حق حاكميت همان‏طور كه در ذيل اين اصل پيش‏بيني شده به وسيله قواي ناشي از ملت اعمال خواهد شد والسلام.
نايب رئيس (بهشتي)- بر طبق روال كارمان يك موافق و يك مخالف صحبت كردند حالا يك مرتبة ديگر اصل چهارده را مي‏خوانم و به رأي مي‏گذاريم:
اصل 14 (اصل پنجاه و ششم)- حاكميت مطلق بر جهان و انسان از آن خداست و هم او انسان را بر سرنوشت اجتماعي خويش حاكم ساخته است.
هيچ كس نمي‏تواند اين حق الهي را از انسان سلب كند يا در خدمت منافع فرد يا گروهي خاص قراردهد و ملت اين حق خداد را از راه قوايي كه در اصول بعد مي‏آيد اعمال مي‏كند.
 (كرمي- اين متن خلاف شرع است سرنوشت ملت به طور مطلق به او واگذار نمي‏شود).
روي اين موضوع به اندازة كافي بحث شده است، بنابراين نسبت به اين اصل با ورقه به صورت مخفي اخذ رأي مي‏شود.
 (اخذ رأي به عمل آمد و نتيجه به شرح زير اعلام گرديد).
نايب رئيس (بهشتي)- عدة حاضر در جلسه شصت و شش نفر، موافق پنجاه و يك نفر، مخالف شش نفر و ممتنع نه نفر، بنابراين اصل 14 (اصل پنجاه و ششم) با پنجاه و يك رأي موافق به‏
                        صورت مشروح مذاكرات قانون اساسى‏جلسه‏31-1، ص: 537
تصويب رسيد تكبير (حضار سه مرتبه تكبير گفتند)
3- طرح اصل 15
نايب رئيس (بهشتي)- اصل پانزده مطرح مي‏شود.
دربارة اصل پانزده باز بحث‏هاي زيادي شده امروز هم در جلسة گروه‏ها باز قسمتي از وقت صرف اين اصل شد سرانجام به اين نتيجه رسيديم كه به همين كيفيتي كه قبلًا تهيه شده بود مطرح كنيم.
اصل را مي‏خوانم:
اصل 15- قواي حاكم در كشور جمهوري اسلامي عبارتند از:
1- قوه ملت 2- قوه مقننه 3- قوه مجريه 4- قوه قضائيه 5- قوه رهبري و ارتباط ميان آنها به وسيله قوة اخير برقرار مي‏گردد.
هاشمي‏نژاد- بعد از «جمهوري اسلامي» كلمة «ايران» را اضافه كنيد.
نايب رئيس (بهشتي)- قرار بود پيشنهادها را كتباً مرحمت كنيد تا بحث جديدي ايجاد نشود. در اين اصل يك موافق و يك مخالف صحبت مي‏كنند. صورتي كه آقايان منشي‏ها از موافقين و مخالفين تهيه كرده‏اند به اين ترتيب است آقايان: بني صدر- مخالف، موسوي تبريزي- موافق، مكارم شيرازي- موافق، فاتحي- موافق، پرورش- موافق، عضدي- مخالف، شيباني- مخالف، رحماني- مخالف، مقدم مراغه‏اي- مخالف به اين ترتيب پنج نفر مخالف و چهار نفر موافق ثبت‏نام كرده‏اند، بر حسب ترتيب دو نفر موافق و دو نفر مخالف هر كدام هفت دقيقه صحبت مي‏كنند، آقاي بني صدر بفرماييد.
بني صدر- بسم الله الرحمن الرحيم. ما همه قبل از آمدن به جلسه از يك خطر مي‏ترسيديم و آن اين‏كه اين قوا استقلالي به هم برسانند و دمار از روزگار ملت درآوردند، پس منشأ ترس يكي است الا اين‏كه چون استقلال را براي اين پنج قوه از همين حالا ساخته‏ايم اين چهار قوة ديگر منتظرند كه يك جايي خودشان را به هم بچسبانند و دمار از روزگار ملت درآورند. هيچ قوه‏اي در جهان بالاستقلال نمي‏تواند عمل كند اگر معني قوه‏اي را كه در اينجا فهميديم تشكيلات و سازمان دادن براي انجام يك برنامه و هدفي باشد، حتي قوة پيامبران هم مستقل نيست و متكي به خدا است، اين نيست كه هر كس آمد گفت من پيغمبرم بگوييم بله سمعاً و طاعتاً اگر دقيق بشويم اين همان است كه امام به دفعات تصريح كرده‏اند كه در اسلام قانون حكومت مي‏كند، طريقه بيانش اين است كه خدا وحي مي‏كند به پيامبر و پيامبر هم ابلاغ مي‏كند به بشر، پس در اصل يك قوه بيشتر نيست و آن قوة الهي است.
اين قوه را از طريق تشريع به صورت يك سازماني به اجرا در مي‏آورد. در اصل قبل شما حق حاكميت را به مردم داديد البته درحدود شرع و حالا اين حق حاكميت را مي‏خواهد اعمال كنداين محتاج يك قوايي است تعداد اين قوا را هر چه مي‏خواهيد شما بشماريد اما اينها مقابل ملت نيستند بلكه ابزار كار ملت هستند و الا طبق همين اصلي كه قبلًا تصويب كرديد قوة حاكميت حقي است كه شما همين الان به ملت داديد حالا ديگر اين را از ملت نبايد گرفت.
 (نايب رئيس- عذر مي‏خواهم نداديم، شناختيم) بله شناختيم البته نمي‏خواهيم ديگر همان بحث‏ها را ادامه بدهم كه وقتم گرفته بشود اين حق مال خدا بود اين را باز اگر بخواهيم تكرار كنيم ديگر اصلًا حزف نمي‏توانيم بزنيم من قبلًا اين را گفتم كه شما ديگر اين تذكر را نفرماييد، بنابراين اين مقدار از وقت بنده را حساب نكنيد. خوب در اين دنيا قواي ديگري را هم فرض كرده‏اند يك كساني هم به همان گروه هفت كه من هم عضو آن‏
                        صورت مشروح مذاكرات قانون اساسى‏جلسه‏31-1، ص: 538
هستم نوشته بودند كه بايد قوة اقتصادي را هم شما در نظر بگيريد اقتصاد مملكت يك سازماندهي مي‏خواهد، آن را هم بايد در نظر بگيريد. بله در دنيا فكر كردند كه براي اجراي آن حاكميت بايد قوايي را در نظر گرفت، خوب حالا يك حرف پيش مي‏آيد كه اگر اين قوا درست عمل نكردند آيا براي قيام حقي براي ملت هست؟ بله مي‏گوييد اين حق سلب كردن، خودش يك قوه‏اي است حالا بپرسيم اگر آمد و از طريق قانوني خواست رئيس‏جمهور را عزل بكند، و كلًا را عوض بكند، فرقي است بين اين ترتيب و ترتيبي كه آن قوا تن به قانون نمي‏دهند، فرض كنيم كه خودسري كردند و تن به قانون ندادند شما در اين صورت از طريق قهر آنها را عوض مي‏كنيد، حرف ديگري كه نيست؟ پس همين قانون اساسي كه ما داريم مي‏نويسيم در حقيقت قانون تشكيلات عمومي است. ديگر كه مي‏گوييم اگر رئيس‏جمهور را مردم خواستند عوض كنند به چه طريق بايد باشد، اگر مجلس را خواستند عوض كنند به چه طريق، اگر دستگاه قضايي را خواستند عوض كنند به چه طريق. تمام ترتيبات اينها را ما در قانون اساسي مي‏خواهيم پيش‏بيني كنيم. حالا يك قلدري آمد و زير بار اين ترتيبات قانوني نرفت گفتيم بيا انتخابات كنيم، زير بار نرفت، چون اصلًا حق حاكميت مال ملت است و از يك مجاري معين به آنها داده شده اين مجرا را عوض مي‏كند و دست مي‏زند به قيام، حالا هم كه دست مي‏زند به قيام رهبري لازم دارد.
در قيام قضاوت لازم دارد، اجراييات لازم دارد، معنويات لازم دارد وقتي كسي مجرا را عوض مي‏كند يعني قواي اجرايي را تغيير مي‏دهد، اين معنايش اين است كه شما بياييد بگوييد بله اينها همه هم عرض ملت، يك قوه‏اي هستند هر وقت كه خداي نكرده دمشان را وصل كردند به آمريكا بيايند به ملت بگويند كه آقا تو طبق قانون اساسي يك قوه هستي، من هم يك قوه هستم، اينها قوه‏اي نيستند اينها هيچ چيزي نيستند. اينها ابزار ملت هستند. از اين بگذريم حالا شما مي‏گوييد كه يك اموري هست كه مردم خودشان مستقيماً مي‏خواهند انجام بدهند يكي از آنها امر به معروف و نهي از منكر است. خوب حالا اينهايي كه دارند ترور مي‏كنند پس طبق اين اصل مجازند؟ هيچ ترتيبي ندارد؟ همين‏طوري هر كس طبق اصل «قوه ملت» در امر به معروف و نهي از منكر يك قبضه مسلسل به دست بگيرد و اجراي امر به معروف و نهي از منكر بكند؟ ديگر نظمي در جامعه مي‏ماند؟ شما فكر اين خطرات را نبايد بكنيد؟ همين تشكيلات براي امر به معروف و نهي از منكر است و الا با تشكيلات چه مي‏خواهيم بكنيم؟ (نايب رئيس- يك دقيقه ديگر وقت داريد). آن قسمت از وقتي را كه از من سلب كرديد اضافه كرده‏ايد؟ (نايب رئيس- بله حساب كردم). تشكيلات مملكت كه درست مي‏كنند دقيقاً براي همين است كه هر جامعه‏اي اين كار را مي‏كند. نه اين‏كه اختصاص به جامعه ما دارد. هيچ جامعه‏اي نمي‏گويد كه من مي‏خواهم در منكر زندگي كنم. منكرات در هر جامعه‏اي البته فرق مي‏كند، همه مي‏خواهند كارها معروف باشد و براي اين منظور تشكيلات درست مي‏كنند. اين تشكيلات همين‏ها است. شما اگر بخواهيد براي عموم حق نظارت، حق امر به معروف و نهي از منكر قائل شويد كه كارش به اجراي اعمال قهر و قوه برسد اين را بايد سازمان بدهيد اگر ندهيد، خوب هر كس پا مي‏شود بسم اللّه مي‏گويد طبق تكليف شرعي امر به معروف و نهي از منكر مي‏كنيم براي اين‏كه هر كس علي حده اين كار را نكند مجبور به سازمان دادن مي‏شوند، پس اينها همه در عرض ملت هستند. يادداشتي رسيده است و پرسيده‏اند درباره دفاع جزئي و كلي چه مي‏گوييد؟ اگر بخواهم به اين يادداشت‏ها جواب بدهم وقتم گرفته مي‏شود و اصل مطلب ناگفته مي‏ماند.
به هر حال همة اينها را بايد سازمان داد، ما قبول‏
                        صورت مشروح مذاكرات قانون اساسى‏جلسه‏31-1، ص: 539
مي‏كنيم كه اين قوا يك قوه است و مال ملت است پس بايد به آنها سازمان داد و چون هم‏عرض ملت هستند و ناشي از حق حاكميت ملت هستند وقتي اين را ناشي از حقوق ملت دانستيم آن‏چه را خود ملت لازم است مستقيماً انجام دهد آنجا بياوريد و ترتيبي بدهيد كه اين تالي فاسدها را ايجاد نكند. آن‏چه را هم براي تشكيلات مي‏خواهيد بياوريد، بياوريد و الا به اين صورت آن خطري را كه از آن مي‏ترسيد در اين اصل پذيرفته‏ايد و قبول كرده‏ايد. استقلالي داده‏ايد و اينها را در مقابل ملت قرار داده‏ايد و اگر روزي اوضاع سابق پيش بيايد طبق همين قانون پدر مردم را در مي‏آورند. (كرمي- اگر يك عده ياغي حمله كردند بايد سازمان بدهيم يا دفاع كنيم؟) دفاع هم سازمان مي‏خواهد.
نوربخش- سؤالي دارم كه خواهش مي‏كنم نمايندة محترم موافق كه الان صحبت خواهند كرد راجع به آن مقداري توضيح بفرمايند.
نايب رئيس (بهشتي)- آقاي موسوي تبريزي بعد از بيانات شما به عنوان موافق تشريف مي‏آورند و توضيح مي‏فرمايند.
نوربخش- اين وسائل ارتباط جمعي مانند راديو تلويزيون و روزنامه‏ها قدرتشان بيشتر از توپ و تانك است، بنابراين اين قوا بايد در دست چه كسي باشد؟ من فكر مي‏كنم بايد در دست ملت باشد نه در اختيار دولت.
موسوي تبريزي- بسم الله الرحمن الرحيم. با حذف همه تشريفات بشر يك خدايي دارد. اين خداوند بشر را آزاد خلق كرده است، حتي در اختيار مكتب و در اختيار مذهب هم آزاد خلق كرده است بعد كه بشر به اختيار خودش يك مكتب الهي را اختيار كرد در چارچوب آن مذهب آزاد است. پس ملت مسلمان ايران بعد از اختيار مذهب پيغمبر اكرم (ص) در حدود مذهب خودشان آزاد هستند. حق حاكميت مال خالق است كه به ملت داده، حق حاكميت مال خالق است در عرض ملت كه به رهبر داده است ثبوتاً اختيار حاكميت براي رهبر هم جمع شده است.
ما دو مطلب داريم، خدايي است خلق كرده. در اختيار مكتب، آزاد و در چارچوب مكتب.
بالاخره بشر آزادي دارد و آن حاكميت را خداوند به بشر داده است به من بشر، بعد از آني كه در حدود مذهب، قدرت و حاكميت داده است اين نيرو را داده است كه به سرنوشت خودم مسلط باشم و يك مقصد اين است كه اين نيرو را خودم اجرا مي‏كنم، بدون احتياج نيست كه قدرتي درست كنند، چون در انقلاب گذشته ديديم نه دولتي بود نه هيچ حكومتي، مردم فقط بسيج عمومي كردند و قدرت را متمركز كردند بعد از اين‏كه نتيجتاً سازمان داده شد و به اينجا رسيد. ايجاد قدرت احتياج به سازمان ندارد، من هستم و سرنوشت مردم، ملت است سرنوشت خودش، اين حق حاكميت را مي‏تواند مستقيماً اجرا بكند و مي‏تواند به واسطه وكالت كه آن‏طور كه آقاي بني صدر فرمودند ابزار نيست در واقع موكل قدرتش را تفويض مي‏كند و به وكيل، من كه رئيس‏جمهور يا وكيل براي مجلس شوراي ملي انتخاب مي‏كنم در واقع قدرتم را به آنها واگذار مي‏كنم پس مي‏شودگفت قدرت‏هاي حاكمه در بين مردم پنج تا است منتها تشريع است من با اصلش موافقم. طبق اصول بعدي كه طرح مي‏شود ملت حق دارند امر به معروف بكنند اين را مي‏توانيم بگوييم ملت پنج قوه دارد يكي قوه ملت است، يكي قوه مقننه و يكي قوه مجريه و يكي قوه قضائيه كه همه ناشي از قوه ملت است ولي به هر حال ملت قوايش را مي‏تواند به وكيل خود تفويض كند، قوه رهبري كه در عرض قوه‏
                        صورت مشروح مذاكرات قانون اساسى‏جلسه‏31-1، ص: 540
ملت و حاكميت ملت است اين پنج قدرت را كه علي الاجمال تفصيلش در اصول بعدي مي‏آيد درست است اشكالي ندارد و آن محذوري هم كه آقاي بني صدر فرمودند كه ممكن است يك قلدري بگويد من در برابر ملت قدرت دارم، اين را نمي‏تواند بگويد كه يك نيرو من و يك نيرو ملت، براي اين‏كه در اصول بعدي قانون اساسي كه بيايد معلوم مي‏شود منشأ اين قوه قضائيه و قوه مجريه كجا است و از كجا سرچشمه گرفته است روي هم رفته اگر اين دو سه اصل قانون اساسي را بخواهيم مي‏بينيم كه روشن است و آن اشكال وارد نيست. (دكتر شيباني- در اين مورد پيشنهادي تقديم كرده‏ام عنايت بفرماييد).
نايب رئيس (بهشتي)- آقاي رحماني به عنوان مخالف مطلب تازه‏اي داريد كه مي‏خواهيد عنوان كنيد؟ (رحماني- بله) بفرماييد.
رحماني- بسم الله الرحمن الرحيم. به نظر مي‏آيد كه اين همه اطاله كلام در اصل موضوع تأثيري ندارد و مناقشه‏اي لفظي بيش نيست. بحث در اين كه قواي سه‏گانه ناشي مي‏شود از قوة ملت يا اين‏كه بخواهيم تعبيرات ديگري بكنيم و اين‏همه وقت را بگيريم، به نظر مي‏رسد كه هيچ‏گونه عمل مثبتي انجام نگيرد از طرف ديگر مثل اين‏كه از آن جايي كه قدرت ملت موضوعي نيست كه احتياج به بحث داشته باشد و آن طبعاً وجود دارد و منكر ندارد، بحثي كه مي‏شود راجع به اداره تشكيلات مملكت است. مملكت را كه ملت بدون تشكيلات نمي‏تواند اداره كند، قانون اساسي و ساير قوانين مي‏خواهند اداره و تشكيلات مملكت را مورد بررسي قرار بدهند. اگر چنان‏چه قدرت ملت را مسلم بگيريد، همچنان كه در بعضي از اصول هم اين مطلب كه تاكنون سه قوه منظور شده است و چنين نيست كه يك امر اتفاقي باشد و ما در اينجا كشف كرده باشيم و ديگران تاكنون نتوانسته باشند كشف كنند، يك مطلبي بگوييم كه مطلب بسيار غريبي باشد و در هيچ كدام از قوانين روي زمين اثري نداشته باشد و بعد يك كسي بيايد بگويد هذا اختلاف راجع به قسمت قوه رهبري، هيچ احتياجي نيست به اين‏كه ما بياييم قوة رهبري را مستقل قرار دهيم. قوة رهبري تا قوة مقننه هست در جميع شؤون مملكت ساري و جاري است به جهت اين‏كه شايد شوراي نگهبان يكي از آثار قوة رهبري باشد يا رهبر مستقيماً در آنجا دخالت كند بنابراين جزء قوة مقننه است، جزء قوة مجريه هم هست چون ولايت فقيه است چون خواسته‏اند رعايت امور را در دست فقيه بگذارند. آيا مي‏خواهيد اين رهبري فقيه را كه قوه‏اي قرار مي‏دهيد از دست قوه مجريه جدا بكنيد؟ اين نقض غرض است فردا مي‏گويند قوة مجريه نيست، قوة مقننه هم نيست، چيز ديگري است و آن چيز هم روشن نيست، به نظر مي‏رسد كه به همان طريق كه ما نمي‏خواهيم چيزي بگوييم كه ديگران نگفته باشند، قل الحق، خواه در قانون اساسي باشد يا نباشد اين موضوعي بود كه بايد مورد توجه واقع شود و هيچ‏گونه انكار قدرت ملت نخواهد بود و بعد همچنان مشكلاتي پيش نمي‏آيد كه قسم داخل در مقسم مي‏شود يا اين‏كه مقسم به صورت قسيم در مي‏آيد اين صحبت‏ها هم منتفي مي‏شود منتها چيزي كه هست در همين جا كه قواي مملكت را تقسيم مي‏كنيم، قوة ملت را هم اشاره كنيم و شايد هم آن‏چه گفته مي‏شود كافي باشد.
نايب رئيس (بهشتي)- آقاي مكارم به عنوان موافق صحبت مي‏فرمايند.
مكارم شيرازي- بسم الله الرحمن الرحيم. بنده يك توضيح كوتاهي روي اصل موضوع مي‏دهم و سه تا هم اشكال هست كه فشرده جواب عرض مي‏كنم. اساس اين اصل اين است كه‏
                        صورت مشروح مذاكرات قانون اساسى‏جلسه‏31-1، ص: 541
ما در آينده يك سلسله قوايي دراين قانون اساسي پيش‏بيني مي‏كنيم و يك مقدارش هم تا حالا پيش‏بيني شده است، اينها را بايد جمع‏بندي كرده و تحت برنامه قرار دهيم. مسلماً قوة قضائيه، قوة مقننه و قوة مجريه جزء اين قوا هستند، ولي اين هم يك واقعيت است كه «رهبري يا شوراي نگهبان» اين دو تا را به هم ضميمه بكنيم و يك اسم بگذاريم اين‏هم منشأ حركتي در جامعه است، چرا آقايان اصرار دارند كه قوه را به معني ابزار تعبير كنند؟ قوه يعني آن چيزي كه منشأ حركتي در نظام حكومت است. آيا رهبر منشأ حركتي در نظام حكومت هست يا نه؟ آيا مردم هستند يا نه؟ اين‏كه بعضي از دوستان وحشت مي‏كنند كه در هيچ جاي دنيا بيش از سه قوه گفته نشده، اولًا ما مي‏دانيم جمهوري اسلامي ايران يك لوازمي پيدا كرده است كه در نظام‏هاي ديگر نيست و تازه منحصر به سه قوه بودن جاي ديگر هم مسلم نيست و اين هم نبايد منشأ وحشتي براي ما بشود، منتها مسأله‏اي كه بايد توجه داشت مرقوم داشته‏اند كه قوه اصطلاحي است حقوقي به معني اقتدار قانوني و همين معني اقتدار قانوني بحث ما را خيلي روشن مي‏كند و به معني تشكيلات مؤسسه نيست بلكه به معني اقتدار قانوني است و ما خواهيم ديد ملت اقتدار قانوني دارد، هم در زمينه اجرا و هم در زمينه قانون‏گذاري و همچنين رهبر هم قدرت دارد يعني اقتدار قانوني دارد در هر دو زمينه به شرحي كه در اصول آينده مي‏آيد، منتها مطلبي كه هست اصول آينده را آقايان جلويشان نبوده و ما تازه پخش كرديم اگر اصول آينده را دقت بكنيم، جواب اشكالات در اين زمينه داده خواهد شد. مثلًا اصل بعد چنين مي‏گويد كه قوة ملت از دو طريق مستقيم و غير مستقيم اعمال مي‏شود، در قسمت اول از طريق امر به معروف و نهي از منكر و همه‏پرسي و دفاع عمومي و در قسمت دوم از طريق شركت در انتخاب رياست جمهوري و نمايندگان مجلس و شوراي و نظاير آن، اصل بعديش اعمال قوة مقننه است از طريق مجلس شوراي ملي و اعمال قوة مجريه از طريق رئيس‏جمهور، اعمال قوة قضائيه از طريق دادگاه‏ها، اعمال قوه رهبري از طريق همان مسأله ولايت فقيه است كه سابقاً پذيرفته‏ايد و بايد حدودش را مشخص كنيد. پس اين فهرستي است كه براي بعد مي‏آيد و اينها سرچشمه مي‏گيرد از قوه ملت منتها ملت مقداري را براي خود نگه مي‏دارد و مقداري را بالواسطه اعمال مي‏كند و وقتي ما اين چنين تعبير بكنيم، ديگر اين سه اشكالي كه آقايان داشتند برطرف مي‏شود. اشكال داشتند از وحشت استقلال، ما صريحاً در اصول آينده مي‏نويسيم دولت استقلال ندارد، از طرف ملت انتخاب شده و ملت هم از طريق همه‏پرسي مي‏تواند ساقطش كند وقتي ما اصول آينده را داريم چه وحشتي داريم از استقلال دولت در مقابل ملت؟ اگر منحصراً همين يك اصل بود، جاي وحشت بود اما وقتي خطوط اين اصل در اصول آينده كاملًا مشخص شده و اختيارات هر كدام حدودش روشن شده كه دولت از طرف ملت است و هر وقت هم خواست با قيام يا همه‏پرسي از طريق مختلف ساقطش مي‏كند، اين ديگر جاي وحشت از مسأله استقلال نيست، اشكال دوم هم حل مي‏شود كه مسأله هم‏عرض بودن كه هم در آن جلسه صحبت شده و هم اينجا در صورتي هم عرض بودن اشكال دارد كه ما بخواهيم بگوييم كه ملت همة قدرتش را به دولت داد، ديگر ملت در طول دولت قرار مي‏گيرد نه در عرض. (نايب رئيس- آقاي مكارم وقت شما نزديك به پايان است). بنده دو دقيقه ديگر مطابق ساعت وقت دارم، ملت در عرض دولت هست در آن مقدار قوايي كه براي خودش حفظ كرده و قسمتي را داده و از اين نظر مشكل هم‏عرضي حل مي‏شود و اما اشكال سوم كه بعضي از آقايان مي‏گفتند من فكر مي‏كنم قوه با محصول‏
                        صورت مشروح مذاكرات قانون اساسى‏جلسه‏31-1، ص: 542
قوه شايد اشتباه شود، محصول تمام اين قواي پنج‏گانه سه كار است، يا قانون‏گذاري است به آن معني، يا اجرا است يا قضا است، محصول سه كار است اما مبدأ اين محصول پنج قوه است و به اين دليل نبايد منحصر بودن محصول دليل بر منحصر بودن مبدأ و قوه‏اي كه اين محصول را به آن منتهي مي‏كند باشد. در اين يك دقيقة باقيمانده اين جمله را هم لازم مي‏دانم اضافه كنم، اين‏كه گفتيد امر به معروف و نهي از منكر حتماً بايد به وسيله دولت انجام بشود، اين را مسلم نگيريد، ما در آينده ممكن است يك سازمان مستقل براي امر به معروف و نهي از منكر قائل شويم و عده‏اي از دوستان هم عقيده بر اين دارند آن‏وقت آن سازمان مستقل چه جايي در مقابل قواي سه‏گانه دارد؟ شما يك سازمان مستقل براي اين كار قائل بشويد و همچنين روابط جمعي را آقاي شيباني گفتند در اختيار دولت بگذاريم. ما مسلم نمي‏دانيم ممكن است در اختيار ملت بگذاريم. (يكي از نمايندگان- در اختيار شورايي از ملت بگذاريد). بسيار خوب در اختيار شورايي از ملت، آن‏وقت سازمان‏هاي ارتباط جمعي ... (نايب رئيس- آقاي مكارم خيلي از وقتتان گذشته) من فقط هفت دقيقه صحبت كردم والسلام عليكم.
بني صدر- اين‏كه مي‏فرماييد «در اختيار» معنايش اين است كه مستقل مي‏گيريم.
نايب رئيس (بهشتي)- آقاي بني صدر اجازه بفرماييد، عرض مي‏شود كه از مجموع صحبت‏هاي جلسة گروه و اينجا كه داشتيم چنين به دست مي‏آيد كه ما يك دشواري اصلي و يك دشواري فرعي داريم، ما اگر در اين دشواري اصلي به توافق برسيم مسأله حل مي‏شود، دشواري اصلي مقابلة قوة ملت با ساير قواست، اين را بايد با قبول يك اصطلاح جديد حل كنيم تا روي آن تفاهم داشته باشيم و آن اين است كه بنويسيم «قوة مستقيم ملت» يك «مستقيم» به اين قوه اضافه كنيم كه سوءتفاهم را از بين ببرد. حالا اگر از لحاظ تعبير و اصطلاح و ترمينولوژي ما اشكالي در اين داريم اين را مي‏توانيم در آينده حل كنيم. محتوا اگر مشخص است و تأييد مي‏فرماييد آقاياني كه پيشنهاد فرموده‏اند اگر تأييد مي‏فرماييد به اين اولي يك «مستقيم» اضافه بكنيم و به رأي بگذاريم. (شيباني- پيشنهاد مرا بخوانيد اين مطلب آنجا هست). آقاي شيباني پيشنهادهاي متعددي رسيده و همه از اين قبيل است اجازه بفرماييد پيشنهاد جناب‏عالي آمده اين پنج تا را دو بخش كرده، آقاي باهنر وديگران هم پيشنهاد داده‏اند، چيزي كه بنده پيشنهاد كردم اين است كه، اين طرح را عوض نكنيم و يك «مستقيم» اينجا اضافه بكنيم.
رباني- آقاي بهشتي اشكال اين است كه خود ملت يك قوه‏اي است و آن پيشنهادي كه من دادم، اين قوه را در برابر قواي ديگر قرار نداده است. (نايب رئيس- پيشنهاد بعدي را كه ما مي‏دانيم). آن‏وقت اشكالي برطرف نمي‏شود.
نايب رئيس (بهشتي)- مي‏دانم، بنده فقط عرضم اين بودكه اگر پيشنهاددهندگان موافق هستند كه پيشنهادشان را با اين اضافه به رأي بگذاريم، اصلاح بكنند و بدهند.
بني صدر- پيشنهاد شما چه مشكلي را حل مي‏كند؟ قواي ديگر يا ناشي از اين قوه است كه بايد نوشت، يا نه مستقل است.
نايب رئيس (بهشتي)- آقاي بني صدر شما در صحبتتان هم در آن جلسه فرموديد هم اينجا، بنابراين طوري باشد كه رعايت نظم جلسه را كرده باشيم. خوب با اضافه كردن «مستقيم» موافقيد؟ (مكارم- آقايان صريحاً مي‏گويند موافقيم). بسيار خوب، اصل بعدي را اصلاح مي‏كنم.
خامنه‏اي- خيلي مطالب گفته شده ولي اينجا مطرح و منعكس نشده چون در جلسة
                        صورت مشروح مذاكرات قانون اساسى‏جلسه‏31-1، ص: 543
غير رسمي بوده خيلي حرف‏ها هست كه هنوز هم مي‏شود زد نظر من اين است كه يا به همان روش برگزار كنيد يا اين‏كه اگر مخالفي بود صحبت كند. (مقدم مراغه‏اي- بنده به عنوان مخالف طرحي داشتم و مطالبي هم دارم كه گفته نشده).
نايب رئيس (بهشتي)- بله، موافق و مخالف اسم نوشته‏اند ولي صبح تشريف داشتيد و تأييد هم شد كه فقط نيم ساعت صحبت بشود. (دو موافق و دو مخالف) مي‏ماند اين‏كه اگر آقايان بتوانند طبق معمول پيشنهاد گروه را با جمع‏بندي از صحبت‏ها اصلاح بكنند و بعد به رأي بگذاريم تا چيزي بر خلاف نباشد چون بنده نه چيزي را خواستم تشويق كنم و نه رد كنم، من جمع‏بندي كردم و از جمع‏بندي اين‏طور به دست مي‏آيد. حالا پيشنهاد آقايان مي‏تواند يا به همان طريق به رأي گذاشته شود و يا مي‏تواند با افزايش آن كلمه مطرح شود. (مكارم- تا به حال معمول بوده كه يك كلمه اضافه مي‏كرديم اصراري هم نيست). بنده اين را قبول دارم آقاياني كه در گروه دوم هستند موافقت كردند كه اضافه بشود؟ (چند نفر از گروه دوم- بله) بسيار خوب بنابراين عنايت بفرماييد اصل پانزده به اين صورت كه مي‏خوانم به رأي گذاشته مي‏شود.
حجتي كرماني- مي‏خواهم عرض كنم كه قوه چهارم قرار ...
نايب رئيس (بهشتي)- آقاي حجتي بفرماييد بنشينيد يعني نظم جلسه ايجاب مي‏كند كه سر كار هم به نظم كمك بكنيد.
حجتي كرماني- شما نظم را خودتان تنظيم مي‏كنيد يعني يك وقت نظم خيلي بسته است، يك وقت خيلي باز، اين را نمي‏دانم چطوري اداره مي‏كنيد.
نايب رئيس (بهشتي)- اصل پانزده را قرائت مي‏كنم:
اصل 15- قواي حاكمه در كشور جمهوري اسلامي ايران عبارتند از
1- قوة مستقيم ملت 2- قوة مقننه 3- قوة مجريه 4- قوة قضائيه 5- قوة رهبري و ارتباط ميان آنها به وسيلة قوه اخير برقرار مي‏گردد.
لطفاً گلدان‏هارا براي اخذ رأي ببريد. (رباني شيرازي- آقا پيشنهادها را بخوانيد شايد پيشنهادي بهتر از اين باشد).
آقاي رباني اگر ملاحظه فرموديد صبح توافق بر اين شد كه اگر پيشنهادهاي جديدي باشد همة آنها در جلسة گروه‏ها خوانده شود بنابراين در ذهن دوستان هم هست. (رباني شيرازي- اين پيشنهاد هم روي همين فكر است، اصلاحات است، شما چطور يك كلمة «مستقيم» اضافه كرديد). يعني يك لفظ را مي‏فرماييد؟ (رباني شيرازي- يك لفظ يا دو لفظ فرق نمي‏كند). نه آن يك تغيير عبارتي است، تغيير عبارت هر چه بود ديدم.
 (اخذ رأي به عمل آمد و نتيجه به شرح زير اعلام گرديد).
نايب رئيس (بهشتي)- عدة حاضر در جلسه شصت و شش نفر، تعداد كل آراء شصت و شش رأي، موافق سي وچهار نفر، مخالف بيست و دو نفر، ممتنع ده نفر، بنابراين تصويب نشد.
آقاي موسوي پيشنهاد كردند كه اگر هر دو متن رد شد از راه تجزيه استفاده شود يعني راجع به هر كدام از قوا رأي گرفته شود، فكر نمي‏كنم اين بتواند اصل را درست بكند، عنايت بفرماييد ما فرصتي داريم كه چند متني را كه رسيده بخوانيم و با دست براي تأييدش رأي بگيريم، اگر متني نزديك به رأي با ورقه بود آن را با ورقه رأي مي‏گيريم.
موسوي اردبيلي- بنده پيش‏بيني مي‏كنم كه هيچ متني به طور كامل رأي نخواهد آورد راهش جز اين نيست كه تكه تكه تجزيه كنيد، بنده يكي را قبول دارم رأي مي‏دهم يكي را
                        صورت مشروح مذاكرات قانون اساسى‏جلسه‏31-1، ص: 544
قبول ندارم رأي نمي‏دهم، اين را بنده عرض مي‏كنم و مي‏خواهيد از آقايان هم بپرسيد.
نايب رئيس (بهشتي)- با همان پيشنهادي هم كه دوستان داده‏اند كه قوة مستقيم ملت را بگذاريم بايد اصل شانزده عوض بشود چون در اصل شانزده نوشتيم مستقيم و غير مستقيم، بنابراين اجازه بفرماييد اين اصل واصل بعدي بار ديگر در جلسة فردا صبح گروه‏ها با توجه به تمام مطالب اصلاح بشود و اصلاح شده‏اش به جلسه علني بيايد يعني آماده باشد و ما مي‏دانيم كه علي كل حال نسبت به اين‏كه يك قوة مقننه‏اي داريم، نسبت به اين‏كه يك قوة مجريه‏اي داريم، نسبت به اين كه يك قوة قضائيه‏اي داريم در اين بحثي نداريم، اصول مربوط به اينها را كه آماده شده مطرح مي‏كنيم بعد مجلس را ادامه مي‏دهيم. اصل بعدي يعني جاي اصل پانزده و شانزده خالي مي‏ماند.
4- طرح و تصويب اصل 17 (اصل پنجاه و هشتم)
نايب رئيس (بهشتي)- اصل هفده قرائت مي‏شود:
اصل 17- اعمال قوة مقننه كه عهده‏دار تشخيص نيازها و تصويب و تنظيم مقررات لازم براي نظم و رشد جامعه است از طريق مجلس شوراي ملي مي‏باشد كه از نمايندگان منتخب مردم تشكيل مي‏گردد و مصوبات آن پس از امضاي شوراي نگهبان و رئيس‏جمهور براي اجرا به قوة مجريه و قضائيه ابلاغ مي‏گردد.
لطفاً براي موافق و مخالف اسم بنويسيد (اسامي مخالفين و موافقين نوشته شد) توجه بفرماييد آقاياني كه براي صحبت وقت خواسته‏اند آقاي مقدم مراغه‏اي، مخالف- آقاي شيباني، مخالف مشروط- آقاي فارسي، مخالف- آقاي موسوي اردبيلي، مخالف- آقاي موسوي جزايري، موافق مشروط- آقاي سبحاني، موافق- آقاي رشيديان، مخالف مشروط- آقاي بني صدر، مخالف مشروط- آقاي رباني شيرازي، موافق مشروط- آقاي كياوش، مخالف- آقاي اكرمي، موافق- پس بنابراين آقاي مقدم مراغه‏اي به عنوان مخالف صحبت كنند.
مقدم مراغه‏اي- به نام خدا. ديروز پيش‏آمدي شد و بعضي از دوستان از من گله كردند خواستم تذكر بدهم مخصوصاً به آقاي كياوش گفتم كه ديگر من صحبت نمي‏كنم ايشان گفتند چون سي ميليون جمعيت اين صحبت‏ها را مي‏شنوند و شما وقتي حرفي مي‏زنيد انعكاسش وسيع است اگر مطالب را اين‏جور عنوان نكنيد بهتر است، البته خوش‏بختانه حالا كه مي‏بينم منتشر نمي‏شود و آن نگراني شما هم از بين مي‏رود و تا حالا من ندادم مطالبم را كه منتشر بشود، بنده خواستم اين اصل را كه اينجا آمده با اصلي كه در آن طرح پيشنهادي كه به مجلس آمده بود مقايسه كنم. در آنجا اصل هفده آمده بود كه اعمال قوة مقننه از طريق مجلس شوراي ملي است كه از نمايندگان منتخب مردم تشكيل مي‏شود، ما اين اصل حاكميت مردم را قبول كرديم چه بخواهيم، چه نخواهيم. حتي در ولايت فقيه تصويب شدة خود آقايان هم، عملًا همين‏طور بوده يعني اين انقلاب ما ذاتش همين است كه اعمال ولايت فقيه به صورت عملي انجام شده يعني روزي كه امام خميني اين نهضت را رهبري كرد نه قانون بود نه چيزي، ولي اين عمل با لذات و به طور طبيعي، خودش انجام شد. پس هم در عمل داريم هم در اصلي كه مربوط به ولايت فقيه است و ما از آن هم قدم بالاتر گذاشته‏ايم براي حاكميت مردم، ما در اصل دوازده پيش‏بيني كرديم اگر اقليت‏هاي مذهبي‏
                        صورت مشروح مذاكرات قانون اساسى‏جلسه‏31-1، ص: 545
بودند يا اسمشان را اقليت نگذاريم (به اصطلاح مذاهب ديگر) اگر در مناطقي اكثريت داشتند آنها با وجود اين‏كه از نظر مذهبي همان‏طور كه آقاي مرادزهى گفتند مثل تسنن اين ولايت فقيه در آن منظور نشده مع‏هذا ما آنها را مكلف كرديم و گفتيم كه آنها خودشان مقررات فقه خودشان را انجام بدهند. يعني چه؟ يعني ما قبول كرديم كه آنها مذهب را آزادانه انتخاب كردند و اصول مذهبي خودشان كه ناشي از حاكميت خودشان است اعمال مي‏كنند.
در اين اصل معلوم است اصول اسلامي است، آزادي هست در چارچوب همان آزادي كه اسلام به مسلمين داده در آنجا بايد قانون بگذارند. ديروز عده‏اي پيش من آمده بودند و گفتند اين كارگران سوسياليست در اهواز در زندان هستند و از من راهنمايي مي‏خواستند، گفتند آقا اعلامية حقوق بشر اين‏طور مي‏گويد، قانون اساسي سابق اين‏طور مي‏گويد، شما الان به من بگوييد كه اگر مراجع اسلامي است ما به چه اصلي متوسل بشويم؟ گفتم آقا ما بر اصول اسلامي اين قوانين را تصويب خواهيم كرد، مسلم است كه در ادوار گذشته اين مشكلاتي كه امروز هست نبوده و دولت‏هاي سابق اين قدرت را نداشتند. جامعه سابق با جامعة فعلي فرق دارد ولي ذات و روح فرق نكرده يعني اسلام موافق با عدالت است. در هر حال بنده فكر مي‏كنم در اينجا اين اصل حاكميت اداري يك مشكلي است كه واقعاً بايد به آن توجه بكنيد. ما اگر براي تنظيم قانون اساسي يك سال وقت داشتيم غمي نبود و مي‏شد انجام بدهيم ولي اين‏طور كه ما پيش مي‏رويم اصول و مباني را اگر عوض كرديم آن‏وقت تا آخر اين يك صد و پنجاه و يك اصل بايد عوض بشود اگر مي‏خواهيد اين كار سرعت عمل داشته باشد و ما بتوانيم به نتيجه برسيم و تعارض نداشته باشد يك فكري بكنيد و چاره‏اي بيانديشيد. من نمي‏دانم امروز آقايان راديو را گوش مي‏كردند يا نه، خدا شاهد است كه من ناراحت شدم توي ماشين كه مي‏آمدم راديو را روشن كردم راجع به قانون اساسي و ايراد به آن اصولي كه تصويب شده صحبت مي‏كرد. آقا مردم باهوش هستند، زيرك هستند، آگاه هستند و رشيد هستند، قضاوت مي‏كنند، ما عجله نكنيم براي اين‏كه از مسائل زود بگذريم، اين مطلب را بنده تكرار مي‏كنم و آخرين باري است كه در اين جلسه مداخله مي‏كنم با توجه به اين كه نهايت احترام را براي روحانيت قائلم ولي آن‏چه كه مي‏بينم به عرض مي‏رسانم و سعدي مي‏گويد: «دو چيز تيره عقل است دم فرو بستن به وقت گفتن و گفتن به وقت خاموشي»، بنده تا حالا فكر مي‏كردم كه وظيفه‏ام هست بگويم اما از اين به بعد شايد وظيفه‏ام باشد كه خاموشي انتخاب كنم.
رشيديان- آقاي رئيس ايشان مطالب بي‏ارتباطي با موضوع بحث مطرح كردند راجع به پانزده نفر از كارگران سوسياليست كه گفتند، هيچ ارتباطي با بحث نداشت.
اينها خرابكاري كرده‏اند، لوله‏هاي نفت را منفجر كرده‏اند، آدم مي‏خواستند بكشند، چرا مطالب را قاطي مي‏كنند؟ نبايد اجازه داد چنين مطالبي كه اصلًا هيچ‏گونه ارتباطي به كار ما و دستور جلسه ندارد، مطرح شود.
نايب رئيس (بهشتي)- يك نكته‏اي را عرض كنم. ما با اين كه اينجا مكرر تأكيد كرده‏ايم و آن اين‏كه وقتي قرار است مسأله‏اي مطرح شود، صحيح آن است كه پيرامون موضوع بحث، صحبت شود و از موضوع خارج نشويم.
ما دوست مي‏داشتيم آقاي مراغه‏اي به ما بگويند كه چرا با اين اصل‏
                        صورت مشروح مذاكرات قانون اساسى‏جلسه‏31-1، ص: 546
هفده مخالف‏اند. ايشان گفتند كه من مقايسه مي‏كنم با اصل هفده قبلي كه اين كار را هم نكردند.
الان وقت ايشان تمام شد ولي انتظارمان از همه دوستان اين است كه وقتي براي صحبت به اينجا تشريف مي‏آورند دربارة همان موضوع مورد بحث صحبت بفرمايند.
مقدم مراغه‏اي- من عرض كردم كه قوة مقننه براي وضع قانون است كه غير از اين است پس اسمش را عوض كنيد و مخالفت من هم، اگر مطالب ديگرم را كنار بگذاريد، براي همين مطلب بود كه بنده مي‏گويم چرا در اينجا با اين عبارات و كلماتي كه مبهم است، اين اصل را نوشته‏ايد؟ قانون اساسي بايد صريح و روشن باشد. قوة مقننه تنها وظيفه‏اش وضع قانون است. معذرت مي‏خواهم كه وقتتان را گرفتم.
نايب رئيس (بهشتي)- آقاي كياوش فرمايشي داريد؟
كياوش- طبق آيين‏نامه من مي‏توانم پنج دقيقه در مورد صحبت آقاي مقدم مراغه‏اي صحبت بكنم.
نايب رئيس (بهشتي)- بله، اگر مطالب ايشان راجع به شخص شما بوده، شما مي‏توانيد طبق آيين‏نامه پنج دقيقه صحبت كنيد اگر مطالبي داريد بفرماييد.
كياوش- بسم الله الرحمن الرحيم. ديروز مسائلي پيش آمد كه همه ناظر بودند و حتماً ملت ايران هم مي‏داند.
بعد از اين‏كه جلسه تمام شد، رفتيم خدمت جناب آقاي مراغه‏اي و صحبت كرديم. مسأله اين بود كه تا حقايقي براي شما روشن نشود پشت ميكروفوني كه نزديك به سي و شش ميليون نفر ايراني آن را مي‏بينند و مي‏شنوند، مطرح نفرماييد. مسأله ما اين نبود كه بگوييم شما حقايق را كتمان كنيد و يا مردم آن حقايق را نبينند و نشنوند. ايشان كلمة «ناحق» را نگفتند. انعكاس اين كلمه اين شد كه بعضي از مطالب از ملت ايران پنهان نگاه داشته مي‏شود در حالي كه خود شما شاهديد جلسات خصوصي يا به عبارت ديگر كميسيون‏هايي را كه داشتيم به هم زديم و تمام آن جلسات را تبديل به جلسة علني كرديم و الان صبح‏ها هم جلسه علني داريم و مسائل را همين جا مطرح مي‏كنيم تا چيزي از مردم ايران پنهان نماند. گفتيم آقا شما مي‏فرماييد كه هيأت رئيسه مجلس دستور داده نطق شما را پخش نكنند. پس لازم بود كه قبلًا از هيأت رئيسه بپرسيد آيا واقعاً اين‏طور هست يا نه، كه لازم نباشد در حين فرمايشات شما رئيس جلسه آن را تكذيب كند واين، انعكاس بد پيدا مي‏كند. اين مطلب را كه نفرمودند هيچ، باز هم امروز تشريف آوردند و طبق رويه هميشگي‏شان نيشي را كه بايد بزنند، زدند. يعني ملت ايران را ما رشيد نمي‏دانيم و حتي يك توهين به ملت عزيز ايران كردند. مثلًا ما اينجا نشسته‏ايم بدون اين‏كه از رشد فكري ملت ايران آگاه باشيم بياييم مطالبي را بگوييم و بعد هم اجازه ندهيم كه آنها بيايند اظهارنظر بكنند. ما اين مسائل را مطرح مي‏كنيم، تصويب هم مي‏كنيم، تازه به دستور امام به رفراندوم هم گذاشته خواهد شد. مردم حق دارند نه فقط از طريق راديو بلكه از طريق روزنامه‏ها و مجالس بنويسند و بگويند و انتقاد كنند. چه بسا بعضي از اين اصول مورد قبولشان قرار نگيرد و دوباره به اينجا براي اصلاح برگردد. پس نه بيم از اين داريم كه راديو بد بگويد و نه اين‏كه ديگران انتقاد كنند و جر و بحث بكنند. فقط خواهش من اين بود كه آقاياني كه اينجا براي صحبت تشريف مي‏آورند اولًا شهوت كلام نداشته باشند، خوششان نيايد مرتب بيايند پشت ميكروفون تا فتوژنيك باشند و از آنها عكس و فيلم بگيرند. ثانياً وقتي تشريف آوردند حقايق را بگويد. والسلام.
                        صورت مشروح مذاكرات قانون اساسى‏جلسه‏31-1، ص: 547
نايب رئيس (بهشتي)- آقاي سبحاني بفرماييد.
سبحاني- بسم الله الرحمن الرحيم. بنده به عنوان موافق، عضو گروهي هستم كه اين اصل را تنظيم كرده‏اند.
 (هم متن پيش‏نويس سابق پيش من است و هم متن فعلي) به طور اختصار علت تغييرات را عرض مي‏كنم. اولًا در اينجا قوة مقننه معني شده است. علت اين كه اينچنين معني كرده‏ايم اين است كه ما در اصل دوم تصويب كرديم: «حاكميت و تشريع اختصاص به خدا دارد» يعني غير از خدا ما قانون‏گذار نداريم، عقيدة مسلمين همين است.
به ما ايراد مي‏كنند كه اگر غير از خدا قانون‏گذاري نيست و تشريع به خدا اختصاص دارد، پس قوة مقننه معنايش چيست؟ براي اين‏كه آن اصل روشن شود و اين اشكال رفع شود، عبارت را عوض كرده‏ايم: «قوه مقننه كه عهده‏دار تشخيص نيازها و تصويب و تنظيم مقررات ...» پس علت عوض كردن اين جمله، اين نبود كه قوة مقننه را قبول نداريم، خير، قوة مقننه را قبول داريم ولي نه به آن معنا كه در كشورهاي غير اسلامي است كه در حقيقت مجلس قانون‏گذار است، مشرع است، مجلس ما قانون‏گذار مشرع نيست، با توجه به قوانين اسلامي، طبق آن قوانين، نيازها را تشخيص مي‏دهد و مقررات را تصويب مي‏كند. قوة مقننه ما در اين حدود است. پس علت عوض شدن را گفتم نكتة ديگر اين‏كه در اينجا بايد مصوبات، كه همان مقررات قانون مجلس شوراي ملي است به امضاء دو نفر برسد: اول به امضاء شوراي نگهبان، شوراي نگهبان كه از نظر ما و از نظر پيش‏نويس، جزء قوة مقننه است، دوم به امضاء رئيس‏جمهور هم برسد. ممكن است آقايان ايراد كنند كه رئيس‏جمهور جزء قوة مجريه است، چرا بايد به امضاء قوه مجريه برسد؟ نكته‏اش اين است كه كسي كه مجري قانون است بايد از متن قانون آگاه بشود و قانون را مطالعه كند و واقعاً تشخيص دهد كه قابل اجرا هست يا قابل اجرا نيست. تا اگر قابل اجرا نباشد با ذكر دلايل به مجلس رد كند و بگويد به نظر من با اين دلايل، اين قانون چنين اشكالاتي دارد بنابراين به همين دليل كه عرض كردم كه رئيس‏جمهور چون اجراكننده است و بايد از متن قانون و كيفيت اجرا و مكان اجرايش آگاه باشد و اگر اشكالاتي به نظرش رسيد به مجلس برساند، امضاء رئيس‏جمهور را در اينجا آورده‏ايم. و اما نكتة ديگري كه قابل ذكر باشد و تفاوت كلي با متن اصلي باشد نيست فقط يكي دو مورد خيلي كوچك است، يكي اين‏كه در متن قبلي قوة مقننه معني نشده و به همان معني غريبش آمده ولي در متن ما معناي شرقيش ذكر شده. جناب بني صدر هم يادداشتي فرستاده‏اند و نكته‏اي را اشاره كرده‏اند كه: «پس امضاء شوراي نگهبان يعني چه؟ شوراي نگهبان حق دارد مثلًا بگويد نمايندگان مردم صحيح نگفته‏اند؟» خود شما كه در تنظيم اين پيش‏نويس دست‏اندركار بوديد، اطلاع داريد كه شوراي نگهبان كارش اين است كه ببيند آيا قانوني كه تصويب شده است، مطابق كتاب و سنت هست يا نه؟ در واقع شوراي نگهبان، قوة مميزه است نه اين‏كه حق وتو داشته باشد، ما با حق وتو مخالفيم، چون در مجلس بايد همه نوع متخصص وجود داشته باشد اعم از اقتصادي، سياسي، فرهنگي، اين شوراي نگهبان هم در حقيقت متخصص امور مذهبي و ديني است كه بگويد آيا اين قانون موافق اسلام هست يا خير، يعني در حقيقت از شوراي نگهبان به عنوان متخصص امور اسلامي و فقهي استفاده مي‏شود. كجاي اين كار اشكال دارد؟ عرض ديگري ندارم.
نايب رئيس (بهشتي)- آقاي شيباني به عنوان مخالف مشروط اسم نوشته‏اند، بفرماييد.
دكتر شيباني- بسم الله الرحمن الرحيم. اصول قانون اساسي بايد خيلي خلاصه و موجز
                        صورت مشروح مذاكرات قانون اساسى‏جلسه‏31-1، ص: 548
باشد كه تفسيري روي حرف‏هايش نشود. اين متن خيلي مفصل است و علت مخالفت من هم به واسطه همين مفصل بودنش بود و يك تذكر ديگر هم دارم كه اگر بخواهيم به اين تفصيل بنويسيم مجلس تا شش ماه ديگر هم ادامه دارد و به نظر من، ما صلاحيت تمديد پانزده روز را نداريم و اگر اين پانزده روز تمام شد من كارم را تمام شده مي‏دانم و پيش‏نويس قبلي مورد تأييدم خواهد بود. اما اصلاحي كه من كرده‏ام بدين صورت است: «اعمال قوة مقننه از طريق مجلس شوراي ملي مي‏باشد كه از نمايندگان منتخب مردم تشكيل مي‏گردد. مصوبات آن پس از امضاي شوراي نگهبان و رئيس‏جمهور ملي، مي‏توانيم بياوريم و آوردنش در اينجا لزومي ندارد.
نايب رئيس (بهشتي)- آقاي اكرمي نوبت شماست، فرمايشي داريد؟
اكرمي- آن‏چه مي‏خواستم عرض كنم آقاي سبحاني فرمودند. من حرف تازه‏اي ندارم.
نايب رئيس (بهشتي)- پس اجازه بفرماييد كارمان را دنبال كنيم، آقاي بني صدر اشكالي بود؟
بني صدر- توضيحات آقاي سبحاني دو اشكال بزرگ ايجاد كرده، اجازه بفرماييد آنها را عرض كنم.
نايب رئيس (بهشتي)- از نظر قراري كه دوستان تعيين كرديد يك نفر ديگر به عنوان موافق مي‏تواند صحبت كند.
 (موسوي اردبيلي- اگر نوبت من برسد، به عنوان موافق مشروط عرايضي دارم). شماكه به عنوان مخالف اسم نوشته‏ايد. خوب، دربارة اين اصل و نكاتي كه روي آن مخالفت و موافقت بود، تا حدي روشن شديم، پيشنهاداتي براي اصلاح اصل و پيراستن آن رسيده است ولي رويه‏اي كه آقايان تعيين فرمودند ايجاب مي‏كند كه ديگر اين پيشنهادات را نخوانيم. (بشارت- ما در چند مورد اشكال داريم، شما اشكالات را چطور جواب مي‏دهيد؟) (باهنر- روي اشكالات بحث نشده است، بايد روي اشكالات صحبت شود تا روشن شويم و ابهامي باقي نماند).
بله اين اصل با اصل‏هاي قبلي اين تفاوت را دارد كه اينجا مطرح نشد و صرفاً از همان گروه و شوراي هماهنگي به اينجا رسيده است. آقاي مكارم بفرماييد.
مكارم شيرازي- هيچ كدام از آقايان با اصل موضوع مخالف نيستند منتها آن روش جمله به جمله را اينجا عمل كنيم و شما جمله به جمله رأي بگيريد و هر كس با هر جمله مخالف بود رأي نمي‏دهد. اين موضوع را امروز تمام كنيد.
نايب رئيس (بهشتي)- توجه بفرماييد. پس براي اين‏كه اصلاحاتي كه مي‏خواهيد بكنيد كامل باشد، اين چند پيشنهادي كه رسيده را نيز قرائت مي‏كنيم و بعد جمله به جمله رأي مي‏گيريم.
- اگر امضاي رئيس‏جمهور براي امكان اجرا است تأثيري در قانوني شدن ندارد و اگر قانوني شدن منوط به امضاء است همان دخالت قوة مجريه در قوة مقننه است.
به جاي «پس از امضاي شوراي نگهبان» نوشته شود: «پس از تصويب شوراي نگهبان و امضاي رئيس‏جمهور»
 (آيت)
- اگر رئيس‏جمهور خود از اعضاي قوه مجريه است پس تصويب نمايندگان و امضاي شوراي نگهبان و رهبر، كافيست. سپس به قوة مجريه براي اجرا سپرده مي‏شود كه در رأس قوة مجريه، رئيس‏جمهور است كه به دولت اعلام خواهد كرد.
اعمال قوة مقننه كه عهده‏دار تشخيص نيازها و تصويب قوانين و مقررات لازم براي‏
                        صورت مشروح مذاكرات قانون اساسى‏جلسه‏31-1، ص: 549
ادارة جامعه است از طريق مجلس شوراي ملي مي‏باشد كه از نمايندگان منتخب مردم تشكيل مي‏گردد و مصوبات آن پس از تأييد شوراي نگهبان به توضيح رئيس‏جمهور رسيده و براي اجرا به دولت ابلاغ مي‏نمايد.
 (باهنر)
- اعمال قوه مقننه از طريق مجلس شوراي ملي است كه از نمايندگان منتخب مردم تشكيل مي‏شود و مصوبات آن پس از امضاي شوراي نگهبان و فقهاي شورا از طريق رئيس‏جمهور براي اجرا به دولت و قوة مجريه ابلاغ مي‏گردد.
 (منتظري)
نايب رئيس (بهشتي)- اينجا در حقيقت سه سؤال مطرح مي‏شود: يكي اين‏كه آيا مجلس شوراي ملي كه مي‏گوييد مجلس قانون‏گذاري است، به چه معني قانون‏گذاري است، و تا چه حد قانون‏گذار است؟ توضيح آقاي دكتر شيباني اين بود كه اين را بعداً وظايف قوه مقننه روشن مي‏كند كه او تصرف در امور شرعي نمي‏كند. از اين گذشته وقتي شما شوراي نگهبان گذاشتيد ديگر خود به خود تأمين است. دوم اين‏كه شوراي نگهبان تنها از لحاظ شرع مميزي مي‏كند يا حق مميزي آن عام است؟ همه مي‏دانيم كه از لحاظ شرع است، منتها وظايفش بعداً مي‏آيد يعني منظور اين است كه كار شوراي نگهبان انطباق قوانين با قانون اساسي و شرع است، نه از اين‏كه اين قانون خوب است يا بد.
وقتي كه عدم مخالفتش روشن شد، آن ديگر دخالتي ندارد. سوم اين‏كه امضاي رئيس‏جمهوري مميزي است يا تشريفاتي؟ من هم از حرف آقاي سبحاني اين‏طور فهميدم كه اگر رئيس‏جمهور فهميد قانون قابل اجرا نيست مي‏تواند به مجلس برگرداند. خوب اين يك پيشنهاد است ولي ممكن است با اين پيشنهاد خيلي‏ها مخالف باشند.
 (مكارم- دليل اين مطلب ذكر نشد كه چرا رئيس‏جمهور مي‏تواند قانون را به مجلس برگرداند).
دليلش را ايشان گفتند كه اگر او تشخيص داد كه قابل اجرا نيست بتواند به مجلس برگرداند.
بنابراين در مورد امضاي رئيس‏جمهور هم دو سؤال مطرح است و بايد به اين دو سؤال پاسخ گفته شود تا وضع اين اصل روشن گردد. ما يكي يكي عبارت‏ها را مي‏خوانيم ببينيم در رابطه با اين سؤالات كجا كافيست و كجا غير كافي.
ضمناً آقاي حجتي يك نوشته‏اي داده‏اند كه به جاي قوة مقننه، قوة مميزه نوشته شود. يعني در حقيقت اين را پيشنهاد كرده‏اند. (عده‏اي از نمايندگان- همة پيشنهادات خوانده نشده، بفرماييد همه را بخوانند) آقاي آيت اگر پيشنهاداتي باقي مانده، خواهش مي‏كنم قرائت بفرماييد.
دكتر آيت- اين چند پيشنهاد را هم من مي‏خوانم، گرچه مثل ساير پيشنهادهاست كه اكثراً خواسته‏ايد كه شوراي نگهبان تصويب كند، به هر حال آنها را مي‏خوانم:
- شوراي نگهبان و رئيس‏جمهور بايد تبديل شود به شوراي رهبري كه فقيه ولي امر در آن عضويت دارد.
 (فارسي)
- شوراي نگهبان بايد لايحه را قبل از طرح در مجلس و يا حين طرح ملاحظه كند تا رد شوراي نگهبان موجب اتلاف وقت مجلس نشود.
 (طاهري گرگاني)
- فقط پس از امضاي شوراي رهبري كافيست.
 (كياوش)
- اگر تشخيص نيازهاي جامعه به عهدة قوة مقننه است، آيا مسؤوليت قوة مجريه در اين زمينه را لوث نمي‏كند؟ (دانش راد)
- در اصل هفده پيش‏نويس، تقنين توسط همه‏پرسي پيش‏بيني شده است و فعلًا
                        صورت مشروح مذاكرات قانون اساسى‏جلسه‏31-1، ص: 550
تكليفش روشن نيست. آيا جزء قوة ملت است يا مربوط به قوة مقننه است؟ (سيد حسن طاهري)
نايب رئيس (بهشتي)- خوب، بنابراين همان‏طور كه پيشنهاد كرديد تكه تكه مي‏خوانيم:
اصل 17- اعمال قوة مقننه كه عهده‏دار تشخيص نيازها و تصويب و تنظيم مقررات لازم براي نظم و رشد جامعه است از طريق مجلس شوراي ملي مي‏باشد كه از نمايندگان منتخب مردم تشكيل مي‏گردد.
در اين عبارت يك اشكالي به وجود آمده و آن اين است كه گفته مي‏شود چرا «قانون» را حذف كرده‏ايد مي‏نوشتيد: «تشخيص نيازها و تهيه و تنظيم قوانين لازم ...» با توجه به اين اشكال، موافقين با اين عبارت به همين صورت كه خوانده شد خواهش مي‏كنم دستشان را بلند كنند. (عدة كمي دست بلند كردند) رد شد. كساني كه موافق‏اند بنويسيم: «اعمال قوة مقننه كه عهده‏دار تشخيص نيازها و تهيه و تصويب قوانين لازم براي نظم و رشد جامعه است، از طريق مجلس شوراي ملي مي‏باشد كه از نمايندگان منتخب مردم تشكيل مي‏گردد». آقاي حجتي كرماني قبل از اين‏كه به اين جمله كه خوانده شد رأي بگيريم حرفي داريد؟
حجتي كرماني- بله، من مي‏گويم اگر قانون همان تشريع است كه خاص خداست، بايد در اينجا روشن شود، ما از طرفي مي‏گوييم قانون‏گذار خداست و از طرفي مي‏گوييم قوة مقننه بايد مشخص كنيم كه قانون همان تشريع است كه خاص خداست يا معني ديگري دارد. مرز را مشخص كنيد كه اشكالات صدر مشروطيت در اينجا پيش نيايد.
نايب رئيس (بهشتي)- بسيار خوب آقاي حجتي، همه فهميديم كه قانون عين قانون خداست. با توجه به صحبت‏هاي آقاي حجتي كه گويا صبح تشريف نداشتند يا توجه ندارند كه اين مباحث دنباله مباحث صبح است، به هر حال كساني كه با جمله‏اي كه در بالا خواندم موافق‏اند، دستشان را بلند كنند (چهل و سه نفر دستشان را بلند كردند) اين عبارت هم به حد كافي رأي نياورد و رد شد.
 (مقدم مراغه‏اي- من پيشنهادي حضورتان فرستادم كه موقع طرحش همين جاست).
 (دكتر آيت- ايشان نوشته‏اند عبارت «كه عهده‏دار تشخيص نيازها و تصويب و تنظيم مقررات لازم براي نظم و رشد جامعه است» از اصل هفده حذف شود). به اين معني كه وظايف قوة مقننه در فصل بعدي مي‏آيد ما مي‏توانيم صرفاً بنويسيم: «اعمال قوة مقننه از طريق مجلس شوراي ملي است كه از نمايندگان منتخب مردم تشكيل مي‏شود» كه اينها بايد طبق نيازها باشد و چه كه بعداً در شرح وظايف مي‏آوريم. موافقين با قسمتي از اصل هفده كه قرائت شد خواهش مي‏كنم دست بلند كنند (اكثريت قريب به اتفاق اعلام موافقت كردند) پس اين قسمت مورد تأييد قرار گرفت. قسمت بعد «و مصوبات آن پس از امضاي شوراي نگهبان و رئيس‏جمهور براي اجرا به قوة مجريه و قضائيه ابلاغ مي‏گردد» حالا موافقين با اين قسمت اصل هفده كه قسمت آخرش بود دست بلند كنند (عدة كمي اعلام موافقت كردند) تأييد نشد.
طاهري خرم‏آبادي- چهار ماه بنشينند و قانوني را بنويسند و بفرستند شوراي نگهبان بعد شوراي نگهبان بگويد مردود؟
نايب رئيس (بهشتي)- موافقين با اين كه تتمه اصل هم مثل صدرش باشد يعني بعد از حذف يك جمله به اين صورت درآيد «و مصوبات آن پس از طي مراحلي كه بعد مي‏آيد براي اجرا به قوة مجريه و قضائيه ابلاغ مي‏گردد» لطفاً دست بلند كنند (اكثراً اعلام موافقت كردند) بنابراين يك بار ديگر
                        صورت مشروح مذاكرات قانون اساسى‏جلسه‏31-1، ص: 551
تمام اصل هفده را مي‏خوانم تا اخذ رأي نهايي به صورت كتبي و مخفي انجام گيرد.
اصل 17 (اصل پنجاه و هشتم)- اعمال قوة مقننه از طريق مجلس شوراي ملي است كه از نمايندگان منتخب مردم تشكيل مي‏گردد و مصوبات آن پس از طي مراحلي كه در اصول بعد مي‏آيد براي اجرا به قوة مجريه و قضائيه ابلاغ مي‏شود.
 (در اين هنگام اخذ رأي به صورت كتبي و مخفي به عمل آمد و شمارش آراء به وسيلة منشي‏ها آقايان دكتر روحاني و عضدي انجام گرفت و نتيجه به قرار زير اعلام گرديد).
نايب رئيس (بهشتي)- از پنجاه و نه نفر عدة حاضر در جلسه پنجاه و يك نفر رأي موافق و سه نفر رأي مخالف و پنج نفر رأي ممتنع داده‏اند بنابراين، اين اصل تصويب شد، تكبير (نمايندگان سه مرتبه تكبير گفتند).
5- پايان جلسه‏
نايب رئيس (بهشتي)- اين جلسه را ختم مي‏كنيم جلسة بعد ساعت شانزده همين امروز خواهدبود.
 (جلسه ساعت سيزده پايان يافت) نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 553
                        جلسه بيست و دوم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت شانزده روز 28 شهريور ماه 1358 هجري شمسي برابر با بيست و هفتم شوال المكرم 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه‏
2- نطق قبل از دستور آقاي دكتر نوربخش‏
3- طرح اصل 18
4- طرح و تصويب اصل 19 (اصل شصت و يكم)
5- طرح و تصويب اصل 21 (اصل پانزدهم)
6- طرح اصل 22
7- پايان جلسه‏
دبيرخانة مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 555
1- اعلام رسميت جلسه‏
نايب رئيس (بهشتي)- بسم اللّه الرحمن الرحيم. رسميت جلسه را اعلام مي‏كنم از آقاياني كه نوبت گرفته‏اند فقط يك نفر براي نطق قبل از دستور فرصت دارد، آقاي خادمي كه تشريف ندارند، آقاي دكتر نوربخش مي‏توانيد براي نطق قبل از دستور تشريف بياوريد.
2- نطق قبل از دستور آقاي دكتر نوربخش‏
دكتر نوربخش- ابعاد شخصيت طالقاني: شخص و شخصيت از هم تفكيك‏پذيرند، شخص فناپذير است و حال آن‏كه ابعاد شخصيت قابليت تبديل به الگو را دارند و از بقاي بيشتر و گاهي ابدي برخوردارند. به لحاظ توجه زياد جامعة ايران به الگوها و بر بها دادن به آن، ضرورت توجه به ارزشها، افكار و رفتارهاي شخصيت‏هاي مردمي و جاودانه ساختن و آموزش آنها به جوانان احساس مي‏گردد، چه در حقيقت انسان‏ها فاني هستند و افراد درگذر و حال آن‏كه انسانيت باقي است و اجتماع جاوداني و بدين طريق فناپذيري شخص طالقاني همراه با الگوي شخصي او نيست.
اغلب شخصيت‏ها يك بعدي نيستند چون انسان يك بعدي ممكن است جرقه‏وار در لحظه‏اي بدرخشد ولي رهبر و شخصيت نمي‏گردد. طالقاني انساني يك بعدي و مسطح و خاكشيرگونه كه به همة مزاج‏ها سازگار باشد نبود بلكه به لحاظ صداقت انقلابي‏اش رهبر انقلاب او را ابوذر و برادر خود خطاب مي‏كرد و مورد قبول كلية گروه‏ها و احزاب و سازمان‏ها بود و پذيرش عام داشت. هر گروه و فردي بعد مورد توجه يا ارزش خاص خود را در او مي‏يافت. تودة مستضعف استعانت و پايمردي او را در دفاع از توده‏ها، روشنفكران برداشت ژرف او را از نهادهاي مذهبي و روحانيت مبارز تفسير مترقي او را از قرآن. او كانون همگرايي كليه گرايش‏هاي جامعة ما بود وبدين لحاظ قادر شد نقش شگرفي در لحظات ناآرام جامعة ما به عهده داشته باشد و اتحاد را بر مبناي تحمل عقائد و نه تحميل عقائد مطرح مي‏ساخت.
تمام ويژگي‏هاي شخصيت طالقاني به اضافه مبارزات مستمر چهل ساله، او را در ميان امت بعد از امام قرار مي‏داد. ملت ما فريب‏هاي زيادي از استعمار و عوامل آن ديده است، لذا روش تجربي را در پذيرش رهبران خود برگزيده است. تنها شخصيت‏هايي مي‏توانند از اعتماد مستمر و بدون نوسان مردم برخوردار باشند كه در كرده عمل اجتماعي آزمايش استعانت و صداقت و مردم دوستي خود را داده باشند. فقط در اين صورت است كه علاقه‏مندي به شخصيت از حالت علاقه غلياني و زودگذر به رابطة با ثبات و قلبي مبدل مي‏شود. اين روش در مذهب شيعه براي انتخاب مرجع تقليد نيز به كار مي‏رود.
در مذهب شيعه نصب مرجع تقليد و فقيه يا فقها از روي قاعدة لطف در هر دوره و عصر با امام زمان عليه السلام است. بنابراين اصل ولايت فقيه كه ممكن است رنگ انتخاباتي كليسا
                        صورت مشروح مذاكرات قانون اساسى‏جلسه‏31-1، ص: 556
را در آتيه به خود بگيرد و يا هيچ قانوني نمي‏تواند با آن مبارزه و آن را سست كند، به قول طالقاني نظام روحانيت در بي‏نظمي آن است. طالقاني براي مردم مظهر تقواي سياسي شد. او مظهر صداقت انقلابي است. شهادت و ايثار او، از او شمارة 1642 را ساخت يعني يك شمارة بي‏نام و نشان، يعني شمارة وجدان سياسي ايران در زندان طاغوت، يعني نمونة عشق به آرمان‏هاي انساني.
حال اين وظيفة خطير به عهده جانشين مجاهد و شايسته و به حق ديگر ما حضرت آيت اللّه منتظري محول گرديده و بايد به گونه‏اي رفتار شود كه فقدان طالقاني به عنوان عامل ديگرگرا نباشد و نقش ايشان را ايفا گردد، به خصوص آن‏كه هيچ كس منكر صداقت انقلابي و مجاهدات آيت اللّه منتظري در راه انقلاب اسلامي ايران نيست.
نمي‏خواهم وارد بحث اصل ولايت فقيه شوم زيرا تجزيه و تحليل آن از نظر شرعي به عهدة علماي اعلام و مراجع تقليد است، بلكه فقط منظورم روشن شدن اختلاف بين من نماينده كه به عنوان مخالف با اصل تصويب شده و شما اكثريت محترم مجلس كه به عنوان موافق به اين اصل رأي داده‏ايد مي‏باشد. در اصل ولايت فقيه هيچ اختلافي نيست و همه با هم در اين معني متفق القول هستيم. اختلاف نظر در دو جا است:
1- حدود وظايف فقيه.
2- در پيدا كردن مصداق و مكانيسم پياده كردن اين اصل، كه صحبتم روي قسمت دوم معطوف مي‏باشد. نگراني آقايان از اين است كه با نبودن اصل و محدود شدن وظايف فقيه در شوراي نگهبان امكان به وجود آمدن رژيم‏هاي طاغوتي كه بعد از مشروطيت به اين ملت حكومت كردند، باشد. نگراني امثال من از اين است كه مانند صدر اسلام با وجود بودن قرآن كه مافوق هر قانون اساسي و در حقيقت قانون كامل الهي است بعد از پيغمبر به جاي علي، ديگري و كمتر از يك نسل يزيد آن هم به اسم اسلام بر اين امت حكومت بكند و اين اشتباه كه باعث شد اسلام نتواند نقش خود را آن‏طور كه بايد در دنيا ايفا كند، بعد از اين انقلاب خونين، تاريخ تكرار شود. آن‏چه كه ما فكر مي‏كنيم اين است كه اين ريسك بزرگي براي اسلام و ايدئولوژي آن خواهد بود و اگر خداي نخواسته بد عمل شود مردم براي هميشه از اسلام روگردان خواهند شد.
استدلال بعضي از آقايان در اين معني كه چون فقيه در رژيم و قوة اجراييه دخالت نكرد بنابراين انقلاب مشروطيت منحرف و فاسد شد، درست نيست. توجه بفرماييد كه جنگ جهاني دوم، انقلاب صنعتي اروپا و بعداً آمريكا و نياز مبرم حياتي آنان به انرژي و نفت كه سه چهارم آن در آب‏هاي گرم خليج‏فارس خوابيده است و موقعيت سوق الجيشي ايران براي مقابله با همسايه شمالي، باعث شد كه دولت خارجي با تمام قدرت و با تمام امكانات براي دستيابي به اين منطقه از جهان وارد عمل شوند. كشور اسرائيل را به وجود آوردند، دخالت نظامي و سياسي نمودند و اكثريت ملت در اين زمان از اين جريانات ناآگاه بودند. چه رهبران مذهبي و چه سياسي يا به بند كشيده شدند و يا براي پاك ماندن به درون خانه‏هاي خود پناه بردند و از صحنة سياست كنار رفتند. نبايد اشتباه كرد كه اين رضاخان و پسر او بودند كه چنين كردند، بلكه آنها فقط عامل اجراي نقشه‏هاي امپرياليسم خارجي بودند. به نظر اينجانب مراجع تقليد آن زمان نيز با مقتضيات آن زمان و براي حفظ اسلام سياست كناره‏گيري را اختيار كردند. توجه بفرماييد علت بزرگ موفقيت رهبر انقلاب در اين معني بود كه تكيه بر مردم كرد. به مردم شخصيت و مسؤوليت داد و هنوز هم در اجراي اين سياست به شدت كوشا است. بارها و بارها فرموده‏اند كه مردم اگر
                        صورت مشروح مذاكرات قانون اساسى‏جلسه‏31-1، ص: 557
خودشان مسؤوليت پيدا كنند راه خود را مي‏روند.
آن‏چه ما مي‏گوييم هيمن است. در قانون اساسي بايد كوشش كرد كه مسؤوليت به مردم داد. مردم بايد بيدار و به وظايف اسلامي و ملي خود آگاه شوند و به هيچ طبقه يا دسته‏اي و هيچ مبدأيي به جز اول خدا و بعد هم مردم نبايد تكيه كرد و امتياز خاصي داد. تاريخ نشان داده است كه تمركز قدرت بالاخره فساد به وجود مي‏آورد. چه ضمانت اجرايي وجود دارد كه فقهاي بيست سال آتيه با اين روش جديد و در صورت تمركز قدرت در اين گروه با فقهاي صادق و صميمي و رهبران امروزي ما تفاوت نداشته باشند و عناصر فرصت طلب كه همواره به دنبال موقعيت و قدرت مي‏روند خود را به اين لباس ملبس ننمايند و هم روحانيت و هم اسلام را به بيراهه نكشند؟ با ذكر سخنان پريروز امام به حرف خود خاتمه مي‏دهم. حرف ما اين است كه: «نه روحاني بلكه همة قشرها بايد در سياست دخالت بكنند، سياست يك ارثي نيست كه مال دولت باشد، يا مال مجلس باشد، يا مال افراد خاصي باشد، سياست معنايش اداره كشور و وضعي است كه در كشور مي‏گذرد و همة مردم در اين كشور در اين معني حق دارند، خانم‏ها حق دارند كه در سياست دخالت بكنند و تكليفشان اين است. روحانيون هم حق دارند در سياست دخالت بكنند و تكليف آنها است.» اين درست حرفي است كه ما اينجا مي‏زنيم، مي‏گوييم فقيه، عالم، كارگر، دهقان، روشنفكر دانشگاهي و هر طبقه ديگر اين حق را دارد كه خود را براي هر پستي مطرح كند. بنابراين نبايد امتياز خاصي براي گروهي در قانون اساسي قائل شد. فقيه هم مانند ديگران خود را براي هر پستي كانديدا نمايد و مسلماً هر فقيه و عالمي كه خوب عمل كرد به طور طبيعي مورد تأييد مردم قرار خواهد گرفت و به هيچ وجه مسأله حذف فقها و يا علما از سياست مطرح نيست و نبايد هم مطرح شود. خداوند همة ما را به راه راست هدايت نمايد.
3- طرح اصل 18
نايب رئيس (بهشتي)- وارد دستور جلسه مي‏شويم اصل هجده مطرح است كه مربوطه به قوة مجريه است و آن را مي‏خوانم:
اصل 18- «اعمال قوة مجريه از طريق رئيس‏جمهور و نخست‏وزير و ساير وزرا انجام مي‏شود» اگر سؤالي در اين باره نباشد و مخالف و موافق نخواهند صحبت بكنند كار ما آسان مي‏شود ولي مثل اين‏كه مخالف وجود دارد، بنابراين اول نوبت آقاي قرشي است بفرماييد.
قرشي- شايد در آينده شوراي رهبري يا شوراي رئيس‏جمهور باشد آيا لازم نيست كه اين را اين‏طور اصلاح كنيم «رئيس‏جمهوري يا شوراي رهبري»؟
نايب رئيس (بهشتي)- اجازه بدهيد كه راجع به يك مسأله‏اي كه به طور كلي الان با آن رو به رو هستيم يك تصميم نهايي بگيريم، چون مثل اين‏كه هر اصلي كه جلو مي‏رويم به اين مسأله برمي‏خوريم.
اين مسأله كلي را من عرض كنم آن جواب هم مي‏تواند به دنبال اين باشد و آن اين است كه بعضي از اين اصول احياناً در يك كلمه و يك عطف و افزايش يك مقامي يا چيزي در رابطه با اصول آينده ممكن است تكميل شود. در اينجا بر طبق روالي كه حالا به ذهن مي‏رسد تنظيم مي‏شود، آن سه روز آخر درو نهايي براي همين است كه اگر شما در جاي خودش براي شوراي رهبري نقش اجرايي گذاشتيد خوب اينجا است و در هر چيز ديگر
                        صورت مشروح مذاكرات قانون اساسى‏جلسه‏31-1، ص: 558
چون اين اصل كلي است، چيزهايي را كه بايد تكليفش در جاي خودش معين شود اگر امروز بخواهيم اينجا تكليفش را معين كنيم، نمي‏شود. بخواهيم يك جوري بنويسيم كه احتمالًا اگر درست شد شامل باشد، اصول را خراب مي‏كند. فكر مي‏كنم اگر آقايان تأييد مي‏فرماييد رويه صحيح اين باشد كه بر مبناي قدر مسلم بنويسيم اگر چيزي در آينده اضافه شد وارد كردن آن يك امر طبيعي است يعني وقتي اين اصل آنجا تصويب شد خود به خود به اين معنا است كه در اينجا بنويسيد شوراي رهبري، يا شوراي رهبري خود به خود به اين معنا است اصلًا احتياج به تصويب ندارد. من اين اصل كلي را عرض كردم كه در آينده عرضي ندارم. اجازه بفرماييد يك مخالف و يك موافق صحبت بكنند فعلًا مخالف دو نفر ثبت‏نام كرده‏اند، آقاي منتظري بفرماييد.
نايب رئيس (بهشتي)- اعوذ باللّه من الشيطان الرجيم، بسم اللّه الرحمن الرحيم. عرض من دنبال همين مطلب است كه ما اگر اينجا بنويسيم و تصويب كنيم كه «اعمال قوة مجريه از طريق رئيس‏جمهور و نخست‏وزير» تمام قدرت اجرايي را داريم مي‏دهيم به رئيس‏جمهور و زيردست‏هايش يعني به اين معنا كه رئيس كل قوا، رئيس‏جمهور خواهد بود بنابراين يك چنين رئيس‏جمهوري كه تمام اختيارات اجرايي كشور دست او باشد كه مهم‏ترين آن ارتش است، اين يك ديكتاتور و قلدري درآينده براي ما درست مي‏كند كه از قلدرهاي سابق هم بدتر است آن‏وقت خري كه بالاي بام برديم نمي‏توانيم بياوريم پايين. از اول ما نبايستي قوه اجرايي را در او منحصر بكنيم، بلكه رئيس‏جمهور يك واسطه‏اي است زيرا اولًا ممكن است ما احتياج به رئيس‏جمهور نداشته باشيم بر فرض هم كه داشته باشيم يك واسطه‏اي است بين مجلس شوراي ملي و هيأت دولت ولي ارتش و خيلي از امور ديگر مثلًا دستگاه فرستنده و وسايل ارتباط جمعي مثل راديو و تلويزيون هيچ كدام نبايستي در اختيار دولت باشد اگر خواستيم اختيار مطلق به او بدهيم شخص رئيس‏جمهور غلط است و بايد يك شورايي باشد و اين شورا هم در عين حال بايد تحت نظر رهبر مذهبي كار كند، آن رهبري كه ولايت فقيه را كه ما تصويب كرديم، در دست دارد.
علي اي حال عرض من اين است كه رئيس‏جمهور كه مي‏گوييد اختيارات اجرايي دارد معني‏اش اين است كه ارتش و تمام قوا زير نظر او هست و اين چيز خطرناكي هست اگر ما حالا تصويب بكنيم به اين اميد كه شايد بعداً قيد بر آن بزنيم اين خطرناك است.
دكتر شيباني- دوستان وقتي مي‏خواهند راجع به يك اصل اظهارنظر بكنند اقلًا به متني كه گروه‏هاي ديگر هم نوشته‏اند نيز توجه بكنند. اين مطلبي كه مي‏فرمايند مربوط به گروه ما هست و ما يك چنين حقوقي براي رئيس‏جمهور معين نكرديم، مراجعه بفرماييد ببينيد گروه پنجم چه چيزي نوشته است.
نايب رئيس (بهشتي)- يك نفر از گروه دوم به عنوان موافق و براي دفاع و توضيح بيايد، آقاي اكرمي بفرماييد.
اكرمي- بسم اللّه الرحمن الرحيم. انتقادي را كه جناب آقاي منتظري فرمودند، فكر مي‏كنم همان پاسخي را داشته باشد كه آقاي دكتر شيباني گفتند كه بسياري از مسائل را در فصول و اصول بعد توضيح مي‏دهيم و به رياست جمهور آن قدرتي را كه شما تصور مي‏فرماييد خطرناك باشد، نخواهيم داد و گمان نمي‏كنم هيچ يك از افراد حاضر در جلسه نيز موافق باشند كه ما
                        صورت مشروح مذاكرات قانون اساسى‏جلسه‏31-1، ص: 559
يك چنين قدرتي به رئيس‏جمهور بدهيم. بنابراين گمان مي‏كنم با آمدن بحث‏هاي بعدي ان شاء اللّه روشن بشود اما من خودم مي‏خواستم يك توضيحي بدهم و آن اين است كه در پيش‏نويس قانون اساسي نخست‏وزير را از ساير وزرا جدا نكرده بلكه كوتاه‏تر كرده و گفته است هيأت وزيران، البته يادم نيست كه وقتي اين مطلب در جمع ما در گروه دوم تصويب مي‏شد، چه دليلي آقاي مكارم و ساير آقايان داشتند، البته فكر مي‏كرديم كه اگر جوري بشود كه نخست‏وزير به عنوان معاون رئيس‏جمهور باشد، مثلًا كار جداگانه‏اي بكند اما اگر نخست‏وزير به عنوان يكي از وزرا است و وزيري است كه بر ساير وزرا تقدم دارد، او هم جزء هيأت وزرا است و معمولًا چيزي جدا از هيأت وزرا نيست بنابراين پيش‏نويس قبلي به نظر من كوتاه‏تر است و بحث زيادي هم ندارد. اگر ترسي از اين داشته باشيم كه پيش‏نويس بعدي بيايد قدرت رئيس قوة مجريه را كه عبارت از رئيس‏جمهور باشد منظم كند و تشريح كند و محدود كند، بحث زيادي اين اصل ندارد. وقت را بايد بيشتر به بررسي مسائل ديگري اختصاص داد يعني اجازه بفرمايند ان شاء اللّه اين دو سه اصل را امروز تصويب بكنيم و تمام بشود، متشكرم.
نايب رئيس (بهشتي)- آقاي اكرمي، سؤال آقاي رباني را جواب بدهيد.
رباني شيرازي- نظر من اين است كه اين اصل بعد از آن موادي باشد كه ما دربارة قوة مجريه تصويب كرديم و اين مجمل را در اينجا ننويسيم. اما سؤال من عبارت از اين است كه اين اصل در رابطه با ولايت فقيه چه نسبتي دارد؟ شما در آنجا گفته‏ايد تولاي امر و اجرا به دست او هست و آيا اينجا روشن است كه براي چه كسي تعيين مي‏كنيد و اين در رابطه با آن چه نسبتي دارد؟
اكرمي- آن‏چه كه به نظر مي‏رسد اين است كه ما در آنجا و در فصول بعدي كه خواهد آمد و شوراي نگهبان را توضيح مي‏دهيم گمان مي‏كنم اين را در آنجا هم پذيرفتيم كه بسياري از آن‏چه كه ممكن است در مملكت اجرا بشود فقيه يا آن‏كه ولي امر است به ديگران تفويض بكند و اين مانعي با آن ندارد كه به شوراي نگهبان يا فقيه مقداري اختيارات بدهد. البته اين فصول طوري منظم خواهد شد كه همه با هم بخواند البته جناب‏عالي مي‏فرماييد بگذاريم اين اصل بعد از آن مطلب بيايد شايد اين مطلب درستي باشد، ببينم در آنجا چه كار مي‏كنيم بعد اين اصل را بياوريم.
رباني شيرازي- واگذاري نبود، اعم بود، ممكن بود تنفيذ كند ما مي‏خواهيم بگوييم اين اصل چه نسبتي دارد آيا خودش مي‏تواند يا نمي‏تواند؟
اكرمي- همان‏طور كه فرموديد آن اصل اعم بود، اين‏طور نبود كه تمام اختيارات به رئيس‏جمهور داده شود پس موضوعات در آنجا توضيح داده مي‏شود و آن مقدار اختيارات كه امكان دارد ما به رئيس‏جمهور بدهيم با آن تطبيق مي‏كند. موضوع اين نبود كه ما كاري كنيم كه به هيچ وجه كسان ديگري شركت نداشته باشند.
منتظري- شما اجرا را منحصر كرديد به قوة مجريه يعني به رئيس‏جمهور و وزرا يعني سلب غير.
رباني شيرازي- كه ممكن است غير روحاني هم باشد.
نايب رئيس (بهشتي)- اجازه بفرماييد باز دارد جلسه ما به شكل جلسة سمينار تبديل مي‏شود، آقاي رباني سؤالشان را كردند و آقاي اكرمي موظف بودند جواب بدهند آن‏چه كه به ذهنشان مي‏رسيد
                        صورت مشروح مذاكرات قانون اساسى‏جلسه‏31-1، ص: 560
گفتند. آقاي اكرمي اگر شما مطلب ديگري نداريد بفرماييد بنشينيد. (رباني شيرازي- يك نفر از گروه بايد جواب بدهد) ايشان هم از گروه هستند. آقاي دكتر آيت به عنوان مخالف صحبتشان را مي‏كنند و بعد يك موافق يعني آقاي دكتر نوربخش كه ثبت‏نام كرده‏اند صحبت خواهند كرد. آقاي دكتر آيت بفرماييد.
دكتر آيت- بسم اللّه الرحمن الرحيم. مطلبي كه در مقدمة صحبتم خواستم اشاره كنم اين است كه ما اولًا از افراط و تفريط بپرهيزيم. ما دربارة بعضي از اصول قبلي خيلي بحث كرديم و اين باعث شده است كه بخواهيم به سرعت از اين اصول رد بشويم و يكي از عللي كه شايد آقاي اكرمي به سؤال آقاي رباني جواب ندادند اين بود كه اين اصول در كميسيون كل مطرح نشد آقايان هم اين اصول را بدون توجه به آن اصلي كه تصويب شده است نوشته‏اند و من فكر مي‏كنم حتماً مجبور نيستند مثل دادگاه‏هاي غربي يك كسي مثل وكيل مدافع ولو به مجرم بودن موكلش اقرار و اعتراف داشته باشد، ناچار باشد كه از او دفاع كند. من معتقد نيستم كه دوستمان از آن گروه مجبور باشند از آن اصول دفاع كنند چه بسا كه خودشان مخالف اين اصول باشند و من احساس كردم كه خود ايشان هم زياد با اين اصل موافقت ندارند براي اين‏كه اين اصل اصولًا با اصل ولايت فقيه جور درنمي‏آيد.
آن اصل تصويب شده، پنجاه و سه نفر هم به آن رأي داده‏اند و در آن هم مسأله اجرا به طور شديد هست، آقاي منتظري مفصلًا گفتند من تكرار نمي‏كنم ولي اين اصل اين‏طور بايد باشد «اعمال قوة مجريه از طريق رهبر يا شوراي رهبري رئيس‏جمهور، نخست‏وزير و سايرين» اين قسمت قطعاً بايد در آن باشد ما ولايت فقيه را نبايد دچار سرنوشت اصل دوم متمم قانون اساسي سابق بكنيم كه به هر صورت وزن شعر درآيد كه پنج نفر علماي طراز اول بايد اين كار را بكنند و تا ابد هم اين كار نشد و هيچ تأثيري هم در كار نداشت. آن اصلي كه تصويب شده وزن شعر نيست، هم بايد در قوة مجريه و هم بايد در قوة مقننه و هم در قوة قضائيه و قواي ديگر ذكر شود براي اين‏كه آن اصل مفهومش اين است و در تمام اين قوا نقشي دارد. البته باز چون در ابتداي اين جلسه در قبل از دستور تجديد مطلعي شد ارتباط با اين مسأله هم نيست باز تأكيد مي‏كنيم كه ولايت فقيهي كه در آنجا گفتيم هيچ معنايش ديكتاتوري و استبداد نيست و آن‏طوري كه دوستمان اشاره كرد كه براي فقيه بودن و رهبر بودن همه بتوانند كانديدا بشوند خوب شكي نيست، همه مي‏توانند براي فقيه بودن خودشان را آماده كنند و اما مثل اين است كه بگوييم بگذاريم براي پزشك شدن هر كسي بدون تحصيل پزشكي، خودش را نامزد كند. در يك كشور اسلامي فقيه بودن در انحصار هيچ كس نيست همه مي‏توانند بروند درس بخوانند و با احراز صفات عدالت و ساير چيزها به اين مرحله برسند. به هر صورت با توضيحاتي كه آقاي منتظري دادند من با اين اصل، با اين ترتيب مخالف هستم و قطعاً بايد مسألة رهبر و رهبري حتي مطابق صحبتي كه آقاي دكتر بهشتي كردند و خيلي هم صريح بود كه گفتند ما بايد قدر مسلم را مبنا قرار بدهيم، قدر مسلم اين است كه اصل ولايت فقيه تصويب شده است و بنابراين بايد در اين اصل بيايد حالا آنهايي كه قدر مسلم نيست مثل رياست جمهوري كه آقاي شيباني مي‏گويند ما اين‏طور در نظر گرفته‏ايم خوب وقتي كه رسيديم اگر آن‏طور در نظر گرفته شده بود كه معلوم است و طور ديگري هم در نظر گرفته شده بود اصول قبل را تصويب مي‏كنيم اما قدر مسلم ولايت فقيه تصويب شده و بايد در همة اصول قانون اساسي كه مربوط به آن مي‏شود منعكس بشود.
نايب رئيس (بهشتي)- البته آقاي نوربخش اگر بخواهند نوبتشان را به آقاي شيباني ندهند
                        صورت مشروح مذاكرات قانون اساسى‏جلسه‏31-1، ص: 561
مي‏توانند خودشان تشريف بياورند يعني يك نفر موافق مي‏تواند بيايد جواب بدهد، آقاي كرمي بفرماييد.
كرمي- ما در فصول قبل قوة مجريه را بحث كرديم و در آنجا ذكر كرديم اين را احاله بكنيد به آنجا كه با شرايطي كه آنجا مي‏آيد بحث مي‏شود، اينجا كه جايش نيست.
نايب رئيس (بهشتي)- بسيار خوب آقاي دكتر نوربخش بفرماييد.
دكتر نوربخش- راجع به ولايت فقيه كه صحبت مي‏فرمايند اصل آراء عمومي هم تصويب شده است يعني هر دو اينها ملاك كار بوده و بايد در نظر گرفته شود. اما راجع به قوة مجريه، قوة مجريه يعني كارهايي كه مجلس يا فقيه به عهده او گذاشته است كه اجرا بكند بنابراين بايد يك نفر باشد كه اين قوه را اجرا بكند. از نظر ارتش همان‏طور كه آقاي منتظري فرمودند ما در نظر گرفتيم كه ارتش به صورت شورايي باشد يعني رهبري ارتش جزء وظايف رئيس‏جمهور به عنوان شخص نيست بلكه يك شورايي است كه بعدها وارد جزئيات آن شورا مي‏شويم. مسأله‏اي كه مهم‏تر است اين است كه بنده ياد مثالي افتادم كه به يك بچه دبستاني گفتند بنويس الف ننوشت باز اصرار كردند گفت نمي‏نويسم آخرش گفتند چرا نمي‏نويسي گفت اگر بنويسم «الف» بعد «ب» مي‏آيد و بعد «ج» و بعد «د» حالا اصل ولايت فقيه را ما قبول كرديم ولي بعدش چه سيستمي بر مملكت حكم‏فرما بشود بحث كنيم زيرا اين‏جوري نمي‏شود كه سياست قدم به قدم را پيش بگيريم. اول بايد آن نظام سياسي را كه مي‏خواهيم بر مملكت حكم‏فرما باشد ما بفهميم كه چه هست، بعد يكي يكي اين اصول را مطرح كنيم براي اين‏كه من فكر مي‏كنم به اين ترتيب در هر اصلي دوباره ما گير خواهيم كرد. (موسوي- نظام ما اسلامي است) ما با نظام سياسي موافق هستيم ولي ممكن است برداشت شما با من فرق كند.
نايب رئيس (بهشتي)- تأمل بفرماييد كه ببينم ايشان اگر مطلب ديگري دارند بفرمايند.
دكتر نوربخش- شما بفرماييد اسلامي هست ولي علما و فقهايي خارج از اين مجلس مخالف‏اند، رويه صحيحي نيست زيرا نه علمي و نه مشورتي و نه سياسي و نه اجتماعي است. بنابراين دوستان رعايت اين نكات را بفرمايند. (طاهري اصفهاني- اين مطالب نمايشگر يك واقعيتي است و آن واقعيت را خودتان هم فهميديد. واقعيت اين است كه يك جوي خارج از اينجا روي اينجا كار مي‏كند). اگر كسي صرفاً مي‏گويد جز آراء مردم هيچ چيز مبنا نيست، بنابراين، اين آراء مردم است كه اين افراد را اينجا فرستاده است و ديگر استناد مكرر به جوهاي خارج براي دوستانمان چيز غلطي است بلكه مي‏توانيم به دوستانمان بگوييم، دوستان بار ديگر به طور مستمر بنگريد ببينيد در استان‏هايي كه شما را انتخاب كردند نظر مردم دربارة كارتان چيست اما اين‏كه ما بگوييم اينجا صلاحيت ندارد، آنجا صلاحيت ندارد خيلي بي‏معني به نظر مي‏رسد. خوب تكليف دفاع از اين اصل به عهدة كيست؟ (تهراني- به عقيدة من به اين ترتيب «اعمال قوة مجريه از طرف رئيس‏جمهور و هيأت وزيران به ترتيبي كه در اصول آينده مي‏آيد انجام مي‏شود» اين را به رأي بگذاريد). هنوز اصلش را به رأي نگذاشته‏ايم تا ببينيم رد مي‏شود يا نه فقط آن‏چه را كه بنده مي‏دانم اين است كه هنوز كسي به سؤالاتي كه دربارة اين اصل مطرح است، پاسخ نداده چه كسي بايد اين كار را بكند؟ (رشيديان- آقا اين مردود است براي اين‏كه موافق ندارد، همه‏اش مخالف‏
                        صورت مشروح مذاكرات قانون اساسى‏جلسه‏31-1، ص: 562
است). از گروه دوم كسي هست كه بيايد دفاع كند؟ آقاي طاهري گرگاني فرمايشي داريد؟
طاهري گرگاني- اين قوة مجريه كه من جمله فرماندهي كل قوا در آن هست به‏طوري كه آقاي دكتر نوربخش اشاره كردند فرمانده كل قوا يك شورايي است مركب از رئيس مجلس شوراي ملي و يك فقيه از شوراي نگهبان و رئيس ستاد ارتش و وزير دفاع. در حال حاضر هم مي‏دانيم كه فرماندهي كل قوا به دست كيست. به هيچ وجه نمي‏توانيم دربارة اين اصل يك وضعي درست كنيم كه با اين مطالب جور دربيايد، اين است كه لطف كرده و اين را احاله بفرماييد. (كرمي- جايش آنجا است آقا).
رباني املشي- آقاي دكتر بهشتي بنده چيزي نوشتم و فرستادم كه ترتيب اثر نداديد.
افرادي بلند مي‏شوند و حرفشان را بدون نوبت مي‏زنند ديگران هم مي‏گويند پس ما هم بلند شويم.
نايب رئيس (بهشتي)- حق با جناب‏عالي است به آقاي موسوي بفرماييد كه وقتي به ايشان عرض مي‏كنم بفرماييد بنشينيد، باز برخلاف نظم جلسه صحبتشان را ادامه مي‏دهند. خوب از گروه دو كسي مانده كه از اصل دفاع بكند؟ آقاي مكارم تشريف بياوريد.
مكارم شيرازي- بسم اللّه الرحمن الرحيم. بنده دو جمله عرض مي‏كنم شايد منظور تهيه‏كنندگان اين اصل روشن بشود و آقايان تصميم بگيرند. جملة اول را كه آقاي دكتر بهشتي هم اشاره كردند منتها من به تعبير ديگري عرض مي‏كنم اين است كه تمام اين اصولي كه ما مي‏نويسيم، به تعبير خودمان يك دور معني دارد و متوقف و معلق بر هم هستند. بنابراين ما بايد اينها را به يك صورتي تنظيم كنيم و بعد به اصول آينده كه رسيديم اگر كم و زياد داشت در آن سه روز آخر اينها را هماهنگ مي‏كنيم تا با هم بخواند و الا اگر بخواهيم بحث را در اينجا متوقف كنيم تا بحث رئيس‏جمهور كه آقايان نوشته‏اند با تمام مشخصاتش بيايد، نمي‏شود كه جايش خالي باشد همان‏گونه كه ساير اصول هم همين‏طور است. پس قدر مسلم است كه مي‏توانيم رويش بحث كنيم پرونده‏اش را هم باز مي‏كنيم و آقاي منتظري نفرمايند كه اگر ما اصلي را تصويب كرديم نمي‏توانيم جلويش را بگيريم اين يك مسأله. (فاتحي- همان‏طور كه فرموديد نسبت به اصول آينده همين‏طور است اما راجع به اصول گذشته چيزي نفرماييد). بنده مي‏خواهم همين موضوع را عرض كنم و مثل اين‏كه سه بحث با هم مخلوط شده است يك بحث اين است كه ما يك رئيس قوة مجريه در اين مملكت مي‏خواهيم و در اين هم شكي نيست به علت اين‏كه يكي از قواي ما، قوة مجريه است و اين يك رئيس مي‏خواهد حالا اسمش را رئيس‏جمهور يا فقيه يا هر چيز ديگر مي‏خواهيد بگذاريد بنابراين در اين‏كه يك رئيس براي قوة مجريه مي‏خواهيم بحثي نيست. بحث دوم اين است كه اين رئيس قوة مجريه اختياراتش چيست آيا فرمانده نيروهاي نظامي هم هست يا نيست؟ آيا مي‏تواند قوانين را توشيح و امضاء كند يا نه؟ اين بحث دوم اختيارات رئيس‏جمهور يا رئيس قوة مجريه است كه بعد مي‏آيد. بحث سوم اين است كه اين رئيس قوة مجريه را به چه نحو بايد انتخاب كرد؟ آيا نظر فقيه در انتخابش شرط است يا خودش مي‏تواند فقيه باشد؟ صفاتش، طرز انتخاباتش هر كدام فصل مستقلي دارد. اختيارات رئيس‏جمهور فصل مخصوص به خود دارد، ما نمي‏خواهيم در اينجا راجع به آنها بحث كنيم، ما مي‏خواهيم فهرست‏وار بگوييم اين مملكت يك قوة اجرايي دارد كه مركب از اينها است.
حالا ولايت فقيهي كه شما تصويب كرديد كاملًا با اين سازگار است چون فقيه در خود
                        صورت مشروح مذاكرات قانون اساسى‏جلسه‏31-1، ص: 563
رئيس‏جمهور ممكن است واقع شود ممكن است هم نشود بعداً مي‏توانيد روشنش كنيد، در موقع تعيين شرايط رئيس‏جمهور و طرز انتخاب رئيس‏جمهور آن بحث را بفرماييد. مي‏توانيد در آنجا قيد كنيد كه نظر فقيه هم شرط است و تا نظر او نباشد، يا قبلًا و يا بعداً امضاء نكند فايده‏اي ندارد. اين طرز انتخاب و كيفيت انتخاب و شرايط رئيس‏جمهور است. اولي هم اختيارات رئيس‏جمهور است و اينها در جاي خودش محفوظ است و هرگونه پيوندي با ولايت فقيه مي‏خواهيد بدهيد آنجا است و پرونده‏اش در اينجا هست فقط اشاره به يك جمله است كه ما يك سازمان اجرايي و يك رئيس مي‏خواهيم، آيا انكار مي‏كنيد كه ما يك قوة مجريه و يك رئيس قوة مجريه مي‏خواهيم؟ ولي در اينجا نه شرايط و نه صفات و نه كيفيتش هيچ كدام فعلًا مورد بحث نيست.
نايب رئيس (بهشتي)- آقاي خامنه‏اي بفرماييد.
خامنه‏اي- در اعمال قوة مقننه شما مصوبات آن را پس از امضاي شوراي نگهبان، رهبر و رئيس‏جمهور تعيين كرديد (منتظري- حذف كرديم) خوب اين موضوع را رعايت مي‏كرديد زيرا اين با آن نمي‏خواند.
مكارم شيرازي- به اين معني تبديل شده است كه قيد شد پس از گذراندن مراحل آينده اجرا مي‏شود. بنابراين مراحل آينده سربسته ذكر شده كه فصل هر كدام بعداً مي‏آيد. آقايان خيال نكنند ما در اينجا بحث رئيس‏جمهور را تمام كرديم و گذشتيم و اسمي از ولايت فقيه و چيزهاي ديگر نبرديم، اينها هر كدام فصل جداگانه‏اي دارد كه خواهد آمد.
نايب رئيس (بهشتي)- آقايان اگر مي‏خواهند سؤال بكنند براي اين‏كه با هم سؤال نكنند اسمشان را اينجا مي‏نويسند و يكي يكي مي‏گوييم صحبت بكنند. آقاي فاتحي بفرماييد.
فاتحي- وقتي كه ما معتقديم تمام قدرت از طرف خدا و همچنين از طرف مردم به فقيه داده شده حتماً مي‏پذيريم كه رئيس‏جمهور را رهبر و ولايت فقيه تعيين كرده باشد. اين اساس و مبناي اسلام است و شما تصميم داريد بدون در نظر گرفتن مبنا يك ساختماني را بنا كنيد بدون توجه به اساسش. رئيس‏جمهوري كه خودش فقيه و جامع الشرايط با اوصافي كه ذكر شد و يا تعيين شده و منصوب و مأذون او باشد، اين اساس كار ما است و شما پايه را رها كرده‏ايد و داريد رويش بنا مي‏كنيد.
نايب رئيس (بهشتي)- آقاي مكارم شيرازي بفرماييد.
مكارم شيرازي- جواب جناب‏عالي را عرض كردم شما مي‏فرماييد رئيس‏جمهور يا بايد فقيه يا مأذون باشد، عرض كردم اين را در شرايط رئيس‏جمهور و انتخاب رئيس‏جمهور بفرماييد اين در فصل آينده مي‏آيد آنجا بفرماييد كه يا خودش فقيه باشد يا مأذون از طرف فقيه باشد اينجا جاي بحث آن نيست. ما مي‏گوييم يك رئيس‏جمهور خواه فقيه، خواه مأذون، خواه هر چه بايد باشد شرايطش در آينده در فصل خودش مي‏آيد، اينجا جاي بحث آن نيست.
نايب رئيس (بهشتي)- آقاي موسوي تبريزي بفرماييد.
موسوي تبريزي- من سؤالم همان است كه عرض كردم و شما فرموديد خلاف نظم جلسه است.
نايب رئيس (بهشتي)- آن موقع خلاف نظم جلسه بود، حالا بفرماييد.
موسوي تبريزي- عرض بنده اين است كه واقعاً مثل اعلا و شاخص در قوة مجريه با ولايت فقيه است و آقايان كه مي‏گويند شرايطش مي‏آيد به مجهول احاله مي‏كنند. خود آقاي‏
                        صورت مشروح مذاكرات قانون اساسى‏جلسه‏31-1، ص: 564
دكتر بهشتي هم در مسألة امامت فرمودند كه من تأكيد دارم بر لفظ امامت، حالا بعد از آن‏كه مثل اعلاي قوة مجريه تكيه بر اصل ولايت فقيه دارد، چرا بايد در اينجا ذكر نكنيم؟
مكارم شيرازي- جواب جناب‏عالي را در يك جمله عرض مي‏كنم سيستم ما سيستم جمهوري اسلامي است و جمهوري هم يك رئيس مي‏خواهد كه رئيس‏جمهور مي‏شود. شما بفرماييد احاله بر مجهول است، اگر اصول پيش‏نويس را ملاحظه كنيد چه آن چيزي را كه آقايان گروه پنج نوشته‏اند و چه آن چيزي كه در پيش‏نويس قانون اساسي هست، يك فصل مخصوص راجع به رئيس‏جمهوري داريم كه اختيارات و شرايط و طرز انتخاباتش احاله بر مجهول نيست و فصل مخصوص به خود دارد.
نايب رئيس (بهشتي)- آقاي مكارم يك لحظه تأمل بفرماييد، چون عدة زيادي از دوستان براي سؤال اسم نوشته‏اند عنايت بفرماييد و با توجه به اين نكته، سؤالاتشان را مطرح بفرمايند و آن اين است كه يكي از پاسخ‏هاي آقاي مكارم اين است كه در فصل آينده در شرايط رئيس‏جمهور مي‏توانيد بنويسيد كه بايد يا خودش فقيه باشد، يا مي‏توانيد بنويسيد كه بايد فقيه او را تأييد و نصب كند و بعد از انتخاب، مردم هم او را تأييد كنند.
سؤال اين است كه آيا ما در اين اصل مي‏توانيم و موظف هستيم نكاتي را كه بايد در جاي خودش مشخص شود در اينجا مشخص كنيم يا نه؟ به عبارت ديگر اگر اينجا چيز مطلق يا مجملي باشد كه تقييد و تفصيل و تبيين آن در جاي خودش مي‏آيد، اين كار مطابق اصول قانون‏نويسي است و رمز اين‏كه ما در ادله فقهي اطلاقات داريم همين است، زيرا هميشه نمي‏شود مسائل را با جميع تفاصيل آن گفت و الا اطلاقات داريم و عمومات و يا اجمال‏ها در ادلة فقهي بايد لغو شود پس معلوم مي‏شود كه در سيستم قانون‏گذاري و بيان قوانين نمي‏شود همه چيز را در همه جا با تمام خصوصيات بيان كرد. اگر اين اجمال و يا اطلاق و يا مسائل ديگر با مسائل آينده منافات دارد آقايان مي‏توانيد سؤال بفرماييد اما اگر مي‏شود آينده را روشن بكنيم خوب است سؤالات را تمام كنيم. آقاي رباني املشي به عنوان مخالف مي‏خواهيد صحبت كنيد يا سؤال داريد؟
رباني املشي- سؤالي را من نوشته بودم و حضرت‏عالي هم جواب فرموديد ولي جواب كامل نيست. ما قبلًا يك بحثي داشتيم كه قواي حاكمه چند تا است؟ آيا قواي حاكمه سه، چهار و يا پنج تا است؟ اين اصلي است كه ما گذاشتيم و اگر اينجا مي‏رسيديم به اين مطلب كه قواي حاكمه چهار تا است يكي از آن قوا، قوة رهبري است اين همان ولايت فقيه است كه اسمش را قوة رهبري گذاشتيم. اگر در آنجا قوة رهبري را قوة علي حده‏اي در كنار قوة قضائيه و مجريه قرار داديم، ديگر معني ندارد كه اينجا سؤال كنيم كه قوة رهبري چه كاره است. فرض اين است كه رهبري را يك قوة علي حده قرار داديم و اما اگر گفتيم قوه رهبري در رأس مخروط است پس نه تنها بايد در قوة مجريه از قوة رهبري يعني از ولايت فقيه اسم ببريم، بلكه در قوة قضائيه و مقننه هم بايد اسم ببريم.
نايب رئيس (بهشتي)- آقاي مكارم بفرماييد.
مكارم شيرازي- جواب سؤال جناب‏عالي اين است، اين عبارتي كه اينجا نوشته شده طوري تنظيم شده كه با هر دو فرض سازگار باشد. اگر شما قوة رهبري را مستقل بدانيد ممكن است در فصل خودش آن را حاكم بر رئيس‏جمهور بدانيد و يا آن را در انتخاب رئيس‏جمهور دخالت بدهيد. پس اگر مستقل باشد با اين سازگار است و اگر هم مستقل نباشد بايد به قول شما
                        صورت مشروح مذاكرات قانون اساسى‏جلسه‏31-1، ص: 565
در رأس مخروط بيايد و خود رئيس‏جمهور بشود كه اين هم جايش در شرايط رئيس‏جمهور هست. در آنجا ما تصريح مي‏كنيم كه بايد داراي اين شرايط باشد. پس عبارت طوري انتخاب شده است كه با هر دو فرض سازگار است و شرح هر فرضي هم در جاي خودش خواهد آمد.
نايب رئيس (بهشتي)- آقاي طاهري گرگاني بفرماييد.
طاهري گرگاني- شما در گروه دوم چه فصلي را تعهد مي‏فرماييد؟ (مكارم شيرازي- فهرست قوا را نه خود قوا را) آيا اعمال قوة مجريه به گروه قوة مجريه مربوط مي‏شود يا به گروه شما؟ چون كيفيت اعمال قوه بايد خود قوا را هم بيان بكند، الان با فرض اين‏كه ما در قوة مجريه شوراي فرماندهي را گذاشتيم شما اصلًا نمي‏دانيد كه قوة مجريه چه تركيبي دارد، بنابراين اگر به گروه قوة مجريه احاله بشود اشكالي نخواهد داشت.
مكارم شيرازي- جواب حضرت‏عالي را در يك جمله عرض مي‏كنم. اصل قوة مجريه به ما داده شده و شرحش به گروه ديگر، ما آن اصل را انتخاب كرديم و گروه ديگر براي شرح آن دستش باز است كه هرگونه قيد و شرطي را براي آن قائل باشد، كاملًا با اين اصل سازگار است.
طاهري گرگاني- غير از رئيس‏جمهور و غير از قوة رهبري و وزرا ما در آنجا رئيس مجلس شوراي ملي و يك فقيه نگهبان را در شوراي فرماندهي كل قوا دخالت داده‏ايم، بنابراين مرتب بايد اينها را زياد بكنيم.
مكارم شيرازي- اين از اختيارات رئيس‏جمهور است شما اصلًا فرماندهي كل قوا را از رياست جمهور بگيريد و بگوييد رئيس‏جمهور حق ندارد در قوا دخالت بكند. بايد يك شورايي مركب از هفت نفر و يا ده نفر قواي انتظامي را در اختيار بگيرد.
نايب رئيس (بهشتي)- آقاي مكارم ببنيد، ابهام در اين است، مي‏گويند قوة مجريه يعني هر نيرويي كه در اجرا هست، يكي از نيروهايي كه در اجرا هست ارتش است بنابراين، اين نيروي اجرايي ارتش كه داخل قوة مجريه است به دست رئيس‏جمهور و وزرا نيست، دست‏هاي ديگر هم احياناً دخالت دارند بنابراين، اين عبارت ديگر مجمل و يا مطلق نيست و با آن منافات دارد.
مكارم شيرازي- مطلق است، مسلم در قواي انتظامي رئيس‏جمهور را كه نمي‏شود كنار گذاشت بايد ده نفر، پنج نفر ديگر را به او ضميمه كنيم، پس رئيس‏جمهور هم در رأس قواي نظامي قرار دارد و اين مشروط به موافقت پنج مقام ديگر است و الا اگر بگوييم كه رئيس‏جمهور هيچ حق دخالت در امور انتظامي را نداشته باشد، اصلًا مفهوم رئيس‏جمهور از بين خواهد رفت. پس مطلق و مقيد مي‏شود، اينجا يك بحث مطلقي مطرح شده و در آنجا مقيد به چند قيدش مي‏كنيد.
نايب رئيس (بهشتي)- آقاي منتظري بفرماييد.
منتظري- يك شورا درست كرده‏اند كه رئيس‏جمهور و يك فقيه هم از شوراي نگهبان در آن هست و در ضمن رئيس‏جمهور را در رأس آن شورا قرار داده‏اند، يعني فقيه در اقليت است و فرماندهي كل قوا به اين شورا داده‏اند كه فقيه در اقليت است و مسلماً فرماندهي كل قوا يكي از مهم‏ترين مراتب اجرايي است. ما اصولًا اين را نمي‏خواهيم به رئيس‏جمهور بدهيم، ما مي‏خواهيم اين را به يك مقام بالاتر بدهيم. فرماندهي كل قوا جزء اجراييات است و اين را نمي‏خواهيم به رئيس‏جمهور بدهيم. ما اينجا احتياط كاري مي‏كنيم بعد اگر شما خواستيد، القا كنيد اين فقط جزء اختيارات نيست. اين مسألة اجرايي است. شما داريد اجرا را به رئيس‏جمهور و نخست‏وزير و وزرا منحصر
                        صورت مشروح مذاكرات قانون اساسى‏جلسه‏31-1، ص: 566
مي‏كنيد ما مي‏نويسيم اعمال قوة مجريه از طريق مقام يا شوراي رهبري، رئيس‏جمهور و هيأت وزيران است اگر بعداً به رئيس‏جمهوري كه فقيه بود اختيارات زيادي داديم آن‏وقت اين را از اينجا برمي‏داريم.
در اينجا ما نمي‏آييم اين را بدون مقام رهبري امضاء بكنيم.
مكارم شيرازي- من اين جواب را هم عرض كنم، فكر مي‏كنم سؤالات به اندازة كافي شده آقاي خزعلي سؤال كرده‏اند كه «تكيه بر خصوص نخست‏وزير را توضيح دهيد» چون اينجا نخست‏وزير بالخصوص ذكر شده است. جواب اين سؤال اين است، بنابراين بوده كه قانون اساسي چنان نوشته بشود كه هيچ‏گونه ابهامي نداشته باشد، در اطلاقات عمومي وقتي هيأت وزرا گفته مي‏شود به غير نخست‏وزير تعبير مي‏شود مثلًا مي‏گويند نخست‏وزير و هيأت وزيران در فلان جلسه شركت كرده‏اند يعني هيأت وزرا را در مقابل نخست‏وزير قرار مي‏دهند، اين در عرف عام زياد استعمال مي‏شود. قانون اساسي هم نبايد ابهامي داشته باشد درست است كه آن كس كه در رأس هيأت وزرا است شامل هيأت وزرا هم مي‏شود ولي چون خالي از ابهام نيست ما نخست‏وزير را بالخصوص ذكر كرديم كه معلوم بشود رئيس‏جمهور فقط با يك عده هيأت وزرا نيست بلكه رئيس‏جمهوري هست، نخست‏وزيري هست و هيأت وزرا هم هستند حالا اگر بعداً گفتيد كه نخست‏وزير لازم نيست برمي‏گرديد و آن را حذفش مي‏كنيد و اگر هم خواستيد رئيس‏جمهور را برداريد و شوراي رئيس‏جمهوري بكنيد همان پرونده باز است كه مي‏توانيد در تمام مواد آن تغييراتي بدهيد.
نايب رئيس (بهشتي)- عنايت بفرماييد از اين نوشته‏اي كه به عنوان يك طرح جانشين آقاي منتظري تهيه كرده‏اند و خواندند يك بار ديگر مي‏خوانم «اعمال قوة مجريه از طريق رهبر يا شوراي رهبري، رئيس‏جمهور، هيأت وزيران است» به خوبي مشهود است كه آن مبناي فكري كه خود ايشان و دوستان همفكر ايشان داشتند قوا را پنج تا كرده‏اند اين تداخل قوا است يعني شما از يك طرف مي‏گوييد قوة مجريه و قرين و قسيم آن را مي‏آوريد و بعد كه مي‏خواهيد بگوييد قوة مجريه به چه نحوي اعمال مي‏شود پاي شوراي رهبري را پيش مي‏كشيد.
بنده عرضم اين است كه همان‏طور كه آقاي دكتر نوربخش هم سؤال كردند اول بايد يك ترسيم كلي از طرح كلي بكنيم. اين نظام جمهوري اسلامي در رابطه با امامت امت و ولايت امر كه رهبر يا شوراي رهبري را جايش مي‏خواهيد بگذاريد، سازمان دولت، سازمان قضائي و مجلس شوراي ملي در رابطه با اين چهار نقطه اصل اول مشخص كنيم كه مشكل كار چيست، بعد مي‏توانيم اينها را به راحتي تنظيم كنيم. الان در اينجا ابهامي به چشم مي‏خورد يعني سؤال‏هايي هم كه مي‏شود ناشي از اين ابهامات است بنابراين خوب است آقاي مكارم بنشينند و يكي از دوستاني كه اين پيشنهاد را مي‏كند ببايد ترسيم خودش را از قوة رهبري در رابطه با اين سه قوة ديگر بيان كند تا آقاي مكارم و ديگر دوستان بتوانند از كارشان دفاع كنند. آقاي كياوش بفرماييد.
كياوش- حقيقت اين است كه آقاي مكارم نمي‏توانند جواب سؤالات را بدهند براي اين‏كه موقعي كه مي‏نوشتيم نمي‏دانستيم وظايف قوة نگهبان و قوة مجريه و قوة مقننه چيست، حالا آقاي مكارم مي‏خواهند به هر طريقي هست يك جوابي بدهند در حالي كه جواب‏ها هيچ كدام قانع‏كننده نيست و بايد يك نفر از گروه دوم بيايد و جواب بدهد.
نايب رئيس (بهشتي)- آقاي رشيديان بفرماييد.
رشيديان- آقاي دكتر بهشتي، اجازه بفرماييد همة حرفشان را بزنند زيرا قرار شد كه يك‏
                        صورت مشروح مذاكرات قانون اساسى‏جلسه‏31-1، ص: 567
مخالف و يك موافق صحبت كنند ما هم اسم نوشته بوديم.
نايب رئيس (بهشتي)- آقاي مكارم شيرازي بفرماييد.
مكارم شيرازي- در گروه يك اين اصل را تنظيم كرديم در اين موارد بحث شده و اصول پيش‏نويس قانون اساسي را هم مكرر ديده‏ايم و اينها چيزي نيست كه خلق الساعه باشد و بنده اينجا عرض كرده باشم. آقاي كياوش نظر خودشان را مي‏فرمايند و محترم هم هست اما اين چيزي نيست كه بخواهم اينجا ابداع كنم و خواهشم اين است كه ما يك قانون اساسي بنويسيم كه در كنار هر اصل يك كلمة رهبر اضافه نكنيم و قانون طوري تنظيم بشود كه سبب حساسيت افراد نشود.
نايب رئيس (بهشتي)- يك پيشنهادي رسيده كه چون ممكن است براي آقايان هم جالب باشد آن را مي‏خوانم شايد حلّال مشكل باشد. (رباني- شما تكليف اصل را روشن بفرماييد ما داريم دربارة پيشنهاد آقاي منتظري بحث مي‏كنيم). اجازه بفرماييد اين هم مربوط به همين است «اعمال قوة مجريه از طريق رياست جمهوري، نخست‏وزير، هيأت وزيران و فرماندهي كل قوا است، شرايط وخصوصيات اين مقامات درفصل قوة مجريه خواهد آمد» آقاي رشيديان بفرماييد.
رشيديان- اين مسألة مهمي است ما نمي‏توانيم سرنوشت مملكت را به دست يك آقاي مجهول الهويه بدهيم بايد در ذهن ما طرح كلي نسبت به اين مسأله و مفهوم رياست جمهوري روشن بشود و در ذهن هر نماينده‏اي نيز سيستم حكومتي مشخص بشود تا بتوانيم به آن رأي بدهيم. (بهشتي- آقاي رشيديان شما اگر خودتان طرحي براي اين موضوع داريد مي‏توانيد تشريف بياوريد و صحبت كنيد). عرض بنده راجع به مسأله ولايت فقيه است، يا ولايت فقيه را قبول داريم يا نه، رودربايستي ندارد، يا واقعاً شيعة دوازده امامي هستيم كه با سرافرازي مي‏توانيم عقيده خودمان را عرضه كنيم و اعتقاد به ولايت فقيه داريم و بايد اساس كار بر مبناي آن باشد. اگر بعضي از آقايان مي‏گويند قرن بيستم است و چنين و چنان است و استبداد و اين حرف‏ها را مطرح مي‏كنند طرح ما كه روشن است آنها هم بيايند طرحشان را بدهند. طرح گروه چهار اين است كه شوراي رهبري يا رهبر در صدر كار يا در رأس منشور قرار گرفته و ساير قوا زير نظر او هستند، آقايان مي‏فرمايند اين استبداد فقيه است. (نايب رئيس- شما چه كار داريد كه ديگران چه مي‏گويند شما طرح خودتان را بدهيد). من مي‏گويم همان آقايان آمده‏اند همين مقام و قدرت را به رئيس‏جمهوري داده‏اند كه وضعش روشن نيست. وقتي گفتيم فقيه، فقيه عبارت از كسي است كه اعلم، اتقي، آگاه، شجاع و انساني وارسته باشد نه وابسته به خون و نه وابسته به نژاد و گروه آن است كه نژادش يا خونش و يا پولش مطرح باشد اما ما يك صفت عام انساني به اين فقيه داده‏ايم يك صفتي كه هر كس مي‏تواند آن صفت را به دست بياورد، بنابراين چطور ما صفات رهبر را مطرح نكنيم و مي‏گوييم بايد اين صفات را داشته باشد.
نايب رئيس (بهشتي)- شما به سؤال جواب نداديد، چون ما نمي‏خواهيم وقت تلف بشود سؤال اين است، خوب دقت كنيد يكي از آقايان بيايد و رابطة اين چهار قوه، قوة مقننه، قوة مجريه، قوة قضائيه و قوة رهبري را توضيح بدهد.
رشيديان- اجازه بدهيد چون صحبت كردم اين جمله را هم بگويم وقتي رهبر در صدر كار قرار گرفته و حاكم هم خدا است و ما روي قوانين خدا داريم عمل مي‏كنيم، يعني‏
                        صورت مشروح مذاكرات قانون اساسى‏جلسه‏31-1، ص: 568
قوانين اسلامي، خود به خود آن قوا، نخواهند بود بلكه مجري آن ضوابط و اصول منتها با تقسيم كار، رهبر حكم و يا به اصطلاح فتواي خودش را به آن قوا مي‏دهد تا اجرا كنند با توجه به اين‏كه شواري نگهبان منتخب رهبر باشد در مجلس و تمام مصوبات از زير نظر شوراي نگهبان كه شش فقيه مي‏باشند بگذرد، اين خودش به امضاي رهبر رسيده است زيرا كه شوراي نگهبان منتخب رهبر و يا شوراي رهبري است بنابراين خود رهبر هم رابطه بين اين سه قوه را از بالا تنظيم خواهد كرد آقايان همين قوا در پيش‏نويس قبلي به رئيس‏جمهوري داده بودند كه صفاتش براي ما معلوم نبود.
نايب رئيس (بهشتي)- آقاي رباني شيرازي بفرماييد.
رباني شيرازي- ما در قانون كلي يك كليات نوشته‏ايم و قانوني كه بعد مي‏آيد بايد مصداق كامل آن كلي اول باشد نه اين‏كه هم بتواند مصداق باشد و هم نباشد. در اينجا اگر بخواهيم قوة مجريه را بنويسيم بايد به طرزي بنويسيم كه مصداق كامل يعني مصداق حقيقي كلي كه در كليات نوشته‏ايم باشد، بعد در فصل قوة مجريه مي‏آييم توضيح مي‏دهيم و در آنجا مصاديق را بيان مي‏كنيم. مطلب دوم اين‏كه جلوتر از اين اصل يك اصل ديگري است شما آن اصل را هنوز تصويب نكرده‏ايد در آن اصل پنج قوه تعيين شده بود ما در گروه با آقايان صحبت مي‏كرديم كه ولايت فقيه در كدام يك از اين اصول است، ديديم نمي‏توانند بيان كنند بعضي مي‏گفتند در قوة رهبري است بعضي هم مي‏گفتند در نگهباني است و بعضي مي‏گفتند جزء قوة مجريه است. حقيقت مطلب اين است كه يك عده‏اي در مجلس هستند و مي‏گويند چرا ما از اول (الف) بگوييم تا بعد مجبور شويم (ب) را بگوييم، ما از اول در برابر هر اصلي موضع مي‏گيريم كه اشكالي در آخرالامر پيش نيايد و اصل كلي در كليات آورده‏ايم يك شير بي‏يال و دم و شكم نباشد.
نايب رئيس (بهشتي)- آقاي آيت بفرماييد.
دكتر آيت- در مورد اين اصل آقاي دكتر بهشتي اشاره كردند كه طرحتان چيست و در ضمن بحثي از تداخل قوا آوردند. فرض ايشان اين است كه ما تفكيك قوا را پذيرفتيم يك چيزي است كه مي‏گويند قوا از هم منفك و جدا هستند كه اين در دنياي فعلي هم اجرا نمي‏شود و در بحث آن وارد نمي‏شويم چون وقت نداريم. الان دنياي امروز تفكيك قوا را نپذيرفته و نه قابل اجراست، اين است كه ما يك قوة رهبري يا ولايت فقيه را در اصول قبلي قائل شده‏ايم، تصويب هم كرده‏ايم و خود به خود به عنوان يك قوة جداگانه خواهد آمد ولي معناي آن اين نيست كه در ساير قوا نقش آن ذكر نشود چون در همه پيشنهاداتي كه اينجا آمده است همه خواسته‏اند قوة رهبري بيايد منتها بعضي اشاره كرده‏اند كه قوة رهبري را جداگانه بياوريد، آن خواهد آمد و جزء اين اصول هست ولي مفهوم آن اين نيست كه نقشي كه در قوة مقننه، قوة مجريه و قوة قضاييه دارد ذكر نشود. با اين توضيح بنده خيال مي‏كنم كل طرح هم مشخص شد چون ولايت فقيه يك تأسيسي است كه در ساير حقوق نيست و در حقوق اسلامي و خود اين شكل و چگونگي طرح را نشان مي‏دهد.
نايب رئيس (بهشتي)- آقاي حجتي بفرماييد.
حجتي كرماني- هر چيزي كه براي يك نفر مجمل بود بايد اين همه وقت بگيرد؟ هر مسأله‏اي را كه شما گسترده كنيد اين‏طور خواهد شد و اگر بخواهيد به صورت جمع و جور مطرح‏
                        صورت مشروح مذاكرات قانون اساسى‏جلسه‏31-1، ص: 569
كنيد به صورت ديگري خواهد شد عملًا اين‏طوري است، كاري كنيد كه يك مقداري كار روال داشته باشد بنده يادداشتي براي همين مسأله دادم خدمتتان شما آن را نخوانديد.
نايب رئيس (بهشتي)- آقاي رحماني بفرماييد.
رحماني- بسم الله الرحمن الرحيم. آن‏چه كه در اينجا به عنوان قوة مجريه نوشته شده معلوم مي‏شود كه مذاكرات صبح در مورد اين‏كه ما سه قوه بيشتر قائل نباشيم و قوة رهبري را طوري توجيه كنيم كه در برابر اين قواي ديگر نباشد و بتواند در تمام شؤون قوا دخالت كند، با توجه به تمام مشكلاتي كه پيش آمده است تأييد شده. در اينجا ما نمي‏توانيم به اين عبارت (اعمال قوة مجريه از طريق رئيس‏جمهور ... الي آخر) و با اين صراحت اكتفا كنيم زيرا از اصل 5 كه قبلًا تنظيم و تصويب شده است معلوم مي‏شود، به جهت اين‏كه در آنجا گفته شده است در جمهوري اسلامي ايران ولايت امر و ولايت امت، امامت و امت يعني چه؟ بعد ممكن است در اطراف اين مسأله توجيهاتي بشود، و همچنين نسبت به ولايت امر تا شما اثبات بكنيد «اطيعو الله و اطيعو الرسول و اولي الامر منكم» ممكن است كه كار به صورت‏هاي ديگري در بيايد و به هر حال، اين تقييدي صرايح براي اين اطلاق است، اطلاقي كه تا حدودي هم خالي از ابهام نيست، و اگر چنان‏چه بخواهيد بگوييد كه بعداً شرايط آن را معلوم مي‏كنيم، اين صحيح نيست از جهت آن‏كه شما در اين اصل اصولًا قوة مجريه را در طريق رئيس‏جمهور و نخست‏وزير و ساير وزرا قرار داده‏ايد و آنها را شرط گرفته‏ايد اين چيزهاي فرعي كه بعداً ذكر مي‏شود كه در مقام تعارض ممكن است اصلًا مورد توجه نباشد و گاهي اوقات سوءاستفاده‏هايي بشود، آن‏چه خيلي اهميت دارد قسمت فرماندهي كل قوا است كه حتماً بايد دخالت فقيه يا شوراي فقها در رأس آن باشد. جناب آقاي مكارم مي‏فرمودند كه دخالت فقيه ... (نايب رئيس- شما چه چيز داريد مطرح مي‏كنيد؟ من مي‏خواهم مطلبتان را دربارة اين اصل بفرماييد) نظر من اين است كه در اينجا مطرح شده است به اين صراحت اختيارات را به رئيس‏جمهور و نخست‏وزير و ساير وزرا داده است، كسي بيايد بگويد كه ولايت فقيه را هم دخالت داده‏ايم به واسطة اصل پنجم يا ششم اين قابل قبول نيست، به جهت اين‏كه اين موضوع آن اصل را تأكيد مي‏كند و اگر چنان‏چه كسي بخواهد بگويد كه بعداً موكول مي‏شود به شرايطي كه دارد و ولايت فقيه را بعداً تصريح مي‏كنيم اين هم قابل قبول نيست براي اين‏كه ما نمي‏خواهيم دخالت فقيه فرع و شرط باشد (نايب رئيس- از نظر شما چه چيز قابل قبول است و پيشنهادتان چيست؟) پيشنهاد اين است كه دخالت فقيه در اينجا اصل باشد.
نايب رئيس (بهشتي)- بسيار خوب بفرماييد. آقاي يزدي نوبت شما است كه دربارة ترسيم طرح رهبري و نقش او در رابطه با قواي ديگر صحبت كنيد كه آيا قبول امامت و ولايت امر نفي قواي ديگر است و يا قبول قواي ديگر است. اگر قبول قواي ديگر در طول آن است كه چگونه ترسيم مي‏شود؟ و اگر در عرض آن است باز ترسيمش چگونه مي‏شود؟ با جناب‏عالي و آقاي منتظري در اين باره توضيح بفرماييد (يزدي- بنده صحبت مي‏كنم) بفرماييد البته خواهش مي‏كنم به اين سؤال توجه داشته باشيد كه در رابطه با اصل پنجم مسأله ولايت امر و امامت امت كه اين قوا در طول و يا در عرض آن است چيز قابل تفكيكي ديگر نداريم آقايان مي‏گويند تداخل را قبول كرديم اما بالاخره بعد از رهبري باز تفكيك را قبول كرديد، اينها را بايد مشخص كرد.
طاهري گرگاني- چه لزومي دارد اينجا تفكيك قوا را بياوريم؟ شما اول قوه و بعد اعمال‏
                        صورت مشروح مذاكرات قانون اساسى‏جلسه‏31-1، ص: 570
قوه را مي‏گوييد سپس طريق اعمال قوه را بيان مي‏كنيد و ناچار مي‏شويد براي بيان طريق اعمال قوه، تركيب قوا را هم بگوييد شما داريد همة كارها را اينجا صورت مي‏دهيد.
نايب رئيس (بهشتي)- آقاي طاهري، يك كتاب كه مي‏خواهند بنويسند اول مقدمه و ابوابش را مي‏نويسند و مشخصاتش را تعيين مي‏كنند كه در هر بابي چه مي‏آيد بعد هم مي‏گويند فصول هر باب چيست، همين‏طور كه نمي‏شود كتاب نوشت. در قانون اساسي در آن طرح پيش‏نويس مي‏گويد آيندة قانون اساسي شما در سه شاخه اصلي است تا آخر هم همين‏طور است حالا شما مي‏گوييد دو شاخه است، سه شاخه است، چهار شاخه است به هر حال بايد از اينجا پاية فكري آينده‏تان را بگذاريد تا معلوم بشود اصول بعدي چيست، اين امري است بديهي، آقاي يزدي بفرماييد.
يزدي- اين سيستم، سيستمي مكتبي است يعني اسلام حاكم بر آن است و شكل سيستم حكومتي بايد مشخص بشود تا ببينيم هر كدام از اين قوا در كجاي اين شكل قرار دارند. ما در گروه خودمان با همكاري‏هايي كه شده قوا را تقسيم كرده‏ايم چه در هم ادغام بكنيد و چه با تفصيل بيان كنيد، بالاخره فقيه يعني داناترين فرد مملكت از نظر عقلي برحسب ادلة شرعيه بايد دخالت داشته باشد، آن فقيه به عنوان رهبر يا شوراي رهبري در رأس مخروط قرار گرفته از ناحيه شناخت و انتخاب هم از طرف مردم تأييد شده يعني مطابق بحثي كه دربارة قوة ملت شد ملت مي‏تواند در شناخت و انتخاب يك فرد اكثريت بياورد و آن شخص انتخاب بشود، پس فقيه به عنوان شخصيتي كه مي‏گوييم رهبر، و يا به عنوان عضو شوراي رهبري در رأس مخروط قرار دارد. قواي ديگر كه قوة مقننه بود يعني مجلس شوراي ملي، قوة مجريه هم كه دولت است و قوة قضائيه كه شامل دستگاه قضائي مي‏شود، رابطة آنها با هم چگونه است ما قائل به تفكيك قوا باشيم يا نباشيم؟ مفهوم رهبري فقيه به صورت فردي يا به صورت جمعي اگر بخواهد كار خودش را انجام بدهد يعني رهبري بكند يعني حركت اين امت را به طرف كمال هدايت كند و پيش‏ببرد طبيعي است كه حاكميت اجرايي دارد. از طرف ديگر مي‏خواهم عرض كنم معناي رهبري يعني تأثير در اجرا، اگر مجلس شورا يك قانوني را تصويب كرد و بعد به قوة مجريه يعني دولت يا به قوة قضائيه كه دستگاه قضائي باشد داد آن‏وقت رهبر اگر ديد عملشان مطابق قوانين هست ساكت باشد و اگر مخالف است فقط اعتراض بكند. اين مسأله‏اي بود كه در اصول مربوط به نگهبان راجع به آن بحث شد ولي رهبري فقيه را قبول كرديم پس مي‏توانيم اين‏طور نتيجه بگيريم كه چون سيستم حكومتي مكتبي است و در اين مكتب مقام فقاهت نه شخص نه روحانيت كه رويش حساسيت به وجود بيايد مقام فقاهت با اوصافي كه ذكر شده و با آن آزادي كه هست كه هر كسي مي‏تواند خودش را به اين مقام برساند و طبعاً در رأس مخروط هم قرار بگيرد مقام فقاهت در اين سيستم مكتبي حاكميت دارد يعني اين‏كه در تصدي اجرا تأثير دارد پس او در رأس قرار مي‏گيرد و در رأس كه قرار گرفت اگر مجلس شورا چيزي را خواست تصويب بكند مطابق اين عبارت كه آقايان نوشته‏اند وقتي به رئيس‏جمهور يا به دولت و اعضاي دولت مي‏دهد و مي‏گويد اجرا بكند ديگر كافي است. بنابراين رهبري يك عنوان نظارت بيشتر نيست و اين با آن چيزي كه قبول كرديم منافات دارد. اگر قوة مقننه، قانوني را كه تصويب كرده يا تنظيم كرده به دست قوة مجريه بدهد حتماً بايد مقام رهبري نقشي در اجرا داشته باشد.
بنابراين من مي‏خواهم اين مطلب را عرض كنم و بحث ديگري هم ندارم، اگر مسألة رهبري به اين صورت بشود كه اعمال قوة مجريه از طريق رهبر يا شوراي رهبري و بعد مسأله‏
                        صورت مشروح مذاكرات قانون اساسى‏جلسه‏31-1، ص: 571
رئيس‏جمهور يا شوراي جمهوري يا نخست‏وزيري يا شوراهايي كه در فرماندهي به وجود مي‏آيد، اين مي‏تواند آن تاكتيك سيستم‏هاي قبلي را منظم بكند و طرح مكتبي را قبول بكند و الا اگر اين حالت نيايد قهراً با طرح مكتبي تطبيق نمي‏كند. (تهراني- اين مسأله فقط با يك سؤال روشن مي‏شود).
نايب رئيس (بهشتي)- سؤال بفرماييد.
علي تهراني- سؤال اين است كه مگر ما نمي‏گوييم قوة رهبري بايد نسبت به قوة مقننه تصرف داشته باشد؟ شكي نيست كه نسبت به قوة مجريه هم جنبة اجرايي دارد و هم جنبة تقنيني، همين‏طور كه بيان فرموديد رهبري بايد در سراسر اين قوا باشد، مگر شما ننوشتيد و تصويب نكرديد اعمال قوة مقننه از طريق مجلس شوراي ملي است كه بعداً تشكيل مي‏گردد و مصوبات آن پس از طي مراحلي است كه بعد مي‏آيد؟ اينجا هم همين‏طور است بلاشك بايد دخالت داشته باشد اما كافي نيست كه بگوييم به ترتيبي كه در فصول آينده مي‏آيد، آنجا برايش نقشي بگذاريم، متصدي اين كار بايد آن را امضاء كند و بايد ناظر باشد مثلًا حق دارد كه رئيس‏جمهور را كانديدا بكند و حق دارد او را فسخ و عزل يا نصب بكند، در آينده تمام اينها را روشن مي‏كنيم همان‏طوري كه در آنجا اشكال نبود چرا اينجا اشكال مي‏كنيد؟ آنجا مي‏گوييد طي مراحلي كه بعد مي‏آيد اينجا هم مي‏گوييد به ترتيبي كه در فصول آينده مي‏آيد كه آقاي مكارم كاملًا جواب دادند و مي‏شود اين را قيد كرد.
نايب رئيس (بهشتي)- آقاي عرب بفرماييد.
عرب- بنده يك سؤال دارم و آن اين است كه با وجود مقام رهبري ديگر شوراي رهبري چيست؟ نايب رئيس (بهشتي)- جانشين آن است يا رهبر يا شوراي رهبري، جلوتر در اصل پنجم گفتيم كه فرد يا گروه. آقاي منتظري بفرماييد.
منتظري- اعوذ باللّه من الشيطان الرجيم، بسم اللّه الرحمن الرحيم. همين‏طوري كه آقاي يزدي فرمودند ما بعد از اين‏كه اين سيستم را قبول كرديم رهبر يا شوراي رهبري در رأس مخروط است، آن‏وقت در هر سه قوه نقش دارد در قوة مقننه نقش دارد براي اين‏كه شوراي نگهبان از طرف فقيه معين مي‏شود كه قوانين را نظارت كند، در قوة قضائيه نقش دارد براي اين‏كه رئيس ديوان عالي كشور يا دادستان كل در شوراي عالي قضائي بايد مجتهديني باشند كه از ناحية او منصوب بشوند و دادگستري را زير نظر بگيرند و اداره بكنند. در قوة مجريه رئيس‏جمهور را يا او تعيين مي‏كند يا افرادي را براي رئيس‏جمهوري كانديدا مي‏كند كه مردم انتخاب مي‏كنند.
علي اي حال بعضي از كارهاي اجرايي هست كه ولي فقيه مستقيماً انجام مي‏دهد، يعني لازم نيست رياست كل قوا را به رئيس‏جمهور بدهد دست خودش است. بنابراين رهبر در عين حالي كه رهبري مي‏كند، رهبر فوق هر سه قوه است، رابط قوا است و در عين حال يك قسمت اجرايي مخصوص به خودش است، مثل فرمان جنگ، فرمان عفو عمومي و اين قبيل چيزها. كه نمي‏توانيم دست رئيس‏جمهور بدهيم، دست خود آن رهبر مي‏باشد، بنابراين سيستم اين است كه يك رهبري كه فرد هم نيست مقام يا شوراي واجد الشرايط او در رأس مخروط است و در قوة مقننه، در قوة قضائيه و در قوة اجراييه نقش دارد و بعضي از اجراييات هم مستقيماً زير نظر خودش است.
                        صورت مشروح مذاكرات قانون اساسى‏جلسه‏31-1، ص: 572
نايب رئيس (بهشتي)- به خوبي مشهود است اصولي كه در مجمع گروه‏ها مورد بحث قرار گرفت فرق نمي‏كند زيرا آنجا زياد مورد بحث قرار مي‏گيرد و با شيوة دو مخالف و دو موافق روشن مي‏شود تا به رأي برسد و ما ناچار هستيم لااقل اين اصول مورد بحث را به آنجا موكول كنيم فعلًا براي اين‏كه روية خودمان را دنبال كرده باشيم به دنبال همة اين بحث‏ها اصل هجده را به همين صورتي كه آمده به رأي مي‏گذاريم اگر مورد قبول قرار نگرفت به كميسيون ارجاع مي‏كنيم. بنابراين بنده اين را به رأي مي‏گذارم لطفاً گلدان‏ها را ببريد و در اثناي رأي هم آقايان صحبتي نكنند، چون تفاصيل و شرايطش بعد مي‏آيد. (حيدري- ما بايد اول روشن بشويم و بعد رأي بدهيم). خير شما ممكن است رأي موافق يا مخالف يا ممتنع بدهيد آقاي حيدري ما بايد زماني مذاكره را ادامه بدهيم كه مناسبت داشته باشد ولي بعضي اوقات مجلس به مرحله‏اي مي‏رسد كه مي‏گويد سؤال بس است. (حيدري- آقا چه كسي اين حق را داده است؟) هر مجلسي اين حق را دارد، آقاي حيدري اگر شما قبلًا نوبت مي‏گرفتيد فرمايشاتتان صحيح بود ولي حالا وقت گذشته و بايد اين را به رأي بگذاريم و با اين‏كه از وظايف مسؤول جلسه است موافقين باكفايت مذاكرات دست خودشان را بلند كنند. (اكثريت دستشان را بلند كردند) تصويب شد. بنابراين گلدان‏ها را براي اخذ رأي ببريد آقايان با همين كيفيت رأي خودشان را بدهند. من يك بار ديگر اصل را مي‏خوانم، لطفاً همة كساني كه تشريف دارند دقت كنند.
اصل 18- اعمال قوة مجريه از طريق رئيس‏جمهور و نخست‏وزير و ساير وزرا به ترتيبي كه در فصل قوة مجريه خواهد آمد انجام مي‏شود. لطفاً گلدان‏ها را ببريد.
 (اخذ رأي به عمل آمد و پس از شمارش آرا نتيجه به شرح زير اعلام گرديد)
نايب رئيس (بهشتي)- عدة حاضر در جلسه شصت و چهار نفر، موافق چهل نفر، مخالف دوازده نفر، ممتنع دوازده نفر بنابراين رأي كافي نياورد و براي تكميل به گروه‏ها باز گردانده مي‏شود. آقاي پرورش بفرماييد.
پرورش- چون خطوط كلي اين قوا ترسيم نشده و پخته نيست در اين باره فعلًا بحث نشود و براي بعد بماند يعني موقعي كه اصل پرچم و زبان مورد بحث قرار مي‏گيرد آن اصول را هم مورد بحث قرار بدهيم. (رباني شيرازي- من يك پيشنهاد داده‏ام كه قابل طرح است).
نايب رئيس (بهشتي)- اينجا هيچ پيشنهادي قابل طرح نيست همة پيشنهادات براي رسيدگي به گروه مي‏رود. (جوادي- قوة مقننه بيان شد و بدون ابهام با موازين اسلام درباره‏اش بحث شد ولي چطور شد قوة مجريه به نحوي مبهم بحث شد اگر تكليف اين را معين مي‏كرديد ما رأي مي‏داديم). اين را فردا صبح در جلسه مطرح بفرماييد تا مورد بحث قرار بگيرد.
4- طرح و تصويب اصل 19 (اصل شصت و يكم)
نايب رئيس (بهشتي)- خوب، من اصل مربوط به قوة قضائيه را مي‏خوانم، طرحي كه براي اصل مربوط به قوة قضائيه تهيه شده است به نظر مي‏رسد شامل همة نكات لازم هست بنابراين متن آن را مي‏خوانم كه ببينيم آيا روي آن مي‏توانيم زود به توافق برسيم.
اصل 19- اعمال قوة قضائيه به وسيلة دادگاه‏هاي دادگستري است كه بايد طبق موازين اسلامي تشكيل و به حل و فصل دعاوي و حفظ حقوق عمومي و گسترش و اجراي عدالت و اقامه حدود الهي بپردازد.
به نظر مي‏رسد اصلًا هيچ ابهامي ندارد موافق و مخالف هم به نظر من ندارد، براي‏
                        صورت مشروح مذاكرات قانون اساسى‏جلسه‏31-1، ص: 573
هيچ كس كه سؤالي و ابهامي وجود ندارد؟ آقاي هاشمي‏نژاد سؤالتان را بفرماييد كه آيا راجع به همين است يا راجع به قبل.
هاشمي‏نژاد- سؤال من راجع به اصل ولايت فقيه و رهبري است زيرا اين مسأله مشخص نيست كه تكليف دادگاه‏هاي انقلاب بعد از تصويب اين اصل از نظر مقام رهبري چگونه مي‏شود بنا است وجود داشته باشد يا نه؟ چون اگر اين را تصويب كرديد ديگر بعد از تصويب اين اصل، اين صحبت‏ها به خودي خود منتفي مي‏شود.
نايب رئيس (بهشتي)- بنده به آقايان مكرر عرض كردم كه تصويب هيچ يك از اين اصول قانون اساسي در اين مجلس نه مي‏تواند نهادهاي موجود را عوض كند و نه مي‏تواند نهاد تازه‏اي را به وجود بياورد براي اين‏كه اولًا- اين قانون طبق تصويب قبلي بايد بعد از تصويب مجلس به رفراندوم گذاشته شود تا قانون اساسي بشود، پس تا آن موقع ارزش قانوني قطعي ندارد.
ثانيا- بعد از رفراندوم هم مادام كه مجلس قانون‏گذاري تشكيل نشود و كيفيت مفصل و تفصيلي ايجاد نهادهاي جديد را معين نكند، ناچار كار مملكت با نهادهاي قبلي پيش مي‏رود. پس به طور كلي اين سؤال باشد براي بعد و اين پاسخي است براي اين سؤال در تمام موارد. (فاتحي- پس بنويسند محاكم قضائي حكمشان قابل قبول است و زير نظر محاكم شرعي و فقيه مجتهد خواهند بود). آقاي حجتي بفرماييد.
حجتي كرماني- من در ماهيت اين سؤال حرفي ندارم، مسأله اين است كه جناب‏عالي همان موقعي كه اصل را مي‏خوانيد به افراد تلقين مي‏كنيد كه نظري نيست، موافق و مخالف هست يا نيست؟
نايب رئيس (بهشتي)- آقا اينجا مجلس خبرگان است نه مجلس تلقينيان خواهش مي‏كنم كه احترام جلسه را بيشتر رعايت بفرماييد. (خامنه‏اي- من پيشنهادي راجع به اصول قوة مجريه و قوة قضائيه دادم). راجع به اين بفرماييد. (خامنه‏اي- دربارة قوة مقننه كه تصميمي نگرفته‏ايد؟) چرا، قوة مقننه تمام شد. (خامنه‏اي- عرض مي‏كنم در اين قوة مجريه و قضائيه يك نظريه‏اي هست كه اين اصل كه قبلًا كارش تمام شده از حاكميت منشعب شده و اينها هر كدام چون فصل مستقلي دارند خود به خود خواهند آمد بنابراين بايد قوة قضائيه را آنجا بگذاريم). بسيار خوب بفرماييد. مطلب ديگري نيست؟ آقاي طاهري بفرماييد.
طاهري گرگاني- غير از شوراهاي دادگستري دادگاه ديگري نداريم؟
نايب رئيس (بهشتي)- همه بايد داخل دادگستري بشود. دادگاه شرع، دادگاه انقلاب و غيره داخل قضائي مي‏آيد، چون دادگستري ما اسلامي است. اصل را يك بار ديگر مي‏خوانم و گلدان را براي رأي‏گيري مي‏آورند.
اصل 19 (اصل شصت و يكم)- اعمال قوة قضائيه به وسيلة دادگاه‏هاي دادگستري است كه بايد طبق موازين اسلامي تشكيل شود و به حل و فصل دعاوي و حفظ حقوق عمومي و گسترش و اجراي عدالت و اقامة حدود الهي بپردازد. (در اين هنگام اخذ رأي به عمل آمد و پس از شمارش آرا نتيجه به شرح زير اعلام شد)
نايب رئيس (بهشتي)- طبق نوشتة تابلو عدة حاضر در جلسه شصت و هفت نفر، موافق شصت نفر، مخالف دو نفر، ممتنع پنج نفر بنابراين، اين اصل تصويب شد. (نمايندگان سه مرتبه تكبير گفتند).
                        صورت مشروح مذاكرات قانون اساسى‏جلسه‏31-1، ص: 574
اصل بيست كه مربوط به قوة نگهبان و رهبري است خيلي روشن است، بنابراين فعلًا قابل طرح نيست.
5- طرح و تصويب اصل 21 (اصل پانزدهم)
نايب رئيس (بهشتي)- اصل بيست و يك مطرح مي‏شود.
اصل 21- زبان و خط رسمي و مشترك مردم ايران فارسي و متون و اسناد و مكاتبات رسمي و كتب درسي بايد با اين زبان و خط باشد ولي استفاده از زبان‏هاي محلي در مطبوعات و رسانه‏هاي گروهي هر محل و تدريس ادبيات آنها در مدارس در كنار زبان فارسي آزاد است.
نايب رئيس (بهشتي)- در اين زمينه موافق و مخالفي هست؟ آقاي رباني مخالفيد؟
رباني- ما دو زبان داريم يك زبان فارسي و يك زبان ديني، زبان ديني ما زبان مكتب ما است كه قرآن ما است.
نايب رئيس (بهشتي)- آقاي مشكيني بفرماييد.
مشكيني- شما مي‏فرماييد اسناد و مكاتبات بايد با اين زبان باشد حالا يك قباله‏اي به زبان عربي نوشته شد چرا بايد آن سنديت نداشته باشد؟
نايب رئيس (بهشتي)- براي اين‏كه آن‏وقت در دادگاه بايد يك مترجم رسمي عربي هم باشد تا بتواند آن قباله را ترجمه بكند و قضات بتوانند رويش كار بكنند. در كلانتري يا بايد مأمور كلانتري عربي بداند يا يك مترجم بخواهد. آقاي دكتر خالاتيان اگر مخالف هستيد مي‏توانيد صحبت بكنيد.
خالاتيان- ارامنه كه جا و محل مشخص ندارند و در اينجا جايي براي زبان و خط اقليت‏هاي مذهبي مشخص نشده است.
نايب رئيس (بهشتي)- آقا مي‏گويند ارامنه محل مشخصي ندارند و حال آن‏كه زباني دارند و مي‏خواهند يك مجله‏اي را به زبان ارمني منتشر كنند بنابراين اگر ما «قومي» را اضافه كنيم تكميل مي‏شود و چيزي هم كم نمي‏شود. (نمايندگان- اشكالي ندارد).
خالاتيان- به جاي عبارت «مطبوعات محلي» عبارت «مطبوعات خودشان» را بگذاريد بهتر است، حالا كه كلمة «قومي» اضافه شده است.
نايب رئيس (بهشتي)- «مطبوعات و رسانه‏هاي گروهي هر محل» اينجا را مي‏فرماييد؟ (خالاتيان- به جاي «محل»، «قوم» باشد). اشكالش اين است كه مطبوعات دارد ولي رسانه‏هاي گروهي ندارد. «مطبوعات و رسانه‏هاي گروهي هر محل» بنده گمان مي‏كنم بنويسيم كه «از زبان‏هاي محلي و قومي در مطبوعات هر گروه و رسانه‏هاي گروهي هر محل» زيرا وقتي مي‏گوييم «قومي» اصلًا ديگر مشكلي ايجاد نمي‏كند. عنايت بفرماييد اين عبارت «هر محل» به طور كلي زايد است براي اين‏كه ما در همين دستگاه راديو و تلويزيون فعلي از فرستندة مركزي برنامة كردي داريم بنابراين نبايد بگوييم «هر محل» وقتي اين عبارت را برداريم مشكل آقايان حل مي‏شود. آقاي آيت بفرماييد.
دكتر آيت- توضيح من اين است كه يك سوءتفاهمي ايجاد شده در حالي كه همة زبان‏ها بايد باشد. مگر ما به زبان انگليسي و به زبان فرانسه نمي‏توانيم روزنامه منتشر كنيم؟ اين مطلب كه در اين اصل آمده بيشتر مربوط به تدريس و ادبيات است كه بتوانند تدريس كنند وگرنه خود به خود آزاد است. (بهشتي- جزء مدارس قومي است). به هر حال اين مطب بايد روشن بشود. (بهشتي- ديگر جاي بحث نيست). (يكي از نمايندگان- به جاي زبان فارسي بگذاريم‏
                        صورت مشروح مذاكرات قانون اساسى‏جلسه‏31-1، ص: 575
برنامة فارسي- چون زبان اخص است).
نايب رئيس (بهشتي)- خير آقا زبان فارسي است يعني از نظر فرهنگي زبان فارسي مي‏گويند نه برنامة فارسي، (خزعلي- در اينجا «خط رسمي و مشترك» نوشته شده در صورتي كه در پيش‏نويس قبلي «مشترك» بوده قيد «رسمي» براي چيست؟) جواب اين مطلب گفته شد، آقا بحث در اين است كه زبان رسمي به آن زباني مي‏گويند كه در مؤسسات دولتي معمول است و احكام دولتي و امثال اينها بايد با آن زبان باشد. وقتي گفتيم كه اينها بايد به آن زبان باشد، مي‏شود رسمي پس چرا بگذاريم رسمي. (خزعلي- همين رسمي كافي است). اين براي روح مطلب است اين عبارت تحميل يك چيزي بر آن گروه‏ها است.
ايران كه يك كشور است خود به خود زبان مشترك مي‏خواهد اين توضيح است و ضرري هم ندارد. (حائري- منظور از اين متون چيست؟ مثلًا يك نفر مي‏خواهد مجلة عربي منتشر كند يا يك كتاب عربي بنويسد). حالا بنده توضيح مي‏دهم، اجازه بدهيد، منظور از اين متون عبارت است از متن مقاوله‏نامه‏ها و قراردادها مثل قانون اساسي، متن قوانين، بنابراين، اين كلمة «رسمي» شامل همه مي‏شود «متون و اسناد و مكاتبات رسمي». (منتظري- بنويسيد متون و اسناد و مكاتبات رسمي) پس «رسمي» را دنبال همه بياوريم درست مي‏شود بنويسيم «و اسناد و مكاتبات و متون رسمي». پس ملاحظه بفرماييد آقايان يادداشت كنيد تبديل شد به اين‏كه «زبان و خط رسمي و مشترك مردم ايران فارسي است». (يكي از نمايندگان- رسمي يعني چه؟) زبان رسمي يعني متون و احكام، يعني كتاب‏هاي درسي كه به زبان فارسي است، احكامي را كه دولت صادر مي‏كند، اسنادي را كه مبادله مي‏كند، متون قوانين همه به زبان فارسي است. (اشراقي- فرموديد بايد در ادارات دولتي و مكاتبات به آن زبان صحبت بشود؟) صحبت خير آقا، مكاتبات را عرض كردم يعني دفاتر بايد با آن تنظيم بشود «زبان و خط رسمي و مشترك مردم ايران فارسي است اسناد و مكاتبات و متون رسمي و كتب درسي بايد با اين زبان و خط باشد». (طاهري اصفهاني- يا ويرگول يا كاما در جاي مناسب آن بگذاريد). اجازه بدهيد هر رويه‏اي كه براي بقية اصول پيش گرفتيم در مورد اين جمله هم اعمال مي‏كنيم يك عده‏اي واوها را اول جمله مي‏آورند و مي‏گويند شيوة ما اين است و آن شيوه‏اي را كه الان در زبان‏هاي اروپايي معمول است نمي‏پذيرند و يك عده‏اي هم اين را مي‏پذيرند. اين را در آخر يك روال خواهيم كرد. (بشارت- سؤالي دارم «در كنار زبان فارسي» شامل همه است يا مال مدارس است؟ مثلًا مربوط به مطبوعات و رسانه‏هاي گروهي است؟ ...). خير آقا اين مربوط به تدريس است. تدريس ادبيات آنها در مدارس، در كنار زبان فارسي آزاد است. (بشارت- ممكن است اينها تمام برنامه‏هاي رسانة گروهي خودشان را به زبان خودشان منتشر بكنند). سؤال ايشان اين است كه آيا اين «در كنار» شامل رسانه‏هاي گروهي مي‏شود؟ مثلًا يك مجله‏اي را به زبان آذري نوشتند، آيا بايد هر ورق از اين مجله يك طرفش فارسي باشد؟ آخر اينجا نوشته‏ايم مطبوعات (بشارت- رسانه‏هاي گروهي) خوب چه عيبي دارد بنويسيم رسانه‏هاي گروهي آذربايجان فقط به زبان آذري باشد ولي رسانة گروهي تهران به زبان فارسي باشد اين اشكالي ندارد؟ (بشارت- خطر ندارد كه مطالب ديگري را هم بيان كنند كه بعضي نفهمند؟) اگر دو تا هم باشد اين خطر
                        صورت مشروح مذاكرات قانون اساسى‏جلسه‏31-1، ص: 576
را دارد. (دكتر آيت- اگر مسائل گروهي را هم همگاني بنويسيم بهتر نيست؟)
رحماني- موضوع كتب درسي مدارس قديم است و همچنين كتب درسي دانشگاهي، چه بسا اين اطلاق شامل همة كتب درسي مي‏شود كه بايد به زبان فارسي باشد اين را توضيح بدهيد تا روشن شود.
نايب رئيس (بهشتي)- سؤال آقاي رحماني سؤال واردي است و آن اين است كه وقتي مي‏گوييد متون كتب درسي بايد همه به زبان فارسي باشد اين كلمة درسي شامل كتاب‏هاي دانشگاهي هم مي‏شود در حالي كه ممكن است در دانشگاه كتاب درسي به زبان خارجي باشد و يا در حوزه‏هاي علوم اسلامي كتاب‏ها عموماً به زبان عربي است بنابراين بايد يك تعبيري اينجا بيايد كه چنين معنايي را ندهد. (تهراني- اگر شما اين را به اين شكل تصويب كنيد در دبستان‏ها هم بايد در كنار زبان فارسي درس عربي بخوانند). حالا ما هنوز به آن اصل نرسيده‏ايم ما در اينجا اين‏طور مي‏توانيم بگوييم كه «متون كتب درسي تا پايان دورة دبيرستان». آقاي حجتي بفرماييد.
حجتي كرماني- زبان و خط مشترك مردم ايران فارسي است و متون و مكاتبات رسمي بايد با اين زبان و خط باشد ولي استفاده از زبان‏هاي محلي در مدارس و مطبوعات محلي آزاد است.
نايب رئيس (بهشتي)- چون در متن قبلي آن مسأله‏اي كه بايد متون كتاب‏هاي درسي به زبان فارسي باشد نيامده است بنابراين، اين اشكال هم نيامده است. پس اشكال اين اصل اين است. كه اگر اين‏طور تصويب شود ممكن است بعداً قانوني تنظيم كنند كه كتاب‏هاي درسي مدارس در مناطقي كه زبان محلي هست به زبان محلي باشد. شما اين را تأييد مي‏كنيد؟ (حجتي كرماني- خير در كنار فارسي مي‏توانيم بگذاريم) ما مي‏گوييم اين عبارت اگر تكليف كتاب‏هاي درسي را روشن نكند بر آن اساس مي‏شود چنين تصميمي گرفت يا قانوني تصويب كرد. (حجتي كرماني- فقط «در كنار زبان فارسي» را مي‏توانيد اضافه كنيد). آقاي موبد شهزادي بفرماييد.
موبد شهزادي- وقتي گفتيم زبان و خط رسمي مشترك مردم ايران فارسي است.
يعني بچه‏هاي مردم ايران بايد فارسي درس بخوانند. بنابراين ذكر اين‏كه كتاب درسي هم بايد با چه زباني باشد ديگر لازم نيست.
نايب رئيس (بهشتي)- آقاي هاشمي‏نژاد بفرماييد.
هاشمي‏نژاد- اين عبارت بسيار واضح نوشته شده است و هر چه به آن اضافه كنيم مغلق‏ترش مي‏كنيم. بنابراين اين‏كه كتب درسي بايد با اين زبان و خط باشد اين معنايش اين نيست كه اگر در دبيرستان يا در دانشگاه بخواهند يك برنامه‏اي را به صورت انگليسي تدريس كنند اين جزء برنامه معمولي و كار آنها است و منافاتي با اين اصل ندارد و هيچ كس هم چنين منافاتي را نمي‏فهمد و ضرورتي هم ندارد كه چيزي بر اين اصل اضافه شود.
نايب رئيس (بهشتي)- متشكرم عنايت كنيد آقاي رحماني آن پاسخي كه داده مي‏شود و بيان آقاي هاشمي‏نژاد هم كمك مي‏كند اين است كه وقتي مي‏گويند كتب درسي بايد به اين زبان باشد معلوم مي‏شود كتب درسي عمومي است چون بالا هم كلمة مشترك را با تعبير آقاي موبد داشت. (رحماني- عمومي بنويسيد) يعني بنويسيم «و كتب درسي عمومي» (عده‏اي از نمايندگان- متن قبلي بهتر است و لزومي ندارد). بنابراين به نظر عده‏اي از حاضرين متن اصلي مناسب است و آن را به رأي مي‏گذاريم. آقاي رباني بفرماييد.
                        صورت مشروح مذاكرات قانون اساسى‏جلسه‏31-1، ص: 577
رباني شيرازي- كتب درسي را برداريد چون آن‏كه منحصراً بايد به زبان فارسي باشد متون و اسناد دولتي است يعني عربي آن عربي و انگليسي آن انگليسي و فارسي آن هم فارسي است.
نايب رئيس (بهشتي)- آقاي رباني شما چرا كم توجهي مي‏كنيد؟ يك وقتي در يك مدرسه كتاب انگليسي تدريس مي‏كنند معلوم است كه كتاب انگليسي است. آيا كتاب رياضيات يا جانورشناسي و يا گياه‏شناسي را مقيد مي‏كنيد كه همه جا به زبان فارسي باشد يا تجويز مي‏كنيد كه كتاب رياضيات، جانورشناسي و يا گياه‏شناسي و غيره به زبان‏هاي مختلف باشد؟ (منتظري- يك وقت است كه كتاب ترجمه نشده است). آن مورد عمومي است و اشكال ندارد. بنابراين به نظر اكثر دوستان عبارت كافي است آقاي مكارم بفرماييد.
مكارم شيرازي- آقايان توجه بفرماييد كه يك حلقة اتصالي براي حفظ وحدت ملي در مملكت لازم داريم اگر بنا شود در هر منطقه‏اي كتاب‏هاي درسي به زبان آن منطقه تنظيم بشود، از هم فاصله مي‏گيريم. بنابراين وحدت ملي متزلزل مي‏شود و اين جمله «كتب درسي» واجب است باشد.
نايب رئيس (بهشتي)- آقاي كياوش بفرماييد.
كياوش- اگر صلاح مي‏دانيد براي اين‏كه هيچ‏گونه سوءاستفاده‏اي از متون كتاب‏ها نشود اضافه شود «و تدريس ادبيات آنها در مدارس طبق برنامه وزارت آموزش و پرورش در كنار زبان فارسي انجام شود.»
نايب رئيس (بهشتي)- اين‏كه معلوم است كه همه چيز طبق برنامة وزارت آموزش و پرورش خواهد بود. آقاي مولوي عبدالعزيز بفرماييد.
مولوي عبدالعزيز- اگر كسي بخواهد عربي بخواند آيا دولت براي او معلم عربي مي‏گيرد يا خير؟ و يا اگر كسي بخواهد زبان بلوچي بخواند آيا دولت ملزم است كه براي او ملعم بلوچي بگيرد يا خير؟
نايب رئيس (بهشتي)- بلي دولت موظف است يعني وقتي آنها حق داشتند اين زبان را تدريس كنند دولت موظف است چيزي را كه آنها حق دارند برايشان تهيه كند.
مولوي عبدالعزيز- يعني هم كتاب و هم معلم بايد تهيه بكند؟ بلي، من متن را يك بار ديگر مي‏خوانم تا نسبت به آن رأي گرفته شود:
اصل 21 (اصل پانزدهم)- زبان و خط رسمي و مشترك مردم ايران فارسي است. اسناد و مكاتبات و متون رسمي و كتب درسي بايد با اين زبان و خط باشد ولي استفاده از زبان‏هاي محلي و قومي در مطبوعات و رسانه‏هاي گروهي و تدريس ادبيات آنها در مدارس در كنار زبان فارسي آزاد است. لطفاً گلدان‏ها را براي رأي ببريد.
 (در اين هنگام رأي‏گيري و شمارش آرا به عمل آمده و نتيجه به شرح زير اعلام شد).
نايب رئيس (بهشتي)- عدة حاضر در جلسه شصت و هفت نفر كه البته آقاي غفوري چند روزي است در مسافرت هستند يعني فقط دو نفر غايب داريم. موافق شصت و دو نفر مخالف هيچ و ممتنع پنج نفر، بنابراين اصل 21 تصويب شد. (تكبير نمايندگان).
6- طرح اصل 22
نايب رئيس (بهشتي)- اصل 22 را قرائت مي‏كنيم:
                        صورت مشروح مذاكرات قانون اساسى‏جلسه‏31-1، ص: 578
اصل 22- از آنجا كه زبان قرآن و پاية فرهنگ اسلامي عربي است و ادبيات فارسي كاملًا با آن آميخته است اين زبان در تمام سطوح آموزشي بايد تدريس شود. اولين سؤالي كه پيش مي‏آيد اين است كه مي‏خواهند شامل ابتدايي هم بشود يا نه؟ اجازه بفرماييد نام كساني كه مي‏خواهند صحبت كنند يادداشت شود و آقاي كياوش از گروه مربوط دربارة اين اصل به سؤالات پاسخ مي‏دهند.
كياوش- بسم اللّه الرحمن الرحيم. براي پيش بردن سپر در ميدان جنگ بايد ببينند كه ضربه‏ها از كجا وارد مي‏شود تا سپر را در مقابل آن ضربه‏ها قرار بدهند. يكي از ضربه‏هايي كه به اسلام در طول تاريخ خورده است، دور كردن مسلمانان طبق يك برنامه خاصي از زبان قرآن بود، يعني از خود قرآن كه خلاصه مي‏شد در زبان قرآن. مرحوم روزبه (مدير سابق دبيرستان علوي) سه يا چهار سال پيش ما را جمع كرد و گفت برنامة خاصي را در وزارت آموزش و پرورش طاغوتي‏ها پي‏ريزي كرده‏اند و مي‏خواهند زبان عربي را بردارند. بعد هشدار داد كه مي‏ارزد در مقابل اين برنامه شهيد شد. خدايش بيامرزد با آن بينشي كه داشت و با آن بچه‏هايي كه به بار آورد جا داشت كه اسمش را اينجا ببرم. حالا ضربه‏اي كه ما خورديم در اثر نداشتن اين زبان بود. چون آمدند و قرآن را براي ما خواندند بدون اين‏كه بچه‏هاي ما بتوانند خودشان بخوانند و بعد هر طور كه خواستند براي ما معني كردند و ناچار گمراه شديم. اجازه بفرماييد من يك آيه‏اي را عنوان كنم چون فكر نمي‏كنم ديگر فرصتي براي من بشود كه اينجا بيايم و حتي قول هم مي‏دهم تا آخر نيايم ولي اينجا اين جمله را بايد بگويم، مثلًا آيه را خواندند بدون اين‏كه بچه‏هاي ما بتوانند خودشان بخوانند «وَ أَنْفِقُوا فِي سَبِيلِ اللَّهِ وَ لا تُلْقُوا بِأَيْدِيكُمْ إِلَى التَّهْلُكَةِ» گفتيم معني بكنيد، نمي‏توانستيم كه معني كنيم يا اعراب آن را درست بفهميم و «وَ أَنْفِقُوا فِي سَبِيلِ اللَّهِ» را اين‏طور معني كردند هر چقدر داريد پول خرد بكنيد و در شب‏هاي جمعه يا صبح به صبح كه از خانه به سر كار مي‏رويد هر گداي ميليونري هم كه آمد جلوي شما يك سكه كف دست او بگذاريد كه اين شد معناي «وَ أَنْفِقُوا فِي سَبِيلِ اللَّهِ» و يا شله‏زرد بپزيد و خيرات بكنيد و كارهايي از اين قبيل «وَ لا تُلْقُوا بِأَيْدِيكُمْ إِلَى التَّهْلُكَةِ» خود را با دست خود به هلاكت نيندازيد يعني هر جا ديدي وضعيت خراب است يا بادكنكي در رفت بلافاصله فرار كن نه با صداي تير فقط با صداي بادكنك.
در اثر اين نوع عدم آشنايي با قرآن كه از آن اصل ناشي مي‏شد هيچ كس نمي‏توانست خودش قرآن را بخواند، آية جهاد به آيه فرار و انفاق به گدا پروري تبديل گرديد و آيه جهاد «وَ لا تُلْقُوا بِأَيْدِيكُمْ إِلَى التَّهْلُكَةِ» كه دنبال «وَ أَنْفِقُوا فِي سَبِيلِ اللَّهِ» است آيه فرار نشد در حالي كه دراول اشاره كرده بود به يك انفاق و رفع تبعيضات و پر كردن تمام خلأهاي طبقاتي كه اگر اين كار انجام نشود آية بيست و چهارم از سوره را شامل مي‏شود «إِنَّ اللَّهَ لَا يهْدِى الْقَوْمَ الْفَاسِقِين» كه اول آن را خودتان مي‏دانيد و قسمت دوم آيه ارتباط با قسمت اول آيه داشت كه اگر شما اين چنين انفاق نكنيد خود را با دست خود به هلاكت انداخته‏ايد. بنابراين انفاق بكنيد و تضاد طبقاتي را برداريد در حالي كه با دادن همان يك ريال و دو ريال و پنج ريال تضاد طبقاتي ايجاد شده بود آن هم فقط به عهده مفسرين. خود من گرفتاري‏هايم اين مي‏شود كه براي خواندن و حفظ كردن يك آيه يك ساعت وقت صرف كنم براي اين‏كه چيزي از صرف و نحو نمي‏دانم، ما استناد كرده‏ايم كه قوانين ما مبتني بر كتاب خدا و سنت و احاديث ائمة معصومين عليهم السلام است. بنابراين اگر بچه نتواند بخواند چگونه امكان دارد كه اين‏
                        صورت مشروح مذاكرات قانون اساسى‏جلسه‏31-1، ص: 579
احاديث را ياد بگيرد. خود من روشي دارم كه خودستايي هم نيست و از پانزده سال پيش تا به حال امتحان هم كرده‏ام كه علت آن را بعداً خواهم گفت، خواندن زبان عربي را فقط در يك ساعت و نيم براي آنهايي كه فقط كلاس دوم را خوانده باشند يعني فقط الفبا را بلد باشند، مي‏شود خواندن اين زبان را ياد داد و يك بار هم من اين مطلب را در حوزة علميه قم گفتم. پس اگر ايراد نگيرند و بگويند زباني است مشكل و آموزش آن براي بچه ممكن نيست مي‏شود عملًا اثبات كرد كه چنين چيزي نيست. پس زباني را كه بشود در يك ساعت و نيم ياد گرفت آن هم زبان اصيل حكومت جمهوري اسلامي چرا بايد به بچه‏ها ياد ندهيم كه هم بتوانند آيات قرآني را ياد بگيرند و هم فرموده ائمة معصومين عليهم السلام را و به علاوه يكي از برنامه‏هاي اين حكومت كه بايد اين باشد كه وحدتي در زبان به وجود آورد. اگر قرآن مي‏فرمايند كه از آيات خدا است كه قرآن را به زبان عربي نازل كرده اين در خور تعقل فراوان است و در دنيا اولين زبان است به تصديق زبان‏شناسان كه شما باشيد. (بهشتي- آقاي كياوش وقت جناب‏عالي تمام شد). اجازه بفرماييد يك جملة ديگر عرض كنم. (بهشتي- خواهش مي‏كنم بفرماييد). حتي علاوه بر اين ما نوشته بوديم اگر نامه‏اي به همسايگان مسلمان ما نوشته مي‏شود آن نامه هم به زبان عربي نوشته شود كه آن نوشته اينجا حذف شده است. (يكي از نمايندگان- پيشنهاد كرده بودند). بلي پيشنهاد شده بود كه دنبال اين اصل نوشته شود كه اگر نامه‏هاي رسمي دولتي به كشورهاي عربي نوشته مي‏شود به زبان عربي نوشته شده و منظور ما از تمام سطوح اين بود كه از كلاس اول راهنمايي تا آخر دورة راهنمايي تدريس شود. (بهشتي- اجازه بفرماييد چون اين در تمام سطوح نيست بلكه غير از ابتدايي است و بايد مشخص شود كه مي‏خواهيد در راهنمايي و دبيرستان و دانشگاه و در همة كلاس‏ها تدريس شود؟) خير منظور ما دانشگاه نبود.
نايب رئيس (بهشتي)- پس فقط منظورتان راهنمايي و دبيرستان بود؟
كياوش- بلي و خود آقاي روزبه كه از ايشان اسم بردم معلم ما بودند و در كلاس چهارم، عربي را خيلي خوب ياد مي‏دادند و تاريخ هم نشان داده كه علماي ما در دوازده يا سيزده سالگي اين زبان را ياد مي‏گرفته‏اند يعني اگر از كلاس چهارم هم تدريس شود امكان ياد دادن آن هست.
نايب رئيس (بهشتي)- خواهش مي‏كنم تشريف داشته باشيد چون از طرف گروهتان داريد توضيح مي‏دهيد و ما بايد اين متن را اصلاح كنيم. اينجا اگر آن نظري باشد كه جناب‏عالي مي‏گوييد به جاي تمام سطوح آموزش بايد نوشته شود «در دورة راهنمايي و دبيرستان» (يكي از نمايندگان- چون سيستم در حال تغيير است اجازه بفرماييد بنويسيم» پس از دورة ابتدايي»). يعني شامل دانشگاه هم مي‏شود؟ (يكي از نمايندگان- خير).
كياوش- در دانشگاه بعضي از دروس و رشته‏هاي تخصصي ايجاب مي‏كند كه اين زبان جزء رشته تخصصشان باشد اما در بعضي از سطوح لزومي ندارد چون مثلًا كسي كه مكانيك يا فيزيك مي‏خواند. ديگر احتياجي به اين زبان ندارد اگر دورة متوسطه را خوب خوانده باشد و به فرض اين‏كه احتياج پيدا كند ان شاء اللّه بعد از اين هم به كتاب‏هاي علمي احتياج پيدا خواهند كرد در همان دوره كافي است كه از آن استفاده كند.
نايب رئيس (بهشتي)- چون شما به عنوان سخنگوي گروه صحبت مي‏فرماييد اجازه بدهيد بنويسيم‏
                        صورت مشروح مذاكرات قانون اساسى‏جلسه‏31-1، ص: 580
 «اين زبان در دورة راهنمايي و دبيرستان يا دوره‏هاي معادل اينها بايد تدريس شود».
كياوش- بلي پيشنهاد گروه ما همين است.
نايب رئيس (بهشتي)- آقاي رباني بفرماييد.
رباني رانكوهي- بنويسيد راهنمايي و متوسطه.
نايب رئيس (بهشتي)- الان راهنمايي و متوسطه نيست اصطلاح فعلي دبيرستان است آقاي مكارم بفرماييد.
مكارم شيرازي- عبارت «در تمام سطوح» شامل ابتدايي و همچنين بالاتر از دبيرستان هم مي‏شود منتها نگفته در تمام كلاس‏ها بلكه در تمام سطوح است يعني اگر از كلاس چهارم به بالا خوانده شود و همچنين در بعضي از كلاس‏هاي دانشگاه هم تدريس شود، مي‏شود در تمام سطوح.
نايب رئيس (بهشتي)- خير آقاي مكارم. معنايش اين نيست، آقاي رباني سؤالتان را بفرماييد.
رباني املشي- زبان قرآن و پاية فرهنگ اسلامي عربي است اگر اين علت باشد اين را كه شما مي‏فرماييد كه در دانشگاه، مثلًا در دانشكده چه لزومي دارد تدريش شود مگر ما خواستيم كه عربي به خاطر دانشكده فني و تعليماتي را كه در آنجا دارند تدريس شود بلكه به خاطر اين‏كه فرهنگ ما قرآن و اسلام است مي‏گويم مسلماً بايد در تمام سطوح تدريس شود و چه مانعي دارد كه حتي از كلاس اول تدريس شود؟ ما مي‏بينيم كه در كشورهاي مستعمرة انگليسي از كلاس اول زبان انگليسي تدريس مي‏شود و در ايران هم در دوره ابتدايي از كلاس اول تدريس مي‏شود. حالا ما اين زبان انگليسي را به زبان قرآن تبديل مي‏كنيم.
نايب رئيس (بهشتي)- آقاي كياوش حضرت‏عالي هم فرمايشتان را بفرماييد چون پيدا است كه مسأله بيش از اين حرفهاست و بايد موافق و مخالف صحبت كنند. سؤالاتي در اين زمينه هست كه من فكر مي‏كنم اين سؤالات يك مقدارش به تخصص در مسائل تعليم و تربيت و برنامه‏ريزي كتاب در مدارس مربوط مي‏شود. بنابراين خوب است آقاي دكتر باهنر تشريف بياورند و به اين سؤالات در رابطه با آن‏چه تجريبات چندين ساله در اين زمينه در اختيار ايشان گذاشته پاسخ دهند. لطفاً هر كسي سؤالي دارد دست بلند كند. آقاي قرشي بفرماييد.
قرشي- وقتي كه ما زبان عربي را به جهت قرآن در تمام سطوح لازم مي‏دانيم كه تدريس شود چرا تدريش خود قرآن را در همة سطوح لازم نمي‏دانيد؟
نايب رئيس (بهشتي)- اين مورد انجام شده است البته در قانون اساسي لازم نيست بيايد بلكه در قوانين بعدي خواهد آمد. (هاشمي‏نژاد- اجازه بفرماييد كه خود آقاي دكتر باهنر نظرشان را بگويند ببينيم كه نظرشان مثبت است يا منفي. آقاي دكتر باهنر بفرماييد.
دكتر باهنر- زبان عربي را به عنوان زباني ديني و قرآني مي‏خواهيم ياد بگيريم كه اين زبان بايد بعد از يادگرفتن زبان فارسي تدريس شود. براي اين‏كه در هر حال هر ملتي يك زبان بومي، محلي يا خانوادگي دارد كه مي‏خواهد با آن صحبت كند و نيازهاي عمومي‏اش را رفع كند و مطمئناً پيشنهاد آقايان اين نيست كه زبان عربي به صورت زبان بومي و يا زبان محلي يا زبان محاوره‏اي در بيايد كه توقع اين نيست، يعني ما يك زبان محاوره‏اي داريم كه بايد با آن صحبت كنيم و براي يادگرفتن زبان محاوره‏اي بايد در دورة ابتدايي رويش كار شود البته بعضي اظهارنظر مي‏كنند كه انسان مي‏تواند همراه زبان محاوره‏اي يك زبان دوم هم ياد بگيرد
                        صورت مشروح مذاكرات قانون اساسى‏جلسه‏31-1، ص: 581
منتها اين نظر از نظر عدة زيادي مردود است و لذا اين بحث هم الان است و آنهايي كه زبان انگليسي را در مدارس ملي تدريس مي‏كنند و آن‏هم وسيله‏ايست كه بتوانند از اين راه از اولياء دانش‏آموزان پولي به جيب بزنند كه اين را كارشناسان مردود مي‏دانند و مي‏گويند بچه چند سال اول بايد زبان محاوره‏اي خودش را خوب ياد بگيرد و آن را با زبان ديگري آميخته نكند. بنابراين در دورة ابتدايي بايد زبان محاوره‏اي خودش را بدون آميختگي با زبان ديگري ياد بگيرد. البته خواهيد گفت زبان محاوره‏اي ما كه زبان فارسي همراه با كلمات عربي است كه اين كلمات الان جزء زبان بومي ما شده است و اين را نمي‏شود در رديف زبان دوم قرار داد چون خودش جزء زبان فارسي و محاوره‏اي ما است. بنابراين پيشنهاد اين است كه در دورة ابتدايي همان زبان فارسي را تعليم بدهيم.
البته آموزش تعليمات ديني و قرآن مسألة ديگري است و از نظر محتواي فرهنگي چه مسائلي را بايد ياد بدهيم باز هم بحث ديگري است. چون صرفاً اينجا بحث زبان است، پيشنهادي كه آقاي قرشي راجع به قرآن دادند بحث ديگري است كه در جاي خودش بايد مطرح شود ولي در اينجا زبان‏آموزي است و بايد بگوييم كه در دورة ابتدايي فقط بايد زبان فارسي را ياد بدهيم و همان‏طور كه عرض كردم اصطلاحات زبان عربي هم كه جزء زبان فارسي است به تدريج در ادبيات فارسي در دورة ابتدايي براي دانش‏آموزان مشتقات و خصوصياتش بيان مي‏شود، اما در واقع همان آموزش زبان فارسي است اما از دورة راهنمايي و متوسطه ما مي‏توانيم زبان عربي را خوب ياد بدهيم چون زبان بومي و مادري خوب جا افتاده است و حالا طفل بدون اين‏كه زبانش آميخته شود مي‏تواند زبان عربي را ياد بگيرد و اين زبان عربي را در دورة متوسطه شروع مي‏كنيم. البته ما الان راهنمايي و دبيرستان داريم ولي شايد در آينده تغييراتي داده شود و ما تعبير راهنمايي را در آينده خذف كنيم لذا بايد تعبيراتي بگذاريم كه بتواند از حدود سال پنجم تا ششم تا پايان تحصيلات دبيرستاني را شامل شود و در اين دوره مي‏توانيم زبان عربي را خوب ياد بدهيم و اگر بتوانيم برنامه‏ريزي صحيحي بكنيم و جزء برنامة عموميشان بياوريم نه جزء دروس اختصاصي، همان‏طور كه زبان فارسي را ياد مي‏گيرند زبان عربي را هم بخوانند، ما موفق خواهيم شد طي شش سال هفته‏اي دو سه ساعت زبان عربي را به خوبي ياد بدهيم و ديگر احتياجي نيست كه وقتي شخصي وارد دانشگاه مي‏شود و مي‏خواهد رشتة پزشكي يا رشتة فني را بخواند مجدداً بيايد زبان عربي را يدك بكشد. همان‏طور كه در مورد آموزش زبان فارسي هم در رشته‏هاي تخصصي دانشگاهي اين بحث هست و در رژيم سابق هم چون اصرار داشتند كه يك چيزي را علم كرده باشند، مسألة ملي‏گرايي و فرهنگ قومي رامطرح مي‏كردند و تأكيد داشتند در همة رشته‏ها و تا آخرين سال‏هاي تحصيلي زبان فارسي را ياد بدهند و معلوم بود كه يك شعار و لعابي است از يك نوع قوم‏گرايي و ملي‏گرايي، به هر حال زبان عربي در رشتة تخصصي دانشگاهي لازم نيست مگر رشتة تخصصي كه احتياج به عربي داشته باشد مثلا حقوق و ادبيات فارسي و فلسفه كه لازم است از متون عربي استفاده كند كه در سطح تخصصي عربي را ياد مي‏گيرد. بنابراين اگر ما بتوانيم در اين اصل از قانون اساسي پيش‏بيني لازم را بكنيم مي‏توانيم در دورة متوسطه زبان عربي را بياموزيم كه نه در دورة آموزشي زبان مادري و نه در دورة تخصصي باشد بنابراين هدف ما برآورده خواهد شد و گرفتار نوعي بر هم انبار كردن برنامه‏ها در رشته نخواهيم شد. اين خلاصة توضيح من است.
                        صورت مشروح مذاكرات قانون اساسى‏جلسه‏31-1، ص: 582
اشرافي- اگر در دورة ابتدايي پايه‏گذاري نشود در دورة متوسطه هرگز نمي‏خوانند بنابراين بايد آموزش از دورة ابتدايي پايه‏گذاري شود.
نايب رئيس (بهشتي)- آقاي اشراقي چون نوبتتان هم رسيده است بفرماييد صحبت كنيد.
اشراقي- بسم الله الرحمن الرحيم. در اين دورة شصت سال اخير كه ابتدا مرادم شصت سال قمري است از كودتا تا انقراض، بنا بود كه زبان فارسي ترويج شود و مراد زبان فارسي نبود بلكه ترويج يك مذهبي بود كه حالا كاري به آن نداريم و ايضاً بنا بود زبان قرآن و زبان اسلام به كلي از بين برود كه در مدارس به هيچ عنوان به اين امر عنايتي نشد. البته در برنامه‏هايشان مثلًا هفته‏اي دو ساعت براي آموزش قرآن در نظر گرفته شده بود ولي عملًا در اين شصت سال نديديم كه افرادي قرآن بخوانند و نتيجتاً ملاحظه فرموديد كه دكترها يا وزرايي بودند كه وقتي مي‏خواستند يك جملة عربي بخوانند غلط مي‏خواندند و الان هم در رسانه‏هاي گروهي چون افرادي صالح و باسواد گيرشان نيامده احياناً جملات قرآني را غلط مي‏خوانند. البته ما آخوندها مي‏دانيم كه غلط خوانده است و اشكالي هم ندارد اما ديگران و ممالك ديگر اينها را مي‏شنوند و مي‏بينند كه آقاي وكيل يا آقاي وزير يك عبارت عربي را غلط خوانده و عذرشان مقبول است چون نخواسته‏اند بخوانند ولي بسا افرادي را مشاهده كرده‏ايم كه به مجالس ترحيم كه مي‏آيند نمي‏دانند قرآن را چطوري دست بگيرند. چون نمي‏خواستند اين قرآن بماند، چون نمي‏خواستند اسلام بماند. روي اين اصل بايد اين ماده را بگذرانيد و ايضاً از همان مقدمات و دروس ابتدايي، البته در دروس ابتدايي مي‏توان به يك صورت‏هايي كه نوآموز زبانش استعداد پيدا كند تدريس كرد اگر در دورة ابتدايي زبانش استعداد پيدا نكرد در دوره‏هاي بالا نمي‏تواند بخواند و نمي‏خواند مگر افرادي كه استعدادهاي قوي ديگري دارند كه آن هم مطلب ديگري است مثلًا آقايان مطالبي راجع به خواندن قرآن گفتند آقاي كياوش خيلي عالي فرمودند ولي نظرشان اين بودكه ما تفسيرات قرآن را نفهميديم. البته خيلي تفاسير هست كه تا اين دوره آنها را يك جور گفته‏ايم و اما بعد از اين به طور ديگري از اين آيه برداشت خواهيم كرد. مثلًا اگر در آن دوره مي‏گفتيم «و اجعل لنا من المتقين اماما» چون استعداد لازم در ما نبود اما بعد از اين كه استعداد زيادتر شد مي‏توانيم با كمال شهامت بگوييم «و اجعلنا للمتقين اماما» و بايد طوري خودمان و مسلمانان ديگر را بار بياوريم كه علاوه بر فهم صحيح قرآن در صفوف اول دنيا قرار بگيريم و چون از مسلمين استعدادها گرفته شده بود آن تفاسير دور و دراز را مي‏آوردند و در اختيار ما مي‏گذاشتند.
من مطلب را اطاله ندهم و بعضي از آقايان هم نگويند كه صورت خطاب به خود گرفته است.
بايد جديت شود كه اين اصل گذرانده شود و از سطوح ابتدايي تا سطوح عاليه عمل شود.
و السلام عليكم و رحمة الله.
نايب رئيس (بهشتي)- آقاي دكتر باهنر اگر دربارة دشواري فني و عدم امكان اين كار توضيحي داريد بفرماييد. البته دوستان عنايت بفرمايند كه اين مسأله فني است و اگر حساب شده نباشد تمام قانون را متزلزل مي‏كند. من باز به عنوان يك فرد صاحب‏نظر وظيفه دارم نظر خودم را اعلام كنم كه الزام تدريس عربي در دبستان و دانشگاه امري است غير عملي من فقط نظرم را گفتم.
دكتر باهنر- براي اين‏كه الان باز هم معطل نشويم من يك جمله را پيشنهاد مي‏كنم.
                        صورت مشروح مذاكرات قانون اساسى‏جلسه‏31-1، ص: 583
 (فاتحي- زبان عربي و تعليم قرآن بنويسيم).
نايب رئيس (بهشتي)- خير آقا منظور زبان عربي است چون قرآن كه تدريس مي‏شود.
 (فاتحي- ما في نفسه لزومي به ياد گرفتن زبان عربي نداريم مگر در روند ياد گرفتن قرآن).
آقاي فاتحي اصلًا بحث زبان عربي است.
دكتر باهنر- من جمله‏اي را پيشنهاد مي‏كنم كه مي‏تواند مسأله را حل كند يعني بنويسيم «اين زبان براساس برنامه‏اي كه تدوين خواهد شد در مدارس تدريس شود» يعني ما حالا نمي‏توانيم به تفصيل وارد سطوح شويم و اجمالًا بايد عنايت فوق‏العاده‏اي به آن بشود. اما اين‏كه الان بخواهيم سطوحش را مشخص كنيم كار مشكلي است.
نايب رئيس (بهشتي)- آقاي دكتر ضيائي بفرماييد.
دكتر ضيائي- اين زبان به همان دليل كه آقايان فرمودند پايه و فرهنگ دين ماست و مطلب ديگر اين‏كه زبان عربي در ادبيات فارسي ما چنان دخيل شده كه مجزا كردن زبان عربي از زبان فارسي مقدور نيست و اگر بخواهيم يك نويسنده و يا يك مؤلف خوب و يا يك سخنران خوب داشته باشيم بايد همان قدر به زبان فارسي آشنايي داشته باشد كه به زبان عربي تسلط دارد، براي اين‏كه شما مي‏بينيد اغلب كلمات فارسي چه در نوشتن و چه در بيان كردن جملات و كلمات عربي است و شما مكرر ديده‏ايد كه متَّهَم را متَّهِم مي‏خوانند و متَّهِم را متَّهَم و مستَنَد را مستَنِد مي‏خوانند و مستَنِد را مستَنَد. در كلمات فارسي قِيام را قيام مي‏خوانند و نمي‏دانند چطور بخوانند. بنابراين زبان عربي به منزلة قوام اصلي زبان فارسي است و به نظر من بايد از سطح ابتدايي در حدود استعداد نوآموزان تدريس شود تا اطفال آمادگي به يادگرفتن زبان پيدا كنند و به تحصيل زبان عربي و تكميل معلوماتشان بپردازند و در دورة متوسطه و دورة عالي و در سطح دانشگاه همان‏طوري كه زبان‏هاي انگليسي و فرانسه اجباري است و دانش‏آموزان و دانشجويان مجبورند ياد بگيرند، زبان عربي هم اجباري شود. اگرچه فرموديد اين كار غير عملي است ولي همان‏طور كه زبان‏هاي ديگر عملي است، زبان عربي هم كه از احتياجات روزمره است عملي خواهد بود و اگر براي امسال امكان‏پذير نيست براي سال‏هاي بعد اشكالي ندارد كه مانند زبان انگليسي اجباري باشد.
نايب رئيس (بهشتي)- پيداست كه آقايان دو مسأله را با هم مخلوط مي‏كنند، بنابراين توضيح مي‏دهيم مطلب اول كه فرموديد، در مورد قواعد اشتقاق و برخي قواعد حرف است كه داخل زبان فارسي شده، اين يك مطلب است و ياد گرفتن زبان عربي مطلب ديگري است و خيلي با هم فرق دارد و مي‏شود آن را در كتاب‏هاي ادبيات فارسي هم جزء دستور مربوط به زبان فارسي در حد ضرورت وارد كرد. راجع به دانشگاه هم توجه بفرماييد اگر شخصي خواست به جاي انگليسي عربي بخواند كه اشكالي ندارد همچنان‏كه به جاي انگليسي فرانسه يا آلماني مي‏تواند بخواند اما اين‏كه الزام باشد كه همة دانشجويان بايد زبان عربي بخوانند و الزاماً همة دانش‏آموزان بايد در مدارس ابتدايي زبان عربي بخوانند فقط يك نتيجه دارد و آن متنفر كردن نوباوگان از اين زبان ارزنده است.
رباني شيرازي- از كلاس سوم و چهارم ديگر مي‏توانند بخوانند زيرا وقتي است كه به زبان مادري آشنايي پيدا كرده‏اند و گرفتار آن زبان نيستند و مي‏توانند عربي را بياموزند.
                        صورت مشروح مذاكرات قانون اساسى‏جلسه‏31-1، ص: 584
نايب رئيس (بهشتي)- آقاي منتظري بفرماييد.
منتظري- بسم الله الرحمن الرحيم. من به خاطرم هست كه سابقاً عربي را جزء برنامة دبيرستان‏ها قرار داده بودند ولي عملًا با اين‏كه زبان عربي اجباري هم بود ديپلمه‏ها دو كلمه عربي هم بلد نبودند بخوانند. بنابراين به نظر من متن اين اصل كافي نيست. من پيشنهاد مي‏كنم كه اين‏طور نوشته شود «از آنجا كه زبان قرآن و پاية فرهنگ اسلام عربي است و ادبيات فارسي با آن آميخته است اين زبان در دورة راهنمايي و دبيرستان بايد به نحوي تدريس شود كه محصل پس از فراغت از دبيرستان بتواند از متون عربي به آساني استفاده نمايد و نامه‏هاي رسمي جمهوري اسلامي ايران با كشورهاي اسلامي نيز به اين زبان باشد».
بنابراين اگر قرار باشد مثل سابق دو كلمة (ضرب و يضرب) بنويسيم فايده‏اي ندارد و بايد پايه‏اش را محكم كنيد.
نايب رئيس (بهشتي)- اجازه بفرماييد مثل اين‏كه بحث ما در اين باره طولاني است و خوشبختانه دوستاني مثل آقاي اكرمي هستند كه در اين زمينه تجاربي دارند و خواستند در اين زمينه صحبت كنند و وقت جلسه هم دارد تمام مي‏شود و نامه‏اي هم از راديو تلويزيون در پاسخ سؤال دوستان داريم كه بايد خوانده و البته امروز توفيق داشتيم كه چهار اصل را تصويب كنيم. از راديو تلويزيون نامه‏اي نوشته‏اند كه: «پس از سلام در بدو تشكيل، آن مجلس محترم نامه‏اي به راديو تلويزيون مبني بر درخواست ضبط و پخش مذاكرات آن مجلس از راديو و تلويزيون رسيد كه در ظرف بيست و چهار ساعت كلية وسايل كار فراهم و به آن مجلس گسيل شد و ما براي پخش مستقيم مذاكرات نمايندگان كانال دوم راديو و كانال دوم تلويزيون را در نظر گرفتيم كه مستقيماً مردم ايران را در جريان آن‏چه كه در داخل مجلس مي‏گذرد، بگذاريم. از آن روز تا چندي بنا به تصميم نمايندگان محترم جلسات مجلس سرّي اعلام شد و طبيعتاً امكان ضبط و پخش آنها امكان‏پذير نبود» توضيح مي‏دهيم كه مذاكرات مجلس در آن روزها سرّي نبود و آن يك هفته مربوط به انتخاب گروه‏ها بود اصلًا مجلسي نداشتيم كه مذاكراتش سري يا علني باشد، اين است كه اين برداشت صحيحي نيست. «ولي پس از آن كلية مذاكرات مجلس ضبط شده و مختصري از آن از بخش اخبار پخش شده است و اين امر با توجه به نظر معاونت مجلس بود و اين‏كه شايد پخش كلية مذاكرات مجلس مفيد نباشد» من اين را بايد بپرسم كه ايشان بفرمايند اين نظر را از كجا گفته‏اند كه من گفته‏ام پخش كلية مذاكرات شايد مفيد نباشد. چون من نه كتباً چنين نظري فرستاده‏ام و نه شفاهاً به كسي گفته‏ام. (يكي از نمايندگان- لابد آن قسمتي كه خود جناب‏عالي راجع به ولايت فقيه صحبت كرديد آن‏هم همان قسمتي بود كه لازم نبود پخش شود). بلي نشانه‏اش همان است. «اخيراً جمعي از نمايندگان و عده‏اي در خارج اصرار دارند كه كلية مذاكرات مجلس از صدا و سيماي جمهوري اسلامي ايران پخش شود و جمعي ديگر معتقدند كه كار بايد به روال گذشته باشد و قسمت‏هاي كمي از آن براي اطلاع عموم منتشر گردد.
به هر صورت كلية مذاكرات مجلس را تاكنون ضبط كرده‏ايم و چون از نظر تاريخي اين مجلس بي‏نهايت مهم است، معتقديم كه كلية اين مذاكرات بايد ضبط گردد در عين حال با تجربه‏اي كه داريم و اعتراضات ضد و نقيضي كه به ما مي‏رسد و جمعي ما را متهم به سانسور
                        صورت مشروح مذاكرات قانون اساسى‏جلسه‏31-1، ص: 585
مطالب مي‏كنند و جمعي ديگر ما را متهم مي‏كنند كه كس يا كساني را به ديگران ترجيح داده و مذاكرات آنها را پخش مي‏نماييم. لذا با توجه به جو مسمومي كه از لحاظ وجود شايعات در تمام زمينه‏ها موجود است از آن مقام محترم استدعا داريم:
1- نظر آن مجلس محترم را راجع به نحوة پحش از صدا يا سيماي جمهوري اسلامي ايران به طور كامل يا ناقص مشخصاً و رسماً تعيين و اعلام داريد.
2- اگر ارادة مجلس بر اين قرار گرفت كه بخشي از اين مذاكرات منتشر شود لازم است نمايندگان تام‏الاختيار از خود آقايان تعيين گردد تا آن‏چه كه بايد منتشر شود يا نشود خود تعيين فرمايند تا مسؤوليتي متوجة ما نباشد.
3- نمايندگان محترم عنايت و توجه داشته باشند كه پخش مطالب در صورتي كه تصويب گردد در حالت وسيع آن از كانال‏هاي دوم راديو و تلويزيون امكان‏پذير است و در ساعت‏هايي كه مجلس در حال تشكيل مي‏باشد» يعني بعداً ديگر پخش نمي‏شود، و از همين جا همان‏طوري كه در راديو پخش مي‏شود از كانال دوم تلويزيون هم پخش كنند. «با عرض احترام مجدداً اميدوارم كه آن حضرت هر چه زودتر در اين مورد تصميمات لازم را اتخاذ و براي اجرا به ما ابلاغ دارند.» خوب نظر دوستان اين است كه قسمتي پخش شود و يا شب‏ها قبل از اخبار يا بعد از اخبار باشد چون در اين زمان‏ها همة مذاكرات را نمي‏شود پخش كرد، بنابراين بايد براي تعيين اين قسمت فكري شود يا نظر اين است كه مستقيماً همه‏اش پخش شود؟ (مكارم شيرازي- در كميسيون مشترك تصميم گرفته شود بهتر است).
7- پايان جلسه‏
نايب رئيس (بهشتي)- بنابراين، اين را فردا مطرح مي‏كنيم كه آقايان هم دربارة آن دقت و مطالعه كرده باشند. فعلًا جلسه را ختم مي‏كنم. فردا صبح ساعت هشت و سي دقيقه جلسة مشترك گروه‏ها تشكيل مي‏شود و ساعت ده و سي دقيقه جلسه علني خواهيم داشت.
 (جلسه ساعت نوزده و پانزده دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 587
                        جلسه بيست و سوم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت يازده روز بيست و نهم شهريور ماه 1358 هجري شمسي برابر با بيست و هشتم شوال المكرم 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
اعلام رسميت جلسه و قرائت اسامي غايبين و دير آمدگان جلسه قبل‏
طرح و تصويب اصل 22 (اصل شانزدهم)
طرح و تصويب اصل 23 (اصل هفدهم)
طرح اصل 24
پايان جلسه‏
دبيرخانه مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 589
1- اعلام رسميت جلسه و قرائت اسامي غايبين و دير آمدگان جلسه قبل‏
نايب رئيس- جلسه رسمي است، اسامي غايبين و دير آمدگان جلسه قبل قرائت مي‏شود:
غايبين آقايان: انواري- سحابي، نمايندگاني كه تأخير داشتند، آقايان: بيت اوشانا 30 دقيقه- حائري 68 دقيقه- خادمي 88 دقيقه- ضيائي 36 دقيقه- طاهري اصفهاني 19 دقيقه- عرب 31 دقيقه- فارسي 88 دقيقه- مقدم مراغه‏اي 92 دقيقه- موسوي اصفهاني 20 دقيقه- ميرمرادزهي 37 دقيقه- هاشمي‏نژاد 37 دقيقه.
2- طرح و تصويب اصل 22 (اصل شانزدهم)
نايب رئيس- بسم الله الرحمن الرحيم. اصل بيست و دوم مطرح است. درباره اين اصل ديروز بحث شد و نظراتي داده شد كه بر طبق آن نظرات درباره‏اش بايد اصلاحاتي داشته باشيم و امروز اين اصل را با اصلاحات به رأي بگذاريم. آيا خود گروه دوم متن اصلاح شده‏اي را آورده است كه مطرح كنيم؟ (مكارم- يك اصلاحيه فرستاده‏ام خدمتتان). (اكرمي- بنده ديروز وقت براي صحبت گرفته بودم به من اجازه ندادند). آقايان منشي‏ها نوبت را مي‏نويسند، من كه وقت‏ها را تعيين مي‏كنم. آقاي كياوش بفرماييد.
كياوش- در مورد زبان عربي كه ديروز بحثش بود اين زبان عربي بايد در تمام رشته‏ها باشد زبان عربي تا حالا تا كلاس سوم تدريس مي‏شد از كلاس سوم به بعد چون رشته‏ها «در تمام رشته‏ها». مسأله ديگر اين‏كه طبق روش سابق زبان عربي جزء گروه ادبيات بود و مواد گروه ادبيات عبارت بود از املا و انشاء فارسي و غيره، اگر محصلي از اين گروه نمره قبولي آورده بود ولي در زبان مثلًا نمره دو مي‏آورد قبول مي‏شد پيشنهادم اين است كه اين زبان به صورت مستقل با نمره مستقل ذكر شود.
نايب رئيس- آقاي طاهري بفرماييد.
طاهري اصفهاني- من امروز هم عرض كردم و سؤالي داشتم و آن اين‏كه اگر شما براي زبان عربي اصالتي قائل هستيد به عنوان اين‏كه چون زبان دين و قرآن و حديث و سنت‏ها است پس اين عبارت «و ادبيات فارسي كاملًا با آن آميخته است» زيادي است. آوردن اين عبارت اين هم به اين شكل كه زبان و ادبيات فارسي ما كاملًا با آن آميخته است اگر مي‏نوشتيم براي آن تخصصي بود و يك مسأله ديگر هم همان است كه آقاي كياوش گفتند.
نايب رئيس- آقاي حجتي بفرماييد.
حجتي كرماني- من با عنايت به مطالبي كه آقاي باهنر و جناب منتظري فرمودند عرض مي‏كنم مسأله‏اي كه آقاي باهنر گفتند كه بچه‏ها در دوران ابتدايي زبان محاوره‏اي ياد مي‏گيرند بنابراين بعداً برايشان اشكال ايجاد مي‏كند اين‏طور نيست بچه‏ها در مدرسه زبان محاوره‏اي ياد
                        صورت مشروح مذاكرات قانون اساسى‏جلسه‏31-1، ص: 590
نمي‏گيرند زبان محاوره‏اي را بيشتر از مادرشان و در كوچه‏ها ياد مي‏گيرند و در مدرسه خواندن و نوشتن را ياد مي‏گيرند بنابراين هيچ اشكالي ندارد كه اين زبان عربي را جزء برنامه بچه‏ها قرار بدهيم مخصوصاً با توجه به مسأله‏اي كه آقاي منتظري اشاره كردند كه در گذشته تعليمات عربي مي‏دادند ولي بچه‏ها ياد نگرفتند اگر چنان‏چه ما بخواهيم از اول بچه‏ها به خوبي به زبان عربي آشنا بشوند بايد با استفاده از متخصصين فن كه كارها را آسان كرده‏اند كاري كنيم كه از همان ابتدا و از دبستان همان‏طور كه قبلًا حتي فارسي را هم از طريق قرآن ياد مي‏گرفتند عربي را از «الف، ب» با قرآن ياد بگيرند و طرحي بايد براي اين موضوع در نظر گرفته شود. يادم مي‏آيد جناب آقاي مهندس بازرگان يك كتابي داشتند براي تدريس قرآن و آن متدي كه ايشان احيا كرده بود باعث شده بود كه در ظرف شايد بيست و پنج، سي ساعت حتي يك كسي كه كتاب را نمي‏توانست بخواند، قرآن را مي‏خواند و معني‏اش را هم خوب مي‏فهميد، فكر نمي‏كنم آن‏چه شما ديروز فرموديد كه تنفر ايجاد مي‏كند اين‏طور باشد. اگر يك متد صحيحي از دوران كودكي در مدارس ابتدايي اجرا بشود هم عربي ياد مي‏گيرند و هم قرآن و عربي ياد گرفتن در دوران دبيرستان تمام مي‏شود و فقط مي‏ماند براي كسي كه مي‏خواهند در ادبيات عرب يا حقوق و امثالهم متخصص بشوند.
نايب رئيس- آقاي منتظري بفرماييد.
منتظري- همان‏طور كه قبلًا گفتم در گذشته عربي جزء برنامه بود ولي بچه‏ها چيزي ياد نمي‏گرفتند. بايد اين مطلب چهار ميخه شود تا وزارت فرهنگ مواظب باشد زبان عربي را در همه كلاس‏هاي دوره راهنمايي و دبيرستان و در همه رشته‏ها به صورت گروه مستقل كه امتحان جداگانه‏اي داشته باشد تدريس كند چون ما مي‏خواهيم در تمام كشورهاي اسلامي وحدت اسلامي داشته باشيم، بنابراين، اين جهت بايد ذكر شود و همچنين براي تقويت وحدت اسلامي بايد نامه‏هاي رسمي كشور جمهوري اسلامي ايران كه به كشورهاي اسلامي ديگر نوشته مي‏شود با اين زبان نوشته شود تا كشورهاي اسلامي رابطه‏شان با اين زبان بهتر حفظ شود.
نايب رئيس- آقاي دكتر قائمي بفرماييد.
دكتر قائمي- بسم الله الرحمن الرحيم. بحثي كه راجع به زبان شده از دو ديده بايد مورد بررسي قرار بگيرد يكي اين‏كه آيا اصل آموزش زبان مورد نظر ما هست يا نه، و يكي اين‏كه اين را چطور بايد بياموزيم. آن‏چه را كه بنده اينجا تكيه مي‏كنم، تكيه است روي جنبه علمي قضيه و روي جنبه‏هاي تجربي، اساس بحثمان اين است كه ما مدارسي كه در تهران و شهرستان‏ها داشتيم كه اغلب‏تان آشنا هستيد «مدارس اسلامي»، سعي كرديم كه اين را از حدود ده سال قبل به صورت يك امر تجربي در بياوريم و ببينيم چه كردند و چه كاري مي‏شود در اين زمينه كرد، مسأله آموزش زبان كلًا به سه صورت امكان‏پذير است: يا به صورت بومي و محاوره‏اي مي‏خواهيم در بياوريم و بچه‏ها زبان عربي را در حدي بدانند كه حتي بتوانند صحبت بكنند. اگر چنين نظري است اين بايد براساس تجارب علمي قبل از سه سالگي شروع بشود وگرنه، نه در سطح دبيرستان و نه در سطح راهنمايي امكان‏پذير نيست. يكي ديگر اين‏كه به صورت يك امر تفنني در بياورند نمونه آن‏چه كه ديروز آقايان اشاره كردند. در سطح ابتدايي هم زبان انگليسي مي‏آموختند ولي واقعيت اين است كه اين زبان انگليسي وسيله‏اي بود براي پر شدن جيب صاحبان مدارس و فريب دادن مردم يعني پدر و مادر
                        صورت مشروح مذاكرات قانون اساسى‏جلسه‏31-1، ص: 591
بي‏سواد همان‏قدر كه مي‏ديد بچه‏اش مي‏گويد «D. C. B. A» خوشحال مي‏شد و فكر مي‏كرد بچه‏اش زبان ياد گرفته و آن‏وقت رقم درشتي را به مدرسه‏ها مي‏داد، چنين كاري هم امكان‏پذير نيست. آن‏چه را كه ما تجربه كرديم در تهران و چند شهرستان در اين زمينه و آمار گرفتيم اين به شرطي امكان‏پذير است كه بچه‏ها تا حدود زيادي زبان مادري و حتي دستور زبان را بدانند، كليه آقاياني كه در كشورهاي خارج تحصيل كرده‏اند و سال‏هاي سال آنجا مانده‏اند آنها هم مي‏دانند كه وقتي فردي مي‏رود آنجا زبان دوم را ياد بگيرد تازه احساس مي‏كند كه احتياج دارد به ياد گرفتن دستور زبان مادري خودش، به هر حال يك بعد مسأله اين است كه زبان مادري را تا حدودي كه بتواند رفع نياز بكند و حتي بتواند در حد يك صفحه انشاء بنويسد. اين را بياموزد و از طرف ديگر هم شرط سني را ديديم كه يك اصل است و يك اصل تجربي است يعني براساس آن‏چه كه ما تجربه كرديم اين كار در كمتر از سن ده سالگي امكان‏پذير نيست. آن‏چه را كه جناب آقاي حجتي فرمودند كه از كلاس اول در مكتب‏ها مي‏آمدند و آموزش زبان را به وسيله قرآن ياد مي‏دادند بايد عرض كنم كه دو مسأله است، يك وقت اين است كه ما مي‏خواهيم روخواني قرآن را ياد بگيريم و يك دفعه است كه ما مي‏خواهيم مفهوم عبارت را هم بفهميم، در هر حال آن‏چه را كه ما تجربه كرده‏ايم و الان هم مدركي در پرونده‏هاست نشان مي‏دهد كه اين كار زودتر از كلاس پنجم اصلًا امكان‏پذير نيست با توجه به اين كه شما قصد داريد بچه‏ها در مدارس فارسي بياموزند، حساب بياموزند و علوم تا حدودي ياد بگيرند آن‏چه كه براي بچه‏ها باقي مي‏ماند سه، چهار ساعت در هفته است با اين سه، چهار ساعت امكان آموزش زبان نيست جز ازكلاس پنجم ابتدايي، حالا بنده نظرم را عرض مي‏كنم و آقايان هم اگر نظري داشتند مي‏فرمايند. راجع به دانشگاه هم معتقدم كه اين كار امكان‏پذير نيست و درست هم نيست، يعني يك حالات وازدگي براي آنهايي كه در رشته علوم هستند به وجود مي‏آورد ولي مي‏شود كاري كرد كه آن رغبت در اينها به وجود بيايد اين كار را ما با كمك چند نفر از رفقا و دوستاني كه مشورت كرده بوديم در دانشگاه صنعتي (شريف) پيدا كرديم، دانشگاه صنعتي صرفاً دانشگاه علمي است يعني تمام رشته‏هاي مهندسي مثل شيمي و فيزيك و راه و ساختمان و برق آنجا تدريس مي‏شود پس اصلًا مغز بچه‏ها با فرمول و اين جور مسائل آشنا است آنجا يك مركزي را تأسيس كردند به نام مركز تعليمات علومي، در اين مركز علوم انساني و زبان عربي حتي فقه، حكومت اسلامي، جامعه‏شناسي، روان‏شناسي، يعني دروسي را كه اينها در رشته تخصصي خودشان ندارند، آموخته مي‏شود. تجربه نشان داده است (چون من خودم آنجا تدريس مي‏كنم عرض مي‏كنم) آن‏قدر بچه‏ها علاقه‏مند هستند و به اين رشته آزادانه روي مي‏آورند كه قابل حساب نيست و گاهي ما مجبور مي‏شويم براي يك كلاس حدي قائل بشويم مثلًا در تابستان گذشته كه من درس داشتم ...
 (نايب رئيس- آقاي قائمي از مطلب دور نشويد وقت كم است) چشم، مي‏خواهم عرض كنم كه حدود 540 نفر در يك كلاس ثبت‏نام كردند بنابراين اگر قصد اين باشد كه در دانشگاه عملي باشد به صورت واحد امكان‏پذير نيست يعني اگر جزء واحد درسي باشد امكان‏پذير نيست، اين يك سرخوردگي ايجاد مي‏كند. بنابراين بايد يك مركزي به اين صورت براي بچه‏ها به وجود بياورد. البته در رشته‏هاي تخصصي مربوط به علوم انساني اين كار امكان‏پذير هست.
نايب رئيس- بسياري از دوستان اسم نوشتند كه صحبت كنند ولي ما ديروز به حد
                        صورت مشروح مذاكرات قانون اساسى‏جلسه‏31-1، ص: 592
كافي صحبت كرديم و الان هم سه پيشنهاد براي كفايت مذاكرات داريم. بنابراين پيشنهاد كفايت مذاكرات را به رأي مي‏گذاريم موافقين با كفايت مذاكرات دست بلند كنند (چهل نفر دست بلند كردند) تأييد مي‏شود.
بني صدر- ما در مورد زبان عربي خيلي حرف داريم.
طاهري خرم‏آبادي- چرا يك موضوعي را كه با انقلاب فرهنگي شما ارتباط دارد به اين زودي با كفايت مذاكرات داريد تمامش مي‏كنيد؟
صدوقي- اين چه اصراري است كه يك اصل را كه مربوط به دين و مذهب است آقايان نمي‏خواهند راجع به آن زياد صحبت كنند و لي يك اصلي كه مربوط به دين و مذهب نيست اين‏همه رويش بحث مي‏شود؟ زودتر روي اين موضوع تصميم بگيريد.
نايب رئيس- در جواب آقاي طاهري عرض كنم كه من اين كار را نكردم مجلس رأي داده است و ديگر اين‏كه يك واقعيت است كه فرصت ما يك ماه بود پانزده روز هم اضافه كرده‏ايم بايد سرعت عمل داشته باشيم. اصل را مي‏خوانم:
اصل 22- از آنجا كه زبان قرآن و پايه فرهنگ اسلامي عربي است و ادبيات فارسي كاملًا با آن آميخته است اين زبان در همه مدارس راهنمايي بايد تدريس شود.
طاهري خرم‏آبادي- مقيد به مدارس راهنمايي نكنيد راه را باز بگذاريد.
نايب رئيس- مي‏نويسيم: «اين زبان بايد در تمام مدارس راهنمايي و متوسطه و در همه رشته‏ها تدريس شود». (حجتي- آقا قرآن چطور؟) قرآن بحثي جداگانه است جزء
درس تعليمات ديني است.
هاشمي‏نژاد- ما تا حالا مي‏گفتيم كه در كارهاي تخصصي بايد به متخصصين مراجعه كنيم متخصصين مي‏گويند اين كار در همه سطوح علمي نيست و فردا ايجاد مشكل مي‏كند.
طاهري خرم‏آبادي- راه را نبنديد در مدارس بايد تدريس بشود به صورت خيلي خوبي هم بايد تدريس شود، از متخصصين بپرسيد كه اين كار در چه زماني عملي است.
نايب رئيس- اين يك پيشنهاد است اجازه بدهيد پيشنهادها را مي‏خوانم تا وقتي خواستيم به عبارت رأي بگيريم نقطه‏نظرهاي ديگران را رعايت كرده باشيم و اگر اصلاحي در عبارت مي‏شود با توجه به پيشنهادها باشد.
- زبان قرآن و فرهنگ اسلامي عربي است، اين زبان را زبان مشترك ملت‏هاي اسلامي اعلام مي‏كند و مقرر مي‏دارد كه آموزش آن در مدارس مورد كمال اهتمام قرار گيرد.
 (بني صدر)
- در اصل اضافه شود:
و در عهدنامه و مكاتبات رسمي با دولت اسلامي به جاي زبان بيگانه بايد از زبان عربي استفاده شود.
 (صافي)
اين زبان پس از دوره ابتدايي تا دانشگاه بايد تدريس شود.
 (يزدي)
- پس از دوره ابتدايي به طور كامل تدريس شود.
 (سبحاني)
اين مطلب را به عنوان يك تذكر بفرماييد كه معيار نبايد زمان و دوره‏هاي آموزشي باشد
مگر ما در حوزه‏هاي علميه در تمام سطوح زبان عربي تدريس مي‏كنيم؟ بلكه بايد معيار اين باشد كه در طول چند سال خوب و اساسي تدريس شود، به مقداري كه بتوانند خوب و صحيح بخوانند.
 (سيد حسن طاهري)
                        صورت مشروح مذاكرات قانون اساسى‏جلسه‏31-1، ص: 593
... اين زبان طبق برنامه تنظيمي بايد به حد كافي تدريس گردد.
 (مكارم شيرازي)
پيشنهاد: از آنجا كه قانون اساسي ما ملهم از قرآن كريم است تعليم و آموزش قرآن به روش جديد در سطوح آموزشي تدريس شود.
 (جواد فاتحي)
-
از آنجا كه زبان قرآن و پايه فرهنگ اسلامي عربي است و ادبيات فارسي كاملًا با آن آميخته است و نيز به منظور ايجاد زمينه وحدت مسلمين، اين زبان بايد در سطح راهنمايي و دبيرستان، در هر كلاس كليه رشته‏ها به عنوان يك درس مستقل تدريس شود. (آيت)
- از كلاس ابتدايي تا پايان دوره دبيرستاني.
 (كريمي)
- بسمه تعالي، اصل: از آنجا كه زبان قرآن و پايه فرهنگ اسلامي عربي است و ادبيات فارسي كاملًا با آن آميخته است اين زبان با تأييد كارشناسان وزارت آموزش و پرورش از كلاس چهارم ابتدايي تا آخر دوره دبيرستان تدريس شود و بايد ترتيبي از قبيل قرار دادن ضريب و غير اينها اتخاذ گردد تا پيشرفت و نتيجه كافي حاصل شود.
 (محمد فوزي)
- از آنجا كه زبان قرآن و پايه فرهنگ اسلامي عربي است و ادبيات فارسي كاملًا با آن آميخته است اين زبان بايد در همه كلاس‏هاي دوره راهنمايي و دبيرستان و در همه رشته‏ها به صورت گروه مستقل تدريس شود، براي تقويت وحدت اسلامي نامه‏هاي رسمي كشور جمهوري اسلامي ايران با كشورهاي اسلامي بايد با اين زبان تنظيم گردد.
 (هاشمي‏نژاد)
- از آنجا كه زبان قرآن و پايه فرهنگ اسلامي عربي است و ادبيات فارسي كاملًا با آن آميخته است.
اين زبان بايد در همه كلاس‏هاي دوره راهنمايي و دبيرستان و در همه رشته‏ها به صورت گروه مستقل تدريس شود، براي تقويت وحدت اسلامي نامه‏هاي رسمي كشور جمهوري اسلامي ايران با كشورهاي اسلامي بايد با اين زبان تنظيم گردد.
 (منتظري)
نايب رئيس- حالا جمله اول را مي‏خوانم: «از آنجا كه زبان قرآن و پايه فرهنگ اسلامي ....»
بني صدر- زبان كه پايه و فرهنگ نمي‏تواند باشد اگر مراد از فرهنگ به معني عام كلمه است پس زبان پايه نيست و بايد نوشت زبان قرآن و زبان فرهنگ اسلامي و زبان بين‏المللي اسلامي، عربي است.
صافي- قرار شد پيشنهاد جديد را نپذيريد.
نايب رئيس- بنابراين همين جمله را به رأي مي‏گذاريم: «از آنجا كه زبان قرآن و پايه فرهنگ اسلامي عربي است» موافقين با اين جمله دست بلند كنند (عده كمي دست بلند كردند) تأييد نشد، حالا موافقين با اين جمله «از آنجا كه زبان قرآن و علوم و معارف اسلامي عربي است» دست بلند كنند (اكثريت دست بلند كردند) تأييد مي‏شود. حالا جمله بعد را به رأي مي‏گذاريم: «و ادبيات فارسي كاملًا با آن آميخته است» موافقين با اين جمله دست بلند كنند (اكثريت دست بلند كردند) تأييد مي‏شود. حالا با اين جمله بعد رأي مي‏گيريم: «و به منظور ايجاد زمينه براي وحدت مسلمين» موافقين دست بلند كنند (عده كمي دست بلند كردند) تأييد نشد، بنابراين به اين جمله رأي مي‏گيريم: «اين زبان بايد در تمام سطوح آموزشي تدريس شود»
                        صورت مشروح مذاكرات قانون اساسى‏جلسه‏31-1، ص: 594
موافقين دست بلند كنند (عده كمي دست بلند كردند) اين هم تأييد نشد. پيشنهاد آقاي بني صدر را مي‏خوانم و به رأي مي‏گذاريم: «آموزش اين زبان بايد در مدارس مورد كمال اهتمام قرار گيرد» موافقين با اين پيشنهاد دست بلند كنند (عده كمي دست بلند كردند) تأييد نشد. حالا پيشنهادي خودم دارم كه به رأي مي‏گذاريم و آن اين است: «اين زبان بايد در همه مدارس راهنمايي و دبيرستان و در همه رشته‏ها تدريس شود» موافقين دست بلند كنند (اكثريت دست بلند كردند) تأييد مي‏شود. پيشنهادي است كه يك قيد اضافه شود، آن را مي‏خوانم: «اين زبان بايد در همه مدارس راهنمايي و متوسطه در تمام رشته‏ها به صورت گروه مستقل تدريس شود» موافقين دست بلند كنند. (مكارم- معني گروه مستقل چيست؟) توضيح مي‏دهم. معناي گروه مستقل اين است كه در كارنامه‏ها ارزشي هست براي نمره هر يك از مواد درسي، يعني نمره هر يك ماده تا يك سطحي در ردي يا قبولي تأثير دارد و بعد نمره يك گروه درس، يعني نمره هر يك ماده تا يك سطحي در ردي يا قبولي تأثير دارد و بعد نمره يك گروه درس، يعني چند تا درس با يكديگر يگ گروه تشكيل مي‏دهند نمره او هم يك تأثير دارد مثلًا گفته مي‏شود در رشته رياضي معدل گروه رياضي بايد دوازده باشد يعني چند درس رياضي، حساب، هندسه، مثلثات، و نمره هر درس هم نبايد كمتر از ده باشد بنابراين معدل دوازده است ولي نمره درسي مي‏تواند ده باشد پس ارزش گروه دوازده است، ارزش هر درس تا ده هست آن مقدار لازمش، حالا عربي اگر داخل گروه تعليمات ديني يا داخل گروه ادبيات فارسي بشود معمولًا آنجا اين‏طور مي‏شود كه بايد معدل گروه دوازده باشد گاهي گفته مي‏شود نمره هر درس نبايد از هفت كمتر باشد و گاهي گفته مي‏شود كه كمتر از ده نباشد اگر گفته بشود كمتر از هفت نباشد بنابراين با اين نمره عربي هفت قبول مي‏شود. اين فرق بين گروه و درس، حالا اگر گفتند عربي بايد يك گروه مستقل باشد اين كافي نيست براي اين‏كه ممكن است بگويند يك گروه مستقل باشند ولي باز نمره هفت براي او كافي است پس مهم اين است كه مشخص بشود كه گروه مستقل باشد و داراي چه ارزشي باشد.
 (قائمي- ما گروه‏هاي مستقل دو سه دسته داريم گروه مستقل اختصاصي داريم كه بايد حتماً نمره دوازده بياورد، يك گروه مستقل نمره اختصاصي داريم مثل تاريخ مثل جغرافي آن را اگر هفت بياورد اشكالي ندارد. اگر بخواهيد درس عربي را اينجا مهم جلوه بدهيد بايد بفرماييد درس مستقل و جزء گروه اختصاصي است). موافقين به اين‏كه بنويسيم «به صورت گروه مستقل» دست بلند كنند (عده كمي دست بلند كردند) تأييد نشد. يك پيشنهادي رسيده به عنوان ذيل اين اصل كه من آن را مي‏خوانم «براي تقويت وحدت اسلامي نامه‏هاي رسمي كشور جمهوري اسلامي ايران با كشورهاي اسلامي بايد با اين زبان تنظيم گردد» كساني كه با اين پيشنهاد موافق‏اند خواهش مي‏كنم دست‏هايشان را بلند كنند (عده كمي موافق بودند) بنابراين، اين پيشنهاد رأي كافي نداشت و رد شد.
هاشمي‏نژاد- من سؤالي دارم. مگر الان در مدارس متوسطه زبان عربي تدريس نمي‏شود؟
پس آوردن اين قيد در اينجا چه تأثيري دارد؟
نايب رئيس- آقاي هاشمي‏نژاد، در آن موقع عده زيادي مخالفت‏ها و مبارزه‏ها كردند. قيد اين، در اينجا براي اين است كه در آينده احياناً تزلزلي در آن به وجود نيايد. (هاشمي‏نژاد- به نظر من اين قيد مشكلي را حل نمي‏كند). آقاي طاهري خرم‏آبادي بفرماييد.
طاهري خرم‏آبادي- ذكر محيط براي تدريس، اصلًا با قانون اساسي وفق مي‏دهد؟
بني صدر- آمديم و سال بعد اين برنامه «راهنمايي» را تغيير دادند آن‏وقت چه مي‏كنيد؟
                        صورت مشروح مذاكرات قانون اساسى‏جلسه‏31-1، ص: 595
نايب رئيس- به هر حال معادل «راهنمايي» هر چه بود در آن عمل مي‏شود.
يزدي- اگر بنويسيد: «پس از ابتدايي تا دانشگاه» مطلب روشن مي‏شود و مشكل آقاي بني صدر هم حل خواهد شد.
نايب رئيس- به نظر من پيشنهاد خوبي است. موافقيد كه بنويسيم: «پس از ابتدايي تا دانشگاه»؟ آن عبارت «همه مدارس راهنمايي و متوسطه» وقتي تبديل به عبارت پيشنهادي آقاي يزدي شود، در حقيقت همان مطلبي است كه آقايان به آن رأي داديد ولي عبارتش جامع‏تر است. آيا با اين پيشنهاد موافقيد؟ (اكثريت موافق بودند) تصويب شد. بنابراين با توجه به اصلاحاتي كه به عمل آمد يك بار ديگر اين اصل را مي‏خوانم:
اصل 22- (اصل شانزدهم)- از آنجا كه زبان قرآن و علوم و معارف اسلامي عربي است و ادبيات فارسي كاملًا با آن آميخته است، اين زبان بايد پس از دوره ابتدايي تا پايان دوره متوسطه در همه كلاس‏ها و در همه رشته‏ها تدريس شود.
اكنون نسبت به اين اصل با ورقه اخذ رأي مي‏شود. از آقايان منشي‏ها خواهش مي‏كنم در اخذ و شمارش آراء كمك و نظارت بفرمايند.
 (آقايان: دكتر روحاني و عضدي «منشي‏ها» در محل نطق حاضر شوند و پس از شمارش آراء نتيجه به قرار زير اعلام گرديد)
نايب رئيس- نمايندگان حاضر در جلسه شصت و پنج نفر، آراء موافق پنجاه و هفت رأي، آراء مخالف چهار رأي و آراء ممتنع چهار رأي. بنابراين، اين اصل به تصويب رسيد. تكبير (نمايندگان سه بار تكبير گفتند) با تصويب اصل بيست و دو اكنون اصل بيست و سه مطرح مي‏شود. من خودم آن را قرائت مي‏كنم:
3- طرح و تصويب اصل 23 (اصل هفدهم)
اصل 23- مركز حكومت جمهوري اسلامي ايران، تهران است و مبدأ تاريخ رسمي كشور، هجرت پيامبر اسلام (ص) است و تاريخ هجري شمسي و هجري قمري هر دو معتبر است اما مبناي كار ادارات دولتي، هجري شمسي است.
نايب رئيس- در اينجا پيشنهاد شده است كه رسمي بودن تعطيل جمعه هم در اينجا ذكر شود (ضيائي- اين پيشنهاد مربوط به اين اصل نيست. اين‏گونه مسائل بايد بعداً در مجلس شوراي ملي بحث شود و تصميم بگيرند، نه اين‏كه در قانون اساسي ذكر شود). قبل از اين‏كه اين پيشنهاد را به رأي بگذاريم من سؤال كنم كه آيا درباره اين اصل مخالفي هست؟ (قرشي- وقتي شما به صورت سؤال مطرح مي‏كنيد نوعي تلقين مي‏شود كه حتماً مخالفي بيايد صحبت كند و در نتيجه مطلب كشدار مي‏شود). من وظيفه دارم كه پس از طرح هر اصل اين سؤال را از دوستان بكنم تا بعداً ايرادي نباشد. (مكارم- با همين سؤال كردن شما عده‏اي تشويق به مخالفت مي‏شوند). به هر حال، سؤالي هست؟
بني صدر- چه ضرورتي دارد بنويسيم: «مركز حكومت جمهوري اسلامي ايران، تهران است»؟ چه بسا روزي لازم باشد كه شهر ديگري جز تهران به عنوان مركز حكومت ايران، تعيين شود. الان تهران نصف توليد ايران را مصرف مي‏كند، ممكن است مصلحت اقتصادي و حتي سياسي ايجاب كند كه روزي تهران را تغيير بدهيم و شهر ديگري را انتخاب كنيم آن‏وقت‏
                        صورت مشروح مذاكرات قانون اساسى‏جلسه‏31-1، ص: 596
وقتي در اينجا و در قانون اساسي قيد مي‏كنيد، ديگر نمي‏شود آن را تغيير داد.
هاشمي‏نژاد- رفراندوم مي‏كنند و در صورت لزوم مركز را به شهر ديگري تغيير مي‏دهند.
نايب رئيس- آن روزها كه مي‏نوشتند پايتخت كجا است به خاطر اين بود كه شاه به آب و هواي نياوران علاقه داشت و مي‏خواست فقط كاخ‏هايش را حفظ كند و تجديد كاخ‏ها در جاهاي ديگر ممكن نبود، به همين جهت مي‏خواست چهار ميخه‏اش كند و تهران را خيلي سفت و محكم بچسبد. ولي مسأله تغيير مركز اداري مملكت واقعاً مسأله‏اي است كه تابع شرايطي است و چه بسا سال آينده دولت جمهوري اسلامي ايران تشخيص بدهد كه مركزيت ادارات را تغيير بدهد و اين البته تابع شرايط اقتصادي و اجتماعي كشور است. اگر اين مسأله واقعاً از آن مسائلي است كه بايد دست تصرف مجالس قانون‏گذاري و دولت‏ها به آن برسد بايد در قانون اساسي هم باشد ولي اگر مسأله‏اي است كه بايد به صلاحديد مجالس قانون‏گذاري بعد موكول كنيم، ذكري از آن در اينجا نيايد. (يزدي- مركزيت آن، غير از تمركز كار است).
مكارم شيرازي- آوردن تهران در اينجا به خاطر حفظ وحدت ملي است كه فردا هر كس يك جا را مركز مملكت قرار ندهد. وقتي اين موضوع در قانون اساسي قيد شود، وحدت ملي در حقيقت محكم‏تر شده است.
دكتر شيباني- آقاي رئيس من پيشنهاد كفايت مذاكرات را داده‏ام.
نايب رئيس- آقاي شيباني هيچ كس حق ندارد قبل از اين‏كه دو نفر موافق و دو نفر به عنوان مخالف صحبت كند پيشنهاد كفايت مذاكرات را بدهد.
دكتر شيباني- پس اصولي كه قبلًا تصويب شد و اين موضوع كه مي‏فرماييد رعايت نگرديد چه حالتي داشت؟
نايب رئيس- ممكن است در بعضي اصول حتماً دو موافق و دو مخالف وجود نداشته باشد وگرنه طبق آيين‏نامه آقايان نيم ساعت وقت دارند كه صحبت كنند و اين حق آنهاست. وقتي مي‏بينيد كه موضوعي مورد اختلاف است اصرار به اين كه فوراً به رأي بگذاريم، نفرماييد. اجازه بفرماييد طبق رويه هميشگي جلسه اداره شود. به هر حال اكنون عده‏اي از آقايان چه به عنوان موافق و چه به عنوان مخالف اسم نوشته‏اند كه صحبت كنند و چون ده دقيقه از نيم ساعت وقتي كه مي‏توان درباره اين اصل صحبت كرد، گذشته است بيست دقيقه وقت باقي است كه چهار نفر، هر كدام پنج دقيقه، دو نفر موافق و دو نفر مخالف صحبت كنند. اول آقاي سبحاني به عنوان موافق صحبت مي‏فرمايند.
سبحاني- بسم الله الرحمن الرحيم. بنده به عنوان موافق صحبت مي‏كنم اين اصل يكي از اصولي است كه در پيش‏نويسي قبلي نبود و گروه ما اين اصل را افزوده‏اند و در بعضي از پيشنهادات هم آمده بود. درباره اين‏كه بايد مركز حكومت جمهوري اسلامي ايران را معين كرد براي تحكيم وحدت است كه فردا از هر گوشه‏اي صدايي بلند نشود و اگر يك موقع هم مصلحت شد كه ببرند در يك نقطه با آب و هواي بهتر يا ييلاقي و قشلاقي كنند مثلًا در تابستان به همدان ببرند و زمستان بياورند قم، اين كار با يك رفراندوم حل مي‏شود، راجع به مبدأ تاريخ، ...
نايب رئيس- آقاي سبحاني مبدأ تاريخ الان مورد بحث نيست فقط روي مركزيت تهران‏
                        صورت مشروح مذاكرات قانون اساسى‏جلسه‏31-1، ص: 597
بحث است. بفرماييد متشكرم، آقاي عضدي به عنوان مخالف بفرماييد.
عضدي- بسم الله الرحمن الرحيم. البته آقاي دكتر بهشتي فرمودند به عنوان مخالف.
بنده فقط در اين قسمت اول مخالفم (نايب رئيس- يعني راجع به مسأله مركز و نه راجع به بقيه اصل؟) بله، ملاحظه بفرماييد رژيم گذشته براي اين‏كه بتواند كنترل كند يك سيستم خطرناك تمركز را پياده كرده و به همين دليل شما مي‏بينيد كه تهران به صورت يك قطب سياسي و اقتصادي در آمده و زندگي شهري از نظر آلودگي هوا و صدا به مرحلة بسيار خطرناكي رسيده، به طور كلي اگر بخواهيم مركز حكومت را دوباره تهران تعيين كنيم، اين تمركز تا حدودي خود به خود به وجود مي‏آيد و زندگي ساكنان تهران را خطرناك مي‏كند. بنابراين بهتر است همان‏طور كه جناب آقاي دكتر بهشتي پيشنهاد كردند، دست قوة مقننه را باز بگذاريم البته در شرايط فعلي عملي نيست و مي‏دانيم كه اگر بياييم و همان‏طور كه بگوييم مثلًا همدان مركز باشد، همدان بالقوه مي‏تواند مركز حكومت ايران باشد يا فرضاً شهر خودم رشت، اينها بالقوه مي‏توانند مركز باشند. (يزدي- روي مركزيت صحبت كنيد).
نايب رئيس- قرار نبود كه آقايان بي‏نوبت صحبت كنند مخصوصاً آقاي يزدي كه تعهد كردند در اثناي صحبت، بدون نوبت صحبت نكنند. (يزدي- تعهد كردم و به تعهدم عمل مي‏كنم ولي قرار شد ايشان روي مركزيت صحبت كنند، استدلالشان روي تمركز است). آقا استدلال غلط را شما بايد روي نوبت بياييد جواب بدهيد. آقاي عضدي ادامه بدهيد.
عضدي- وقتي كه ما مركز حكومت را قرار مي‏دهيم خود به خود از نظر اقتصادي و سياسي تمركز به وجود خواهد آمد. الان شما ملاحظه بفرماييد هر كارخانه‏اي در هر كجاي مملكت هست يك دفتر مركزي در تهران دارد، هر دانشگاهي در هر كجاي كشور است يك دفتر مركزي در تهران دارد و اين مشكلات را شما با قرار دادن مركز اگر اضافه نكنيد لااقل نخواهيد كاست.
مشكيني- من يك سؤالي دارم.
نايب رئيس- بفرماييد.
مشكيني- سؤالم اين است كه شوراي رهبري آيا داخل دولت هست يا خارج دولت؟
نايب رئيس- اين چه ربطي به اينجا دارد.
مشكيني- مي‏خواهم بگويم اگر داخل هست پس اين هم حساب مي‏شود.
نايب رئيس- يعني مي‏گوييد آن هم جايش اينجاست؟
مشكيني- جايش جداست.
نايب رئيس- بسيار خوب آقاي مكارم به عنوان موافق بفرماييد و بعد از ايشان يك مخالف صحبت كند و رأي مي‏گيريم.
مكارم شيرازي- بسم الله الرحمن الرحيم. بنده طرفدار اين بودم كه اين اصل بحثي ندارد و زودتر رأي گرفته شود ولي چون ديدم بعضي از آقايان به عنوان مخالف صحبت كردند ناچار شدم چند جمله كوتاه به عنوان موافق عرض كنم و دو مطلب را اينجا عرض مي‏كنم. اول اين‏كه اگر ما به تاريخ گذشته ايران مراجعه كنيم مي‏بينيم اين نقل و انتقالات پايتخت به زبان و لسان آن روز و مركز حكومت به تعبير امروز، چه دردسرهايي به وجود آورده، هر سلسله‏اي سر كار مي‏آمد مركز مملكت را تغيير مي‏داد و اين باعث مشكلات فراوان و دردسرها مي‏شد به خاطر اين‏كه‏
                        صورت مشروح مذاكرات قانون اساسى‏جلسه‏31-1، ص: 598
پرهيز از اين مسأله شود و همچنين وحدت ملي ما كه اشاره كردند محكم‏تر بشود. گفتن مركز هيچ ضرري ندارد و منافعي هم دارد تنها اشكالي كه هست دو جمله است يكي اين‏كه فرمودند اگر مركز، تهران باشد توليد تمركز مي‏كند، مگر مركز كشور منتقل به اصفهان و قم و همدان بشود ايجاد تمركز نمي‏كند؟ تمركز خاصيت مركز مملكت است تازه بايد نشست و كاري نكرد كه همة كارها در مركز جمع بشود، آن يك كار جداست. اگر تهران هم مركز باشد بايد با تمركز همة كارها مبارزه كرد؛ يعني كاري كنيم كه همة كارها در اينجا متمركز نشود. به عنوان مركز حكومت باشد نه به عنوان مركز زندگي مردم تا اين اشكالات توليد بشود و همچنين اين‏كه فرمودند شايد مصلحت ايجاب بكند، عرض كرديم قانون اساسي باز است چنان نيست كه نشود تغييراتي ايجاد كرد فقط به عنوان محكم‏كاري و حفظ وحدت ملي و جلوگيري از ضايعاتي كه بر اثر تغيير به وجود مي‏آيد چون تغيير مركز خيلي ضايعات دارد و به اين آساني هم نمي‏شود تغيير مركز داد مگر برحسب ضرورت‏هايي، بنابراين من با بودن اين موافقم و هيچ اشكالي ندارد منافعي هم دارد.
نايب رئيس- آقاي بني صدر به عنوان آخرين نفر بفرماييد.
بني صدر- بسم الله الرحمن الرحيم. عرض كنم كه سابق پايتخت را معين مي‏كردند و جا به جا مي‏كردند براي تعيين پايتخت، هر سلسله‏اي يك عواملي را در نظر مي‏گرفت آن عوامل يكي اين بود كه به مركز ايل حاكم يا اتحاديه‏هاي ايل حاكم نزديك باشد. دوم اين‏كه از نظر راه‏ها دولت مركزي بتواند در تمام مناطق تحت كنترلش سيطره داشته باشد. سوم اين‏كه در موقع خطر جنگ به سرعت بتواند اين محل را تغيير بدهد و در اطراف مراكز ديگري باشد كه بتواند به آنجا منتقل بكند. چهارم مخصوصاً خود آن پايتخت و اطرافش بتواند خرج آن دولت را بدهد. شما اگر پايتخت‏هاي قديمي را ملاحظه بفرماييد مثلًا پايتخت عباسي و قبل از آنها پايتخت ساساني و قبل از آنها پايتخت سلوكي همين‏طور بگير و برو بالا اين منطقه سواد بوده كه خوزستان تا از آنجا مي‏رود مديترانه. در دولت عباسي تمام هزينه دولت عباسي را همين منطقه مي‏داده و بقيه قلمرو خلافت درآمدهايشان به حساب خزانه مي‏رفت. بنابراين ما حالا آمديم پايتختي درست كرديم كه هيچ كدام از اين مشخصات را ندارد اولًا خودش كه خرج خودش را نمي‏دهد هيچي، تنها تهران به انداز چهل و چهار درصد مصرف ايران را مصرف مي‏كند و شما اگر مي‏خواهيد تهران را به همين صورت نگه داريد غير ممكن است بتوانيد ايران را از بحران اقتصادي بيرون ببريد. بايد هر چه پول نفت در مي‏آيد خرج تهران بكنيد. حالا آمديد مي‏گوييد كه اين را اجباراً بياوريد در قانون اساسي. اتفاقاً وحدت ملي گاهي ايجاب مي‏كند كه دولت مركزي قدم رنجه فرموده يكي دو ماه در شهرهاي ديگر هم اقامت كند و بنابراين چه ضرورت دارد كه اين را بياوريم در قانون اساسي و تهران را همچنان به صورت سرطان نگه‏داريم و بياندازيم به جان ايران؟ عقيده من اين است كه عملًا حالا تهران مركز مملكت است و ما هم كه وسيله انتقالش را نداريم. از پيش كه مي‏فرماييد قانون اساسي قابل تغيير است بله اما به اين شل و ول هم نيست كه هر دقيقه اينجا جمع بشويم و بگوييم اصل ماده قانون اساسي راجع به پايتخت را عوض بكنيم پس بهتر است اين كار را بگذاريم به عهده همان قوه مقننه به آن ترتيبي كه در قانون اساسي خواهد آمد اگر ضرورت ايجاب نكرد كه پايتخت سر جاي خودش هست اگر ايجاب كرد، براي تغيير اين اصل مجلس خبرگان لازم نباشد. يكي از آقايان هم نوشته است كه در موارد
                        صورت مشروح مذاكرات قانون اساسى‏جلسه‏31-1، ص: 599
جنگ لازم مي‏شود كه تصميم به تغيير پايتخت گرفت و شما وقتي اين را آورديد توي قانون اساسي همچون كاري هم نمي‏شود.
نايب رئيس- خوب موافقين به اين‏كه اين مسأله يعني تعيين مركز حكومت در قانون اساسي بيايد و اين‏كه گفته شود «مركز حكومت جمهوري اسلامي ايران تهران است» دست بلند كنند (عده كمي دست بلند كردند) رد شد، پس اين جمله را حذف مي‏كنيم و بقيه اصل را براي رأي‏گيري مي‏خوانم:
 «مبدأ تاريخ رسمي كشور، هجرت پيامبر اسلام (ص) است» موافقين اين جمله به همين صورت كه خواندم، دستشان را بلند كنند (اكثر دستشان را بلند كردند) تصويب شد. جمله بعد از آن را مي‏خوانم: «و تاريخ هجري شمسي و هجري قمري هر دو معتبر است»، كساني كه با اين جمله به همين شكل موافق‏اند، موافقتشان را با بلند كردن دست اعلام بفرمايند (اكثر دستشان را بلند كردند) بنابراين تأييد شد. جمله بعدي را مي‏خوانم: «ولي مبناي كار ادارات دولتي هجري شمسي است.» آيا با اين عبارت موافقيد؟ (اكثر با بلند كردن دست موافقتشان را اعلام داشتند). اين عبارت هم به همين صورت تصويب گرديد. ضمناً آقاي منتظري پيشنهاد كرده‏اند اضافه كنيم «روز جمعه تعطيل رسمي است» خود آقاي منتظري در مورد پيشنهادشان توضيحي دارند.
منتظري- بسم الله الرحمن الرحيم. اين‏كه ما مي‏گوييم تعطيل رسمي روز جمعه باشد، براي اين است كه در قانون اساسي سابق هم اسمي از تاريخ برده نشده بود و يك محمدرضائي پيدا شد و آمد تاريخ ايران را تغيير داد و پس حال بايد روز تعطيل را در قانون اساسي ذكر كنيم تا يك رئيس‏جمهور غرب‏زده فردا پيدا نشود و بيايد بگويد كه چون در همه دنيا يك‏شنبه تعطيل رسمي است، ما هم مي‏خواهيم در ايران روز يك‏شنبه را به جاي جمعه تعطيل كنيم. بنابراين من معتقدم كه حتماً بايد در قانون اساسي ذكر شود كه تعطيل رسمي هفتگي ما روز جمعه است.
رستم شهزادي- اگر يك روزي يك رئيس‏جمهور خارجي بر كشور ما مسلط شد كه تمام قانون اساسي ما از بين رفته است و ديگر اين مسائل جزئي هم تمام شده است.
دكتر ضيائي- اين‏گونه مسائل مربوط به مجلس شوراست نه اين‏كه در قانون اساسي ذكر شود.
بني صدر- وقتي گفتيد روز جمعه تعطيل رسمي است، فردا يكي دكانش را در اين روز باز كرد يقه‏اش را مي‏گيرند كه چرا مغازه‏ات را نبستي، به علاوه آنها كه عوض مي‏كنند، كل تاريخ را عوض مي‏كنند. تاريخ كه عوض شد آن‏وقت مي‏توانند جمعه را هم يك‏شنبه بكنند.
نايب رئيس- آقاي بني صدر، تعطيل روز جمعه قابل تغيير است، قبلًا هم مي‏خواستند اين كار را بكنند.
حجتي كرماني- در قرآن آمده است كه روز جمعه روز كسب و كار است، چطور تعطيل باشد؟ فردا اگر يك دكان‏داري در مغازه‏اش را باز كرد به بهانة تعطيل رسمي بودن، هزار جور دردسر برايش درست مي‏كنند.
اشراقي- اگر محمدرضا مانده بود الان روز جمعه را تغيير داده بود و روز ديگري را به عنوان تعطيل رسمي تعيين كرده بود.
نايب رئيس- پس اگر موافق باشيد بنويسيم: «روز جمعه تعطيل رسمي دولتي است» كساني كه با اين جمله به اين صورت كه گفتم موافق‏اند دستشان را بلند كنند (اكثر دستشان‏
                        صورت مشروح مذاكرات قانون اساسى‏جلسه‏31-1، ص: 600
را بلند كردند) تأييد شد.
رباني شيرازي- چه لزومي داشت بنويسيم «تعطيل رسمي دولتي»؟
مكارم شيرازي- بايد ريشه اسلامي مسأله را پيدا كنيم. ببينيم آيا تعطيل جمعه، آن هم از صبح تا غروب اصلًا ريشه اسلامي دارد يا اين‏كه به قول آقاي حجتي در قرآن هم روز جمعه، روز كسب و كار و فعاليت معرفي شده است.
نايب رئيس- آقاي مكارم توضيح مي‏دهم. در دنيا يك روز در هفته تعطيل بودن، يك امر مسلم است. ما مي‏گوييم اگر قرار است كه يك روز را در هفته تعطيل اعلام كنيم، آن روز، روز جمعه باشد.
منتظري- بنويسيم: «روز جمعه تعطيل هفتگي كشور است».
رباني شيرازي- تعطيل رسمي دولت يعني چه؟ ديگر كلمه «دولت» ضرورتي ندارد.
بني صدر- بنويسيد: «تعطيل هفتگي است» چون فردا مريض‏خانه‏ها هم مي‏گويند جمعه تعطيل رسمي است و ما كار نمي‏كنيم.
نايب رئيس- من از آقاي بني صدر سؤالي دارم، در همه تقويم‏ها روز جمعه، تعطيل رسمي است ولي تا به حال آمده‏اند بگويند چرا در روز جمعه مغازه‏ها بسته نيست؟ و يا كسي رفته به بيمارستان‏ها بگويد چرا مريض مي‏پذيريد؟
حجتي كرماني- بله، در رژيم گذشته بارها به دكان‏ها اعتراض و حمله كردند كه چرا در روز جمعه باز كرده‏ايد.
بني صدر- همان‏طور كه گفتند در رژيم گذشته، جمعه تعطيل اجباري بود.
دكتر آيت- تعطيل رسمي در هيچ جا معني‏اش اين نيست كه اجباري است.
بني صدر- من خودم هفده سال در فرانسه بودم و مي‏دانم كه اجباري است.
دكتر آيت- مسأله اين است كه به نظر من كار نكردن اجباري نيست، بلكه حتي طبق كار اگر كارگري روز تعطيل كار كرد دو برابر پول مي‏گيرد، اما كسي را وادار نمي‏كنند كه حتماً كار را تعطيل كند و در اينجا هم اين مفهوم را نمي‏رساند.
نايب رئيس- در كشورهاي اروپايي مثل آلمان نه تنها روز يك‏شنبه تعطيل اجباري است بلكه ساعت كار مغازه‏ها هم مشخص و اجباري است. يعني مغازه‏هايي موظف هستند كه ساعت شش و نيم بعد از ظهر تعطيل كنند. برخي از مؤسسات بايد حداكثر تا ساعت هشت و نه باز باشند، يعني ساعت باز بودن و نبودن اجباري است ولي اين برحسب مصوبات سناي هر ايالت و انجمن ايالتي است. به خاطر تنظيم رفت و آمد و ساير مسائل. اين ارتباطي با مسأله تعطيل رسمي ندارد. اين‏كه حتماً بايد يك‏شنبه تعطيل باشد و يا بعد از ظهر شنبه تعطيل باشد، اينها همه در رابطه با مسائل اجتماعي و اقتصادي كشورمان است. در بعضي جاها به دليل بالا بودن ساعت كار عادي، اختلال اقتصادي پيش مي‏آيد به همين دليل مي‏آيند و ساعت كار را كم مي‏كنند تا عده مشتغلين بيشتر شود و از بيكاران كم شود. ولي اين‏كه ما مي‏گوييم تعطيل رسمي، ارتباطي با آن مسأله ندارد و اگر روز جمعه تعطيل رسمي باشد، فكر نمي‏كنم آن تالي فاسدي كه بعضي دوستان به آن اشاره كردند، برايش مترتب باشد.
مدني- البته ما مجبور نمي‏كنيم كسي جمعه را تعطيل كند وليكن اگر بنويسيم روز جمعه تعطيل رسمي است، فردا داروخانه‏ها و بيمارستان‏ها هم تعطيل مي‏كنند و يا كارگاه‏ها و مغازه‏اي‏
                        صورت مشروح مذاكرات قانون اساسى‏جلسه‏31-1، ص: 601
كه مردم به آن احتياج دارند تعطيل مي‏كنند و مي‏گويند طبق قانون، امروز روز تعطيل است.
نايب رئيس- گفتم كه جلوتر هم جمعه تعطيل رسمي بود ولي هيچ وقت بيمارستان‏ها تعطيل نمي‏شد آنها براي خودشان كشيك مي‏گذاشتند.
خزعلي- اگر بنويسيم «تعطيل رسمي هفته، جمعه است» مشكل حل مي‏شود يعني ديگر نمي‏توانند روز جمعه را به يك‏شنبه تغيير بدهند.
نايب رئيس- به نظر من پيشنهاد خوبي است. كساني كه با اين پيشنهاد موافق‏اند يعني بنويسيم كه «تعطيل رسمي هفتگي، روز جمعه است» موافقت‏شان را اعلام بفرمايند (اكثر موافق بودند) تصويب شد. بنابراين با توجه به اصلاحات، اين اصل را يك بار ديگر مي‏خوانم و بعد از آن با ورقه اخذ رأي مي‏شود:
اصل 23 (اصل هفدهم)- مبدأ تاريخ رسمي كشور ايران، هجرت پيامبر اسلام صلي الله عليه و آله است و تاريخ هجري شمسي و هجري قمري هر دو معتبر است ولي مبناي كار ادارات دولتي هجري شمسي است و تعطيل رسمي هفتگي روز جمعه است.
نايب رئيس- از آقايان منشي‏ها خواهش مي‏كنم در اخذ و شمارش آراء نظارت بفرماييد (آقايان عضدي و دكتر روحاني «منشي‏ها» در محل نطق حاضر شدند و پس از شمارش آراء نتيجه به قرار زير اعلام گرديد).
نايب رئيس- عدة حاضر در جلسه شصت و چهار نفر، كل آراء شصت و چهار رأي، آراء موافق شصت و دو رأي، آراء مخالف و ممتنع هر كدام يك رأي، بنابراين، اين اصل تصويب شد، تكبير. (نمايندگان سه بار تكبير گفتند)
4- طرح اصل 24
نايب رئيس- اصل بعدي اصل بيست و چهار درباره پرچم مملكت است. يك متني در اين مورد آقايان تهيه كرده‏اند ولي با بعضي‏هايشان كه صحبت كرديم آن متن قبلي را كه از اين خلاصه‏تر است و همين مطلب را هم بدون هيچ كم و زياد دارد، بر اين متن ترجيح دادند. بنابراين اصل بيست و چهار را از پيش‏نويس قبلي مطرح مي‏كنم:
اصل 24- پرچم رسمي ايران به رنگ‏هاي سبز و سفيد و سرخ با علامت مخصوص جمهوري اسلامي است.
كسي كه مخالف نيست؟ آقاي رشيديان صحبتي داريد؟ (رشيديان- بله من مخالفم). بفرماييد.
رشيديان- بسم الله الرحمن الرحيم. هرانقلابي كه در جهان صورت گرفته است از مسائل عيني يا انقلاب عيني يا انقلاب‏هاي ايدئولوژيكي شروع مي‏شود و بعد در اواخر يعني به پيروزي كه مي‏رسد، انقلاب سمبوليك صورت مي‏گيرد. اين حالت در همه كشورهايي كه انقلاب كرده‏اند وجود داشته است، حتي ماه‏ها را نيز عوض كرده‏اند و همچنين طبق اعتقاد همه انقلابيون و مجاهدين بايد آثار گذشته و آثاري كه همواره مورد نفرت مردم بوده است از بين برود. من خودم را مي‏گويم، از زماني كه به مدرسه مي‏رفتم يعني از كلاس اول دبيرستان وقتي كه ما را مجبور مي‏كردند كه در مقابل پرچم زانو بزنند و از همه بالاتر اين‏كه در بازار مسلمين به زور اين پرچم را بر مردم‏
                        صورت مشروح مذاكرات قانون اساسى‏جلسه‏31-1، ص: 602
تحميل مي‏كردند، من خودم به شخصه روي اين مسأله دقيق بودم، ياد ندارم كه مسلمانان به طور عموم اين پرچم را از روي رغبت و ميل قبلي خود بالاي سر در مغازه‏ها يا جلو مغازه‏ها نصب كرده باشند. از همه اينها گذشته ببينيم تجليات مردم و تظاهرات مذهبي، جشن و عزاداري‏ها و آن چيزي كه جنبه مردمي و اسلامي و توده‏اي داشته و از ته دل بر مي‏خواسته پرچم مردم ما در طول يك هزار و چهار صد سال تاكنون چه بوده است، من نمي‏گويم در اين عزاداري‏ها پرچم ما سياه بوده، پرچم قرمز بوده و سبز بوده، ولي ما هيچ گاه در تظاهرات مردمي ملتمان در طول تاريخ اعم از جشن يا عزاداري پرچم سه رنگ نداشته‏ايم به جز زماني كه بر مردم تحميل مي‏شده و ما مي‏ديديم عناصر مزدور ساواك و مأمورين مخفي كه در روزهاي جشن‏هاي ملي مردم ما را مجبور مي‏كردند تا اين پرچم را بكوبند و من يادم هست جمله امام خميني را در سال يك هزار و سيصد و چهل و دو كه فرمودند: «اين سناتورها خيانت كردند و كشتند و چراغاني كردند، كشتند و دسته جمعي رقصيدند اگر من به جاي اين ملت بودم دستور مى‏دادم بالاي سر در مغازه‏ها بيرق سياه بكوبند». بنابراين ما بايد واقعيت را نگاه كنيم ما حق نداريم همه مسائل را از ديد ذهني و مسائل را ذهني بررسي كنيم، واقعيت اين ست كه مردم پرچم ديگري مي‏خواهند و ما نمي‏خواهيم تضادي باشد بلكه بايد دولت و ملت يكي و يگانه باشد نه اين‏كه مردم يك پرچمي به كار ببرند و ملت يك پرچم ديگر، زيرا اين ايجاد تضاد خواهد كرد. بنابراين پيشنهادم اين است كه آنهايي كه تحقيقاتي دارند ببينند پرچم مسلمان‏ها در صدر اسلام چه بوده است تا دنيا بداند كه ما هم زبان داشتيم و هم فرهنگ داشتيم و هم پرچم داشتيم و هم يك ايدئولوژي با تمام ابعاد گوناگونش اعم از عيني و واقعي و سمبوليك و هيچ وحشتي نداريم به اين‏كه همه اين چيزها از خودمان جوشش كند. بنابراين اگر مي‏خواهد سبز باشد، قرمز باشد، همان‏طور كه در اين تظاهرات ديديم مردم در كدام يك از اين تظاهرات پرچم سه رنگ را بكار بردند؟ يك نفر به عنوان نمونه بيايد و بگويد كه در تظاهرت و قيام ملي مردم ما پرچم سه رنگ به كار بردند، يا سبز بود يا قرمز و يا سياه و اين‏كه، شيعه در طول تاريخ پرچمش سياه بود، به خاطر غصب خلافت بوده و به خاطر شكنجه‏گاه‏ها و كشتارگاه‏هايي كه بوده (سبحاني- چرا خطابه مي‏خوانيد مطلبتان را خلاصه بفرماييد). مثل جناب‏عالي نيستم كه هر وقت مطلبي ارائه بفرماييد خطابه مي‏خوانيد. من نظر خودم را مي‏گويم، شما هميشه مي‏آييد اينجا صحبت مي‏كنيد. بنده روي اين مسأله حساس هستم در ميان پيشنهادات و نظرات مردم يك نفر هم نيست كه اين را تأييد كرده باشد و من نمي‏دانم چرا اين گروه اين مسأله را اينجا مطرح كردند. شما نبايد مدافع گروهتان باشيد شما بايد مدافع حق باشيد نه اين‏كه چون من اين مسأله را مطرح كردم اگر روشن شد بر من كه خلاف است (نايب رئيس- آقاي رشيديان وقتتان تمام است) اگر ديديم كه خلاف است آيا نبايد پا فشاري كنيم؟ بنابراين پيشنهاد مي‏كنم همراه با ملت ايران و اعتقاد ملت ايران و پيشنهادات آنها و تجليات مردمي و اسلامي كه در طول تاريخ بوده، پرچم ايران سبز يا قرمز باشد و هر شعاري را كه براي روي آن انتخاب مي‏كنيد، شعار مردمي باشد مثلًا «الله اكبر» ي كه مردم در بالاي پشت‏بام‏هاي تهران و تمام شهرستان‏ها مي‏گفتند، يا «لا اله الا الله» هايي كه جزء فرهنگ مردم شده هر چيزي كه صلاح مي‏دانيد باشد والسلام عليكم و رحمت الله و بركاته.
نايب رئيس- متشكرم. (طاهري اصفهاني- براي توضيحي يك دقيقه وقت مي‏خواهم). نمي‏خواهيد از روي نوبت باشد؟
                        صورت مشروح مذاكرات قانون اساسى‏جلسه‏31-1، ص: 603
طاهري اصفهاني- خير (خنده نمايندگان) مي‏خواهم بگويم ما روي پرچم سه رنگ حساسيت داريم و به هيچ وجه رأي نمي‏دهيم. اگر اجازه مي‏دهيد نامه‏ها و نوشته‏هايي كه مردم در اين زمينه فرستاده‏اند بدهم خدمتتان ولي به هر حال رأي ساير آقايان هم محترم است.
نايب رئيس- آقاي اكرمي بفرماييد.
اكرمي- بسم الله الرحمن الرحيم. متأسفم از اين‏كه به جاي اصل بيست و دو كه وقت گرفته بودم به عنوان مخالف صحبت كنم و وقت داده نشد ... (نايب رئيس- يعني اين‏كه نوبت به شما نرسيد؟) خير، آن‏چه بنده يادم هست نوبت دوم و سوم را به من دادند، ولي خوب سؤال نفرموديد.
نايب رئيس- آقاي اكرمي، اينها كه مي‏فرماييد آن‏وقت سوءتفاهم مي‏آورد، نوبت را آقايان منشي‏ها مي‏نويسند، من هم از روي اسامي كه آنها به من مي‏دهند مي‏توانم صدا كنم.
اكرمي- اما اين‏كه گروه دو به اين ترتيب پرچم را نوشته و موضوعاتي كه برادر عزيزم آقاي رشيديان مطرح فرمودند تمام جامعه روحيه‏شان اين نيست كه رنگ و فرم پرچم تغيير پيدا كند. از چيزهايي مهم كه براي گروه فرستاده بودند اين بر مي‏آيد عده‏اي البته موافق بودند كه رنگ پرچم ما سبز باشد و لي نه همه، عده‏اي نوشته بودند اين رنگ را حفظ كنيد ولي شعار را تغيير بدهيد. در ثاني اين طاغوتي هم نيست از لحاظ تاريخي پرچم ما قبل رژيم پهلوي هم سه رنگ بوده است. (يكي از نمايندگان- اين رژيم سابقه 2500 ساله دارد). پيش از 50 سال گذشته هم بوده است. در مورد رنگ پرچم خود رسول اكرم (ص)، به طوري كه در گروه صحبت بود رنگ مشخصي نبوده تا اين‏كه ما آن رنگ را انتخاب كنيم. اين‏كه ايشان فرمودند ما بايستي با تمام آن‏چه كه هست برخورد انقلابي بكنيم و از بين ببريم و فلان و بهمان، اين انقلابي به معني معمولي كلمه است، خود رسول اكرم (ص) با سنن جامعه اين جور برخورد نمي‏كردند. ايشان فرمودند كه در اعياد مردم اين پرچم را به كار نمي‏بردند نه، در جشن‏هاي مربوط به خودشان، عروسي‏ها و امثال آن به كار مي‏بردند. آنجا كه به عنوان زور بود مخالفت مي‏كردند، در اعياد دولتي مخالفت مي‏كردند ولي همين مردم از همين پرچم در 15 شعبان استفاده بسيار زيادي هم مي‏كردند. بنابراين اين‏كه مي‏فرماييد، آن‏وقت كه جنبه زور پيدا مي‏كرد مخالفت مي‏كردند. من عرضي ندارم چون نمي‏خواهم مزاحمت بيشتري فراهم بكنم.
نايب رئيس- متشكرم، آقاي كياوش به عنوان مخالف اسم نوشته‏ايد اگر مطلب تازه‏اي داريد بفرماييد.
كياوش- بسم الله الرحمن الرحيم. يكي از عوامل حركت اگر نگوييم بزرگ‏ترين عامل، حركت تداعي معاني است. مردم اگر در زير يك پرچمي شكنجه ديده باشند و خون داده باشند براي زدودن اين خاطره از ذهن آنها فقط بايد آن عامل تداعي را از بين برد. در زير همين پرچم شما ديديد چه خون‏ها ريخته شد و هنوز هم اين خون‏ها قطره قطره سرازير است، مردم نمي‏توانند اين خاطره ننگين را فراموش بكنند و اين پرچم ديگر پرچم ملي نيست، فقط پرچم شاهنشاهي بود، در اين مورد ديگر توضيح بيشتر نمي‏دهم. انقلاب كه مي‏شود زبان، آداب و رسوم و آن عامل حركت قبل از اينها بايد عوض بشود. آن چيزي كه در تمام جنگ‏ها در جلو سپاه حركت مي‏كند و عامل حركت مردم است، پرچم است و اگر انقلاب شده بايد عوض بشود ...
نايب رئيس- آقاي كياوش براي پرهيز از سوءتفاهم، چون در اثناء سخنانتان گفتيد
                        صورت مشروح مذاكرات قانون اساسى‏جلسه‏31-1، ص: 604
انقلاب كه مي‏شود، زبان و پرچم بايد عوض بشود، پيشنهاد كه نمي‏فرماييد زبان فارسي را بايد عوض كنيم؟
كياوش- خير، خير، هرگز، من عامل حركت را عرض مي‏كردم نه اين‏كه بگويم همه عوامل بايد عوض بشود. به نظر من اين پرچم عامل همه خرابي‏هايي است كه در اين مملكت نه به قول آقاي اكرمي در ظرف پنجاه سال بلكه دو هزار و پانصد سال چون عامل خرابي‏ها است و تداعي و يادآور تمام شكنجه‏ها و خون‏هايي كه در اين مملكت ريخته شده است و مردم روي آن حساسيت دارند بايد عوض بشود، كما اين‏كه در يكي از اين استان‏ها اخيراً يعني در هفته گذشته برداشته‏اند بخش‏نامه‏اي صادر كرده‏اند از اين به بعد كسي حق ندارد به غير از پرچم سه رنگ در هيچ راهپيمايي، در هيچ خانه‏اي، در هيچ جايي، در هيچ مغازه‏اي پرچم ديگري به كار ببرد. الان همان جا همين مسأله دارد عامل آشوب مي‏شود. اين در استان خود من است، آمده‏اند به كرات نزد من كه اين چه بخش‏نامه‏اي است من بخش‏نامه را فتوكپي كردم و دادم به شوراي انقلاب، در هر حال اگر مي‏خواهيد كه مردم خاطره‏هاي ننگين شاهنشاهي را فراموش بكنند اين پرچم را عوض بكنيد، رنگش مهم نيست آرمي كه بعد مي‏زنيد حتماً بايد يكي از آرم‏هايي باشد، شعارهايي باشد كه در تظاهرات بوده تا به جاي آن‏كه خاطره ننگين شاهنشاهي را بياد بياورد، يادآور تظاهراتي باشد كه مردم انجام داده‏اند تا هميشه عامل حركت باشد. والسلام.
مشكيني- رنگ‏هاي مختلف آيا گويا است؟ و اگر مطلب غير اسلامي را حكايت مي‏كند بفرماييد كه عوض بشود.
نايب رئيس- سبز گوياي اين است كه بايد سعي بشود سرزمين ايران حتي الامكان سرزمين كشاورزي و زراعت و سبز كام باشد. سفيد نشانه آن است كه به صلح بيش از هر چيز علاقه‏مند است و قرمز اين است كه در راه دفاع از سرزمين و مذهب و هر چه مقدس مي‏شمارد حاضر است خون خودش را نثار بكند اين شعارهاي سمبوليكي بوده كه تا حالا از اين سه رنگ استفاده مي‏شده است.
خانم گرجي- پرچم بايد نمايانگر انقلاب باشد، به خصوص خانواده شهدا اعم از زن و مرد اصرار دارند كه به گونه‏اي ما نقش شهدا را در اين قانون وارد كنيم بهترين كار به عقيده من اين است كه نقش شهدا در آرم پرچم انعكاس داشته باشد و مشخص شود، به خصوص كه ما در اين سرزمين نه آن سرسبزي را ديده‏ايم و نه سفيدي صلح و آرامش را و نه سرخي روي جوانان را. (نايب رئيس- چه پيشنهادي داريد؟) در آرم پرچم نقش شهدا منعكس شود. (حجتي كرماني- رنگ پرچم بايد طوري باشد كه تداعي گذشته را نكند).
نايب رئيس- قرار نبود خارج از نوبت صحبت كنيد آقاي موسوي اردبيلي به عنوان موافق صحبت مي‏كنند، بفرماييد.
موسوي اردبيلي- بسم الله الرحمن الرحيم. من آمدم به برادر عزيزم آقاي رشيديان كه مي‏گفت حتي يك نفر موافق نيست بگويم كه به عنوان يك نفر موافق صحبت مي‏كنم و قبل از من هم يك نفر ديگر آمد به عنوان موافق صحبت كرد و اين شد دو نفر. البته با احترامي كه من به نظر آقايان قائل هستم مثل اين‏كه جناب آقاي كياوش فكر مي‏كنند اين سه رنگ سابقه دو هزار و
                        صورت مشروح مذاكرات قانون اساسى‏جلسه‏31-1، ص: 605
پانصد ساله دارد، از آن اول سه رنگ بوده تا حالا، متأسفانه اين جور نبوده و اين بعدها در آمده است. جناب آقاي رشيديان هم از حرفشان من اين جور استفاده كردم كه در اسلام رنگ خاصي براي پرچم هست. واقعاً اگر چنين چيزي بود براي ما لازم بود كه آن را حفظ كنيم براي اين‏كه كشور ما جمهوري اسلامي است و حتماً بايد آن‏چه در اسلام اصالت دارد رعايت كنيم. متأسفانه تا آنجا كه من خبر دارم چنين چيزي هم نبوده (طاهري خرم‏آبادي- پرچم پيغمبر سفيد بود). خير مختلط بود، اجازه بفرماييد، رنگ سياه علامت عزاداري است خوب اگر در روز عاشورا پرچم‏هاي سياه مي‏زدند اين چه ربطي به اين دارد كه چه باشد يا رنگ سرخ كه ممكن است اشكالات ديگري هم ايجاد بكند حالا صرف‏نظر از آن روزهاي انقلاب و روزهاي خون‏ريزي و امثال آنها. مطلب ديگري كه هست مثل اين‏كه هر كدام از ما ذهنيات قبلي خودمان را داريم منتقل مي‏كنيم چون با آن استحكامي كه اين برادران عزيز صحبت مي‏كردند و مي‏گفتند هيچ كس موافق نيست من پيش خودم فكر مي‏كنم ما در انقلاب، انقلاب بايد بكنيم، چيزهاي مضر و غير اسلامي را بايد عوض بكنيم اما اين جور هم نباشيم كه چيزي را كه ضرري ندارد و در ميان مردم هم يك نحوه سنتي تلقي شده عوض كنيم، يا اين‏كه ما بياييم با تمام سنت‏ها مبارزه كنيم به عنوان اين‏كه و قتي جوان‏هاي ما را مي‏كشند رنگ پرچم ايران سه رنگ بوده و حالا بايد يك رنگ يا دو رنگ باشد. زير پرچم مي‏كشند، كسي را زير پرچم مي‏كشند؟ يا اين‏كه مي‏گفتند پرچم را ببوسيد خوب اين يك كار غلطي بوده كه مي‏كرده‏اند، اين بوسيدن و تواضع كردن از آن كارهاي طاغوتي بوده است اما پرچمي كه سنتي در ايران بوده و هيچ ضرري ندارد و طبق توجيهي هم كه الان شد هر رنگش توجيهي داشت و در اذهان هم هست خصوصاً اگر يك آرم زنده كه اين آرم هم گوياي جنبه اسلامي و هم گوياي آن جهتي كه ما قبولش داريم و هم انقلاب و هم خون و امثال اينها يك آرم زنده اين جوري باشد، البته حتماً بايد ان شاء الله درست بشود، تاج حتماً بايد برود، چون آن جهاتي را داردكه برادران مي‏گفتند، شير و خورشيد چيز پر محتوايي نبوده اكثريت عقيده‏شان اين است كه آن هم بايد برود، بايد هم برود اما سه رنگ بودن را ما برداريم سبزش كنيم؟ به چه مناسبت سبز كنيم به خصوص كه سبز در تاريخ يك مدتي شايد علامت گروه‏هاي ديگر بود. (بني صدر- سبز علامت شيعه و سياه علامت بني عباس بوده است). بله سياه علامت بني عباس بوده است.
خلاصه اين جور چيزها فكر مي‏كنم زياد مخالف ندارد، حالا ممكن است آقايان به جو بيشتر وارد باشند، من طبق ذهنيات خودم فكر مي‏كنم اگر ما رنگ را عوض نكنيم بلكه فقط آرم را عوض كنيم، آرمي قرار دهيم كه هم زنده باشد و هم چيزهايي كه مي‏خواهيم، در آرم منعكس بشود آن‏وقت هم جامعه را راضي كرده‏ايم و هم وظيفه انقلابيمان را انجام داده‏ايم و هم بي‏جا هر سنتي را از بين نبرده‏ايم كه شايد بتواند يك خاطره‏هاي بدي در مردم ايجاد كند.
نايب رئيس- اعلام رأي مي‏كنم ...
هاشمي‏نژاد- اجازه بفرماييد، اين مسأله حساس است شايد مخالفين و موافقين مسائلي داشته باشند كه نخواهند در جلسه علني مطرح بكنند اجازه بدهيد اين اصل در جلسه خصوصي مطرح بشود و همه نظرات گفته شود و به هم نزديك‏تر شود و در جلسه علني بعدي به آن رأي بگيريد.
نايب رئيس- به پيشنهاد آقاي هاشمي‏نژاد رأي مي‏گيريم موافقين دست بلند كنند «عده كمي دست بلند كردند» موافقت نشد. «طاهري- خود عبارت يكي دوتا قصور دارد كه قهراً اين اصل به اين صورت مي‏ماند.» اگر اين اصل تصويب نشود به اين معني نيست كه اگر به صورت‏
                        صورت مشروح مذاكرات قانون اساسى‏جلسه‏31-1، ص: 606
ديگري آورده شد قابل طرح نباشد شايد اصولًا در جاي ديگر بايد آورده شود و البته به صورت ديگري.
موسوي اردبيلي- برادرمان آقاي فارسي يادداشتي براي من فرستاده بودند كه من فراموش كردم به آن اشاره‏اي بكنم و الان به خاطر احترامي كه براي ايشان قائل هستم مي‏خوانم: «تأثير سوء تغيير پرچم سه رنگ در روحيه افسران و سربازان و درجه‏داران ارتش را بايد متذكر شد.»
رشيديان- من نگفتم در اسلام به طور مسلم پرچم به خصوصي بوده است، گفتم بايد تحقيق شود ببينيم ...
نايب رئيس- خوب به اين اصل مي‏خواهيم رأي بگيريم ... (مكارم شيرازي- اول به وسيله بلند كردن دست ببينيد به اندازه كافي موافق دارد بعد رأي نهايي را بگيريد). نه اين خلاف آيين‏نامه است بنده اصل را مي‏خوانم:
اصل 24- پرچم رسمي ايران به رنگ‏هاي سبز و سفيد و سرخ با علامت مخصوص جمهوري اسلامي است.
به اين اصل با ورقه رأي مي‏گيريم:
 (اخذ رأي به عمل آمد و آقايان دكتر روحاني و عضدي در محل نطق، شمارش آراء را انجام دادند و نتيجه به قرار زير اعلام گرديد)
نايب رئيس- عده حاضر در جلسه پنجاه و نه نفر بود ولي شصت رأي داشتيم كه طبق پيش‏بيني آيين‏نامه در اين مورد، بدون ديدن، يك رأي را باطل كرديم بقيه آراء به اين ترتيب بود: موافق سي و نه رأي، مخالف پانزده رأي، ممتنع پنچ رأي. بنابراين، اين اصل تصويب نشد.
 (حجتي كرماني- مي‏خواستم عرض كنم ...)
موسوي قهدريجاني- آقاي حجتي بدون نوبت بارها و بارها صحبت كرده‏اند و به تذكرات رئيس جلسه توجه نمي‏فرمايند، مگر خودمان قبول نكرديم آقاي منتظري يا بهشتي هر كدام جلسه را اداره مي‏فرمايند امرشان را اطاعت كنيم؟
5- پايان جلسه‏
نايب رئيس- اين جلسه را ختم مي‏كنيم، جلسه بعدي عصر امروز ساعت شانزده تشكيل مي‏شود.
 (جلسه ساعت سيزده و پنج دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 607
                        جلسه بيست و چهارم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه در ساعت 25/ 16 دقيقه روز 27 شهريور ماه 1358 هجري شمسي برابر با بيست و ششم شوال المكرم 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
فهرست مطالب‏
1- اعلام رسميت جلسه‏
2- نطق قبل از دستور آقاي حائري‏
3- ادامه بحث پيرامون پرچم‏
4- طرح اصل 25
5- طرح و تصويب اصل 26 (اصل بيست و سوم)
6- طرح و تصويب اصل 27 (اصل بيست و دوم)
7- پايان جلسه‏
دبيرخانة مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 609
1- اعلام رسميت جلسه‏
نايب رئيس- بسم الله الرحمن الرحيم. رسميت جلسه اعلام مي‏شود، غايبين جلسه قبل عبارتند از آقايان: انواري- حائري- خامنه‏اي- سحابي- عرب- و آقاي غفوري كه عذر ايشان موجه است و نمايندگاني كه تأخير ورود داشته‏اند عبارتند از آقايان: بيت اوشانا، ده دقيقه- مولوي، يازده دقيقه- موسوي اصفهاني، سي و چهار دقيقه. حالا نطق قبل از دستور داريم و نوبت آقاي خادمي است كه تشريف نياورده‏اند ... در صورت اسامي نوبت آقاي حجتي كرماني است، ولي قرار شد آقاي حجتي نوبتشان را به آقاي حائري بدهند و بعداً در نوبت آقاي حائري صحبت كنند بنابراين حالا آقاي حائري تشريف مي‏آورند و صحبت مي‏فرمايند.
2- نطق قبل از دستور آقاي حائري‏
حائري- بسم الله الرحمن الرحيم، «رَبَّنا عَلَيْكَ تَوَكَّلْنا وَ إِلَيْكَ أَنَبْنا وَ إِلَيْكَ الْمَصِيرُ»، عرض مي‏كنم كه بنده سابقه كسالت زياد دارم و حالا حالم خيلي بد است و اگر حس نمي‏كردم كه واجب است مطالبي را عرض كنم وقت جلسه را نمي‏گرفتم. اين مطالب را كه عرض مي‏كنم درست فكر كنيد و ببينيد كه اگر حقيقت دارد بر طبق آن عمل كنيد. حقايق غير آن چيزي است كه مد روز مي‏پسندد، حقايق يك مطالبي است كه از انبيا گرفته مي‏شود، از وحي گرفته مي‏شود، از اوليا گرفته مي‏شود، ما آنها را به نحو اجمال مي‏گوييم و ديگر شما را به خداي متعال مي‏سپارم. بعضي از اين‏كه مي‏خواهم بگويم تصويب شده و گذشته است ولي چون صحبت تجديد نظر بود، بين خود و خدا اگر چنان‏چه ديديد كه بايد تجديد نظر بشود اين عمل را بكنيد. يكي همين مسأله تشيع و ساير فرق اسلامي است كه خيلي به ما نامه نوشته‏اند و خيلي هم مراجعه كرده‏اند در اين باره مي‏خواستم چند مورد را عرض كنم اولًا اين مطلب كه «اتحاد بين دولت اسلامي و تقريب بين مذاهب اسلامي بشود» در گذشته هم مطرح بود و بسيار خوب است و من هم اين آرزو را دارم و قبول دارم كه يك جهان سومي در مقابل جهان كمونيستي و سرمايه‏داري تشكيل بشود كه بتواند خود به خود، زير دست آنها نباشد بلكه كم كم بر آنها حكومت هم بكند ولي اين عقل خيلي زياد مي‏خواهد، اين معني كه عبارت از وحدت اسلامي و حكومت اسلامي باشد بسيار درست است اما به اين معني نيست كه فرض كنيد كه ما شيعه‏ها از حقوقي كه داريم دست برداريم يا سني‏ها از حقوقي كه دارند دست بردارند يا ما يك قدم بدون جهت به عقب برويم و الا همان چيزهايي كه در قانون سابق بود و در قانون اساسي اسبق هم بود همان را مي‏آوردند كه تصويب كنيم و نه زيادتر كه مثلًا فرض بفرماييد تشيع حق داشته باشد يعني كلمه «حق» در قانون اساسي باشد و تا ظهور حضرت ولي عصر سلام الله عليه باشد كه اين خودش يك تأدبي است نسبت به حضرت حجت يعني ديگر كسي بعد از ايشان فضولي نمي‏كند و خودشان مي‏دانند، تمام اينها را از قانون اساسي برداشته‏اند و حقوق حقة سني‏ها و برادران مسلمان ديگر
                        صورت مشروح مذاكرات قانون اساسى‏جلسه‏31-1، ص: 610
همه محفوظ است، آنها در هر جهتي ازجهات ديني خودشان آزادند و اگر تظاهر هم بكنند اشكال ندارد، در خيلي از احكام با ما مشتركند، در توارث ما از آنها و آنها از ما ارث مي‏برند همين‏طور نكاح، بنا بر آنچه كه در متون فقهيه ذكر شده است ما مي‏توانيم با آنها وصلت كنيم. بنابراين اقتضا نمي‏كند كه در قانون اساسي ذكري از مذهب شيعه نشود. زيرا پيش از اين‏كه اتفاقي بين شيعه و سني ايجاد بشود بين خود شيعه باعث تفرقه و نفاق خواهد شد و اين مسأله كه مذهب شيعه در قانون نوشته شده نبايد بين شيعه و سني شكاف ايجاد كند. مسأله ديگر راجع به اقتصاديات است، بعضي از رفقا يك الفاظي را مي‏گويند، ما كه در بند الفاظ نيستيم مثلًا مي‏گويند «نظام توحيدي» توحيد را ما قائليم كه خدا يگانه است، اما حقيقت اقتصاد اسلام اين است كه نه يك اقتصاد كمونيستي است و نه يك اقتصاد سرمايه‏داري، اقتصاد اسلام يك اقتصاد بسيار عالي است و خدا مي‏داند كه من اين را بدون تعصب عرض مي‏كنم براي اين‏كه اگر اقتصاد صحيح باشد همه افراد در رفاه زندگي مي‏كنند. حالا فرض بفرماييد كسي دو ميليون سرمايه دارد خوب اين شخص مرفه است و اگر كسي ده ميليون سرمايه داشته باشد هشت ميليون آن زيادي است و بايد آنها را خيرات كند كه همه در زندگي مرفه باشند. اسلام كه مي‏گويد همه در زندگي مرفه باشند، اين به زكات و خمس و نظاير اينها بستگي دارد كه اگر سرمايه‏داري خمس و زكاتش را پرداخت كند كم كم فقر از بين خواهد رفت. فرض بفرماييد همين نفت را اگر طبق آيه شريفه كه مي‏فرمايد: «وَ اعْلَمُوا أَنَّما غَنِمْتُمْ مِنْ شَيْ‏ءٍ فَأَنَّ لِلَّهِ خُمُسَهُ» در همان مصارف خمس و بقيه‏اش را در مصارف مسلمين صرف كنند، آن‏طور كه رضاي امام عليه السلام در آن است چقدر مشكلات مردم را حل مي‏كند و شايد دو سه سال طول نكشد كه ديگر اصلًا فقيري در قلمرو ايران نباشد و همه در حال رفاه باشند. اين اقتصاد اسلامي است كه رفاه همه را پيش‏بيني مي‏كند كما اين‏كه در روايات اين مطلب هست كه اگر خداي متعال اين زكات را مقرر فرموده، به خاطر اين است كه ديگر فقيري وجود نداشته باشد. حالا اگر كسي پنجاه ميليون ثروت داشت لازم نيست كه همه مردم اين مقدار داشته باشند. اين‏كه عقلاني نيست كه همه پنجاه ميليون ثروت داشته باشند. ثروت زياد قدرت عقلي را از كار مي‏اندازد. اگر چنان‏چه يك كسي مهندس باشد، يكي هم فرض كنيد طبيب باشد يكي هم افكار عاليه داشته باشد و مبتكر باشد اگر قرار باشد زندگيشان با يك خشت مال مساوي باشد قدرت تعمق فكري جلو نخواهد رفت. اين عرضه و تقاضاي آزاد اسلام بايد برقرار باشد وگرنه يقين دارم كه در عرض يكي دو سال فقيري در ايران وجود نخواهد داشت. حالا اسمش را هر چه مي‏خواهيد بگذاريد مثلًا نظام توحيدي و هر اسم ديگري، ما كاري به اسم نداريم اين خيرات مسلمان‏هايي كه تا به حال شده و اين همه مدارس و اين همه موقوفات كه براي مشاهد مشرفه شده است براي كمك بوده است ولي در حكومت كمونيستي تمام اين پول‏ها جمع مي‏شود پيش دولت، دولت هم صرف كارهايي مي‏كند كه به درد مردم نمي‏خورد و يا گلوله مي‏شود و توي شكم مردم مي‏رود ولي در اسلام اگر اين پول‏ها جمع شد، خيرات مي‏شود و در راه رفاه مردم مصرف مي‏شود. مطلب سوم بنده اين است كه حالا خوشش مي‏آيد يا نه و آن حقيقت اسلام يعني ولايت فقيه است، كه صحبت شد. بنده مكرر گفته‏ام اين اصل از ضروريات اسلام است و اين هم كه اطلاق نداشته باشد، از ضروريات اسلام است مثلًا اگر در آينده فقيه پيدا شد و ديد كسي دو تا خانه دارد و يكي را اجاره داده است و زندگيش هم مرفه است و كس ديگري خانه‏اي ندارد و به طور اجاره‏اي در جايي زندگي‏
                        صورت مشروح مذاكرات قانون اساسى‏جلسه‏31-1، ص: 611
مي‏كند اگر آن فقيه دستور داد كه خانه دوم آن شخص را بگيرند و به اين شخص بدهند و قيمت را حالا به او بدهند يا ندهند بر خلاف آن‏چه كه اسلام فرموده است مي‏باشد. به مصداق آيه «... إِلَّا أَنْ تَكُونَ تِجارَةً عَنْ تَراض ...» اگر چنين باشد اين مطلب در مورد زن هم مي‏آيد اگر كسي چهار تا زن دارد و جواني هم هست كه زن ندارد و زن هم گيرش نمي‏آيد اگر آنجا مصلحت اقتضا كرد اينجا هم اقتضا مي‏كند و مثلًا اگر يك پيرمردي است كه در شرف مردم است ولي كليه‏اش سالم است و جواني هم هست كه كليه او خراب است و اگر كليه به او ندهند مي‏ميرد بياييم آن پيرمرد را بكشيم و كليه‏اش را به آن جوان بدهيم، اين در مقام ثبوت درست نيست و در مقام اثبات هم برداشت براي مردم چنين است كه دين اسلام ديني است كه به يك عده غير معصوم محول شده، در صورتي كه بايد به معصوم محول بشود نه به غير معصوم. ما مي‏گوييم، بگوييد كه فقيه در حدود متوني كه در فقه اسلام مشهور نوشته‏اند، ولايت دارد. يعني بنويسيم فقيه «در حدود متون مشهور فقهيه» ولايت دارد و اگر هم خواستيد آن را تفصيل بدهيد مثلًا در فتوا و در قضا و امور حسبيه كه من جمله همين حكومت است، كما اين‏كه اميرالمؤمنين در مقابل خوارج فرمود «لَا بُدَّ لِلنَّاسِ مِنْ أَمِيرٍ بَرٍّ أَوْ فَاجِر» ... عرض شود مردم يك حكومتي مي‏خواهند و بي حكومت هم مملكت اداره نمي‏شود. ولي به اين صورت اختلال نظم مي‏شود منتها چون اول تصرف در اموال عمومي است يا تصرف در اموال شخصي است، بايد اول از آنها رضايت بگيرند كه اسمش وكالت است. مثلًا فرض بفرماييد كه فقيه ولايت بر شخص غايب دارد و اگر چنان چه بتواند تلفنى بپرسد يك چيزي را كه لازم است تصرف بكند اول بايد رضايت او را تأمين بكند و اگر نشد آن وقت ولايت دارد. اين است كه وكالت مي‏خواهد چون تصرف در اموال هم هست وقتي كه مردم همه به يك شخص رأي دادند آن فقيه كارش را مي‏كند. اين از لحاظ موضوعات و تصرف در اموال بود. از لحاظ احكام هم آن‏چه كه خدا فرموده است بايد به آن عمل كند نه اين‏كه خود حكم بكند. موضوع ديگري كه خواستم عرض كنم طول دادن در موارد بي‏جا است كه اين همه وقت مجلس را گرفته است. مثلًا فرض بفرماييد «با رعايت ضوابط اسلامي» يا «براساس ضوابط اسلامي» در مورد اين دو عبارت مدتي صحبت كردن چه فايده‏اي دارد؟ مي‏خواهم عرض كنم دنبال اين الفاظ رفتن غير از به هدر رفتن وقت اثر ديگري ندارد و فرق هم نمي‏كند. موضوع ديگر چيزهايي است كه جنبه تبليغاتي دارد، وظيفه قانون اساسي اين است كه تكاليف را معين كند كما اين‏كه يكي از سخنران‏ها هم گفتند كه مثلًا «كرامت انساني در مقابل آزادي در عبادت حق متعال» اين چه ربطي به قانون اساسي دارد؟ موضوع ديگر مربوط به زن‏هاست كه از مطاوي احكام اسلامي چنين معلوم مي‏شود كه نماز جمعه و جهاد از زن برداشته شده و با اين كه نماز خواندن در مسجد ثواب بسيار زيادي دارد، حتي خواندن هر نمازي در مسجد الحرام ثواب يك ميليون نماز دارد، طبق روايتي كه در عروة الوثقي است كه خود بنده آن را ديده‏ام، اگر زن نماز را در منزل خودش بخواند افضل از مسجد است. يكي از علماي قم يك نامه‏اي براي بنده نوشته است و نامه‏اي هم از مدرسين خارج رسيده است كه شصت روايت جمع كرده كه زن‏ها حق تصدي امورات و ولايت و حكومت و اين كارها را ندارد. حالا كاري به اين حرف‏ها ندارم، عرض من اين است كه بيش از اين به اختلاط زن و مرد كمك نكنيد. ما هر دو زمان را درك كرده‏ايم در سابق كه زن‏ها در منزل بودند ديديم كه چه جور خانه را اداره مي‏كردند، چه صفايي بود، بچه‏ها خوب تربيت‏
                        صورت مشروح مذاكرات قانون اساسى‏جلسه‏31-1، ص: 612
مي‏شدند، ملاحظه رفاقت و دوستي بچه‏ها مي‏شد، ملاحظه نشست و برخاست بچه‏ها مي‏شد كه دروغ نگويند و مرتكب كارهاي بد نشوند، حالا خانم به اداره مي‏رود و مرد هم سر كار خود مي‏رود، در اين ميان بچه‏ها بدون سرپرست مي‏مانند. بنده كسي را خداي نكرده متهم به بي‏عفّتي نمي‏كنم ولي قهراً اتفاق مي‏افتد، چون زن‏ها مختلف هستند و خوب و بد در همه هست. شما وضع خانواده را نگفتيد، اساس خانواده بر زن نهاده شده و او هم كار زيادي برعهده‏اش مي‏باشد، بي‏كار نيست نه اين‏كه اسلام به زن‏ها ظلم كرده باشد، مثلًا مردي كه از صبح تا شب براي تهيه مايحتاج زندگي تلاش مي‏كند. اين تلاش براي زن و بچه‏اش مي‏باشد و دلش براي زن و بچه‏اش بيشتر از خودش مي‏سوزد در موقع رأي دادن مگر ملاحظه مصالح زن و بچه‏اش را نمي‏كند؟ اسلام نخواسته كه اختلاط بين زن و مرد باشد و اصولًا اختلاط بين زن و مرد خوب نيست حالا مي‏خواهيد اينها را قبول بكنيد و مي‏خواهيد نكنيد و منتظر جواب هم نيستم چون در اين چيزهايي كه مي‏گويم هيچ شبهه ندارم و جوابي هم اگر داريد بعداً بدهيد، ممكن است بپسندند و ممكن هم هست كه نپسندند. مطلب ديگري هم مي‏گويم توكل به خدا در روزنامه انقلاب اسلامي خواندم كه نوشته بود: سه نفر را به جرم حمل و قاچاق هروئين كشته‏اند، من اينها را نتوانستم با اسلام تطبيق بدهم. عرض ديگر اين‏كه بنده كسالت قند داشتم اما حالا ميزان آن سيصد و شصت و يك شده و هم عروق قلبم متصلب شده و پزشك به من گفته است كه خطر سكته برايم وجود دارد، اين را عرض مي‏كنم براي اين‏كه اطلاع داشته باشيد، هر وقت شد مي‏آيم و هر وقت هم كه نشد ديگر نمي‏توانم بيايم «ما جَعَلَ عَلَيْكُمْ فِي الدِّينِ مِنْ حَرَجٍ» «ليس علي المريض حرج» من احتمال دارد كه سكته بكنم و وقتي كه احتمال سكته باشد نمي‏توانم شرعاً بيايم. آقاي صافي و همين‏طور آقاي بهشتي اينجا تشريف دارند و سابقه دوستي زيادي ما با ايشان داريم اگر لازم بود كه بيايم و رأي بدهم تلفني بفرمايند من مي‏آيم و رأي مي‏دهم. ديگر از خدمتتان مرخص مي‏شوم و بعداً هر اشكالي هم كه خواستيد، از من بكنيد خصوصاً آقاي بني صدر والسلام عليكم.
3- ادامه بحث پيرامون پرچم‏
نايب رئيس- خوب، با اجازه دوستان وارد دستور جلسه مي‏شويم، البته اين نكته لازم به يادآوريست كه اظهار نظرات در زمينه مسائل مختلف بايد همين‏طور آزاد باشد. نظرات مختلف در اينجا ابراز مي‏شود و نمايندگان محترم و حضار محترم و ملت ايران در همين مدتي كه از مجلس خبرگان گذشته است ديده‏اند و شنيده‏اند كه چگونه نظرهاي گوناگون در اينجا آزادانه عرضه مي‏شود و سرانجام آن چيزي كه به تصويب مي‏رسد، معيار قانون اساسي در همه مسائل خواهد بود. اميدواريم همان‏طور كه همه ما از حال و روح استاد بزرگوار آيت الله حائري آگاه هستيم كه چقدر با صميميت و خلوص و صفا آن‏چه را كه مي‏يابند بيان مي‏كنند، هميشه اظهارنظرها بر مبناي تشخيص صادقانه باشد واقعاً به تكامل و پيشرفت جامعه كمك خواهد كرد. اصل مربوط به پرچم به آن شكلي كه تنظيم شده بود صبح رأي كافي نياورد براي اين‏كه تكليف گروه مشخص باشد بايد مطلبي را اينجا مطرح كنيم و روي آنها اظهارنظر بشود. دو راه هست يكي اين‏كه اصل ديگري درباره پرچم تهيه و به اينجا آورده بشود، يكي هم اين‏كه تصميم درباره پرچم از قانون اساسي به قوانين بعدي كه مصوب مجلس قانون‏گذاري است موكول بشود، ما اين دو ره را داريم. بر طبق آن چيزي كه در پيش‏نويس‏
                        صورت مشروح مذاكرات قانون اساسى‏جلسه‏31-1، ص: 613
بوده و بعد هم طرح پيشنهادي گروه دوم بوده، ما بايد يك اصلي براي پرچم داشته باشيم آن‏وقت گروه موظف است يك اصل جديدي تهيه بكند، اين است كه من اين را مطرح مي‏كنم اگر اكثريت آراء بر اين بود كه حتماً اصلي دربارة پرچم در قانون اساسي باشد، گروه موظف است اصل جديدي را تهيه كند و اگر اين اكثريت نبود خود به خود تصميم دربارة پرچم به مجلس شوراي ملي موكول مي‏شود. آقاي دكتر شيباني بفرماييد.
دكتر شيباني- از خيلي وقت پيش دولت يك اعلان كرده بود كه آرمي براي جمهوري اسلامي ايران معين بشود، بهتر است صبر كنيم تا آخر اين مجلس اگر آن آرم آماده شد آن را ببينيم ممكن است نمايندگان آن را بپسندند آن‏وقت يك طرحي برايش تهيه خواهند كرد. بنده پيشنهاد مي‏كنم كه تا آخر كار مجلس خبرگان آن را به تأخير بياندازيم.
نايب رئيس- آقاي رباني شيرازي بفرماييد.
رباني شيرازي- نظر من اين است كه پرچم بايد تغيير پيدا كند. همچنان‏كه صبح هم عرض شد رنگ پرچم عوض بشود چون كه در قسمتي از تاريخ شيعه رنگ پرچم سبز بوده يعني سبز در برابر سياهي بني عباس چون بني عباس شعارشان حتي در لباس هم سياهي بود، شيعه شعارش سبز بوده است، عقيده من اين است كه پرچم به رنگ سبز باشد البته آرمي هم بايد برايش تهيه بشود.
نايب رئيس- اگر پيشنهاد مربوط به خود پرچم است آن را به گروه بدهيد الان پيشنهاد آقاي دكتر شيباني، پيشنهاد معقولي به نظر مي‏رسد كه ما تصميم دربارة اين اصل را به تأخير بياندازيم تا طرح‏هاي مختلف راجع به پرچم ارائه بشود. طرحي هم امروز آورده بودند و قرار بود صبح مطرح كنند، صبح شنبه آن را مي‏آورند و در جلسه مشترك گروه‏ها مطرح مي‏كنند. وقتي طرح‏هاي مختلف تهيه شد تصميم درباره پرچم را به اواخر كار موكول مي‏كنيم. آقاي يزدي بفرماييد.
يزدي- آيا قرار است دولت در تهيه طرح از نظر مجلس استفاده كند و يا قرار است پس از تهيه طرح، مجلس آن را ببيند اگر پسنديد قبول كند و اگر نپسنديد آن را رد كند؟ معني تأخير اين مي‏شود كه صبر كنيم تا دولت طرحش را بدهد بعد مجلس ببيند و اگر پسنديد آن را قبول كند و يا اين‏كه آن را رد كند و اين صحيح نيست.
نايب رئيس- هيچ كدام نيست، دولت و مجلس كه در مقابل هم نيستند مكمل يكديگرند. (يزدي- نظر مجلس بايد تأثيري در طرز تهيه طرح داشته باشد يا نه؟) ببينيد بايد براي تهيه طرح آزادي داد، بايد گفت زمينه را آزاد انتخاب كنند، فقط بياني براي آرمان‏هاي جمهوري اسلامي ايران باشد و سنخيت هم با سوابق تاريخي داشته باشد اين‏كه ديگر ربطي به مجلس و يا دولت ندارد.
يزدي- ملاحظه فرموديد كه اختلاف زيادي وجود دارد و نتوانستيم روي رنگ پرچم تصميم بگيريم. آرم همان طوري است كه مي‏فرماييد ولي در زمينه كلي و رنگ نمي‏شود چنين تصميمي را اتخاذ كرد.
نايب رئيس- در همان مورد هم ما بايد بگوييم كه رنگ‏هاي مختلف مي‏توانند تهيه كنند، ملاحظه كرده‏ايد كه پرچم مي‏تواند داراي يك رنگ و يا دو رنگ و يا سه و يا چهار رنگ باشد.
                        صورت مشروح مذاكرات قانون اساسى‏جلسه‏31-1، ص: 614
بنابراين ما بايد هنرمندان و صاحبان ذوق و استعداد را آزاد بگذاريم تا طرح‏هاي گوناگون تهيه كنند و دولت راجع به اين كار اقدام خواهد كرد و مجلس خبرگان هم مي‏تواند خودش آن را اعلام كند و احزاب و جمعيت‏ها هم مي‏توانند طرح خودشان را اعلام كنند تا اين‏كه وقتي طرح‏هاي گوناگوني تهيه شد اول در يك گروهي اينها مورد بررسي قرار بگيرد و نمونه‏هايي براي تصويب به مجلس داده بشود. آقاي طاهري اصفهاني بفرماييد.
طاهري اصفهاني- شما مي‏گوييد احزاب يا گروه‏ها مي‏توانند طرح بدهند، ممكن است بعداً طرح پيشنهادي گروهي مورد علاقه نمايندگان و مجلس قرار بگيرد و بعداً آن گروه بگويند اين طرح ما است كه تصويب شده است و بخواهند سوءاستفاده بكنند. ما نمي‏دانيم كه آن گروه زير چه پوششي واقع هستند، همين‏طور كه آقاي يزدي گفتند يك وقت بود كه در پيش‏نويس ما پرچم ذكر نشده بود خوب، ما هم عنايتي به آن نداشتيم كه باشد، ولي الان كه ذكر شده و گروه دوم هم زحمت كشيده است و پيشنهادها را راجع به اين قسمت خوانده‏اند و طرحي هم به مجلس داده‏اند و اكثريت به سه رنگ بودن پرچم رأي نداد، حالا ما صبر كنيم كه دولت چه بكند، اين درست نيست. بنده پيشنهاد مي‏كنم كه در كميسيون مشترك روز شنبه با طرحي كه الان ارائه شده و لابد آن را ديده‏ايد با مطالعه آن و نظر خود آقايان بنشينند و چيزي تهي بكنند، اگر بشود كه يك قدري هم در متون تاريخ دقت بكنند و ببينند كه آيا در صدر اسلام و بعداً در عهد ائمه چيزي به عنوان پرچم و شعار داشته‏ايم يا نه.
نايب رئيس- آقاي فارسي بفرماييد.
جلال الدين فارسي- تغيير پرچم به تصويب مجلس نرسيده است. بنابراين هرگونه عملي چه از طرف دولت و يا غير دولت انجام بگيرد، تا اينجا تصميم براي تغيير پرچم گرفته نشود، كارشان مفيد فايده نخواهد بود.
نايب رئيس- مسأله خيلي روشن است. مسأله اين است كه همان طرحي را هم كه آقاي طاهري مي‏گويند يك نفر اهل ذوق و هنر تهيه كرده است بنابراين ممكن است كساني اقدام كنند، طرح‏هاي گوناگون بياورند، مجلس خبرگان مي‏تواند پس از ديدن طرح‏هاي گوناگون يك طرح را انتخاب كند و با اكثريت كه رأي داد آن‏وقت تكليف آن مشخص مي‏شود. (علي تهراني- اين كار را نكنيد چون الان سي و نه نفر با سه رنگ بودن پرچم موافق‏اند، همان‏طور كه فرموديد اگر مجلس شوراي ملي اين كار را بكند بهتر است، در اين مجلس اين كار درست نمي‏شود). (مدني- بنده معتقدم كه خود گروه يك مقدار بيشتري زحمت بكشند تا بتوانند يك طرح بهتري كه مورد قبول باشد، تهيه كنند). آقاي مكارم بفرماييد.
مكارم شيرازي- بهتر است روز شنبه در كميسيون مشترك يك بار اين مسأله مطرح بشود و يك چيزهايي به اين ماده اضافه بشود، شايد جلب توجه اكثريت را بكند. اگر توانستيم اين كار را بكنيم به جلسه مي‏آوريم اما اگر نشد، معلوم مي‏شود كه فعلًا هر دو طرح فاقد رأي كافي است بنابراين بايد يك مهلتي به گروه داده بشود كه يك دگرگوني در طرح ايجاد كنند تا يك نتيجه‏اي بگيريم اين جمله را هم عرض كنم كه ما نمي‏توانيم رأي به عدم چيزي بدهيم. (نايب رئيس- اصلًا چنين رأيي تا به حال نداده‏ايم). در ضمن سخنان بعضي از آقايان اين بود كه مجلس رد كرده است، مجلس تصويب نكرده است و الا رد كردن در كار مجلس خبرگان نيست.
نايب رئيس- بله تصويب نشده است، خوب ملاحظه بفرماييد نتيجه روشن است ما به هر حال صبح شنبه ان شاء الله در جلسه مشترك گروه‏ها بحث پيرامون اين موضوع را ادامه‏
                        صورت مشروح مذاكرات قانون اساسى‏جلسه‏31-1، ص: 615
مي‏دهيم و فعلًا جاي اين اصل باز مي‏ماند. تا حالا بيست و يك اصل تصويب شده، اصل بعدي را كه از نظر رديف ممكن است اصل 25 باشد بنا به گزارش گروه سه مي‏خوانم:
4- طرح اصل 25
اصل 25- «همه افراد ملت اعم از زن و مرد به طور مساوي در حمايت قانون قرار گرفته و از حقوق كامل سياسي، اقتصادي، اداري، اجتماعي و فرهنگي طبق مقررات شرع كه متناسب با استعدادها و زمينه‏هاي طبيعي و عاطفي و روحي هر كدام است برخوردارند.
نايب رئيس- از نظر اصلاح عبارتي عرض كنم «قرار گرفته» بايد تبديل شود به «قرار دارند» تا عبارت كامل باشد. از گروه سه يك نفر براي توضيح و يك نفر براي دفاع از اصل تشريف بياورد. آقاي موسوي تبريزي بفرماييد.
موسوي تبريزي- بسم الله الرحمن الرحيم. در اين اصل كه از اصول تنظيم شده در گروه سه مي‏باشد همه افراد ملت اعم از زن و مرد به طور مساوي در حمايت قانون قرار گرفته‏اند. تا اينجاي اين اصل، هم مطابق با موازين اسلامي است و هم مطابق با موازين انساني كه من فكر مي‏كنم هيچ اشكالي نداشته باشد زيرا زن و مرد در برابر قانون يكسان هستند. منتها اين‏كه حق زن در قانون و يا حق مرد در قانون چيست، مطلب ديگري است، اما در حمايت قانون طبقه زن و مرد يكسانند و هيچ تفاوتي ندارند و از حقوق كامل سياسي، اقتصادي، اداري، مدني، اجتماعي و فرهنگي برخوردارند. بعضي از اين حقوق مانند حقوق اداري، مدني و فرهنگي كه تصريح شده است مكرر است و ممكن است داخل حقوق ديگر باشد كه به صلاحديد خواهرمان خانم گرجي بوده است كه اينها تصريح شود كه زن در اين گونه امور حق دارد، يعني زن داراي حق كامل سياسي، اقتصادي، اداري، مدني، اجتماعي و فرهنگي است اگرچه ممكن است اين الفاظ از لحاظ معني داخل يكديگر باشند وليكن به صلاحديد ايشان و به علت اين‏كه در تبليغات طاغوتي وانمود شده است كه اسلام بر طايفه زن ظلم كرده و حقوقش را رعايت نكرده است و اسلام مرد را در جامعه حاكم كرده است و براي اين‏كه اين سوءسابقه تبليغاتي كه از ناحيه طاغوت و طاغوتيان بوده است، برداشته شود ما به اصطلاح در مقابل رأي خواهرمان تنازل كرديم وگفتيم چنان‏چه تمام جهات تصريح شود عيبي ندارد. چون مردم كشور ما به خصوص خواهران ما از نظر تبليغاتي كه آن زمان شده است در شبهه هستند بنابراين ما صراحت بيشتري به كار مي‏بريم و مي‏گويم زن و مرد از حقوق سياسي، اقتصادي، اداري، فرهنگي و مدني و تمام شؤونش با در نظر گرفتن زمينه طبيعي و زمينه روحي برخوردارند و همان‏طور كه خواهرمان خانم گرجي بر اين مطلب اعتراف كردند، منصب قضاوت و زعامت در شرع اسلام به زن داده نشده است كه ما فكر مي‏كنيم روي زمينه عاطفي و روحي و استعداد خود زن است و با در نظر گرفتن اين مسأله كه منصب زعامت و قضاوت را در اسلام به زن نداده‏اند، لهذا ما اين عبارت را اين‏طور كرديم كه هم مطابق موازين اسلامي باشد و هم مطابق موازين علمي و هم از حقوق كامل سياسي، اقتصادي، اداري، اجتماعي، مدني و فرهنگي طبق مقررات شرع كه تناسب با استعدادها و زمينه‏هاي طبيعي و عاطفي و روحي هر كدام است، برخوردار باشند. ما اين نكته را در گروه سه با حضور برادران و خواهرمان در نظر گرفتيم و اين اصل را به اين صورت در آورديم. حالا اگر اشكالي داشته باشد آقايان بيان خواهند كرد. (صافي- حقوق كامل سياسي را توضيح بدهيد). يعني در مسائل سياسي. (طاهري- توضيح بدهيد). زن مي‏تواند انتخاب كند و مي‏تواند
                        صورت مشروح مذاكرات قانون اساسى‏جلسه‏31-1، ص: 616
منتخب باشد يعني مي‏تواند وكيل شود و همچنين به مجلس خبرگان بيايد. اينها حقوق سياسي است كه براي زن و مرد مساوي است. (صافي- خبرگان يعني مجلس خبرگان كه هم زن و هم مرد مي‏تواند خبره باشد). همين حالا كاري كه شما انجام مي‏دهيد يك كار سياسي است كه خواهرمان هم انجام مي‏دهد. پس حق سياسي، هم شما داريد و هم ايشان و هم من دارم و هم خواهران مملكتمان دارند يعني هم من مي‏توانم براي مجلس شوراي ملي وكيل انتخاب كنم و هم خواهرمان، كه اينها حقوق سياسي است. پس از نظر حقوق سياسي زن و مرد يكسانند و از نظر اقتصادي هم همين‏طور «لِلرِّجالِ نَصِيبٌ مِمَّا اكْتَسَبُوا وَ لِلنِّساءِ نَصِيبٌ مِمَّا اكْتَسَبْنَ». هر كاري كه شما از نظر اقتصادي مي‏خواهيد بكنيد تا آنجا كه مشروع و انساني است همان كار را هم زن مي‏تواند در مملكت انجام دهد. مثلًا زن مي‏تواند مالك سرمايه‏هاي شرعي در صنايع خصوصي كه مالكيت آن را در اصول قانون اساسي محترم شمرده‏ايم، باشد و از خود امام هم مستقيماً سؤال كردم گفتند مالكيت محترم است. مثلًا فرض بفرماييد مرد مي‏تواند يك كارخانه صنعتي خصوصي داشته باشد زن هم همين‏طور مي‏تواند مالك آن باشد، مرد مالك اجرت كارش است و زن هم همين‏طور. در مسائل اداري هم همين‏طور مثلًا فرض بفرماييد شما كارمند اداره مي‏شويد، زن هم مي‏تواند كارمند اداره بشود. منتها چه تكليفي نسبت به حجاب خودش دارد، آن مسألة ديگري است ولي از نظر ذات كار بلامانع است و زن و مرد تفاوتي ندارد. (خامنه‏اي- مي‏خواهم «حمايت قانون» را در سطر اول عرض كنم چون در پيش‏نويس «در برابر قانون» بود و «در برابر قانون» مفادش اعم است از اين‏كه در برابر قانون گاهي مأخوذ و گاهي اخذ است). خواهش مي‏كنم بلندتر بفرماييد. (خامنه‏اي در اصل پيش‏نويس «در برابر قانون» بود كه طبعاً زمينه مطالعه شما بوده و توجه داشته‏ايد). بلي آنجا «در برابر قانون» بوده است.
خامنه‏اي- ولي شما «در حمايت قانون» گذاشته‏ايد. من مي‏خواهم ببينم مزيت اين بر آن چيست، چون «در برابر» وقتي مي‏گوييد يعني هر گاه كسي مظلوم است قانون از او حمايت مي‏كند و وقتي ظالم است عيناً مجازات در حق او انجام مي‏شود، شاكي هست و مشتكي عنه هم هست و به هر حال فرق نمي‏كند كه حمايت بشود بلكه گاهي اوقات هم اعمال قوه درباره او مي‏شود. بنابراين «در برابر» به نظر اعم مي‏آيد و دو جنبه را در بر دارد، در صورتي كه «در حمايت قانون» يعني قانون از او دفاع مي‏كند و صورت ديگرش راشامل نمي‏شود.
موسوي تبريزي- طبق حق خودش.
خامنه‏اي- شما چرا «در برابر» را برداشته‏ايد و اين حمايت چه مزايايي دارد؟
موسوي تبريزي- يكي از قوانين الهي مسأله قتل است. «وَ لَكُمْ فِي الْقِصاصِ حَياةٌ يا أُولِي الْأَلْبابِ لَعَلَّكُمْ تَتَّقُونَ» قاتل عمدي را ولي مقتول مي‏كشد آيا مي‏دانيد قتل زن يا مرد و قصاص بر زن يا مرد از نظر شرع تفاوت دارد؟ اين دو برابر قانون جزا قتل، مساوي نيستند. (تهراني- در قتل جزا ولي در ديه هست). اگر هم بكشد مازاد را بايد بدهد. (مكارم شيرازي- بحث از موضوع خارج شد).
نايب رئيس- خوب است پاسخ ناظر به سؤالات و متن اصل باشد. اصولًا منظور آقاي خامنه‏اي اين بود كه انسان يك وقت در حمايت قانون است و اين‏طور از او فهميده مي‏شود كه بر او ستمي رفته و قانون از او حمايت مي‏كند و يك وقت است كه انسان مشمول اعمال قدرت قانون است براي حمايت ديگري، يعني قانون مي‏خواهد از ديگري حمايت كند و به عبارت‏
                        صورت مشروح مذاكرات قانون اساسى‏جلسه‏31-1، ص: 617
ديگر، حمايت يكي و هدايت ديگري است. بنابراين سؤال ايشان اين بود كه اگر «در برابر قانون» باشد، شامل هر دو جهت مي‏شود. مثلًا در يك دعوتي كسي كه حقي از او تضييع شده و كسي كه حق ديگري را ضايع كرده است و ممكن است كسي كه حق را ضايع كرده زن باشد در اين صورت وقتي شما مي‏گوييد زن و مرد در حمايت قانون هستند شامل اين حالت نمي‏شود. (موسوي تبريزي- يعني هر دو زير چتر قانون هستند). بنابراين، اين تعبير بايد عوض شود و همان «در برابر قانون» باشد. (موسوي تبريزي- اگر حمايت را به معناي طرفداري بگيريد صحيح است ولي زير چتر قانون نمي‏شود). ظاهر «حمايت» اين است، بنابراين آن‏چه كه شما مي‏خواهيد بگوييد با كلمه «در برابر قانون» موافق است. (بني صدر- «در برابر» روشن است).
موسوي تبريزي- اين بسته به نظر آقايان است ولي آن‏چه كه در گروه به نظر ما رسيده اين است كه چون مجازات اينها متفاوت است و در برابر بعضي قوانين مساوي نيستند، لهذا گفتيم منظور ما از حمايت، زير چتر قانون است و قانون طوري نيست كه به مرد تفضلي بدهد و از زن كم بگذارد.
نايب رئيس- بسيار خوب، توضيح آقاي موسوي تمام شد. (يكي از نمايندگان- من يك سؤال دارم). اجازه بفرماييد بعضي از سؤالات را ديگران جواب بدهند زيرا باز هم دوستاني خواهند آمد كه دفاع كنند. آقاي مكارم جناب‏عالي موافق هستيد يا مخالف؟ (مكارم شيرازي- موافق مشروط). آقاي موسوي جزايري موافق هستيد يا مخالف؟ (موسوي جزايري- موافق مشروط). آقاي فاتحي جناب‏عالي موافق هستيد يا مخالف؟ (فاتحي- مخالف). آقاي فاتحي بفرماييد.
فاتحي- بسم الله الرحمن الرحيم. در اين اصل كه به اين صورت تنظيم شد، همه افراد ملت اعم از زن و مرد به طور مساوي در حمايت قانون قرار گرفته‏اند. در قرآن كريم خداوند متعال مي‏فرمايد «وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ لِلرِّجالِ نَصِيبٌ مِمَّا اكْتَسَبُوا وَ لِلنِّساءِ نَصِيبٌ مِمَّا اكْتَسَبْنَ» شأن نزول آيه درباره اين است كه يك عده‏اي از زن‏ها آمدند پيش ام سلمه كه ما از بعضي مزايا در اسلام محروم هستيم، از جمله در جهاد شركت نمي‏كنيم و در ارث سهم ما نصف مرد است و همچنين بعضي مسائلي كه بعضي دوستان و برادران هم تذكر دادند مانند موضوع قضاوت و ولايت و حكومت كه تقريباً در اسلام مسلم است كه به زن داده نشده است. (رباني شيرازي- مربوط به اين اصل نيست). غرض اين كلمه مساوي است كه تفاوت دارد با جملات بعد و مي‏گويد زن و مرد به طور مساوي البته اينها ممكن نيست. (رباني املشي- در برابر قانون است چرا شما توجه نمي‏كنيد؟)
نايب رئيس- اجازه بدهيد كه ايشان در هفت دقيقه‏اي كه دارند حرفشان را بزنند (رباني املشي- ايشان مطلبي را مي‏گويند و بعد كسي نيست جواب بدهد و از راديو تلويزيون هم حرف‏هاي ايشان پخش مي‏شود). مي‏توانيد جواب بدهيد. آقاي فاتحي ادامه بدهيد.
فاتحي- گفته شده «همه افراد اعم از زن و مرد به طور مساوي در حمايت قانون قرار گرفته‏اند» اين عبارت «به طور مساوي در حمايت ...» در اسلام بين زن و مرد يك امتيازهايي است و به طور طبيعي ممكن است مساوي باشند و اگر به طور عادلانه يا متعادل ذكر شده بود ... (رباني املشي- آقا «در برابر قانون» ذكر شده است). البته طبق مقررات شرع كه متناسب با استعدادها باشد كه اين هم يك نحوه اجمالي است. كيست كه از زمينه‏هاي عاطفي يا روحي يا طبيعي افراد اطلاع‏
                        صورت مشروح مذاكرات قانون اساسى‏جلسه‏31-1، ص: 618
داشته باشد؟ اگر مراد از طبيعت خلقت است يا محلي كه در آنجا سكونت داشته باشد اينها يك مسائلي نيست كه ما بخواهيم قانون از آنها حمايت كند علاوه بر اين مي‏گويد «همه افراد ملت» و به كدام «دين» مقيد نكرده است مثلًا فرض كنيد يك نفر بي‏دين يا ضد دين مثل يك نفر بهائي، آيا اين شخص در حمايت قانون و از حقوق كامل سياسي برخوردار است؟ (مكارم شيرازي- آقاي فاتحي بقيه‏اش را نمي‏خوانند). عرض كردم آخر اين تفاوت دارد، يعني وقتي كلمه مساوي را گفتيم. (همهمه نمايندگان).
نايب رئيس- اگر آقايان به جاي اين كه در اثناي صحبت ايشان صحبت كنند، بگذارند ايشان صحبتشان را تمام كنند، مي‏توانند تشريف بياورند و توضيح بدهند. آقاي فاتحي ادامه بدهيد.
فاتحي- وقتي كلمه «مساوي» را گفتيم با «طبق مقررات شرع» نمي‏خواند و با هم تطبيق نمي‏شود يعني بين اوايل و اواخر كلام يك نوع تعارض وجود دارد زيرا مقررات شرع مي‏گويد متساوي نيست. شما اول گفتيد «متساوي در حمايت قانون» كه علاوه بر متساوي دوباره حمايت هم كرده‏ايد اگر مي‏گفتيد «در برابر قانون» بهتر بود. اما مي‏گويند قانون هم از تساوي او حمايت مي‏كند ولي هرگز قانون اسلام از تساوي زن و مرد به اين طريقي كه به عرض رساندم و در اين مسائلي كه تذكر داده شد حمايت نمي‏كند و از آن طرف هم مي‏گويد «متناسب با استعدادها و زمينه‏هاي طبيعي عطفي و روحي طبق مقررات شرع» اين هم خودش باز يك نحوه اجمال‏گويي است زيرا كيست كه از حالات روحي اشخاص باخبر شود كه طبق آن بخواهد از او حمايت كند؟
نايب رئيس- بسيار خوب آقاي فاتحي ديگر آن‏چه مي‏فرماييد تكرار است. (موسوي تبريزي- ايشان معناي جملات را نمي‏دانند چيست؟) آقاي فاتحي شما مطلبتان را فرموديد اگر مطلب ديگري هست بفرماييد و الا كه تمام است.
فاتحي- عرض كنم راجع به اين‏كه «از حمايت مدني، اجتماعي، فرهنگي، اقتصادي برخوردارند» اينجا هيچ كدام درباره زن و مرد و افرادي كه در دين مقدس اسلام نيستند، يا ضد دين هستند و كلمه زن و مرد بر آنها اطلاق مي‏شود و مقيد هم نكرده به اين متدين به يك ديني باشد ولو يك نفر ضد انقلابي باشد، آن حمايت شامل اين افراد هم مي‏شود؟
نايب رئيس- آقاي فاتحي اين مطلب كه تكرار است، آقاي مكارم به عنوان موافق اسم نوشته‏اند كه نوبتشان است، بفرماييد. (يكي از نمايندگان- يك نفر از خود گروه بيايد). از گروه، آقاي باهنر اسم نوشته‏اند ولي به نوبت سخن خواهند گفت. (رباني املشي- زماني كه اصول بررسي شده در گروه دوم مطرح بود كسي حق حرف زدن نداشت و حالا كه نوبت گروه سوم است باز هم گروه دوم سخنگو است). خانم گرجي بفرماييد.
خانم گرجي- من اعتراض دارم چون يك نفر آمد شرح داد و يك نفر آمد مخالفت كرد، بنابراين از گروه سه بايد بيايند از آن چيزي كه نوشته‏اند دفاع كنند به چه دليل آقاي مكارم صحبت بفرمايند؟
نايب رئيس- توجه بفرماييد گفتيم يك نفر حداقل از گروه بيايد كه آن يك نفر هم آمد و نفرهاي بعدي بر طبق ترتيب نام‏نويسي صحبت خواهند فرمود و اين رويه تاكنون هميشه معمول بوده است. (يكي ازنمايندگان- آقاي مكارم هميشه براي هر اصلي اسم مي‏نويسند). خوب آقايان مي‏توانند زودتر اسم بنويسند، خانم گرجي بفرماييد.
                        صورت مشروح مذاكرات قانون اساسى‏جلسه‏31-1، ص: 619
خانم گرجي- هميشه گروهي كه روي يك موضوع كار كرده‏اند بهتر مي‏توانند دفاع كنند.
نايب رئيس- آقاي دكتر قائمي بفرماييد.
دكتر قائمي- روي اين اصل در گروه خيلي خوب بحث شده است كه چرا اينجا «به طور مساوي در حمايت قانون» گذاشته‏اند و بعد هم گذاشته‏اند «حقوق كامل». اين موضوع خيلي خوب بررسي شده است و من چون منشي گروه هستم تمام يادداشت‏ها را در چندين صفحه دارم و مشخص است كه چرا اين كار را كرده‏ايم. الان اگر آقاي كريمي و يا آقاي باهنر يا آقاي صدوقي و يا ديگران تشريف بياورند خيلي خوب مي‏توانند بحث كنند كه چرا اينجا عبارت «به طور مساوي در حمايت قانون» را نوشته‏اند.
نايب رئيس- آقاي دكتر قائمي يك وقت مي‏گوييد اولي اين است كه به طور كلي موافقين بعدي هم از گروه باشند و به آنها اولويت داده شود كه اين را بايد آيين‏نامه‏اي يا نظري مشخص كند. ولي آن‏چه يك مسؤول جلسه مي‏تواند عمل كند، بر طبق آن‏چه نظر داديد نفر اول موافق اولويت دارد كه از طرف گروه بيايد و من هم اين كار را در اين مورد و موارد قبلي كرده‏ام ولي نفر بعدي طبق ثبت‏نام مي‏آيد و صحبت مي‏كند. اين كار هم طبق رويه قبلي بوده است. بعضي از دوستان سريعاً ثبت‏نام مي‏كنند و بعضي‏ها ديرتر كه از عهده ما خارج است. اين است كه جلسه بايد يك رويه‏اي داشته باشد. حالا آقاي مكارم اگر به نظرشان مي‏رسد كه اولي اين است كه توضيحات را به نفر بعدي كه آقاي باهنر كه از موافقين هستند و از گروه هم مي‏باشند واگذار بكنند، هم من رويه‏ام را درست عمل كرده‏ام و هم نظر بعضي از نمايندگان تأمين شده است و اگر هم واگذار نكنند خودشان صحبت مي‏كنند.
رباني شيرازي- طبيعي اين است كه اگر چنان‏چه اعتراضي باشد خود گروه كه مي‏داند به چه علت الفاظ را آورده بيايد و دفاع كند نه كسي كه خارج از گروه است.
نايب رئيس- من اين موضوع را به رأي مي‏گذارم، در موارد ديگر اگر همين‏طور عمل شد، آقايان نفرمايند كه چرا نوبت رعايت نشده است. (مكارم شيرازي- اجازه بفرماييد من عرضم را بكنم بعد رأي بگيريد). رأي گرفتن منافاتي با كار شما ندارد. (مكارم شيرازي- اجازه بفرماييد رفع سوءتفاهم بشود بعد شما رأي بگيريد). اجازه بفرماييد من رأي را مي‏گيرم و منافاتي هم با سخن شما ندارد. (حجتي- وقتي اين اصل تنظيم مي‏شد من در گروه سه بودم، طبيعي است كه عضو گروه سه بهتر مي‏تواند از نظريه‏اش دفاع كند). بسيار خوب جناب‏عالي هم به اين رويه رأي بدهيد چون من مي‏خواهم آن را به رأي بگذارم. موافقين با اين‏كه نه تنها نفر اول موافق از گروه باشد بلكه اگر نفر بعدي هم از گروه، داوطلب باشد، نوبتش بر ديگران مقدم است دست بلند كنند. (سي و يك نفر دست بلند كردند). بلي با سي و يك رأي موافق در برابر بيست و سه رأي غير موافق تصويب شد، چون مواد آيين‏نامه را ما با اكثريت نصف به علاوه يك تصويب كرديم بنابراين، اين موضوع در آيين‏نامه يادداشت خواهد شد. (تهراني- از مجموع نمايندگان يا از حاضرين). خير در تصويب آيين‏نامه نصف به علاوه يك حاضرين بود. (تهراني- خير در آيين‏نامه از مجموع نمايندگان بود بايد نصف به علاوه يك هفتاد نفر را به حساب آورد يعني سي و شش نفر). آقاي مكارم بفرماييد.
مكارم شيرازي- بسم الله الرحمن الرحيم. من مايل بودم كه وقتم را به آقاي باهنر واگذار كنم ولي مثل اين‏كه سوءتفاهمي در اينجا شده زيرا ديروز و امروز صبح وقتي مباحث گروه دو
                        صورت مشروح مذاكرات قانون اساسى‏جلسه‏31-1، ص: 620
مطرح شد به شهادت شما يك نفر بيشتر از گروه ما صحبت نكرد و صورت جلسات موجود است. دو موافق و دو مخالف از گروه‏هاي ديگر مكرر در بحث‏هاي ما بحث كردند. اين برنامه‏اي كه در مورد آن انجام شد، طبق برنامه‏اي بود كه شما در گروه دو و در گروه يك مرتب عمل كرديد، حالا مي‏خواهيد در اين مورد تصويب جديدي بكنيد. اين مسأله تازه‏اي است و علاوه بر اين بايد حرف آقاي تهراني را در مورد آيين‏نامه ببينيم كه آيا نصف به علاوه يك حاضرين است يا نصف به علاوه يك مجموع نمايندگان كه بعداً ديده خواهد شد. ولي علت اين‏كه من نام‏نويسي كردم اين بود كه وقتي اصل را خواندم ديدم بعضي مواردش ايراد دارد ولي اساسش درست است و يك مقداري هم رويش صحبت شد و دفاع شد البته يك مقدار كمبود داشت يك مواردي هم اشكال داشت. به همين علت به عنوان موافق مشروط نام‏نويسي كردم و نمي‏دانستم اولين نفر هستم يا دومين يا پنجمين نفر الان اسم بنده را خواندند و طبق رويه آمدم پشت تريبون و اگر آقايان مايل باشند نظراتم را مي‏گويم و اگر هم مايل نباشند نوبتم را به ديگران مي‏دهم. (نمايندگان- بفرماييد). اشتباهي كه آقاي فاتحي كردند و نمايندگان هم تذكر دادند و ايشان توجه نفرمودند، «حمايت و مساوات در مقابل قانون»، غير از «مساوات در حقوق» است. بحث در مساوات حق نيست بلكه بحث در اين است كه هر كسي هر حقي دارد در شرايط مساوي با افراد ديگر در مقابل قانون مساوي است. بنابراين سخن از مساوات در مقابل قانون است نه مساوات در حقوق كه اينجا بحث كنيم. البته استثناءهايي كه وجود دارد آن بحث ديگري است كه در جاي خودش بحث خواهد شد و به همين دليل چون بحث در حقوق است بعضي از آقايان فرمودند كه كلمه «برابر» باشد بهتر از اين است كه «حمايت» باشد. اگر بحث حقوق نبود حق با شما بود بايد مي‏گفتيم «در برابر» اما فصل و بحث در مورد حقوق است و مسأله حق هم كه پيش آمد، مسأله حمايت مي‏آيد. بنابراين تعبير به «حمايت» با توجه به اين كه بحث مربوط به حق است، بحث صحيحي است و آن كلمه «برابر» مربوط به جايي است كه حكم بشود نه حق، بنابراين «حمايت» درست است. اما سه اشكال كوچك وجود دارد و آن اين است كه ما نمي‏دانيم «اداري و مدني» در اينجا چه لزومي دارد، وقتي «سياسي، اجتماعي، فرهنگي، اقتصادي» گفته مي‏شود كلمه «اداري» هم داخل در اجتماعي و يا اقتصادي هست. «فرهنگي و مدني» هم داخل در حقوق اجتماعي و سياسي هست، بنابراين «اداري و مدني» در مقابل آن چهار تا نبايد قرار بگيرند و داخل در آن چهار تا هستند. اشكال ديگر بنده اين است كه عبارت «طبق مقرارت شرع» را نوشته‏اند، كافي است و اين عبارت «با توجه به استعدادها و ...» يك خاطره‏اي را در ذهن شنوندگان زنده مي‏كند و شايد باعث يك نوع جريحه‏دار كردن عواطفي باشد زيرا دعواي اين‏كه زن و مرد در ساختمان تفاوت دارند يا ندارند را تجديد مي‏كند، چون وقتي ما مسأله موافقت شرع را قيد كرديم ديگر چه نيازي دارد اين مسائل را به ميان بكشيم؟ از اين‏كه مصدع شدم معذرت مي‏خواهم.
نايب رئيس- مخالف دوم طبق ترتيب آقاي دكتر ضيائي هستند.
دكتر ضيائي- بسم الله الرحمن الرحيم. همه ما در كشوري زندگي مي‏كنيم كه كاملًا از قوانين اسلام اطلاع داريم و همه مردم كشور ما و مردمي كه در كشورهاي اسلامي ديگر زندگي مي‏كنند مي‏دانند كه روي جهاتي كه از نظر تاريخي و از نظر جسماني بايد بررسي كرد، اسلام براي طايفه نسوان حقوق بيشتري قائل شده است كه در مراحل خاص، موارد آن را بايد
                        صورت مشروح مذاكرات قانون اساسى‏جلسه‏31-1، ص: 621
بررسي كرد. حتي در نكاح كه به حكم «لا نكاح الا بمهر» بايد يك مقداري سر داد، پيش‏كشي داد تا بشود همسر و هم‏سنگ انتخاب كرد و همچنين در موضوع جهاد و نماز جمعه كه لازم نيست حتماً زنان بروند و بايد اين تكليف را از آنان برداشت البته نه اين‏كه آنها را ممنوع كرد بلكه همه اينها به عنوان حمايت از زن است كه در حقيقت سازنده جهان است. به طوري كه درباره زن گفته‏اند «به دستي مهد جنباني نداني- كه گرداننده دنيايي اي زن» حالا با تبليغات، سوءاستفاده مي‏كنند و در حقيقت مبارزه با اسلام مي‏كنند در صورتي كه اسلام از نظر قانون، زن را با مرد برابر قرار داده و حتي از حقوق بيشتري برخوردارش كرده است. من به عنوان مخالف از اين نظر اسم نوشتم كه عبارت در اين اصل به نحوي نوشته شده كه براي مجلس مصلحت نيست، اجازه بفرماييد عبارت را مي‏خوانم «همه افراد ملت اعم از زن و مرد در حمايت قانون قرار گرفته‏اند» جناب آقاي مكارم فرمودند قانون به طور مساوي همه را تحت حمايت قرار مي‏دهد. در موارد خاص فرق مي‏كند چه مردها نسبت به هم، يا زن‏ها نسبت به هم، يا زن و مرد نسبت به يكديگر زيرا اگر برخورداري از حقوق كامل براي همه مساوي باشد آيا همه وقتي كه جرم كردند باز هم در مقابل قانون برابرند يا نه؟ زيرا در اين اصل هيچ معترض نشده است. مطلب ديگر اين‏كه وقتي كه جناب آقاي موسوي با گروه سه معترضند كه حقوق كامل سياسي، اقتصادي، اجتماعي، فرهنگي شامل اداري و ساير موارد هم مي‏شود به خاطر دلجويي از خواهرمان و يا خانم‏هاي ديگر ما نبايد اين مجلس را از نظر ادبي و نوشتن قانون لكه‏دار كنيم. خوب آنها بروند معلومات ياد بگيرند تا تفسير قانون را بدانند. از نظر ديگر كه نوشته شده «متناسب با استعدادها و زمينه‏هاي طبيعي» اين در حقيقت احاله به مجهول است و عبارت «مناسب با حقوق» و نيز عبارت «متناسب با استعدادها و زمينه‏هاي طبيعي، عاطفي، روحي» هر كدام از اينها يك معيار خاص دارد و حال آن‏كه شما داريد قانون اساسي مي‏نويسيد و يك معيار خاصي در خارج ندارد تا حقوق‏دانان يعني آنهايي كه مجلس شوراي ملي را تشكيل مي‏دهند، مصاديق اينها را پياده كنند به اين جهت احاله به مجهول است. مورد ديگر در عبارت «همه افراد ملت اعم از زن و مرد به طور مساوي در حمايت قانون قرار گرفته و از حقوق كامل سياسي ... طبق مقررات شرعي ...» به اين قيد، قيد هر دو جمله است يا قيد يك جمله؟ زيرا وقتي ما خودمان كه بررسي مي‏كنيم، نمي‏توانيم بفهميم اين قيد از براي كدام يك از اينهاست، آقايان اصول خوانده‏اند و مي‏دانند در مورد قيد كه بعد از دو جمله يا سه جمله واقع مي‏شود، اختلاف است بين ابوحنيفه و ديگران كه آيا به همه بر مي‏خورد يا به يكي و وقتي كه اين اختلاف هست توضيح اين مطلب در اين اصل داده نشده است. بنابراين، اين اصل بايد با عبارات ديگري تنظيم بشود و چه اشكالي دارد همان پيش‏نويسي كه قبلًا نوشته شده بود و يا پيش‏نويس‏هاي ديگري كه شايد در حدود بيش از صد پيش‏نويس خدمت آقايان موجود است، بررسي شود و يا به اين صورت نوشته شود «همة افراد ملت اعم از زن و مرد در برابر قانون مساوي هستند و از حقوق كامل سياسي، اقتصادي، و يا غيره آخر به طور مساوي برخوردار هستند مگر مواردي كه شرع استثناء كرده است. موارد استثناء را قانون‏گذاران تعيين مي‏كنند.»
والسلام عليكم و رحمت الله و بركاته. (رباني املشي- يك كلمه جا افتاده است).
نايب رئيس- آن كلمه كدام است؟ (رباني املشي- «و از حقوق كامل سياسي، اقتصادي، اداري، مدني، اجتماعي و فرهنگي خود» اين كلمه «خود» جا افتاده است). اصلي كه در اين‏
                        صورت مشروح مذاكرات قانون اساسى‏جلسه‏31-1، ص: 622
زمينه در پيش‏نويس قبلي در اول فصل پنجم، حقوق ملت بوده اين است «همه افراد ملت اعم از زن و مرد در برابر قانون مساويند» اين در آن پيش‏نويس بوده و در اينجا تفصيل و تطويلي است كه لابد علتي داشته است كه گروه سه اين متن را بر متن قبلي مقدم داشته‏اند. يك موافق مشروط و يك موافق و يك مخالف مشروط و يك مخالف صحبت كردند اگر احساس مي‏فرماييد كه مذاكرات كافي است رأي‏گيري كنيم و اگر اين اصل با اين كيفيت پذيرفته شد كه هيچ ولي اگر رد شد، متن ديگري را به رأي بگذاريم. (موسوي اردبيلي- اين دو قسمت است قسمت اول و قسمت دوم را جداگانه رأي بگيريد بعد يك اصلاحات كوچكي اگر باشد مي‏شود انجام داد). مثل اين‏كه آقايان احساس مي‏كنند كه مذاكرات جلسه لااقل به اندازه يك مخالف و يك موافق ديگر ادامه پيدا كند. (رباني املشي- آقاي باهنر توضيحات لازم را بدهند). آقاي دكتر باهنر بفرماييد.
دكتر باهنر- بسم الله الرحمن الرحيم. من فقط به طور مختصر نكاتي را كه مورد ايراد بود توضيح مي‏دهم بدون اين‏كه بخواهم سخنراني مفصلي در طرفداري از اين اصل كرده باشم. يكي اين‏كه گفته شد چرا مسأله «حمايت از قانون» به جاي «برابر» گذاشته شده، البته ما بيشتر دوست داريم كلمه «برابر» گذاشته شود، منتها چون بعضي از افراد گروه مي‏گفتند كه شايد شائبه اين باشد كه منظور از «برابر» آيا برابري حقوق است، برابري قانوني است و چنين و چنان، اين بود كه «حمايت» گذاشته شد من تصور مي‏كنم اگر چنان‏چه اصراري باشد كه «در برابر» گذاشته شود ما هم قبول مي‏كنيم و ما اصرار نداريم كه از كلمه «حمايت» دفاع كنيم، اما اين را توضيح بدهم كه روي اين خيلي مفصل بحث شد كه همه در برابر قانون مساوي هستند نه قانون درباره همه افراد مملكت يكسان است، حتي آن بحثي كه راجع به افرادي كه تحت حمايت كشور هستند و تبعه هستند يا تبعه نيستند يا ضد انقلاب هستند آن بحث ديگري است، در مورد هر فرد قانوني است يا در مورد هر قانون درباره كسي اجرا بشود و در مورد ديگري اجرا نشود اما اين‏كه قانون چيست اين در جايي ديگر تعيين مي‏شود اينجا فقط بحث اين است كه قانوني كه درباره هر فردي و يا هر قشري وجود دارد آن فرد يا آن قشر در برابر قانون مساوي هست و اگر بنا است اجرا بشود در مورد همه يكسان اجرا مي‏شود. (يكي از نمايندگان- بنويسيد در مقابل قانون). به نظر من اشكالي ندارد كه بنويسيم مقابل. (يزدي- كلمه مقابل مقصود را نمي‏رساند). (طاهري اصفهاني- چون در حقوق ملت بحث مي‏كرديم قرار شد اين عنوان حق پيدا كند). (خانم گرجي- اين اصلًا جايش در آنجا است «و زير حمايت قانون» غير از «در برابر قانون» است).
مدني- اين مطلب را فراموش كرديد چون بحث ما در حقوق ملت است يعني آن‏چه مردم حق دارند. بحث ما در محكوميت و چيزهاي ديگر نيست ما مي‏خواهيم حقوقشان تأمين شود بنابراين چاره‏اي نداريم جز اين‏كه بگوييم در حمايت قانون مساوي هستند و حق دارند كه قانون حق هر كدام از آنها را بگيرد و قانون از حق هر كدام از اينها حمايت بكند، بحث در مقررات كلي نيست، بحث در حقوقشان هست يعني قانون بايد همه اينها را به نحو مساوي حمايت كند. (بني صدر- بشر هميشه رنج از تبعيض در برابر قانون برده است).
دكتر باهنر- به هر حال من تصور مي‏كنم مسأله در مقابل قانون و در برابر قانون اين هم خودش حقي است يعني همه افراد حق دارند كه قانون مربوط درباره آنها به طور يكسان اجرا بشود.
                        صورت مشروح مذاكرات قانون اساسى‏جلسه‏31-1، ص: 623
اين يك نوع حقي است كه همه افراد دارند كه در برابر قانون يكسان باشند، نه آن‏كه قانون به افراد به چشم‏هاي گوناگون نگاه كند.
نايب رئيس- آقاي دكتر باهنر توجه بفرماييد، خوبست كه سؤال و جواب‏ها روشن و روشنگر باشد. آن‏چه چند نفر از دوستان شما و حتي خود آقاي موسوي هم اول كه آمدند گفتند اين است كه ما چرا اينجا كلمه «برابر» را تبديل به «حمايت» كرديم براي اين‏كه اين اصل در اول فصل حقوق ملت است كه مي‏گويد زن و مرد اين حق را دارند كه به صورت يكسان در حمايت قانون باشند حتي اگر شما بگوييد «در برابر قانون» معني «در حمايت قانون» مي‏دهد و اگر هم بگوييد «در حمايت قانون» چيزي از «در برابر قانون» كم ندارد و به نظرشان سؤال ترديدآور آقاي خامنه‏اي وارد نيست براي اين‏كه اينجا فرض اين است كه ما مي‏خواهيم حقوق ملت را بيان كنيم و چون اينجا مي‏خواهيم اين مطلب را بگوييم كلمه «حمايت»، مناسب است. اين نظر گروه است كه يا مورد قبول دوستان قرار مي‏گيرد يا نمي‏گيرد.
دكتر باهنر- بسيار خوب پس باشد براي موقع رأي گرفتن.
رباني شيرازي- ما اين مسأله را داريم كه همه در برابر قانون مسؤولند كه اين‏هم جايش اينجا است حالا يك اصل عليحده‏اي مي‏خواهيد بياوريد يا مي‏خواهيد از اين استفاده بكنيد.
دكتر باهنر- مسؤوليت غير از حق است. (رباني شيرازي- بايد اينجا باشد يا جاي ديگر، چون جاي ديگر كه نداريم). دراصل مربوط به قوه مقننه ممكن است اين اشاره را بكنيم و ماده‏اي بنويسيم كه مردم در برابر قوانيني كه مجلس مي‏گذارد موظف به اطاعت هستند و اما نكته ديگري كه مورد بحث بود من تصور مي‏كنم آن‏چه را كه آقاي فاتحي گفتند با تذكراتي كه بعداً آقايان دادند، مسأله منتفي شد براي اين‏كه عبارت بعد كه نوشته است «از حقوق كامل سياسي» مگر ما معتقديم آن‏چه را كه اسلام به هر فرد داده ناقص است و يا هر نوع حقي را كه براي هر فردي و يا براي هر قشري قائل شده است كمبود دارد؟ ما معتقديم آن‏چه را كه اسلام داده است حقوق كامل است بنابراين از حقوق كامل سياسي مخصوصاً اين‏كه در پايان اين جمله هم هست «كه طبق مقررات شرع» كه مي‏توانيم عبارت «طبق مقررات شرع» را طبق «موازين اسلام» بنويسيم و يا مي‏توانيم با آن حرفي كه اول گفته شد كه موازين اسلام را كه اول گفتيم بعد ديگر همه جا تكرار نكنيم و حذف كنيم ولي در عين حال اگر لازم است در جاهايي كه رويش حساسيت داريم مسأله مقررات شرع را تأكيد كنيم و تصريح بكنيم و اشكالي هم ندارد. بنابراين مفهوم حقوق كامل سياسي اسلامي و يا حقوق كامل اقتصادي اسلامي، يعني وقتي مقررات شرع را در آخرين جمله آورديم معنايش اين مي‏شود كه زن و مرد از حقوق كامل اقتصادي شرعي و حقوق كامل اداري شرعي برخوردار هستند و هيچ منافاتي با هيچ مسأله‏اي ندارد. (جوادي- ممكن است اين مطالب را در پرانتز ذكر كنيم كه خواسته‏هاي آنها هم تأمين شود). الان مي‏خواستم همين راعرض كنم، از اين‏كه اين مطالب را گسترده كنيم هيچ ضرر نمي‏كنيم وقتي بگوييم سياسي، حدود مسأله سياسي آن است كه يك نوع ابهام داشته باشد. به خصوص اين مسأله اداري در مورد خانم‏ها مطرح است كه آيا براي زن حق اداري يعني استخدام، اشتغال، ميزان ساعات كار و اين طور چيزها در مسائل اداري وجود دارد يا ندارد؟ يا حقوق مدني كه مقصود از حقوق خانوادگي يعني ازدواج، طلاق و مسأله ارث است، بنابراين هيچ اشكال ندارد كه ما بياييم به خصوص كلمه مدني را جدا از سياسي و جدا از اجتماعي تصريح كنيم و اشكالي‏
                        صورت مشروح مذاكرات قانون اساسى‏جلسه‏31-1، ص: 624
هم ايجاد نمي‏كند. (فاتحي- وقتي در اسلام شهادت دو زن برابر يك مرد است شما چطور مي‏خواهيد بگوييد زن و مرد از جميع جهات برابر هستند؟)
نايب رئيس- آقاي فاتحي شما سؤالتان را به صورت مستوفي بيان كرديد اگر بخواهيد مجدداً در هر پاسخي كه گفته مي‏شود، همان سؤالتان را تكرار كنيد كه نمي‏شود. (فاتحي- براي من روشن نشد). روشن هم كه نشود، شما سؤالتان را به صورت مستوفي بيان كرديد بعد مي‏توانيد ان شاء الله بيرون با ايشان صحبت كنيد. آقاي دكتر باهنر شما ادامه بدهيد.
دكتر باهنر- بنابراين همان‏طور كه قبلًا توضيح داده شد اسلام به هر كس حق كامل داده است و اسلام به كسي چيزي ناقص نداده است و حوزه حق دادن اسلام و قانون‏گذاري اسلام كامل است و اما درباره مسأله «متناسب با استعدادها» اول يك توضيح مي‏دهم و اصراري هم نداريم كه باشد، توضيح اين است كه اينجا گفته نشده است حقوق را بعد قانون‏گذاران متناسب با استعداد تعيين كنند كه جواب داده شد، «استعداد» معلوم نيست چيست اين قيد مربوط به شرع است يعني اسلام و شرع حقوقي را كه براي افراد قائل شده است براساس استعدادها و زمينه‏هاي طبيعي و عاطفي بوده است و ما نمي‏خواهيم حوزه استعداد را براساس آن قانون تعيين كنيم، قانون را شرع تعيين كرده است، فقط يك قيد توضيحي براي قانون شرعي و حق شرعي داديم كه حقوق شرعي كه اسلام به زن و مرد داده است متناسب بوده با استعدادها و با زمينه‏هاي طبيعي و عاطفي كه در حقيقت پاسخي است از يك سؤال مقدر، در واقع يك نوع فلسفه و بيان اين جمله براي اين جهت بوده و نخواستيم بگوييم قانون‏گذار بايد رعايت استعدادها را بكند بلكه گفتيم شرع رعايت استعداد را كرده و در عين حال اگر بنا است جمله را مختصر بكنيم هيچ اشكال ندارد كه به دنبال اجتماعي و فرهنگي بگوييم «طبق مقررات شرع يا طبق موازين اسلامي برخوردار هستند» و اين تكه را هم برداريم. اما آن جمله‏اي كه آقاي بهشتي فرمودند كه چرا آن ماده تبديل به اين ماده شده، پيشنهادهاي واصله را بررسي كرديم و در اين زمينه پيشنهادهاي خيلي زيادي رسيده بود، شايد بيش از دويست مورد اظهارنظر كرده بودند و معمولًا آن جمله كوتاه را براي اين مسأله حساس كافي نمي‏دانستند و پيشنهاد داده بودند كه مسأله مقداري گسترده‏تر شود و بنابراين ما با گسترده‏تر كردن اين اصل كه در عين حال به درستي رعايت حقيقت قضيه بشود اصل را به اين صورت تنظيم كرديم كه از حقوق كامل سياسي، اقتصادي، اداري، مدني، اجتماعي، فرهنگي برخوردار شوند در تنظيم اين اصل اين مسأله را رعايت كرديم و به آن اضافه كرديم و بدون آن‏كه هيچ خدشه‏اي به مسأله وارد بشود مسأله گسترده و گوياتر هم شده است. (رباني شيرازي- آقاي دكتر باهنر اين تفصيلي كه داديد، توليد سؤال مي‏كند كه چطور مسائل قضائي و نظامي را ننوشتيد و بايد جواب بدهيد). مسائل در قسمت قضائي هست. (رباني شيرازي- مسائل اداري هم در ضمن اجتماعي است). مسائل اداري و مدني توضيح دارد. (رباني املشي- پيش‏نويس اول كه گفته بود اعم از زن و مرد در برابر قانون مساوي هستند يك حقي را بيان كرده بود و اين‏كه شما نوشته‏ايد يك حق ديگر را و هر دو حق مي‏باشند، بنابراين كاري بكنيد كه هر دو باشد). بسيار خوب بنابراين، اين اصل كه به اين صورت تنظيم شده يك كمي پربارتر است و دو حق را يعني دو حوزه را در زمينه حق بيان كرده است. من فكر مي‏كنم مسأله ديگر نباشد كه توضيح نداده باشم.
نايب رئيس- متشكريم، آقاي مولوي عبدالعزيز بفرماييد.
                        صورت مشروح مذاكرات قانون اساسى‏جلسه‏31-1، ص: 625
مولوي عبدالعزيز- شما بايد قاطع صحبت كنيد، زن‏ها را هم اگر مي‏خواهيد راضي كنيد خدا را هم راضي كنيد. آخر در چارچوب اسلام صحبت كنيد چرا لنگ لنگان و با احتياط راه مي‏رويد؟
دكتر باهنر- ما تند و قاطع و طبق موازين اسلام راه مي‏رويم، اما اين‏كه رمز مسائل در اينجا تبيين نمي‏شود، مثل ساير اصول است. اينجا قانون اساسي مطرح است و ما زمينه و پشتوانه‏هاي حقوقي را مي‏گوييم و ريز مسائل ان شاء الله در قانون مدني و مجلس شوراي ملي تبيين و توضيح داده مي‏شود. اينجا فقط زيربناي كار است من دوست داشتم فقط يك جمله هم ابتدا راجع به اين اصول توضيح داده مي‏شد زيرا كه گروه ما مدعي است كه از گروه‏هايي است كه كارش را شسته و رفته انجام داده است البته معنايش اين نيست كه بعضي گروه‏ها اين كار را نكرده‏اند بلكه گروه ما چون روي اين مواد زياد كار كرده، توقع دارد با يك توضيح گسترده‏اي كه درباره اصول مي‏دهد بتواند در تصويب سريع اين اصول موفق باشد و اميدواريم اين مرحله از كار ما كه مرحله گروه سه است با سرعت بگذرد كه به نوبه خودمان در تسريع كار و پيشرفت كار كمكي كرده باشيم.
نايب رئيس- متشكرم قسمت به قسمت اصل را مي‏خوانم و به رأي مي‏گذارم. (صافي- من توضيح داشتم). (قرشي- يك عده‏اي از آقايان هستند كه هر اصلي مطرح مي‏شود نمي‏گذارند ديگران صحبت كنند شايد اگر ديگران هم نظرشان را بدهند مسأله زودتر حل شود). آقاي قرشي اگر به جاي بنده مسؤول بوديد مي‏توانيد مرا راهنمايي كنيد كه چه كرديد؟ (قرشي- منظور اين است كه اشخاصي كه وقت مي‏خواهند به آنها وقت داده شود). تا چند نفر؟ (قرشي- بايد همه كساني كه نظري دارند ابراز كنند). تصويب كرديد كه دو نفر صحبت كنند به علاوه اگر به تشخيص اكثريت باشد مانعي ندارد كه بيش از دو نفر صحبت كنند ولي من كفايت مذاكرات را در مواقعي كه براي خودم مبهم است به رأي جلسه مي‏گذارم. حالا اگر جلسه، رأي به كفايت مذاكرات داد آن‏وقت شما تأييد مي‏كنيد كه رأي جلسه را عمل كنيد؟ (قرشي- من اولين كسي بودم كه دست بلند كردم و از جناب‏عالي وقت خواستم). عرض كردم آقايان منشيان اينجا همكاري مي‏كنند چون من آن موقع توجهم به همه دوستان نيست، و اگر احياناً در رعايت ثبت‏نام كم‏توجهي بشود من از آقايان منشيان خواهش مي‏كنم كه با دقت بيشتر همان‏طور كه خدمتشان گفته شده هر يك از آقايان منشيان فقط نيمي از مجلس را كه مربوط به سمت خودشان است نگاه بكنند كه فوراً اسامي نوشته شود و تبعيضي پيش نيايد. خوب من اول كفايت مذاكرات را به رأي مي‏گذارم موافقين با كفايت مذاكرات دست بلند كنند (چهل و يك نفر دست بلند كردند). چهل و يك نفر به كفايت مذاكرات رأي دادند، بنابراين مذاكرات كافيست. حالا قسمت به قسمت به رأي مي‏گذاريم: «همه افراد ملت اعم از زن و مرد به طور مساوي در حمايت قانون با اين تعبير در اين اصل دست بلند كنند (چهل و دو نفر دست بلند كردند) بنابراين رأي كافي نياورد. آقاي مشكيني بفرماييد.
مشكيني- پيشنهاد مي‏كنم بنويسيد «به طور عادلانه در برابر قانون».
نايب رئيس- اجازه بفرماييد اين عبارت را به رأي بگذاريم. «همه افراد ملت اعم از زن و مرد در برابر قانون مساويند» موافقين دست بلند كنند (چهل و چهار نفر دست بلند كردند) بنابراين رأي نياورد. آقاي دكتر اوشانا بفرماييد.
                        صورت مشروح مذاكرات قانون اساسى‏جلسه‏31-1، ص: 626
دكتر بيت اوشانا- بنويسيد «از حقوق برابر در مقابل قانون برخوردار هستند».
نايب رئيس- پيشنهاد آقاي مشكيني قرائت مي‏شود «همه افراد ملت اعم از زن و مرد به طور عادلانه در برابر قانون قرار دارند» موافقين با اين عبارت دست بلند كنند (عده كمي دست بلند كردند) رأي نياورد. (بشارت- غير از حمايت و برابر چيز ديگري نيست يا به «حمايت» رأي بدهند يا به «برابر»). (خامنه‏اي- برابر يا به معني مساويست يا به معني مقابل، دوستان به معناي مقابل را گاهي با معناي مساوي اشتباه مي‏گيرند). آقاي خامنه‏اي، آن را هم به رأي مي‏گذاريم حالا پيشنهاد آقاي دكتر بيت اوشانا را قرائت مي‏كنيم و به رأي مي‏گذاريم «همه افراد ملت اعم از زن و مرد از كليه آزادي‏ها و حقوق سياسي، اقتصادي، اداري، مدني، فرهنگي و اجتماعي قيد شده در اين قانون و ساير قوانين جمهوري اسلامي به طور مساوي برخوردار مي‏باشند» موافقين با اين پيشنهاد دست بلند كنند (عده كمي دست بلند كردند) اين هم رأي كافي نياورد. آقاي قرشي بفرماييد.
قرشي- در اين مسأله ما مي‏بايستي اين آيه را پياده كنيم «وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ» آقايان گروه سه بروند و روي اين آيه قرآن يك اصلي تنظيم بكنند رأي موافق هم مي‏آورد.
نايب رئيس- اجازه بدهيد يك پيشنهاد ديگر است كه بنده به رأي مي‏گذارم «همه افراد ملت اعم از زن و مرد در مقابل قانون مساويند» موافقين با اين پيشنهاد دست بلند كنند اين براي تبديل «برابر» به «مقابل» است كه جاي هيچ‏گونه شائبه‏اي هم نباشد. (چهل و دو نفر دست بلند كردند) (عده‏اي از نمايندگان- در شمارش اشتباه مي‏شود با قيام و قعود رأي بگيريد). يكي از آقايان به جاي اين دو برادر بيايند اينجا و شمارش را انجام بدهند. (نمايندگان- بايد براي جلوگيري از اشتباه با قيام رأي گرفته شود). (بني صدر- شما عبارت «در مقابل قانون» را توضيح بفرماييد كه مطلب روشن باشد). دوستان توجه بفرماييد اصولًا خوب است همان‏طور كه پيشنهاد مي‏كنند درباره اين اصل كه در مراحل قبلي تهيه پيش‏نويس مطرح شده مقداري توضيح داده شود. در همه نظام‏هاي قانوني افراد يك جامعه يا قشرهاي مختلف يك جامعه يا جنسيت‏هاي مختلف يك جامعه در برابر قوانين مدون آن جامعه موضع مساوي ندارند و با آنها رفتار مساوي نمي‏شود يعني قانون يكي هست اما درباره اين طبقه اجرا مي‏شود و درباره آن طبقه اجرا نمي‏شود و خود ما، در نظام طاغوتي مگر گرفتار اين مسأله نبوديم؟ قانون توي كتاب بود ولي درباره يك گروه اجرا مي‏شد و درباره گروه ديگر اجرا نمي‏شد. اين اصل كه در حقوق ملت آمده است ناظر بر اين معني هست كه در مقابل قانون مساويند ولي قانون چيست، حالا مطرح نيست بايد در آينده مطرح شود ولي هر چيزي قانون شد، اعتبار و اجرايش براي همه يكسان است. بنابراين آن‏چه در اينجا به عنوان اصل اول از حقوق ملت مطرح شده ناظر بر اين بخش است. (يكي از نمايندگان- در برابر جعل قانون نه در برابر اجرا پس شما كلمه اجرا بگذاريد) اجازه بدهيد ببينم خواهرمان چه مي‏گويند.
خانم گرجي- ما در اينجا آمديم قانون را اجرا كنيم قانون مانند يك چتري است كه بايد در بالاي سر ما باشد، آن قانون، حامي و مدافع مردم بايد باشد. ما نمي‏خواهيم قانون را عوض كنيم پيغمبر فرمود «اصرهم و الاغلال» يعني اگر زني شكايت داشت نگويند تو زن هستي و برو پي كارت، قانون بايد حامي و مدافع مردم باشد و مردم را در پناه خودش بگيرد. متوجه اين قضيه باشيد.
                        صورت مشروح مذاكرات قانون اساسى‏جلسه‏31-1، ص: 627
كه ما اينجا داريم از حقوق مردم دفاع مي‏كنيم نه اين‏كه انسان را در مقابل قانون قرار بدهيم، آن بحث ديگري است و اين بحث ديگر. اينجا اصل مطلب گم شده است اين قانون مثل مادر يا پدر مهرباني كه از طفل خود حمايت مي‏كند، بايد حامي انسان‏ها باشد، حالا مي‏خواهد مرد باشد يا زن.
نايب رئيس- متشكرم، آقاي حجتي فرمايشي داريد؟
حجتي كرماني- اين‏طور نوشته شده است اجراي قانون در مورد همه افراد ملت اعم از زن و مرد يكسان است.
نايب رئيس- آقاي كياوش بفرماييد.
كياوش- شايد اصراري كه ما در اين اصل داريم اين است كه مي‏خواهيم يك كلمه «برابر» در آن بگنجانيم به اين خاطر كه تصور مي‏كنيم برابري عدل است. مرحوم شهيد مطهري عدل را كه معني مي‏كند مي‏فرمايد، عدل آن حقوق متساوي است در استحقاق‏هاي متساوي اگر ما در استحقاق‏هاي متساوي امور مساوي را در نظر بگيريم كاملًا اين عدل رعايت شده است و اگر هم بگوييم اين عدل نابرابر يا نامساوي است كسي ناراحت نمي‏شود براي اين‏كه معناي عدل را فهميده است. پس طي اين اصل بايد حقوقي كه خداوند به زن و مرد داده، بررسي بشود و در عين حال آن چيزي را كه مردم مي‏خواهند به آنها تفهيم بشود و آن تصوري را كه مردم دارند و خيال مي‏كنند زن ضعيف است از بين برود و اگر شرع مقدس اينها را از امتيازاتي محروم كرده است لطفي است كه شرع مقدس اسلام درباره زن تعيين كرده و كاملًا مي‏توانيم به صراحت بگوييم كه در بعضي از موارد چون حقوقشان متساوي نبوده و استحقاقشان مساوي نبوده پس حقوق مساوي ندارند.
مكارم شيرازي- اين مطلب عيناً تصويب شده است، پس ترديد آقايان در چيست؟ بند چهارده از اصل سوم اين مطلب را روشن كرده «در تأمين حقوق همه جانبه افراد از زن و مرد و تساوي حقوق در برابر قانون» اين را تصويب كرده‏ايم حالا ترديد مال چيست؟ عين همان است.
فارسي- با قيام و قعود يك مرتبه رأي بگيريد.
طاهري- با توجه به اين اصل در پيش‏نويس كه نظر داشت به دو جنس زن و مرد مساوات بدهد، نه به آحاد ملت اصلًا آن پيش‏نويس براي اين مسأله پايه‏گذاري شده بود كه زن و مرد مساويند و آنجا نوشته «در برابر قانون مساويند» حالا اين گروه با توجه به پيشنهادات و نظر خودشان كه بايد مسأله به عنوان حق ملت اينجا مطرح بشود آمده‏اند «در برابر قانون» را «حمايت قانون» كرده‏اند. حمايت قانون در حق ملت مناسب‏تر است از «در برابر قانون» اين قانون كجايش گير دارد كه رأي داده نشود؟ فرمايش ايشان در بند چهارده اصل سوم هم همين منظور را مي‏رساند.
نايب رئيس- چون اين متن با متن قبلي تفاوت چنداني ندارد، با توجه به توضيحاتي كه داده شد يك بار ديگر درباره همان متن خود گروه رأي مي‏گيرم گمان نمي‏كنم كه با دست يا قيام تعداد رأي فرقي داشته باشد. (بعضي از نمايندگان- با قيام رأي بگيريد) با قيام رأي مي‏گيريم. (خامنه‏اي- خلاف آيين‏نامه است) آقاي خامنه‏اي باز كم محبتي مي‏كنيد چرا خلاف آيين‏نامه است؟ اجازه بدهيد فقط تصويب اصول با رأي با ورقه است و اين نظرخواهي است و نظرخواهي‏
                        صورت مشروح مذاكرات قانون اساسى‏جلسه‏31-1، ص: 628
بعد از توضيحاتي كه آقايان مي‏دهند، هيچ اشكالي ندارد. آقاي صدوقي بفرماييد.
صدوقي- موضوع اين است كه همه در برابرهمه قوانين اعم از زن و مرد متساويند زن و مرد در ارث و جهات ديگر تساوي دارند و در اخلاق و معنويات و در همه چيز اين قسمت بايد توضيح داده شود كه هر كسي در برابر قانون مربوط به خودش متساوي است زن در برابر قانون خود و مرد در برابر قانون خود و قوانيني هم كه مشترك بين زن و مرد است آن هم به طور تساوي اجرا شود.
نايب رئيس- متشكرم، من چند لحظه‏اي پيشنهادهاي رسيده را مي‏خوانم:
- طبق قوانين شرع مقدس اسلام، همه افراد ملت اعم از زن و مرد به نسبت زمينه‏هاي طبيعي و روحي و عاطفي (در حمايت قانون قرار دارند) يا در برابر قانون برابرند. (كياوش)
- اجراي قانون در مورد همه افراد ملت اعم از زن و مرد يكسان است. (حجتي)
- همه افراد ملت از نظر حقوق سياسي و اجتماعي بر طبق قانون برابرند. (مراغه‏اي)
- همه افراد ملت اعم از زن و مرد به طور مساوي در برابر قانون قرار دارند. (فارسي)
- همه افراد ملت اعم از زن و مرد در حمايت قانون هستند و از حقوق كامل در حدود مقررات شرع برخوردارند. (رحماني)
- نظرآقاي انگجي اين است كه اين قسمت حذف شود «به طور مساوي در حمايت قانون قرار گرفته» (اكرمي)
- همه افراد اعم از صغير و كبير و شهري و روستايي و مرد و زن در برابر قانون مساوي مي‏باشند به اين معني كه در اجراي قانون در مورد احدي تبعيض نخواهد شد. (صافي)
- همه افراد ملت در جريان قوانين بر آنها از زن و مرد و وضع و شريف متساوي هستند. (خادمي)
- همه افراد ملت از زن و مرد به طورمساوي در حمايت قانون قرار دارند و اجراي آن نسبت به همه يكسان است. (رباني)
- همه افراد ملت اعم از زن و مرد در مقابل قانون برابر و به طور متساوي در حمايت قانون قرار دارند. (موسوي زنجاني)
نايب رئيس- باز اين چيزي است كه تازه است و شبيه به آن چيزي است كه آقاي حجتي و بعضي آقايان تذكر داده‏اند با يك مقدار نزديك‏تر بودن به متن، اين را هم به رأي مي‏گذاريم و «همه افراد ملت از مرد و زن به طور مساوي در حمايت قانون قرار دارندو اجراي آن نسبت به همه يكسان است. (هاشمي‏نژاد- اصلي كه در كميسيون مشترك طرح مي‏شود مي‏آيد اينجا يا اين‏كه قسمت اولش را آنجا تصويب كرده‏اند به اين صورت در مي‏آيد. به عقيده من فعلًا اين را بگذاريم براي بعد كه وقتمان تلف نشود و اصول بعدي را كه روشن است مطرح بفرماييد). آقاي رباني بفرماييد.
                        صورت مشروح مذاكرات قانون اساسى‏جلسه‏31-1، ص: 629
رباني شيرازي- من خيال مي‏كنم در فهميدن متن قانون اشكال است. من عقيده‏ام اين است كه يكي از آن چند نفري كه رأي نداده‏اند بفرمايند پيشنهادشان چيست؟ اشكال اين متن چيست؟ به نظر من به كميسيون مشترك هم احتياج ندارد.
نايب رئيس- اين همان است كه آقاي حجتي فرمودند «قانون از همه افراد ملت اعم از زن و مرد به يكسان حمايت مي‏كند» موافقين دست بلند كنند (عده كمي دست بلند كردند) رد شد (يكي از نمايندگان- تمام پيشنهادها را قرائت بفرماييد). پيشنهادهاي مشابه را نخواندم چون در عبارت كه تأثير ندارد در مطلب تأثير دارد، من همه پيشنهادها را كه نمي‏توانم بخوانم به رأي مي‏گذاريم كه يك تقريبي كرده باشد.
موسوي تبريزي- اينها از نظر محتوا يكي است حالا نمي‏دانم عبارت «در مقابل قانون» يا «در حمايت قانون» چه ايرادي دارد كه آقايان نمي‏خواهند رأي بدهند در صورتي كه تمام‏
پيشنهادات از نظر محتوا يكي است.
نايب رئيس- ما به صورت نهايي يك بار ديگر نظرخواهي مي‏كنيم اگر تصويب نشد، بايد اصل به گروه برگردد «همه افراد ملت اعم از زن و مرد به طور مساوي در حمايت قانون قرار دارند و از حقوق كامل سياسي، اقتصادي، اداري، اجتماعي و فرهنگي خود طبق مقررات شرع برخوردارند» ما راجع به اين كه اين جمله وسط را اضافه كنيم يا نه، در خارج رأي مي‏گيريم فعلًا بدون اين‏كه چيزي از محتوي اصل كم كند رأي مي‏گيريم. آقاي طاهري اگر كفايت مذاكرات نبود، البته حضرت‏عالي و سايرين صحبت كرديد حالا موافقين با افزودن اين عبارت در ذيل، قيام بفرمايند. بين چهل و هفت نفر و چهل و هشت نفر ايستادند چون يك نفر از آقايان بعد برخاستند، مي‏ماند اضافه كردن اين مطلب كه «متناسب با استعدادها و زمينه‏هاي طبيعي و عاطفي و روحي» موافقين با افزودن اين جمله قيام فرمايند (عده كمي برخاستند) رد شد. بنا براين اصل را با حذف از «كه» تا «است» با ورقه به رأي مي‏گذاريم. حالا بنده متن را مي‏خوانم و بعد گلدان را براي گرفتن رأي با ورقه مي‏آورند. (موسوي تبريزي- كلمه «كامل» را هم بعد از اجتماعي و سياسي اضافه كنيد). نوشتيم، شما اجازه بفرماييد خيلي تغيير ندهيم.
اصل- همه افراد ملت اعم از زن و مرد به طور مساوي در حمايت قانون قرار دارند واز حقوق كامل سياسي و اقتصادي و اجتماعي (اداري و مدني و فرهنگي خود) طبق مقررات شرع برخوردارند.
لطفاً گلدان‏ها را براي رأي ببريد. (اخذ رأي به عمل آمد و پس ازشمارش آراء نتيجه به شرح زير اعلام شد).
نايب رئيس- عده حاضر در جلسه پنجاه و شش نفر، موافق، چهل و پنج نفر، مخالف هفت نفر، ممتنع چهار نفر بنابراين اصل براي اصلاح مجدد به گروه مشترك برمي‏گردد.
- طرح و تصويب اصل (اصل بيست و سوم)
نايب رئيس- به طور كلي دوستان بايد در برابر خداوند احساس مسؤوليت بكنند براي اين‏كه وقتي كه صرف مي‏شود و بحث مي‏شود و بعضي آقايان نمي‏آيند مثلًا يك اصلي كه الان چهل و پنج رأي موافق آورد به طور طبيعي اگر به جاي پنجاه و شش نفر، شصت و شش نفر در جلسه‏
                        صورت مشروح مذاكرات قانون اساسى‏جلسه‏31-1، ص: 630
بودند اقلًا پنجاه نفر موافق داشت و تصويب مي‏شد، خوب، اصل بيست و شش قرائت مي‏شود.
اصل (اصل بيست و سوم)- تفتيش عقايد ممنوع است و هيچ كس را نمي‏توان به صرف داشتن عقيده مورد تعرض مورد مؤاخذه قرار داد.
نايب رئيس- در اين باره بحثي هست؟ آقاي رحماني فرمايشي داريد؟ (رحماني- خير عرضي ندارم). پس بحثي نيست؟ (اظهاري نشد) بنابراين حالا كه بحثي نيست اين اصل را به رأي مي‏گذاريم لطفاً گلدان‏ها را براي رأي‏گيري ببريد، خواهش مي‏كنم در موقع اخذ رأي صحبتي نفرماييد.
 (اخذ رأي به عمل آمد و پس از شمارش آراء نتيجه به شرح زير اعلام شد).
نايب رئيس- عده حاضر در جلسه پنجاه و سه نفر، تعداد كل آرا پنجاه و سه رأي، موافق پنجاه و يك رأي، مخالف هيچ، ممتنع دو رأي، بنابراين، اين اصل تصويب شد تكبير. (نمايندگان سه مرتبه تكبير گفتند) آقاي مدني بفرماييد.
مدني- اين اصل قبلي كه به تصويب نرسيد علتش غيبت دوستان است بنابراين عقيده من اين است كه فكري بكنيد و ترتيبي داده شود كه آقايان كمتر غايب شوند و اوقات ضا يع نشود. ما حاضريم حتي جمعه‏ها اگر موافقت بفرمايند جلسه تشكيل شود و به كارمان ادامه بدهيم. (طاهري اصفهاني- اين را تصريح بفرماييد كه امروز پنج‏شنبه است، ممكن است خيال كنند كه هر روز اين‏طور است).
نايب رئيس- ملت ايران از اين جهت بر ما ايرادي نمي‏گيرند و مي‏دانند كه ما قبلًا قرار بود جمعه‏ها هم كار كنيم. يكي از برادران ما اجازه گرفته‏اند براي يك مسافرت و اكنون دوازده روز است كه در يك سمينار شركت كرده‏اند. اگر در يك نوبت يك رأي كم بياوريم و ايشان نباشند ما الان نتيجه نقش شركت ايشان در سمينار را با آن كمبود يك رأي مي‏بينيم، ايشان قرار بود حداكثر براي هفت روز تشريف ببرند حالا دوازده روز است كه در جلسه حاضر نيستند. من نمي‏دانم چگونه بايد جواب بدهيم به هر حال ما متعهد هستيم، بعضي از دوستان اول جلسه دير مي‏آيند و بعضي ديگر در اواخر جلسه، جلسه را ترك مي‏كنند، دوستان بايد از اول وقت تا آخر وقت باشند تا كار جلو برود. البته بعضي آقايان هم مثل برادرمان آقاي دكتر روحاني با آن‏كه سمت معاونت وزارت كشور را دارند، مرتباً در جلسه شركت مي‏كنند و رفتن خودشان را موكول به تمام شدن قانون اساسي كرده‏اند. آقاي دكتر شيباني بفرماييد.
دكتر شيباني- آقاي طالقاني كه مرحوم شدند، آقاي دكتر غفوري هم به مسافرت رفته‏اند هر دو نفر را از حد نصاب رأي كم كنيد. وقتي دو نفر كم بشود حد نصاب چهل و شش رأي مي‏شود.
طرح و تصويب اصل (اصل بيست و دوم)
نايب رئيس- اصل بيست و هفت قرائت مي‏شود.
اصل- حيثيت، جان، مال، حقوق، مسكن و شغل اشخاص از تعرض مصون است مگر در مواردي كه شرح تجويز كرده است.
نايب رئيس- در متن پيش‏نويس قبلي به جاي كلمه «شرع» نوشته شده بود «مگر به حكم قانون» در اينجا براي اين‏كه كاملًا مشخص بشود، نوشته‏اند كه قانون، قانون شرع است. اگر
                        صورت مشروح مذاكرات قانون اساسى‏جلسه‏31-1، ص: 631
آقايان نظري دارند بفرمايند و اگر موافق و مخالفي هست صحبت كنند. (دكتر ضيائي- من سؤال دارم). اول يكي از اعضاي گروه براي پاسخ‏گويي تشريف بياورند. (اكثر نمايندگان- توضيح نمي‏خواهند، رأي بگيرند). (مكارم- مي‏شود سؤال كرد؟) آقاي دكتر باهنر تشريف بياوريد و جواب بدهيد. (دكتر باهنر- من براي پاسخ‏گويي آماده‏ام). خود گروه‏ها مدافع را انتخاب كنند كه ما منتظر نشويم. آقاي دكتر ضيائي بفرماييد.
دكتر ضيائي- در اين اصل كه نوشته شده ... حقوق، مسكن ... آيا اين كلمه مسكن شامل محل كار و كسب هم مي‏شود يا نه؟ دركارخانه است، در اتومبيل است، آيا شامل اين‏طور موارد هم مي‏شود؟ (دكتر باهنر- مسكن به طور متعارف شامل خانه و منزل مي‏شود ولي آن چيزي كه شما مي‏فرماييد يا شامل مال است يا شامل شغل). يك وقت كلي است، بروند و متعرض مال مردم در تجارت‏خانه يا دكان بشوند.
نايب رئيس- آقاي دكتر باهنر اجازه بدهيد كه من توضيح بدهم، مسكن در عالم بشريت يك احترام خاصي دارد من انتظار داشتم كه آقاي دكتر باهنر توضيح كامل بدهند به هر حال منزل و مسكن جايي است كه داراي يك نوع امنيت خاص در جامعه بشري است و در جوامع پيشرفته اهميت فراوان دارد. محل كار در رديف اموال ديگر است ولي مسكن به اعتبار مسكن ومأوا بودن يك اهميت خاصي دارد و مسكن جايي است كه انسان در آن از تعرض مصون است و وسيله‏اي است براي امنيت و آسايش، به اين علت است كه مسكن را جدا از اموال ديگر ذكر مي‏كنند. (دكتر باهنر- معناي حيثيت، ناموس هم هست و تصريح و توضيح آن در اينجا ضرورت ندارد). آقاي مكارم بفرماييد.
مكارم شيرازي- سؤال اين است اين «قانون شرع» كه اينجا نوشته شده، «قانون» با «شرع» دو تا است يعني همان تصوري كه قبلًا داشته‏ايم از دولت و ملت كه آنها طاغوتي بوده و اينها ضد آنها بوده‏اند حالا اگر بنويسيم قانون شرع كارها دو مسير را طي مي‏كند اين يك سؤال، سؤال دوم اين شرطي كه نوشته شده است ضابطه‏اش چيست؟ آيا توضيح المسائل است و يا به رأي رهبر است يا به رأي شوراي رهبري است؟ اين يك چيز گنگي است كه بايد مردم سر درگم نشوند. بنابراين اصل سؤال من اين بود كه در جمهوري اسلامي شرع و قانون دو تا است و ثانياً اگر يكي است ضابطه‏اش چيست؟
دكتر باهنر- به همان دليلي كه موقعي كه اين اصل تهيه مي‏شد، فرموديد ترجيح مي‏دهم كه «مگر حكم قانون» باشد در آن موقع هنوز آن اصولي كه مسأله قانون را درحوزه موازين اسلامي چهار ميخه كرده بود تدوين نشده بود و ما نمي‏دانستيم وضع چطوري است لذا افراد يا گروهي مرتباً در هر بند يا اصلي مي‏خواستند كه كلمه شرع يا موازين اسلامي به كار برود
بنابراين تصور مي‏كنم چون در اصول گذشته به طور قاطع روشن شده است كه هر قانوني بايد بر اساس شرع و موازين اسلامي باشد، بهتر است كه اينجا، به جاي «مگر در مواردي كه شرع تجويز كرده است» بنويسيم «مگر در مواردي كه قانون تجويز كرده است» و گذشته از اين چون اينجا موضوع جان و حيثيت و اين چيزها است بهتر است از نظر رواني نوشته شود قانون كه گناهش را به گردن قوانين بياندازيم در هر حال اگر بنويسيم «مگر به حكم قانون» بهتر است.
                        صورت مشروح مذاكرات قانون اساسى‏جلسه‏31-1، ص: 632
نايب رئيس- آقاي بني صدر بفرماييد. (بني صدر- من مي‏خواهم همان «به حكم قانون» را تأييد بكنم). بسيار خوب آقاي مرادزهي بفرماييد. (مرادزهي- به سؤال بنده جواب داده شد). آقاي هاشمي‏نژاد بفرماييد.
هاشمي‏نژاد- با توجه به اين كه در يك چنين مواردي قانوني را كه فرموديد مي‏خواهيم پياده كنيم دادگاه‏هاي صالحه است كه وظيفه دارد بگويد شما متعرض مسكن كسي بشويد يا نشويد، بنابراين چه اشكالي دارد كه دادگاه‏هاي صالحه را بنويسند؟ با اين ترتيب چه اشكالي دارد به جاي قانون همان دادگاه‏هاي صالحه را بنويسيم كه هم رعايت قانون‏گذاري را كرده باشيم وهم به نظر، بعضي حساسيت‏ها از بين خواهد رفت.
نايب رئيس- آقاي دكتر باهنر بفرماييد.
دكتر باهنر- وقتي ما نوشتيم «قانون» خود كلمه قانون شامل تشكيل دادگاه يا رأي دادگاه مي‏شود مثلًا اگر قانون گفته است در صورتي كه فلان عمل را كسي انجام داد مي‏تواند حيثيتش مورد تعرض قرار بگيرد خود اين مسأله را قانون معين و احراز مي‏كند چون دادگاه براساس قانون رأي مي‏دهد.
نايب رئيس- اجازه بدهيد يك توضيحي هم من بدهم. علت اين‏كه نوشته شد «قانون» و «دادگاه» نوشته نشد، اين است كه در بعضي موارد استثنائي قبل از صدور حكم دادستان لازم مي‏شود مأموران انتظامي فردي را بگيرند. من باب مثال عرض كنم اگر يك پاسبان كسي را در حين ارتكاپ جرم ببيند موظف است اورا دستگير كند بدون اين‏كه منتظر حكم دادگاه درباره او باشد. آقاي دانش‏راد بفرماييد.
دانش‏راد- در كميسيون وقتي كه راجع به اين موضوع بحث شد گفتيم اگر نوشته شود مواردي كه شرع تجويز كرده است، فكر من اين بود كه شرع ثابت است و از قبل وجود دارد يعني از ساليان دراز تا به حال وجود داشته و كسي نمي‏تواند به وسيله آن سوء استفاده كند ولي قانون را بعدها مي‏آورند و وضع مي‏كنند و مزاحم مردم مي‏شوند و مزاحمت‏هايي هم در آينده ايجاد ميكنند اين است كه اگر نوشته شود «شرع» بهتر است در حالي كه شرع از قبل تدوين شده، شرع الهي است و بنابراين سوءاستفاده از آن نمي‏شود كرد.
دكتر باهنر- پاسخ شما به سخنان آقاي مكارم بود مسأله شرع با توجه به اين‏كه دقيقاً مشخص نيست كه براساس چيست، وقتي بخواهد جنبه قانوني پيدا كند و جنبه اجرا داشته باشد و بالاخره قانونيت داشته باشد در مجلس مقننه يا هر جا كه مي‏خواهند قانون‏گذاري كنند، تشخيص مي‏دهند، تميز مي‏دهند اما راجع به مسأله بعد كه مي‏فرمايند «بعداً سوءاستفاده خواهد شد» اگر بخواهد كسي خداي نكرده و در اصول قبل هم گفته شده است كه قوانين مملكت براساس موازين اسلام خواهد بود.
نايب رئيس- آقاي خامنه‏اي بفرماييد.
خامنه‏اي- يعني با فرض اين‏كه شرع مطابق حدس ايشان ثابت هست منتها در جزئيات چون اختلاف دارد اگر «قانون» باشد بهتر است.
- مراد از حقوق چيست؟ و ثانياً كلمه‏اي كه با آن مناسبت دارد محروميت است تعرض براي موارد خشونت‏آميز استعمال مي‏شود مراد از حقوق كدام حقوق است كه مصون از
                        صورت مشروح مذاكرات قانون اساسى‏جلسه‏31-1، ص: 633
تعرض باشد؟
نايب رئيس- آقاي دكتر باهنر بفرماييد.
دكتر باهنر- بعضي از آقايان پيشنهاد داده‏اند كه توضيح بيشتري داده بشود كه شامل بعضي از حقوقي كه ضمن كلمات «جان و مال و ...» نبوده شامل آنها هم بشود هر نوع حقي كه شخص دارد اين بايد محفوظ باشد و حتي اين قسمت را مي‏توانيم حذف كنيم و در ابقاء آن خيلي اصرار هم نداريم براي اين‏كه خواستند مواردي را كه حق وجود دارد اما كلمه حيثيت، مسكن، شغل شامل آن نمي‏شود، آنها را هم آورده باشيم و بگوييم تعرض به هيچ يك از حقوق افراد مجاز نيست و همه افراد از تعرض مصون هستند مگر به حكم قانون.
نايب رئيس- اجازه بدهيد اين يك مقداري با جان، مال و ساير چيزها جور نيست ديگر كسي سؤال ندارد؟ آقاي طاهري اصفهاني بفرماييد.
طاهري اصفهاني- دنباله بيان آقاي مهندس دانش‏راد اين بود كه همه قوانين اسلامي است يعني همه قوانين براساس اسلام است يعني اسلام بر همه اطلاقات و عمومات قانون اساسي و ساير قوانين حاكم است. وقتي كه اين اصل را در گروه سه مي‏نوشتند طور ديگري بود. در عين حال چون يك مسأله‏ايست كه در رابطه با حيثيت، ناموس، جان و مال مردم است من فكر مي‏كنم كه اسلام و شرع يك چيز ثابت و لايتغير است، جزئيات ممكن است اختلاف باشد نظر من اين است كه اگر همان كلمه «شرع» باشد بهتر است. (دكتر باهنر- اين يك اظهارنظر است)
خانم گرجي- اگر يادتان باشد موقعي كه بحث مي‏كرديم حتي در كميسيون گفته شد كه در گذشته به نام قانون كارهاي خلافي انجام دادند و هر كار خلافي را به نام قانون انجام مي‏دادند و به حقوق مردم تجاوز مي‏كردند و مثلًا كتب ضاله‏اي را به نام قانون فرهنگ اسلامي منتشر مي‏كردند و مي‏گفتند اين عمل را قانون انجام داده به نظر من اگر كلمه شرع باشد، بهتر است براي اين‏كه جلوي آن نوع قوانين را خواهد گرفت. (مكارم شيرازي- اين مطلب مربوط به زمان طاغوت بود و گذشت).
دكتر باهنر- ما بايد باور كنيم كه انقلاب شده، هنوز ديد ما اين‏طور است كه خيال مي‏كنيم وضع مردم طور ديگر است وضع حكومت و دولت به نحو ديگر است اين‏طور نيست كه دستگاه‏هاي مختلف كار خودشان را مي‏كنند و اسلام در يك گوشه غريب و تنها ايستاده و از خودش دفع مي‏كند و مي‏خواهد يك كاري بكند، خير ما مي‏خواهيم شالوده‏اي بريزيم كه تمام سازمان‏ها و كل نظام كشوري ما اسلامي باشد. ما مي‏خواهيم كل نظام قوه مقننه و مجريه و بقيه اسلامي باشد بنابراين اين‏طور موضع‏گيري كه تصور كنيم نظام به دست اسلام است و انقلاب اسلامي شده است.
نايب رئيس- آقاي صافي بفرماييد.
صافي- اين موضع‏گيري كه ما خلاف احتياط مي‏كنيم و كاملًا حدود و ثغور را ببنديم اين هم صحيح نيست. خداوند فرموده است «لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ ...»
                        صورت مشروح مذاكرات قانون اساسى‏جلسه‏31-1، ص: 634
اين در هيچ يك از قوانين عادي هم ذكر نمي‏شود و با همين اصل كاملًا مر تبط است اگر كلمه شرع در اين اصل باشد اين آيه را شامل مي‏شود و الا در قوانين عادي نمي‏نويسند.
نايب رئيس- بايد بنويسند. آقاي بني صدر بفر ماييد.
بني صدر- عرض مي‏كنم در همين دوران انقلاب اگر احكام متناقضي از قضات شهرهاي مختلف صادر نمي‏شد، حرف شما صحيح بود اما وقتي گفتيم طبق قانون، همه فتاوي و احكام يكسان مي‏شود و اين درست نيست كه در تهران يك جور حكم بدهند و در كرمان يك طور ديگر و اين تعدد رويه‏ها امنيت قضائي مردم را به خطر مي‏اندازد و نفرماييد كه اجماع هست. بنابراين بايد قوانين را طبق حكم شرع تصويب كنيم اگر طبق فتاوي گوناگون بخواهيم رفتار كنيم اين خلاف قانون اساسي است و هرج و مرج ايجاد خواهد شد.
نايب رئيس- پيشنهاد كفايت مذاكرات شده است اجازه بفرماييد يك بار اصل را با كلمه «شرع» رأي مي‏گيريم يعني «... در مواردي كه شرع تجويز كرده است» نمايندگاني كه با اصل بيست و هفتم به نحوي كه خوانده شد، موافق‏اند دست خود را بلند كنند (عده كمي دست بلند كردند) رأي نياورد. اكنون اصل را با عوض كردن كلمه «شرع» به جاي «قانون» رأي مي‏گيريم يك بار ديگر اصل را مي‏خوانيم و رأي مي‏گيريم:
اصل 27 (اصل بيست و دوم)- حيثيت، جان، مال، حقوق، مسكن و شغل اشخاص از تعرض مصون است مگر در مواردي كه قانون تجويز كرده است.
گلدان‏ها را براي اخذ رأي ببريد.
 (در اين هنگام اخذ رأي به عمل آيد و پس از شمارش آراء نتيجه به شرح زير اعلام شد)
نايب رئيس- عده حاضر در جلسه پنجاه وپنج نفر، تعداد آراء پنجاه و پنج رأي، موافق پنجاه و يك نفر و مخالف هيچ و ممتنع چهار نفر، بنابراين اصل بيست و هفت تصويب شد. تكبير (نمايندگان سه مرتبه تكبير گفتند).
7- پايان جلسه‏
نايب رئيس- چون وقت گذشته است جلسه را ختم مي‏كنيم، جلسه كميسيون‏ها صبح شنبه ساعت هشت و نيم خواهد بود.
 (جلسه مقارن ساعت نوزده پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 635
                        جلسه بيست و پنجم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت 10/ 11 دقيقه روز 31 شهريور ماه 1358 هجري شمسي برابر با سي‏ام شوال المكرم 1399 هجري قمري به رياست حسينعلي منتظري تشكيل شد.
                        صورت مشروح مذاكرات قانون اساسى‏جلسه‏31-1، ص: 637
1- اعلام رسميت جلسه و طرح اصل 28
رئيس- اعوذ بالله من الشيطان الرجيم، بسم الله الرحمن الرحيم. جلسه رسمي است. دستور جلسه توزيع شده است و همان‏طور كه اطلاع داريد چند اصل در دستور كار امروز قرار دارد. ابتدا اصل بيست و هشت مطرح است كه قرائت مي‏شود.
اصل 28- نامه‏ها، محمولات، مكالمات تلفني، مخابرات تلگرافي و تلكس و مذاكرات خصوصي از بازرسي، ضبط و سانسور مصون است. افشاي مخابره، عدم مخابره و ايصال آن، استراق سمع و هرگونه تجسس ممنوع است مگر به حكم دادستان در مواردي كه مظنون توطئه و خيانت عليه مصالح كشور باشد.
رئيس- در اين عبارت «... عدم مخابره و ايصال آن» مطلب گنگ است مقصود چيست؟ (بشارت- يعني عدم مخابره و عدم ايصال آن، اگر اين‏طور نوشته شود مطلب روشن خواهد شد). (رباني شيرازي- بنويسيد: نامه‏ها و محمولات پستي). اجازه بفرماييد براي اين‏كه آقايان به مطلب حضور ذهن بيشتري داشته باشند و هم اگر سؤالي دارند يك نفر باشد كه به آن جواب دهد، از گروه سه كه در اين متن تهيه كرده‏اند بخواهيم تا يك نفر براي اداي توضيح تشريف بياورد. آقاي بشارت شما داوطلب هستيد، بفرماييد.
بشارت- بسم الله الرحمن الرحيم. اين اصل را با توجه به پيشنهادات زيادي كه از طرف گروه‏هاي مختلف رسيده بود و همچنين خاطراتي كه از رژيم گذشته و ساواك در كنترل و بازرسي نامه‏ها و مخابرات داشته‏ايم به اين صورت كه ملاحظه مي‏فرماييد تنظيم كرديم تا عدم كنترل و بازرسي در مورد نامه‏ها اعم از نامه‏هاي پستي و غيره تصريح شده باشد تا مثلا اگر شما حامل نامه‏اي هستيد، فردي يا مأموري نتواند كيف شما را باز كند و نامه‏ها را بازرسي نمايد و در مورد محمولات پستي، چون محمولات ابتدا توسط مأمورين و در حضور صاحب آن بازرسي مي‏شود كه اين با رضايت طرف هست ولي پس از تحويل ديگر حق بازرسي نيست مگر در صورتي كه به حكم قانون باشد. (اشراقي- نامه‏ها و محمولات از طريق پست است، به هيچ وجه تفتيش آنها جايز نيست اصلًا اين مربوط به اين اصل نمي‏شود) اجازه بفرماييد، ما كه نگفته‏ايم تفتيش نامه‏ها جايز است، توضيح مي‏دهم، وقتي در مورد بقيه مطالب هم توضيح دادم اگر سؤالي بود مطرح بفرماييد. در مورد «مكالمات تلفني، مخابرات تلگرافي و تلكس و مذاكرات خصوصي» مطلب روشني است، اما چون بسيار اتفاق مي‏افتد كه فردي را آورده‏ايم: «... و مذاكرات خصوصي از بازرسي، ضبط و سانسور مصون است. افشاي مخابره و ايصال آن» در مورد جمله اخير بايد بگويم كه اين در صورتي است كه مأمور تلگراف فردي را در بين مردم فاش كند و يا صورت تلگراف را تحويل بگيرد اما كوتاهي كرده مخابره نكند و مقصود از «عدم ايصال آن» يعني در جاي ديگر
                        صورت مشروح مذاكرات قانون اساسى‏جلسه‏31-1، ص: 638
آن را به طرف نرساند. (طاهري اصفهاني- مقصود از مخابره ممنوع است، چيست؟) عرض كردم يعني مأمور، تلگراف را به طرف مخابره نكند.
رئيس- به جاي «عدم مخابره و ايصال آن» بنويسيم: «مخابره نكردن يا نرساندن آن»
بشارت- «عدم مخابره» هم، همان معني را مي‏رساند به هر حال اگر مي‏دانيد چنين معنايي را در بر ندارد، اصلاح بفرماييد.
رئيس- يك مسأله‏اي در اينجا مطرح است يك وقتي هست كه به علت توطئه‏اي كه در پيش است، مثلًا توطئه‏اي در مورد امنيت عمومي و يا تماميت ارضي كشور، حاكم شرع يا دادستان تشخيص مي‏دهد كه موقتاً نامه‏اي يا تلفني را كنترل كنند. پس در اينجا اگر مثل پيش‏نويس قبلي بنويسيم كه «استراق سمع تلفن‏ها و بازرسي نامه‏ها و همه مواردي كه در اينجا آمده ممنوع است مگر به حكم قانون» فكر مي‏كنم عبارت جامع‏تر باشد.
بشارت- ما نامه‏هاي زياد و پيشنهاداتي از طرف مردم داشتيم كه گفته بودند به اين طريق بهانه‏اي به دست دولت ندهيد كه مرتب نامه‏ها و تلفن‏هاي مردم را بازرسي كنند و يا استراق سمع كنند، البته در مورد استراق سمع، بعضي مأمورين دزدانه مكالمات تلفني افراد را گوش مي‏دهند و اين درست نيست ولي خوب، مطلبي كه آقاي منتظري فرمودند، ممكن است يك نفر خائن يا جاسوس، بمبي را به عنوان بسته پستي براي يكي بفرستد، در اين حالت اگر مأمور تشخيص داد، بايد بتواند براي رفع سوءظن خودش و يا براي جلوگيري از خطر احتمالي و به هر حال براي كشف توطئه بسته پستي را باز كند. البته عبارت «و هر گونه تجسس ممنوع است مگر به حكم دادستان در مواردي كه مظنه توطئه و خيانت عليه مصالح كشور باشد» براي همين آمده ولي من شخصاً موافق هستم كه اين عبارت برداشته شود و «مگر به حكم قانون» جاي آن بگذاريم. (فاتحي- ممكن است كه مظنه توطئه عليه مصالح كشور نباشد و عليه مصالح فرد باشد، آن‏وقت بايد چه كرد؟ (خانم گرجي- توطئه عليه فرد هم مي‏شود؟)
مكارم شيرازي- من دو سؤال داشتم. اولًا اين «محصولات» چيزي نيست كه در اينجا بياوريم، جون آن‏وقت محصولات پستي كه بايد بازرسي شود، اشكالات زيادي توليد مي‏كند و معمولًا محمولات پستي را هم جلوي خود اشخاص باز مي‏كنند. دوم اين‏كه به اين شكل كه شما در قانون اساسي مي‏آوريد، دست تمام مأمورين را در پيدا كردن قاتلين و جاسوسان مي‏بنديد. اين بايد به حكم قانون باشد و قانون هم كه بعداً در مراكز قانون‏گذاري نوشته خواهد شد. بنابراين من معتقدم كه متن سابق در اين مورد بهتر بوده است.
بشارت- با توجه به پيشنهادهاي مردم، ممكن است دوباره بهانه‏اي به دست دولت داده شود و آن حركات سابق به دست مأمورين تكرار گردد و مرتب نامه‏هاي مردم را بازرسي و سانسور كنند.
رئيس- بلي، در اين مورد يك بار سؤال شد و جواب داديد، مطلب ديگر را بفرماييد.
رباني شيرازي- شما مي‏گوييد نامه‏ها اعم از نامه‏هاي پستي و نامه‏هاي مردم است ولي در مورد محمولات مي‏گوييد كه مقصود محمولات پستي است. يعني محمولات غير پستي را مجازند بروند تفتيش كنند؟ مطلب ديگر اين‏كه وقتي شما گفتيد سانسور و ضبط، شامل تمام مسائل و موارد بعدي مي‏شود ديگر طول دادن كلام لازم نيست، چون افشاي مخابره و عدم مخابره ايصال همه جزء ضبط و سانسور است.
                        صورت مشروح مذاكرات قانون اساسى‏جلسه‏31-1، ص: 639
بشارت- ضبط در مواردي است كه مكالمات تلفني شما را ضبط كنند شما ضبط را به عنوان نگهداري مي‏دانيد، اما افشاي مخابره اين است كه شما تلگرافي براي كسي زده‏ايد و فلان مأمور رفته و متن آن را منتشر و افشا كرده است. سانسور هم يعني چيزي كه سر و ته آن را بزنند و مثلًا آن‏چه به نفع دولت است، به جايش بنويسند. به هر حال خيلي كوشش شد كه راه تفسير و توجيه دولت و مأمورين را در كنترل و بازرسي و افشاي اسرار مردم ببنديم و نگذاريم در كشور اقداماتي نظير اقدامات خودكامه سابق به دست اعمال ساواك و مأمورين سر سپرده انجام شود، و بايد توجه داشت كه آزادي و اعتماد مردم و احساس آرامش آنها مهم‏تر است از اين‏كه با ايجاد شرايط نادرست، دولت به برخي مسائل دست يابد. اين توضيح من بود و عرض ديگري ندارم.
رئيس- متشكرم، كسي مخالف اين اصل هست؟ آقاي موسوي جزايري شما مخالف هستيد؟ (موسوي جزايري- بله، من مخالفم). بفرماييد.
موسوي جزايري- بسم الله الرحمن الرحيم. بنده بايد بگويم كه مخالف مطلق هم نيستيم و هيچ‏كس هم مخالف مطلق نيست و معمول هم نيست كه اين‏طور باشد. ولي اين اصل عباراتش آن‏قدر گنگ و مبهم است كه وقتي من آن را خواندم، اول متوجه نشدم. مراجعه كردم به پيش‏نويس قبلي، نتوانستم اين متن را كلمه به كلمه معني كنم و بفهمم. به نظر من بايد مطالب و عبارات را ساده‏تر و روشن‏تر نوشت تا اين اندازه گنگ و نامفهوم نباشد. مثلًا «افشاي مخابره، عدم مخابره و ايصال آن» اينها يك عطف‏هايي است كه ممكن است در محاوره عربي متداول و متعارف باشد ولي با اين اجمال و اختصار در فارسي متداول نيست. همچنين جمله ذيلش گنگ است و همين‏طور اشكالي كه آقاي منتظري فرمودند كه تبديل كنيم استثناء را به حكم دادستان. و جمله «مگر به حكم قانون»
آن هم به همان دلايل كه ايشان فرمودند و من براي جلوگيري از اطاله كلام و صرفه‏جويي در وقت تكرار نمي‏كنم. به هر حال من پيشنهاد مي‏كنم كه متن پيش‏نويس قبلي خوبست و همان را بايد بررسي كنيم.
رئيس- پس متن پيش‏نويس قبلي را يك بار مي‏خوانم: «نامه‏هاي پستي و مكالمات تلفني از بازرسي و ضبط مصون است. افشاي مخابرات تلفني و تلكس و عدم مخابره و تجسس آنها از طريق مكالمات تلفني ممنوع است مگر به حكم قانون». در اينجا نامه‏ها منحصر به نا مه‏هاي پستي است يا نامه‏هاي شخصي را هم شامل مي‏شود؟ يعني منظور از «نامه‏ها» به طور اعم است؟ يعني اگر من يك نامه شخصي از يك نفر در جيبم بود و آمدند جيب مرا گشتند و تفتيش كردند، درست است؟ (تهراني- دولت كه نمي‏تواند نامه شخصي شما را كنترل كند).
بني صدر- اين «مگر به حكم دادستان»، يك «مگر» خطرناكي است. چون دادستان يا مجري قانون است يا جداگانه اختياراتي دارد كه از اينجا فهميده مي‏شود اختيارات جداگانه‏اي ندارد. پس اگر دادستان مجري قانون است بايد در اينجا نوشته شود «مگر به حكم قانون».
رئيس- خانم گرجي فرمايشي داريد؟
خانم گرجي- با توجه به پيشنهاداتي كه شده بود و اعتراضي كه مردم داشتند و مي‏گفتند كه هرچه شما مي‏نويسيد يك «اگر و مگر» در آن مي‏گنجانيد و آن‏وقت دست مردم را مي‏بنديد، ما خواسته‏ايم كه جلوي قانون‏هايي كه هر مؤسسه‏اي و هر اداره‏اي براي خودش درست مي‏كند، گرفته شود. اگر قانون است يك قانون باشد براي همه و همه در برابرش مساوي باشند.
                        صورت مشروح مذاكرات قانون اساسى‏جلسه‏31-1، ص: 640
رئيس- هر مؤسسه و اداره‏اي براي خودش قانون وضع نمي‏كند. قانون را مجلس شوراي ملي تهيه و تصويب مي‏كند و نمايندگان مجلس را هم ملت انتخاب مي‏كنند و شوراي نگهبان هم بر قانون نظارت دارد. به هر حال در مورد «نامه‏ها» معتقديد كه به طور مطلق باشد؟
 (طاهري- منظور نامه‏هاي پستي بوده است).
موسوي اردبيلي- معلوم مي‏شود اختلاف عقيده در اين مورد وجود دارد. من معتقدم شما اين متن به حد كافي رأي نياورد، آن‏وقت پيش‏نويس قبلي رامطرح كنيد.
رئيس- من اين عبارات را با هم تلفيق مي‏كنم ببينيد اين متن چطور است «نامه‏ها، محمولات پستي، مكالمات تلفني، مخابرات تلگرافي و تلكس و مذاكرات خصوصي، از بازرسي و ضبط و سانسور مصون است. افشاي مخابرات، مخابره نكردن و نرساندن آن، استراق سمع و هرگونه تجسس ممنوع است مگر به حكم قانون». (موسوي جزايري- فرق سانسور و بازرسي چيست؟) در بازرسي تفتيش مي‏كنند و آن را به صاحبش باز مي‏گردانند ولي در سانسور ممكن است پس ندهند يا يك قسمتش را بدهند و قسمتي از آن را ندهند. به هر حال من فكر مي‏كنم كه بيشتر اشكالات حول و حوش قسمت آخر متن است، براي اين‏كه قدرتي به دادستان مي‏دهد. وانگهي در خيلي از موارد قانون ايجاب مي‏كند كه يك قدرتي به دادستان داده شود ولو توطئه عليه كشور هم نباشد، مثلًا فرض كنيد يك نفري را كشته‏اند و دادستان يا حاكم شرع در شرايط خاصي تشخيص مي‏دهد كه از راه بازرسي نامه يا گوش دادن به تلفن مي‏توانند قتل را پيدا كنند، اگر اينجا دست حاكم شرع يا دادستان بسته باشد درست نيست. ولي البته از آن طرف هم نبايستي در همه جا دستشان باز باشد، اين را قانون معين مي‏كند. به هر حال در اين متن آمده است كه: «مگر به حكم دادستان در مواردي كه مظنه توطئه و خيانت عليه مصالح كشور باشد». ولي در متن پيش‏نويس نوشته شده بود: «مگر به حكم قانون» كساني كه با اين متن موافق‏اند كه تغيير ندهيم و اين ذيل هم باشد، دستشان را بلند كنند. (عده كمي دستشان را بلند كردند). رأي نياورد و رد شد. در مورد «نامه‏ها» اينجا به طور مطلق نوشته شده آيا درست است؟ و همچنين در مورد «محمولات پستي هم اگر سوءظن پيدا كردند و طرف حاضر بود، پيش خودش باز مي‏كنند ولي اگر نبود مي‏توانند در غيابش باز و تفتيش كنند؟
مكارم شيرازي- اين‏كه مي‏نويسيد «محمولات پستي» آن‏وقت مي‏شود چمدان مردم را هم تجسس كرد؟
رباني شيرازي- آيا بار و محموله مردم را مي‏شود تجسس كرد؟ يكي چند رساله يا كتاب خريده و بسته‏بندي كرده تا مثلًا به قم ببرد، مي‏شود آن را بازرسي كرد؟
رئيس- پس كلمه «پستي» را حذف كنيم؟ (رحماني- خير، كلمه «پستي» لازم است، توضيح مي‏دهم). آقاي رحماني بفرماييد توضيح بدهيد.
بسم الله الرحمن الرحيم. ذكر «پستي» اينجا لازم است، از جهت اين‏كه اشخاص وقتي مي‏خواهند نامه يا محمولاتي به پست بدهند، تصور مي‏شود به اين‏كه چون در اختيار دولت گذاشته شده، پس از اين جهت مانعي ندارد كه مأمورين بيايند تمام آن را بررسي كنند و اين بحث غير از آن بحث است كه اشخاص بخواهند محمولات خودشان را از راه‏هاي ديگر انتقال بدهند، آن در معرض بازرسي و سانسور نيست و كسي با آن كاري ندارد و اين اختصاص‏
                        صورت مشروح مذاكرات قانون اساسى‏جلسه‏31-1، ص: 641
به «پستي» در اينجا و همچنين در پيش‏نويس قبلي از اين لحاظ است، وليكن اگر اجازه بفرماييد همان موقع در گروه هم عرض كردم اشكالاتي وجود دارد كه اجمالًا عرض مي‏كنم. با توجه به اين فقره امكان دارد كه لازم باشد «نامه‏ها و محمولات پستي» نوشته شود، تا اين‏كه «نامه‏ها» مطلق نباشد مگر اين‏كه لازم بدانيد كه «نامه‏ها» مطلقاً نوشته بشود كه اين احكام بر آن مترتب باشد. لفظ ضبط در اينجا البته معني اخذ نيست به معني ضبط در جعبه صوت است و سانسور هم معلوم است وليكن در اينجا، موردي ذكر شده است كه مكالمات تلفني و مخابرات تلگرافي، تلكس، مذاكرات خصوصي، از ضبط و بازرسي و سانسور مصون است. اين به صورت «لف و نشر» آمده است و معلوم نيست لف و نشر مرتب است يا لف و نشر مشوش. اگر چنان‏چه بنا باشد كه اين كلمه «ضبط» به مكالمات تلفني مربوط باشد، لازم مي‏آيد كه به ساير امور مثل مخابرات تلگرافي و تلكس و مذاكرات خصوصي و غيره هم مربوط باشد، همچنين در نامه و در مخابرات تلگرافي و تلكس هم لازم است موارد ديگر نظير ضبط نوشته شود، كه عبارت باشد از فتوكپي يا عكس برداري و يا امثال اينها و اگر چنان‏چه ما كلمه «ضبط» را لازم دانستيم كه بياوريم، چون ضبط فقط در گفتارها مي‏آيد از قبيل مذاكرات خصوصي و مكالمات تلفني، لازم مي‏آيد كه در مخابرات تلگرافي و تلكس و امثال اينها علاوه برساير امور، اين قسمت را ذكر بكنيم كه بايد از فتوكپي و عكس برداري و رونوشت و امثال اينها محفوظ باشد. مسأله ديگري كه هست و قبلًا هم تذكر دادم و توجه نشد، مسأله افشا، اختصاص به مخابره ندارد بلكه افشاي نامه‏ها، مذاكرات محرمانه و مكالمات تلفني هم بايد ممنوع باشد و تنها اختصاص به يك مورد نداشته باشد و همچنين مذاكرات محرمانه، كسي حق ندارد كه اين كارها را بكند چيزي كه در اينجا بايد اضافه شود «افشاي مخابره» است. «عدم مخابره و عدم ايصال آن» اين واضح است تأخير در ايصال مخابرات هم به همين طريق است. والسلام عليكم.
رئيس- پست‏خانه حق دارد محمولات پستي را تفتيش كند؟
دكتر بهشتي- من در مورد سؤال آقاي منتظري توضيحي دارم. وقتي محمولاتي از خارج براي شما مي‏رسد، اگر مأمورين سوءظن پيدا كردند و گفتند در حضور شما مي‏خواهيم اين محموله را باز كنيم، طبق اين اصل شما مي‏گوييد تو حق نداري محموله مرا باز كني. يعني اين اصل حق جلوگيري مي‏دهد و امكان اين‏كه مأمور از شما بخواهد كه در حضور خودتان محموله را باز كند، گرفته مي‏شود و اين درست نيست. به همين دليل نوشتن «محمولات پستي» صحيح به نظر نمي‏رسد.
خانم گرجي- من يك بسته محتوي كتاب را به شما تحويل مي‏دهم و شما هم تحويل مي‏گيريد، شما دوباره چه حقي داريد كه آن را باز كنيد؟
دكتر بهشتي- فرض بفرماييد كه يك محموله پستي را از خارج كنترل كرده‏اند و به ايران مي‏فرستند. وقتي اين محموله مي‏رسد، شما براي گرفتنش مي‏رويد ولي مأمور پستي سوءظن دارد و مي‏خواهد جلوي شما آن را باز كند. طبق اين اصل شما مي‏توانيد بگوييد اجازه نمي‏دهم.
 (رباني شيرازي- قانون بعداً مي‏نويسد كه محمولات را مي‏شود در حضور خود شخص باز كرد).
رئيس- آقاي دكتر شيباني پيشنهاد كرده‏اند كه متن قبلي را بخوانم و آن را به رأي بگذاريم.
 (سبحاني- اين پيشنهاد برخلاف آيين‏نامه است. همين متن را مي‏توان كم و زياد و اصلاح كرد). كساني كه موافق‏اند آن پيش‏نويسي قبلي را به رأي بگذاريم.
                        صورت مشروح مذاكرات قانون اساسى‏جلسه‏31-1، ص: 642
كريمي- شما از روز اول برنامه‏تان اين بود كه پيش‏نويسي را كه گروه تهيه كرده بود عرضه مي‏كرديد. اگر اين سؤال و اشكالي بود، از طرف نمايندگان مطرح مي‏شد و يك نفر هم از طرف همان گروه مي‏آمد و توضيح و جواب مي‏داد و با توجه به اين توضيح و پشنهادي كه مي‏شد متن را اصلاح و تكميل مي‏كرديد و به رأي گذاشته مي‏شد. اگررأي مي‏آورد و تصويب مي‏شد كه هيچ و اگر رأي نمي‏آورد دوباره به همان گروه برمي‏گشت تا پس از بررسي اصلاح به جلسه علني آورده شود. چطور شد كه امروز وضع عوض شد؟ آقاي دكتر شيباني اين پيشنهاد را كردند و شما هم فوري قبول كرديد و حالا هم داريد نسبت به پيشنهاد رأي مي‏گيريد. اين برخلاف آيين‏نامه است ديگر اين‏كه معلوم نشد بالاخره شما موافقيد يا مخالف.
رئيس- بسيار خوب، حرف شما را قبول كردم. در مورد «محمولات پستي» اشكال آقاي بهشتي وارد است ممكن است مثلًا يك نفر يك اسلحه به مملكت وارد كند و در اينجا مأمور پست تشخيص بدهد كه بايد محموله را بازرسي كند، چون اگر نكند براي مملكت مضر خواهد بود، در اينجا صحيح نيست كه دست مأمور پست را ببنديم، گرچه مي‏دانيم كه بازرسي محموله لازم است.
يزدي- اصولًا اين اصل مربوط به وقتي است كه نامه يا محموله به دستگاه پست داده مي‏شود. پست محموله را در حضور انسان تحويل مي‏گيرد و بعد هم در حضور انسان تحويل مي‏دهد و مقصود اين است كه پس از تحويل گرفتن و قبل از تحويل دادن هيچ‏كس حق بازرسي ندارد.
دكتر شيباني- در مورد مطلبي كه آقاي كريمي فرموده‏اند اجازه بدهيد توضيحي عرض كنم قرار شد اين موضوع را در همين جا مطرح و بررسي كنيم چون ديگر كميسيوني نيست كه برگردد به كميسيون.
بشارت- در مورد محمولات پستي، وقتي در آخر همين اصل نوشته‏اند كه «مگر به حكم قانون» پس مقصود از «قانون بعداً تعيين مي‏كند» چيست؟ يعني مي‏نويسند كه اگر نسبت به محموله‏اي سوءظن پيدا كردند مي‏توانند در حضور خود صاحب كالا آن را بازرسي كنند. فقط كاري نكنيد كه راه‏گشاي اعمال ساواك گذشته باشد.
رئيس- «مگر به حكم قانون» به تمام موارد مي‏خورد؟ (بشارت- بله، به تمام موارد مي‏خورد) محمولات پستي را در غير حضور صاحبش باز كرد.
رباني شيرازي- پيشنهاد آقاي شيباني را به رأي بگذاريد.
رئيس- امروز نمي‏توانيم اين كار را بكنيم، چون مطابق آيين‏نامه نيست. (طاهري خرم آبادي- مگر كسي براي صحبت اسم ننوشته، چرا اين‏قدر جلسه نامرتب اداره مي‏شود؟) بحث بر سر اين است كه در غياب صاحب محموله، حق دارند محموله او را بازرسي كنند يا نه؟
مكارم شيرازي- من به ادارة جلسه ايراد دارم. اگر اين‏طور نمي‏توانيد تصميم بگيريد پس كلمه به كلمه يا جمله به جمله رأي بگيريد تا زودتر نتيجه بگيريم.
رئيس- پس كساني كه موافق‏اند «محمولات پستي» باشد دست بلند كنند. (عده كمي دست بلند كردند). تصويب نشد.
خانم گرجي- در اصل قبلي گفته‏ايم كه مال و جان مردم از تعرض مصون است ولي‏
                        صورت مشروح مذاكرات قانون اساسى‏جلسه‏31-1، ص: 643
وقتي اينجا به «حكم قانون» نوشته شود، اين تعرض به زندگي مردم است. يعني ما عملًا مي‏نويسيم كه تعرض بشود.
كريمي- در گذشته در مرز، براي يك كتاب عربي شش روز ما را نگه مي‏داشتند كه ببينند اين كتاب عربي حرف‏هاي آقاي خميني است يا نه، حتي نوار را هم بازرسي مي‏كردند و مي‏گفتند بايد يك عربي زبان بيايد گوش كند تا بفهميم چه چيز در اين نوار است يا چه چيز در اين كتاب نوشته شده است.
رئيس- موافقيد كه بنويسيم: «نامه‏ها، مكالمات تلفني، مخابرات تلگرافي و تلكس و مذاكرات خصوصي از بازرسي، ضبط و سانسور مصون است»؟ (دكترشيباني- اگر پيشنهاد من مطرح است، چرا همه‏اش را مطرح نمي‏كنيد؟) نه خير پيشنهاد شما مطرح نيست. من خلاف آيين‏نامه رفتار نمي‏كنم.
بني صدر- من توجه نداشتم در ذيل اين متن عبارت «به حكم قانون» آمده است، پس «محمولات پستي» هم بايد باشد.
رباني املشي- من نمي‏دانم چرا امروز اين‏قدر جلسه شلوغ است، آقاي دكتر شيباني چرا داد مي‏زنيد؟ مي‏خواهيد رأي گرفته شود يا نه؟ به اين صورت كه نمي‏شود كار كرد.
طاهري اصفهاني- آقا، يك نفر بيايد شبهه آقاي بهشتي را اگر جواب داد، جواب بدهد و اگر هم جوابي به شبهه ايشان نيست، معلوم شود كه نيست، با داد و فرياد كه كارها پيش نمي‏رود آقايان در گروه اين كلمه «محمولات» را حساب شده نوشته‏اند، چرا بي‏خودي حذف كنيد؟ يا آقاي دكتر شيباني كه مي‏گويند آن متن پيش‏نويس قبلي را به رأي بگذاريد، اين‏طور كه درست نيست.
رئيس- پس كساني كه موافق‏اند «نامه‏ها و محمولات پستي» باشد، البته با توجه به اين‏كه در ذيلش عبارت «مگر به حكم قانون» است، دستشان را بلند كنند (اكثر دستشان را بلند كردند) تصويب شد. بقيه جمله را مي‏خوانم: «مكالمات تلفني، مخابرات تلگرافي و تلكس و مذاكرات خصوصي» (رباني شيرازي- مقصود از مذاكرات خصوصي چيست؟) يعني ما دو نفري داريم صحبت مي‏كنيم كسي بايد ضبط بكند يا سانسور كند. (رباني شيرازي- اين را در قانون اساسي نبايد بنويسيم) چه اشكالي دارد بنويسيم «و مذاكرات خصوصي، از بازرسي ضبط و سانسور مصون است» تا اينجا ظاهراً اشكالي ندارد، بقيه‏اش را مي‏خوانم «افشاي مخابره» يعني ممكن است يك كسي مضمون نامه را فهميد آن را برود افشا بكند، آن‏هم جايز نيست اگر بنويسيم افشاي آنها ...
هاشمي‏نژاد- لازم نيست اين قيدي كه براي نامه نوشته‏ايم كه كسي حق بازرسي آن را ندارد، در مورد تلگراف هم به كار ببريم. در مورد تلگراف اين‏طور نيست چون متن تلگراف را مي‏برند به تلگراف‏خانه و مأمور مي‏بيند در اين مورد است كه تلگراف ذكر شده است.
رئيس- اگر نامه‏ها مطلق است محمولات هم مطلق است مگر به حكم قانون كسي حق ندارد محمولات را بازرسي كند، پس كلمه «پستي» نمي‏خواهد، بنويسيم «نامه‏ها و محمولات».
خزعلي- پس ملت درباره دولت، درباره محموله‏اش چه حقي دارد؟ اين مربوط به اين نيست كه بيايند ساك شما را بگردند.
حجتي كرماني- اگر بنويسيم «هرگونه تجسس ممنوع است» اشكال شما مرتفع مي‏شود.
                        صورت مشروح مذاكرات قانون اساسى‏جلسه‏31-1، ص: 644
خزعلي- اين موضوع در زبان فارسي به معناي مصدر است به دليل عدم مخابره اگر بخواهند خود خبر را بگويند، مخابرات نمي‏گويند افشاي مخابره بايد بنويسند كه «افشاي مخابرات و عدم مخابره آنها و ترك ايصال آن» تا روشن بشود، اينها فارسي را به عربي مخلوط كرده‏اند. در خود مخابرات گفته مي‏شود خبر و در قسمت مصدريش مخابره گفته مي‏شود. آقايان دومي را درست آورده‏اند: «افشاي مخابرات و عدم مخابره آنها و ترك ايصال آن» استراق سمع هم بر گوش سنگين است چون نمي‏دانند استراق سمع چه هست، بنويسيد «تجسس از راه شنيدن و هرگونه تجسس ديگر ممنوع است» عبارت فارسي‏اش اين است.
رئيس- پس بياييم كلمه به كلمه بخوانيم.
بني صدر- عبارت «مصون است» را بايد برداريم.
يزدي- «مگر به حكم قانون» به تمام موارد مربوط است.
سبحاني- اين عبارت «مگر به حكم قانون» براي تمام موارد ذكر شده است.
انواري- عبارت «مگر به حكم قانون» شامل عبارت اول نمي‏شود؟
دكتر بهشتي- مطلب براي همه روشن شد فقط مي‏ماند تنظيم عبارت و ما به راحتي مي‏توانيم عبارت را با نظر آقايان تنظيم كنيم و اگر موافق باشيد بعدازظهر به جلسه بياوريم.
كياوش- اين اصل فقط براي وزارت‏خانه پست و تلگراف نوشته شده است، اگر اينجا بنويسيم‏
 «هرگونه تجسس در پست و تلگراف» اشكال همه مرتفع مي‏شود.
قائمي- كلمه «است» را برداريد و جايش «و» بگذاريد اشكال رفع مي‏شود.
موسوي اردبيلي- شما متن اول را به رأي گذاشتيد و رأي نياورد حالا متن دوم را به رأي بگذاريد اگر رأي نياورد آن‏وقت بحث را ادامه بدهيم ما نبايد اين‏قدر معطل كنيم.
فاتحي- استراق سمع معني ندارد، يعني چه؟
رباني شيرازي- بنويسيم: «و ترك مخابره و ايصال آن».
رئيس- ما مي‏خواهيم «عدم ايصال» به نامه‏ها هم مربوط بشود، آيا موافقيد بنويسيم:
 «مخابره نكردن و نرساندن آنها»؟ كساني كه موافق‏اند دستشان را بلند كنند (عده كمي دستشان را بلند كردند) رد شد، پيشنهاد شده است كه بنويسيم: «عدم مخابره و ترك ايصال آنها» كساني كه با اين عبارات موافق‏اند دستشان را بلند كنند (عده كمي دستشان را بلند كردند) رد شد.
دكتر شيباني- من نفهميدم چرا به پيش‏نويس رأي نمي‏گيريد؟ رأي بگيريد ببينيد رأي مي‏آورد يا نه.
رباني شيرازي- آقاي منتظري چرا پيش‏نويس قبلي را نمي‏خوانيد؟ چند نفر تا به حال پيشنهاد كرده‏اند كه پيش‏نويس را به رأي بگذاريد ولي شما توجه نمي‏فرماييد.
رئيس- اگر چند نفر پيشنهاد كرده‏اند پس آن را مي‏خوانم: «نامه‏ها و مكالمات تلفني از بازرسي و ضبط مصون است. افشاي مخابرات تلگرافي و تلكس و عدم مخابره آنها و تجسس از طريق استماع مكالمات تلفني ممنوع است مگر به حكم قانون» كساني كه با اين متن موافق‏اند دستشان را بلند كنند (چهل و سه نفر دستشان را بلند كردند) تأييد نشد. (مقدم مراغه‏اي- من هم پيشنهادي داده‏ام آن را قرائت بكنيد) چند پيشنهاد رسيده است كه قرائت مي‏شود.
-
بازرسي و ضبط و سانسور نامه‏ها و محمولات پستي و مكالمات تلفني و مخابرات تلگرافي و
                        صورت مشروح مذاكرات قانون اساسى‏جلسه‏31-1، ص: 645
-
تلكس و مذاكرات خصوصي و افشاي مخابرات و عدم ايصال آنها و استراق سمع و هرگونه تجسس ممنوع است، مگر به حكم قانون. (انواري)
- نامه‏ها، محمولات پستي، مكالمات تلفني، مخابرات تلگرافي و مذاكرات خصوصي از بازرسي و ضبط و سانسور مصون است مگر به حكم قانون. و نيز افشاي مخابرات و نامه‏ها، عدم مخابره و نرساندن آن، استراق سمع و هرگونه تجسس ممنوع است مگر به حكم قانون.
 (رباني املشي)
رئيس- پيشنهادهاي ديگري هم رسيده است چون معلوم مي‏شود كه در مورد اين اصل به توافق نمي‏رسيم لذا پيشنهادها را به گروه مي‏فرستيم تا با توجه به مطالبي كه نمايندگان فرمودند اصلاح كنند و يك متن بهتري به مجلس ارائه بشود بنابراين اصل بعدي قرائت مي‏شود.
2- طرح اصل‏
اصل- بيان و نشر افكار و عقايد و مطالب از طريق مطبوعات، سينما، تئاتر، نوار و رسانه‏هاي گروهي در جهت خدمت به فرهنگ جامعه و تنوير افكار و انتقادات سازنده آزاد است و آن‏چه مخالف عفت عمومي، توهين به شعائر ديني، فاش كردن اسرار نظامي يا مخل به استقلال و تماميت ارضي و امنيت عمومي كشور يا موجب گمراهي مردم باشد، ممنوع است. مجازات تخلف از اين اصل را قانون معين مي‏كند.
دكتر بيت اوشانا- «در جهت خدمت به فر هنگ» بايد بشود «در جهت خدمت به مردم».
رئيس- يك نفر از گروه سه مي‏آيد توضيح مي‏دهد. خانم گرجي بفرماييد.
خانم گرجي- بسم الله الرحمن الرحيم. در اين اصل اول ما خواستيم خط سير مطبوعات و رسانه‏هاي گروهي و سينما و تئاتر و امثال اينها را مشخص بكنيم كه چه مسؤوليت خطيري دارند، روي اين اصل اين‏جور شروع كرديم «بيان و نشر افكار و عقايد و مطالب از طريق مطبوعات» كه شامل همه نشريه‏ها و كتاب‏ها مي‏شود. «سينما و تئاتر و نوار و رسانه‏هاي گروهي در جهت خدمت به فرهنگ جامعه و تنوير افكارو انتقادات سازنده آزاد است» يعني احتمالًا اگر كسي بخواهد از دولت انتقاد كند، البته نه اين‏كه جنبه غيبت پيدا كند و واقعاً انتقادي بكنند كه سازنده باشد و قصدشان به هم زدن افكار عمومي و اغتشاش و ناراحتي‏هاي ديگر نباشد، آزاد است و بعد آورده‏ايم: «آن‏چه مخالف عفت عمومي، توهين به شعائر ديني و فاش كردن اسرار نظامي يا مخل به استقلال و تماميت ارضي و امنيت عمومي كشور، يا موجب گمراهي مردم باشد ممنوع است، مجازات تخلف از اين اصل را قانون معين مي‏كند». (رباني- تبليغات عليه رژيم جمهوري اسلامي چطور؟) وقتي اينجا مي‏آوريم «آن‏چه مخالف» اولًا ما خواستيم خط مشي اين تبليغات و رسانه‏ها و تئاتر و امثال اينها در اين راه باشد و همان اول راه خلافش بسته شده باشد يعني در اين جهت مي‏تواند كار بكند، اين روزنامه و مطبوعات كه آزاد است در اين جهت آزاد است كه تنوير افكار عمومي كند و انتقاد سازنده داشته باشد و در جهت خدمت به فرهنگ اين جامعه باشد كه جامعه جمهوري اسلامي است نه در جهت يك جامعه كمونيست يا يك جامعه سوسياليست و نه امثال آنها، بلكه در جهت جامعه جمهوري اسلامي، در خدمت به فرهنگ اين جامعه و تنوير افكار در اين جهت بايد بشود وآن‏چه شامل عفت عمومي است از قبيل روزنامه و تئاتر و نوار و امثال اينهاست. (فاتحي- تشخيص اين استقلال و تماميت ارضي و امنيت كشور با
                        صورت مشروح مذاكرات قانون اساسى‏جلسه‏31-1، ص: 646
چه كسي است؟) آقا جامعه اينجا يك تشكيلاتي دارد يعني اين‏طور نيست كه ما همه چيز را اينجا تشخيص بدهيم و تشخيص آن هم با من يا شما نيست ما يك فرهنگ و يك جامعه‏اي داريم.
دكتر بهشتي- آقاي فاتحي قرار شد سؤال هم با نوبت باشد دوستاني كه سؤال دارند دستشان را بلند كنند. آقايان منشي‏ها اسامي را يادداشت مي‏كنند بعد به نوبت سؤالتان را مطرح مي‏كنيد.
خانم گرجي- اداراتي هستند كه كنترل بكنند اگر همه چيز را بخواهيم اينجا بگنجانيم اين‏كه قانون اساسي نمي‏شود. در مورد تشخيص آن‏چه مخالف عفت عمومي است، گفتم اينجا مؤسسات و تشكيلاتي هست كه مي‏تواند تشخيص بدهد و ممكن است همان تشكيلات امر به معروف و نهي از منكر كه داريم باشد «توهين به شعائر ديني» كه شامل همه چيز مي‏شود و اينجا جمهوري ما در جهت اسلام است، آن توهين به شعائر ديني كلي است و شامل همه چيز مي‏شود حتي يك عكس انداختن و مطالب بي‏خودي گفتن و بي‏جهت زندگي مردم را بررسي كردن و امثال اينها و هرچه كه به اسلام و شعائر ديني كه خيلي وسيع است مربوط مي‏شود مثلًا مي‏خواهند نماز را مسخره كنند و يا قرباني كردن گوسفند را در قربان‏گاه منا مسخره كنند «و من يعظم شعائر الله»
اگر ما بخواهيم همه اينها را در قانون اساسي بنويسيم كه شعائر چه هست و يا عفت عمومي چه هست همه اينها را كه نمي‏شود اينجا ذكر كرد و همچنين فاش كردن اسرار نظامي جزء همين برنامه‏هاست و حق ندارند چنين كاري بكنند يا اين‏كه فاش كردن اسراري كه مخل به استقلال و تماميت ارضي و امنيت كشور و يا موجب گمراهي مردم باشد همه اينها ممنوع است و اگر از اين قوانين تخلفي بشود، متخلفين را نيز قانون معين مي‏كند. اين شرحي بود كه به عرض رساندم.
 (در اينجا آقاي دكتر بهشتي ادامه جلسه را به عهده گرفتند).
نايب رئيس- آقاي بني صدر به عنوان مخالف صحبت مي‏كنند بفرماييد.
بني صدر- بسم الله الرحمن الرحيم. به اين ترتيب كه در مورد اين اصول داريم پيش مي‏رويم و فكر مي‏كنم اصول بعدي هم همين‏طور باشد، ما به تدريج كه به طرف روزهاي آينده مي‏رويم ظاهراً در افكار و توي كله نسل جوان درس خوانده يك چيزي را مي‏بينيم كه فكر كنند ما داريم برمي‏گرديم به يك استبداد. يعني يك نوع استبدادي را داريم در قانون اساسي در قانون اساسي قدم به قدم پيش مي‏بريم. آن پيش‏نويس يك متن روشن و واضحي است در اين زمينه، شما آورديد يك اموري را اضافه كرديد كه اينها بسيار كشدار بوده و معلوم نيست ابتدا و انتهايش كجا است. در قانون اساسي مي‏گوييد «فاش كردن اسرار نظامي» مثلًا فردا اگر ما گفتيم فلان سرهنگ فلان كار را كرد اين جزء اسرار نظامي است يا غير اسرار نظامي؟ نمي‏دانيم يا مي‏گوييد «به استقلال و تماميت ارضي» اين هم معلوم نيست كه اگر مثلًا فردا يك كسي طرفدار نظريه خود مختاري بود، اين خلاف استقلال مملكت است يا در جهت استقلال مملكت است؟ حالا باز اين دو تا يك مقدار ضوابط خارجي دارد ولي بعد مي‏گوييد «يا موجب گمراهي مردم باشد» خوب چه چيز مي‏تواند موجب گمراهي مردم باشد؟ هر كسي هر چيزي را كه مي‏نويسد به نظر خودش در جهت روشن كردن مردم است، نمي‏گويد من دارم چيزي را كه براي گمراه كردن مردم مي‏نويسم. شما يك چنين متني را مي‏نويسيد بعد مي‏دهيد دست يك دولتي و هميشه اين را هم مي‏گوييد كه احتمال دارد و هر چه مخالف ميلش شد بگويد اين باعث گمراهي مردم است؟ اين‏
                        صورت مشروح مذاكرات قانون اساسى‏جلسه‏31-1، ص: 647
متن از آن متني كه در رژيم طاغوتي بود بدتر است. در آن موقع كه اين مقدار هم نبود، آن كارها را مي‏كرد، چطور چنين متن را بنويسيم و در آن ذكر كنيم «كه موجب گمراهي مردم باشد» آن هم بدون هيچ ضابطه‏اي؟ خوب آن‏چه باعث عفت عمومي است روشن است، جامعه ما در اين مورد قوانين و ضوابط دارد ولي «گمراهي» يك چيز بسيار وسيعي است كه هركس به ميل خودش مي‏تواند هر جور كه دلش خواست از اين متن شما تفسير كند و دمار از روزگار هر كس كه بخواهد كه دو كلمه بنويسد در بياورد. به اين صورت صحيح نيست كه ما بخواهيم اين‏طور اصول قانون اساسي را پيش ببريم. حالا آن متن اصل چه عيبي داشت كه شما مي‏خواهيد يك چنين چيزهايي را هم جزء امور ممنوعه بگذاريد؟ بنابراين من در اين مواردي كه اينجا گذاشته‏اند حتي در آن مورد كه آورده شده: «انتقادات سازنده آزاد است» چون سازنده هم يك كلمه‏اي است كه معلوم نيست اختيارش دست كيست، صحيح نمي‏دانم. شما يك بنايي نگذاريد كه هر كسي آمد هر جور خواست ازآن استفاده كند. اين متني كه شما نوشتيد اگر آدم معصوم باشد، خوب از آن استفاده مي‏كند ولي اگر خداي نكرده يك ذره تمايلات استبدادي داشته باشد اين اصل كافي است كه يك خفقان كامل در ايران برقرار كند و هر كلمه به او اين اختيار را مي‏دهد. به نظر من در شأن اين مجلس نيست كه چنين اصلي را تصويب كند.
نايب رئيس- نفر بعد يك موافق مي‏آيد صحبت مي‏كند و اگر اين يك نفر را تأييد كنيد كه از گروه سه باشد تا نظرات گروه را منعكس كند بهتر خواهد بود. آقاي طاهري اصفهاني به عنوان موافق مشروط بفرماييد.
طاهري اصفهاني- السلام عليكم. بسم الله الرحمن الرحيم. من يادم هست گروه در وقتي كه اين اصل را تنظيم مي‏كردند با توجه به پيشنهادات خيلي زيادي كه در اين اصل داده شده بود، اين اصل را به اين صورت نوشتند و عمده نظر گروه اين بود كه اول خط مشي مطبوعات و رسانه‏هاي گروهي را در جمهوري اسلامي و در يك انقلابي كه همه‏تان فرموديد و ما هم شنيديم، يك انقلابي كه بر پايه مكتب پيروز شد و اصلًا انقلاب، انقلاب ايدئولوژي و مكتبي است، در يك چنين انقلاب مكتبي خواستند خط مشي مطبوعات، نشريات و رسانه‏ها را از اول مشخص كنند كه بايد خط مشي آنها چه باشد نه اين‏كه اول آزادي بدهند و بعد يك مقدار قيود بگذارند. اين بود كه نوشته شد «بيان و نشر افكار و عقايد و مطالب از طريق مطبوعات» چون مطبوعات عام است و هم نشريات را شامل مي‏شود و هم مكتب را، «سينما، تئاتر نوار و رسانه‏هاي گروهي در جهت خدمت به فرهنگ جامعه» البته منظور فرهنگ اسلامي است كه ما در آن جهت گرد هم آمده‏ايم «و تنوير افكار و انتقادات سازنده آزاد است» كه آقاي بني صدر فرمودند انتقادات سازنده كلمه‏اي است مبهم و مفسر و روشن نيست، من نمي‏دانم كه ابهام و اجمالش چيست، خيلي خوب روشن است، انتقاداتي كه امروز مي‏شود از سبك انتقاد، هر انسان واردي مي‏فهمد كه آيا اين انتقادكننده واقعاً يك نظر اصلاحي دارد و يا اين‏كه سبك و پيش درآمد انتقاد، كيفيت تنظيم و نوشتن آن اين است كه مي‏خواهد ضربه بزند. خود ايشان كه در اين كار تخصص دارند، گمان مي‏كنم برايشان روشن‏تر از من باشد كه در اين رشته مثل ايشان تخصص ندارم. يك وقت اين است كه از اول انسان براي اين‏كه يك درگيري را پايه‏گذاري كند، به صورت انتقاد وارد مي‏شود چه در صحبت و چه در نوشتن. در اين خصوص ما نوشته‏ايم «انتقادات‏
                        صورت مشروح مذاكرات قانون اساسى‏جلسه‏31-1، ص: 648
سازنده» مانعي البته ما معتقديم كه حتي رهبر هم معصوم نيست اشكالاتي ممكن است داشته باشد و حق داريم انتقاد بكنيم. اميرالمؤمنين هم مي‏خواست و مي‏گفت كه اگر از من كاري ديديد كه روشن نيست و يا اگر اشكالي داريد، بگوييد. پيغمبر هم مي‏فرمود و اين حق را به مردم داده بود و جهموري اسلامي هم اين حق را به همه مي‏دهد كه بتوانند از رهبر يا از رئيس دولت يا ساير مقامات انتقاد بكنند. در مورد عبارت «و آن‏چه مخالف عفت عمومي» اين هم گمان مي‏كنم روشن است، مربوط مي‏شود به اين عكس‏ها و اين برنامه‏هايي كه مي‏دانيد و اما «توهين به شعائر ديني» مثل آن فيلمي كه يك وقت گذاشته بودند به نام فيلم حج من نرفتم ببينم ولي افرادي كه ديده بودند مي‏گفتند سر تا پايش توهين به شعائر اسلام است در مورد «فاش كردن اسرار نظامي» اين را هم خوب يادم است كه يك عنايتي رويش بود براي اين‏كه يك قسمت عمده از استقلال هركشوري منوط به ارتش است و اگر اسرار ارتش توسط آنهايي كه داخل ارتش هستند فاش بشود ممكن است ضربه‏اي به استقلال كشور وارد بشود. از اين جهت اصرار بود كه در متن اين موضوع درج بشود، براي اين‏كه افرادي كه در ارتش خدمت مي‏كنند و يا از مسائل ارتش باخبر هستند، اين مسائل را به صورت اسرار نگه دارند و حتي در خانه‏يشان هم نگويند براي اين‏كه ممكن است آنجا بگويند و آنها هم روي سادگي در جاي ديگر بگويند و همين‏طور نشر پيدا كند. اجمالًا روي اسرار نظامي ارتش يك عنايت خاصي بود و اسرار نظامي ارتش هم اين نبود كه برادرمان فرمودند، چون ايشان فرمودند اگر يك سرهنگي يك راه خطايي را برود ما جلويش را بگيريم، اين اسرار ارتش نيست اين اسرار يك شخصي است. اسرار يعني نقشه‏هاي تهيه شده در ارتش براي مقابله با دشمن و براي حفظ حدود و مرز و بوم، اين اسرار است نه اين‏كه يك سرهنگي يا بالاتر از سرهنگي يا پايين‏تر از سرهنگي يك كار خلافي بكند و ما بخواهيم با اين قانون جلويش را بگيريم، در مورد «يا مخل به استقلال و تماميت ارضي و امنيت عمومي كشور» اين قسمت گمان نمي‏كنم توضيح بخواهد و اما «يا موجب گمراهي مردم باشد» اين موجب گمراهي مردم باشد در مكاسب محرمه آقايان ديده‏ايد اين كتاب‏هايي كه مال ما طلبه‏ها بوده و رويش صحبت مي‏كرديم و در كتاب‏هاي ديگر هم هست اصلًا تحت عنوان كتاب‏هاي ضاله و مضله عنواني دارند و در مكاسب محرمه، كه خريد و فروش اينها حرام است. البته ما مناط حكم را مي‏دانيم اين براي شخص شما يا ايشان نيست كه بتوانند اين كتاب را بگيرند و نكات گمراه كننده‏اش را بياورند كه بتوانند جواب بدهند و بتوانند كتاب را خنثي كنند، اين شايد براي شخص وارد به اين امور واجب باشد. اين هم مسأله گمراهي و اما «مجازات تخلف از اين اصل را قانون معين مي‏كند» كه روشن است. (نايب رئيس- آقا قسمتي را كه مي‏خواستيد اصلاح كنيد بفرماييد). آن‏چه مي‏خواستم اصلاح بشود اين بود كه «فاش كردن اسرار نظامي» را براي اين‏كه شبهه‏اي در آن نباشد توضيح بدهيم. حالا توضيحش را مي‏شود يك نظر ثانوي كرد يا همين جا مي‏توانيد توضيح بدهيد كه اسرار نظامي، اسرار شخص نيست. (نايب رئيس- مثلًا دفاعي) يك جوري كه خلاصه، اسرار ارتش باشد نه اسرار شخص.
نايب رئيس- چند نفر ازدوستان سؤال دارند، البته دو نفر موافق و يك نفر مخالف راجع به اين اصل صحبت كرده‏اند، يك مخالف ديگر هم صحبت مي‏كند و در پايان ديگر بيشتر از اين فرصت صحبت نمي‏دهيم و فقط يك نفر ديگر مي‏آيد به سؤالات پاسخ مي‏دهد و بعد اصل را به رأي مي‏گذاريم. آقاي سبحاني بفرماييد.
                        صورت مشروح مذاكرات قانون اساسى‏جلسه‏31-1، ص: 649
سبحاني- بسم الله الرحمن الرحيم. با مقايسه اين اصل با پيش‏نويش، نقايص و اشكالات اين اصل روشن‏تر مي‏شود. اين متن سينما و تئاتر را آورده است اما فيلم را نياورده، آيا كلمه سينما شامل فيلم هم مي‏شود يا نه؟ خوب فيلم‏هايي داريم كه به صورت سينمايي نيست كلمه «فيلم» بايد اضافه بشود تا اين متن تكميل بشود. نكته دوم اين است كه در پيش‏نويس قبلي نشر اكاذيب و جرائم آمده در حالي كه در اين اصلي كه آقايان تنظيم كرده‏اند از آن خبري نيست. ما مي‏دانيم نشر اكاذيب بايد از آزادي بيان استثناء بشود. باز نكته سومي كه هست اين است كه در پيش‏نويس قبلي توهين به شرف و حيثيت و آبروي افراد از آزادي بيان استثناء شده و در اصلي كه آقايان تنظيم كرده‏اند استثناء نشده است. نكته چهارم اين‏كه در اينجاگفته شده «يا موجب گمراهي مردم باشد» اين استثناء گويا نيست قطعاً نظر آقايان مربوط به همان تحريم كتب ضاله است كه در فقه عنوان شده، اين «موجب گمراهي مردم باشد» گمراهي امروز در اصطلاح مردم و اهل قلم يك معاني ديگري دارد و ما واقعاً براي نشر كتب ضاله خصوصاً كتاب‏هايي كه در رد خدا و رد اين مسائل مي‏نويسند، بايد يك قانون گويا و رسا داشته باشيم تا اين كتاب‏ها به اين گستردگي همه جا را نگيرد. آيا آزادي بيان تا اين حد هست؟ فرض كنيد يك نفر در رد رسالت پيغمبراكرم (ص) با كمال ادب، در رد قرآن در كمال ادب مطالبي بنويسد، آيا ما مي‏توانيم اينها را تحت عنوان آزادي بيان و قلم به كشور اسلامي تجويز كنيم؟ اين «موجب گمراهي» در عين حالي كه ثبوتاً ممكن است وافي باشد، اما اثباتاً وافي نيست. متشكرم.
نايب رئيس- خيلي ممنون كه در كمتر از وقت مقرر با اختصار مطالبشان را بيان كردند. حالا يك نفر از گروه مي‏آيد و به سؤالات پاسخ مي‏دهد، سؤال اول مربوط به آقاي فاتحي است و آقاي باهنر به سؤالات پاسخ مي‏دهند. آقاي فاتحي سؤالتان را مطرح بفرماييد.
فاتحي- عبارت «تماميت ارضي» جزء همان جملاتي است كه دولت‏هاي گذشته هم به آن متوسل مي‏شدند و حتي امام را هم به اين اتهام كه با تماميت ارضي مخالفت كرده است تبعيدشان كردند. ما حتماً بايد اين جملات را برداريم چون واقعاً اين جملات به اسم اين‏كه مي‏خواهند از تماميت ارضي و استقلال مملكت دفاع كنند، سلب آزادي مي‏كند.
باهنر- ما بايد به تماميت ارضي احترام بگذاريم و از آن حراست بكنيم و موجباتش را هم فراهم بكنيم.
فاتحي- و بعداً نوشته‏ايد كه «تخلف از اين اصل را قانون معين مي‏كند» منظورتان كدام قانون است؟
باهنر- طبق معمول قانوني كه از مجلس شوراي ملي مي‏گذرد، يا هر نهادي كه در مملكت مسؤول قانون‏گذاري مي‏شود.
فاتحي- مراد از «شعار ديني» چيست؟ مراجع بزرگ و رهبر را نيز شامل مي‏شود؟
باهنر- بله شامل مي‏شود.
سؤال بنده اين است كه اينجا نوشته شده «بيان و نشر افكار و عقايد از طريق مطبوعات»، حالا شايد مطبوعات و نشريات نباشد و پلي كپي بكنند مثلًا كاغذ خطي، اگر اين‏جور چيزها باشد چطور ميشود؟ (باهنر- جزء مطبوعات است). آيا مطبوعات شامل مطالبي كه با دست نوشته مي‏شود يا پلي كپي مي‏شود هست؟
نايب رئيس- سؤال ايشان اين است كه آيا مطبوعات عام‏تر است يا نشريات؟
                        صورت مشروح مذاكرات قانون اساسى‏جلسه‏31-1، ص: 650
باهنر- هم مي‏توانيم مطبوعات بگذاريم و هم نشريات، ما كه نمي‏خواهيم مقاومت بكنيم كه حتماً مطبوعات باشد.
منتظري- سؤال بعدي اين‏كه اين مطبوعات و نشريات فقط در جهت خدمت به فرهنگ جامعه و تنوير افكار و انتقادات سازنده است، يعني در راه ديگر آزاد نيست؟ مثلًا يك كسي كه انحصار وراثت مي‏نويسد، اين چه ربطي دارد به تنوير افكار و انتقادات سازنده؟
باهنر- اگر اجازه بفرماييد همه اينها را برمي‏داريم، البته آن‏چه مكرراً ضمن نامه‏هايي كه رسيده بود و مردم مي‏خواستند اين بود كه شما جهت كار مطبوعات و فيلم‏ها را روشن كنيد كه جهت سازنده و مثبت و مفيدي باشد. اگر مي‏خواهند، يك جمله عام‏تري گذاشته شود اما با اين فكر كه يك جهت مثبتي باشد و پر بارش كنند و جهت و هدف بدهند.
نايب رئيس- به طور كلي سؤال اين است كه بيان و نشر افكار تا آخر، با اين شرايط آزاد است. بنابراين از اين اصل چنين فهميده مي‏شود كه آن‏چه مشمول اين عناوين نباشد، آزاد نيست ولو نشر يك آگهي حصر وراثت، پس اين عبارت اگر از نظر شما معني ديگري دارد بيان بفرماييد و الا به عنوان يك نقد يادداشت بفرماييد تا اصلاحش كنيد.
باهنر- بله به نظرم بايد يك چيز ديگري هم در آن به كا ر ببريم و يا آن را حذف بكنيم يا اين كلمه «فرهنگ» را برداريم و «خدمت به جامعه» را بگذاريم.
منتظري- سؤال ديگر اين‏كه اگر به جاي «يا موجب گمراهي مردم» بگوييم «كتب مضره يا كتب مضله» بهتر است اما «يا موجب گمراهي» عطف به كجا است؟
باهنر- آن‏چه مخالف با عفت عمومي يا موجب گمراهي مردم باشد.
نايب رئيس- مي‏گويند عطف به مخل به استقلال مي‏شود.
رشيديان- من فكر مي‏كنم بايد اينجا آورده شود «مطبوعات و ساير رسانه‏هاي گروهي» و آنجا هم بايد جهت داده شود يا تداوم انقلاب يا اسلام يا مردم (باهنر- جنبه سؤال ندارد و نظرتان را فرموديد) (رباني شيرازي- سؤال ديگرم اين است كه ...)
نايب رئيس- آقاي رباني اجازه بفرماييد، آقاي باهنر، اول به اين سؤال ايشان دقت كنيد چون در عين حال كه سؤال است، سؤال لفظي نيست بلكه سؤال مطلبي است، سؤال اين است كه يك وقتي مي‏گوييد قيام مسلحانه عليه جمهوري اسلامي جايز نيست و يك وقتي مي‏گوييد تبليغ عليه جمهوري اسلامي جايز نيست، خوب اين مورد اشكال عده‏اي است. (رباني شيرازي- توضيح بدهند كه آيا ما فكر مي‏كنيم كه تبليغات عليه جمهوري اسلامي بايد آزاد باشد؟ آيا آقاي باهنر و گروهشان هم همين فكر را مي‏كنند يا نه؟
باهنر- هرگونه تبليغات و هرگونه انتقادي عليه دولت جمهوري اسلامي ...
 (رباني شيرازي- سيستم و نظام جمهوري اسلامي) حالا پس چند چيز شد، اجازه بفرماييد. يك وقت بحث در مورد عملكرد دولت و كارهايشان هست و هرگونه تبليغ و انتقادي جايز است و يك وقت راجع به اصل نظام جمهوري اسلامي هست. يك وقت مخالفت طوري هست كه اصل و سيستم را مي‏خواهد به هم بزند، جمهوري رامي‏خواهد به هم بزند، اين يك نوع اقدامي‏
                        صورت مشروح مذاكرات قانون اساسى‏جلسه‏31-1، ص: 651
عليه نظام مي‏شود، يك وقت عليه نظام مي‏شود، يك وقت ممكن است در بعضي قالب بندي‏ها و شكل بندي‏هاي نظام، انتقادي داشته باشد و حتي به قانون اساسي هم ممكن است يك كسي ايراد بگيرد يا به طرز انتخاب نمايندگان مجلس شوراي ملي يك كسي انتقاد بكند، عيبي ندارد ولي اگر در اصل نظام مقاومت بكند ...
نايب رئيس- آقاي دكتر باهنر مقاومت غير از اين سؤالي است كه كردند خواهش مي‏كنم به اصل سؤال جواب بدهيد. بنده مي‏گويم يك كسي آمده يك كتابي نوشته كه اصلًا سيستم جمهوري اسلامي، سيستم بدي است، كتاب نوشته است، مي‏خواهيم بدانيم بر طبق اين اصل قانون اساسي بايد جلوي كتاب او را بگيرند يا نه؟
باهنر- خير، اگر چنان‏چه عنوان قيام و اقدام دارد به صورتي كه مي‏خواهد اصل سيستم را به هم بزند، اين البته اشكال دارد ولي اگر به صورت اظهارنظر و بيان عقيده باشد وقتي كه ما اول نوشته‏ايم «نشر افكار و عقايد» حتي ممكن است كسي عقيده خودش را كه عقيده‏اي غير ديني است بيان كند و مي‏خواهد عقايدش را بگويد او يك طرز تفكر اجتماعي، فلسفي، سياسي دارد و بيان مي‏كند.
رباني شيرازي- اين اصل از هر دو مورد خالي است براي اين‏كه همان جايي هم كه اقدام باشد، تبليغاتي مي‏كند كه مقدمه اقدام است يا اقدام مي‏كند اينجا چيزي در اين مورد ندارد.
نايب رئيس- از اين‏كه مي‏بينم دوستان اينجا پاسخ‏هاي متفاوتي دارند معلوم مي‏شود كه گروه يك نظر ندارد.
رباني شيرازي- شما اين اصل را از دو جهت مقيدش كرديد يعني اين آزادي را در دو جهت از بين برده‏ايد يكي از جهت اثباتي يكي از نفي. اول اين‏كه آمده‏ايد جهت اثباتي آن را مقيد كرده‏ايد به اين‏كه در جهت خدمت به فرهنگ جامعه و تنوير افكار و انتقادات باشد يعني غير از اينها جايز نيست، بعد هم از آن طرف آمده‏ايد زده‏ايد شمايك جهت را مطلق كنيد بعد استثناءها را دنبالش بياوريد.
باهنر- قبلًا هم از طرف آقايان اين ايراد شده بود البته آقايان بايد روي آن، اظهارنظر كنند و اگر لازم باشد آن قيدهاي اول را برداريم.
خزعلي- در پيش‏نويس مي‏گويد مطبوعات آزادند، اگر آقايان اضافه مي‏كردند مطبوعات و رسانه‏ها و كذا و كذا آزادند، اشكال چنداني نبود اما اگر مسير را عوض كردند و گفتند بيان و نشر عقايد و افكار از طريق مطبوعات، موضوع فقط بيان و نشر افكار و عقايد مي‏شود آن‏وقت مطالب مهمي مثل كلاس‏ها، مثل منبرها، مثل محافل به كلي از قلم افتاده و موضوع به كلي مقلوب شده، علت عوض كردن موضوع چيست؟
باهنر- بنده توضيح مي‏دهم و ضمناً يك، مقايسة كو چكي بين آن اصل پيش‏نويس و اين اصل پيشنهادي مي‏كنم چون در اين مورد چند نفر از آقايان اظهارنظر كرده بودند اولًا آنجا هم هست «مطبوعات در نشر مطالب و بيان عقايد آزادند» بنابراين محور كار نشر مطالب و بيان عقايد بوده است و اينجا جلو آورده‏ايم و گفته‏ايم «بيان و نشر افكار و عقايد و مطالب» آنجا فقط مطبوعات بود اينجا گسترده‏تر شده، مطبوعات تئاتر، سينما، رسانه‏هاي گروهي اگر احساس مي‏كنيد چيز ديگري هم بايد اضافه بشود پيشنهاد بدهيد كه اضافه شود اما اين عبارت «اتهام و افترا و تعرض به شرف و حيثيت» در اصل پيشنهادي هست، اين را ما به صورت يك مادة مستقل در آورديم كه تصويب هم شد. چون ما ديديم دو مفهوم است‏
                        صورت مشروح مذاكرات قانون اساسى‏جلسه‏31-1، ص: 652
يكي مسأله آزادي در بيان عقيده و يكي هم مسأله تعرض به شرف و حيثيت ديگران، كه لابد از طريق بيان نخواهد بود. ممكن است كه تعرض به صورت ديگري باشد لذا آن تعرض را مستقل كرديم كه به صورت يك اصلي در آمد و تصويب هم شده و فقط مانده است بيان عقيده و اظهارنظر و اين‏طور چيزها، يك مقدار هم گسترده‏تر شده است و شرطهايي هم در جهت اثبات و نفي آمده است كه قبلًا روي آن بحث شد و اگر هم لازم باشد آن را مي‏شود ترميم كرد.
موسوي جزايري- اينجا منظور از «موجب گمراهي مردم» كه نوشته‏ايد مي‏خواهم ببينم آيا شامل صاحبان مكاتب غير اسلامي هم در صورتي كه بخواهند مكاتب خودشان را تشريح بكنند و بنويسند، مي‏شود؟ در ضمن مي‏خواهم بدانم حد و مرز گمراهي چيست؟
باهنر- فكر مي‏كنم نظر شما اين است كه يا بايد كلمه «گمراهي» را برداشت يا آن را مشخص‏تر كرد، ما از عبارت «بيان و نشر افكار و عقايد» اين را مي‏فهميم كه اشكالي ندارد و مي‏توانند مكاتبشان را تشريح كنند و حتي يك كسي مي‏تواند يك نظريه الحادي را هم توضيح بدهد و منتشر كند. اما يك وقت هست كه دارد رويش تبليغ مي‏كند، كار مي‏كند به طوري كه ديگران را دارد گمراه مي‏كند. البته روي آن نظريه «گمراه كردن» بايد بحث بشود كه آيا ما بايد حد و مرزش را معين بكنيم؟ اصلش را ما بايد حفظ بكنيم يا حذف بكنيم؟ (فارسي- فاش كردن اسرار نظامي و يا مخل به استقلال باشد).
نايب رئيس- بله عبارت خودش اخلال دارد.
باهنر- پيشنهاد ايشان براي اصلاح عبارت اين است كه (آن‏چه مخالف عفت عمومي يا مخل به استقلال و تماميت ارضي و امنيت عمومي كشور و موجب گمراهي مردم و توهين به شعائر ديني و فاش كردن اسرار نظامي) با تقديم و تأخيرها عبارت را يك مقدار جا افتاده‏تر كرده‏اند.
قرشي- نشر افكار و عقايد در جهت خدمت به فرهنگ جامعه آزاد است پس مفهومش اين است كه اگر در اين جهت نباشد آزاد نيست و ديگر اين‏كه در آنجا كه گفته شده است و آن‏چه كه مخالف با فلان است ممنوع است، آيا لازم نيست كه اضافه كنيد و آن‏چه مخالف با رژيم جمهوري اسلامي و فلان و فلان است؟ (باهنر- اين همان سؤال آقاي رباني است كه جواب داده شد). سؤال دوم اين است كه آيا فكر نمي‏كنيد كه خود اين اصل موجب يك نوع خفقان است كه مردم نتوانند عقايد خودشان را بنويسند و اظهار بكنند و در نتيجه استعدادها خفه بشود؟
باهنر- اگر واقعاً قيودش زياد است روي اين اصل كار بشود و ترميم بشود ولي اصل قضيه اين است كه ضرورت داشته است كه اصلي درباره حدود آزادي بيان و نشر عقايد داشته باشيم اما اگر لازم است كه قيودش دست كاري بشود، چه اشكالي دارد؟
تهراني- دقت بفرماييد اصولًا اين اصل كه در پيش‏نويس آمده همان‏طور كه آقاي خزعلي فرمودند براي آزادي مطبوعات است، شما از اول نشر افكار و اين حرف‏ها را از طريق ديگري آورديد نه مطبوعات، ولي آن مهم نيست و ثانياً اصلًا شما آزادي مطبوعات را نگفتيد تا استثناء كنيد. از اول آمديد و گفتيد كه مطبوعات بايد تحت كنترل باشد در جهت خدمت به فرهنگ جامعه و تنوير افكار و انتقادات سازنده باشد، اصلًا آزادي نيست كه شما حالا بخواهيد استثناء كنيد. مخالف عفت عمومي، توهين به شعائر، اينها به كجا مربوط مي‏شود؟ هيچ آزادي را
                        صورت مشروح مذاكرات قانون اساسى‏جلسه‏31-1، ص: 653
نياورده‏ايد و يك قسمت سومي هم اينجا متصور است، بلكه قسمت چهارمي هم متصور است، اين بايد به شكل مستثني منه و استثناء باشد نه اين‏كه از آن طرف مطبوعات را كنترل بكنيد و دوباره بياييد اينها را ذكر بكنيد، از اول كه اينها داخل در قبل نيست.
باهنر- پس شما پيشنهاد مي‏دهيد كه قيدهاي نفي و اثباتي اينها را يك طرف بگذاريم.
3- پايان جلسه‏
نايب رئيس- وقت جلسه تمام است از گروه سه خواهش مي‏كنم اصول بيست و هشت و بيست و نه را با توجه به تذكرات اصلاح كنند. بعدازظهر اصول سي، سي و يك، سي و دو و سي و سه مطرح خواهد شد. اميدواريم ساعت چهار بعدازظهر همه دوستان تشريف داشته باشند.
 (جلسه ساعت سيزده پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 655
                        جلسه بيست و ششم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه در ساعت 15/ 16 دقيقه روز 31 شهريور ماه 1358 هجري شمسي برابر با سي‏ام شوال المكرم 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
                        صورت مشروح مذاكرات قانون اساسى‏جلسه‏31-1، ص: 657
1- اعلام رسميت جلسه‏
نايب رئيس- بسم الله الرحمن الرحيم. جلسه رسمي است طبق قرارمان يك نطق قبل از دستور خواهيم داشت نوبت آقاي صدوقي است خواهش مي‏كنم آقاي صدوقي بفرماييد.
2- نطق قبل ازدستور آقاي صدوقي‏
صدوقي- السلام عليكم و رحمة الله و بركاته، بسم الله الرحمن الرحيم. يكي از دوستان مي‏گفت كه من هر وقت تنها هستم و قرآن مي‏خوانم هيچ‏كس غلطي از من نمي‏گيرد ولي وقتي در يك جمعي قرآن مي‏خوانم در هر سطر ده، بيست غلط مي‏گيرند بنده هم وقتي در مسجد خودم صحبت مي‏كنم خيال مي‏كنم مي‏توانم صحبت كنم وقتي كه مي‏آيم اينجا و پشت تريبون و حضور آقايان و علماي اعلام و بزرگان، يك خرده‏اي زبانم كند مي‏شود و آن‏طور كه بايد بتوانم صحبت كنم نمي‏توانم. خوب، نكرده كار را چه بايدش كرد از اين كارها نكرديم، كار ما فقط توي مسجد بوده است و با مردم صحبت مي‏كرده‏ايم. موضوعي كه خواستم عرض كنم اين بود كه دو سه شب مرتب به من تلفن شد و يك شب هم در مجمعي بودم كه جمعي از جوانان حضور داشتند جواناني كه در راه انقلاب جان دادند، تبعيد شدند، شكنجه شدند، زجرها ديدند و صد در صد هم براي اسلام و براي دين بود نمونه كارشان را هم ديديم در فوت مرحوم آيت الله طالقاني كه يكي از روحانيون مسؤول بود و مرد شايسته و وارسته‏اي بود چه عكس‏العملي مردم مسلمان از خود نشان دادند. جوانان تهران يك شبانه روز تمام گرسنه و تشنه با آن ازدحام جمعيت بر سر و سينه زدند و گريه و ناله كردند. مردمي كه براي يك نفر روحاني اين طور عكس‏العمل از خود نشان مي‏دهند براي دينشان، آيينشان، مذهبشان به مراتب محكم‏تر و قوي‏تر و بيشتر اظهار احساسات خواهند كرد. گرچه گذشته ولي من از گذشته صحبت مي‏كنم يعني راجع به كلمه (حق) كه حقش اين بود كه بعد از (مذهب) گذاشته شود و آقايان با يك دست بلند كردن آن را برداشتند. از اين كار به قدري مردم ناراحت، جوان‏ها ناراحت هستند كه بيست و چهار ساعت حرفشان اين است كه چه شد يك كلمه حقي كه صد در صد لازم بود كه باشد و در دوران گذشته و در دوران ظلم و ستم، دوراني را كه همه گذرانديم آن دوران‏ها را، رنج‏ها را، زحمت‏ها را، شكنجه‏ها را، بي‏ديني‏ها را كه صد در صد بي‏دين بودند، دشمن با دين و آيين بودند، دشمن با مقدسات بودند و عمل زشتي نبود كه انجام ندهند اشخاصي را هم كه مي‏بردند در زندان چه شكنجه‏هاي جسمي و روحي مي‏كردند كه جسارت به ساحت مقدس حضرت صديقه طاهره سلام الله عليها جسارت به ساحت مقدس ولي عصر اينها شكنجه‏هاي روحي آنها بود و شكنجه‏هاي روحي ديگري هم داشتند و شكنجه‏هاي جسمي هم كه الا ما شاء الله ولي يك جمله معترضه هم بگويم كساني كه اين شكنجه‏ها را ديده‏اند شكنجه‏گرهايشان را هم حالا دارند مي‏بينند كه همه مصدر
                        صورت مشروح مذاكرات قانون اساسى‏جلسه‏31-1، ص: 658
امر هستند، همه دارند كار مي‏كنند، اختيارات به دست آنهاست، اين انقلاب اثري كه داشته خيلي خيلي مختصر بوده است يك بسمه تعالي اضافه شده توي نامه‏ها و افراد بعضي از ادارات را كم و زياد كرده‏اند ولكن همان حساب است و همان كتاب و چقدر ملت ما ملت خوبي هست ملت مسلماني هست كه با اين‏كه خون داد، با اين‏كه تبعيد شد، با اين‏كه زجر ديد، با اين‏كه شكنجه‏ها شد، معذالك شكنجه‏گرها را مصدر امر مي‏بيند و نفسش در نمي‏آيد. صدي نود و پنج از ملت ايران كساني بودند كه در راه مبارزه قدم برداشتند، چه خدماتي را كردند كه حساب نداشت همين‏طوري كه گفته شد ديگر بالاتر از جان كه چيزي نيست به قول اميرالمؤمنين صلوات الله و سلام عليه (فَوْقَ كُلِّ ذِي بِرٍّ بِرٌّ حَتَّى يُقْتَلَ الرَّجُلُ فِي سَبِيلِ اللَّهِ فَإِذَا قُتِلَ فِي سَبِيلِ اللَّهِ فَلَيْسَ فَوْقَه) جان خودشان را در اين راه دادند ولكن بياييد و سري به ادارات دولتي بزنيد و نگاهي بكنيد ببينيد چه عمل انقلابي در اين ادارات انجام شده، شركت هواپيمايي را برويد ببينيد، آيا بويي از اسلام در اين شركت هواپيمايي مي‏بينيد؟ در بعضي از ادارات ديگر كه بهتر است اسم نبرم چون شايد صحيح نباشد، بويي از اسلام مي‏بينيد، هيچ خبري نيست ولي بگذرم همه اينها را حذف كنيد وليكن مردم مسلمان از حذف اين كلمه بسيار ناراحت هستند ولي چون براي شما در دو سه روز اخير فرصت هست حتي الامكان سعي بفرماييد اين كلمه گنجانده شود كه مردمي كه اين همه مبارزه كردند يك ناراحتي بر ناراحتي‏هايشان نيفزاييد. مسأله دوم نمي‏دانم اين تلگرافاتي كه تنها از يزد به ما رسيد شايد متجاوز از پنجاه تلگراف است كه اصلش را براي هيأت رئيسه مجلس فرستاده بودند و رو نوشتش براي امام بود و بعضي از تلگرافات هم رو نوشتش براي بنده بود مبني بر اين‏كه آقايان نمايندگان از چارچوب دين و اسلام و مذهب خارج نشوند، ما نظرمان اسلام و دين حقه جعفري بوده و قوانين بايد صد در صد طبق مقررات مذهب جعفري باشد و بعضي از تلگرافات اين جمله را داشت كه اگر تخطي بكنيد كه شما نماينده ما نيستيد حالا چه شد كه از طرف آقايان هيأت رئيسه هيچ راجع به آن تلگرافات كه شايد از شهرهاي ديگر هم خيلي بوده ولي آن‏چه كه از شهر خودم خبر دارم شايد پنجاه تلگراف بوده كه به هيأت رئيسه بوده و رو نوشتش به امام بوده و رو نوشتش هم به بنده بوده است، هيچ صحبت نشد. امروز هم يك تلگراف خيلي مفصل بود كه لابد به دست هيأت رئيسه رسيده است يك قشر خيلي محترمي هم بودند كه امروز تلگراف كرده بودند من در خدمت آقاي دكتر بودم و چون چشمم نمي‏ديد ايشان تلگراف را خواندند دكترهايي تلگراف كرده بودند و اظهار نگراني كرده بودند كه راجع به ولايت فقيه در مجلس اين‏قدر سست آمدند و يك اشخاصي اينجا ايستادند و با كمال جرأت با ولايت فقيه مخالفت كردند يعني با حقي كه خدا و پيغمبر داده و حقي را كه امام زمان به آنها اعطا كرده و در دوره گذشته هم اين حق را داشتند منتها يك خرده زور و قلدري بود و دادستاني در دادگستري بود كه كاش درش هر چه زودتر بسته مي‏شد نمي‏دانيد چه افتضاحي بود در اين دادگستري و دادسرا و در جاهاي ديگر ماهانه چند ميليارد پول مي‏دهند به اشخاصي كه همين‏طور راه بروند و پول ملت را بخورند و خدمتي هم نداشته باشند و ان شاء الله شما كه قانون اساسي را مدون كرديد و تصويب شد بتوانيد از اين اجحافات جلوگيري كنيد. خدا شاهد است كه بعضي از ادارات هيچ كار ندارند يكي از آنها فرهنگ و هنر است مثلًا در يزد سي و نه كارمند دارد كه نصفش هم مورد نياز نيست ماشين‏ها در اختيارشان و با حقوق‏هاي زياد نمي‏گويم اينها را از حق شرعي‏شان كه خدمت بوده است منع كنيد ولي آنها را سر كاري بگذاريد كه در برابر پولي كه‏
                        صورت مشروح مذاكرات قانون اساسى‏جلسه‏31-1، ص: 659
مي‏گيرند عملي انجام بدهند. طوري نباشد راست راست راه بروند و ماهانه پنج هزار تومان يا ده هزار تومان حقوق بگيرند و ماشين‏ها هم در اختيارشان باشد كه هر كجا بخواهند بروند، باغ بروند ويلا بروند گردش بروند و هيچ كاري هم نداشته باشند. بدتر اين‏كه همه‏شان ضد انقلاب هستند. چطور مي‏شود اينها را ديد و هيچ نگفت؟ چرا اقدامي نمي‏شود؟ چرا پاك‏سازي نمي‏شود؟ چرا اينها را كنار نمي‏گذارند؟ علي اي حال تلگراف امروز اين بود كه يعني چه يك عده روحانيون، يك عده نماينده ملت مسلمان، ملتي كه عشق دارد به روحانيت به خصوص روحاني بزرگش امام كه نامش كه برده مي‏شود اگرچه بعضي‏ها منع صلوات كردند ولي مردم بعد از اين منع صلوات يكي هم به صلوات‏ها اضافه كردند و به سه تا قناعت نكردند و سه تا شد چهار تا، يك دفعه ديگر منع بكنند مي‏شود پنج تا و يك دفعه ديگر منع بكنند مي‏شود شش تا زيرا مردم به روحانيت علاقه دارند، به دين و مذهب علاقه دارند، به اين مذهب جعفري علاقه دارند آن‏وقت ملتي كه علاقه‏مند به مذهب و روحانيت است و مذهب هم از روحانيت منفك و جدا نيست چطور حاضر بشوند و بروند در مجامع عوضي بر ضد روحانيت و ضد اين اصلي كه گذاشته است حرف بزنند و صحبت كنند و صحه از مردم بگيرند. چطور راضي مي‏شوند بروند چنين حرف‏هايي را بزنند و مردم هم گوشه و كنار دارند حرف مي‏زنند صحبت‏هاي خودشان را مي‏كنند و تلگرافاتشان هم يكي بعد از ديگري خواهد آمد. اعتراضات هم يكي و دو تا و سه تا نيست مگر اين‏كه دين را از مردم بگيريد اگر دين و مذهب را از مردم گرفتيد، اين جهت را هم كه عبارت باشد از مرجعيت و ولايت فقيه و اين صحبت‏هايي كه داشتيد از او بگيريد، نه، اين ولايت را فقيه داشته و دارد و خيلي هم عجب است كه بعضي از ما نمايندگان بياييم و بايستيم و با اين حكم مسلم خدا و حكم مسلم امام زمان مخالفت كنيم، مگر شما به امام زمان اعتقاد نداريد؟ مگر به پيغمبر اسلام اعتقاد نداريد؟ مگر به خدا اعتقاد نداريد؟ مگر مي‏شود كسي اعتقاد به خدا و پيغمبر و امام داشته باشد و دستور آنها را زير پا بگذارند. مردم به دينشان و آيينشان و آن‏چه كه مربوط به دين است عشق مي‏ورزند يكي هم همين قضيه مرجعيت و ولايت فقيه است آنها عاشق اين هستند نمي‏شود از آنها گرفت. به ايستادن يكي دو نفر در اينجا و هتك حرمت و توهين كردن و مجلس در خزانه درست كردن و جمعيت را به نام اين‏كه مي‏خواهيم بيانات آيت الله امام را به شما برسانيم جمع كنند آنجا و بر خلاف آن‏چه كه جمعشان كردند يك صحبت‏هايي بكنند.
بايد از طرف مقامات مسؤول نسبت به تعقيب آنها اقدام بشود ولي چه فايده‏اي دارد، شايد غالب آنهايي هم كه داراي مقامات هستند و متصدي مقامات هستند صدي نود و پنج‏شان، بگذريد از چهار پنج نفرشان بقيه‏شان با ولايت فقيه و روحانيت مخالف هستند و بگويند هر چه زودتر ريشه روحانيت كنده شود كه آقايان آزاد باشند و راحت شوند، گويا حرفشان هم اين بوده است كه ما روحانيت را تا آنجايي مي‏خواستيم كه انقلاب ما به ثمر برسد يعني تا وقتي كه شاه برود و دستگاه طاغوت برود و ظلم و تعدي از بين برود، گرچه يك ظلم‏هاي ديگري هم اضافه شده كه نمي‏توانم حالا بيان آن ظلم‏ها را در اينجا بكنم، بلي ظلم بزرگ رفت ولي ظلم‏هاي كوچكي دارد در گوشه و كنار پيدا مي‏شود و علي اي حال دوستان، آقايان، برادران، حرف آنها اين است كه ما روحانيت را تا آن وقتي مي‏خواستيم كه دستگاه سابق بر چيده شود و نظرشان اين است كه بعد از اين‏كه آن دستگاه ظلم رفت يك دستگاه ظلم ديگري به وسيله اين چند قشر لا مذهب بي‏دين‏
                        صورت مشروح مذاكرات قانون اساسى‏جلسه‏31-1، ص: 660
دو مرتبه روي كار بيايد. مي‏گويند ما روحانيت را تا آنجا مي‏خواستيم، حالا روحانيت برود كنار و همه چيز را بدهد به دست ما مرگ جديدت مبارك. اين‏چه حسابي است، چه كتابي است، نمي‏دانم. روحانيت برود كنار و كار را بدهد به دست شما و همان تشكيلات سابق و همان ظلم و همان تعدي، همان بي‏ديني و همان لا مذهبي برگردد و بر كشور ما حكم‏فرما شود هيچ‏كس براي اين حرف‏ها حاضر نيست. عرض آخر من البته خيلي عرض دارم ان شاء الله دو مرتبه نوبت من كه شد حالا بيست روز ديگر يا يك ماه ديگر نمي‏دانم اين مجلس سه ماه ديگر يا چهار ماه ديگر طول بكشد اين زمينه‏اي كه دارد شايد تا چهار پنج ماه ديگر تمام نشود و خدا نكند، سعي بفرماييد هر چه زودتر اين قانون اساسي را بگذرانيد تا وقتي كه مدت سر مي‏آيد كارتان ان شاء الله تمام شده باشد.
امروز از صبح تا ظهر معطل شديد چه عملي انجام گرفت؟ بعدش امروز تا غروب چه عملي انجام خواهيد داد؟ بگذريد از اين حرف‏هايي كه حالا من دارم مي‏زنم اين نطق قبل از دستور است گفته بودم به آقايان كه حاضرم قبل از رسميت جلسه صحبت كنم كه از وقت جلسه‏تان نگيرم كه نطقتان بشود سه تا، يكي قبل از دستور يكي بعد از دستور و يكي هم قبل از رسميت جلسه ولي خوب، قبل از رسميت به بنده اخطاري نكردند و نمي‏دانستم اظهار محبتي هم مي‏شود و به من خواهند گفت كه صحبت كنم خوب، حالا فرمودند و آمدم و ان شاء الله مي‏بخشيد و عذر مي‏خواهم ولي خدا شاهد است اين باطني كه در كار ما است نه مورد رضايت خدا است و نه مورد رضايت پيغمبر است و نه مورد رضايت حضرت ولي عصر (عج) است و نه مورد رضايت امام و نه مورد رضايت مردم، اين اندازه كندي براي چيست؟ سر يك كلمه كه اين نباشد آن باشد چهار پنج ساعت وقت مجلس به اين ترتيب بگذرد، خدا بيامرزدش يك نفر خواسته بود در كلمات تشكيك كند، همه تشكيكات ما از همين قبيل است گفته بود برگ درختان سبز را هم ممكن است ما تعبير كنيم و بگوييم يك چيز ديگر است برگ نباشد و برك باشد، درختان نباشد و درجتان باشد، سبز نباشد و سه بز باشد اينجا هم نوع حرف‏ها از همين قبيل است اين كلمه را بردار و اين كلمه را بگذار سه چهار ساعت خودمان را معطل كنيم سر يك كلمه و سر يك متن قانون، اين كار صحيح نيست چون هر كدام از شما در محل خودتان كار داريد زندگي داريد كارهاي شما همه معلق مانده و افتاده است به دست كساني كه ممكن است در شهر و استان شما خرابي ايجاد كنند و يك پيش آمدهاي ناگواري بشود. پس علي هذا نمي‏دانم شما را قسم بدهم، آقاي منتظري كه به تيغ برهنه حضرت عباس شما را حواله دادند ما هم بهتر از تيغ برهنه حضرت عباس چيز ديگري نداريم پس بياييد و يك قدري عطف توجه بفرماييد و از اين كندي كه در پيش گرفته‏ايد دست برداريد. تمام عرايضم را به اين جمله ختم مي‏كنم كه همه مردم دنيا نظرشان به اين مجلس است كه ببينند ما حصل اين مجلس چيست و از اينجا چه بيرون خواهد آمد، يك شعري است كه يكي از ادبا راجع به يك موردي گفته است كه با كمي تغيير و تبديل مي‏خوانم:
چشم هفتاد و دو ملت ز كران تا به كران (يا ز ازل تا به ابد)
سوي هفتاد و دو رهبر كه چه حاصل دارد
والسلام عليكم و رحمة الله و بركاته.
نايب رئيس- خوب، اين‏كه جناب آقاي صدوقي فرمودند كه تلگرافات و نامه‏هايي مي‏رسد طبيعي است كه فرصت نيست كه همه اين تلگرافات و نامه‏ها در اينجا خوانده بشود و بي‏شك‏
                        صورت مشروح مذاكرات قانون اساسى‏جلسه‏31-1، ص: 661
سعي مي‏شود كه به همه آنها ترتيب اثر داده شود و گاهي هم به آنها جواب خواهيم داد. ضمن تلگرافات و نامه‏هاي رسيده يك برادري نامه‏اي نوشته بود كه من در اثنائي كه به مذاكرات مجلس گوش مي‏دادم بحث از تبعيض پيش آمد و يكي از نمايندگان تذكر دادند كه قيد ناروا زائد است چون تبعيض به هر حال نارواست ولي به اين تذكر ايشان توجه نشد و قيد ناروا افزوده شد و خواسته بودند كه به شكلي هم رسيدن نامه را به ايشان اطلاع بدهيم، يادم نيست كه نامه آدرس داشت يا نه كه كتباً به ايشان اطلاع بدهيم و نمي‏دانم چرا توجه به توضيح بعدي نكردند كه چون تبعيض، درست است كه وقتي مي‏گوييم به معناي متعارف، ناروا است ولي گاهي (به تفاوت) هم تبعيض گفته مي‏شود و تفاوت ممكن است روا باشد چون همه دستمزدها يكي نيست مثلًا به يك كارگر ماهر نسبت به يك كارگر ابتدايي دستمزد بيشتري مي‏دهند اين تفاوت را نمي‏شود گفت تفاوت ناروا و چون ممكن است تبعيضات به معناي همه نوع تفاوت فهميده شود قيد ناروا را ولو به عنوان قيد توضيحي اضافه مي‏كنم، به هر حال اين نامه‏ها و تلگرافات مي‏رسد و گاهي نامه‏هايي با امضاهاي متعدد مي‏رسد و سعي مي‏شود مطلب آنها در جلسات گروه‏ها و در تهيه متن اصول مورد توجه قرار گيرد و هدف اصلي هم همين است و حالا يك نامه‏اي عده‏اي از آقايان علماي اعلام تهران خدمت امام نوشته‏اند و كپي‏اي از آن را اينجا فرستاده‏اند و خواسته‏اند كه خوانده شود و در رابطه با مطلبي كه جناب آقاي صدوقي فرمودند و حالا جناب آقاي منتظري آن را مي‏خوانند.
3- قرائت نامه جمعي از علماي تهران به محضر آيت الله العظمي امام خميني‏
منتظري- بسم الله الرحمن الرحيم، اين نامه‏اي است كه جناب آقاي آشتياني به شخص بنده نوشته‏اند و مرقوم فرموده‏اند كه «به عرض مي‏رساند، به دنبال تقاضاي قاطبه مردم مسلمان تهران جمعي از آقايان علماي تهران در منزل حقير تشريف فرما و نامه‏اي به حضور حضرت آيت الله العظمي آقاي خميني مرجع و زعيم عاليقدر دام ظله تقديم نموده كه رو نوشت آن جهت اقدام ارسال و اميدوارم با ابلاغ سلام و تحيت حضور اعضاي محترم مجلس خبرگان عنايت بيشتري را جلب بفرماييد و متن نامه در مجلس خبرگان قرائت شود و با تصحيح مواد مصوبه ان شاء الله رفع نگراني عمومي گردد والسلام عليكم و الرحمة، محمد باقر آشتياني» حالا اصل نامه را قرائت مي‏كنم:
بسم الله الرحمن الرحيم‏
محضر مبارك حضرت مستطاب آيت الله العظمي آقاي خميني زعيم و مرجع عاليقدر شيعه دام ظله، به عرض مقدس عالي مي‏رساند به طوري كه قطعاً خاطر عالي مستحضر است اعضاي محترم مجلس خبرگان در پاره‏اي از اصول موادي را تصويب نموده كه موجب نگراني عموم مخصوصاً علماي اعلام دامت بركاتهم گرديده است لذا استدعا مي‏شود كه توجه بيشتري مبذول فرمايند كه آن‏چه كه ممكن است مورد سوءاستفاده ديگران قرار گيرد تصويب نگردد و درباره اصل دهم و يازدهم كه درباره دين است وظيفه دولت مي‏باشد به اين‏گونه تصحيح گردد «دين رسمي ايران اسلام بر طبق مذهب حق شيعه جعفري اثني عشري مي‏باشد و همه مقررات و قوانين بايد بر طبق همين مذهب وضع گردد و اين اصل تا زمان ظهور حضرت ولي عصر امام زمان عجل الله فرجه الشريف غير قابل تغيير مي‏باشد و رئيس‏جمهور بايد مرد و شيعه و فقيه و مروج مذهب باشد».
                        صورت مشروح مذاكرات قانون اساسى‏جلسه‏31-1، ص: 662
اصل يازده- «دولت جمهوري اسلامي موظف است كه سياست را بر پايه ائتلاف و اتحاد ملل اسلامي با رعايت احترام متقابل قرار دهد تا وحدت سياسي و اقتصادي در جهان اسلامي تحق بخشد». خداوند ظل مبارك را بر رئوس مسلمين مستدام بدارد تا مسلمانان با عنايت عالي بتوانند در انجام وظايف شرعي و حفظ قوانين اسلام در اين عصر توفيق پيدا كنند به انتظار امر مبارك ادامه الله ظلكم الوارث. امضاهاي زيادي از علماي تهران هست كه از آقاي حاج محمدباقر آشتياني و آقاي سيد محمدعلي صدق شروع مي‏شود. (يكي از نمايندگان- امضاها را بخوانيد).
دكتر بهشتي- همه امضاها خوانا نيست چون اسامي بالاي آنها نوشته نشده.
منتظري- سي چهل امضاء از علماي معروف تهران است كه بعضي‏ها را ممكن است خواند اگر مي‏خواهيد بخوانم.
دكتر بهشتي- خوب، اين نامه خوانده شد و اجازه بدهيد كه توضيحي هم از طرف مجلس خبرگان در اين باره داده شود اما آن اصل بعد كه راجع به وحدت امت اسلامي است كه در رديف آن اصلي است كه تصويب شده و اما اصل مربوط به دين رسمي به اين صورت كه با رأي اكثريت تصويب شد انتقادي كه شده است اين است كه چرا وقتي نام مذهب جعفري اثني عشري برده شده كلمه مذهب حق جعفري اثني عشري نيامده است، مذاكرات آن روز مجلس منتشر شده و همه برادران و خواهران عزيز كه به آن مذاكرات گوش داده‏اند توجه دارند كه اگر به جاي تعبير «مذهب جعفري اثني عشري» نوشته شد «مذهب جعفري اثني عشري» به اين اعتبار بود كه خواستيم در اين تعبيرها توصيه‏هاي مؤكد قرآن و نبي اكرم صلوات الله و سلامه عليه و ائمه طاهرين سلام الله عليهم اجمعين را رعايت كرده باشيم درست به همان دليل كه بيشتر ما ان شاء الله مي‏خواهيم، البته نمي‏گوييم همه، چون در همه ممكن است خيلي مشكل باشد و نتوانيم عمل كنيم اما تا آنجا كه ميسر است بيشتر ما در گفتار و رفتارمان شيعه و دنباله‏رو امامان پاك عليهم السلام باشيم. در بيان اين اصل هم ما خواستيم همان دستورها و رهنمودهاي مؤكد آنها را رعايت كنيم، همه مي‏دانند كه هر تعبيري كه بخواهد به رابطه‏هاي برادرانه اسلامي ما در هر دوره‏اي از ادوار آسيب وارد كند بر طبق دستور قرآن و سنت پيغمبر و اهل بيت عليهم السلام بايد از آن تعبير خودداري شود به خصوص كه در اينجا هيچ چيزي كم گذاشته نشده است آن‏چه از نظر بيان قانون و تقنين قانون و مشخص كردن راه آينده قانون‏گذاري در كشور ما است آن‏چه بايد باشد، هست ولي اين تعبيري كه ممكن است ايهام جدايي‏آور براي برادران مسلمان عزيز ديگر ما، چه در داخل مرزهاي ايران و چه در خارج از مرزهاي ايران داشته باشد، اين تعبير را بايد ببينيم خود ائمه ما اگر الان ما در عصر امام صادق سلام الله عليه بوديم خود امام چه رهنمودي به ما مي‏فرمود، مشابه اين رهنمودها در روايات فراوان آمده و راه مشخص شده، خوشبختانه فقه غني ما در اين ابعادش هم غني است و راهنمايي‏هاي صريح و روشن و كافي دارد، اين است كه چه آقايان علماي اعلامي كه خدمت امام نامه مرقوم فرموده‏اند و رو نوشتش را اينجا فرستاده‏اند و چه برادران و خواهران عزيزي كه جناب آقاي صدوقي فرمودند كه تذكرات و اعلام‏هايي به ايشان داشته‏اند چه آنهايي كه نامه‏ها و تلگرافاتي فرستاده‏اند، عنايت بفرمايند كه ما درست به همان ترتيبي كه جناب آقاي صدوقي در اينجا يادآوري كردند كه همه دنيا مي‏خواهند ببينند ما چه مي‏كنيم، در همه‏
                        صورت مشروح مذاكرات قانون اساسى‏جلسه‏31-1، ص: 663
اين نكته‏هاي ظريف هم قبل از هر كس خداي متعال و ولي قائم او سلام الله عليه ناظرند كه ببينند كه ما در اينجا با همه سونگري و توجه كامل به دستورها و راهنمايي‏هايي كه در اختيار ما گذاشته شده عمل مي‏كنيم و يا تحت تأثير احساس قرار مي‏گيريم بي‏آن‏كه به همه جوانبش توجه و عنايت داشته باشيم.
بنابراين آن‏چه كه با رأي اكثريت تصويب شد به هيچ عنوان ذره‏اي برخلاف آن‏چه حق و واقع و اصل هست نبود و قرار هم نبوده باشد و قرار هم نيست باشد و مسأله بر سر تعبير است و در تعبيبر آن‏چه مورد نظر و زير بناي رأي اكثريت بود اين بود كه عرض شد، اگر اين بيان و اين منطق و اين توجيهي كه اكثريت به آن مستند بوده براي همگان مورد قبول افتد و اميدواريم كه در اين جهت همه اتفاق نظر داشته باشيم و اگر احياناً هم مورد قبول نيست همان‏طور كه آقاي صدوقي فرمودند مجال اين هست كه ما بحث و گفت و گو كنيم شايد دلايلي كه آقايان دارند بيشتر از اينها باشد و در مجال بعد به اين نكته بپردازيم به هر حال اميد ما اين است كه خداي متعال هادي و راهنماي ما به سوي حق و صواب و هدايت او و توفيق و عنايت او فرا راه و دستگيرمان باشد. اما راجع به مسأله قيود مربوط به رئيس‏جمهور آن روز گفته شد كه در جاي خودش در شرايط رئيس‏جمهور مورد بحث قرار مي‏گيرد و نخواستند كه اين در اينجاكه مربوط به رئيس‏جمهور نيست مورد بحث قرار گرفته باشد، اين هم نظري بود كه آن‏روز دوستان بيان كردند. جناب آقاي مدني فرمايشي داريد؟
مدني- اين‏كه فرموديد آن روز اين كلمات با اكثريت تصويب شد ظاهراً درست نيست يعني كلمه حقه نباشد، عده زيادي اصرار داشتند كه باشد و بعضي‏ها ناراحت شدند و از جهت نبودن اين كلمه از جلسه خارج شدند، ثانياً نبودنش اكثريت نداشت بلكه براي بودنش هم به اندازه دو ثلث از عده نمايندگان رأي نداشت، آنهايي كه موافق بودند با بودن كلمه حقه و دست بلند كردند از نصف خيلي بيشتر بودند، بنابراين اگر كلمه حقه را نخواهيد بگذاريد، نبايد بگوييد كه با اكثريت تصويب شد كه اين نباشد نه، آن‏روزي كه رأي گرفته شد بيشتر از نصف عده حاضر دست بلند كردند كه باشد، البته اين اشكال بر مي‏گردد به لايحه‏اي كه قبل از ما تصويب شده بود و عرض كردم درست نيست چون يك وقت مي‏بينيد كه چهل نفر اثبات كردند و قانونيت پيدا نمي‏كند و نتيجه‏اش اين مي‏شود كه سي نفر ناهي به چهل نفر مثبت مقدم شدند، از جمله كلمه حقه بود در مذهب.
نايب رئيس- آن‏چه بنده عرض كردم اين بود كه اين متن موجود با اكثريت تصويب شد خوب، آقاي دكتر شيباني فرمايشي داريد؟
دكترشيباني- من پيشنهادم اين است كه اولًا وارد دستور بشويم ثانياً از اين به بعد نامه‏ها و تلگرافات ديگران را مطرح نفرماييد ما در اينجا آن‏قدر بحث داريم كه ديگر احتياج به بحث خارج نيست.
نايب رئيس- متشكرم آقاي حجتي فرمايشي داريد بفرماييد.
حجتي كرماني- مي خواهم «ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ» را عنوان كنم، مجلس خبرگان بايد واقعاً نمونه عمل اسلامي باشد ما اگر خواسته باشيم دايره تفكر را محدود كنيم به گونه‏اي كه خودمان فكر مي‏كنيم و خيال كنيم هر كس غير از ما به گونه ديگري فكر مي‏كند ولو نماينده باشد يا نباشد، اين از اسلام خارج است و من هم اگر فردا چيزي‏
                        صورت مشروح مذاكرات قانون اساسى‏جلسه‏31-1، ص: 664
به نظرم رسيد كه اكثريت آقايان مخالف بودند جرأت نمي‏كنم بيايم اظهار كنم، اين اختناق را از نظر اكثريت ما به وجود مي‏آوريم زيرا فكر مي‏كنم چون ما اكثريت داريم ديگران حق ندارند حرفشان را بزنند ممكن است كساني اشتباه بكنند بنده هم ممكن است اشتباه بكنم بنابراين كساني كه مطالبي در هر زمينه مي‏گويند ما اينها را رمي به بي‏ديني و تحريك اجانب نكنيم اينها برادران مسلمان ما هستند من اين آيه را يادم مي‏آيد «إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً» اين كثرتي كه آقايان پشتيبانشان هستند «فَلَمْ تُغْنِ عَنْكُمْ شَيْئاً» هست، شما مرتب داريد افراد را از دين و ولايت فقيه و مجلس خبرگان با اين تضييقي كه به وجود مي‏آوريد نااميد مي‏كنيد اين را عرض نمي‏كنم ماهيت مسائل را عرض نمي‏كنم كيفيت بيان مطلب كه كسان ديگري حق نداشته باشند مطلبشان را بگويند به نظر من يك رويه اسلامي نيست شما اجازه بدهيد كه ما چند نفر برويم خدمت امام و از آقا درخواست كنيم التماس كنيم كه محيط را جوري به وجود نياورند كه يك عده‏اي از برادران مسلمان ما خيال كنند ما داريم آنها را از اسلام بيرون مي‏كنيم و از جامعه‏يمان طرد مي‏كنيم. اين خلاصه مطالب بنده بود و اگر نوبت بنده به نطق قبل از دستور رسيد مطالبم را عرض مي‏كنم. اگر ما سر كلمه حق و اين كلمات بخواهيم بحث كنيم مسأله به درازا مي‏كشد، همه شما كه اينجا نشسته‏ايد اگر كردستان را مي‏خواستند بگيرند هيچ كدام نبوديد كه برويد و كاري بكنيد آن آقايان هم كه آن نامه را نوشته‏اند هيچ كدام اهل اين نبودندكه بروند كردستان، آن امام بود كه شما را با آن شهامتش و با آن قدرتش اينجا آورده است حالا ما آمده‏ايم در پرتو قدرت امام اينجا نشسته‏ايم و سر كلمات بحث مي‏كنيم اين كار را نكنيد من فكر مي‏كنم بايد يك مقدار موقعيت واقعي خودمان را احساس كنيم و زير پرچم امام و يا زير لواي امام سوءاستفاده نكنيم.
نايب رئيس- عرض مي‏شود كه بي‏شك تا آنجا كه مربوط به وضع جلسه و جو مي‏باشد ملتزم خواهيم بود كه هر يك از نمايندگان محترم آن‏چه كه تشخيص و نظرشان هست اينجا آزادانه بگويند و اميدوارم تا حالا هم موفق شده باشيم كه اين كار را بكنيم در مواردي هم كه به نماينده‏اي عرض شده است كه حالا اين مطلب را نفرماييد و يا اين مطلب نبايد گفته شود به اعتبار رعايت نظم و نظام‏نامه مجلس بوده و لا غير در آينده هم ان شاء الله اين طور خواهد بود. غايبين اين دو روز را مي‏خوانم: غايبين و دير آمدگان عصر پنج‏شنبه آقايان انواري- دستغيب- مهندس سحابي- مؤبد شهزادي- طاهري گرگاني- عرب و فوزي و آقاي كرمي كه نامه نوشته بودند كه كسالت داشتند و آقاي منتظري كه قبلًا اطلاع داده بودند كه براي كار لازمي به قم رفتند و آقاي نوربخش و آقاي غفوري اما كساني كه تأخير داشتند آقايان: اكرمي بيست و هفت دقيقه- باهنر چهل و يك دقيقه- بني صدر بيست و نه دقيقه- حسيني هاشمي بيست و شش دقيقه- حيدري بيست و پنج دقيقه- خادمي هفتاد و شش دقيقه- خامنه‏اي بيست و چهار دقيقه- رحماني بيست و دو دقيقه- دكتر شيباني بيست و پنج دقيقه- صافي بيست و چهار دقيقه- دكتر ضيائي سي دقيقه- مقدم مراغه‏اي شصت و شش دقيقه- موسوي اردبيلي چهل دقيقه. غايبين امروز صبح شنبه 31/ 6/ 58 آقاي حائري كه قبلًا كسالتشان را اعلام كرده بودند و حالا هم در جلسه تشريف دارند و آقاي فوزي اما كساني كه امروز صبح تأخير داشته‏اند آقايان: بني صدر بيست و چهار دقيقه- خامنه‏اي بيست دقيقه- مهندس سحابي بيست و يك دقيقه- طاهري اصفهاني بيست و هفت دقيقه- فلسفي سي دقيقه- مراغه‏اي بيست و چهار دقيقه- ميرمرادزهي سي و شش‏
                        صورت مشروح مذاكرات قانون اساسى‏جلسه‏31-1، ص: 665
دقيقه- نور بخش بيست و شش دقيقه- آيت هفتاد و شش دقيقه و نمايندگاني كه در آخر جلسه قبل از پايان جلسه را ترك كرده‏اند آقاي خامنه‏اي در ساعت يازده و پنجاه دقيقه و آقاي دستغيب در ساعت دوازده سي دقيقه.
طاهري اصفهاني- من آن‏قدر در آمدن به جلسه مقيد هستم كه يك روز به خاطر همين موضوع از بليط هواپيمايم گذشتم من ديروز بايد ساعت نوزده و پنجاه دقيقه با هواپيما مي‏آمدم ولي هواپيما تأخير داشت و علت دير آمدن من تأخير هواپيما بود.
نايب رئيس- متشكرم، آقاي موسوي تبريزي بفرماييد.
موسوي تبريزي- در صورت جلسه روز سه‏شنبه 27/ 7/ 58 نام اينجانب را در رديف غايبين ذكر كرده‏اند در صورتي كه اينجانب در جلسه حضور داشته‏ام.
نايب رئيس- لطفاً اعتراض خود را به مسؤولان مربوط بدهيد تا اصلاح شود.
4- طرح و تصويب اصل 30 (اصل بيست و ششم)
نايب رئيس- اصل 30 را به اين شكلي كه در دستور جلسه آمده قرائت مي‏كنم:
اصل 30- تشكيل احزاب، جمعيت‏ها، كانون‏ها، سازمان‏ها، اتحاديه‏ها، سنديكاها و انجمن‏هاي گوناگون، اديان رسمي، سياسي، صنفي، فرهنگي، ادبي، هنري با اساس‏نامه مرام‏نامه مصوب و اعلام شده آزاد است مشروط بر اين‏كه در محتواي مرام‏نامه و در عمل اصل استقلال، آزادي حاكميت نظام جمهوري اسلامي، وحدت ملي و تماميت ارضي را نقص نكرده و عليه آن اقدام ننمايند و نيز مسلح و يا وابسته به بيگانه نباشند.
نماينده گروه سه براي توضيح تشريف بياورد. آقاي دكتر قائمي بفرماييد.
دكتر قائمي- بسم الله الرحمن الرحيم. اين اصل همان‏طور كه ملاحظه مي‏فرماييد مربوط است به حقوق ملت و مسائلي كه در اين اصل مطرح شده است يك مقدار وسيع‏تر و گسترده‏تر از آن‏چه در پيش‏نويس قانون اساسي داشتيم مي‏باشد و در اين زمينه نظرات زيادي براي ما رسيده بود كه در اينجا خلاصه نظراتي را كه مردم فرستاده بودند يادداشت كرده‏ام. مطالب به نظر من خيلي روشن است ولي در عين حال بعضي از مسائل است كه به نظر مكرر مي‏رسد حالا بعضي از كلمات آنها را توضيح مي‏دهم. بحث از تشكيل احزاب است مانند حزب كمونيست و بحث از آزادي جمعيت‏ها است مثلًا مي‏گويند جمعيت طرفداران سازمان ملل متحد و از اين قبيل و بحث است از آزادي كانون‏ها مانند كانون نويسندگان و همچنين سازمان‏هايي از قبيل خيريه و بهداشتي و اتحاديه‏ها مثل اتحاديه روزنامه‏نگاران و اتحاديه‏هاي ديگر و سنديكاها مانند سنديكاهاي كارگري و امثال آن (عرب- بايد عوض شود) الان وقت عوض شدن نيست. (نايب رئيس- آقاي عرب اجازه بفرماييد بعداً صحبت خواهيد فرمود). من نظراتم را خواهم گفت بعداً شما مي‏توانيد نظرتان را ابراز كنيد. بحث از انجمن‏هاي گوناگون اديان رسمي است مثل انجمن‏هاي خيريه‏اي كه بعضي از مذاهب دارند مثل زرتشتي و مسيحي و از اين قبيل حالا اين انجمن‏ها ممكن است انجمن سياسي، صنفي، فرهنگي، ادبي باشند. اين انجمن‏ها به شرطي آزادند كه اساس نامه و مرام‏نامه داشته باشند و همچنين محتواي مرام‏نامه اينها اصل استقلال مملكت، آزادي و حاكميت نظام جمهوري اسلامي، وحدت ملي و تماميت ارضي را نقض نكند. وقتي كه اين اصل در گروه تصويب مي‏شد ما يك مقدار نظراتي‏
                        صورت مشروح مذاكرات قانون اساسى‏جلسه‏31-1، ص: 666
در مورد برادرانمان كه در ارتش مشغول فعاليت هستند داشتيم و راجع به آن بحث زياد شده. (اشراقي- ذيلي ندارد؟) قرار شد كه اول گوش كنيد. بحث از اين شد كه آيا برادران ارتشي ما حق دارند در يك جمعيت سياسي و يا در يك حزب شركت كنند يا خير؟ دوستان ما بحث‏هاي متعددي كردند و شايد آقايان حدود بيست بار در جلسه بحث كردند و نتيجه بحث اين شد كه ارتشي‏ها حق ندارند در فعاليت‏هاي سياسي و احزاب سياسي شركت كنند و علتش اين است كه يك نفر ارتشي بايد بي‏طرف باشد و او نمي‏تواند هم تابع يك حزب باشد و از حزب دستور بگيرد و هم از فرمانده خودش و مثالي كه برادران ما در جلسه آوردند اين بود كه اگر در همين برنامه‏اي كه در كردستان عملي شده است حزب دموكرات در ارتش نفوذ داشت در آن صورت معلوم نبود كه ميزان ضايعات ما چقدر بود و كليه آقايان معتقد بودند كه ارتش، دست جمهوري اسلامي و نيروي فعاله‏اش مي‏باشد. بنابراين شركت در احزاب و دسته‏جات روحيه يك ارتش را عوض مي‏كند و اصولًا وابستگي به يك حزب هميشه گرايشي مي‏آورد. (نايب رئيس- اين موضوع چه ارتباطي به توضيح اصل دارد؟) مي‏خواستم اين را عرض كنم چون ابداً اشكالاتي در همين زمينه مطمئناً مطرح خواهد شد. (نايب رئيس- آقاي قائمي اين‏طور نفرماييد شما بايد در مورد اصل متن توضيح بفرماييد). درباره احزاب به صورت مطلق ذكر كرده‏ايم و حتي گفته‏ايم شامل حزب كمونيست هم مي‏شود، با اين‏كه كشور ما يك كشور اسلامي است فعاليت حزبي مانند حزب كمونيست آزاد است نمونة اين را در كشورهاي ديگر هم مانند كشور فرانسه مي‏بينيم ولي فعاليت اين احزاب به اين صورت نيست كه عليه تماميت ارضي و جمهوري اسلامي ايران باشد يا اصولي را كه در قانون اساسي هست نقض كند و اگر يك حزبي فعال و آزاد هست، اساس فكر اين است كه آن حزب مي‏تواند نظرات اقتصادي و تربيتي و از اين قبيل را دارد، اعمال كند.
مسأله ديگري كه در آخر اصل آورديم اين است كه تشكيل احزاب و جمعيت‏ها و امثال آن به شرطي است كه مسلح و وابسته به بيگانه نباشد. مثلًا اگر حزب كمونيست بخواهد در مملكت فعاليت كند آزاد است به شرطي كه به هيچ‏كس از كشورهاي ديگر كمونيست وابسته نباشد و نمونه‏هاي ديگري كه ممكن است در اين زمينه در احزاب ديگر باشد. حالا اگر سؤالي احياناً هست بفرماييد. (صافي- اگر عليه مباني اسلام فعاليت نكنند فعاليتشان مانعي ندارد).
نايب رئيس- بسيار خوب، حالا اگر كسي مخالف و يا موافق هست به نوبت براي صحبت تشريف بياورند ولي اول اگر سؤالي هست بفرمايند. آقاي منتظري سؤال داريد بفرماييد.
منتظري- بلي من چند سؤال دارم. يكي اين‏كه آقايان نوشته‏اند «انجمن‏هاي گوناگون اديان رسمي» در حالي كه كلمه رسمي در اقليت‏هاي مذهبي تأييد نشده است و فقط گفته شده «دين رسمي ايران اسلام است» و اديان اقليت‏ها شناخته شده هستند لفظ «رسمي» ندارد. پس ما نگفتيم اديان رسمي چهار تا و يا اينها است. پس بايد بنويسيد «دين اسلام و اقليت‏هاي شناخته شده» و همين‏طور كه عرض كردم اديان رسمي به آن صورتي كه گفته شد درست نيست زيرا دين رسمي ايران فقط اسلام است. (دكتر قائمي- البته مورد نظر ما هم همين بوده است). مي‏دانم كه نظر همين بوده است ولي عبارت بايد تصحيح شود. (دكترقائمي- مي‏توان اصلاح كرد). سؤال ديگرم در مورد هنر است، چون هنرها مانند هنر نقاشي هنر مشروعي است ولي هنر غير مشروع هم داريم مثل رقص و دانس و موسيقي‏هاي حرام. بنابراين كلمه‏
                        صورت مشروح مذاكرات قانون اساسى‏جلسه‏31-1، ص: 667
 «هنري» مطلق است و شامل هنرهاي غير رسمي هم مي‏شود. انتقاد ديگري كه به نظر مي‏آيد اين است كه كلمه «حاكميت» زائد است. يعني نوشته شود «آزادي، نظام جمهوري اسلامي و كلمه «حاكميت» قبل از «نظام جمهوري اسلامي» را نمي‏خواهد. (طاهري اصفهاني- اين «حق حاكميت» بوده كه كلمه «حق» افتاده است). (دكتر قائمي- در اصل تنظيم شده كلمه «حق» ندارد). سؤال ديگرم اين است كه ممكن است انجمن‏هايي باشند كه در آن عليه اسلام تبليغ كنند. آيا اين انجمن‏ها مجاز هستند يا خير؟ شما ذكر نكرده‏ايد. (دكتر قائمي- حاكميت نظام جمهوري اسلامي و ...) حاكميت نظام جمهوري اسلامي غير از تبليغ عليه اسلام يعني تبليغ عليه «جمهوري اسلامي» غير از تبليغ عليه «اسلام» است و به عبارت ديگر مي‏توانندتبليغ كنند كه در اسلام اشكالاتي هست. (دكتر قائمي- اجازه بفرماييد همين سؤال را من توضيح بدهم). اجازه بفرماييد كه من سؤالاتم را تا آخر بگويم. (دكتر قائمي- من نمي‏توانم تمام سؤالات را تا آخر در ذهن بسپارم. لطفاً سؤالات را يك به يك مطرح بفرماييد). بسيار خوب.
دكتر قائمي- فرموديد اگر عليه اسلام تبليغ كنند، در متن تنظيمي گفته شده است كه «اساس‏نامه ومرام‏نامه مصوب و اعلام شده» چه مرام‏نامه‏اي در جمهوري اسلامي تصويب خواهد شد؟ آيا مرام‏نامه‏اي كه ضد اسلام باشد؟
منتظري- اين قيد «مصوب» نمي‏فهماند كه بايد مصوب جمهوري اسلامي باشد بلكه معنايش اين است كه خود آن انجمن مرام‏نامه‏اي را تصويب كرده باشند كه معلوم شد مرام و كارشان چيست.
بشارت- ممكن است مصوب دولت نباشد و مصوب خود آن حزب يا انجمن باشد.
منتظري- بسيار خوب مصوب خود آن انجمن ممكن است برخلاف اسلام باشد.
دكتر قائمي- منظور از «حاكميت نظام جمهوري اسلامي» و «جمهوري اسلامي» كه قبلًا صحبت كرده‏ايم تركيبي است از دو كلمه «جمهوري» و «اسلام» قرار نشد در مملكت ...
منتظري- من سؤالم تا آخر تمام نشده است.
نايب رئيس- آقاي منتظري جناب‏عالي يك سؤال بفرماييد و ايشان هم جواب بدهند و بعد جناب‏عالي سؤال‏
بعدي را مطرح بفرماييد.
منتظري- بسيار خوب در اين اصل نوشته نشده است كه اينها در آن انجمن‏ها نبايد عليه اسلام تبليغ بكنند،
همچنين حذف «مرام‏نامه مصوب» زيرا به اين معني است كه خود آن گروه يك مرام‏نامه براي خودش‏
تصويب كرده است.
دكتر قائمي- آيا اين قسمت اول براي شما حل شده كه حالا به قسمت دوم برويم؟ اين مسأله‏اي را كه‏
فرموديد عليه اسلام نبايد تبليغ كنند به نظر من در كلمه «جمهوري اسلامي» هست. (منتظري- خير نيست). اگر نيست بايد اصلاح شود ولي به نظر من هست.
منتظري- سؤال ديگر اين است كه نوشته‏ايد «و نيز مسلح و يا وابسته» من وقتي اين عبارت را خواندم چنين فهميدم كه هر كس در انجمن‏ها شركت مي‏كند با اسلحه نبايد باشد، در صورتي كه جناب‏عالي معنايش كرديد كه اصلًا كساني كه در كشور مسلح هستند حق ندارند در انجمن‏ها شركت كنند. اين حرف غلطي است كه ما بگوييم ارتشي‏ها و افسران ارتشي، نظامي‏ها حق ندارند در انجمن‏هاي ديني شركت كنند و يا در انجمن‏هايي كه خودشان براي اسلام و دين تشكيل مي‏دهند حق شركت ندارند و نمي‏توانند چنين انجمن‏هايي داشته باشند و از طرف ديگر
                        صورت مشروح مذاكرات قانون اساسى‏جلسه‏31-1، ص: 668
كلمه «مسلح» مقصود شما را نمي‏فهماند براي اين‏كه مي‏فرماييد با سلاح نبايد در انجمن برود.
دكتر قائمي- مي‏خواستم اين را عرض كنم كه احزاب و جمعيت‏ها حق ندارند مسلح باشند، كانون‏ها و سازمان‏ها نمي‏توانند مسلح باشند و همچنين اين احزاب و جمعيت‏ها و كانون‏ها نبايد وابسته به دولت‏هاي بيگانه باشند، يعني ما دو شرط براي آزادي احزاب و جمعيت‏ها و كانون‏ها گذاشته‏ايم يكي مسلح نبودن و ديگر عدم وابستگي به بيگانگان و اين نظري بود كه ما در اين مطلب داشته‏ايم.
نايب رئيس- آقاي قائمي سؤال در مورد اين است كه نوشته‏ايد «مسلح نباشند» چون توضيح شما در اثناي مطالبتان كه براي آقاي منتظري و يا بعضي‏ها مي‏گفتيد، يك معني ديگري را تداعي كرده است. سؤال اين است، منظور از اين‏كه مي‏گوييد «و نيز مسلح نباشند» يعني اعضاي احزاب و جمعيت‏ها عضو تشكيلات نظامي و انتظامي كشور نباشند؟ (دكتر قائمي- خير (خوب آقاي منتظري ايشان مي‏فرمايند اين نيست. آقاي فارسي سؤالي هست؟ (فارسي- چند تذكر اصلاحي داشتم). اگر تذكر اصلاحي هست بعداً بفرماييد. آقاي موسوي تبريزي سؤالي داريد؟ (موسوي تبريزي- من به عنوان موافق با اين اصل مي‏خواهم صحبت كنم). آقاي بني صدر سؤالي هست؟ (بني صدر- خير). آقاي رشيديان سؤالي هست؟
رشيديان- اينجا نوشته شده «انجمن‏هاي گوناگون اديان رسمي» و بعد «سياسي، صنفي، فرهنگي، ادبي، هنري» اين انجمن‏ها مال اديان به اصطلاح رسمي است يا به سياسي، صنفي، فرهنگي، هنري هم مي‏رسد؟
دكتر قائمي- قبلا پاسخ دادم كه منظور ما از اين «اديان رسمي» اقليت‏هاي مذهبي است.
نايب رئيس- نه آقاي قائمي اين سؤال ديگري است.
رشيديان- «سنديكاها و انجمن‏هاي گوناگون اديان رسمي» اين انجمن‏ها و سنديكاها مال اديان رسمي است؟ يا مال سياسي، صنفي، فرهنگي است؟ مربوط به كدام است؟ اينجا مبهم است.
نايب رئيس- دقت مي‏فرماييد؟ يعني رديف عبارت اين‏طور است «احزاب، جمعيت‏ها، كانون‏ها، سازمان‏ها، اتحاديه‏ها، سنديكاها و انجمن‏هاي گوناگون اديان رسمي، سياسي» (دكتر قائمي- اينجا دو نقطه بگذاريد مسأله حل است). اجازه بفرماييد يعني اين «سياسي» به چه مي‏خورد؟ (دكتر قائمي- به همه اينها سياسي، احزاب سياسي و جمعيت سياسي مي‏تواند باشد). انجمن‏هاي گوناگون اديان رسمي هم سياسي و فرهنگي و صنفي دارد؟ (دكتر قائمي- بلي). بسيار خوب توضيحي ايشان دادند كه منظور عبارت البته روان نيست. آقاي فاتحي سؤالي هست؟ (فاتحي- به عنوان مخالف مي‏خواهم صحبت كنم). آقاي پرورش سؤالي هست؟
پرورش- اينجا نوشته‏اند «انجمن‏هاي گوناگون اديان رسمي، سياسي، صنفي، فرهنگي، ادبي، هنري با اساس‏نامه و مرام‏نامه مصوب اعلام شده آزاد است» اگر تصويب شده و بعد از تصويب آزاد شده است «مشروط» ديگر چيست؟ مشروط بر اين‏كه در محتواي مرام‏نامه و در عمل اصل استقلال، آزادي، حاكميت نظام جمهوري اسلامي، وحدت ملي و تماميت ارضي را نقض نكرده باشد.
نايب رئيس- آقاي پرورش ايشان توضيح دادند يعني مصوب خودشان يعني اساس‏نامه مصوب خود موسسين، نه مصوب دولت. (يكي از نمايندگان- تصريح كردند مراد حكومت اسلامي است). بنابراين اجازه بفرماييد خود آقاي قائمي توضيح بدهند كه منظور از مصوب چيست؟
                        صورت مشروح مذاكرات قانون اساسى‏جلسه‏31-1، ص: 669
دكتر قائمي- منظور از مصوب اين است كه خود كساني كه اساس‏نامه و مرام‏نامه را مي‏نويسند آن را اعلام مي‏كنند يعني نظر خودشان را اعلام مي‏كنند. البته ممكن است دولت آن را بپذيرد يا نپذيرد.
نايب رئيس- يعني در جلسه خودشان تصويب شده باشد. (دكتر قائمي- بلي و اعلام شده باشد). (طاهري اصفهاني- ظاهر مصوب چيست؟) مقصود آقاي طاهري اين است كه عبارت وافي نيست.
دكتر قائمي- اين عبارت را اصلاح مي‏كنيم). آقاي عرب شما انتقاد داريد يا سؤال؟ (عرب- راجع به لفظ سنديكا انتقاد دارم). بسيار خوب يعني مخالف هستيد. آقاي سبحاني سؤالي هست؟ (سبحاني- بلي). بفرماييد.
سبحاني- متن اصلي كه در پيش‏نويس قبل آمده است از اين متن دقيق‏تر است و به جاي «انجمن‏هاي گوناگون اديان رسمي» تعبير بهتري دارد. «جمعيت‏ها و انجمن‏ها ي ديني» اين كلمه «انجمن‏هاي ديني» اگر جانشين «اديان رسمي» هم اشكال عملي ندارد هم هم روان‏تر است.
دكتر قائمي- علت اين‏كه ما در اينجا كلمه «رسمي» را گذاشته‏ايم اين است كه در اين مملكت و در خيلي از ممالك بعضي شبه مذاهب وجود دارد كه خود را مذهب به حساب مي‏آورند مثل بهائيت و به همين دليل ما كلمه «رسمي» را اضافه كرديم كه آنها را شامل نشود. (طاهري اصفهاني- پس بگوييد ما آن‏وقت كه اديان رسمي نوشتيم نمي‏دانستيم بايد اقليت رسمي بنويسيم). بلي اين را در ضمن مطالبم عرض كردم.
 (سبحاني- در پيش‏نويس قبلي جملة ديگري هست كه حذف شده است).
نايب رئيس- آقاي سبحاني اين ديگر سؤال نيست.
سبحاني- يك مطلب را حذف كرده‏اند «و هيچ كس را نمي‏توان از شركت در گروه ديني، سياسي و اجتماعي دلخواهش منع كرد و يا به شركت در يكي از اين گروه‏ها مجبور ساخت» اين عبارت چرا حذف شده است؟ (دكتر قائمي- همين‏كه گفتيم آزاد است مسأله روشن است). سؤال سوم اين است كه اگر به جاي «مصوب و اعلام» نوشته شود «ثبت شده» بهتر است. (دكتر قائمي- كلمات را مي‏شود اصلاح كرد همان‏طور كه دوستان ديگر پيشنهادات ديگري در اين زمينه دارند).
نايب رئيس- آقاي خزعلي سؤالي هست؟
خزعلي- راجع به تنظيم عبارتي تذكري دارم، نوشته شده است «اديان رسمي» كه خودشان اصلاح كردند و همين‏طور تعبير عبارت «گوناگون اديان رسمي، سياسي، صنفي» از نظر تنظيم به ذهن مي‏زند كه «اديان رسمي سياسي» اگر اين تاخير ...
نايب رئيس- بلي همان است كه قبلا گفته شده است لطفاً مواردي كه تكراري است ديگر گفته نشود. آقاي مقدم مراغه‏اي شما سؤالي داريد؟ (مقدم مراغه‏اي- من مخالف هستم). آقاي صافي سؤالي هست؟
صافي- اين مباني اسلام در كجا است؟ در اصل آمده است «استقلال، آزادي، حاكميت جمهوري اسلامي» اگر با مباني اسلام مخالف باشد اشكال پيدا نمي‏كند؟
دكتر قائمي- پاسخ دادم كه در كلمه جمهوري اسلامي مسأله اسلامي هست همان‏طور كه بارها در مجلس بحث شده است كلمه جمهوري اسلامي از دو كلمه تشكيل‏
                        صورت مشروح مذاكرات قانون اساسى‏جلسه‏31-1، ص: 670
يافته است. (صافي- حاكميت اسلام و اصل استقلال) حالا اگر بايد اضافه شود يك مسأله ديگر است، ولي وقتي بحث از جمهوري اسلامي كرديم قرار نيست مثلًا جمهوري كفر باشد. (يكي از نمايندگان- ممكن است در ميان احزاب و جمعيت‏ها، احزاب و جمعيتي مخالف مباني اسلام باشد ولي اين احزاب و جمعيت‏ها نبايد عملا مباني اسلام اقدام توطئه كنند).
نايب رئيس- من توضيحي مي‏دهم تا مطلب كاملا روشن شود. به طور كلي اين سؤال مطرح است و نمايندگان محترم همه با توجه به اين سؤال، سؤالاتشان را مطرح كنند و رأي بدهند. اين سؤال مطرح است كه در نظام جمهوري اسلامي بيان مطالب ضد اسلام و نوشتن اين‏گونه مطالب و اين‏كه دور هم جمع شوند و بحث گفت و گو بكنند، آيا اين كار ممنوع است يا نيست؟ و اگر حاكميت و تماميت ارضي را نقض نكند ممنوع است؟
وقتي پيش‏نويس تهيه مي‏شد براي پيدا كردن تعبيري كه عبارت دوم را برساند و شامل عبارت اول هم نباشد بحث بود، چون پيش‏نويس كه تهيه مي‏شد بر اين پايه تهيه مي‏شد كه گفتن، اظهارنظر كردن، جلسه، بحث و گفت‏وگو تشكيل دادن درباره كليه مسائل فكري آزاد است. به شرط آن‏كه منجر به نقص و تزلزل و درهم شكستن اساس جمهوري اسلامي نشود. (دكتر قائمي- نظر گروه ما هم همين است) بنابراين مدتي بحث بود تا كلمه نقص پيدا شد و اين تعبير به نظر رسيد كه هم گويا است و هم مطلب را در همان حد خودش مي‏رساند و نه بيشتر. پس تهيه‏كنندگان در گروه سه هم مي‏خواسته‏اند اين را بگويند كه تشكيل گروه‏هايي براي بيان، اظهار نظر، بحث و گفت‏وگو پيرامون مسائل مختلف فكري و بشري آزاد است ولو خود اين مسائل و خود اين آراء، آرايي باشد كه مطابق با موازين اسلام نباشد و آن‏چه آزاد نيست عبارتست است از مجامع، احزاب و جمعيت‏هايي كه وجود آنها درهم‏شكننده و سست‏كننده مباني اسلام و جمهوري اسلامي باشد. (دكتر قائمي- بلي نظر ما هم همين است).
آقاي رباني شيرازي سؤالي هم هست بفرماييد.
رباني شيرازي- با توجه به اين‏كه پاسخ آقاي بهشتي قانع كننده نبود ... (نايب رئيس- قانع كننده يا روشن‏كننده؟) روشن‏كننده هم نبود. يعني اين مسأله‏اي را كه اينجا آمده روشن نمي‏كند. اينجا مي‏گوييد احزاب آزادند ولي بعد شرط مي‏كند كه «مشروط بر اين‏كه در محتواي مرام‏نامه و عمل ...» چند چيز را از جمله نظام جمهوري را نبايد نقض كند. مرام‏نامه حزب كمونيست سراپا نقض جمهوري اسلامي است. مرام‏نامه نقض است براي اين‏كه در محتواي آن مكتبي است كه در برابر اسلام قرار دارد.
نايب رئيس- آقاي قائمي توضيح بفرماييد.
دكتر قائمي- اين مطلب را در همان اول بحث عرض كردم و گفتم كه در بسياري از كشورها وجود دارد و نمونه‏اي هم از كشور فرانسه مثال آوردم. حزب كمونيست فرانسه حزبي است آزاد، با توجه به اين‏كه از لحاظ سيستم سياسي، اقتصادي با سيستم موجود فرانسه نمي‏خواند، اين‏كه مي‏گوييم آزاد هست به اين معني است كه آزاد است نظرات اقتصادي، تربيتي خودش را از طريق نمايندگانش در جامعه عرضه و اعمال كند، نه به اين مفهوم كه جمهوري را لغو كند و آن را از سيستم كمونيستي بكشاند. يك چنين حقي براي اين حزب نيست و آن چيز هم كه در مملكت بر سرش بحث بود و گروه ما نظر داد اين بود، نه به‏
                        صورت مشروح مذاكرات قانون اساسى‏جلسه‏31-1، ص: 671
آن مفهوم كه وقتي ما در كشورمان يك نظام جمهوري اسلامي را پياده مي‏كنيم كمونيست‏ها كه مخالف اين نظام هستند بيايند و آن را نقض كنند.
نايب رئيس- آقاي قائمي اگر اين اصل بر طبق آن‏چه كه در پيش‏نويس منتشر شده بود اين بياني كه من كردم براي توضيح آن كافي بود، چون آنجا نوشته شده است «تشكيل احزاب، جمعيت‏ها، انجمن‏هاي ديني، سياسي و صنفي آزاد است مشروط به اين‏كه در محتواي اصول استقلال، آزادي، حاكميت و وحدت ملي و اساس جمهوري اسلامي را نقص نكند.» توضيح كه من دادم مربوط به آنجا بود. در اينجا شما يك تعبيري داريد «مشروط به اين‏كه در محتوي مرام‏نامه اين را نقض نكند.» اشكال آقاي رباني به نظر من هم وارد است چون وقتي يك حزب ماركسيست- كمونيست است و حتي به‏همان حزب ماركسيست- كمونيست فرانسه هم محتواي مرام‏نامه‏اش نفي جمهوري بورژازي فرانسه است و نبايد گفت محتوايش آن نيست و فعاليت سياسي هم براي برانداختن آن نمي‏كند بنابراين بيانات شما براي من و شايد براي عموم قانع‏كننده نيست. (دكتر قائمي- نظري بود كه در گروه گفته شد و همين نظر را هم آورديم). (مكارم شيرازي- من براي اين سؤال اسم‏نويسى كرده بودم). اگر كمي صبر كرده بوديد نوبت شما رسيده بود و در همين الان نوبت خود شما است بفرماييد (مكارم شيرازي- ايشان آماده نشستن شده بودند، اين بود كه من خواستم صحبت كنم). (دكتر قائمي- خير آقاي طاهري فرمودند كه مي‏خواهند جواب بدهند اين بود كه بنده خواستم بنشينم). آقاي مكارم بفرماييد.
مكارم شيرازي- بنده سه سؤال ار ايشان دارم. سؤال اول اين‏كه نوشته شده «وابسته به بيگانه نباشد» بعد از آن گروه قبلي كه ذكر شده چه فايده دارد؟ آن قيود كفايت مي‏كرد و ديگر احتياج به نوشتن اين جمله نبود.
دكتر قائمي- كفايت نمي‏كرد. بسياري از احزاب هستند كه علاوه بر آن‏كه آن را نقض نمي‏كنند كمك‏هايي از خارج به صورت محرمانه مي‏گيرند و نمونه‏اش را هم در مملكت خودمان ديده‏ايم.
مكارم شيرازي- اين جواب كه قانع‏كننده نبود. سؤال دوم بنده، اساس نامه و مرام‏نامه مصوب و اعلام شده براي چيست؟ اگر منظور اين است كه شرايط جمعيت را بگوييد، شرايط كافيست اما اگر مي‏خواهيد جمعيت قانوني باشد اينجا بحث شرايط قانوني بودن جمعيت نيست.
دكتر قائمي- هيچ كدام از اين دو نظر كه فرموديد نيست، بحث در اين است كه گاهي يك حزب يا يك گروهي مي‏آيد و با يك اسمي مردم را به دور خويش جمع مي‏كند ما نظرمان اين است كه گروهي حق ابراز وجود دارد كه نظر خودش را بگويد تا مردم با چشم باز به دنبال آن برود. (مكارم شيرازي- اين جواب هم قانع‏كننده هم نبود)
نايب رئيس- اجازه بفرماييد همين الان ما گروه‏هايي داريم كه نام دارند كه چند نفر در آنها كار مي‏كنند و هم اطلاعيه و بيانيه منتشر مي‏كنند. اين آقايان در اينجا مي‏خواستند بگويند كه يك گروه كه مي‏خواهد
                        صورت مشروح مذاكرات قانون اساسى‏جلسه‏31-1، ص: 672
تشكيل بشود. بايد اقلا يك اساس‏نامه داشته باشد تا افرادي كه مي‏خواهند با آنها ارتباط پيدا كنند دچار غرور نشوند.
مكارم شيرازي- و اما سؤال سوم شمردن اين جمعيت‏هاست، ذكر اينها و رديف كردن اينها با طول و تفسير چرا آمده علتش چيست؟
دكتر قائمي- فكر مي‏كنند كه از توضيح مسأله ضرويست كه اينها را اسم ببريم ولي در اصطلاح علمي حزب يك مفهوم دارد. و مفهوم ديگر ما يك مقدار، يك مقدار خواستيم مسادله روشن‏تر باشد و وسعت‏نظر خودمان زا بتوانيم در اينجا نشان بدهيم.
نايب رئيس- آقاي موسوي جزايري سؤالي هم هست بفرماييد.
موسوى جزايري- با توجه به اين‏كه جامعه ما يك جامعه اسلامي است بيشتر به سمت تشكيل شوراها گرايش دارد تا به سمت سنديكا، چرا شما سنديكا را نوشته‏ايد ولي شورا را ننوشته‏ايد؟
دكتر قائمي- كلمه شورا در همه اينها مي‏آيد اگر بخواهيم شورا را هم اضافه كنيم بيشتر مورد اعتراض آقاي مكارم واقع مي‏شويم. شورا ديگر صورت قانوني دارد و اصل مربوط به آن هم تصويب شده است.
نايب رئيس- آقاي قائمي، نظر آقاي موسوي و شايد آقاي عرب هم همين است كه مسأله سنديكا مورد بحث است آيا سنديكاها باشد يا شوراها؟ لااقل اينجا سنديكا را تثبيت نكنيد.
موسوي جزايري- سؤال دوم بنده اين است كه شما تشكيل اين سازمان‏ها و كانون‏ها را مشروط كرده‏ايد. كه مسلح نباشند، در حالي كه امكان دارد تمام افراد يك انجمن جواز حمل اسلحه از مقامات مسؤول داشته باشند.
دكتر قائمي- كسي كه جواز حمل اسلحه دارد، در يك چهار چوب خاصي مي‏تواند از آن استفاده كند. مثلا بنده جواز اسلحه‏اي براي شكار دارم، من حق ندارم اين اسلحه را در حزب ببرم و يا در راهپيمايي همراه خودم داشته باشم.
نايب رئيس- آقاي خالاتيان بفرماييد.
خالاتيان- چند سؤال داشتيم كه يكي در مورد اديان رسمي بود كه فرمودند. سؤال دوم بنده در مورد انجمن‏هاي قومي است كه آيا در جاي ديگر در نظر گرفته شده است يا در همين جا است؟
دكتر قائمي- وقتي انجمن‏ها را به طور كلي گفتيم شامل انجمن‏هاي قومي هم مي‏شود.
نايب رئيس- آقاي يزدي بفرماييد.
يزدي- سؤال من راجع به همين كلمه احزاب و شمول آن حتي احزاب ضد اسلامي است كه جهات مختلف داشت كه بعضي از جهات آن جواب داده شد ولي يك جهتش كه تفاوت با مسأله‏اي كه در اصل قبل بود «كه اگر چيزي موجب گمراهي باشد ممنوع است» اين مسأله را چطور مي‏شود حل كرد؟ يكي از چيزهايي كه مورد بحث است «كه اگر موجب گمراهي شد ممنوع است» اگر يك حزبي مثلًا حزب كمونيست كه فرموديد در بيان عقايد آزاد
                        صورت مشروح مذاكرات قانون اساسى‏جلسه‏31-1، ص: 673
است تا جايي كه اقدامي بر عليه امنيت و استقلال كشور نكند، اما نسبت به اين‏كه موجب گمراهي افراد باشد كه در اصل قبل، ممنوع اعلام مي‏شود، اين دو با هم تفاوت دارد.
دكتر قائمي- همان‏طور كه فرموديد در اصل قبل ما اين را گنجانده‏ايم كه فعاليتي در مملكت نبايد بشود كه موجب گمراهي گردد، آن اصل قبل از اين اصل است و اين اصل بعدي، خود به خود تابع اصل قبلي خواهد بود.
يزدي- وقتي شروع به كار مي‏كند آزادي بيانش تا وقتي كه عملا مخالفت با تماميت ارضي يا امنيت نداشته باشد محدود نيست، ولي هر فعاليتي كه بر عليه اسلام باشد موجب گمراهي مي‏شود.
دكتر قائمي- درست مي‏فرماييد و در اين زمينه بايد فكري كرد.
نايب رئيس- آقاي خامنه‏اي بفرماييد.
خامنه‏اي- بنده چند سؤال دارم اول «تشكيل احزاب» يا خود «احزاب» اين قيد «تشكيل» كه آمده آيا ايجاد حزب تابع مقررات است و يا اگر حزبي هم بود كه قبلا تشكيل شده باز تابع همين مقررات است؟ آيا گذاشتن اين «تشكيل» جهت خاصي داشته است؟
دكتر قائمي- احزاب آزاد هستند، نظر ما اين بوده است (خامنه‏اي پس از «تشكيل» زياد است) ممكن است بعداً هم حزبي تشكيل بشود بنابراين كلمه «تشكيل» زياد نيست.
نايب رئيس- سؤال ايشان اين است كه اگر بگويند احزاب اعم از دوام احزاب و يا تشكيل حزب جديد هر دو را شامل مي‏شود.
خامنه‏اي- فرموديد كه احزاب، جمعيت‏ها، كانون‏ها و سازمان‏ها اينها هر كدام علتي داشته كه آورده‏ايد، احزاب ظاهرا به معناي دستجات سياسي است و جمعيت‏ها طبعا سياسي نيست (دكتر قائمي- جمعيت‏ها هم مي‏توانند سياسي باشند). اين خلاف آن حرفي است كه شما گفتيد (دكتر قائمي- شما فرموديد كه جمعيت‏ها نمي‏تواند سياسي باشد؟) اين يك سؤال است. (دكتر قائمي- مي‏تواند باشد).
نايب رئيس- ايشان مي‏گويند در اين شرحي كه شما داديد، جمعيت‏هاي خيريه كدامش است؟ (دكتر قائمي- در اينجا جمعيت‏هاي خيريه را من گذاشتم سازمان‏ها، چون از نظر كلي جزو سازمان‏ها قرار مي‏گيرند). مگر با اين اوصافي كه گفتيد شما نگفتيد كه دو نقطه بگذاريم كه به همه آنها بخورد؟ (دكتر قائمي- بله) وقتي به همه آنها خورد مي‏گويند يك «و غير اينها» بگذاريد و الا مي‏شود جمعيتي كه سياسي يا صنفي يا فرهنگي يا ادبي و يا هنري و همين‏طور سازماني كه يا سياسي يا صنفي يا فرهنگي يا ادبي و يا هنري است. (دكتر قائمي- ما خواستيم كه يك مقدار اين را گسترده كنيم وتوضيح بدهيم). اين پاسخ سؤال ايشان نيست مي‏گويند به اين ترتيب كه گذاشتيد شامل جمعيت خيريه نمي‏شود.
خامنه‏اي- سؤال ديگر بنده اين است كه شما فرموديد احزاب جهت سياسي دارد، حزب يعني يك جمعيت سياسي، آيا منظورتان از جمعيت‏ها يك لفظ اعم است بعد از اخص، كه شامل احزاب مي‏شود يا نه؟ (دكتر قائمي- فكر مي‏كنم گروه‏هاي كوچك‏تر از حزب بايد شامل جمعيت‏ها بشود). بنابراين بايد جمعيت‏ها را روشن كرد. حالا راجع به كانون‏ها عرض كنم شما اين كانون‏ها كه مي‏فرماييد اگر شما خواسته‏ايد كه تمام الفاظ جمع را يعني گروه‏ها و دستجات را بياوريد خوب شورا، مؤسسه، بنياد و امثال اينها هم بوده كه نياورده‏ايد و اما اگر منظور از
                        صورت مشروح مذاكرات قانون اساسى‏جلسه‏31-1، ص: 674
كانون همان سازمان يا اتحاديه يا جمعيت است كه عرفاً هم همين‏طور است. (دكتر قائمي- در عرف كانون به چه مي‏گويند؟) در عرف زبان فارسي فرقي نمي‏گذارند، بعضي‏ها مي‏گويند جمعيت و بعضي هم مي‏گويند كانون. (دكتر قائمي- ما فكر مي‏كنيم كه كلمه (كانون) درعرف و مراتب محدودتر و كوچك‏تر از جمعيت است). سؤال ديگرم اين است كه منظور از كانون چه بوده است. آيا نظر به چيز خاصي داشته‏ايد يا نه؟ (دكتر قائمي- همان‏طور كه عرض كردم نظر ما اين بوده كه يك جمعيت بسيار فشرده و محدود را كه در يك زمينه خاصي فعاليت مي‏كند كانون بناميم. مثل كانون نويسندگان، كانون وكلا و غيره) بعد فرموده‏ايد «سازمان‏ها» اين سازمان‏ها اصطلاح فارسي‏اش يك واحد دولتي است كه كوچك‏تر از وزارت‏خانه باشد. معمولا اين طور است، غير از اين كه حالا كسي اسم يك كتابفروشي را سازمان مطبوعاتي بگذارد ولي منظور از سازمان يا وزارت‏خانه است و يا مؤسسه دولتي وابسته به نخست‏وزيري آيا شما نظرتان اينها بوده؟ (دكترقائمي- اجازه بدهيد توضيح بدهم، ما چنين نظري نداشته‏ايم. سازمان يك جمعيتي را مي‏گوييم كه بر اساس يك سلسله مراتب تشكيل مي‏شود). عرض كنم كه اتحاديه‏ها و سنديكاها ظاهراً يك كلمه عربي و يك كلمه فرانسه است كه تقريباً معادل هم هستند، يعني اتحاديه اصطلاحي است از يك جمعيت صنفي و سنديكا هم همين است و مخصوص كارگر نيست، كارفرما هم سنديكا دارد و همين‏طور اصناف هم مي‏توانند سنديكا داشته باشند. (دكتر قائمي- ما فكر مي‏كنيم موارد استعمالش در زبان فارسي فرق مي‏كند). اين‏طور نيست شما كلمه سنديكاي فرانسوي را به يك نفر كه زبان فرانسه مي‏داند بدهيد ببينيد به چه ترجمه مي‏كند.
نايب رئيس- نقد وارديست و ظاهراً اتحاديه و سنديكا يك معني را دارند.
خامنه‏اي- بعد فرموده‏ايد انجمن‏هاي گوناگون، اديان رسمي، سياسي، صنفي، انجمن صنفي يا اتحاديه است يا سنديكا و يا هر دو. اشكال ديگر اين است كه اين هفت تا را با اين عبارت ضرب مي‏كنيد در شش تا، كه مي‏شود چهل و دو تا يعني حزب اديان رسمي، جمعيت سياسي، جمعيت صنفي و جمعيت فرهنگي و ... كانون اديان رسمي، كانون سياسي، كانون صنفي، كانون فرهنگي و ... قطعاً منظور شما چهل و دو تا نبوده است.
نايب رئيس- آقاي كياوش سؤالي هست بفرماييد.
كياوش- در بالا مرقوم فرموده‏اند احزاب ايدئولوژيكي آزاد است و در پايين هم نوشته‏اند به شرطي كه وابسته به بيگانه نباشد آيا ممكن است يك حزب ايدئولوژيكي براي تقويت خود وابستگي جهاني ايجاد نكند؟
دكتر قائمي- مي‏شود حزبي تشكيل بشود كه وابسته به كشور بيگانه نباشد و از آن كمك نگيرد. وابستگي معمولا بدنبالش وابستگي اقتصادي و سياسي و از اين قبيل است مثلا حزب كمونيست در مملكت آزاد است به شرط اين‏كه وابستگي به كشورهاي ديگر نداشته باشد.
كياوش- امكان چنين چيزي نيست.
دكتر قائمي- اگر امكانش نبود و اجازه ندارد فعاليت كند، نظر گروه اين است.
نايب رئيس- آقاي ميرمرادزهي بفرماييد.
ميرمرادزهي- روزي كه اصل سيزدهم تصويب مي‏شد گروه صابئين آمده بودند اينجا و قرار شد در اصول بعدي كه مي‏آيد يك جايي براي آنها در نظر گرفته بشود آيا نظرشان تأمين.
                        صورت مشروح مذاكرات قانون اساسى‏جلسه‏31-1، ص: 675
شده است يا خير؟
نايب رئيس- خير، اگر بنويسيم اقليت‏هاي ديني شناخته شده، آن وقت در نظر گرفته نشده است من هم سؤال شما را صحيح مي‏دانم. آقاي دكتر ضيائي بفرماييد.
دكتر ضيائي- بنده همان اشكالاتي را كه آقايان فرمودند دارم به اضافه بعضي سؤالات و يا اشكالات ديگري كه به ذهن من رسيده است، در اينجا وابسته بودن يا نبودن چه موقع معلوم مي‏شود، (دكتر قائمي- وقتي كه سازمان مملكتي تشخيص بدهد). وقتي كه مي‏خواهند تصديق بكنند و گواهي به آنها بدهند بايد وابسته بودن و يا وابسته نبودنشان معلوم بشود و غالباً احزاب همان‏طوري كه فرمودند وابسته به بيگانه هستندو اين موضوع بعدها معلوم مي‏شود، بنابراين تصويب كردن و اجازه دادن براي فعاليت آنها بايد با احتياط باشد چون بعد از آن‏كه اجازه فعاليت گرفتند و تقويت شدند ديگر نمي‏شود كاري كرد.
دكتر قائمي- خوب در آن موقع جلو فعاليت آنها گرفته مي‏شود وقتي كه شناخته شد كه يك حزبي وابسته به بيگانه است آزادي آن خود به خود لغو مي‏شود.
دكتر ضيائي- اين شرطهايي كه در اينجا ذكر شده است اصولا احزاب را از اول محدود مي‏كند و معنايش اين است كه شما به هيچ حزبي حق فعاليت نمي‏توانيد بدهيد براي اين‏كه نسبت به تصويب آيين‏نامه و مرام‏نامه‏شان بايد بررسي كنند، دوتا را جمع كردن جمع ما بين متنافيين است.
دكتر قائمي- اگر نظر آزادي مطلق باشد بله، ما جلويش را مي‏گيريم. ما بر اساس طرز فكري كه از لحاظ محتواي اسلامي داريم به همه افراد و همه گروه‏ها به صورت مشروط آزادي مي‏دهيم نه به صورت مطلق.
دكتر ضيائي- مشروطش ديگر چه جوري است؟
دكتر قائمي- همين‏هايي است كه مي‏فرماييد جلويش را مي‏گيرد.
دكتر ضيائي- بنابراين هيچ حزبي آزادي نخواهد داشت.
دكتر قائمي- آزادي مطلق نخواهد داشت.
نايب رئيس- آقاي دكتر ضيايي ما هيچكدام سؤال شما را نفهميديم. سؤال اخيرتان را نفهميديم كه مي‏فرماييد اگر قرار است در محتواي مرام‏نامه اين اصول رعايت بشود، ديگر هيچ حزبي وجود نخواهد داشت لطفاً اين را خوب بيان كنيد.
دكتر ضيائي- من تصديق مي‏كنم كه بيان من بحث انگيز بود و ممكن است ايجاد سوءتفاهم بكند ولي منظورم اين است كه محتواي مرام‏نامه براي هيأتي كه مي‏خواهند آن را تصويب كنند قبلا بررسي مي‏شود يعني اجازه بدهند به افرادي كه شما حق فعاليت داريد. ملاحظه بفرماييد آن چيزهايي كه در مرام‏نامه شرط كرده‏ايد در عمل شدني نيست، مرام‏نامه قبلا بايد تصويب شده و به ثبت برسد درست است؟ خوب عمل چه وقت معلوم مي‏شود كه مطابق با مرام‏نامه هست يا نه؟ (دكترقائمي- بعداً معلوم خواهد شد).
نايب رئيس- آقاي دكتر ضيائي ايشان توضيح دادند، گفتند مرام‏نامه در موقع شروع مورد توجه قرار مي‏گيرد كه آيا اجازه به آن بدهند يا نه، عمل پس از شروع است يعني وقتي شروع كرد در موقع عمل مي‏بينند اگر بر طبق مرام‏نامه عمل كرد كه هيچ، فعاليتش ادامه پيدا مي‏كند اما اگر برخلاف مرام‏نامه و آيين‏نامه خودش عمل كرد جلويش را مي‏گيرند.
                        صورت مشروح مذاكرات قانون اساسى‏جلسه‏31-1، ص: 676
خانم گرجي- اگر چيزي بايد اصلاح شود خوب آن را اصلاح كنيم، تعصبي نيست كه عين مطالب آورده شده تصويب بشود و اگر به اين ترتيب جلو برويم در آخر كار مجبور مي‏شويم همه قانون را يك‏جا امضاء كنيم و از اينجا بيرون برويم.
دكتر قائمي- جاي بحث نيست كه بعضي از عباراتش بايد اصلاح شود.
نايب رئيس- آقاي جوادي بفرماييد.
جوادي- اين‏كه فرموديد در محتواي مرام‏نامه و يا در عمل، اصل استقلال را نقض نكرده باشد بعد هم گفته‏ايم كه وابسته به بيگانه نباشد، آيا مي‏شود كسي باشد كه استقلال را نقض نكند و وابسته به بيگانه باشد؟
دكتر قائمي- حالا از آن طرف به مسأله نگاه كنيد يعني ممكن است يك حزب و يا يك جمعيتي وابسته به بيگانه نباشد و درعين حال استقلال را به خطر اندازد آيا چنين وضعي نيست؟
نايب رئيس- آقاي دكتر قائمي، سؤال ايشان اين است كه چنين چيزي هم اگر باشد مجوز گفتن اين نيست، چون وقتي شما گفتيد استقلال را مراعات بكند شامل اين خواهد شد و ما را از گفتن قيد اخير بي‏نياز مي‏كند. حالا بايد مخالف و موافق صحبت كنند. (مكارم شيرازي- در اصلش مخالفند يا در كلمات؟) توضيح ايشان اين است كه اگر باتوجه به اين سؤالاتي كه شد اگر مخالفت‏ها مربوط به اصلاحات است كه خوب در هر عبارتي كه مطرح مي‏كنيم نظر مي‏دهند و اگر مخالفت مربوط به اصل است آن‏وقت جا دارد كه مخالف و موافق صحبت كنند. البته موافق صحبت كرده حالا نوبت مخالف است. آقاي بني صدر شما مخالفيد؟ (بني صدر- بنده از اول تا آخر اين اصل حرف دارم). بفرماييد آقاي بني صدر.
بني صدر- بسم الله الرحمن الرحيم. من روز اول كه اينجا عرض كردم طرز فكر يوناني حاكم است، بعد در يك مجلسي آقاي جوادي گفتند كه اين حرف را تكرار نكنيم ولي حالا ناچارم كه تكرار كنم. عرض كنم كه پايه هر مكتب و هر دستگاه فلسفي يا سياسي مبتني به يكي از سه توازن است، يا توزان قواست كه اين اصولي كه به اين ترتيب نوشته‏ايد از اين توازن پيروي كرده است، يا عدم توزان قواست كه به نظر من توحيد همين است و يا بينابين اين دو تا است اگر دقيق بشويم اين دستگاه‏هاي فلسفي كه در دنيا وجود دارند اين مكتب‏ها و ايدئولوژي‏ها بر يكي از اين سه تا مبتني است. از روزهاي اول حتي قبل از اين‏كه انقلاب پيروز بشود امام در تمام بياناتشان حتي تا هفته پيش كه به مخبر ايتاليايي گفتند كه احزاب در ايران اگر توطئه نكنند آزاد خواهند بود، هر حزب با هر مرامي كه مي‏خواهد باشد. چهارشنبه هفته پيش كه در خدمت ايشان بوديم گفتند، وقتي او گفت چرا جلو احزاب را گرفته‏ايد در جواب گفته شده نه، اينها آزادي فعاليت نمي‏خواستند بلكه مي‏خواستند توطئه كنند و بنده را اسم بردند كه دعوت بحث آزاد از آنها كرديم و تا اين موقع كه بنده خدمت شما هستم در زمينه مباحث ايدئولوژيك حتي يك نفر مراجعه نكرده است كه حاضر باشد با ما بحث بكند. ايشان اين موضوع را هفته پيش فرمودند و قبل از اين‏كه به قم هم تشريف ببرند در مدرسه علوي بنده را معين كردند و گفتند كه اگر آنها حرفي دارند بيايند بنشينند و بحث كنند، ما هم اعلام كرديم و در قم هم ايشان اعلام كردند. پس بنابراين، اين بياني را كه ايشان كردند لابد بر يك واقعيتي تكيه داشته است و آن واقعيت اين است كه در اين جهان مسلماناني را كه در تحت سلطه ديگران هستند و نمي‏گذارند.
                        صورت مشروح مذاكرات قانون اساسى‏جلسه‏31-1، ص: 677
اينها نفس بكشند خيلي زيادتر از تعداد ماركسيست‏هاي وطن ما هستند. اگر ما اينجا يك اصلي را به تصويب برسانيم كه به استناد همين اصل همان آزادي‏ها را از آنها بگيرند، ما زيان كرده‏ايم. الان در چين مسلمان زياد هست، در روسيه مسلمان زياد هست و اينها آزادي ندارند و ما به عنوان جمهوري اسلامي قوياً و با تمام قوا بايد كوشش بكنيم كه آنها آزادي پيدا كنند، پس ناچار ما با تكيه و استناد به اين‏كه اسلام تمام آن‏چه را كه علم به آن رسيده است و يا خواهد رسيد متضمن است و هيچ باكي به اندازه سرسوزني از بحث با هر ايدئولوژي نداريم. سابق بر اين، ما تحت فشار بوديم و ديگران آزادي داشتند، حالا ما آزاديم، به ديگران هم دراين حدكه براي خودمان آزادي قائليم بايد آزادي بدهيم. ما به يك حزب اسلامي هم اجازه نمي‏دهيم كه قيام مسلحانه عليه حكومت بكند تا چه برسد به غير اسلامي. در اين حد كه به خودمان آزادي مي‏دهيم اين را بايد براي همه بپذيريم تا بتوانيم در جهان در جهت پيشبرد اسلام عمل كنيم، اگر اينكار را نكرديم متأسفانه در داخل نمي‏توانيم اين «نه» را اجرا كنيم چون لازمه‏اش ايجاد يك سازمان امنيتي است از نوعي كه بود و ديديم كه نتوانست اين كار را پيش ببرد. بنابراين منع و جلوگيري به نتيجه‏اي نخواهد رسيد و دست ما را هم خواهد بست. ما در زمينه‏هاي ايدئولوژي گفته‏ايم و خواهيم گفت كه هر كس هر وقت، هر جا آماده بحث بود ما آماده‏ايم كه از نظريه اسلام دفاع كنيم و با آنها مباحثه كنيم. در اين حد اگر ما آزادي را نپذيريم زيان با جمهوري اسلامي است، زيان با خود ما است. اين متني كه شما تهيه كرده‏ايد و متني هم كه در پيش‏نويس قبلي بوده، الان اگر شما دو تا متن را با هم مقايسه بكنيد مي‏بينيد كه حرف آقاي دكتر بهشتي صحيح بود. در آن متن پيش‏نويس مفاسد نيست، مصالح هست. ولي در طرح شما چنين چيزي نيست آن قسمت ذيل را بكلي برداشته‏ايد و مي‏گوييد كه گفته‏ايم آزاد است، كافي است. نه، چنين چيزي كافي نيست ما هم همين فكرها را كرديم و ديديم كافي نيست و دنياي واقعيت‏ها غير از دنياي ذهني ما است كه در آنجا چيزي را كافي بدانيم و يا كافي ندانيم. ما الان دراين دنيا مي‏بينيم كه دستگاه‏هاي اطلاعاتي چقدر گسترده شده است. هيچ خبري در اين دنيا نيست كه شما از آن مطلع نشويد و يا بخواهيد از يك ايدئولوژي سر در بياوريد و نتوانيد. شما مي‏دانيد كه روس‏ها و چيني‏ها به قيمت تقريباً مفت مرام‏هاي خودشان را به همه زبان‏هاي دنيا ترجمه كرده و پخش مي‏كنند.
نايب رئيس- از وقت شما دو دقيقه مانده است.
كرمي- همه آقايان اين صداي مرا بايد بشنوند، ما مردمان مسلماني هستيم، ما در چارچوب اسلام اصول را تصويب مي‏كنيم و اگر از چارچوبه اسلام خارج بشود تصويب نمي‏كنيم متوجه باشيد آقا اين آزادي‏هايي كه به وسيله آنها الحاد را مي‏خواهيد لاي عمامه ما بگذاريد ما متحمل آن نمي‏شويم، مطمئن باشيد ما را به آنها تهديد نكنيد.
بني صدر- ظاهراً زبان من قاصر بوده است من شما را به آنها تهديد نكردم، گفتم شما بايد يك امكاناتي براي همه مسلمان‏ها ايجاد بكنيد و يك معناهايي هم كه قابل اجرا نيست نگذاريد، حرف من اين بود. به هر حال ما اگر بخواهيم بر اساس عدم توازن قوا عمل بكنيم بايد آزادي‏ها را در اين كشور به رسميت بشناسيم، «در حد آزادي‏ها» نه بيشتر از آزادي‏ها، در اين حد باورم اين است كه متن قبلي به مراتب شامل‏تر و جامع‏تر از متني است كه پيشنهاد شده است و پيشنهاد مي‏كنم كه آن متن پيش‏نويس، به جاي متن فعلي مورد رأي گيري قرار گيرد.
                        صورت مشروح مذاكرات قانون اساسى‏جلسه‏31-1، ص: 678
يكي از نمايندگان- الان كه مي‏فرماييد ما بايد امت‏هاي ديگر را در نظر بگيريم نقداً اگر ما آزادي كامل به آنها بدهيم ضررهايي برده‏ايم، نمي‏دانيم كه آيا در آتيه تحبيب قلوب مي‏توانيم بكنيم يا نه، آن مجهول و نسيه است و اين نقد است. ما نمي‏توانيم آزادي مطلق را به اين احزاب بدهيم كه در رأس آنها بعضي حزب‏هايي هستند كه مي‏دانيد مملكت را دگرگون مي‏كنند.
بني صدر- عرض كنم كه آن آزادي مطلق را در هيچ جايي، به هيچ كسي نداده‏اند. جامعه است و در جامعه هم نسبيت حاكم است، اما صحبت تحبيب نيست، صحبت حق است. مسلمان‏ها در روسيه حقوقي دارند و ما حق داريم و مي‏خواهيم حقوق آنها را بگيريم و اما اگر شما يك اصلي آورديد اينجا مي‏گوييد بر طبق اين اصل عمل مي‏كنيم. ما وقتي اين حقوق را مي‏خواهيم بيشتر نفع مي‏بريم تا اين‏كه اين معني‏ها را بياوريم و عرض كردم كه در اين جهان توانايي اين معني‏ها را هيچ مملكتي ندارد مگر يك قوايي را بسيج كند مثل روسيه. و اينها را شب و روز مراقب فكر و عمل مردم بكند اين كار از جمهوري ما ساخته نيست. بنابراين در مدتي كه آزادي بيان داشته باشند و بتوانند فعاليت معقول بكنند به آنها آزادي بدهيم، مي‏توانيم از طريق همين بحث آزاد كه سنت گرامي و عزيز دين ما است اينها را از ميدان بدر كنيم و كالا هم به اين كار توانايي داريم ديگر عرضي ندارم.
نايب رئيس- آقاي عرب بفرماييد.
عرب- آيا ما معتقد هستيم بر اين‏كه آزادي كه در اسلام هست به مراتب بالاتر از آن آزادي است كه در مكاتب ديگر هست؟ معتقد به اين هستيم يا خير؟ وقتي ما گفتيم كه در صورتي كه نقض حاكميت جمهوري اسلامي را نكنند ديگر آزادي به تمام معني به او داده‏ايم اما وقتي از اين حد آزادي خارج شد خوب، جلويش را مي‏گيرند.
نايب رئيس- آقاي موسوي تبريزي به عنوان موافق بفرماييد.
موسوي تبريزي- بسم الله الرحمن الرحيم. اولا آقايان اين را توجه داشته باشند اين اصل‏هايي را كه گروه سه با اصلاح نوشته است آنها را وحي منزل نمي‏داند كه حتماً اين باشد و غير اين نباشد. اگر هم يك وقت اشتباهي، مثلا اشتباه ادبي و يا عبارتي، يا در محتوا اشتباه داشته باشد، ما اصرار نداريم همين باشد ولي اين را هم نبايد فراموش بكنند، اين اصل را كه مثلا ما به اين صورت درآورديم بعد از اين‏كه مطالعاتي به عمل آمد به اين صورت درآمده است. علي اي حال بنده به اصطلاح يك اصلاح عبارتي اگر بكنم شايد بعضي از اشكالات دوستان برطرف شود. اصل آزادي خدادادي، بشر حتي در اختيار دين هم آزاد است حتي آزاد است كه به خدا هم قائل نباشد و در اختيار همه چيز آزاد است. از اين اصل آزادي خدادادي كه به بشر داده شده است دراين اصل كه با اين كيفيت نوشتيم از آن استفاده كرديم. به اضافه آن مقرراتي كه در مجتمع اسلامي داريم به اين صورت در آورديم، ما مي‏گوييم احزاب حتي كمونيست يك حزبي، كه نه به مبدأ معتقد است نه به معاد، حتي در ترويج مرام خودش آزاد است. از اين عبارت استنباط نمي‏شود كه آن محدود است، بلكه مثلا حزب كمونيست هم آزاد است، اصلا مرام احزاب، اگر مختلف و متضاد با هم نباشند ديگر معني ندارد. وقتي احزاب متعدد باشد، مسلك‏ها متعدد باشد، مرام‏ها با هم تضاد داشته باشند كه شاخ به شاخ هم بگذارند. بنابراين ما مي‏گوييم حزب كمونيست آزاد است حتي در ترويج مرام خودش، اگر آزاد نباشد پس اين چطور
                        صورت مشروح مذاكرات قانون اساسى‏جلسه‏31-1، ص: 679
حزبي است. اين همان آزادي است كه خدا به بشر داده است اين از نظر آزادي تكويني. اما از نظر تشريعي، در ترويج مرام خود هر حزب آزاد است، منتها ما در اسلام يك نظام اسلامي داريم، مقررات اسلامي داريم، همان مقرراتي كه اين آقاياني كه اينجا هستند و تمام فقها در كتاب‏هايشان نوشته‏اند. راجع به اقليت‏هاي مذهبي يهود، نصارا و زرتشت، كه اينها اهل كتاب يا في حكم اهل كتاب هستند تمام فقها در عصر غيبت اين حق را به آنها داده‏اند. آنها در عمل كردن و در ترويج مذهب خود آزادند كه به تمام محتواي مذهب خود عمل بكنند و آزاد هستند مادامي كه اخلال بر شرايط ذمه نكنند، مگر اين نيست؟ اگر اخلال بر شرايط ذمه نكنند عيب ندارد. شرايط ذمه اين است كه قرق اسلام را به هم نزنند و تعرض بر مسلمين ننمايند. همان احزاب هم كه ما مي‏گوييم آزاد است حتي در مرام خود آزادند و مي‏توانند مرام خودشان را تبليغ بكنند. (نايب رئيس- آقاي موسوي دو دقيقه بيشتر وقت صحبت نداريد). بلي خواهش مي‏كنم دو دقيقه ديگر به وقتم اضافه بفرماييد تا اشكالاتي كه در اين اصل شده برطرف شود. (نايب رئيس- حالا از همين دو دقيقه وقت كه داريد استفاده كنيد). پس بنابراين احزاب، جمعيت‏ها، سنديكاها، اتحاديه‏ها، سياسي يا هنري يا هر چه مي‏خواهد باشد مادامي كه مخل بر نظام اسلامي نباشد، اينها در مرام خودشان آزادند. اين از اين جهت، و اما اين‏كه جناب آقاي بني‏صدر فرمودند اينها را اگر محدود كنيم آن‏وقت نتيجتاً در ممالك خارج به ما ضرر مي‏رسد، در قيد دوم آن مقدمه كه گفتيم بر طبق نظام مقررات اسلامي كه در مجمع مسلمين حاكم است، اين يك دستوري است كه خدا به ما داده است ما از خودمان نمي‏خواهيم احزاب را مقيد و محدود كنيم. مادامي كه مخل بر نظام اسلامي و بر ضد اسلام نباشند و شاخ به شاخ اسلام نگذارند و نخواهند اسلام را از ميدان بيرون بكنند، آزادند. به آن حدي كه رسيدند، اسلام اينجا چوب لاي چرخ آنها گذاشته است. با هم عمل مي‏كنند و با هم قدم بر مي‏دارند ما از خودمان نمي‏گوييم و اما از اين مخاطره‏شان غصه نخوريد، اين به اصطلاح قانون اساسي، قانون اساسي مملكت ايران است حالا در خارج چطور مي‏شود كاري نداريم اين هم يك مطلب. و يكي هم راجع به تشكيل احزاب گفتيم و آن قيد را كه ما در آخر حذف كرديم ما ديديم اصلا لغو است اين چرا لغو است؟ احزاب، جمعيت‏ها، سنديكاها، اتحاديه‏ها آيا اين يك مفهومي نيست كه با افراد تحقق پيدا مي‏كند؟ در عالم مفهومشان كه نمي‏خواهيم بحث بكنيم حزب، يعني آن افرادي كه در يك مرام و در يك سياست مشترك هستند. پس بنابراين اصل احزاب كه تشكيلش آزاد شد، اين صراحتاً مي‏رساند كه پس از مشاركت افراد و در تمام اين احزاب اين قيد را گفتيم (تا آنجا كه مجتمع اسلامي را به هم نزند تشكيلش هم آزاد است). نتيجتاً شركت افراد هم آزاد است، هيچكس حق جبر بر ديگري ندارد. ما تصور كرديم آن قيد آخر كه در آن پيش‏نويس قانون اساسي گفته بود كه بايد شركت افراد آزاد باشد و هيچكس نمي‏تواند فردي را مجبور بر طرد يا شركت بكند، زائد است. (نايب رئيس- آقاي موسوي وقت تمام شد). اين منظور ما بوده، حالا بعد رفقا خودشان مي‏دانند. ما نمي‏گوييم وحي منزل است تصور رفقاي ما تا آنجا كه من ياد دارم اين بوده است اختيار با خود شما است. حالا مي‏خواهيد تصويب بكنيد يا مي‏خواهيد آن پيش‏نويس اصلي را به رأي بگذاريد. من هم از جمله افرادي هستم كه با يك اصلاح رأي مي‏دهم هيچ اشكالي هم ندارد. والسلام عليكم و رحمه الله و بركاته.
                        صورت مشروح مذاكرات قانون اساسى‏جلسه‏31-1، ص: 680
نايب رئيس- آقاي فاتحي به عنوان آخرين مخالف بفرماييد.
فاتحي- پس از عرض سلام به آقاي محترم. بسم الله الرحمن الرحيم. آن‏طور كه من جو مجلس را مطالعه كردم فكر كردم تقريباً اين اصل تلقي به قبول شد و البته بحثي كه علما و دانشمندان و نمايندگان محترم هر كدام داشتند مربوط به جملاتش بود. و اما اين‏كه من احساس دارم يعني پيش خود فكر مي‏كنم و برداشت من از اسلام اين است كه اصلا اجاز تشكيل حزب صحيح نيست. براي اين‏كه اساس دو قسم است يا هستند از مسلمين و يا غير مسلمين و اما از مسلمين يعني اسلام ... (كياوش- اين نظر شخصي خودتان است).
نايب رئيس- هم مستمعين ما و هم كساني كه مي‏بينند، مي‏شنوند و مي‏دانند كه اين نظر شخصي گوينده است.
فاتحي- اين نظر شخصي خود بنده است، تعبير فهم شخص خود بنده است از اسلام. اين فقط فكر خود شخص بنده است و دليلش را هم به عرض مي‏رسانم. اساس اسلام اگر مسلمين بخواهند متحد باشند، پيروزي و نصرت همراه آنها است. اين انقلاب در ساي وحدت اقشار مختلف به دست آمده است و اين همه امام گله دارد از ملت به خاطر همان غرب‏گرايي‏اش، با اين‏كه اسلام را قبول دارد، هر چه اجتماع فشرده‏تر باشد، پيشبرد كارمان بهتر است. پس بنابراين «أَلا إِنَّ حِزْبَ اللَّهِ هُمُ الْمُفْلِحُونَ- وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا». برداشت شخص من اين است ميان خود مسلمين به عنوان حزب اجازه نمي‏دهد. اما ديگر فرق و اديان و في‏المثل همان‏طوري كه صحبت شد اسلام مانند كمونيست و ساير فرق نيست، اسلام اين اجازه را داده به طور كلي چه در زمان ائمه و چه بعد، اجاز سخن گفتن و استدلال را به آنها حتي در مسجد امام صادق (ع) داده بود. البته در مقام تبيين حق و آن‏چه كه در فكرش دارد اسلام به تمام افراد از نظر عقيده و ايدئولوژي اجاز بيان مطالب را مي‏دهد. «لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ» پس اسلام اين اجازه را به سايرين داده كه حد و مرزي داشته باشد، سوءاستفاده نكنند و به اصل نظام جمهوري اسلامي خدشه وارد نكنند و صدمه نزنند. اين قانون غرب غرب‏زدگي‏اش و شرق‏زدگي‏اش به تعبير استاد آقاي منتظري ... (نايب رئيس- آقاي فاتحي يك دقيقه بيشتر وقت نداريد). چشم، اين غريب به نظر مي‏رسد كه مثلا احزاب هم تشكيل نشود فقط ما يك حزب داريم آن هم حزب خداست. بله، شما خواهيد گفت ديگر جمعيت‏هايي نداريم، جمعيت‏هايي داريم ولي در چارچوب اسلام تشكيل مي‏شود، مثلا مؤسساتي يا جمعيت‏هايي تشكيل مي‏شود شور و تبادل نظر مي‏كنندكه به آن هم به اصطلاح، ديگر حزب گفته نمي‏شود. (نايب رئيس- آقاي فاتحي وقت شما تمام شد). او در چار چوب اسلام است او در جهت و پيشبرد مقصد اسلام است پس تشكيل حزب از نظر برداشت شخص من از اسلام صحيح نيست. به تمام اديان و حتي به تمام احزاب اعلام مي‏كنم و با آنها مباحثه مي‏كنم.
نايب رئيس- پيشنهاد شده كه متن پيش‏نويس قبلي را هم مطرح كنيم، آقايان با اين امر موافق‏اند كه طبق تصميمي كه صبح گرفته شد عمل كنيم؟ (يكي از نمايندگان- دو قسمت را به رأي بگذاريد) يعني بدون تغيير؟ هر دو را به رأي بگذاريم اگر يكي رد شد، ديگري را به رأي مي‏گذاريم. (يكي از نمايندگان- پيشنهاد من اين است كه اول از آقايان بپرسيد هر كدام را كه توافق كردند آن را به رأي بگذاريد. من خيال مي‏كنم دومي اصلاحش خيلي طول بكشد و لزومي هم ندارد). يك سؤال و آن اين است كه اگر تغيير با نظرات اكثريت باشد ديگر نمي‏گوييم اصلاح‏
                        صورت مشروح مذاكرات قانون اساسى‏جلسه‏31-1، ص: 681
متن. (منتظري- پيشنهاد من اصلاح متن است، آن را بخوانيد). به نظر دوستان اگر اصل بيست و نه را بخواهيم قسمت به قسمت به رأي گذاشته شود، بنابراين ناچار مي‏شويم كه از اين اصل صرف نظر بكنيم و برويم سراغ اصل ديگر، اين هم كه درست نيست اگر چنين نظري نداشته باشيد، بنابراين، اين را به رأي مي‏گذارم. (نمايندگان- اصل متن را بخوانيد) اجازه بدهيد اصل متن سي، پيشنهادي گروه سه را مي‏خوانم: «تشكيل احزاب، جمعيت‏ها، كانون‏ها، سازمان‏ها، اتحاديه‏ها، سنديكاها و انجمن‏هاي گوناگون اديان رسمي سياسي، فرهنگي، صنفي، ادبي، هنري با اساس‏نامه و مرام‏نامه مصوب و اعلام شده آزاد است مشروط بر اين‏كه در محتواي مرام‏نامه و در عمل، اصل استقلال، آزادي، حاكميت نظام جمهوري اسلامي وحدت ملي و تماميت ارضي را نقض نكرده اقدام ننمايند و نيز مسلح و وابسته به بيگانه نباشد». حالا اين‏كه در پيش‏نويس به عنوان اصل بيست و شش است اينجا عنوان مي‏شود «اصل 26- احزاب جمعيت‏ها و انجمن‏هاي ديني، سياسي و صنفي آزاد است مشروط بر اين‏كه اصول استقلال، آزادي، حاكميت و وحدت ملي و اساس جمهوري اسلامي را نقض نكنند شركت افراد در اين گروه‏ها آزاد است و هيچ‏كس را نمي‏توان از شركت در گروه ديني، سياسي و اجتماعي دلخواهش منع كرد يا به شركت در يكي از اين گروه‏ها او را مجبور ساخت». اجازه بدهيد همان متن را مي‏خوانم كه اگر اصلاحي لازم داشت انجام بشود. اصل بيست و شش خدمت آقايان هست؟
اصل 26- تشكيل احزاب، جمعيت‏ها و انجمن‏هاي ديني، سياسي و صنفي آزاد است مشروط بر اين‏كه اصول استقلال، آزادي، حاكميت و وحدت ملي و اساس جمهوري اسلامي را نقض نكنند.
نايب رئيس- يك سؤال روي كلمه «تشكيل» بود كه آيا حذف آن ضرورت دارد يا نه؟ بنويسند «احزاب، جمعيت‏ها و انجمن‏هاي ديني و صنفي آزادند». بدون كلم «تشكيل» اصلا وقتي گفته شد و احزاب آزادند هم تشكيل و هم ساير جهات را شامل مي‏شود. موافقين با اين‏كه، كلمه «تشكيل» حتماً باشد دست بلند كنند (عد كمي دست بلند كردند) رد شد. بنابراين كلم «تشكيل» حذف مي‏شود و مي‏نويسيم «احزاب، جمعيت‏ها و انجمن‏هاي ديني و صنفي آزادند.» (يكي از نمايندگان- راجع به تشكيل و تأسيس ممكن است طوري مرقوم بفرماييد كه «احزاب موجود آزادند» اما در مورد تشكيل مجدد حزب شايد صلاح نباشد). آقا، نظر دادند و رأي گرفتيم خواهشمندم ديگر صحبتي نفرماييد تا به جايي برسيم يك ساعت و ربع است كه داريم دربار تمام اين نكات بحث مي‏كنيم. نظر آقاي فاتحي اين بود كه تشكيل حزب در ميان مسلمان‏ها ممنوع است. موافقين با اين‏كه تشكيل بر اساس اسلام آزاد است دست بلند كنند (اكثر دست بلند كردند) تصويب شد. «احزاب و جمعيت‏ها و انجمن‏هاي ديني، سياسي و صنفي ...»
مدني- آقايان توجه داشته باشند كه وقتي انجمن‏هاي ديني را كنار گذاشتيم شناخته شده و غير شناخته شده را شامل مي‏شود اگر دست به مردم بدهيم فردا آن جمعيت‏هاي ديني شناخته نشده‏اند.
نايب رئيس- اجازه بدهيد من يكي يكي را به رأي مي‏گذارم. موافقين با اين‏كه بنويسيم، «انجمن‏هاي ديني و انجمن‏هاي وابسته به اقليت‏هاي شناخته شده» دست بلند كنند. (منتظري- اسلام چه؟) انجمن‏هاي اسلامي و ديني و ... بنابراين انجمن‏هاي ديني و انجمن‏هاي اسلامي و انجمن‏هاي وابسته به اقليت‏هاي شناخته را شامل مي‏شود موافقين با اين عبارت دست بلند كنند.
                        صورت مشروح مذاكرات قانون اساسى‏جلسه‏31-1، ص: 682
 (يكي از نمايندگان- انجمن‏هاي ديني شناخته شده). (رباني- انجمن‏هاي ديني قانوني). اگر بخواهيم تعبير جامع باشد همين است كه عرض شد «انجمن‏هاي ديني وابسته به اقليت‏هاي ديني شناخته شده» كه عبارت اصل سيزدهم بود. (مكارم شيرازي- بعداً هم اگر از نظر ادبي بخواهيد اصلاح كنيد پس همين حالا اصلاح بفرماييد). (رباني- بنويسيد انجمن‏هاي ديني قانوني). رويش بياني نداريم آقاي ربانى چون اصلاح قانوني جلوتر نبود مبهم است. (طاهري- انجمن‏هاي اسلامي و اقليت‏هاي ديني و اين را هم كه قبلًا امضاء كرده‏ايد). همة اقليت‏هاي ديني؟ (طاهري- بله، همة اقليت‏هاي ديني). اقليت‏هاي ديني شناخته شده. (بني صدر- قانوني يعني شناخته شده. همه را شامل مي‏شود و آن‏هايي هم كه قانوني نيستند شامل نمي‏شود). (يكي از نمايندگان- قانوني بهتر است). (منتظري- احزاب سياسي و..). از نظر عبارت ناچاريم كه اصولا اين قسمت ديني را آخر بياوريم كه سياسي و صنفي در جاي خودش قرار بگيرد بايد بنويسيم «احزاب، جمعيت‏ها، انجمن‏هاي سياسي، صنفي و اسلامي و انجمن‏هاي وابسته به اقليت‏هاي ديني شناخته شده». (منتظري- ديني را اول بياوريد بنده با بقيه‏اش كاري ندارم). (رباني- آقاي بهشتي، قانوني چه اشكالي دارد؟) ما جلوتر نياورديم آقايان «قانوني» را كافي مي‏دانند؟ (يكي از نمايندگان- خير). يك راه اينست كه ما اين «تشكيل» را حذف بكنيم و بنويسيم «انجمن‏هاي اسلامي يا انجمن‏هاي ديني وابسته به اقليت‏هاي شناخته شده، احزاب و جمعيت‏ها و انجمن‏هاي سياسي و صنفي آزاد است.»
مكارم شيرازي- من موافق نيستم، مي‏گويم اگر مي‏خواهيد تشكيل احزاب را بياوريد شما كه اول رفتيد روي اسلام پس بايد آن‏طوري تنظيم بشود كه يك نتيجه‏اي بگيريم.
طاهري اصفهاني- شما اين‏طور نمي‏توانيد به تصويب برسانيد اين اصل به اين كيفيت كه گروه سه تنظيم كرده بود اكثريت نياورد. اين را بدهيد به گروه سه كه امشب تنظيم كنند و فردا بياورند و در كميسيون مشترك هم بحث بشود. بعد بياوريد در جلسه مطرح كنيد و به رأي بگذاريد.
بني صدر- آقاي بهشتي يك جمل انجمن‏هاي قانوني ديني اولش بگذاريد.
نايب رئيس- اگر بخواهيم عبارت دنباله‏اش درست بيايد ناچاريم اين انجمن‏هاي اسلامي را كه يك مقدار قيود دارد در اول بياوريم آن‏وقت عبارت سر راست است و به قول آقا مي‏توانيم آن را در آخر هم بياوريم و هيچ اشكالي هم ندارد.
طاهري- شما صنفي و سياسي را بر ديني مقدم داشته‏ايد.
نايب رئيس- عيبي ندارد، بنده يك بار ديگر مي‏خوانم:
اصل 30- احزاب، جمعيت‏ها، انجمن‏هاي سياسي و صنفي و انجمن‏هاي اسلامي يا اقليت‏هاي ديني شناخته شده آزاد است مشروط به اين‏كه اصول استقلال، آزادي، حاكميت و وحدت ملي و اساس جمهوري اسلامي را نقض نكنند.
نايب رئيس- موافقين با اين متن دست بلند كنند. (سي و شش نفر دست بلند كردند) اين متن سي و شش رأي موافق دارد. «كميت ملي» اصلًا لزومي ندارد چون «استقلال، آزادي و وحدت ملي» تكرار مي‏شود اصلا به نظر مي‏آيد كه «حاكميت» ضرورتي هم ندارد زيرا معناي خاصي را در رابطه با حزب نمي‏رساند اگر «حاكميت» را برداريم چيزي كم نمي‏شود. (تهراني- كلم «شرع مقدس» را اضافه كنيد). آقاي جوادي توضيح دادند كه وقتي مي‏گوييم استقلال‏
                        صورت مشروح مذاكرات قانون اساسى‏جلسه‏31-1، ص: 683
را نقض مي‏كند هر حزبي كه وابسته به بيگا نه است استقلال را نقص كرده است. (يكي از نمايندگان- پس موازين اسلامي اضافه بشود). دوستاني كه موافق‏اند قيد «موازين اسلامي را نقض نكنند» اضافه شود، دست بلند كنند (پنجاه و سه نفر دست بلند كردند) بنابراين تصويب شد كه «موازين اسلامي» نوشته شود «شركت افراد در اين گونه گروه‏ها آزاد است و هيچ كس را نمي‏توان از شركت در گروه ديني، سياسي و اجتماعي دلخواهش منع كرد يا به شركت در يكي از اين گروه‏ها او را مجبور ساخت.» (انواري- ممكن است شركت در احزاب باعث گمراهي بعضي اشخاص بشود). (مكارم شيرازي- «با حفظ شرايط فوق» لازم نيست قيد شود؟) خير اجازه بدهيد، اين عبارت خيلي طولاني است و ابهام دارد كه رأي هم به قدر كافي نياورد. يك عبارتي اينجا داريم كه پيشنهاد شده است اين‏طور بنويسيم «و هيچكس را نمي‏توان از شركت در آنها منع كرد يا به شركت در يكي از آنها مجبور ساخت» موافقين با اين متن دست بلند كنند (اكثر دست بلند كردند) رأي كافي است بنابراين اصل را مي‏خوانم و صحبتي نفرماييد كه بعد رأي بدهيد، مي‏خوانم:
اصل 30 (اصل بيست و ششم)- احزاب، جمعيت‏ها و انجمن‏هاي سياسي و صنفي و انجمن‏هاي اسلامي يا اقليت‏هاي ديني شناخته شده آزادند مشروط به اين‏كه اصول استقلال، آزادي وحدت ملي، موازين اسلام و اساس جمهوري اسلامي را نقض نكنند. شركت افراد در اين گروه‏ها آزاد است و هيچكس را نمي‏توان از شركت در آنها منع كرد يا به شركت در يكي از آنها مجبور ساخت.
لطفاً گلدان‏ها را براي رأي ببريد. (اخذ رأي به عمل آمده و نتيجه به شرح زير اعلام شد)
نايب رئيس- شمارش آراء به عمل آمد رأي ريخته شده شصت و هشت رأي بود كه دو رأي اضافه بود و خارج شد مي‏ماند شصت و شش رأي، كه از اين تعداد پنجاه نفر موافق، هفت نفر مخالف و نه نفر ممتنع بودند بنابراين تصويب شد. تكبير (حضار سه مرتبه تكبير گفتند)
5- طرح اصل 31
نايب رئيس- اصل سي‏ويك چيزي نيست ساده است. (كرمي- اولش چيزي نيست بعد چيزها از آن در مي‏آيد).
اصل 31- تشكيل اجتماعات و راهپيمايي‏ها بدون حمل سلاح و با اعلام قبلي در خيابان‏ها، ميدان‏ها و مراكز عمومي آزاد است به شرط آن‏كه مخل امنيت و نظم عمومي بر خلاف مباني اسلام نباشد. دولت بايد امنيت اجتماع‏كنندگان و مراكز و مسيرها را تضمين كند و از درگيري‏هاي خشونت‏بار جلوگيري نمايد.
نايب رئيس- كلم «عليه» را بر حسب دستور قبلي «برخلاف» كرديم در اين مورد سؤالي هست؟
بشارت- اين با «اعلام قبلي» يعني خودشان اعلام كنند؟ به علاوه به عقيد من «با اعلام قبلي» را بگذاريد قبل از «حمل سلاح».
نايب رئيس- اگر قبل هم بيايد همين است. (يكي از نمايندگان- اين جمله شامل مسكن هم مي‏شود؟) خير آقا، ميدان‏ها است، ميدان‏ها و مراكز عمومي يك نفر از گروه سه بيايد و به اين سؤال جواب بدهد، ولي اجازه بدهيد من اين سؤال را مطرح كنم سؤالي كه مطرح است اين است كه مراكز عمومي اگر بخواهد شامل سالن‏ها و مساجد و جاهايي كه مزاحم رفت و آمد
                        صورت مشروح مذاكرات قانون اساسى‏جلسه‏31-1، ص: 684
مردم هم نيست، بشود، آن قيود ديگر چرا؟ چرا ضرورت دارد كه اعلام قبلي كنند؟ ضرورتي ندارد اگر بخواهند مجلسي منعقد كنند يا در مسجد جمع بشوند، بروند و اعلام قبلي كنند، بنابراين ... (يكي از نمايندگان- نه اين‏كه به دولت اطلاع بدهند بلكه خودشان يك اعلاميه بدهند كه فردا ما راهپيمايي داريم، همين كافي است). اين راجع به راهپيمايي است سؤال اين است كه اگر خواستند پانصد نفر بدون اعلام قبلي در مسجد جمع بشوند عبارت درست بشود. (موسوي تبريزي- اين را به رأي بگذاريد كه آيا پيش‏نويس قبلي را اصلاح بكنيم يا به اين رأي بدهيم كه وقت هم تلف نشود). متن پيش‏نويس را مي‏خوانم متن پيش‏نويس به نظر مي‏آيد اشكال كمتري داشته باشد.
اصل 27- تشكيل اجتماعات مسالمت‏آميز آزاد است و مقررات مربوط به اجتماع و راهپيمايي در خيابان‏ها و ميدان‏هاي عمومي به موجب قانون معين خواهد شد.
يكي از نمايندگان- مسالمت‏آميز يعني چه؟ اين بهانه به دست عده‏اي مي‏دهد.
نايب رئيس- ملاحظه مي‏فرماييد، يك مطلب داريم راجع به اجتماع و راهپيمايي در خيابان‏هاي عمومي، اين‏كه گفتيد قانون بعد تعيين مي‏كند، تشكيل اجتماعات آزاد است با قيد مسالمت‏آميز يا با قيد ديگر اين معنايش اين است كه اين اجتماعات توي خيابان‏ها و ميدان‏هاي عمومي نيست، اين اجتماعات در جاي ديگر است سؤالي كه مي‏كنند اين است كه آيا قيد «مسالمت‏آميز» لازم است در غير خيابان‏ها و ميدان‏هاي عمومي هم قيدي لازم است يا اين‏كه خير، احتياجي به اين قيد نيست. آقاي رحماني شما چرا پشت تريبون تشريف آورديد؟
رحماني- شما فرموديد اگر كسي مي‏خواهد جواب بدهد بيايد. الان از بنده سؤال مي‏كنند و مي‏خواهم جواب بدهم، مقايسه هم بكنم طرح پيشنهادي خودمان را با مطالعه طرح پيش‏نويس قبلي، اجازه بدهيد فكر بكنم و جواب بدهم، سؤال بفرماييد.
سبحاني- راهپيمايي بدون حمل سلاح، رژه ارتش را هم شامل مي‏شود و از حمل اسلحه آنها جلوگيري مي‏كند يا خير؟
رحماني- ارتش دو نوع راهپيمايي دارد، يك راهپيمايي سياسي است كه حمل سلاح لازم ندارد و مثل تمام مردم در يك راهپيمايي شركت مي‏كنند. ولي به عنوان رژه و عناوين ديگر كه اگر عنوان راهپيمايي به اين نوع اجتماعات داده بشود، آن‏وقت البته مشمول اين لفظ نخواهد بود، راهپيمايي ارتش هم بايد مثل هم مردم باشد.
نايب رئيس- سؤال آقاي سبحاني روشن است و شما هم دو كلمه جواب بدهيد، ايشان مي‏گويند ارتشي‏ها بدون اين‏كه مردم ديگر با آنها باشند حق دارند با سلاح در خيابان راهپيمايي كنند؟ (رحماني- خير، حق ندارند با سلاح راهپيمايي كنند). دولت حق اجازه دادن به آنها را ندارد؟ (رحماني- دولت هم حق ندارد به عنوان راهپيمايي چنين اجازه‏اي را بدهد). بسيار خوب سؤال‏شان را كردند. (بشارت- گروه اين حرف را قبول ندارد). آقاي فاتحي بفرماييد.
فاتحي- با اعلام قبلي نوشته‏اند يعني بدون اعلام قبلي ممنوع است.
حجتي كرماني- مگر اين مطرح نيست من نظرم را مي‏گويم بعد جواب بدهيد اين طرح پيش‏نويس مطرح است شما جواب پيشنهاد گروه سه را مي‏دهيد، اين كه صحيح نيست.
رحماني- ما با آن كاري نداريم.
نايب رئيس- اين را من توضيح مي‏دهم، آقاي حجتي ما گفتيم طرح پيش‏نويس را
                        صورت مشروح مذاكرات قانون اساسى‏جلسه‏31-1، ص: 685
مطرح كنيم و رأي بگيريم و رأي اكثريت هم همين بود ولي روي قيد «مسالمت آميز» بحث آمد (يكي از نمايندگان- همين دفاع از پيشنهاد، سبب شده كه هر گروهي بيايد اينجا و صحبت‏هايي بكند و الان يك ماه و چند روز است كه كاري از پيش نبرده‏ايم). صحيح است. (يكي از نمايندگان- پيش‏نويس قانون اساسي را اصلاح كنيد و جلو برويد، هر كس مي‏خواهد پيشنهاد خودش را تحميل كند). اگر ما روي آن اصل پيش‏نويس به سؤالي رسيديم چه كسي بايد جواب بدهد؟
دكتر شيباني- من جواب مي‏دهم زيرا كسي كه وارد است بايد جواب بدهد.
نايب رئيس- غير از گروه بايد جواب بدهد. آقاي رحماني انتقاد آقايان وارد است.
دكتر ضيائي- قيود متن اول مربوط به شهرباني و مجلس شوراي ملي است، ربطي به قانون اساسي ندارد بنابراين همان متن پيش‏نويس اول را به رأي بگذاريد.
نايب رئيس- بنده هم مي‏خواستم همين را به رأي بگذارم اگر هم نمي‏فرموديد نظر بنده هم همين بود. آقاي منتظري يك سؤال دارند، آقاي رحماني جواب بدهيد.
منتظري- اگر بدون حمل سلاح و با اعلام قبلي ... هردو را حذف كنيم به اين شكل: «اجتماعات و راهپيمايي در خيابان‏ها و ميدان‏هاي عمومي آزاد است به شرط آن‏كه مخل امنيت و نظم عمومي و برخلاف مباني اسلام نباشد.» هيچ اشكالي هم ندارد.
رحماني- حمل سلاح براي اجتماع‏كنندگان و اشخاص كه راهپيمايي مي‏كنند ذاتاً خطرناك است.
6- پايان جلسه‏
نايب رئيس- متأسفانه چند دقيقه وقت ما براي اين كار تمام شده است ما مي‏خواستيم از آن يك‏ربع ساعت به آخر وقت مانده براي بررسي و شايد تصويب اين اصل استفاده كنيم. فردا ساعت تغيير مي‏كند، تشكيل جلسه گروه‏ها ساعت هشت صبح و اگر آقايان عنايت فرمايند سر ساعت هشت تشريف داشته باشند و اگر مي‏توانيد ساعت هفت و نيم بياييد چون هشت و نيم امروز همان هفت و نيم فردا مي‏شود، موافقيد هفت و نيم باشد؟ (اكثر موافق بودند) بنابراين تا ساعت ده جلس گروه‏ها است و از ساعت ده تا ده و نيم تنفس است و استراحت مي‏كنيم، از ساعت ده و نيم تا دوازده كه وقت نماز است يك ساعت و نيم براي جلسه علني وقت داريم و بعد از ظهرها كه اين روزها ساعت چهار تشكيل جلس علني مي‏داديم اگر بخواهيم به همين منوال باشد بايد ساعت سه، جلس علني را تشكيل بدهيم. بنابراين آقايان موافقت مي‏فرمايند كه فردا ساعت سه بعد از ظهر تا ساعت شش جلس علني داشته باشيم؟ (اكثر موافق بودند) بسيار خوب والسلام علينا وعلي عباداللَه الصالحين.
 (جلسه ساعت نوزده و پانزده دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 687
                        جلسه بيست و هفتم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه در ساعت ده و سي و پنج دقيقه روز اول مهرماه 1358 هجري شمسي برابر با اول ذيقعده 1399 هجري قمري به رياست آقاي دكتر سيد محمد حسيني بهشتي (نايب رئيس) تشكيل شد.
                        صورت مشروح مذاكرات قانون اساسى‏جلسه‏31-1، ص: 689
1- اعلام رسميت جلسه و ادامة بحث و تصويب اصل 25 (اصل نوزدهم)
نايب رئيس (بهشتي)- بسم اللّه الرحمن الرحيم. جلسه رسمي است و كارمان را به ياري خداوند و هدايت او آغاز مي‏كنيم. ما در مجلس خبرگان، همه كوشش كرديم از تجربه‏هايي كه در اثناي كار به دست مي‏آوريم، در اولين فرصت استفاده كنيم و هر چند روز اگر راه تازه‏اي به نظر رسيد، براي اين‏كه كار ما هم عميق و هم سريع باشد از آن تجربه استفاده كنيم. تجربه‏هاي متعددي داشتيم كه سودمند بود ولي ما را از استفاده از تجربه‏هاي جديد بي‏نياز نكرد. براين اساس در جلسة مشترك گروه‏ها كه ديروز صبح داشتيم دوستان‏مان اين نظر را انتخاب كردند كه در آن مجمع عمومي گروه‏ها هفت نفر را انتخاب كنند و آنها با استفاده از همة مطالعه‏ها و نظرها و آراء، سريع‏تر پيش‏نويس اصول را آماده كنند و به جلسة مشترك گروه‏ها براي بحث و بررسي بفرستند. قرار بر اين بود جلسه اين هفته شب‏ها باشد و همان شب نتيجه كارشان تكثير شود و صبح اول وقت جلسة مشترك، با شركت آنها و بقيه دوستان تشكيل شود. ولي ديشب كه اولين شبي بود كه مي‏خواستيم به اين ترتيب عمل كنيم، معلوم شد كه اگر جلسة اين هفت نفر صبح اول وقت باشد كه براي كار، آمادگي بيشتر است، سودمند خواهند بود. ديشب مقداري كار انجام شد. امروز صبح ساعت هفت كارمان را آغاز كرديم و نتيجة كار را به جلسه فرستاديم. امروز داريم اين رويه را در اين جلسه تجربه مي‏كنيم و اميدواريم با سرعت بيشتري اين اصول را به تصويب برسانيم. به هرحال طبق تعهدي كه داريم، آرزو داريم همگي با تمام وجودمان در صحنة كار حاضر باشيم و به كارمان عمق و سرعت بدهيم. يك يادآوري را لازم مي‏دانم كه عرض كنم و آن اين‏كه خبرنگاران گاهي در اسامي دوستان اشتباه مي‏كنند كه بايد تكرار نشود. در جلسه ديروز برادرمان آقاي فاتحي نظر دادند كه تشكيل يك حزب از مسلمان‏ها درست نيست، در روزنامه جمهوري اسلامي امروز اين مطلب را به نام آقاي طاهري ثبت كرده‏اند، آن‏هم با توجه به اين‏كه در اين مجلس ما سه تا آقاي طاهري داريم بنابراين ممكن بود به حساب هر سه بزرگوار گذاشته شود، خواهش مي‏كنم در اين مورد دقت كافي بشود تا چنين اشتباهي پيش نيايد. پس اين مطلب را آقاي فاتحي فرمودند و آن‏چه هم بنده عرض كردم كه سخن هر نماينده‏اي، رأي و نظر خود اوست مربوط به همين است. اجازه بدهيد كه وارد دستور بشويم. اصولي تكثير شده و خدمت دوستان داده شده است، ما شش اصل را آماده كرديم براي بررسي و تصويب و دو اصل هم بعداً تهيه شد كه مجموعاً هشت اصل براي طرح آماده شده است، بلكه به ياري خداوند امروز اين هشت اصل را بررسي و تصويب كنيم. اولين اصلي را كه طبق دستور جلسه طبع و توزيع شده است براي استحضار دوستان قرائت مي‏كنم:
اصل 25- در جمهوري اسلامي ايران افراد از هر قوم و قبيله كه باشند از حقوق‏
                        صورت مشروح مذاكرات قانون اساسى‏جلسه‏31-1، ص: 690
مساوي برخوردارند و رنگ و نژاد و زبان و مانند اينها سبب امتياز نخواهد بود.
نايب رئيس- خوب، در مورد اين اصل نظري هست؟ (شهزادي- چرا در اين اصل مذهب را ذكر نكرده‏ايد؟) ما جلوتر در مورد مذهب هم حرف‏ها را گفته‏ايم، اينجا فقط خواسته‏ايم نفي كنيم. اگر مذهب را هم بياوريم آن‏وقت خيلي چيزها بايد در اين رديف قرار بگيرد و نظر داده شود. آن‏چه خواستيم در اين اصل مشخص كنيم مسأله نفي دخالت نژاد و رنگ و قوميت‏ها در حقوق است. (شهزادي- پس پيروان مذاهب مختلف مساوي نيستند؟) اين اصل اصلا ناظر به مذهب نيست. توجه داريد كه هر اصلي چيزي را مطرح مي‏كند. در اين اصل امور طبيعي كه مايه‏هاي جغرافيايي دارد، مطرح شده است، مذهب كه مايه جغرافيايي ندارد. و اما در ميان نقطه نظرهايي كه رسيده يكي از نقطه‏نظرها به نظرمان قابل ملاحظه مي‏رسد و آن اين است كه آغاز اين اصل يعني «در جمهوري اسلامي ايران افراد» را برداريم و بنويسيم «مردم ايران از هر قوم و قبيله كه باشند از حقوق مساوي برخوردارند ... الخ» اين نظري بود كه در جلسه مشترك هم به حد كافي روي آن بحث و اظهار نظر شده است و مي‏توانيم اين را به رأي بگذاريم و اگر ضرورى مي‏دانيد يك نفر موافق و يك نفر مخالف صحبت كنند. (عده‏اي از نمايندگان- خير، ضرورت ندارد رأي بگيريد). چنين پيداست كه مطلب روشن است و بحث‏هايي كه قبلا شده، موضوع مبهمي باقي نگذاشته است. پس من اول اين دو متن را با دست به رأي مي‏گذارم. اول خود متن را به رأي مي‏گذاريم كه نوشته شده: «در جمهوري اسلامي ايران افراد از هر قوم و قبيله كه باشند از حقوق مساوي برخوردارند و رنگ و نژاد و زبان و مانند اينها سبب امتياز نخواهد بود». موافقين با اين متن دست بلند كنند. (عده كمي دست بلند كردند) پس اين متن تأييد نشد.
قرشي- چون اين اصل نسخه‏اي‏است از آيه «... وَجَعَلْناكُمْ شُعُوباً وَ قَبائِلَ لِتَعارَفُوا ...» پس ما هم بگوييم در جمهوري اسلامي ايران هم اقوام از حقوق مساوي برخوردارند.
نايب رئيس- قرار بود بحث‏هايي كه در جلسات، گروه‏ها و جلس مشترك مطرح شده دوباره در اينجا تكرار نشود، در مورد اين مسأله خيلي بحث شد. به هر حال متن دوم را مي‏خوانم:
اصل 25 (اصل نوزدهم)- مردم ايران از هر قوم و قبيل كه باشند از حقوق مساوي برخوردارند و رنگ و نژاد و زبان و مانند اينها سبب امتياز نخواهد بود.
نايب رئيس- موافقين با اين متن دست بلند كنند (اكثر دستشان را بلند كردند) تأييد شد. بنابراين به اين اصل به همين ترتيب كه در بالا خوانده شد با ورقه، اخذ رأي مي‏شود.
مدني- روزهاي گذشته كه آن‏قدر روي بعضي از اصول صحبت مي‏شد و معطل مي‏شديم درست نبود ولي حالا هم كه اين‏طور با سرعت مي‏خواهيد رأي بگيريد، درست نيست. وقتي مي‏نويسيد كه مردم ايران از هر قوم و قبيله‏اي، فردا يك جمعيتي كه از لبنان يا سوريه به اينجا مي‏آيند، آنها هم شامل اين اصل مي‏شوند؟ اگر پيشنهاد آقاي قرشي را توجه مي‏كرديد، هم اينها را شامل بود ولي وقتي مي‏گوييد مردم ايران، ديگر شامل نمي‏شود.
نايب رئيس- تابعيت، به هر حال حالا حالا وجود دارد يعني نه فقط حالا بلكه اگر تمام سرزمين ايران هم به يك مجموع بزرگ اسلامي تبديل بشود و همه تابع اين سرزمين بزرگ باشند، باز هم ده تا مسلمان در آمريكا داريم كه تابع آمريكا و ساكن آنجا هستند.
                        صورت مشروح مذاكرات قانون اساسى‏جلسه‏31-1، ص: 691
حقوق تابعيت خود به خود فرق مي‏كند اين است كه وقتي ما نوشتيم حقوق مساوي، نمي‏توانيم نقش تابعيت را در دنياي امروز ناديده بگيريم. هم آنها برادر ما هستند و طبق اصولي كه قبلا داشتيم در مقابل‏شان تعهد داريم ولي حقوق مساوي كه تأ كيد فرموديد اين صرفاً با رعايت تابعيت ميسر است وگرنه يك شعار است. (مدني- آن عراقي يا لبناني كه كتك خورده، مالش را برده‏اند و اذيت‏ها ديده، نمي‏تواند به محاكم مراجعه كند؟ آيا حق دارد كه مراجعه كند؟) اتفاقاً در خود قرآن مسأله تعهد حكومت و جامع اسلامي دربار كساني كه به هجرت به دارالاسلام موفق شده‏اند و كساني كه اين هجرت را نكرده‏اند و تفاوت‏هاي ناشي از آن، مطرح است، نمي‏شود اين مسائل را به طور كلي كنار گذاشت. (تهراني- آن‏چه را هم كه ما نوشته‏ايم نفي قوميت است). آقاي تهرانى هم تأكيد مي‏كنند كه آن‏چه ما نوشتيم نفي قوميت است. به هر حال اين متن را با ورقه به رأي مي‏گذاريم، لطفاً گلدان‏ها را براي اخذ رأي نزد آقايان ببريد. از آقايان منشي‏ها هم خواهش مي‏كنم در اخذ و شمارش آراء كمك و نظارت بفرمايند.
 (در اين هنگام اخذ رأي بعمل آمد و پس از شمارش آراء توسط منشي‏ها- آقايان دكتر روحاني و عضدي- نتيجه به قرار زير اعلام گرديد).
نايب رئيس- عد حاضر در جلسه شصت و شش نفر، تعداد كل آراء شصت و شش رأي، موافق پنجاه وهفت نفر، ممتنع هفت نفر، مخالف دو نفر، بنابراين اين اصل با پنجاه و هفت رأي موافق به تصويب رسيد تكبير (نمايندگان سه مرتبه تكبير گفتند).
2- طرح و تصويب اصل 1/ 25 (اصل بيستم)
نايب رئيس- اكنون اصل بعدي كه در حقيقت مكمل اصل بيست و پنج است و قبلا مطرح شده و به تصويب نرسيده بود، قرائت مي‏شود.
اصل 1/ 25- هم افراد اعم از زن و مرد يكسان در حمايت قانون قرار دارند و از هم حقوق انساني، سياسي، اقتصادي، اجتماعي و فرهنگي برخوردارند.
نايب رئيس- آيا سؤالي راجع به اين اصل هست؟ آقاي آيت شما سؤالي داريد؟ (دكتر آيت- خير، من به عنوان مخالف چند كلمه‏اي صحبت دارم). (رحماني- من هم مخالفم، اگر نوبتم شد صحبت مي‏كنم). آقاي كرمي بفرماييد.
كرمي- من پيشنهاد مي‏كنم كه در آخر اين اصل عبارت «در حدود موازين اسلامي» اضافه شود يعني بنويسيد: «از هم حقوق انساني، سياسي، اقتصادي، اجتماعي و فرهنگي در حدود موازين اسلامي برخوردارند».
نايب رئيس- بسيار خوب، اين يك نظري است كه مي‏فرمايند. آقاي خامنه‏اي شما سؤالي داريد؟ (خامنه‏اي- من مخالف هستم، اگر نوبت من باشد چندكلمه‏اي صحبت مي‏كنم). (خانم گرجي- ديروز دو ساعت دربار اين اصل بحث شد و ديگر احتياجي به تكرار مطالب و بحث مجدد نيست، فقط «طبق موازين اسلامي» اضافه كنيد و رأي بگيريد). (تهراني- درست است، همه همين عقيده را دارند). پيشنهاد خواهرمان و بعضي از دوستان اين است كه آن‏چه منشأ موافق و مخالف شده، مربوط به قيد «طبق موازين اسلامي» است، يعني معتقدند بنويسيم: «همه افراد اعم از زن و مرد يكسان در حمايت قانون قرار دارند و از هم حقوق انساني، سياسي، اقتصادي، اجتماعي و فرهنگي، طبق موازين اسلامي برخوردارند.» اگر به همين صورت‏
                        صورت مشروح مذاكرات قانون اساسى‏جلسه‏31-1، ص: 692
باشد براي كساني كه اسم نوشته‏اند، مسأله‏اي باقي مي‏ماند؟ (رباني شيرازي- كلم «فرهنگي» در اينجا چه معني دارد؟) اين تأكيد روي آن اصلي است كه در اصول كلي پيش‏نويس، راجع به تكيه روي ايجاد وسائل تعليم و تربيت براي زن ومرد بود و چون در آنجا ما اصل را به شكل ديگري درآورديم، اين تأكيد در حقيقت باعث جبران آنجا شده است و به هر حال بودنش مضر نيست.
مكارم شيرازي- «در حدود موازين اسلامي» درست نيست بنويسيد «طبق موازين اسلامي» يا «با رعايت موازين اسلامي».
دانش راد- ما گفتيم كه همه از حقوق انساني برخوردارند، قوانيني هم كه بر اين اساس تتنظيم مي‏شود بايد موازين اسلامي را رعايت كنند. اگر چيز ديگري اضافه كنيم منظور محدودكردن حقوق انسان‏ها مي‏شود، آيا منظور اين است؟ چون اسلام هم محدود نمي‏كند، پس به طور مطلق بنويسيد: «از حقوق انساني برخوردارند». (تهراني- مثلا زن قاضي يا رئيس جمهور نمي‏شود).
نايب رئيس- قرار اين بود كه دوستان به نوبت صحبت كنند. خوب، آقاي آيت به عنوان مخالف صحبت مي‏كنند. بفرماييد.
دكتر آيت- بسم الله الرحمن الرحيم. توجه بفرماييد، ما مي‏خواهيم اصلي را بنويسيم كه يك چيزي را ايجاد بكند. مسأله در اينجا تكيه براي آوردن حقوق زن بوده، حقوق زن را هم هيچ‏كس منكر نيست. اگر ما قوانيني را به طور كلي مي‏نويسيم هم مردم، هم افراد، زنان هم جزو افراد هستند. اگراستثنائاتي باشد، اين استثنائات در جاي خودش ذكر خواهد شد. در اينجا گفته شده از حمايت قانون همه برخوردارند، ديوانه‏ها هم برخوردارند همه و همه، اين چيزي به حقوق زن اضافه نمي‏كند، قسمت اخيرش هم كه همه از حقوق انساني و اقتصادي و سياسي و اجتماعي و فرهنگي برخوردارند، اگر منظورمان مساوي باشد كه چنين چيزي نيست، منظورم زن و مرد نيست، فلان شخص كه جنايت مي‏كند از بسياري از حقوق محروم مي‏شود اگر موازين اسلامي را بگذاريم، اين قسمت را مستثني مي‏كند و يا اگر قانون را بگذاريم به هر حال اين توضيح واضحات است. به عقيد من حقوق زن و مرد كه در اسلام هم متعادل هست، ما ديگر قيد نكنيم چون ضرب المثلي هست كه مي‏گويند: گفتي باور كردم، تأكيد كردي شك كردم، قسم خوردي مطمئن شدم كه دروغ مي‏گويي. وقتي كه ما مي‏آوريم اينجا ... (كرمي- آقاي آيت جاي خودش) من كه نگفتم قرآن نه (كرمي- قرآن از صدر اسلام تا حالا بوده و از آن موقع تا حالا مردم مشروب مي‏خوردند و قماربازي هم مي‏كردند و در مجالس تصويب شد و از آنها ماليات مي‏گرفتند و براي آنها دام فحشاء مي‏ساختند).
نايب رئيس- آقاي كرمي قرار ما بر اين است كه در اين جلسه همه با نوبت صحبت كنند چون اگر همه بخواهند مثل جناب‏عالي صحبت كنند كه نمي‏شود، آقاي كرمي دوست ندارند كه مستثني باشند. (دكتر آيت- اين اصل نه چيزي به حقوق زن اضافه و نه چيزي كم مي‏كند). آقاي رحماني شما مطلب تازه‏اي داريد بفرماييد.
رحماني- بسم الله الرحمن الرحيم. اينجا دو جمله و دو عبارت است، معلوم نيست كه اين دو جمله يك چيز را مي‏خواهد بيان كند و يا دو چيز را، اگر چنان‏چه دو چيز باشد آن اولي بايد راجع به اجرا باشد و دومي راجع به اصل اثبات حق، آنگاه اشكال پيش مي‏آيد كه به طور
                        صورت مشروح مذاكرات قانون اساسى‏جلسه‏31-1، ص: 693
مطلق وبدون تقييد و به صورت گزافه آن هم به صورت موقت كه بعداً خدا مي‏داند چه اشكالاتي به وجود مي‏آورد، به جهت اين‏كه آيا مراد از حقوق انساني در اينجا هم حقوق اسلامي است؟ خوب همان مسائلي كه مورد اختلاف است كه آن مسائل مورد اختلاف در اسلام يكي و دوتا نيست به جهت اين‏كه حدود قصاص و ديات و همچنين نكاح و طلاق و ارث و امور ديگر اينها چيزهايي است كه بينشان تفاوت‏هايي است و اين «از هم حقوق انساني» يعني هم حقوق اسلامي را گذاشته و شرح داده‏ايد سياسي، اقتصادي، اجتماعي و فرهنگي، اين مطلب صحيح نيست، مگر اين‏كه گفته شود نگفته‏ايم به طور مساوي، (مكارم شيرازي- ما نفهميديم اشكال ايشان در چه هست). (انواري- «طبق موازين اسلامي» اشكال شما را رفع مي‏كند). اشكال در اصل موضوع است، همان‏طوري كه فرمودند اصلا احتياجي به اين اصل نيست، ثانياً اين‏كه بايد معلوم شود دو مطلب است يا يك مطلب، اگر دو مطلب است صريحاً بفرماييد. يكسان در حمايت قانون قرار دارد و اينها يعني چه؟ مبهم است، ولي در اجراي قانون گفته مي‏شود، بحث اينجاست آيا كسي اصلا تفاهم كرده است در اجراي قانون طبق موازين اسلامي و طبق مقررات اسلامي بين اينها يك تفاوتي باشد؟ نه چنين چيزي اصلا وجود ندارد ولي اجرا باشد، قانونش اين است كه اجرا مي‏كنند. بنابراين به نظر مي‏رسد در آن‏چه قبلا نوشته شده بود، دقت شده بود كه اين اشكالات را نداشته باشد. اگر منظور اين است كه از نظر اجرا و در برابر قوانين موضوعه متساوي هستند با فراز دوم، دو چيز هستند، چون در اين جمله كه «همه از حقوق انساني، اقتصادي، سياسي، اجتماعي و فرهنگي برخوردارند» راجع به اصل حقوق است آنگاه تساوي روي حقوق مي‏آيد، آن‏وقت نقط نظر اينجا است كه تساوي حقوق به معني تساوي در هم حقوق است يا در بعضي حقوق، اگر تساوي در تمام حقوق است پس اشكال در اموري پيش مي‏آيد كه اصلا تساوي وجود ندارد، آن قسمت‏هاي مهم از فقه را امور اجتماعي و سياسي و غيره تشكيل مي‏دهد و اگر بعضي حقوق است پس آن حقوق را كه استثناء دارد چگونه خارج دانسته‏ايم به چه عبارت؟ عبارت موهوم و مبهم است و قابل رأي نيست.
نايب رئيس- آقاي موسوي جزايري سؤالتان را بفرماييد.
موسوي جزايري- سؤال بنده اين است كه آيا از اين جمل دوم از «هم حقوق انساني الخ» به تساوي استفاده مي‏شود يا نه؟ اگر به تساوي استفاده نمي‏شود، به قول آقاي دكتر آيت توضيح واضحات است.
نايب رئيس- خوب از آقاياني كه اينجا اسم نوشته‏اند يك نفر مي‏تواند بيايد اينجا و به عنوان موافق صحبت كند و دفاع كند. (نمايندگان- همه موافق‏اند). همه موافق‏اند؟ مخالفي نيست؟ (اظهاري نشد) پس احتياجي به صحبت نيست؟ (عده‏اي از نمايندگان- همه موافق‏اند، احتياجي به صحبت نيست رأي بگيريد). آقاي رباني بفرماييد.
رباني شيرازي- من يك نقصي در اينجا مي‏بينم، اين در جلسه گروه ما هم صحبت شد و رأي هم آورد و پيشنهادي هم آنجا نوشتم و دادم، من دو مسأ له را اينجا تذكر مي‏دهم، يكي مربوط به اين «حقوق انساني» است همان‏طور كه ايشان گفتند اگر ما اول بگوييم حقوق انساني، بعد بياييم استثناء بكنيم صحيح نيست، من عقيده‏ام اين است كه در مورد اين حقوق انساني، يا لفظ انساني‏اش را برداريم چون بقيه را دارد و يا اگر به جاي انساني «اسلامي» بگذاريم، ديگر به آن قيدي هم كه بعد مي‏گذاريم احتياجي ندارد و «بر اساس موازين اسلامي» هم نمي‏خواهد.
                        صورت مشروح مذاكرات قانون اساسى‏جلسه‏31-1، ص: 694
مسأل دوم اين‏كه ما در اينجا دو چيز گفتيم و يك چيز ديگر احتياج داريم، يكي از حمايت قانون برخوردار است اين براي مظلوم است، يعني مظلوم در برابر قا نون، قانون حمايتش مي‏كند، و يكي هم از حقوق متساوي كه اين را هم گفتيم ولي اجراي قانون براي همه يكسان است يعني براي ظا لم و مظلوم، وضيع و شريف و غني و فقير اين را ذكر نكرديم. در جلس گروه ما، اين پيشنهاد هم شد و اكثريت هم رأي دادند كه اين جمله باشد.
نايب رئيس- متشكرم، اجازه بفرماييد ما قبل از اين‏كه با هر گونه بحثي كارمان را ادامه بدهيم اول من با دست رأي بگيرم و نظرخواهي بكنم روي آن متني كه بدون قيد ذكر شده است. ما در اصل چهارم كه تصويب كرديم اين قيد «طبق موازين اسلامي» را گذاشتيم كه مجبور نشويم در هر اصلي دوباره آن را تكرار كنيم ولي حالا مي‏بينيم كه مرتب دارند پيشنهاد تكرار مي‏دهند. به همين جهت هم در گروه كه بررسي شده ديگر نيازي به اين جمله ديده نشده است. بنابراين، اين متن را بدون هيچ‏گونه اضافه به رأي مي‏گذارم. (يك نفر از نمايندگان- يك بار ديگر آن را قرائت بفرماييد). خوب، مي‏خوانم: «هم افراد اعم از زن و مرد يكسان در حمايت قانون قرار دارند و از هم حقوق انساني، سياسي، اقتصادي، اجتماعي و فرهنگي برخوردارند» موافقين با اين متن دست بلند كنند. (سي و چهار نفر موافق بودند) تأييد نشد. (كريمي- اگر بعد از كلم حقوق، «حقوق قانوني انساني» بنويسيد همان معني را مي‏رساند بدون اين‏كه جمله طولاني شود). پس عبارت ديگر را مي‏خوانم و به رأي مي‏گذارم:
اصل 1/ 25 (اصل بيستم)- هم افراد اعم از زن و مرد يكسان در حمايت قانون قرار دارند و از هم حقوق انساني، سياسي، اقتصادي، اجتماعي و فرهنگي با رعايت موازين اسلامي برخوردارند.
نايب رئيس- موافقين با اين متن دست بلند كنند. (عد زيادي دست بلند كردند) تأييد مي‏شود. پس نسبت به اين متن به همين صورتي كه خوانده شد، رأي مخفي با ورقه گرفته مي‏شود.
 (آقاي عضدي و دكتر روحاني «منشي‏ها» در محل نطق حاضر شدند و پس از اخذ و شمارش آراء نتيجه به قرار زير اعلام گرديد).
نايب رئيس- عد نمايندگان حاضر در جلسه شصت و هفت نفر، شماره آراء در گلدان ريخته شده شصت و هشت رأي، البته يك رأي اضافه بود كه خارج شد. بنابراين، اين اصل با پنجاه و هشت رأي موافق، چهار رأي مخالف و پنج رأي ممتنع تصويب شد، تكبير. (حضار سه مرتبه تكبير گفتند)
3- ادام بحث و تصويب اصل 28 (اصل بيست و پنجم)
نايب رئيس- راجع به اصل 28 عرض كنم، اين اصل پس از مذاكرات زيادي كه در گروه و جلسه علني داشتيم باز به گروه ارجاع شد در مورداصل بيست ونهم و سي‏ام هم به همين صورت عمل شد و به گروه ارجاع شد.
مشكيني- اصل قبل و بعد از آن كه اينجا مطرح و تصويب شد، از نظر بحث و برسي چه تفاوتي داشت؟ چون در اصل قبلي من اجازه صحبت خواستم و شما اجازه نداديد در صورتي كه در اصل بعدي موافق و مخالف صحبت كردند.
نايب رئيس- در اصل قبلي اكثر دوستان گفتند چون درباره اين اصل در جلسات‏
                        صورت مشروح مذاكرات قانون اساسى‏جلسه‏31-1، ص: 695
گذشته صحبت شده است، مذاكرات كافي است و من اين موضوع را پيشنهاد ضمني كفايت مذاكرات تلقي كردم. (مشكيني- به هر حال من موظفم بر طبق برنامه مجلس عمل كنم).
تذكر شما را به جا مي‏دانم بنابراين اصل بيست و هشت مطرح است كه قرائت مي‏كنم:
اصل 28- بازرسي و نرساندن نامه‏ها، ضبط و فاش‏كردن مكالمات تلفني، افشاي مخابرات تلگرافي و تلكس و عدم مخابره آنها، استراق سمع و هر گونه تجسس ممنوع است مگر به حكم قانون.
نايب رئيس- آقاي بشارت اگر سؤالي داريد بفرماييد.
بشارت- شما در اينجا و نرساندن نامه‏ها و ضبط و غيره را بيان كرده‏ايد ولي اسمي از سانسور نبرده‏ايد در صورتي كه در پيش‏نويس خود ما اين موضوع ذكر شده بود.
نايب رئيس- ما وقتي بازرسي را منع كرديم زمينه سانسور را هم از بين برده‏ايم. (بشارت- نامه‏ها را باز مي‏كنند و مي‏بندند و به اين صورت سانسور مي‏كنند و اين علامت جرم قبل است). وقتي سانسور را ديدم علامت يك جرم قبلي است يعني بازرسي است كه ما در اينجا بازرسي را منع كرده‏ايم و اين كلمه بازرسي به نظر من كافي است چون سانسور بدون بازرسي ميسر نيست.
خامنه‏اي- از بحث‏هايي كه ديروز روي اين اصل شده معلوم شد كه براي بعضي‏ها روشن نيست كه ما داريم براي چه كسي اين متن را تهيه مي‏كنيم و تكليف و حق براي چه كسي معين مي‏كنيم با توجه به اين‏كه اين اصل صرفاً هم حق و هم تكليف معين مي‏كند براي اداره خاصي كه مسؤول اين موضوع است و فلسفه‏اش معلوم است. يعني كارهايي كه او مي‏كند از قبيل حمل نامه‏ها و محصولات پستي، در اين جهت يكي هستند كه حذف «محصولات پستي» ضرر مي‏زند، بنابراين «نامه‏ها» كافي نيست بايد «محصولات» هم باشد.
نايب رئيس- كسي كه به عنوان موافق صحبت مي‏كند به اين موضوع جواب مي‏دهد، آقاي ضيائي بفرماييد.
دكتر ضيائي- تذكراتي دارم يكي اين‏كه «محصولات پستي» بايد ذكر شود و ديگر اين‏كه كلمه «افشاي» بعد از «فاش كردن مكالمات تلفني» زيادي است.
نايب رئيس- چون اين قسمت دوم سؤال شما ساده است من خودم جواب مي‏دهم قسمت اول را يك نفر موافق مي‏آيد جواب مي‏دهد. در آنجا داريم «ضبط و فاش‏كردن مكالمات تلفني» اگر اين كلمه «افشاي» نيايد و بدون «افشاي» بگوييم «مخابرات تلگرافي و تلكس» كلمه «ضبط» هم شامل آن مي‏شود و ضبط در آنجا يك امر طبيعي است براي اين‏كه وقتي مخابره مي‏كنند خود به خود در تلگراف‏خانه ضبط مي‏شود، اين قسمت كه عطفش ميسر نبود، ناچار شديم تكرار كنيم و براي اين‏كه تكرار يكسان نباشد آنجا فاش‏كردن گذاشتيم و اينجا افشاء، آقاي خزعلي فرمايشي داريد بفرماييد.
خزعلي- به نظر من يك «نرساندن» بايد اضافه بشود.
طاهري اصفهاني- من به جواب شما كه الان فرموديد باز اشكال دارم و روي «محصولات پستي» تكيه دارم.
موسوي تبريزي- بايد لفظ سانسور اينجا باشد براي اين‏كه در مخابرات تلگراف گاهي ايجاب به قصد نرساندن و ضبط و غيره هست و عيب ندارد ولي بايد سانسور هم باشد.
                        صورت مشروح مذاكرات قانون اساسى‏جلسه‏31-1، ص: 696
كياوش- سانسور در نامه را توضيح داديد درست است ولي فرض بفرماييد يك نفر در راديو سخنراني مي‏كند قسمتي از آن را مي‏زنند اين اسمش سانسوراست؟
نايب رئيس- موضوع مورد بحث مربوط به پست و تلگراف است مربوط به راديو كه نيست.
خانم گرجي- اين كلمه «نامه‏ها» كه آمده است مربوط به نامه‏هايي كه در جيب افراد هم هست، مي‏شود؟
دانش راد- سؤال من اين است كه آيا به حكم قانون مي‏شود نامه‏هاي پستي افراد را بازرسي كرد؟
نايب رئيس- در مواردي كه قانون معين مي‏كند، مثلا اگر يك نفر بر عليه مملكت با نامه جاسوسي مي‏كند، بله از طريق دادستان امكان اين كار هست. (فاتحي- در پيش‏نويس قبلي كلمه «مسالمت‏آميز» داشت ولي اينجا نيست). اينجا اصل ديگري مطرح است كه مربوط به نامه‏هاي پستي است و به آن اصل بعداً مي‏رسيم. آقاي مقدم مراغه‏اي به عنوان مخالف اسم نوشته‏اند بفرماييد.
مقدم مراغه‏اي- به نام خدا، آنهايي كه سابقه پارلماني را مي‏دانند در دوره‏هاي اول مجلس مرحوم سيديعقوب انوار با هر چيزي مخالفت مى‏كردند حالا اين موضوع باعث شد كه يادي از او بكنيم. (اشراقي- خيلي هم مرحوم نيست.) حالا اينجا مي‏خواهم مطلبي را بگويم كه در مورد تعدادي از اصول صدق مي‏كند اين مطلبي را كه به عنوان مخالف عرض مي‏كنم تنها مربوط به اين اصل نيست، در اينجا مسأل حقوق مردم مطرح است، اين حقوق بايد صريح و روشن باشد. ما اصل مي‏گوييم و خلاف اصل نمي‏گوييم، ما هر اصلي را در اينجا مي‏گوييم يك مستثنياتي دنبال آن مي‏آوريم كه خود اصل در اين مستثنيات غرق مي‏شود و از بين مي‏رود و حال اين‏كه حقيقت اين است كه اين اصل و اصول ديگر قانون اساسي، مثل نبض مريض مي‏ماند اگر بخواهد، نبض يك جامعه و نبض ايران را بگيرند مي‏بينند كه اين اصول چطور شده، فرض بفرماييد راجع به مراسلات پستي، اين مراسلات پستي يك شرايط بين‏المللي دارد امروز پست و مقررات پستي يك چيز است كه با خارج ارتباط دارد تنها به ايران مربوط نيست. خود آقايان خوانديد پست بين‏المللي هفته پيش آفريقاي جنوبي را اخراج كرد، چون ما بايد در اين موارد با صراحت و روشني نظم بين‏المللي را كه خودمان هم قبول كرده‏ايم و الان هم خودمان را جزو سازمان ملل مي‏دانيم رعايت كنيم. عرض كردم با اين اصول به اين ترتيب كه مستثنيات زيادتر از خود اصل بشود، بنده مخالفم و اين را يك‏جا عرض كردم. اما در مورد اين اصل بازرسي و نرساندن نامه‏ها، اجازه بفرماييد بنده پيشنهادي را كه ديروز تقديم كردم و قرائت نشد و سه بار اجازه خواستم ولي توفيق پيدا نكردم كه مطالبم را عرض بكنم، بخوانم. (نايب رئيس- اين مطلب را بايد روشن كنم كه نوبت به شما نرسيد، چون دير نوبت گرفته بوديد. شما هر وقت خواستيد مخالف صحبت كنيد اول نوبت بگيريد). نقص اساسي كه در اينجا هست، نامه‏هاي پستي و مكالمه‏هاي تلفني، مصون از بازرسي و ضبط است، حقيقتش اين است كه ما مي‏خواهيم اين‏طور باشد كه مثلا وقتي من رفتم به عنوان يك فرد و نامه‏اي به پست دادم، مي‏خواهم مطمئن باشم كه پست نامه را به طرف مي‏رساند و در اينجا كسي نيست كه آن را بازرسي بكند. اين بايد صريح و روشن باشد، نامه‏هاي ديگر مطرح نيست، نامه‏اي كه توي جيب فلان شخص است و در فلان محل است ديگر مطرح نيست، اينجا راجع به پست است عبارت «افشاي مخابرات تلگرافي و تلكس‏
                        صورت مشروح مذاكرات قانون اساسى‏جلسه‏31-1، ص: 697
يا عدم مخابر آنها و تجسس از طريق مكالمات تلفني ممنوع است» اين خيلي بايد روشن باشد يا «فاش‏كردن مكالمات تلفني، افشاء مخابرات تلگرافي و تلكس و عدم مخابر آنها، استراق سمع و هر گونه تجسس ممنوع است مگر به حكم قانون» ما يك استثناء آورديم و همه را از بين برديم، آقا ما اصل مي‏گوييم و قانون نمي‏تواند اين اصول را فسخ بكند قانون نمي‏تواند اين مقررات پستي را جوري تنظيم بكند كه نامه‏هاي پستي، بازرسي بشود ما بايد در اينجا اضافه بكنيم كه متخلفين مجازات خواهند شد و مجازاتش را هم قانون معين خواهد كرد، به جاي اين‏كه بگوييم مگر به حكم قانون، اين اصول، اصولي است كه از نظر بين‏المللي در شناساندن هويتمان و هويت انقلابمان مهم است. بنابراين به عقيد بنده سعي كنيم اصول صريح، روشن، كوتاه، منجز و براي عموم قابل درك باشد.
نايب رئيس- نفر بعدي به عنوان موافق آقاي مكارم اسم نوشته‏اند بفرماييد.
مكارم شيرازي- بسم الله الرحمن الرحيم. بنده كه اسم نوشتم براي اين بود كه اگر مخالفي هست به عنوان موافق صحبت كنم و اگر مخالفي نبود صحبت نكنم. از مجموع سخنان بعضي از مخالفين و بعضي از آقاياني كه سؤال كردند چند اشكا ل مطرح شد كه بنده جواب مي‏دهم. اول بايد در هر قانون ببينيم هدف و روح قانون چه بوده، منظور از تنظيم اين ماده و قانون چه بوده، آيا منظور اين بوده كه در امانت مردم خيانت نكنند، يا نه منظور اين بوده كه افشاي اسرار مردم نشود؟ اينجا روح قانون، عدم افشاي اسرار است و بر اساس آن، اين ماده بايد تنظيم بشود و هرچه هم كم است بر آن افزوده شود و روي اين حساب به يكي از سؤالاتي كه مطرح شده كه چرا «نامه‏ها» مطلق نوشته شده، جواب مي‏دهم. مطلق نوشته شدن «نامه‏ها» زياني نمي‏رساند اما سودي دارد به علت اين‏كه بسياري از نامه‏ها در ادارات توسط مأموران نقل و انتقال مي‏شود يا مردم به مأمورين مي‏دهند و با پست نيست، بنابراين نامه‏هايي كه بدون وسيله پست و به وسيله مأمورين و به وسيل اشخاص به دست افراد داده مي‏شود، چرا در آن تجسس بشود؟ بنده نامه نوشته‏ام به رئيس اداره و داده‏ام دست پيشخدمت، باز مي‏كند ببيند، آيا اين نبايد ممنوع باشد، اين جزء اسرار مردم نيست؟ به هر صورت عموميت اين زياني نمي‏رساند و فايده‏اي هم دارد. نكته ديگر در زمين محمولات است، در اينجا با توجه به روح قانون كه اشاره به اسرار است، مسأ له محمولات جزء امانات است انسان در امانت هيچ‏كس نمي‏تواند خيانت بكند و بدون اجازه او نبايد دست‏كاري بكند، به خصوص اين‏كه محمولات پستي اصل اوليه بين‏المللي‏اش اين است كه باز مي‏كنند و باز نكردن استثناء است، برعكس نامه‏ها كه اصل بازنكردن است و بازكردن جنبه استثناء دارد. بنابراين آقايان صلاح ديدند كه محموله از هدف ماده اين قانون خارج شود. حالا باز هم اگر آقايان صلاح بدانند هر كدام از اين مواد قابل اصلاح است ومن فقط توضيحات را مي‏خواهم عرض بكنم، و اما چرا كلمه افشاء تكرار شده است در آنجايي كه مخابرات تلگرافي عنوان شده است، علتش همان است كه فرمودند، ضبط و فاش‏كردن اين هردو در مورد مكالمات تلفني صدق مي‏كند چون مكالمات تلفني را هم مي‏شود فاش كنند و هم مي‏شود روي نوار ضبط كنند، هر دو بايد ممنوع باشد، اما در مورد مخابرات تلگرافي ضبطكردن آن روي نوار معني ندارد خوب آنها ضبط مي‏كنند و با نوار هم گاهي مي‏فرستند و از اين طريق ارسال مي‏كنند، پس ضبط كردن فقط افشا كردن است و الا آنجا ضبط و بايگاني هست و بنابراين كلمه‏
                        صورت مشروح مذاكرات قانون اساسى‏جلسه‏31-1، ص: 698
ضبط مفهوم تازه‏اي را در آنجا نمي‏تواند برساند بلكه مضر هم هست.
اشراقي- اين‏كه فرموديد روح قانون اين است كه اسرار مردم فاش نشود، ولي روح قانون اينجا توجيه سؤال به ادار پست و تلگراف و اين‏جور چيزهاست، نه اين‏كه جعل قانون براي عموم است آن قرينه‏اش اين است كه نامه‏هاي پستي و مخابرات و تلكس و اين‏جور چيزها، پس در قوانين ديگر اين ماده را آن جور تنظيم كرده‏اند. راجع به مطالب ديگر كه مردم ديگران را تفتيش نكنند آن ماد ديگري است، روي سخن همان اداره پست و تلگراف است پس نامه‏هايي كه از آنجا مي‏رسد و محمولات پستي اينها را بايد در نظر گرفته باشيد نه اين‏كه محمولات را موقع بردن و آوردن تفتيش مي‏كنند، بعد از آن‏كه از محل آمده خودشان باز مي‏كردند و مي‏خواندند و نمي‏دادند؛ روح قانون را اينجا اين‏طور توجيه بفرماييد نه اين‏كه روح قانون عمومي است.
مكارم شيرازي- من توضيح اضافه‏اي براي سؤال شما ندارم جز اين‏كه تكرار كنم اين مطلب را كه اين عموميت، فايده‏اي دارد و ضرري ندارد و اما مطلب ديگر كه مي‏خواهم عصار مطلب را عرض بكنم، آقايان فرمودند در مخابرات تلگرافي «نرساندن» را هم بنويسيد، اتفاقاً در جلسه بعضي‏ها هم معتقد بودند «نرساندن» نوشته شود، بهتر است ولي بعضي از آقايان فكر مي‏كردند عدم مخابره براي اين مسأله كافي است در عين حال اگر بخواهيد به منظور تأكيد اضافه بكنيد به نظر من هيچ اشكالي ندارد.
خانم گرجي- ما ديروز به اوّلين اصل رأي موافق داديم و بايد بگذريم ولي مي‏خواهم ببينم اين اصل ديروزي را كه شما دو ساعت معطل كرديد كجايش اشكال داشت كه من گفتم «نامه‏ها» چرا مطلق است چون مي‏خواستم اشكال خود جناب عالي را اينجا بگويم چون وقتي ما نوشتيم «نامه‏ها» اعتراضات شروع شد كه شامل آن نامه‏هايي هم كه در جيب آقايان هست مي‏شود و گفتيد چرا مطلق آوريد. (مكارم شيرازي- بنده اشكالي نكردم شايد بعضي از آقايان اشكال كردند). شما متن ديروز را كه تمامش را اشكال مي‏كرديد با اين متن حاضر مقايسه كنيد ببينيد كجايش اشكال داشت.
مكارم شيرازي- بنده خواهش مي‏كنم مؤاخذه بر گذشته نفرماييد اين متن كه خوب است، همين را بحث كنيم.
سبحاني- يك كتابي مي‏خواهند از خارج و از آمريكا بفرستند آيا طبق اين قانون پست‏خانه مي‏تواند تفتيش كند يا نه؟
مكارم شيرازي- چه مانعي دارد تفتيش كند اين كه اسرار مردم نيست.
نايب رئيس- آقاي سبحاني سؤالات وقتي يك بار گفته مي‏شود ديگر تكرار نشود اين سؤال هم ديروز گفته شد و هم امروز.
كريمي- با اين بياني كه حضرت عالي فرموديد در روح اين قانون كلم «ضبط» زيادي است، براي اين‏كه اگر مكالمات تلفني كسي را ضبط كنند و تا ابد ابراز نكنند براي كسي چه محظوري دارد؟
مكارم شيرازي- ممكن است دست كسي بيافتد. در عين حال ضبطش جرم است و
جواب اين است كه ضبط كردن خودش معرض افشاء است. بنده وقتي برادرم سخنان كسي را ضبط بكند و در خانه بگذارم هر آن امكان دارد از دست من در برود و اسرار مردم دست اين و آن بيافتد،
                        صورت مشروح مذاكرات قانون اساسى‏جلسه‏31-1، ص: 699
بنابراين چه مانعي دارد كه قانون چيزي را براي محكم كردن ممنوع كند كه مبادا روزي به دست مردم بيافتد؟ شما خودتان نامه‏هايي را كه اسرار مردم است بعد از خواندن پاره پاره مي‏كنيد چرا پاره مي‏كنيد و دور مي‏ريزيد و ضبطش نمي‏كنيد؟ براي اين‏كه مبادا روزي به دست كسي بيافتد همان فلسفه ايجاب مي‏كند كه ما ضبط نكنيم و اما دو مطلب ديگر و جواب آقاي مراغه‏اي را عرض بكنم، من تعجب مي‏كنم كه چرا ايشان گفتند استثناء براي چيست، اگر آخر اين استثناء را نگذاريم ممكن است به واسطه عموميت اين حكم خطرات زيادي متوجه مملكت بشود و هم اسلام، هم قانون عقل و هم قوانين هم دنيا اجازه مي‏دهد كه اگر واقعاً افرادي در معرض مظنه و جاسوسي قرار گرفتند و احتمال داديم و ثابت شد چون گروه جاسوسي وجود دارد اين كار در موردشان اجرا بشود.
دكتر آيت- من سؤالي دارم «مگر به حكم قانون» يكي از دردسرهاي سابق، قانون اساسي سابق ما بود، استثنائات اشكال ندارد ولي استثنائات را بايد ذكر كنيم مگر در زمان جنگ و به خاطر كشف جرم، تا مثل آن قوانين سابق نشود كه مي‏گفتند مطبوعات آزاد است و بعد قانون وضع مي‏كردند و اين‏قدر مشكلات ايجاد مي‏كردند كه اصلا نمي‏شد روزنامه منتشر كرد، مثلا ناشر بايد سي ساله باشد، ليسانسيه باشد، كارمند دولت باشد، تمام اينها را ذكر مي‏كردند، شما بايد در اين قانون به مواردي كه مي‏شود رويش قانون وضع كرد و نيز ترتيب آنها اشاره كنيد.
مكارم شيرازي- هم جواب آقاي مراغه‏اي و هم جواب آقاي آيت اين است كه اگر بخواهيم استثناء نگذاريم، اين كه ممكن نيست حتماً بايد استثناء بگذاريم و در تمام قوانين دنيا هم هست و در اسلام هم طبق قانون اهم و مهم هست، حتي غيبت با آن همه تأكيدي كه روي حرمتش شده استثناء دارد به واسطه اهم و مهم، و اما اين‏كه چرا قانون را مطلق بنويسيم. علتش اين است كه اگر شما الان در اينجا استثناءها را بنويسيد، خواهيد ديد كه يك عبارت پنج، شش خطي مي‏شود و اگر نخواهيد همه را ذكر كنيد و فقط بنويسيد در موارد جنگ و ضرورت، جنگ هم معني كشداري است و ضرورت هم معني كشداري است و باز اگر از اين طريق هم بخواهند سوءاستفاده بكنند خيلي آسان است، بنابراين ما چاره‏اي نداريم. (موسوي تبريزي- اين‏طور بنويسيد «مگر در مواردي كه مظنه توطئه عليه مصالح كشور باشد»). سؤال مي‏كنم اگر جايي هست كه توطئه براي قتل كسي مي‏خواهند بكنند نه براي مصالح كشور، اين مورد را بنويسيم يا ننويسيم؟ بله آن را هم بايد بنويسيم و خيلي چيزهاي ديگر را هم بايد بنويسيم. (نايب رئيس- آقايان اجازه بفرماييد آقاي مكارم مطالبشان را تمام كنند). و اما آخرين جمله را عرض كنم. آقاي مراغه‏اي گفتند كه نظامي در دنيا هست كه ما نمي‏توانيم از آن نظام در مسائل پستي و تلگرافي بر كنار بمانيم، جواب ما اين است در اين ماده قانون هيچ كجايش چيزي كه برخلاف نظام جهاني در مسأله مكالمات تلفني و مراسلات پستي باشد، نيست. يك كلي را گفتيم كه دنيا هم قبول دارد و يك استثناء گذاشتيم كه آن استثناء را هم دنيا قبول دارد.
نايب رئيس- آقاي طاهري اصفهاني بفرماييد.
طاهري اصفهاني- بسم الله الرحمن الرحيم. من يك سؤال راجع به محمولات پستي دارم و آن اين است كه محمولات پستي در دو رابطه مطرح است، يكي رابطه مالكيت و يكي هم رابطه اسرار، ما اينجا رابطه مالكيتش را ننوشتيم، رابطه سرّ بودنش را نوشتيم. همچنان كه نامه‏
                        صورت مشروح مذاكرات قانون اساسى‏جلسه‏31-1، ص: 700
ممكن است سر من باشد محموله من هم گاهي ممكن است سر من باشد. سؤال من از اين گروه اين است كه چرا اين محمول پستي را برداشته‏اند؟ مسأله ديگر اين‏كه فاش‏كردن و افشاء، تكرار شده و جوابي هم كه شما فرموديد، جواب نيست براي اين‏كه آن‏چه ما نوشتيم همين مطلب هست و تكرار هم نشده «مكالمات تلفني، مخابرات تلگرافي و تلكس، مذاكرات خصوصي از بازرسي و ضبط، سانسور..» كه عده‏اي از آقايان عنايتي روي سانسور داشتند ... مصون است در مورد «به حكم قانون» همين طور كه آقاي آيت فرمودند ما گرفتار بوديم به نامه‏هاي زيادي با اين مضمون كه آقا شما مرتب مي‏نويسيد «مگر به حكم قانون»، «مگر به حكم قانون» اين همين بود كه در سابق هم عمل مي‏شد و بعد مي‏گفتند كه استثناء دارد مگر به حكم قانون و بعد هم يك قانون مي‏گذاشتند كنارش حالا ما اينجا نوشتيم «مگر در مواردي كه مظنه توطئه عليه مصالح كشور باشد» كه گفتند «قتل» بله قتل هم يك توطئه است و خيانت عليه مصالح كشور است، به چه مجوزي شما اين اصل جالب را اين‏جوري كرديد؟
نايب رئيس- مجوز كه كاملا معلوم بود، مجوز انتخاب جلسه عمومي نمايندگان بود كه قرار شد چند نفر براي اين‏كه از اين به بعد اصول را پيراسته‏تر به اينجا بياورند انتخاب شوند، پس شما اين را مجوز نمي‏گوييد، يك وقتي مي‏گوييد به چه مجوز يك وقتي مي‏گوييد اين پيراسته‏تر نيست؟ آن بحث ديگري است، خوب نفر آخر آقاي بني صدر هستند كه مي‏آيند توضيحاتي مي‏دهند و بعد رأي مي‏گيريم، آقاي بني صدر بفرماييد. (دانش راد- بنده تذ كري دارم). شما تذكرتان را بفرماييد كه آقاي بني صدر جواب تذكر شما را هم بدهند.
دانش راد- جناب آقاي مكارم يادآوري كردند كه در هيچ‏كدام از اين قوانين كشورها اين مسأله مطرح نيست كه آزاد باشند، اينجا يك قانوني از اتحاد جماهير شوروي هست كه نوشته، زندگي خصوصي شهروندان، محرمانه بودن مكاتبات «مكالمات تلفني» و مخابرات تلگرافي مورد حمايت قانون است.
نايب رئيس- بفرماييد عمل چقدر مي‏كنند، اين قانوني است كه فقط مي‏نويسند، آقاي بني صدر بفرماييد.
بني صدر- عرض كنم به خصوص در آنجا كه به اصطلاح خيلي حمايت از قا نون مي‏شود، همان «مورد حمايت قانون است» جواب سؤال شما است. دو تا مطلب اينجا هست يكي «محمولات پستي» و يكي هم «مگر به حكم قانون» است كه ما اگر اين دو تا را روشن كنيم مطلب حل شده است. (موسوي تبريزي- يكي هم مسأل سانسور و افشاء است). بله سومي هم سانسور و افشاء است. اما اين‏كه چرا در دنيا در مورد نامه‏هاي پستي بنابر عدم بازرسي و در مورد محمولات پستي بنابر بازرسي است، اين است كه براي محمولات پستي در دنيا قرار و مداري هست، نامه‏ها حتي اندازه‏هايش هم مشخص است كه اگر يك چيز از آن اندازه بيشتر شد و ببريد به پست، مي‏گويد اين ديگر نامه نيست و اين را به عنوان محموله پستي مي‏توانيم بفرستيم و محموله پستي را قيد مي‏كنندكه بايد باز باشد. ما خودمان هفده سال كه در فرنگ بوديم هر روز اين داستان را داشتيم براي اين‏كه ما روزنامه چاپ مي‏كرديم، كتاب چاپ مي‏كرديم و به دنيا پخش مي‏كرديم پس بنابراين در مورد محمولات بنابر بازرسي است براي اين‏كه محموله غير از پا كت، همه چيز مي‏توانند داخلش بگذارند، هروئين و مواد محترقه و پول و همه چيز را مي‏شود داخلش گذاشت. پس آنجا
                        صورت مشروح مذاكرات قانون اساسى‏جلسه‏31-1، ص: 701
بنابر بازرسي است و بايد محموله باز باشد وقتي باز شد مأمور پست وظيفه دارد كه آن را ببيند كه مثلا اگر شما گفته‏ايد اين محموله كتاب است حتماً كتاب باشد. البته حق ندارد ببيند محتواي كتاب چيست، اما حق دارد ببيند كه اين چيزي كه شما مي‏فرستيد كتاب است، يا به عنوان كتاب يك چارچوب مثل كتاب درست كرده‏ايد اما داخلش هروئين است پس بايد بازرسي كنند. (خامنه‏اي- چند دفعه مي‏توانند باز كنند؟) يك دفعه. (خامنه‏اي- پس اگر اين موضوع را روشن نكنيد، مأمور چند دفعه مي‏تواند باز كند هم در مبدأ وهم در مقصد). بنابراين، اين اصل كه در محمولات پستي بنابر بازرسي است مورد قبول شما است حالا اين‏كه چگونه بازرسي شود كه چهارصد نفر آن را باز نكنند، آن موضوع قانون است و اينجا جايش نيست، اين در مورد محمولات. حالا مي‏آيد سر اين جمله «مگر به حكم قانون» در فرانسه خود بنده را چون خارجي بودم به دفعات به ادار پست احضار كردند كه آقا اين نامه‏اي را كه داريد مي‏فرستيد، بيشتر از معمول است و موجب سوءظن ما شده است تشريف بياوريد به پست تا در حضور شما نامه را باز كنيم ببينيم داخلش چيست. من رفتم آنجا گفتم مگر شما قانوني نداريد كه كسي حق ندارد نامه‏ها را بازرسي كند؟ گفت: اين نامه شما سنگين است و احتمال اين‏كه شما به وسيله اين نامه پول بفرستيد هست، باز كنيد ببينيم. من باز كردم ديدند نه، پول نبود مقالاتي بود كه من مي‏فرستادم در جاي ديگر تا چاپ بشود، اين‏كه سنگين بود به خاطر اين بود، پس «مگر به حكم قانون» يك مورد و دو مورد نيست و آنها چيزي نيست كه شما بتوانيد استثنائات را در قانون بياوريد براي اين‏كه استثنائات زمان به زمان فرق مي‏كند، مثلا يك سال بعد يك مسأ ل تازه‏اي پيش مي‏آيد و مي‏بينيد اي داد و بيداد اينجا يك كلاهي سرتان رفته و چون استثناء را قيد نكرده‏ايد ديگر نمي‏توانيد بياوريد. حالا در سابق سوء استفاده مي‏كردند، لاحق براي اين است كه سوء استفاده نكنند، اگر بنابراين است كه آنجا سوءاستفاده كنندهمه اينها كه مي‏نويسيد بيخود است اين هم راجع به اين موضوع. اما در مورد سانسور تلگراف كه ممكن است قسمتي را سانسور بكنند يا نكنند و نامه‏اي را يك قسمتش را برساند و يك قسمتش را خط بزند، اين مسأله در نامه مشخص است اگر خط بزند معلوم است كه سانسور شده است اما تلگراف، بله ممكن است مخابره بكنند منهاي يك جمله‏اش، بنابراين به نظر من مي‏رسد كه اين كلم «سانسور» را اگر بگذاريم نه اين‏كه ضرر نمي‏كنيم، نفع هم برده‏ايم و فكر مي‏كنم اگر اين‏طور بنويسيم بهتر است كه «عدم مخابره جزء يا كل آنها» و در مورد سانسور هم كه عرض كردم اگر «سانسور» قيد شود بهتر است.
نايب رئيس- بنده متن اين اصل را با دو اصلاحي كه در اينجا به نظر مي‏رسد ضرورت دارد مي‏خوانم:
اصل 28 (اصل بيست و پنجم)- بازرسي، نرساندن نامه‏ها، ضبط، فاش‏كردن مكالمات تلفني، افشاي مخابرات تلگرافي و تلكس، سانسور، عدم مخابره و نرساندن آنها، استراق سمع و هر گونه تجسس ممنوع است مگر به حكم قانون.
نايب رئيس- نسبت به اين اصل رأي مخفي با ورقه گرفته مي‏شود.
 (آقاي عضدي و دكتر روحاني «منشي‏ها» در محل نطق حاضر شدند و پس از اخذ و شمارش آراء نتيجه به قرار زير اعلام شد).
نايب رئيس- عد نمايندگان حاضر در جلسه شصت و شش نفر، شمار آراء شصت و هفت رأي، البته يك رأي اضافه بود كه خارج شد، بنابراين، اين اصل با شصت و دو رأي‏
                        صورت مشروح مذاكرات قانون اساسى‏جلسه‏31-1، ص: 702
موافق، يك رأي مخالف و سه رأي ممتنع تصويب شد، تكبير. (نمايندگان سه مرتبه تكبير گفتند)
4- قرائت اسامي غايبين و ديرآمدگان جلسه قبل‏
نايب رئيس- اسامي غايبين و ديرآمدگان جلسه قبل براي اطلاع آقايان قرائت مي‏شود.
غايبين آقايان: سحابي و فوزي. نمايندگاني كه تأخير ورود داشتند آقايان: انواري بيست و يك دقيقه، باهنر
بيست و يك دقيقه، بني صدر چهل و پنج دقيقه، دكتر اشانا سي و پنج دقيقه، حائري بيست و سه دقيقه، حسيني هاشمي بيست و هفت، حيدري سي و شش دقيقه، خادمي دو ساعت و ده دقيقه، خالاتيان شانزده دقيقه، رحماني بيست و دو دقيقه، مولوي بيست و سه دقيقه، فارسي بيست و چهار دقيقه، مراغه‏اي شصت و يك دقيقه، نور بخش بيست و پنج دقيقه، آقاي هاشمي‏نژاد در ساعت چهار و پنجاه و چهاردقيقه از جلسه خارج شده‏اند.
5- پايان جلسه‏
نايب رئيس- پايان جلسه را اعلام مي‏كند، جلسه بعد ساعت سه بعد از ظهر امروز مي‏باشد.
 (جلسه ساعت دوازده و پنج دقيقه پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 703
                        جلسه بيست و هشتم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت شانزده روز اول مهر ماه 1358 هجري شمسي برابر با اول ذيقعده 1399 هجري قمري به رياست آقاي دكتر سيد محمد حسينى بهشتي (نايب رئيس) تشكيل شد.
فهرست مطالب:
1- اعلام رسميت جلسه- نطق قبل از دستور آقاي دكتر گلزاده غفوري‏
2- طرح اصل 31
3- ادامه بحث پيرامون اصل 29
4- طرح و تصويب اصل 32 (اصل بيست و هشتم)
5- پايان جلسه‏
                        صورت مشروح مذاكرات قانون اساسى‏جلسه‏31-1، ص: 705
1- اعلام رسميت جلسه- نطق قبل از دستور آقاي گلزاده غفوري‏
نايب رئيس- بسم الله الرحمن الرحيم. رسميت جلسه را اعلام مي‏كنم. آقاي دكتر گلزاده غفوري براي نطق قبل از دستور تشريف بياوريد.
دكتر گلزاده غفوري- بسم الله الرحمن الرحيم. بعد از سلام و تشكر از دوستاني كه به من محبت دارند، در اين مسافرت اخير كه پيش آمد و همه در جريانش هستيم و اميدواريم همه اين كارها به حول قوة الهي در اطراف تشخيص صحيح تكليف و انجام تكليف، انساني و اسلامي بوده باشد، اين فرصت پيش آمد كه به طور مختصر چند كلمه‏اي عرض كنم و يك تذكر و تنبه بيشتري براي ما باشد كه اينجا نشسته‏ايم و شايد همگي، همه انسان‏ها آن احاطه و قدرت روحي وسيع را نداشته باشند كه بتوانند موقعيت خودشان را درك كنند و اثر حرف‏ها و كارها و عمل‏هايي را كه دارند، ارزيابي كنند. بنابراين ضمن اين‏كه يك گزارشي است از اين سفر چند روزه، يك تكليفي هم براي تنبهي است در مورد عكس العمل جريانات ايران در خارج، مخصوصاً عكس العمل جريانات اين مجلس، اين است كه به طور خلاصه سه نكته را يادآوري مي‏كنم، قبل از همه بايد از ارواح بزرگ و انسان‏هاي انسان‏ساز كه «احب الناس الي الله انفعهم للناس» الهام بگيريم، سعي بكنيم هر دقيقه‏مان در بهبود حال مردم مؤثر باشد به هر ثانيه‏اي كه از ما مي‏گذرد و كلمه‏اي كه اينجا مي‏گوييم توجه داشته باشيم و همان‏طور كه توجه داريد و نيازي به يادآوري مجدد نيست كه علي عليه السلام در بيان اين‏كه چطور خودشان را در معرض اجتماع قرار دادند كه مصدر امور قرار بگيرند، دو چيز را تذكر مي‏فرمايند كه اين دو چيز بايد نصب العين براي انسان‏هاي بيدار باشد و هست و
آن مسأل كظَة ظالم سغب مظلوم (سيري و شكمبارگي ستمگر و بينوايي و محروميت مظلوم) است، يادمان باشد هر كلمه‏اي كه اينجا مي‏گوييم و هر اصلي كه مي‏گذرد در اين جهت مؤثر باشد، در بهبود وضع زندگي مردم و علاقه‏مندتر ساختن‏شان به معنويت مؤثر باشد و همچنين هر اصلي كه مي‏گذرد در واقع يك نوع معرفي از اسلام باشد و بدون اين‏كه ما مرتب اسم اسلام را ببريم، نشان بدهيم كه اگر اسلام در كار باشد زندگي چه صورتى پيدا خواهد كرد. راجع به گزارش كار عرض كنم كه يك برنام دوهفته‏اي تنظيم شده بود منتها چون نمايندگان ايران كه دو نفر بودند، بيش از يك هفته فرصت پيدا نكردند و اين يكي دو روز جلو و عقب‏شدنش هم به خاطر مشكلات و وسائل رفت و آمد بود. هدف از تشكيل جلسه و مناسبت‏اش، مسأل آغاز پانزدهمين قرن هجرت نبوي بود و به اين مناسبت بازشدن دروازه آنجا، كه البته از چند سال قبل به طور خيلي خفيف يك گوشه‏اي از دروازه براي ديد و بازديدها باز شده بود ولي اين دفعه يك كمي بازتر بود و اميد مي‏رفت كه در آينده به خاطر جو اجتماعي كه در تمام سطوح محيطهاي انساني پيدا شده است عالم اسلام يك وضع خاصي پيدا بكند و اين‏كه من گفتم به خاطر اين است كه ممكن است، كمتر توجه داشته باشيم و از اين موقعيتي كه پيش آمده و
                        صورت مشروح مذاكرات قانون اساسى‏جلسه‏31-1، ص: 706
واقعاً اتمام حجت است به مصداق «لينظر كيف تعملون» براي اين‏كه اين مسأله در سطح دنيا يك وضع خاصي دارد، وقتي انسان مي‏رود و از نزديك مي‏بيند آن وقت متوجه مي‏شود. (خزعلي- محل مسافرتتان را بيان كنيد كه به كجا تشريف برديد) بسيار خوب، غرض اين بود كه اسلام تبيين بشود بنابراين مناسبت اين كنفرانس آغاز پانزدهمين قرن هجري بود و موضوع بحث هم دربار فرآورده‏هاي اسلامي براي بشر بود و محلش همان‏طور كه قبل از مسافرت گفته شد جمهوري تاجيكستان بود كه يك جمهوري است كه زبانش به زبان فارسي خيلي نزديك است. در مركز تاجيكستان يك شهري هست «دوشنبه» و نامگذاري اين شهر به دوشنبه حكايت از اين مي‏كند كه اكثريت مردم آنجا حتي به زبان فارسي صحبت مي‏كنند. ما مي‏توانستيم در آن كنفرانس به چند زبان صحبت بكنيم ولي آنها خواهش كردند كه به زبان فارسي سخنراني كنيم براي اين‏كه يك تجديد خاطره‏اي بشود و مسائل را با زبان اصيل‏تر از ما بشنوند. حتي از چهار سخنراني كه در آنجا انجام شد دو تا از آنها به زبان فارسي صورت گرفت. اين كنفرانس در شهر دوشنبه يكي از شهرهاي جمهوري تاجيكستان كه يكي از جمهوري‏هاي مسلمان‏نشين روسيه است تشكيل شد و بعد هم برنامه‏اي بود براي مسافرت به جمهوري‏هاي ديگر كه چند جايش انجام شد و بقيه‏اش يعني مسافرت ما به سيبري و قفقاز و آذربايجان شوروي و لنينگراد به خاطر كمي وقت ما صورت نگرفت. حالا بنده يك گزارش مختصري از مسافرت به جمهوري‏هاي تاجيكستان و ازبكستان و شهرهاي مختلف سمرقند و بخارا و تاشكند دارم كه عرض مي‏كنم. در هر كدام از اين شهرها تماس‏هايي برقرار شد و سخنراني‏هايي هم صورت گرفت. اين نشست يك برنام رسمي و يك برنامة غير رسمي داشت، برنام رسمي‏اش اين بود كه تقريباً سي و چند نفر نماينده از كشورهاي مختلف اسلامي شركت كرده بودند و از جمهوري‏هاي مختلف روسيه هم بر طبق تقسيمات ديني كه كرده‏اند، از چهار ادار بزرگ ديني آنجا هم آمده بودند كه در فرصت ديگري در مجال بيشتر، بايد تفصيل بهتري داد چون اين آگاهي بسيار لازم است و واقعاً زبان حال آنها اين بود كه مردم دنيا از حال مسلمين آنجا با خبر بشوند. در آنجا در حدود پنجاه ميليون مسلمان وجود دارد و ارتباط اين پنجاه ميليون نفر با دنياي خارج و ارتباط دنياي خارج با اينها به طوري كه من سؤال كردم خيلي كم است و البته كمتر هم به اين‏گونه سؤال‏ها جواب داده مي‏شد ولي ما سعي كرديم اين اطلاعات را به دست بياوريم. مي‏گفتند سال گذشته فقط بيست و پنج نفر آن‏هم از غير كشور روسيه، از طريق كشورهاي ديگر توانسته بودند به سفر حج بروند و با دنياي اسلام تماس بگيرند. اينها را من فقط براي يك نكته مي‏گويم آن اين‏كه انتظار مردم دنيا و مسلمانان دنيا به خصوص در آنجا، شايد اگر مجال شد بگويم كه در آن برنامه‏هاي غير رسمي و تماس‏هاي غير مستقيم كه با مردم گرفته مي‏شد و آن التماس‏هايي كه داشتند چه بود، اين اثر كار ما و خصوصاً كار ايران چون جنب عملي داشت و خصوصاً مسأل تدوين قانون اساسي كه كم و بيش در جريانش بودند و يك مقدار هم از طرف ما در جريان گذاشته شدند مي‏خواستند اهميت اين موضوع براي آنها محرز بشود و اثرش در دنيا معلوم بشود. در اين نشست و برنامه رسمي سي‏ودو مقاله عرضه شد كه از هر كدام يك نمونه اينجا هست و در دسترس دوستان قرار مي‏گيرد كه اگر وقت و فرصت داشته باشند مطالعه بفرمايند و البته هر مقاله‏اي كه خوانده مي‏شد به پنج زبان هم ترجمه مي‏شد و بيشتر از ترجمه‏هاي فارسي و عربي‏اش كه اينجا بيشتر مورد حاجت بود من همراه خودم آوردم واگر دوستان مايل باشند خدمتشان مي‏دهم كه‏
                        صورت مشروح مذاكرات قانون اساسى‏جلسه‏31-1، ص: 707
طرز تفكر در عالم اسلام را متوجه بشويم و اهميت اين مسأله اين است كه همه با اشتياق كامل ميل داشتند آنجايي كه عمل شده است، آنجايي كه اسلام كارساز بوده، آنجايي كه اثر اجتماعي گذاشته است از آنها مطلع بشوند و در انتظار آثار زنده بعدي آن هم هستند و اين آن مسؤوليتي است كه ما الان داريم، در اين سي‏ودو مقاله‏اي كه عرضه شد البته فرصت سخنراني براي همه نبود حدود ده، يازده ساعت براي سخنراني فرصت بود كساني هم كه فرصت پيدا كردند فقط مقاله خودشان را آنجا عرضه كردند با وجود اين به خاطر جو اجتماعي كه وجود داشت و علاقه‏اي كه توده مردم ابراز مي‏كردند شايد بيشتر از يك نهم اين وقت يعني يك ساعت و خرده‏اي از اين وقت به نماينده ايران اختصاص پيدا كرد كه صحبت بكند و نمونه‏اش هم هست چنان‏چه دوستاني علاقه‏مند بودند ببينند تقديم مي‏كنم. در اين جلسه‏اي كه اين سي و دو مقاله عرضه شد و سخنراني نماينده ايران هم ايراد شد، خوب قطعاً سؤالاتي ايجاد مي‏كرد، تماس‏هايي برقرار مي‏شد، مصاحبه‏هايي ترتيب داده مي‏شد كه خود اين يك فرصت بسيار خوبي بود و خداوند همان‏طور كه فرصت‏هايي را پيش مي‏آورد به مصداق (لينظر كيف تعملون) شايد اين هم يك آزمايشي بود. به هر حال برنامه رسمي‏اش آن سخنراني‏ها و عرضه اين سي و دو مقاله و تماس‏هاي مستقيم و غير مستقيم بود كه با آنها گرفته مي‏شد چون مرتب برنامه صلوة در مساجد بود، اين يك فرصت خيلي خوبي بود كه مردم مي‏شنيدند كه يك افرادي آمده‏اند آنجا و مي‏خواستند آنها را ببينند، همان‏طور كه گفتم چون آن ايالت فارسي زبان بودند در مساجد جمع كثيري اجتماع مي‏كردند و سخنراني دومي كه با زبان فارسي انجام شد در يكي از همين مساجد بزرگ بود و در حدود چندين هزار نفر جمعيتي كه مشتاقانه آمده بودند خواهش مي‏كردند كه شما درباره وضع گذشته و حال ايران و به خصوص درباره وضع آينده ايران براي ما مطالبي بگوييد مثل اين‏كه از ما انتظار داشتند و اين كلمات از نمايندگان كشورهاي ديگر هم شنيده مي‏شد و مي‏گفتند كه ما مردم مسلمان كشورهاي ديگر منتظريم ببينيم وضع ايران چه مي‏شود تا مردم آنجا مسأله كارسازي اسلام را بفهمند و راهي را كه شما به تجربه داريد به جلو مي‏رويد آنها هم بتوانند در آن راه استقلال اسلامي خودشان را پيدا كنند. بعد از گذشتن اين برنامه‏ها و البته همان‏طور كه گفتم تماس‏هايي با مردم و سؤال و جواب‏هايي كه مي‏شد و علاقه‏هايي كه ابراز مي‏كردند، مسافرت‏هايي به شهرهاي سمرقند و بخارا و تاشكند انجام گرفت كه يك سخنراني در نشستي كه با طلاب علوم ديني داشتيم انجام شد و همانطوركه مي‏دانيد آنجا ديپلمشان تا كلاس ده است و يك نفر كه بخواهد طلبه و عالم ديني بشود بايد حتماً اين ده كلاس را خوانده باشد يعني ديپلم داشته باشد بعد از اين ده سال يك دورة هفت‏ساله دارند كه پس از گذراندن اين دورة هفت‏ساله، يك نفر مي‏تواند خطيب و يا امام جماعت بشود و بالاخره در اين مدارج قرار بگيرد. سخنراني بعدي كه انجام شد در حضور اينها بود چون در آنجا حدود هزار نفر خطيب و امام جماعت و قاضي دارند و در سال حدود دويست نفر هم فارغ التحصيل علوم ديني مي‏شوند. در حضور اينها مسائلي مطرح شد، در ميان آنها چند نفر شيعه بودند كه از آذربايجان شوروي و باكو و قفقاز آمده بودند و براي عرضه كردن بسياري از مطالب مجال بسيار بسيار خوبي بود كه تفصيلش احتياج به وقت بيشتري دارد، مي‏خواستم ضمن اين گزارش مختصر كه نوشته شده و اگر دوستان خواستند در اختيارشان قرار مي‏گيرد، فقط اين نكته را اشاره بكنم كه نمايندگاني كه از كشورهاي ديگر آمده بودند براي من‏
                        صورت مشروح مذاكرات قانون اساسى‏جلسه‏31-1، ص: 708
خيلي جالب بود، چون چند نفرشان گفتند آقا با اين‏كه گرفتن امواج راديو ايران خيلي مشكل است به عنوان يك مسلمان، علاقه‏منديم كه از مسأله اسلام و مسأله اين نظام اسلامي ايران به عنوان حكومت، به عنوان آزمايش، كه در دنياي امروز برقرار شده به هر كيفيتي كه هست امواج را بگيريم، به هر زحمتي است گوش بدهيم، حتي نامه هم مي‏نويسيم. من مي‏خواستم بپرسم آيا اين نامه‏ها آمده يا نه؟ مي‏گفتند ماده به ماده كه در مجلس خبرگان تصويب مي‏شود و يكي از آنها نماينده اتريش بود گفت با كمال دقت گوش مي‏كنيم و هر جايش كه احساس كنيم ممكن است كه در دنياي بزرگ، مردم خوب تلقي نكنند آن را يادآوري مي‏كنيم و گفتند به عنوان يك مسلمان مسؤول، در دو اصلش تذكراتي داده‏ايم زيرا خودمان را مسؤول و شريك مسأله ايران مي‏دانيم. يكي ديگر كه از بنگلادش آمده بود گفت: در آنجا من روزنامه‏ها، مخصوصاً آنجاهايي كه مسأله كردستان را بزرگ كرده بودند بريده‏ام كه در آنها نشان داده بودند كه هفده نفر را چه جور و به چه ترتيبي از بين برده‏اند، مي‏گفت من اينها را نگه داشته‏ام كه براي ايران پست كنم تا مسلمانان ايران در جريان تبليغات و بزرگ كردن مسائل كوچكي كه در اينجا اتفاق مي‏افتد باشند و بدانند در دنياي خارج چه مي‏گذرد. همچنين از لندن و جاهاي ديگر و اين جلساتي كه در حايد پارك تشكيل مي‏شده خودشان را شريك مسأله ايران مي‏دانند. من فقط خواستم اين نكته را يادآوري كنم برادران گرامي فرصت خيلي مغتنم است، مسأله خيلي بزرگ‏تر از آن است كه ما اينجا هرچي به ذهنمان مي‏رسد همين‏طور بدون اين‏كه لااقل خودمان درباره‏اش تأمل زيادي بكنيم مطرح كنيم. همه اينها به حساب اسلام گذاشته مي‏شود، حتي رفتار ما، حتي نشست ما اين لياقت ما را براي اداره كردن يك مجتمع و طرز رفتارمان با همديگر نشان مي‏دهد. به هر حال من زياد طول نمي‏دهم البته وقت گرفته بودم و در شش مورد در اين مدتي كه نبودم راجع به اصولي كه گذشته و يك مقدارش هم هنوز نگذشته و درآينده مي‏آيد نوبتي گرفته بودم كه صحبت كنم اما اين به حساب آن نيست و به اصطلاح نطق قبل از دستور است. خواستم آن سوز درونى خودم و سوز دروني بسياري از مسلمين دنيا را كه در انتظار هستند بگويم. من يادم نمي‏رود زير گوش من صدا مي‏كند كه يكي يكي مي‏آمدند و مي‏گفتند شما در ايران الان حجت هستيد، مواظبت بكنيد و توصيه‏هايي هم بود كه البته تمايلتان به اين باشد كه مردم احساس كنند كه اين زنجيرهايي كه از دست و پايشان باز شده يك جوري فكر نكنند كه يك زنجير طلايي ديگري به دست و پايشان بسته مي‏شود. اصلًا زنجير از دستشان باز بشود، احساس سلامت اسلامي و انساني بكنند. البته آن چيزي كه خيلي خيلي جالب بود و در آخر بايد به آن اشاره بكنم، ابلاغ سه پيام بود، مشتاقانه در صدد شنيدن اين پيام‏ها بودند كه به ترتيب آنها را در آنجا عرضه كردم و يك پيام هم مربوط به همين مجلس بود و به قول خودشان دستور اساسي و يك قانون اساسي جامع كه مي‏خواهد نوشته بشود همه در انتظار اين بودند و از اين پيام بسيار بسيار اظهار تشكر و خوشحالي كردند. چون حالا وقت مي‏گيرد متن پيام را نمي‏خوانم، پيام دوم مربوط به برادر از دست رفته‏مان مرحوم آيت الله طالقاني بود. يادتان هست همان شبي كه صبحش مي‏خواستيم برويم و همان شب هم بعد از اين‏كه روي همين صندلي نشسته بودند و بعد رفتند بيرون، چند دقيقه‏اي به عنوان پيام صحبت كردند باز در منزلشان يكي دو ساعت كه بوديم پيام‏هايي كه دادند براي آنها بسيار جالب بود. پيام ايشان اين بود كه مسأله اسلام را مطرح‏
                        صورت مشروح مذاكرات قانون اساسى‏جلسه‏31-1، ص: 709
كنيد، مسأله تمايلتان به مردم يادتان نرود، جوري نباشد كه فكر كنند عامل اجراي دستگاه حاكم هستيد (شر الناس من باع دينه به دنياه و شرونه من باع دينه به دنيا غيره) نباشيد و بعد هم مذاكرات منتشر بشود و به آن چهار ديواري آنجا منحصر نباشد و در آخر هم پيام رهبر كه از اينجا صحبت كرده بودند و دو مطلب را اشاره كرده بودند، در آنجا عرضه شد كه بسيار بسيار اثر خوبي گذاشت و ما اميدواريم كه اين توصيه‏ها در همين جا هم كه ما هستيم انجام شود چون يك توصيه‏اش توصيه به وحدت اسلام، خدا را در نظر داشتند، مصالح اجتماعي امروز را در نظر داشتند و مسأله الاهم في الاهم را مورد توجه قرار دادند. آخرين تقاضاي من اين است كه بين خود و خدا ببينيم، اولًا چه كرده‏ايم و همين الان چه مي‏كنيم و تصميمات ما در بهبود زندگي مردم، زندگي محسوس و ملموسشان و علاقه‏منديشان به اسلام چيست، در اين باره يك ارزيابي مختصر در وجدان خودمان بكنيم كه اين طرز رفتار و وضع ما، اين بودن ما، اين رفتار ما، كه اميدواريم ماية رو سفيدي نزد خدا باشد، «احب الناس الي الله انفعهم للناس» و همچنين «لا تَخُونُوا اللَّهَ وَ الرَّسُولَ وَ تَخُونُوا أَماناتِكُمْ» اميدوارم كه باز هم فرصتي پيدا بشود و مطالبي عرض كنم. اگر دوستان سؤال خاصي داشتند بفرمايند و اين سي و دو مقاله هم اينجا هست و همين‏طور مجله‏هايي كه آنجا منتشر مي‏كنند، نمونه‏هايش را بايد ديد، مخصوصاً مردم قفقاز و آذربايجان جنوبي و باكو كه اينها براي كتاب‏هاي مربوط به تشيع التماس مي‏كردند، چند دوره كتاب كه برده شد خيلي مورد توجه واقع شد. باور كنيد حتي خطباي مساجد آنجا مي‏گفتند مردم اينجا جمع مي‏شوند ولي ما مطلبي نداريم بگوييم. حتي در آن نواحي غيرشيعه، به قول معروف اين چند تا كتابي كه ما برده بوديم مثل نقل و نبات براي آنها بسيار ارزنده بود، بنابراين مسؤوليت ما هم، مسؤوليت شخصي و به اصطلاح محيط دروني خودمان است و هم مسؤوليت جهاني است من فقط خواستم اين نكته را اشاره كنم كه يك جوري باشد كه نسل آينده ما را دعاكنند كه وقتي اينجا بوديم قدمي به سوي دنيا و آخرت آنها برداشته‏ايم. خلاصه تكيه ما بايد به معنويت باشد و تكيه‏گاه ما در دل مردم باشد. خداي نخواسته اين تصور نشود كه تكيه ما به زور و به قدرتي است كه به هر كيفيت حاصل شده است و «فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ» والسلام عليكم و رحمة الله. (اشراقي- اگر مقالات تكثير شده بفرماييد آنها را توزيع كنند). چشم، چون در جلسه مربوط به مجلس قرار نيست كه چيزي توزيع بشود، بعد از ختم جلسه در اختيارتان قرار خواهم داد و اگر سؤالي هم بود يك نشست خصوصي مي‏توانيم با هم داشته باشيم و من توجه شما را به اين موضوع جلب مي‏كنم، زيرا الان فرصت نشد تمام تماس‏هاي مستقيم و غير مستقيم را بگويم كه سوز دل اسلاميشان چيست و از آن طرف مته به خشخاش گذاشتن‏ها و حكايت‏هايي كه مي‏كردند كه فلان كلمه، فلان حرف، فلان مطلبي كه يك كسي در آنجا به ديگري گفته است. مثلا كلمه «حيثيت» كه در قانون اساسي ما هست كه اگر چنان‏چه مورد تعرض قرار بگيرد بنا به فرمايش پيغمبر اسلام درباره آن شخص كه با اهانت مي‏بردندش فرمودند «اليست نفسما» يعني آيا اين انسان نيست؟ خيلي توصيه مي‏كردند كه هر اصلي را كه شما تصويب مي‏كنيد مثل يك قرآن مردم را دعوت و ارشاد بكند و من با همين جمله كلام خود را ختم مي‏كنم كه درباره كساني كه تازه اسلام را مى‏شناسند، كجا بشناسند و بعد هم احياناً ممكن است اهل نفاق باشند. خداوند به پيغمبر دستور مي‏دهد «قُلْ لَهُمْ فِي أَنْفُسِهِمْ قَوْلًا بَلِيغاً» من شما را مستغنى مي‏دانم از اين‏كه اين را ترجمه كنم توجهتان را
                        صورت مشروح مذاكرات قانون اساسى‏جلسه‏31-1، ص: 710
به مفهوم عميق اين آيه جلب مي‏كنم براي آن مسؤوليت شديدي كه ما داريم تا مخالف هم وقتي حرف ما را مي‏شنود خودش را محكوم ببيند، يعني ببيند حرف درست است باز روي اين كلمه «في انْفُسِهِم» آيه پنجاه و هشت سوره نساء تأكيد مي‏كنم. همه شما را به خدا مي‏سپارم من وقت را نمي‏گيرم چون واقعاً هر ثانيه‏اش بيشتر براي من محسوس و مملوس شد كه چقدر مسؤوليت داريم، حالا چطور بتوانيم جوابش را پيش خدا بدهيم، بحثي است جداگانه. جمله‏اي كه ديروز استاد عزيزمان گفتند كه خدا راضي نباشد، امام راضي نباشد، پيشوا راضي نباشد، مردم هم راضي نباشند. من اميدوارم كه اين مسأله حقيقت نداشته باشد بلكه رضايت همه باشد و رضايت خدا هم در رضايت خلق است و ما متوجه باشيم كه ان شاء الله آن طوركه بايد و شايد وظيفه‏مان را انجام بدهيم.
2- طرح اصل 31
نايب رئيس- با تشكر از گزارشاتي كه با فشردگي آقاي دكتر غفاري برايمان دادند و با اميد اين‏كه قانونمان و قانون تهيه‏كردنمان و قانون پياده‏كردنمان بتواند عمل به متقضي مفاد آيه كريمه «وَكَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيدا» باشد دستور جلسه اصول اصلاح شده سي ويك و بيست و نه است كه قبلا مطرح شده بود و اصطلاحاتي در آن بعمل آمده است.
اصل 31- تشكيل اجتماعات و راهپيمايي آزاد است، مقررات مربوط به نظم راهپيمايي و اجتماع در خيابان‏ها و ميدان‏هاي عمومي به موجب قانون معين مي‏شود.
نايب رئيس- به نظر مي‏رسد اگر آن «ويرگول» به «واو» تبديل بشود بهتر است به اين ترتيب «تشكيل اجتماعات و راهپيمايي آزاد است و مقررات مربوط به نظم راهپيمايي و اجتماع در خيابان‏ها و ميدان‏هاي عمومي به موجب قانون معين مي‏شود.» در اين زمينه سؤالي هست؟ آقاي موسوي تبريزي.
موسوي تبريزي- «تشكيل اجتماعات و راهپيمايي با اجازه قبلي آزاد است» اگر «با اجازه قبلي را» بگذاريم بهتر است.
نايب رئيس- عنايت بفرماييد، اين درست برخلاف آن چيزي است كه مورد نظر بود يعني ما مي‏خواهيم بگوييم توي مسجد كه مي‏خواهند اجتماعي تشكيل بدهند ديگر نيازي به اعلام قبلي نداشته باشند.
موسوي تبريزي- منظور از اجتماعات و راهپيمايي‏هايي است كه جنب سياسي داشته باشد، آنها بايد با اجاز قبلي باشد و الا موضوعات مذهبي از اين بحث خارج است.
نايب رئيس- نه آقا مثلا مي‏خواهند در مسجد يك بحث سياسي بكنند خود شما مثلا مي‏خواهيد بعد از نماز منبر برويد و بحث سياسي بكنيد اين اجازه و اعلام قبلي هم نمي‏خواهد. راهپيمايي هم فقط در حدي است كه بخواهد در معابر عمومي و ميدان‏ها باشد، به هر حال اجتماعات و راهپيمايي اگر در خيابان‏ها و معابر عمومي و ميدان‏ها باشد بايد مقرراتي داشته باشد، منهاي اين مي‏خواهيم بگوييم آزاد باشد.
كرمي- «كه بر خلاف جمهوري اسلامي نباشد آزاد است» اين قيد بايد باشد.
نايب رئيس- اين هم نظر آقاي كرمي است آقاي خامنه‏اي نظري داريد بفرماييد.
                        صورت مشروح مذاكرات قانون اساسى‏جلسه‏31-1، ص: 711
خامنه‏اي- عرض كنم كه «اجتماعات و راهپيمايي» راهپيمايي يك نوع اجتماع است، اجتماعات نشسته، اجتماعات ايستاده و اجتماعات متحرك.
نايب رئيس- ذكر خاصي بعد از عام است به دليل وضع خاصي كه دارد.
خامنه‏اي- يعني بايد وضع خاصش را در نظر گرفت. ديگر اين‏كه مقررات ناظر به اجتماع در خيابان‏ها و ميدان‏هاي عمومي مي‏شود و ميدان‏هاي عمومي اعم از معابر عمومي، معابر و كوچه‏ها اگر معابر يا لفظي باشد كه جامع‏تر باشد بهتر است.
نايب رئيس- متشكر، آقاي يزدي سؤالي هست؟
يزدي- بر حسب اين اصل محافل بهائيت به صورت آزاد در همه جا مي‏تواند تشكيل بشود و طبعاً افراد هم مي‏توانند رفت و آمد كنند، اصولا با آن مسأله گمراهي قبلي تكليفش چه مي‏شود؟
نايب رئيس- آقاي طاهري خرم آبادي بفرماييد.
طاهري خرم آبادي- عرض كنم در يك مواردي ممكن است پيش بيايد كه دولت مجبور بشود از يك نوع راهپيمايي يا اجتماع جلوگيري كند بنابراين بايد اينجا يك كلمه‏اي باشد كه دست دولت را ببندد و بتواند در مواردي جلويش را بگيرد مثلا همين الان قانوني را كه وزارت كشور داده كه بايد اول اجازه بگيرند و هدف را معين كنند اين خودش يك پيش‏بيني براي جلوگيري از آن موارد است.
نايب رئيس- اين كار شده كه اگر در خيابان‏ها و ميدان‏ها باشد بايد اين را بگويند و قبلا اعلام كنند و اين را كه دولت گفته است در همين مورد است.
طاهري خرم آبادي- نه منظور اين است كه ممكن است شرايطي پيش بيايد كه اصلا از آن راهپيمايي جلوگيري كند.
نايب رئيس- لابد شرايط بايد شرايط معابر خيابان‏ها باشد خوب اين توي همين هست.
طاهري خرم آبادي- نوشته شده «و مقررات مربوط به نظم راهپيمايي» اما مقررات بايد به طور اعم نوشته بشود كه اگر بخواهند جلوگيري كنند بتواننداين كار را بكنند.
نايب رئيس- خوب اين نظر آقاي طاهري بود آقاي پرورش بفرماييد.
پرورش- اين «در خيابان‏ها و معابر عمومي» قاعدتاً از نظر جمله ظرف براي تشكيل اجتماعات است در حالي كه مي‏شود از اين جمله سوءاستفاده هم كرد، اگر اين را براي مقررت ظرف بگيريم و بگوييم مقررات آن را در خيابان‏ها و ميدان‏هاي عمومي بايد قانون معين بكند بنابراين مي‏توانيم بگوييم كه مقررات مربوط به نظم راهپيمايي و اجتماع در خيابان‏ها و ميدان‏هاي عمومي معين مي‏شود.
نايب رئيس- كسي كه اين‏طور نمي‏فهمد، اين را مي‏فهمد كه ظرف اجتماع و راهپيمايي است نه ظرف تعيين. آقاي بشارت بفرماييد.
بشارت- در پيشنهادهايي كه فرستاده بودند مسأله غيرمسلح بودن را خيلي تأكيد داشتند كه راهپيمايي‏ها به صورتي باشد كه غيرمسلحانه باشد و در مورد اين‏كه آقاي طاهري فرمودند يك قدري دست دولت را باز بگذاريم، دولت بايد بيشتر كوشش كند و وسايلي فراهم كند كه مراكز اقتصادي، راه‏ها، خيابان‏ها را خراب نكنند ولي با اين مسائل جلوي راهپيمايي گرفته نشود چون اينها خاصيتش براي كشور اين است كه دردها و ناراحتي‏هايشان‏
                        صورت مشروح مذاكرات قانون اساسى‏جلسه‏31-1، ص: 712
را مي‏گويند شايد بسياري از مشكلات را در اين راهپيمايي‏ها درك كنيم مسأله غيرمسلح بودن هم بايد به يك صورتي در بيايد.
نايب رئيس- آقاي طاهري اصفهاني بفرماييد.
طاهري اصفهاني- من معتقدم كه يك شرطي برايش بگذاريد به شرط آن كه لطمه‏اي وارد نسازد، ديگر اين‏كه مباني اسلام را مراعات كنيد من به اقليت‏ها نظر ندارم ولي آنها هم نبايد بر خلاف مباني اسلام براي كوبيدن اسلام جلسه‏اي تشكيل دهند. شما مي‏گوييد «آزادي» در اين شش ماد قانون، هم سه مرتبه گفتيد قانون، قانون، قانون. چه مي‏دانيد در آينده اين قانون داراي چند تبصره و ماده خواهد بود و گل وگشاد نخواهد بود، به قول ايشان بهايي‏ها، چپي‏ها بروند توي مسجد و تشكيل اجتماع بدهند و مستقيماً آنجا بنشينند ولي نيتشان ضربه‏زدن به اسلام و ضربه‏زدن به امنيت نظام ما باشد.
نايب رئيس- آقاي قرشي بفرماييد.
قرشي- اگر احتياج باشد كه موافق و مخالف صحبت بكنند بنده به عنوان موافق صحبت خواهم كرد.
نايب رئيس- آقاي رباني شيرازي بفرماييد.
رباني شيرازي- سؤال من اين بود كه اين تشكيل اجتماعات و راهپيمايي‏ها كه آزاد است يعني «آزادي مطلق» و هيچ‏گونه قيدي ندارد؟ چون‏كه گفتيم مقررات براي نظم در بين راه است، آيا براي تشكيل خود اين اجتماعات در آن قيدي هست يا خير؟
نايب رئيس- اين مطلب را آقايان گفتند كه در اينجا مطلق است يعني آقايان پيشنهاد قيد مي‏كنند ولي وقتي مطرح شده به خصوص با توجه به زمينه‏هايي كه مقداري از آن هم در نطق قبل از دستور بود نظر ما، نظر گروه، نظر خيلي از دوستان اين است اسلام عزيز ما زمين آزاد امكان رشد و تجليل بسيار فراوان است بنابراين دو نظر وجود دارد اين را هم چون ضمن آراء بحث كرده‏ايم مشخص مي‏كنيم، يك نظر هم كه عرض شد و يك نظر هم به خاطر تحقق و مراقبت بيشتر در حفظ و عقايد پايه‏هاي فكري و اعتقادي و امنيت كه بايد محدوديت‏هايي وجود داشته باشد و ما نبايد اينجا ترك قيد بگذاريم بلكه به طور كلي آن جاهايي كه امنيت به خطر مي‏افتد مسائل بايد مجوزي داشته باشد و اين را بايد در آينده از وظايف دولت و حقوق دولت مشخص كنيم آقاي جوادي بفرماييد.
جوادي- در اصلي كه با پنجاه رأي تصويب شده كه احزاب، جمعيت‏ها، انجمن‏هاي سياسي و صنفي وقتي آزادند كه اصول استقلال، آزادي و حاكميت و وحدت ملي و اساس جمهوري اسلامي را نقض نكنند، به اسلام آسيب نرسانند، ديگر آن قيود كافي است.
نايب رئيس- البته آن قيود كافي است و ما هم ذكر كرديم. آقاي رباني املشي بفرماييد.
رباني املشي- همان‏طور كه فرموديد مجالس و محافل بايد آزاد باشد، يعني بايد راهپيمايي در خيابان‏ها و اجتماعات در ميادين آزاد باشد ولي دولت اسلامي هم بايد اطلاع داشته باشد اجتماع و يا راهپيمايي در خيابان يا مكاني كه مربوط به عام مردم است نمي‏شود بدون اطلاع قبلي باشد.
نايب رئيس- اين را ما گفتيم كه اجتماع در ميدان‏ها و خيابان‏ها مقرراتي دارد.
رباني املشي- آن‏چه مربوط به «نظم و مقررات» است، زيرا ممكن است اصلا اين نكته‏
                        صورت مشروح مذاكرات قانون اساسى‏جلسه‏31-1، ص: 713
قيد نشده باشد كه راهپيمايي بايد با اطلاع قبلي باشد.
نايب رئيس- چرا فرق مي‏كند، اگر لازم باشد بايد با اطلاع قبلي باشد. آقاي فاتحي سؤالي داريد؟
فاتحي- به نظر من اگر اين جمله اضافه شود ساده‏تر و بهتر مي‏شود «به شرط آن‏كه مخل امنيت و نظام عمومي عليه مباني اسلام نباشد»
نايب رئيس- اين پيشنهادي است كه در جلسه هم ذكر شده بود و اينجا نيز تكرار مي‏شود و گفتنش عيبي ندارد اين پيشنهاد شما است مثل اين‏كه مطالب بيش از اين نيست.
طاهري گرگاني- اگر كلمه «نظم» را برداريم مشكل خيلي از آقايان حل مي‏شود.
نايب رئيس- پيشنهادي است كه مي‏فرماييد ولي قبلا در كميسيون بحث شده كه اين مقررات مربوط به نظم را بگذاريم و تهيه اين متن با توجه به اين نكته بوده كه دست دولت‏ها را در جلوگيري از اين راه اظهار نظر مردم باز بگذاريم. ما يادمان نرفته كه چطور گرفتار بوديم، همين مطلب مكرر گفته شد كه بالاخره ما داريم قانون مي‏نويسيم، به منظور اين‏كه چارچوبي براي آينده باشد، همان‏طور كه پارسال به آن احتياج داشتيم، بنابراين نبايد طور ي بنويسيم كه آنها بتوانند در اصلش مداخله كنند بلكه بايد در نظمش مداخله داشته باشند، اين نقطه نظر ما بود، بنابراين شروع مي‏كنيم به رأي گرفتن.
سبحاني- آقا چرا كلم «مسالمت‏آميز» حذف شد؟
نايب رئيس- چون ديديم احتياجي به آن نيست زيرا اين «مسالمت‏آميز» به قدري كشدار است كه قابل كنترل نيست، خانم گرجي بفرماييد.
خانم گرجي- دولت بايد امنيت اجتماع‏كنندگان را حفظ كند و تا اندازه‏اي آن را تضمين نمايد و از درگيري‏هاي احتمالي جلوگيري بعمل آورد.
نايب رئيس- آن را كه دولت موظف است تضمين كند، جناب‏عالي در منزلتان هم كه نشسته باشيد بايستي تأمين داشته باشيد و دولت وظيفه دارد امنيت شما را تضمين كند. اينجا مسأله راهپيمايي و امكانش است. وظيفه دولت حفظ امنيت در تمام موارد است و نبايد آن را اينجا و در اين موضوع قاطي كرد.
طاهري- اينها بايد محفوظ هم باشند كه بتوانند حرف‏هاي خودشان را هم بزنند، آمديم يك عده‏اي به اينها حمله كردند اينها بايد امنيت جاني داشته باشند.
خانم گرجي- حفظ حقوق هم بايد قيد شود.
نايب رئيس- بلي، صحيح است آقاي بني صدر بفرماييد.
بني صدر- اين مطالب را ما هم صبح و هم حالا بيان كرديم ديديم صلاحش بر فسادش مي‏چربد زيرا ممكن است دولت به عنوان اين‏كه امنيت كم شده يا زياد شده بكلي جلويش را بگيرد، يعني ما گفتيم كه امنيت عمومي از وظايف دولت است و فكر كرديم قانون اين نظم را پيش بيني مي‏كند و اين اين نظم را به عهد دولت مي‏گذارد.
نايب رئيس- آقاي طاهري اصفهاني بفرماييد.
طاهري اصفهاني- ما در گروهمان خلاف اين را گفتيم.
نايب رئيس- به سؤالات پاسخ داده شده لطفاً اجازه بدهيد گلدان‏ها را براي اخذ رأي ببرند. (تهراني- قبل از اين‏كه گلدان‏ها را ببرند و رأي گرفته شود نوشته شود «به شرط آن‏كه مخل امنيت و
                        صورت مشروح مذاكرات قانون اساسى‏جلسه‏31-1، ص: 714
خلاف مباني اسلام نباشد.») (موسوي تبريزي- اول با دست بلند كردن به رأي بگذاريد). بسيار خوب آقاي يزدي ما در مورد تشكيل احزاب، جمعيت‏ها در اصل قبل، هم قيود لازم را گذاشتيم بنابراين تا آنجا كه مربوط به تشكيل جمعيت‏ها مي‏شود بحث شده است، فعلا بحث بر سر آزادي و آزادي اجتماع است و هر قيدي اينجا نوشته بشود، به طوري كه هم صبح و هم حالا عرض شد از نظر مباني نمي‏توان قابل توجيه باشد. (فارسي- بنده مي‏خواستم عرض كنم كه يك نفر از گروه بيايد و دفاع كند) شما خودتان تشريف بياوريد. (كرمي- ديگر دفاع و توضيح نمي‏خواهد) اول اين متن را نظرخواهي مي‏كنيم «تشكيل اجتماعات و راهپيمايي آزاد است و مقررات مربوط به نظم راهپيمايي در خيابان‏ها و ميدان‏ها عمومي به موجب قانون معين مي‏شود» آقاياني كه به اين صورت موافق‏اند دست بلند كنند (سي و چهار نفر دست بلند كردند) رد شد (دكتر شيباني- ما داريم اينجا قيدي مي‏گذاريم كه به وسيل آن خودمان داريم پدرمان را در مي‏آوريم) آقاي دكتر شيباني اجازه بفرماييد، جمعاً دو قيد در گفت و گوي دوستان پيشنهاد شد يكي قيد مربوط به اين‏كه اجتماع و راهپيمايي توطئه‏آميز عليه امنيت و نظام جمهوري اسلامي نباشد، «توطئه‏آميز» نباشد. (بشارتي- اول كه به عنوان توطئه نمي‏آيند، اول پرچم مي‏زنند و مي‏گويند ما حرف داريم، خواسته داريم، بعد توطئه‏آميز مي‏شود). بفرماييد تشخيص آن به چه نحو است؟ آن بحثي است عليحده، اين پيشنهادي بود كه دادند. اين راهپيمايي را چه كسي بايد تشخيص بدهد و چگونه تشخيص داده مي‏شود؟ اين را بايد در جاي خودش با قوانين مفصل بيان كرد. ما بحث‏هايي هم از توطئه داشتيم، تنها منحصر به اينجا نيست، قيدي كه پيشنهاد مي‏شود اين است كه راهپيمايي توطئه‏آميز عليه امنيت و نظام اسلامي نباشد. (تهراني- بايد ضد مباني اسلام نباشد) بلي توطئه‏آميز عليه اسلام و امنيت نباشد. آقاي بني صدر بفرماييد.
بني صدر- هر ماده‏اي كه داراي يك موازين در هر اصلي كه خواهد آمد در تمام اين يكصدوپنجاه اصل وجود دارد. كاري كه ما مي‏كنيم قانون را لغو مي‏كنيم چون معنايش اين است كه قوانيني كه وضع شده يك چيز ديگري است و آن‏چه كه ما اينجا تصويب مي‏كنيم يك چيز ديگر است و ما گفتيم قوانين هم بايد براساس اسلام باشند.
نايب رئيس- آقاي بني صدر اين غير از آن است زيرا ما گفتيم طبق مقررات.
بني صدر- در آن مقررات هم مي‏توانيد بگذاريد كه اگر چنين و چنان شد خلاف اسلام نباشد.
موسوي- ما بايد در قانون و مقررات، حدود اسلام را حفظ كنيم يعني اگر عده‏اي خواستند راهپيمايي كنند نگذاريم.
نايب رئيس- آقاي موسوي اجازه بدهيد بنده توضيح بدهم. آقاي بني صدر، اتفاقاً اين قسمت با آن موارد فرق مي‏كند وقتي كه مي‏گوييم اين قانون محدود به قوانين اسلام است صدق مي‏كند كه اينجا اين‏طور نيست، مي‏گويند اجتماع و راهپيمايي توطئه‏آميز عليه اسلام و امنيت كشور نباشد.
بني صدر- شما صبح گفتيد آن كلمه «مسالمت‏آميز» را برداريم كه مورد سوءاستفاده قرار نگيرد، در پيامي كه همين امروز امام براي مدارس و دانشگاه‏ها فرستادند فرمودند: بيايند افكارشان را صراحتاً مطرح كنند و جواب بشنوند. مثلا اگر اينها فردا در دانشگاه جمع شدند و گفتند اين مالكيتي كه در اسلام است به نظر ما صحيح نسيت ... (يزدي- توطئه غير از اجتماع‏
                        صورت مشروح مذاكرات قانون اساسى‏جلسه‏31-1، ص: 715
است هر مكتبي آزاد است كه اجتماع كند). پس بگذاريد توطئه، نياييد يك در ميان صحبت بكنيد، بگوييد اجتماع آزاد است به شرط نفس نكشيدن.
نايب رئيس- آقايان به نوبت صحبت كنند، اجازه بفرماييد. (يزدي- اجتماع آزاد است به شرط توطئه نكردن). آقاي صدوقي بفرماييد.
صدوقي- راهپيمايي فرق مي‏كند چون يا عقيده‏اي يا انگيزاه‏اي دارد يا براي يك پشتيباني‏اي مي‏خواهند راهپيمايي كنند، بايد كه هم انگيزه، هم آن جهتي را كه مي‏خواهند پشتيباني كنند معلوم باشد، يعني بايد يك جهتي باشد كه بر خلاف دين و اسلام و امنيت كشور نباشد و همچنين اگر خواسته و يا انگيزه‏اي دارند، خواسته و انگيزه‏شان مشروع باشد.
نايب رئيس- آقاي مرادزهي فرمايشي داريد بفرماييد.
مرادزهي- ما دو نوع راهپيمايي داريم يا براي گردش و تفريح است و يا براي اعتراض است، اگر براي اعتراض باشد كه محدوديت نمي‏خواهد. مسلماً راهپيمايي يا بر عليه دولت است كه به وضعي اعتراض مي‏كنند و راهپيمايي مي‏كنند كه در اين صورت جلوي‏
اعتراضشان گرفته مي‏شود و نتيج اين راهپيمايي به جايي نمي‏رسد.
نايب رئيس- آقاي دكتر آيت بفرماييد.
دكتر آيت- من معتقدم كه آقايان به شكل قانون‏نويسي توجه نمي‏كنند همه چيز را مي‏خواهند داخل اصل بياورند منظور از راهپيمايي بالطبع همان‏طور كه اشاره شد يا اعتراض است كه بايد آزاد باشد، ما هميشه نبايد فكر بكنيم كه ... (تهراني- اجتماعات را هم بفرماييد)
نايب رئيس- آقاي تهراني به شما نوبت مي‏دهيم كه در وقت خودت حرفتان را بزنيد، آقاي دكتر آيت شما فرمايش‏تان را بفرماييد.
دكتر آيت- اين يك اصل بديهي است كه در هر حال توطئه ممنوع است و بعد مي‏شود يك اصل جداگانه‏اي گذاشت كه تكليف آن را تعيين كند. قوانين عادي هميشه توطئه را ممنوع مي‏كند اگر خواستند يك جايي جمع بشوند و تظاهرات راه بياندازند، ما از اول از كجا اطلاع داريم كه اينها چه كار مي‏خواهند بكنند؟ وسط كار اگر توطئه و خلاف قانون عمل كردند قانون تكليف آنها را معلوم كرده است؟ قوانين ما تمام مسائل را روشن كرده است؟ ممكن است كسي مخفيانه برود در خانه‏اش بنشيند و توطئه كند اينجا ما نمي‏توانيم جلويش را بگيريم وقتي كه اعمالش ظاهر شد و كاري بر خلاف قانون كرد جلويش را مي‏گيرند. اگر بخواهيد در تمام موارد، اين مسائل را بياوريم ناچار بايد يك اصل بنويسيم.
نايب رئيس- آقاي رباني شيرازي بفرماييد.
رباني شيرازي- چنان‏چه اطلاع پيدا كرديم توطئه‏گران در اطراف كردستان دارند مردم دهات را جمع مي‏كنند براي اين‏كه مملكت را تجزيه كنند، آيا دولت بايد آنها را آزاد بگذارد؟ آيا اين درست است كه بگوييم اجتماع آزاد است و با استفاده از اين مطالب تجمع بكنند، بيايند بگويند مملكت بايد تجزيه شود؟
خامنه‏اي- در راهپيمايي‏ها منظور نظر همه دولت‏ها اين است كه بايد منظم بوده و با عفت عمومي مخالفت نداشته باشد و از اين قبيل مقررات در همه جاي دنيا وجود دارد و نظر ما اين است مخالف با اسلام و نيز مخالف با نظام جمهوري نباشد كه در جاي ديگر هم البته‏
                        صورت مشروح مذاكرات قانون اساسى‏جلسه‏31-1، ص: 716
قيد شده اگر اين جمله در اينجا قيد بشود كه مقررات مربوط به نظم بايد رعايت شود، اگر اين مقررات ناظر بر هم اينها است كه نيازي به هيچ كدام از اينها نيست، اگر بنا است يكي از اينها ذكر بشود بقيه هم بايد ذكر شود چون اين مقررات لغو مي‏شود و ديگر نيازي به آنها نيست.
نايب رئيس- يعني نظر شما اين است كه چون مقررات وجود دارد ديگر احتياجي به اين قيود نيست؟ بسيار خوب آقاي مشكيني بفرماييد.
مشكيني- صحبت توطئه نيست بلكه ما مي‏خواهيم بگوييم عليه مباني اسلام و ضد اسلام نباشد، بيشتر آقايان هم همين را مي‏خواهند. اول اين قسمت را اضافه كنيد بعد رأي بگيريد.
نايب رئيس- يعني مي‏خواهيد بگوييد در راهپيمايي‏ها و اجتماعات بر ضد اسلام حرف نزنند يا مي‏خواهيد بگوييد برضد اسلام و مباني اسلامي قيام نكنند؟
مشكيني- اجتماع و راهپيمايي بر ضد اسلام مباني اسلام نباشد.
نايب رئيس- بسيار خوب، يعني اگر در جايي يا كسي عليه اسلام سخنراني مي‏كند و مردمي هم كه آنجا هستند گوش مي‏كنند و بعد هم متفرق مي‏شوند اين را نظرتان اين است‏
كه منع كنند يا آزاد باشد؟
مشكيني- بلي ما مي‏خواهيم اين منع شود.
نايب رئيس- معلوم مي‏شود اينجا دو نظر وجود دارد يك نظر اين‏كه راهپيمايي و اجتماع آزاد باشد و يك نظر اين‏كه بايد محدود باشد، آقاي يزدي بفرماييد.
يزدي- سخنراني دو حالت دارد يك وقت با اين سخنراني مي‏خواهد عليه اسلام قيام كند كه بايد جلوي اين را گرفت، ولي يك وقت هست كه سخنراني بحث است مثل سخنراني سر كلاس دانشكده كه در آنجا همه آزادند حتي اگر اين بحث عليه خدا هم باشد، ولي راهپيمايي يا بحثي كه مقدم توطئه باشد درست نيست و بايد اين را منع كرد. (نايب رئيس- اين همان چيزي است كه بنده گفتم). نظر من هم همين است نه اين‏كه به كلي جلوي آن را بگيريم.
مشكيني- اسلام كه آزادي را اجازه داده است، براي اين است كه هركس هر مطلبي دارد ولو ضد اسلام باشد بايد نزد اهل فن ببرد و جوابش را بشنود، اما نه يك فرد يا يك دبيري به دهي وارد بشود و عليه اسلام حرف بزند و اگر يك فرد هم يقه‏اش را گرفت و گفت آقا بفرماييد برويد پيش آن عالم حرفتان را بزنيد بگويد، خير اسلام من را آزاد گذاشته است و من مي‏خواهم تبليغ كنم.
طاهري اصفهاني- شما اينجا نوشته‏ايد «راهپيمايي و اجتماع آزاد است و مقررات مربوط به نظم اجتماع و راهپيمايي به موجب قانون معين مي‏شود» قانون آينده هم براي ما شايد روشن باشد اگر اينجا جوانب مطلب در چارچوب قانون اساسي بسته نشود، من سؤال مي‏كنم كه اگر فردا يك جمعيتي از يك گوشه‏اي راه افتادند و شعار دادند مرگ بر اسلام، نابود باد اسلام، اين اظهار عقيده نيست، شما در راديو و تلويزيون اعلام كنيد و هر كس كه صلاحيت دارد دعوت كنيد بيايند بنشينند حرفشان را بزنند و جواب بشنوند، اما يك جمعيتي راه بيافتند و بر خلاف اسلام يا بر خلاف رژيم شعار بدهند، صحيح نيست.
نايب رئيس- آقاي فارسي بفرماييد توضيح دهيد.
فارسي- اجتماعات و راهپيمايي يك وسيله‏اي است براي اظهار نظر و در حقيقت براي‏
                        صورت مشروح مذاكرات قانون اساسى‏جلسه‏31-1، ص: 717
اظهار عقيده مثل تشكيل احزاب، مثل روزنامه و نشريه‏هاي ديگر همه اينها وسيله است ما مي‏خواهيم وسيله يا سوءاستفاده از وسيله را تحريم كنيم. مثل اين است كه فروش كاغذ را محدود بكنيد و بگوييد هيچ كارخان كاغذسازي داير نشود و كاغذفروشي ممنوع باشد مگر اين‏كه معلوم باشد در اين كاغذ چه نوشته خواهد شد. (نايب رئيس- از آقايان خواهش مي‏كنم در بين بيانات ايشان سؤالي نفرمايند و سؤال خواهد شد كه منعش بكنيد؟
رباني شيرازي- ممكن است فردا يك عده‏اي از زن‏ها جمع بشوند و بگويند ما مي‏خواهيم عليه حجاب راهپيمايي بكنيم اين كه نمي‏شود.
نايب رئيس- آقاي رباني اجازه بدهيد بياناتشان را بفرمايند بعد سؤال بفرماييد. آقاي فارسي ادامه بدهيد.
فارسي- بنابراين، اين راهپيمايي نيست كه جرم است، اين اجتماع نيست كه جرم است، اين ارتكاب جرم است كه عليه يكي از اصول اسلام تبليغ كردند، چه در راهپيمايي، چه در اجتماع، چه در حزب، يا از بالاي منبر همه‏اش جرم است، در ضمن همه مي‏دانيد كه هيچ توطئه‏اي در دنيا از طريق راهپيمايي صورت نگرفته است. مثل اين‏كه بعضي از آقايان به كلمه توطئه توجه ندارند، توطئه يعني مقدمه‏چيني براي يك كاري كه به طور سرّي انجام بدهند، مقدمه‏چيني مي‏كنند. در هيچ جاي دنيا اين كار را به وسيل راهپيمايي انجام نداده‏اند. بنابراين شما بايد دو چيز را مشخص بكنيد اولًا اظهار عقيده برخلاف اسلام، چه از طريق راهپيمايي يا اجتماع و يا كتاب باشد و چه زباني و شفاهي باشد. آيا عده‏اي كه در خانه‏اي در بسته تجمع مي‏كنند اين كار به طور كلي ممنوع است؟ اين را بايد مشخص بكنيد كه چه كسي اين جرايم و اين عقايد را مميزي مي‏كند و تشخيص مي‏دهد. اين جرايم قانونش در جاي ديگر تدوين مي‏شود نه قانون اساسي، مجلس شوراي ملي است كه جرايم و جنحه و جنايت را مشخص مي‏كند نه قانون اساسي.
نايب رئيس- آقاي فارسي متشكرم. آقاي تهراني سؤالي داريد؟
تهراني- بسم الله الرحمن الرحيم. ما داريم قانون اساسي تدوين مي‏كنيم به طوري كه آقاي فارسي دربار جرم و جنايت و نحو تشخيص آن صحبت كردند، ما كاري به جرم و جنايت نداريم ما داريم براي راهپيمايي و تشكيل اجتماعات قانون وضع مي‏كنيم، بنابراين بهتر است بنويسيم اجتماعات به شرطي آزاد است كه بر ضد مباني اسلام و امنيت عمومي نباشد، متشكرم.
نايب رئيس- آقاي فارسي بفرماييد جواب بدهيد.
فارسي- اگر در راهپيمايي يا اجتماع كسي عليه مباني اسلام حرف بزند يا جنايتي مي‏كند يا آدم مي‏كشد اين نوع راهپيمايي و اجتماع را بايد از بين برد.
تهراني- بلي، بايد آن را مقيدش كنيد نه اين‏كه مطلق باشد، بايد معلوم شود كدامش حلال است كدامش حرام، ما اين را مي‏گوييم، مي‏خواهيم حلال و حرام مشخص شود.
يزدي- اجتماعات آزاد است ولي همان‏طوري كه اجتماعات وسيل اظهار نظر هست ممكن است وسيل اقدامات عليه يك مكتب و رژيم هم باشد. آن اجتماعي كه وسيل اظهار نظر باشد، آزاد است ولي اجتماعي كه عليه اسلام و يا عليه مباني اسلام باشد قطعاً نمي‏توانيم آن را آزاد
                        صورت مشروح مذاكرات قانون اساسى‏جلسه‏31-1، ص: 718
بگذاريم. مطلب ديگر اين‏كه فرموديد اجتماعات، توطئه‏آميز نمي‏تواند باشد چون توطئه يك امر مخفي است، جوابش اين است كه اين اجتماعات مقدمه‏اي است براي توطئه، يعني توجه دادن افكار به اين مسائل و به دنبالش اقدام كردن.
نايب رئيس- آقاي مكارم بفرماييد.
مكارم شيرازي- پيدا است كه آقايان اين اطلاق را كافي نمي‏دانند و رأي نمي‏دهند بهتر اين است كه روي قيدش فكر كنيم، به شرط اين‏كه توطئه عليه اسلام يا بر ضد مباني اسلام و امثال اينها نباشد قيد را رويش بگذاريم وتمامش كنيم.
نايب رئيس- خانم گرجي بفرماييد.
خانم گرجي- مي‏خواهم ببينم در جريان راهپيمايي كردستان كه منجر به كشته شدن برادران كرد ما شد، غير از اين بود كه اول راهپيمايي كردند و بعد مسلحانه آمدند و آن همه كشتار فجيعانه راه انداختند؟ فقط به خاطر اين بود كه دولت قبلا جلوي اين راهپيمايي را نگرفته بود، پس براي اين‏كه خداي نكرده باز نظير اين تكرار بشود لااقل بايد فكري بكنيم.
نايب رئيس- آقاي فارسي بفرماييد توضيح بدهيد.
فارسي- اگر يك نفر، ده نفر يا صد نفر مي‏بينيد و يك جنايتي را مرتكب مى‏شوند جلوگيري مى‏كنند؟ مسلم نمي‏توانند. بنابراين درباره اجتماعات كه كسي علم ندارد كه چه خيالي دارند، پس از اين اجتماع است كه آينده آنها معلوم مي‏شود، مگر كساني باشند كه قبل از راهپيمايي اعلام بكنند كه ما عليه استقلال، حاكميت نظام جمهوري اسلامي و مباني اسلام مي‏خواهيم راهپيمايي كنيم يا به فرمايش آقاي رباني برخلاف عفت يا حجاب اقدامي بكنند. بايد قيد را بياوريم تا اين طور افراد نتوانند كاري انجام بدهند.
نايب رئيس- اجازه بفرماييد بحث را تمام كنيم. «تشكيل اجتماعات و راهپيمايي آزاد است» در اينجا به پيشنهادي كه آقاي مكارم و بعضي دوستان مي‏كنند يك قيد اضافه مي‏شود و آن اين است كه «به شرط آن‏كه توطئه ... (مدني- مخل امنيت و برخلاف مباني اسلام نباشد). بايد حدود «برخلاف» را مشخص كرد يعني اصلا مطلبي بر خلاف اسلام گفته نشود؟
تهراني- تشكيل اجتماعات در راهپيمايي به شرطي كه بر عليه مباني اسلام، مانند محفل بهائيت نباشد، آزاد است.
نايب رئيس- آقاي دكتر شيباني بفرماييد.
دكتر شيباني- من پيشنهاد مي‏كنم كه اين اصل دوباره در كميسيون رسيدگي شود تا يك قيد مناسب در آن ذكر شود.
مكارم شيرازي- قيد كنيد به شرطي كه بر ضد اسلام نباشد.
نايب رئيس- آقاي موسوي اردبيلي بفرماييد.
موسوي اردبيلي- من معتقدم در اين مسأله يك اختلاف بنيادي وجود دارد و گذاشتن اين قيدها فايده‏اي ندارد. اگر شما خيلي قيد بگذاريدكه شبهه را از اذهان بيرون ببريد مفاد اصل از بين مي‏رود. چون اين اصل به عنوان يك اصل مترقي اينجا گذاشته شده است. بعضي از آقايان مي‏گويند ما اعتصاب‏ها، راهپيمايي‏ها و اجتماعات را براي گروه‏هاي سياسي و احتمالًا
                        صورت مشروح مذاكرات قانون اساسى‏جلسه‏31-1، ص: 719
مذهبي و اجتماعي آزاد مي‏گذاريم. اين موضوع در نظر بعضي ديگر از آقايان شبهه شرعي دارد و مي‏گويند اگر قرار باشد مثلا اين‏طور باشد، با مباني مذهبي ما نمي‏سازد براي اين‏كه اين اجتماعات سياسي و اجتماعي گاهي با مباني مذهبي برخورد دارد و به همين علت مذهب اجازه نمي‏دهد. به عقيدة من با گذاشتن كلمة توطئه و يا مذهب مطلب درست نمي‏شود. (همهمه نمايندگان)
نايب رئيس- آقاي مشكيني اجازه بفرماييد ايشان صحبت كنند چون آقايان كه صحبت مي‏كنند، ديگران گوش مي‏كنند ولي ديگران كه صحبت مي‏كنند، فوراً اعتراض مي‏كنند. (حجتي كرماني- من مدعي هستم كه شما جلسه را خوب اداره نمي‏كنيد، چرا به من اجازه نمي‏دهيد چند كلمه حرف بزنم؟) صحيح است چه بهتر كه خود جناب‏عالي جلسه را اداره كنيد.
حجتي كرماني- وقتي آقاي فارسي براي جواب به سؤالات ايستاده بودند آقاي تهراني طوري صحبت كردند كه آقاي فارسي جوابي براي گفتن نداشتند. آخر اين طرز سؤال كردن نيست كه آقاي تهراني سؤال را آن طوري مطرح مي‏كنند و بعد بگويند هيچ كس به اين مسأله رأي ندهد و حالا هم آقاي فارسي جوابي براي گفتن نداشته باشد. بنابراين اگرچه ما به علم و تقواي آقاي تهراني عقيده داريم ولي ايشان حق ندارند به اين صورت صحبت كنند.
نايب رئيس- عنايت بفرماييد من اين اصل را با اين قيد، با دست به رأي مي‏گذارم اگر رأي كافي نياورد، چون اصل نمي‏تواند دو شكل داشته باشد اصولا قابل طرح نيست.
بني صدر- شما به رأي مي‏گذاريد، يا ما هستيم كه تظاهر مي‏كنيم، يا ديگران هستند كه تظاهر مي‏كنند. وقتي به رأي مي‏گذاريد يعني ما آزاديم و ديگران آزاد نيستند. چرا رودربايستي مي‏كنيد؟ بگوييد تظاهرات حق ماست و ديگران بر آن حقي ندارند. (نايب رئيس- شما مي‏توانيد رأي ندهيد). اگر مقصود اين است كه غير از مسلمان‏ها كسي حق حرف‏زدن نداشته باشد، اين موضوع را صراحتاً بگوييد ولي اين را توجه داشته باشيد كه هميشه حكومت دست شما نيست ممكن است فردا يك نظامي با ريش و پشم بيايد و همه اينها را عليه خود ما بكار ببرد، اين را هم توجه داشته باشيد. البته نمي‏خواستم جسارتي خدمت آقايان داشته باشم، بنابراين مسأله خود ما بود و مسأله كس ديگري نبود. مي‏گوييم احتمال اين را بدهيم كه يك روزي خداي نكرده يك كودتايي بشود و يك كسي بيايد و از اين اصول سوءاستفاده كند، غرض اين نبود كه خداي نكرده شما مي‏خواهيد قانوني بنويسيد كه خودتان حكومت بكنيد.
طاهري گرگاني- اجازه بفرماييد من صحبت كنم تا رفع شبهه از طرفين بشود. اولًا من دستم را بلند كردم و طرفدار اين اصل هستم و به نظر من اصل زنده‏اي است. ثانياً با آقاي بني صدر هم دوست هستيم و حساب دوستي و برادري به جاي خودش، اما نبايد يك طوري جلوه بدهيم كه بودن روحانيت در اين مجلس تحت عنوان اين باشد كه مي‏خواهد حكومت را منحصر به روحانيت كنند. من مي‏خواهم از اين جمله دفاع كنم. من در بين كساني كه در اين مجلس جمع شده‏اند، افرادي را مي‏شناسم كه هم قبل از پيروزي و هم بعد از پيروزي جانشان روي دستشان است و فداي اسلام مي‏كنند و ابداً نظري به حكومت ندارند. من مي‏خواهم مطالب طوري گفته شود كه حق و باطل در برابر هم قرار گيرد نه روحاني و غير روحاني. ضمناً مرز آزادي‏
                        صورت مشروح مذاكرات قانون اساسى‏جلسه‏31-1، ص: 720
حرف‏ها را روشن بكنيد، ما نمي‏خواهيم اختناق ايجاد كنيم ما مي‏خواهيم توطئه عليه مباني اسلامي نشود. به خدا قسم عده‏اي تحت عنوان مجاهد مسلمان به دهات مازندران مي‏روند و به مردم مي‏گويند بريزيد و زمين‏ها را بگيريد. آخر اگر دولت تصويب كرد، خودش مي‏آيد و تقسيم مي‏كند و هم‏چنين به عنوان مسلمان مي‏رود و دستور مي‏دهد كه توطئه بكنند و بر عليه جمهوري اسلامي قيام بكنند، اين كه صحيح نيست بايد راهى براي جلوگيري پيدا كرد.
نايب رئيس- اجازه بفرماييد بنده اين قيد را به نظرخواهي بگذارم اگر نظر كافي آورد مي‏توانيم با ورقه رأي بگيريم. «تشكيل اجتماعات وراهپيمايي آزاد است به شرط اين‏كه بر ضد ...» (تهراني- مشروط بر اين‏كه). مگر چه تأثيري دارد وقتي شرط مي‏آورند؟
تهراني- اين پيشنهاد ما است لطفا آن را به رأي بگذاريد اگر رأي نياورد بعد حذفش كنيد. بعد از «آزاد است» يك قيد هم دارد، قيدش اين است كه «به شرط اين‏كه مخل امنيت و بر خلاف مباني اسلام نباشد، آزاد است».
نايب رئيس- با اين‏كه هيچ تأثيري در معناي مطلب ندارد اين هم قيد مهمي نيست «تشكيل اجتماعات و راهپيمايي به شرط آن‏كه بر ضد اسلام و امنيت نباشد آزاد است و مقررات مربوط ...»
تهراني- بر ضد مباني اسلام، ما احكام و مباني اسلام را مي‏خواهيم، اين پيشنهاد ما است شما اين مطلب را بگذاريد.
نايب رئيس- آقاي تهراني غير از شما هم پيشنهاد داده‏اند. اينجا من يك پيشنهاد كتبي از آقايان دارم كه نوشته‏اند «بر ضد اسلام و امنيت كشور» اين قدر آقايان روي جزئيات الفاظ خودتان مصرّ و معجب نباشيد.
ميرمرادزهي- اگر قرار باشد در تمام اوقات جلسه سروصدا بكنيم ديگران نمي‏توانند حرف بزنند و اگر قرار باشد در كنار هر اصلي مثل غذاهاي فرنگي، گوجه فرنگي و خيارشور بگذاريم، اينجا هم اين كار را بكنيد و قيودي از جهت اسلامي و غيره بگذاريد.
مدني- چرا در مجلس ادب رعايت نمي‏شود؟ ما مي‏گوييم موافق با مباني اسلام باشد ايشان از گوجه‏فرنگي و خيارشور صحبت مي‏كنند.
نايب رئيس- ما هم همين را مي‏گوييم. توجه بفرماييد اصل را قرائت مي‏كنم:
اصل 31- تشكيل اجتماعات و راهپيمايي به شرط آن‏كه بر ضد اسلام و امنيت نباشد آزاد است و مقررات مربوط به نظم راهپيمايي و اجتماع در خيابان‏ها و ميدان‏هاي عمومي به موجب قانون معين مي‏شود.
چون جوّ مجلس مساعد نيست همين متن را با ورقه رأي مي‏گيريم. لطفا گلدان‏ها را براي اخذ آراء ببريد.
 (در اين هنگام رأي‏گيري به عمل آمد و نتيجة آراء به شرح زير اعلام شد).
نايب رئيس- عدة حاضر در جلسه پنجاه وهفت نفر، تعداد كل آراء پنجاه وهفت رأي، تعداد آراي موافق چهل ودو رأي، آراي مخالف پنج رأي، آراى ممتنع ده رأي، بنابراين اين اصل رد شد.
جوادي- راهپيمايي اگر قرار باشد كه مخالف اسلام باشد، يا مربوط به حزب يا مربوط به جمعيت، قبل از اين كه راهپيمايي انجام شود دولت طبق هشت قيد، جلوي آنها را
                        صورت مشروح مذاكرات قانون اساسى‏جلسه‏31-1، ص: 721
خواهد گرفت.
نايب رئيس- اين تذكر را داديم. آقاي منتظري هم تذكري دارند، آقاي منتظري بفرماييد.
منتظري- ما گاهي از اوقات در اين اصول كه تصويب مي‏شود مي‏خواهيم به اصطلاح ابرويش را درست كنيم چشمش را كور مي‏كنيم. ما مي‏گوييم «اجتماع و راهپيمايي به شرطي كه توطئه عليه هيچ چيز نباشد» فردا هر اجتماعي كه مي‏خواهند بكنند و چهار نفر در يك مسجد جمع شوند يك پاسبان مي‏آيد مي‏گويد: مي‏خواهيد عليه امنيت كشور توطئه كنيد. اين معنايش اين است كه قدرت را به دست دولت بدهيم كه از هر اجتماعي، اعم از مذهبي و غيره جلوگيري كند. ما قبلا ديده بوديم اگر چهار نفر مي‏خواستند در مسجد جمع شوند و يك نفر هم از مباني اسلام برايشان صحبت مي‏كرد شهرباني مي‏آمد و جلوگيري مي‏كرد. حال اگر اين احتمال مي‏رود كه يك وقت دسته‏اي عليه اسلام به خيابان‏ها بيايند و تظاهرات كنند كه به نظر من كسي جرأت نمي‏كند بيايد و اين طور تظاهرات كند، اگر قيد بگذاريم هر راهپيمايي و اجتماعي اعم از اين‏كه در مسجد يا حسينيه باشد بهانه به دست دولت مي‏دهد كه بيايد و جلوگيري كند. بنابراين يك اصل بي‏خاصيت مي‏شود.
نايب رئيس- اين اصل كه تصويب نشد و رد شد و بر طبق قراري كه داريم اين اصل ديگر به اين صورت قابل طرح نيست و پيشنهادهاي گوناگون هم مي‏رسد واگر ادامه دهيم بحث تا آخر جلسه ادامه خواهد يافت و به جايي هم نمي‏رسد. اگر انشاالله مطلب جديدي تهيه كرديم سركار به نوبت صحبت بفرماييد. بنابراين اصل بعد را براي طرح در جلسه قرائت مي‏كنيم:
3- ادامه بحث پيرامون اصل 29
اصل 29- نشريات و مطبوعات در نشر مطالب و بيان عقايد آزادند، مگر در نشر مطالب مخالف عفت عمومي و اهانت به شعائر و مقدسات ديني و افترا و تعرض به شرف و حيثيت اشخاص و نشر اكاذيب و ترويج فساد. جرائم مطبوعاتي و كيفيت رسيدگي و مجازات آنها را قانون معين مي‏كند.
دوستاني كه سؤال دارند لطفاً دستشان را بلند كنند تا نام‏نويسي شود. (صافي- من پيشنهادي داده‏ام). پيشنهاد شما را ديده‏ام. آيا مايليد آن را بخوانم؟ (صافي- اگر اضافه بفرماييد، نخوانيد هم اشكالي نمي‏بينم). بسيار خوب، آقاي حسيني، حسيني هاشمي سؤالي داريد يا مي‏خواهيد صحبت كنيد؟
 (حسيني هاشمي- مي خواهم هفت دقيقه صحبت كنم). موافقيد يا مخالف؟ (حسيني هاشمي- مخالف). آقاي سبحاني سؤالي داريد بفرماييد؟
سبحاني- علي الظاهر همان اشكالي كه متوجه اصل بود، متوجه اين اصل هم هست و دست فرق ضاله را در نشر كتاب‏هايشان باز مي‏گذارد.
نايب رئيس- شما كه مخالف هستيد، پس بفرماييد سؤال داريد چون شما مي‏فرماييد دست فرق ضاله را باز مي‏گذارد. (سبحاني- پس چه بايد كرد؟) من اسم شما را به عنوان مخالف يادداشت مي‏كنم. (سبحاني- بسيار خوب). آقاي بشارت جناب‏عالي سؤالي داريد بفرماييد.
                        صورت مشروح مذاكرات قانون اساسى‏جلسه‏31-1، ص: 722
بشارت- بعضي مطالب است كه مردم در مقابلش از خودشان دفاع مي‏كنند مثلا اگر افترا و دروغي باشد مردم خودشان مقابله خواهند كرد ولي مواردي است كه اخيراً هم با آن رو به رو بوديم مانند قضيه آيندگان، در اين موارد بايد از توطئه و تحريك مردم بر عليه حكومت به يك صورتي جلوگيري كرد.
نايب رئيس- آقاي خامنه‏اي جناب‏عالي سؤالي داريد بفرماييد (خامنه‏اي- مطلب بنده را آقاي بشارت گفتند و من هم نظر ايشان را تأييد مي‏كنم). بسيار خوب، آقاي آيت شما موافق هستيد يا مخالف؟ (دكتر آيت- مخالفم). آقاي مهندس راد سؤالي داريد بفرماييد.
دانش راد- من عقيده دارم تكليف مردم را دربارة مسائلي كه مرتب در مورد رعايت احترام به شعائر اسلامي بحث مي‏شود، در يك اصل روشن بكنيد كه هيچ كس حق ندارد از اين حدود تجاوز كند، خواه در راهپيمايي و خواه در نوشتن كتاب و يا هرچيز ديگر و آن وقت موارد ديگر را راحت‏تر بنويسيم و رد شويم، بنابراين آن ماده را بايد پيدا كنيم و حدودش را هم روشن كنيم و كسي حق ندارد خيانت بكند و كسي حق ندارد به شعائر اسلامي توهين كند.
نايب رئيس- آقاي انواري سؤالي هست بفرماييد.
انواري- سؤال بنده اين است كه اگر مطبوعات آزاد باشد فرقه ضالة بهائيه، كمونيست‏ها كتاب‏ها مي‏نويسند و طبع و منتشر مي‏كنند، در استان‏ها و در بخش‏ها و دهات مردم را گمراه مي‏كنند.
نايب رئيس- آقاي دستغيب سؤالي داري بفرماييد. (دستغيب- سؤالم را كتباً فرستاده‏ام). بلي آقاي دستغيب و آقاي صافي هر دو پيشنهاد كرده‏اند كه اضافه شود «مگر در نشر مطالب ضد اسلامي و مخالف با عفت عمومي». و آقاي دستغيب پيشنهاد كرده‏اند «يا ضد ديني و تضعيف عقايد.» آقاي اكرمي بفرماييد.
اكرمي- غير از مطلب آقاي بشارت، يك پيشنهاد اصلاح عبارتي دارم. در پيش‏نويس قبلي اين مورد بوده است «كيفيت مجازات و رسيدگي به آنها را قانون معين مي‏كند» در اينجا مرقوم فرموده‏ايد «جرائم مطبوعاتي و كيفيت رسيدگي و مجازات آنها را قانون معين مى‏كند» اين تغيير عبارت براي چيست؟ (نايب رئيس- چون اول بايد رسيدگي كرد بعد مجازات، نه اين‏كه اول مجازات كنند بعد رسيدگي شود). درست است ولي رسيدگي كه كيفيت به آن صورت نمي‏خواهد. اگر كيفيت مجازات در رسيدگي مطرح است رسيدگي مي‏شود. نمي‏دانم تغيير عبارت براي چيست؟ (نايب رئيس- رسيدگي خودش به اين معنا است كه آيا دادگاه هيأت منصفه مي‏خواهد يا نمي‏خواهد؟ يعني مربوط به كيفيت رسيدگي است). بنابراين تغيير به اين علت بوده است.
نايب رئيس- بلي، آقاي موسوي تبريزي سؤالي داريد بفرماييد. (موسوي تبريزي- سؤال اين است كه براي كتب ضلال چه فكري كرده‏ايد؟) بسيار خوب، آقاي فاتحي سؤالي هست بفرماييد.
فاتحي- شما اينجا يك جمله‏اي فرموديد كه مطبوعات و نشريات در بيان عقايد آزادند و در مقابل آن چند مطلب كلي گفته‏ايد كه همه‏اش مجهول است. مراد از مطالب مخالف عفت عمومي، به نظر كه اهانت به شعائر باشد. اينها كلياتي است كه آن اصل را يك چيزي هم طلبكار مي‏كند، مثلا براي يك جمله آزادي چندين مطلب كلي گذاشته شده است كه آزادي را
                        صورت مشروح مذاكرات قانون اساسى‏جلسه‏31-1، ص: 723
محدود مي‏كند. (نايب رئيس- پيشنهاد شما چيست؟ اينها نبايد باشد؟) به نظر من كامل نيست. (نايب رئيس- به نظر شما چه بايد كرد؟) آقايان بايد در موردش تصميم بگيريد.
نايب رئيس- آقاي رحماني سؤالي هست بفرماييد.
رحماني- بسم الله الرحمن الرحيم. وقتي كه اينجا ذكر كرده است كه «مگر در نشر مطالب‏
مخالف عفت عمومي و اهانت به شعائر و غيره آزاد نيست» يعني اينها جرم است آن‏وقت ديگر جايي ندارد كه بگويد «جرائم مطبوعاتي و كيفيت رسيدگي و مجازات آنها را قانون معين مي‏كند» بلكه بايد گفته شود «كيفيت رسيدگي و تشخيص و مجازات از طريق قانون معلوم خواهد شد».
نايب رئيس- بسيار خوب، آقاي قرشي فرمايشي داريد؟ (قرشي- من مي‏خواهم به عنوان موافق صحبت كنم). بسيارخوب، آقاي هاشمي به عنوان مخالف بفرماييد صحبت كنيد.
سيد منيرالدين هاشمي- مسأله آزادي افكار و عقايد مسأله‏اي است كه براي حفظ و انسجام و اتحاد يك ملت بايد مورد توجه و اهميت قرار گيرد، ولي بايد واقعيت‏هاي اين را ملاحظه كرد. من دو يا سه مورد از اثرات بسيار ابتدايي سانسوركردن عقايد را خدمت آقايان عرض مي‏كنم. وقتي كه جلوي يك نفر را گرفتند حتما حس كنجكاوي او تحريك مي‏شود و خيال مي‏كند دارند كمالي را از او سلب مي‏كنند و قطعاً پس از آن‏كه با مرارت توانست به آن فكر دست يابد، نسبت به آن علاقه پيدا مي‏كند. علاوه بر اين مي‏بينيد مفاهيم‏اش ممنوع است و بحث و بررسي از آن آزاد نيست، بالنتيجه شما در اين مرحله از جامعه جدايي انداخته‏ايد و حتما آدم متعصبي به اين فكرخواهد افتاد و نهايتاً به عقده هم مي‏رسد و انفجار هم به دنبال مي‏آورد و براي پيشگيري از اين مسأله كه، يك امر واهي بزرگ نشود و به صورت حقيقت جلوه نكند فرد روي آن گرايش و متعصب بشود و در راه دفاعش عقده‏دار شود و قيام كند، اين اصل تدوين شده است. اما بايد به يك واقعيت ديگري هم كنار اين توجه كرد. گرچه ما معتقديم كه مكتبمان حق است و در اين مطلب قاطع هستيم و بر اساس منطق رياضي مي‏شود اين امر را خيلي راحت ثابت كرد و همه آقايان اطلاع دارند و بحمدالله مي‏توانند ثابت كنند. غرض اين است كه از ضعف منطق نيست، كه ما مي‏گوييم سانسور بكنيم و سانسور هم نمي‏خواهيم بكنيم، بلكه عينيت جامعه و وضع ايدئولوژي طرف مقابل را ملاحظه مي‏كنيم، آنها از نظر هنري بسيار قوي هستند. اين مسأله هنر را ساده فرض نكنيد چون براي ساختن يك فيلم گاه ميليون‏ها تومان خرج مي‏كنند، خصوصاً اگر يك فيلم مكتبي باشد و دولت‏هاي ديگر، من باب مثال ماترياليست‏ها اين سرمايه‏گذاري‏ها را كرده‏اند و شما فرجه و فرصتي كه يك چنين بودجه‏اي را در اين راه سرمايه‏گذاري كنيد نداريد و يا از نظر آزادي امكانات را نداشته‏ايد و مرتباً درحال ستيز بوده‏ايد. بنابراين در زمينه‏هاي هنري و فيلم و نوشته در مكتب مقابل شيوه‏هاي بسيار متنوع وجود دارد و از طرف ديگر نصف جمعيت كشور بي‏سوادند، بنابراين يك نفر به راحتي مي‏تواند يك ساك بردارد و چند حلقه فيلم كوچك داخل آن بگذارد و به دهات برود و خيلي زود هم مي‏تواند افراد روستايي را جلب كند. بنابراين آنها براي تحريك افراد كم اطلاع مجهز به هنري هستند كه نيازي به تحصيل چندان ندارد و شما به اين اسلحه مجهز نيستيد، به علاوه آنها به شيوه‏هاي جديد نويسندگي مجهز هستند، ولي در ايران به تازگي بيان ساده‏نويسي در حوزه‏ها متداول شده است. البته از نظر منطقي بسيار قوي وغني، ولي از نظر هنري ضعيف هستيم، حالا يك مطلب ديگري را مورد توجه آقايان قرار بدهم و آن فقر و محروميت ناشي از نارسايي‏هاي اقتصادي دوران طاغوت است كه عقده‏هاي بسيار زيادي را متراكم كرده، زيرا همين‏كه كسي در
                        صورت مشروح مذاكرات قانون اساسى‏جلسه‏31-1، ص: 724
باغ سبز نشان بدهد خيال مي‏كنند واقعا جنت الماوي پشت سرش است. در چنين زمينه‏اي كه طبيعتاً آنها از نظر هنري مجهز و نصف ملت ما بي‏سوادند يعني قدرت محاسبه منطقي ندارند و از نظر رواني عقده‏دار هستند آيا صحيح هست در اينجا حد آزادي به مطبوعات بدهيم يا يك كار ديگري بكنيم كه جمع بين همه اينها باشد و آن اين است كه پيشنهاد سمينار بين حوزه و دانشگاه داده است چنان‏چه هيأت رئيسه صلاح بدانند بعد اين اصل را تكميل كنند و زمينه محاجه بين دانشگاه و حوزه را معين كنند و ميزگردي تشكيل شود كه دائما در آنجا افرادي براي بررسي حاضر باشند. آن‏وقت براي ما خيلي ساده است كه «تا سيه روي شود هركه در او غش باشد» چون ما منطق‏مان يك منطق برتر است و نمي‏خواهيم سانسور بكنيم، ما مي‏خواهيم ببينيم كساني كه از نظر منطقي مي‏توانند شركت كنند تعدادشان چقدر است. اينكار را در دانشگاه و درحوزه قرار بدهيد كه غير از دانشجويان كساني كه تا تحصيلات ديپلم دارند بتو انند شركت كنند. (نايب رئيس- آقاي هاشمي يك دقيقه از وقت شما باقي است). ما نبايد فراموش بكنيم كه در بسياري از نقاط دنيا مسأله روزنامه‏نگاري عين مكتب ما به صورت شانتاژ سياسي درآمده است كه بيشتر در جهت سياسي مي‏چرخد برخلاف مكتب اسلام كه براساس حقانيت خودش مي‏باشد و حاضريم روي آن صحبت كنيم و اگر در سطح كل كشور چنين سميناري درست شد حاضرم به عنوان يكي از كوچك‏ترين اعضاي اين مجلس روي روابط سياسي قانون اساسي مناظره كنم و ثابت كنم كه بهترين دموكراسي مكتبي را كه مي‏شود مطرح كرد، اسلام دارد و بحمدالله تا حدودي هم دركليات آمده كه ان شاءالله در بقيه اصول تكميل خواهد شد. والسلام عليكم و رحمه الله وبركاته.
نايب رئيس- آقاي مولوي عبدالعزيز جناب‏عالي مي‏خواهيد به عنوان موافق يا مخالف صحبت مي‏كنيد؟ (مولوي عبدالعزيز- موافق) بفرماييد.
مولوي عبدالعزيز- الحمدلله وكفي والسلام علي عباده الذين اصطفي. اما بعد، برادران اسلام و علماي اعلام و حضارگرامي، منظور از عرايضي كه مي‏خواهم بگويم اين است كه ما خيلي سعي و كوشش داريم كه دستورات اسلام در كشورهاي اسلامي رواج پيدا كند و مردم اسلام را بپسندند و قبول كنند، اما بايد بدانيم كه امروزه دوره آگاهي و فرهنگ و دانش است مردم هيچ مطلبي را بدون عقل و منطق نمي‏پذيرند، بنابراين ما بايد اسلام را طوري به مردم بفهمانيم كه مردم بپذيرند. اسلام يك دين فطري و يك دين طبيعي است و همه مردم آماده هستند كه اسلام را قبول كنند و به طرف اسلام بگروند و بيايند و فداكاري كنند، اما به شرطي كه دوستان ما، برادران ما و علماي اعلام و همه ما بتوانيم اسلام را آن‏طور كه هست و بايد و شايد به مردم بفهمانيم، نه آن اسلامي را كه تنها خود ما بفهميم بلكه اسلام واقعي را، اسلام حقيقي را و اسلامي را كه بر مبناي قرآن باشد. كدام بد قسمت است كه آن را قبول نمي‏كند؟ امروز تمام ملل دنيا محتاج به اسلام و تعاليم عاليه اسلام هستند، از ماده و ماديات بيزارند، زيرا آن‏قدر ماديات دارند كه بيزار شده‏اند و خودشان اعتراف مي‏كنند كه با اين‏كه از نظر ماديات غني هستند سكون و آرامش ندارند. پس مردم همه تشنه اسلامند، زيرا اسلام دواي همه دردها است به شرط آن‏كه ما اسلام را با همان چهره واقعي به مردم نشان بدهيم. لهذا منظور اين بود كه ما سعي بكنيم كه اسلام را به مردم نشان بدهيم و اسلام را محدود نكنيم و اسلام را منحصر به عقل و فكر خودمان نكنيم در آن‏صورت است كه همه مردم به سوي اسلام مي‏آيند چون اسلام يك دين طبيعي است و اگر ما بتوانيم به مردم بفهمانيم كه رئيس جمهوري مي‏تواند يك‏
                        صورت مشروح مذاكرات قانون اساسى‏جلسه‏31-1، ص: 725
مسلمان كامل باشد و يك نفر بقال، حمال، كارگر، كارفرما، او هم مي‏تواند يك مسلمان واقعي باشد. لهذا منظورم اين بودكه بر موهومات زياد تكيه نكنيم اگر من وشما هرچه سعي بكنيم كه قوانين و مقررات را چارچوبه بكنيم تا وقتي كه مردم نفهمند، آن را قبول نمي‏كنند زيرا مردم اخلاق من وشما را مي‏بينند، مردم رفتار من و شما، نشست و برخاست من و شما، طرز برخورد من و شما را مي‏بينند. ما بايد نمونه قرآن و اسلام باشيم. در اينجا كه نشسته‏ايم بايد به يكديگر احترام بگذاريم، يكديگر را ازخود بهتر بدانيم من چه عرض كنم «امهات الامراض مرضها» متوجه عرضم باشيد بيخ همه مرض‏ها اين است كه من به خودم خوش‏بين باشم و به برادرانم بدبين، اين ام الامراض است كه من فكر مى‏كنم كه تنها من مي‏دانم و آن‏چه كه من مي‏گويم حق است و آن‏چه كه برادران و دوستان و ديگران مي‏فهمند حق نيست. اين ام الامراض است كه انساني نسبت به خودش خوش‏بين و نسبت به ديگران بدبين باشد. (نايب رئيس- دو دقيقه از وقت جناب عالي باقيمانده است) خيلي عذر مي‏خواهم، دوستان ما يك ساعت، دوساعت و سه ساعت صحبت كردند براي من دو دقيقه ملاك عمل نيست، من بايد تمام صحبت‏هايم را بكنم. منظور من اين است كه من و شما بايد به يكديگر احترام بگذاريم و ام‏مرض‏ها اين است كه من نسبت به خودم خوش‏بين و نسبت به ديگران بدبين باشم و اصل خوبي‏ها اين است كه من نسبت به ديگران خوش‏بين باشم و نسبت به خودم بدبين باشم. ما بايد فكركنيم كه اگر يك دوستي چيزي بگويد شايد بهتر باشد و فقط به خود ننازيم و من بگويم آن‏چه كه من مي‏گويم حق است لهذا منظورم اين بود كه راجع به اين اصل چندكلمه صحبت كنم.
نايب رئيس- آقاي مولوي، آقاي مدني از شما سؤالي دارند، خواهش مي‏كنم گوش به سؤال ايشان بدهيد وجواب ايشان را بدهيد.
مدني- شما مي‏گوييد در مجلس خبرگان كه براي قانون اساسي جمهوري اسلامي تشكيل شده يك نفر به اسلام جسارت بكند و اسم اسلام را به گوجه فرنگي تعبير كند و ما با او تندي نكنيم؟
مولوي عبد العزيز- خيلي عذر مي‏خواهم، منظورم اين نيست، منظورم اين است كه با منطق و با شيرين‏زباني و با خوبي و با تواضع و فروتني يكديگر را قانع كنيم نه با پرخاش.
مدني- «فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ» كسي كه به اسلام جسارت كند بايد كوبيده شود.
مولوي عبد العزيز- «ادْفَعْ بِالَّتِي هِيَ أَحْسَنُ» هم آيه قران است «فَإِذَا الَّذِي بَيْنَكَ وَ بَيْنَهُ عَداوَةٌ كَأَنَّهُ وَلِيٌّ حَمِيمٌ* وَ ما يُلَقَّاها».
رشيديان- آقاي مرادزهي نماينده مجلس خبرگان هستند و صدها هزار نفر به ايشان رأي داده‏اند بايد به مقام خودشان و علماي اعلام كه اينجا تشريف دارند توجه كنند و به اصطلاحات و الفاظي كه بكار مي‏برند توجه داشته باشند اينجا كه بحث وحي ادفع بالتي هي احسن نيست منظور اين آيه در مقابل افراد غيرمذهبي و غيراسلامي است.
مولوي عبدالعزيز- آيه عام است، منحصرش نكنيد. حالا عرض من اين است كه قوانيني را اينجا پياده كنيم كه تمام برادران و تمام اقشارمردم از آن استقبال كنند. حالا رسيدم به سر مطلب، حديث را همه مي‏دانيد چون همه عالم هستيد «المسلم من سلم المسلمون من لسانه و يده» مسلمان كسي هست كه مسلمانان ديگر از زبانش و از دستش در امان باشند و حديث ديگر اين است «لايؤمن احدكم حتي يحب لاخيه ما يحب لنفسه» هيچ كدام از شما مؤمن كامل‏
                        صورت مشروح مذاكرات قانون اساسى‏جلسه‏31-1، ص: 726
نمي‏شود تا وقتي كه آن‏چه را كه براى خودش نمي‏پسندد براى ديگران بپسندد منظورم اين است كه اينجا اين اصل خوب نوشته شده كه اهانت به شعائر ديني كسي نشود همه موافق هستيم، اما منظور عرضم اين بود كه هم‏چنان‏كه اهانت و توهين به شعائر ديني گناه است همين‏طور اهانت به مقدسات ديني هم گناه است ما از راديو، روزنامه و از تمام رسانه‏هاي گروهي مي‏شنويم كه نسبت به خلفاي پيغمبر اكرم صلي الله عليه و سلم اهانت مي‏شود خيلي عذر مي‏خواهم از دوستانم كه علماي اعلام وارث دين پيغمبر هستند نه تقاضا مي‏كنم به برادران و دوستانم و آنهايي كه در رأس علم و عمل هستند توصيه بفرماييدكه نسبت به خلفاي پيغمبر در رسانه‏هاي گروهي توهين نشود. سني‏ها برادران شما هستند، تمام دنيا مي‏خواهد دست به سوي شما دراز بكند، ما بايستي دست همه را بفشا ريم به تمام مسلمانان دنيا دست بدهيم، وقتي كه دنياي اسلام و عالم عرب از راديوي تهران مي‏شنوند كه نسبت به خلفا و مقدسات آنها اسائه ادب و توهين مي‏شود چه جور آنها ما را برادر خودشان مي‏داند و خودشان را برادر ما تصور مي‏كنند، لهذا من از دوستان تقاضا مي‏كنم با اين فكركه گذشته را صلوات و آينده را احتياط، توصيه بفرماييد كه در رسانه‏هاي گروهي نسبت به كليه اقشار مردم و تمام اقليت‏هاي ديني و تمام مذاهب تحقير و اسائه ادب نشود تا مردم تحريك نشوند. عرض ديگري ندارم و اخر زمان الحمدلله رب العالمين.
نايب رئيس- از برادرمان آقاي مولوي عبد العزيز خواهش مي‏كنيم كه اگر مواردي مشخص سراغ دارند كه دستگاه‏هاي راديو و تلويزيون چنين چيزي را كه بيان كردند در برنامه‏هايشان داشته‏اند، تاريخ، ساعت و نوع مطلب آن را اعلام بفرمايندتا رسيدگي فوري و قطعي بعمل بيايد تا مبادا بينندگان و شنوندگان برنامه‏ها دچار شبهه شوند كه دستگاه‏هاي تبليغاتي جمهوري اسلامي ايران چنين سهل‏انگاري‏ها و چنين رويه‏هايي دارد و دستگاه رهبري و اداره مملكت در برابر آن بي‏تفاوت و ساكت هستند. (مكارم شيرازي- ما موردي را سراغ نداريم). بلي دوستانم مي‏فرمايند موردي را سراغ ندارند لذا از آقاي مولوي خواهش مي‏كنيم كه اگر موارد مشخصي هست به ما اطلاع بدهند تا هم دوستان مطلع بشوند و هم اقدام بشود.
مولوي عبد العزيز- تاريخ موردش را كتباً مي‏نويسم.
نايب رئيس- خيلي متشكر مي‏شويم اگر كتباً مرقوم بفرماييد.
رباني شيرا زي- بدون جهت كه چنين نطقي نمي‏كنند لابد موردي ديده‏اند موردش را بگويند تا ما جلويش را بگيريم.
نايب رئيس- مي‏گويند كتباً اطلاع مي‏دهند آن‏وقت ما اقدام مي‏كنيم.
پرورش- وقتي كه مطلب مستند داشتند بيايند صحبت بكنند، در غير اين صورت فكر مي‏كنم خلاف انصاف باشد.
نايب رئيس- آقاي پرورش بنده توضيح دادم كه همه برادران و خواهران اهل تسنن در ايران و خارج از ايران اطلاع داشته باشند كه اگر موردي ايشان سراغ دارند كتباً اطلاع مي‏دهند و سريعاً هم رسيدگي و اقدام خواهد شد. به عنوان مخالف آقاي سبحاني اسم نوشته‏اند بفرماييد.
سبحاني- بسم الله الرحمن الرحيم. من فكر مي‏كنم اين سه اصل يك اشكال مشترك در ذهن دوستان دارد و اين اشكال اگر حل نشود هر سه اصل دچار وقفه خواهند شد يكي درباره مطلق احزاب و مطلق شخصيت‏ها و جمعيت‏هاست، هرچند مقيد به دين ومذهبي مطلقا نباشند. همچنين‏
                        صورت مشروح مذاكرات قانون اساسى‏جلسه‏31-1، ص: 727
عين اين اشكال نيز در مسأله تشكيل اجتماعات و راهپيمايي‏ها هم وجود داشت و همان اشكالي كه آن دو اصل داشت، متوجه اين اصل هم هست يعني آنجايي كه استثناء مي‏كند استثناء را تا آن حدي آورده است كه آن اشكال مختصري كه در ذهن اكثر دوستانم موجود هست مرتفع نكرده است بنابراين بايد يك فكري براي هرسه اصل از نظر احسن شبهه كرد كه مورد تصويب قرار بگيرد. نكته ديگر اين است كه در آن پيش‏نويس متوسط، كه گروه سه نوشته بودند كلمه فيلم نبود و بعداً تذكر داده شد كه نوار و تئاتر هم اضافه شد اما در اين اصلي كه نوشته شده نوار و تئاتر نيست و شما مي‏دانيد كه تئاتر و نوار و سينما يكي از عوامل تبليغاتي عجيبي است و بايد تكليف آنها جوازاً و منعاً از نظر قانون معين بشود. مطلب سومي كه با آن عرضم را تمام مي‏كنم و كوشش مي‏كنم كمتر از وقت مقرر بحث كنم اين است كه كتاب‏هايي كه نوشته مي‏شود گاهي تماس با اسلام ندارد تماس به آن معني كه مثلًا در حساب و هندسه ما كتابي مي‏نويسيم كه البته در آن بحثي نيست ولي يك كتاب‏هايي است كه درباره مرام خاصي نوشته مي‏شود، مثلا فرض بفرماييد مالكيت از نظر احزاب ديگر نوشته مي‏شود يا درباره عقايد ملل مستقيماً با اسلام تماس ندارد مي‏گويد عقايد من اين است و اين است و اين هم دليلش، ولي يك موقع كتابي است كه نه از نوع اول است كه هيچ تماس نداشته و نه قسم دوم است كه تماسش غيرمستقيم باشد و با اسلام تماس مستقيم دارد، فرض كنيد كتابي در نفع صانع و يا در رد قرآن مي‏نويسند، البته اهانت هم نيست كه مشمول كلمه اهانت به شعائر اسلام باشد، ولي با توجه به مطالبي كه در جلسه مشترك جناب آقاي دكتر بهشتي فرمودند و با توجه به همه آنها چون همه آنها در ذهن ما هست آيا در چنين زمان و موقعيت كه امكانات ما از نظر تبليغ كم است صحيح است كه ما دست چنين افرادي را كه مسلماً نظر توطئه ندارند، ولي شايد يك قصدي دارند كه كتابي در رد اسلام يا در رد قرآن، يا در رد خاتميت و يا در رد مسائل ديگرمستقيما مي‏نويسند و منتشر مي‏كنند باز بگذاريم و ما به عنوان اين‏كه بايد مردم آزاد و عاقل باشند و مطالعه كنند و يا به قول دوست عزيزم بايد ما برويم مردم را تفهيم كنيم، ولي تا ما بخواهيم برويم و تفهيم كنيم و اشكال را از ذهن افراد بيرون بياوريم آن كتاب كار خودش را انجام مي‏دهد. من به خاطرم مي‏آيدكه دوسال قبل در رژيم سابق يك كتابي در ايران از طرف يكي از سناتورها منتشرشد، خوب اين كتاب به سبك خاصي درباره اسلام و قرآن نوشته شده بود و ديديم كه چه اثر بدي در ميان جوانان و افراد گذاشت. كمتر كسي بود كه اگر آن كتاب را مطالعه مي‏كرد يك لغزش براي او پيش نمي‏آمد، البته افراد غير وارد را عرض مي‏كنم نه افراد متخصص را، حالا آيا صحيح است كه ما فكر را آزاد بگذاريم و مردم را ممنوع نكنيم و به صرف اين‏كه ممنوعيت حرص بيشتري مي‏آورد اين كتاب‏ها را آزاد بگذاريم، آيا ضرر اين نوع آزادي‏ها بيش از منافع، متصور و مبين آن نيست؟ من فكر مي‏كنم اقلًا اگر به كتاب‏هاي تئوريك فكر نمي‏كنيم كه درباره بيان يك جمعيتي هست، آن كتاب‏هايي كه تماس مستقيم با اسلام دارد، حتماً بايد از اينجا مستثني بشود و پيشنهاد مي‏كنم اين جمله و يا شبيه اين جمله بيايد و «يا آن‏چه كه به منظور متزلزل ساختن عقايد اسلامي نشر مي‏شود» كه اگر قسم دوم را شامل نشود اقلًا قسم سوم ممنوع باشد.
نايب رئيس- متشكرم آقاي قرشي موافق هستند بفرماييد. در اينجا بايد به آقاي سبحاني تذكر بدهم كه افزودن فيلم، نمايش، نوار به مورد است و مي‏توانيم اضافه كنيم زيرا چيزي نيست كه اصل را تغيير بدهد.
                        صورت مشروح مذاكرات قانون اساسى‏جلسه‏31-1، ص: 728
قرشي- بسم الله الرحمن الرحيم. انَّ هذَا الْقُرْآنَ يَهْدِي لِلَّتِي هِيَ أَقْوَمُ ...، من به عنوان موافق با آزادبودن نشريات و مطبوعات، منتها با قيدي كه عرض خواهم كرد صحبت مي‏كنم. مطلب اول اين است كه دين ما، اسلام ما، يك منطق و جهان‏بيني قوي دارد كه به علت آن جهان‏بيني نه از سوسياليسم مي‏ترسيم و نه از كاپيتاليسم و نه از كمونيسم، كه زاييده سوسياليسم باشد. مسأله دوم اين است كه اسلام تنها منحصر به ما مسلمان‏هاي اين مملكت نيست بلكه يكي از مأموريت‏هاي اسلام و قرآن اين است كه ديگران تو را هم بسوي اسلام و قرآن بكشد، قرآن نيامده است كه در اين مملكت بنده و امثال بنده را كه مي‏گوييم مسلمانيم هدايت كند و به سعادت برساند، ما بايد براي ديگران اين مجال و مهلت را بدهيم كه آنها هم بتوانند به اسلام نزديك بشوند و اسلام هم آنها را هدايت بكند. شخص اگر مجال داشته باشد ما في الضمير خودش را اظهار بكند و آزادانه بگويد و بنويسد، اگر باطل باشد براي خودش و براي مردم روشن مي‏شود كه چيزي ندارد و خودش هم به تدريج منفعل مي‏شود و ديگران هم بر اين‏كه چيزي ندارد كاملًا واقف مي‏شوند ولي اگر جلوي او را بگيريم به حكم «الانسان حريص علي ما منع» اين احساس برايش پيدا مي‏شود كه يك واقعيتي دارد و ديگران هم اين احساس را مي‏كنند و به دور او جمع مي‏شوند. در زمان اميرالمؤمنين سلام الله عليه خوارج آزاد بودند كه تمام افكار و عقايدشان را بيان بدارند، حتي نماز علي ابن ابيطالب را قطع مي‏كردند و آياتي مي‏خواندند كه امام هم در نماز به آنها جواب مي‏فرمود و اين مقدار آزادي را داشتند ولي وقتي كه توطئه مي‏كردند بدون مهلت و مجال امام جلوشان را مي‏گرفت. حالا يك دفعه منظور كساني هستند كه مسلمان نيستند و ايده اسلامي ندارند، ما مي‏خواهيم در آينده به طور كلي به استثناي اقليت‏هاي مذهبي همه آنها را از بين ببريم، اين يك مسأله است ولي اگر مي‏خواهيم واقعاً با روش صحيح و مخصوصي آنها را به طرف اسلام بكشانيم و سواد اسلامي را زياد بكنيم، من اين‏طور احساس مي‏كنم كه بايد به آنها آزادي بيان و آزادي نشريات بدهيم منتها با اين قيدي كه توطئه نباشد و امنيت را بر هم نزنند و توطئه بر عليه مباني اسلام تلقي نشود اين احساس من است والسلام عليكم و رحمه الله و بركاته.
نايب رئيس- خوب اصل را مي‏خوانم دو نفر موافق و دو نفر مخالف صحبت كردند و به سؤالاتي هم كه بود جواب داديم، اصل را به اين صورتي كه اينجا هست مي‏خوانم فيلم و نوار و نمايش اضافه شد چون ماهيت اصل محفوظ است.
رشيديان- عبارت «برخلاف مباني اسلامي» را هم اضافه كنيد چون رأي نمي‏آورد و وقت ما تلف مي‏شود.
نايب رئيس- بسيار خوب اجازه بفرماييد اين اصل را به اين صورت كه هست با دست رأي بگيريم و نظرخواهي بكنيم.
حائري- ممنوعيت نشر كتب ضلال را هم اضافه كنيد.
نايب رئيس- چشم اضافه مي‏كنيم آقاي حائري، اي كاش صبح تشريف داشتيد چون روي اين بحث بود. جناب آقاي حائري با كسالتي كه دارند همت مي‏كنند و محبت مي‏كنند و تشريف مي‏آورند اما صبح توفيق نداشتيم كه در خدمتشان باشيم، اجازه بفرمايند كه متن را به همين صورت نظرخواهي كنيم بعد آن‏وقت قيود را كه اينجا يادداشت شده، ببينيم به چه صورت اضافه كنيم. يكي به اين صورت «نشريات، مطبوعات، فيلم، نمايش و نوار براي نشر مطالب آزاد است مگر در نشر مطالب مخالف عفت عمومي، اهانت به شعائر و مقدسات ديني، افترا و
                        صورت مشروح مذاكرات قانون اساسى‏جلسه‏31-1، ص: 729
تعرض به شرف و حيثيت اشخاص، نشر اكاذيب، ترويج فساد، جرائم مطبوعاتي و كيفيت رسيدگي و مجازات آنها را قانون معين مي‏كند» موافقين با اين اصل به اين صورت دست بلند كنند «بيست و دو نفر دست بلند كردند» بيست و دو نفر با اين اصل به اين صورت موافقت دارند، يكي پيشنهاد هم اين است كه بايد اضافه شود «جلوگيري از تحريك و توطئه» يعني مطبوعاتي كه تحريك و توطئه مي‏كنند و يكي هم اين‏كه «ترويج فساد و بي‏ديني» يك بيان هم اين است كه تعبير مصطلح «مگر نشر كتب يا نشريات ضاله»
حجتي كرماني- اگر بعد از كلمه «مخالف» كلمه «اسلام» را بگذاريد فكر مي‏كنم مسأله حل شود يعني به اين صورت «مگر در نشر مطالب مخالف اسلام و عفت عمومي» كه مي‏شود ضاله.
طاهري اصفهاني- بنده هم عرض كردم كتب ضاله اضافه شود.
طاهري گرگاني- نشريات گمراه كننده بنويسيد.
نايب رئيس- اگر ما بخواهيم ضاله را بياوريم آن هم با تعبير فارسي آن مي‏شود «مگر در نشر مطالب گمراه‏كننده مخالف عفت عمومي، اهانت به شعائر الي آخر ...» منتها اين كلمه گمراه كننده را كه ما مي‏گوييم، كتب ضاله در فقه يك معناي خاصي را بيان مي‏كند ولي مطالب گمراه كننده مثلا يك كسي را گمراه مي‏كنند و مي‏گويند از خانه پدرت قهر كن، بگوييم اين را هم گمراهش كرده، اين است كه اصطلاح بايد قدري روشن‏تر باشد.
طاهري گرگاني- جوانان را از راه بدر مي‏كنند، پس بايد اعم باشد مثلا اگر رمان‏هاي مضره‏اي بنويسند كه هم اينها را و هم آنها را شامل بشود ...
مكارم شيرازي- به عبارت پس از نشر اكاذيب و كتب ضلال رأي بگيريد.
نايب رئيس- به هر حال ما به اين صورت بيان مي‏كنيم «نشريات و مطبوعات، فيلم، نمايش، نوار براي نشر مطالب و بيان عقايد آزاد است مگر در نشر مطالب مخالف عفت عمومي، اهانت به شعائر و مقدسات ديني، افترا و تعرض به شرف و حيثيت اشخاص، نشر اكاذيب، ترويج فساد و كتب ضلال، جرائم مطبوعاتي و كيفيت رسيدگي و مجازات آنها را قانون معين مي‏كند» موافقين با اين متن دست بلند كنند (چهل و دو نفر دست بلند كردند) چهل و دو نفر با اين تعبير موافق هستند كه كافي نيست. آقاي كرمي بفرماييد.
كرمي- افراد گروه منتخب آقايان هستند چطور آن‏چه كه شما تنظيم مي‏كنيد موقع رأي دادن مقيد هستيد كه بايستي عبارتتان تصويب بشود شما مگر از ما نيستيد؟ چرا به اين مطالب رأي نمي‏دهيد.
نايب رئيس- رأي دادند.
كرمي- شما مثل ما مسلمان هستيد (يكي از نمايندگان- هر كسي رأي ندهد مسلمان نيست). كار شما به ابوموسي اشعري و علي ابن ابيطالب مي‏ماند.
نايب رئيس- آقاي كرمي همه در دو نوبت رأي دادند بعضي در نوبت اول و بعضي در نوبت دوم رأي دادند. حالا براي پرهيز از هر نوع شبهه، با ورقه رأي مي‏گيريم تا كاملا مشخص باشد.
دكتر آيت- اجازه بفرماييد بنده يك توضيحي بدهم.
نايب رئيس- بفرماييد.
دكتر آيت- اصلاحاتي كه شد گاهي اوقات در جهت محدودكردن است و بعضي اوقات‏
                        صورت مشروح مذاكرات قانون اساسى‏جلسه‏31-1، ص: 730
در جهت وسيع‏كردن آزادي‏ها است، من به اين جهت به عنوان مخالف اسم نوشتم كه مي‏خواستم به بعضي قسمت‏ها آزادي بيشتري بدهيم و البته در بعضي جهات هم بايد كمي محدود كرد و با اين‏كه دفعه اول رأي دادم، به اين دليل دفعه دوم رأي ندادم زيرا داريم محدوديت‏هاي زيادي ايجاد مي‏كنيم، موضوع اين است كه مي‏گوييم روزنامه آزاد است.
نايب رئيس- قرار نبود توضيح بدهيد.
دكتر آيت- از اين جهت عرض مي‏كنم كه اگر در جهت وسعت آزادي به اين اصل اضافه كنيد ممكن است يك مقداري بيشتر آزادي بياورد شما فقط از اين جهت مي‏رويد.
نايب رئيس- اجازه بفرماييد حالا رأي بگيريم چون دوستان ديگري هم نوبت گرفته‏اند.
رباني شيرازي- چون دو سه نفر تازه آمده‏اند متن را بخوانيد.
نايب رئيس- متن را مي‏خوانم:
اصل 29- نشريات و مطبوعات، فيلم، نمايش، نوار براي بيان نشر مطالب و بيان عقايد آزاد است مگر در نشر مطالب مخالف عفت عمومي، اهانت به شعائر و مقدسات دين، افترا و تعرض به شرف و حيثيت اشخاص، نشر اكاذيب و ترويج فساد و كتب ضلال.
طاهري اصفهاني- مي‏خواهيم مطلق ضلال را بگوييم نه اين‏كه فقط كتاب را بگوييم و به طور كلي هرچه گمراه‏كننده باشد، فيلم گمراه كننده، نوار گمراه كننده و كتب گمراه كننده.
نايب رئيس- «و مطالب ضلال جرائم مطبوعاتي و كيفيت رسيدگي و مجازات آنها را قانون معين مي‏كند» لطفاً رأي بگيريد (اخذ رأي به عمل آمد و نتيجه به شرح زير اعلام شد).
نايب رئيس- عده حاضر در جلسه شصت و شش نفر، شماره آراء شصت و شش رأي، موافقين چهل وپنج نفر، مخالف شش نفر، ممتنع پانزده نفر، به اصل بعد مي‏پردازيم، آقاي مرادزهي شما حق داريد پنج دقيقه صحبت كنيد، اجازه مي‏فرماييد بعد از اين اصل باشد؟
مرادزهي- خير.
نايب رئيس- من اسم شما را يادداشت كرده بودم ولي گذاشته بودم براي پايان جلسه، كه آن موقع مطلبتان را بفرماييد ولي حالا كه اصرار داريد بفرماييد صحبت كنيد.
مرادزهي- بسم الله الرحمن الرحيم. من خيلي متأسفم كه جريان اين‏طور پيش آمد ولي اين تقصير بنده نيست، بايد متوجه باشيد آقاياني كه اسباب و لوازم اين برخوردها را فراهم كرده بودند با وضعيتي كه در مورد جلسه قبل پيش آورده بودند و گواهش مجلس و هيأت رئيسه مجلس هستند. مهم‏ترين مسأله‏هايي كه مطرح است اين است كه آقايان نبايد فكر بكنند كساني كه لباس روحانيت تنشان نيست شايد علاقه‏اي به شعائر مذهبي و يا به اسلام نداشته باشند. ما در اصل چهار همين قانون‏اساسي تصويب كرديم كه كليه قوانين و مقررات مدني، جزائي، مالي، اقتصادي، اداري، فرهنگي، نظامي، سياسي و غيره بايستي بر اساس موازين اسلامي باشد. اين اصل بر اطلاق و يا عموم همه اصول قانون اساسي و قوانين و مقررات ديگر حاكم است و تشخيص اين امر هم بر عهده فقهاي شوراي نگهبان است يعني اين اصل را به اين خاطر آورديم كه بعداً عبارت «موازين اسلامي» تكرار نشود زيرا اين اصل بر تمام اصول اطلاق مي‏شود. مسأله دوم اين است كه بايد توجه داشته باشيم كه ما داريم قانون اساسي مي‏نويسيم و نبايد در اصلي يك مرتبه اولش بنويسيم «در حكومت جمهوري اسلامي» بعد هم در ذيل ماده بنويسيم «بر طبق موازين اسلامي» بنده به خاطر اين‏كه اين مسائل تكرار نشود مي‏خواستم تذكر بدهم.
                        صورت مشروح مذاكرات قانون اساسى‏جلسه‏31-1، ص: 731
و آن مثالي هم كه من زدم غرض اين نبود كه شأن اسلام را پايين بياورم، شأن اسلام را كساني پايين مي‏آورند كه با اين قيود و محدوديت‏هايي كه دست و پاگير است، مي‏خواهند اسلام را محدود بكنند در صورتي كه من مي‏گويم شأن اسلام در اين است كه به مردم آزادي بدهند. توجه بفرماييد كه موضوع راجع به راهپيمايي بود. شما حساب بكنيد هر قدرتي و به خصوص قدرت حاكمه هيچ وقت نمي‏خواهد اعتراض بشنود. ممكن است همين مسأله موازين اسلامي را دست‏آويز قرار بدهند به خاطر اين‏كه جلو راهپيمايي يا جلو اعتراضات را بگيرند و يك خفقاني در اين مملكت ايجاد بكنند. اما با توجه به آيه 79 سوره بقره كه مي‏فرمايد «فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّهِ» بايد توجه داشته باشيم كه ما داريم قانون اساسي مي‏نويسيم و ادعا مي‏كنيم اينها به استناد قرآن است، اما اگر محتواي قرآن را نداشته باشد فكر مي‏كنم بزرگ‏ترين گناهي است كه ما مرتكب خواهيم شد به هرحال خيلي متشكرم.
نايب رئيس- آقاي مدني اعتراض مي‏كنند و مي‏گويند هر كسي به عنوان دفاع بي‏نوبت صحبت نكند ما هم همين كار را خواهيم كرد. جناب آقاي مدني بر طبق آيين‏نامه اگر مطلب كسي طوري استنباط شود كه برخلاف منظورش بود مي‏تواند بيايد آن مطلبش را فقط به مدت پنج دقيقه توضيح بدهد و آقاي مرادزهي خواستند اين توضيح را بدهند.
مدني- بسيار خوب.
4- طرح و تصويب اصل 32 (اصل بيست و هشتم)
نايب رئيس- اصل 32 قرائت مي‏شود.
اصل 32- هر كس حق دارد هر شغلي را كه بدان مايل است و مخالف اسلام و مصالح عمومي و حقوق ديگران هم نباشد برگزيند. دولت موظف است با رعايت نياز جامعه به مشاغل گوناگون براي همه افراد امكان اشتغال به كار و شرايط مساوي را براي احراز مشاغل ايجاد نمايد.
نايب رئيس- دوستاني كه سؤالي دارند و اسم هم نوشته‏اند به اين ترتيب هستند. آقاي مكارم شما سؤالي داريد؟
مكارم- بنده پيشنهادي دارم.
نايب رئيس- آقاي پرورش سؤالي داريد؟
نايب رئيس- آقاي مقدم مراغه‏اي سؤالي داريد؟
مراغه‏اي- مخالف هستم.
نايب رئيس- آقاي فاتحي.
فاتحي- بنده موافق هستم.
نايب رئيس- آقاي بشارت بفرماييد.
بشارت- همان‏طوري كه استاد غفوري فرمودند الان دنيا به اين مجلس و مطالبي كه ما مي‏خواهيم به عنوان قانون اساسي ارائه بدهيم توجه كرده‏اند. ما وقتي مي‏خواهيم قوانين تصويب كنيم بايد يك مقدار هم آن قول و قرارها و وعده‏هايي را هم كه امام داده‏اند فراموش نكنيم، امام مخصوصاً همين امروز آنها را تكرار كردند و در پاريس هم فرمودند كه ديگران‏
                        صورت مشروح مذاكرات قانون اساسى‏جلسه‏31-1، ص: 732
هم حق دارند حرفشان را بزنند و مطالبشان را بگويند. حرف‏زدن يا به گفتن است يا به نوشتن و يا به سخنراني است. ما بدون توجه به اين مطالبي كه امام فرموده‏اند و وعده داده‏اند، اينجا مي‏آييم دايره‏اش را ضيق مي‏كنيم و رأي هم نمي‏آوريم و آبروي خودمان را هم مي‏بريم. من از آقايان خواهش مي‏كنم يك كمي هم توجه بفرمايند ببينند امام چه گفته، آن امامي كه ما را به اينجا رسانده و به آنها وعده داده‏اند. ما بوديم و اين آقايان هم بودند بعضي‏ها شايد در شهر نبودند و با كمونيست‏ها درگيري نداشتند و نمي‏دانند كه وقتي به خاطر يك كتاب به آنها فشار بياوريم هم آبروي ما را مي‏برند و هم به هر قيمتي كه شده كتابشان را پخش مي‏كنند و با همه اين قيد ضلال هم كه نوشتيد بعد هر كتابي را كه بخواهند منتشر مي‏كنند. آيا منظور از قيد كتاب ضلال همان بگير و ببند ساواك سابق نيست؟
نايب رئيس- بسيار متشكريم از مطلبي كه فرموديد اما مربوط به اين اصل نيست، اي كاش راجع به اين اصل سخن مي‏گفتيد.
بشارت- اگر اين سخن را نمي‏گفتم امشب خوابم نمي‏برد.
نايب رئيس- حالا دوستان تصور نكنند كه چون مطلبي كه آقاي بشارت فرمودند مطابق سليقه گروه دوستان ما بوده من به ايشان اجازه دادم. آقاي پرورش به عنوان مخالف بفرماييد.
پرورش- اينجا يك حقي قائل شده‏ايد، البته مشروط بر اين كه مخالف با اسلام و مصالح عمومي و حقوق ديگران نباشد. فقط در اين حق شغل، تمايل افراد مطرح است و با توجه به اين‏كه اگر تمايل مطرح باشد ممكن است شغل‏هاي كاذبي كه معمولًا در نظام سابق هم زياد بود و ظاهرش هم اين بود كه مخالف با اسلام و مصالح عمومي نبود اين شغل‏هاي كاذب تورم ايجاد بكند.
نايب رئيس- آقاي پرورش اين ذيل را هم دارد كه «دولت موظف است با رعايت نياز جامعه».
پرورش- اگر اين به اعتبار افراد باشد و افراد حق دارند شغلي انتخاب بكنند و در قسمت بعد يك وظيفه‏اي براي دولت معين شده كه دولت موظف است با رعايت نياز جامعه به مشاغل گوناگون، براي همه افراد امكان اشتغال به كار بدهد و شرايط مساعد را براي احراز مشاغل ايجاد كند، آنجا حق شغل را در صورت تمايل براي افراد آزاد گذاشته و اينجا دولت موظف است كه با رعايت نياز جامعه آن را تامين بكند، بايد تمايل افراد را هم در نظر بگيرد.
نايب رئيس- ولي به نظر ما كه اين را تهيه كرديم تناقض نيست، به اعتبار اين‏كه وقتي دولت مشاغل را بر طبق نياز جامعه هدايت كرد تمايل افراد را بعداً تأمين خواهد كرد.
بشارت- اگر دولت فقط نياز جامعه را تأمين بكند، تمايل افراد سلب مي‏شود مگر اين‏كه تمايل افراد سلب نشود، يعني دولت نياز جامعه را در نظر بگيرد.
نايب رئيس- البته امكاناتي را كه دولت فراهم مي‏كند بر طبق نياز است، اما فرد چه شغلي را مايل است انتخاب نمايد، اين دو تا باهم منافاتي ندارد. آقاي مراغه‏اي بفرماييد.
مقدم مراغه‏اي- به نام خدا دوست عزيز، آقاي بشارت فرمودند، مطلبي بود كه اگر
                        صورت مشروح مذاكرات قانون اساسى‏جلسه‏31-1، ص: 733
نمي‏گفتند امشب خوابشان نمي‏برد. حقيقت مطلب اين است كه اگر بنده هم نگويم خوابم نمي‏برد و آن اين است كه اين موضوع عقده‏اي شده است.
نايب رئيس- آقاي مراغه‏اي راجع به شغل است؟ يا راجع به اصل قبلي؟
مقدم مراغه‏اي- مطلب از اين قرار است كه اين يك نقص عمده دارد. حالا آقايان اصرار دارند، بنده اول راجع به شغل بگويم و بعد عقيده‏ام را عرض بكنم. همان‏طوري كه كراراً گفته شده كه بايد عليه ظلم و تبعيض به نفع مستضعفين تصميم بگيريم، بنده مي‏خواستم اين را عرض بكنم و آن اين‏كه كار به عنوان حق براي افراد شناخته بشود يعني تنها اين نباشد كه هركس كاري متناسب با وضع خودش پيدا كند. بلكه جامعه موظف باشد كه براي هر فردي كاري را در نظر بگيرد و در مقابل آن كار هم دستمزد مناسبي بدهد. بنده براي اين كه وقت را نگيرم فكر كردم اين‏طور پيشنهاد اصلاحي بدهم، البته اين مطلب را به عنوان پيشنهاد عرض نمي‏كنم بلكه منظور من روشن شدن مطلب است. كار، حق و تكليف هر فرد ايراني است و هركس مي‏تواند كار خود را آزادانه انتخاب بكند مگر كارهايي كه خلاف قانون يا اخلاق يا بهداشت عمومي باشد. بنده مي‏خواهم عرض كنم كه اين چند اصلي كه اينجا مطرح شد، كه يكي از آنها اصل آزادي اجتماع بود، نفهميدم چطور شد كه با آن مخالفت شد در صورتي كه يكي از مباني اسلام است. خود آقايان توجه داريد كه الان راجع به اين نمازجمعه چقدر اصرار شده، بنابراين وقتي كه مي‏گوييم اصل اجتماع آزاد است ديگر صحبت از قيود نيست من تعجب كردم، مگر اجتماع حج بزرگ‏ترين دليل اجتماع نيست كه اسلام آن را قبول كرده است؟ نمازجمعه هست، مساجد هست، پس اصل آزادي اجتماع در اسلام وجود دارد و مورد تأييد و قبول است حالا چطور شد كه با اين اصل مخالفت كرديم، براي اين‏كه يك پيش‏ذهنيت‏هايي داشتيم كه ممكن است كساني بيايند و از اين موضوع سوءاستفاده بكنند و فساد به وجود آورند ولي بهتر بود كه اصل را قبول مي‏كرديم و مي‏گفتيم قانون، مشخصات و محدوديت‏ها را تعيين خواهد كرد. لكن با كمال تأسف بنده نمي‏دانم چطور شد كه با اصل آزادي اجتماعي و چند اصل ديگر مخالفت شد، زيرا واقعاً اينها بر اساس مباني اسلام است و خوب نبود طوري طرح بشود كه به آنها رأي داده نشود و انعكاس بد و نامطلوبي داشته باشد. بنده معتقدم كه همه آقايان علما با اين چند اصل و به طور كلي با آزادي بيان، آزادي اجتماع، آزادي قلم موافق هستند و از آقايان خيلي معذرت مي‏خواهم كه دوباره مصدع شدم.
نايب رئيس- امروز آقاي بشارت و آاقاي مراغه‏اي براي اين‏كه نظر خودشان را در زمينه اصول قبلي بگويند، مطابق با نظم عمل نكردند، خوب چه عيبي دارد اقلًا حالا مطالبشان را بيان كردند. در ضمن بايد يك تذكري به آقاي مراغه‏اي بدهم كه در ذيل اصل، همين مطلب را نوشته‏ايم، آنجا كه نوشته‏ايم «دولت موظف است با رعايت نياز جامعه به مشاغل گوناگون و براي همه افراد امكان اشتغال بكار و شرايط مساوي را، براي احراز مشاغل ايجاد نمايد» اين مفصل‏تر، واضح‏تر و قاطع‏تر از آن چيزي است كه شما مي‏خواستيد در اول بياوريد، چون اول گفتيم كه هر كس حق دارد شغلي را كه مي‏خواهد داشته باشد بايد با رعايت نيازهاي جامعه و با شرايط مساوي فراهم نمايد. آقاي طاهري گرگاني بفرماييد.
                        صورت مشروح مذاكرات قانون اساسى‏جلسه‏31-1، ص: 734
طاهري گرگاني- در بعضي از موارد نيازهاي اجتماعي جزئى از واجبات كفائيه است كه حاكم مي‏تواند اجبار كند. بنابراين در همه جا نمي‏توان رعايت ميل افراد را در نظر گرفت.
نايب رئيس- آقاي مكارم شيرازي بفرماييد.
مكارم شيرازي- عرض بنده اين است كه آن‏چه از وضع بحث‏هاي امروز درباره اين اصل فهميديم آقايان به دو گروه تقسيم شده‏اند، عده‏اي مي‏خواهند حداكثر آزادي‏ها را رعايت كنند و عده‏اي هم مثل اين‏كه مي‏خواهند عمل به احتياط كنند. (همهمه نمايندگان) اجازه بدهيد من مطلبم را بگويم تا كاملا روشن شود.
نايب رئيس- آقايان: كرمي، طاهري، بنده گمان مي‏كنم امروز و فردا اين‏قدر وقت كافي باشد وقتي در مطلب آقاي مكارم و يا در مطلب آقايان ديگر چيزي هست كه به نظرتان صحيح نمي‏رسد، بعد از نطق ناطق بيان كنيد. اين رسم بدي است كه وقتي كسي گرم صحبت است سخنش را قطع كنند. آقاي طاهري گرگاني بهتر است اين رسم را كنار بگذاريد، چه تأكيدي هست كه وقتي كسي جمله‏اي و يا كلمه‏اي خلاف نظر ما مي‏گويد فوري توي حرفش بدويم و نظرمان را بگوييم (طاهري گرگاني- مطلب فوتي بود) خير هيچ فوتي هم نبود، همه ما اينجا هستيم و آقايان هم تشريف دارند، آقاي مكارم شيرازي بفرماييد.
مكارم شيرازي- معذرت مي‏خواهم در تعبير بيان من سوءتفاهمي بين آقايان شده است، خدا مي‏داند مي‏خواهم طوري بشود كه كارمان پيش برود. (نايب رئيس- «إِنْ أُرِيدُ إِلَّا الْإِصْلاحَ مَا اسْتَطَعْتُ») عرض بنده اين است كه وقتي نوشته مي‏شود «كتب ضاله» دو گروه به آن رأي نمي‏دهند و من اين‏طور احساس مي‏كنم كه بعضي اين را كافي ندانسته‏اند و بعضي هم زائد دانسته‏اند و اين باعث مي‏شود كه در اين‏گونه اصول همين‏طور بمانيم و جلو نرويم. من نمي‏گويم چيزي از اسلام و يا چيزي از انسانيت كم بگذاريد، بلكه مي‏گويم بياييد كمي افكارمان را نزديك‏تر كنيم تا بتوانيم درباره موضوعي كه لازم به نظر مي‏رسد تفاهم ايجاد كنيم و الا همه اينها به هم مي‏پيچد و هيچ‏كدام از اين اصول نمي‏رود، عرض بنده اين بود.
نايب رئيس- اجازه بدهيد اگر مطلب روشن شد به بحث ديگر بپردازيم. حالا اسامي آقاياني كه اينجا اسم نوشته‏اند مي‏خوانم آقايان: خامنه‏اي- باريك بين- موسوي تبريزي- مهندس دانش راد- بني‏صدر- طاهري گرگاني- طاهري اصفهاني و آقاي دكتر قائمي هم قبلا به عنوان موافق اسم نوشته‏اند، آقاي خامنه‏اي بفرماييد.
خامنه‏اي- راجع به عبارت «مخالف اسلام و مصالح عمومي و حقوق ديگران» توضيح بدهيد؟ كه منظور چيست؟ و درباره‏اش يك مثال هم بزنيد.
نايب رئيس- فرض كنيد در يك خيابان، يك نانوايي سرمايه‏گذاري كرده و نانوايي باز كرده و يك شخص ديگري هم به شهرداري مراجعه مي‏كند كه در ده متري او يك نانوايي ديگر باز كند در حالي كه محل، كشش ندارد و نتيجتاً هر دو آنها زيان مي‏بينند، اگر آن شخص، آدم خيلي هوشياري نباشد كه راهنمايي شهرداري در ذهن او اثر بكند و پافشاري بكند و بگويد آقا حق شغل، آزاد است، بنابراين من مي‏خواهم اين كار را داشته باشم، اين برخلاف مصالح عمومي و حقوق ديگران است كه البته انواع متعدد دارد و من فقط خواستم يك نوعش را مثال بزنم. آقاي بني‏صدر بفرماييد.
بني صدر- در تاريخ ما استمرار داشته.
                        صورت مشروح مذاكرات قانون اساسى‏جلسه‏31-1، ص: 735
نايب رئيس- اجازه بدهيد اقلًا سريع‏تر بگذريم. يكي از نمايندگان سؤال مي‏كند به جاي شرايط مساوي، شرايط مناسب بگذاريم تا اين‏طور خيال نشود كه شرايط مساوي يعني مثلا اگر يك مهندسي كار ندارد و يك كارگري هم كار ندارد، براي هر دو شرايط مساوي احتمال دارد و مي‏گوييم هر دو يك جور مزد بگيرند، خير. ما نگفتيم هر دوي آنها يك جور مزد بگيرند، ما گفتيم دولت بايد براي همه مردم جمهوري اسلامي، با شرايط مساوي كار ايجاد بكند يعني كاري نكند كه به تعبير شما مهندسي بتواند زودتر از كارگر كار پيدا كند. دولت وظيفه دارد طوري شرايط اشتغال را فراهم كند كه كارگر هم بتواند به راحتي كار پيدا كند و هر دو از نظر امكان پيدا كردن كار، نه از نظر نوع كار مساوي باشند. آقاي موسوي تبريزي سؤالي هست؟
موسوي تبريزي- پيشنهادي است راجع به كفايت مذاكرات.
نايب رئيس- بسيار خوب آقاي مهندس دانش‏راد بفرماييد.
مهندس دانش‏راد- جنبة مثبت رعايت حقوق ديگران را، آقاي بني‏صدر فرمودند، ولي جنبة منفي‏اش را چه طور حل كنيم، زيرا در گذشته انحصار ايجاد مي‏كردند كه از اين جهت كشور ما مشكلات فراوان داشته، مانند كارخانجات روغن نباتي و كارخانجات لوازم ديگر.
نايب رئيس- هر نظمي همين‏طور است اگر خوب اجرا كنند سود دارد و اگر همان نظم را بد اجرا نمايند عاقبتش ضرر و زيان است. هميشه اين خاصيت نظم است.
دانش‏راد- معمولًا هميشه آن نظم بدش مي‏چربد.
نايب رئيس- اميدوارم اين‏طور نباشد، آقاي بني‏صدر بفرماييد.
بني‏صدر- بلي حقوق جامعه هميشه مقدم است.
نايب رئيس- آقاي طاهري اصفهاني سؤالي هست؟
طاهري اصفهاني- بنده سؤالم اين است كه آيا منظور نويسندگان اين متن اين است كه در پيش‏نويس‏هاي قبلي عبارت «مخالف حقوق ديگران» را ننوشته‏اند؟ حالا شما آن را بخوانيد و با هم مقايسه كنيم.
نايب رئيس- يعني مي‏فرماييد نخوانده تهيه كرديم؟
طاهري اصفهاني مي‏خواهم بدانم چرا اين بر آن مقدم است، آيا منظورتان از «مخالف حقوق ديگران» همان مثالي است كه درباره نانوايي زديد؟ اين مسأله انحصارطلبي مي‏شود كه به اثبات آقاي خامنه‏اي، مخالف اسلام است و اما اگر فقط همين‏طور جلو نفع ديگري يا جلو درآمد زياد ديگري را مي‏گيرد كه اشكالي ندارد.
نايب رئيس- آقاي اشراقي سؤالتان را بفرماييد.
اشراقي- از سؤالم صرف‏نظر كردم چون مطلب بنده هم همان بود كه آقاي طاهري فرمودند.
نايب رئيس- آقاي موسوي تبريزي سؤالي داريد؟
موسوي تبريزي- شما فقط يك مثال زديد، در شرع از اين مثال‏ها زياد داريم، مثلًا كسي كه مي‏آيد در بازار زرگرها آهنگري درست مي‏كند، اين شرعاً جايز نيست.
نايب رئيس- بسيار خوب سؤالات تمام شد، اصل را يك بار مي‏خوانم:
اصل 32 (اصل بيست وهشتم)- هركس حق دارد شغلي را كه بدان مايل است و مخالف اسلام و مصالح عمومي و حقوق ديگران نيست برگزيند. دولت موظف است با رعايت‏
                        صورت مشروح مذاكرات قانون اساسى‏جلسه‏31-1، ص: 736
نياز جامعه، به مشاغل گوناگون براي همه افراد امكان اشتغال به كار و شرايط مساوي را براي احراز مشاغل ايجاد نمايد.
لطفا گلدان‏ها را براي اخذ رأي ببريد.
 (اخذ رأي به عمل آمده و نتيجه آن به شرح زير اعلام شد).
نايب رئيس- عده حاضر در جلسه در موقع رأي‏گيري شصت و سه نفر، شماره آراء شصت و سه رأي، موافق پنجاه و هشت نفر، مخالف يك نفر، ممتنع چهار نفر، بنابر اين تصويب شد. تكبير (حضار سه مرتبه تكبير گفتند)
5- پايان جلسه‏
نايب رئيس- عنايت بفرماييد ما براي اين‏كه فردا بتوانيم روي اين اصول بيشتر تبادل نظر بكنيم فردا صبح جلسه فوق‏العاده نخواهيم داشت و به جايش جلسه مشترك گروه‏ها خواهد بود.
 (جلسه ساعت هجده و ده دقيقه پايان يافت).
نايب رئيس مجلس بررسي نهايي قانون اساسي- دكتر سيد محمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 737
                        جلسه بيست و نهم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده و ده دقيقه روز دوم مهرماه 1359 هجري شمسي برابر با دوم ذيقعده 1399 هجري قمري به رياست آيت‏الله حسينعلي منتظري (رئيس) تشكيل شد.
فهرست مطالب‏
1- اعلام رسميت جلسه و قرائت اسامي غايبين و ديرآمدگان جلسات قبل‏
2- بيانات قبل از دستور آقاي سيد موسي موسوي قهدريجاني‏
3- طرح و تصويب اصل 33 (اصل بيست و نهم)
4- طرح و تصويب اصل 34 (اصل چهل ويكم)
5- طرح و تصويب اصل 35 (اصل چهل و دوم)
6- طرح و تصويب اصل 37 (اصل سي و چهارم)
7- طرح و تصويب اصل 38 (اصل سي و پنجم)
8- طرح و تصويب اصل 39 (اصل سي و هفتم)
9- طرح و تصويب اصل 40 (اصل سي و ششم)
10- طرح اصل 41
11- پايان جلسه‏
دبيرخانه مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 739
1- اعلام رسميت جلسه و قرائت اسامي غايبين و ديرآمدگان جلسة قبل‏
رئيس- اعوذ بالله من الشيطان الرجيم، بسم الله الرحمن الرحيم. جلسه رسمي است، اسامي غايبين و ديرآمدگان جلسة عصر يكشنبه اول مهرماه قرائت مي‏شود:
غايبين عبارتند از آقايان: انگجي، سحابي، فوزي، هاشمي‏نژاد.
كساني كه تأخير داشتند عبارتند از آقايان: اكرمي هجده دقيقه- باهنر بيست و سه دقيقه- بني‏صدر چهل و يك دقيقه- دكتر اوشانا سي و هشت دقيقه- حائري سي و شش دقيقه- حيدري هفده دقيقه- خادمي يكصد و چهار دقيقه- خالاتيان بيست دقيقه- دستغيب سي دقيقه- دكتر شيباني سي و هفت دقيقه- طباطبايي نوزده دقيقه- مولوي عبدالعزيزشانزده دقيقه- فلسفي هفتاد دقيقه- مراغه‏اي شصت و هفت دقيقه- موسوي اردبيلي شانزده دقيقه- نوربخش يكصدو هفت دقيقه. البته اضافه كنم كه من خودم هم آخر وقت اجازه گرفتم رفتم دانشگاه، آنجا صحبتي داشتم (يكي از نمايندگان: چند دقيقه؟) يك ربع به ساعت پنج بود كه رفتم.
2- بيانات قبل از دستور آقاي سيد موسي موسوي قهدريجاني‏
رئيس- براي نطق قبل از دستور طبق اسامي كه اينجا يادداشت شده است نوبت آقاي موسوي قهدريجاني است، بفرماييد.
موسوي قهدريجاني- در ابتداي بحث و عرضم در اين انتظار بودم كه فرصتي پيدا كنم تا هم از برادران و خواهران مسلمانمان و هم از رسانه‏هاي گروهي‏مان در كشور گلايه‏اي بكنم كه آن‏گونه كه انتظار مي‏رفت به اين مجلس پر اهميت در اين موقعيت حساس تاريخي ايران، اهميت بدهند، چون به نظر من اهميت لازم را ندارد و آن‏گونه كه انتظار مي‏رفت خودشان را در رابطه با اين مجلس نگه بدارند و تمام مسائل اين مجلس را پيگيري كنند، نكردند و اين مطلب را دوستاني كه آمار گرفته‏اند يا از فروش روزنامه‏ها و سؤالاتي كه از مردم شده است، دريافتند كه آن‏گونه كه شايسته بوده است مردم اخبار اين مجلس را پيگيري نكرده‏اند. سبب اين كار شايد يك مقداري به اين خاطر بوده است كه مباحث اين مجلس در خارج تحريف شده است و مقداري هم معلول اين بوده است كه مردم خودشان مستقيماً در جريان آن‏چه مي‏گذشته، نبوده‏اند و ما انتظار داشتيم با توجه به اين‏كه اين مجلس سرنوشت آينده‏شان را، دينشان را، انقلابشان را مي‏سازد، فرد فرد مردم خودشان را مسؤول بدانند و لحظات اين مجلس را پيگيري كنند و براي ما هم پيگيري آنها و همياري و همكاري آنها مغتنم بود. چه بسا اگر پيشنهاداتشان و انتقادها و اعتراضاتشان مرتب مي‏رسيد، رهنموني مي‏شد كه ما بعضي از مشكلات و بن‏بست‏ها را پيدا مي‏كرديم و من به عنوان فرد كوچكي از اين مجلس انتظار دارم كه راديو و تلويزيون و
                        صورت مشروح مذاكرات قانون اساسى‏جلسه‏31-1، ص: 740
روزنامه‏ها در اين فرصت كوتاهي كه از كار اين مجلس باقي مانده است مطالب آن را براي مردم بيشتر منعكس بكنند. و اما تذكري كوتاه نسبت به نكته‏اي فوق‏العاده مهم، حسابگري، موقعيت مناسب زمان پيروزي و شرايط كاملًا مساعد آن و عدم توجه به مسيرآيند انقلاب، بيشتر جوامع را برآن داشته كه در برنامه‏ريزي‏هاي حكومتي خود، مردم را كه عامل اساسي و پاي انقلاب بوده فراموش كرده‏اند و به حساب صلاحيت آن روزهاي دولت كه امري ضروري بوده فقط به تقويت حكومت پرداخته‏اند و پيش از محدود كردن قدرت حكومت، به محدوديت مردم فكر كرده‏اند و حتي فكر كرده‏اند كه اگر قانون اساسي غليظ و شديدي بنويسند و به دست حكومت بدهند، ديگر كار تداوم انقلاب تمام شده و مردم مي‏توانند به راحتي به زندگي شخصي خودشان بپردازند و حال آن‏كه پس از مدتي، كه گاهي هم خيلي كوتاه بوده با قدرتي منسجم در برابر مردم و قوانيني متروك و فراموش شده روبه‏رو شدند. آگاهي و دخالت قاطع مردم مهم‏ترين عامل تداوم انقلاب است، هدف مهم دشمن و ضد انقلاب از آشوب‏هاي داخلي پس از انقلاب، جدا كردن مردم از برنامه‏هاي سازند فرهنگي و عمراني، درگيركردن حكومت با مسائل و مشكلات و جنگ‏هاي داخلي بوده و در اين درگيري شكل‏دادن حكومتي نه در دل مردم، بلكه جدا و در برابر مردم است. اصرار فوق‏العاد دوستان بر محدودكردن آزادي‏ها و وحشت از جمعيت‏هاي غير اسلامي و اطمينان از انحراف حكومت، گواه زنده است بر اين كه فقط ما به اين روز فكر مي‏كنيم. در الجزيره قانوني نوشته شد كه چنان حكومت مستقل و قدرتمندي شكل گرفت كه همان اوائل كار بومدين توانست بن‏بلا چهر محبوب انقلاب را كنار بزند، اين خطر به طور جدي ما را هم تهديد مي‏كند.
به منظور حفظ دخالت و همكاري تود مردم بايد در قانون اساسي نكات ذيل كاملًا رعايت شود:
1- قانون اساسي بايد تبلور خواسته‏هاي انقلابيون و تحرير شده از نهاد انقلاب باشد، هر انقلابي ايده‏هايي دارد كه در شعارها، فريادها، حماسه‏ها و با خون شهيدان و بر در و ديوار و خيابان متجلي مي‏شود، عدم توجه به خواست‏هاي مردم موجب فاصله‏گرفتن آنان و شكست انقلاب است. با كمال تأسف مشاهده مي‏شود بعضي فكر مي‏كنند كه خوبي و كمال قانون اساسي با هرچه بيشتر محدود كردن و احتياطهاي مشابه در فقه را اينجا آوردن، حاصل مي‏شود و حال آن‏كه اينجا احتياط خلاف احتياط است. احتياط اينجا دقيقاً شناخت سيستم و قاطعانه ترسيم و پياده كردن آن است. احتياط به معناي رايج آن اگر در مسائل اقتصادي پياده شود، نتيج آن طرفداري از سرمايه‏دار و محكوم كردن فقير است. ما بايد خارج از احتياطهاي نابه‏جا و محدوديت‏هاي خودساخته، قوانيني را طرح كنيم كه براي ملت‏هاي محروم در انتظار، الگو و نسبت به طاغي در انتظار توطئه و عيب‏گيري، مشت آهنيني باشد. انقلاب جهاني، كلمات و حرف‏هايش هم بايد وجه جهاني داشته باشد. اين اولين قانون اساسي است كه در دنيا به نام اسلام نوشته مي‏شود و مي‏تواند الگويي براي ديگران باشد.
2- رعايت كامل عينيت‏هاي جامع امروز و فردا و در نظر گرفتن كامل شرايط و توجه به هم ابعاد از ضروري‏ترين مسائل قانون‏گذاري است، وگرنه اگر جدا از عينيت و شرايط و ابعاد قانون نوشته شود، مدين فاضل ذهني ترسيم شده كه قابل عمل نيست و نتيجتاً موجب فاصل مردم است. قانون گاهي كاملًا ايده‏آل است ولي قابل پياده شدن نيست زيرا ممكن است مسأله‏اي صد در صد اسلامي باشد ولي پياده شدنش در شرايطي زمينه نداشته باشد. انقلاب ما در حقيقت‏
                        صورت مشروح مذاكرات قانون اساسى‏جلسه‏31-1، ص: 741
بعثت تازه‏اي براي احياء دين استوار، بايد به تغيير بسياري از نهادها تلاش كند.
3- اهرم‏هاي قدرت كه طاغوتيان بر پاي آنها توانسته و مي‏توانند قدرتي مستقل از تود مردم براي خود و اربابانشان شكل دهند، بايد كاملًا شكسته‏شدنشان در قانون اساسي و در عمل مردم پيش‏بيني شود. (اهرم نظامي، اقتصادي، فرهنگي، تاريخي) طاغوت با قدرت نظامي خاص و سيستم مخصوص اقتصادي و تزريق فرهنگ و بيان تاريخ خاص است كه كيان او را تشكيل مي‏دهد.
4- با ايجاد شوراها و برنامه‏هاي مشابه مردم را بايد در برنامه‏ريزي و اجراي انتقاد دخالت داد. ضمناً لازم مي‏دانم چند تذكر راجع به نحو كار مجلس خبرگان را به عرض برسانم:
الف- موضوعاتي كاملًا جزئي و وقت‏گير مطرح مي‏شود و نتيجتاً مسائل عمده متروك مي‏ماند و به اهداف اساسي انقلاب كمتر توجه مي‏شود.
ب- كيفيت مجلس، مناسب جمعيت خبرگان مسلمان نيست در همچون محيطي بايد اولويت‏ها به نهايت درجه سنجيده شود و حال آن‏كه تا به حال آنان كه صدايشان در مبارزات براي مردم آشناتر بوده و در علم و آگاهي هم برترند، كمتر فرصت و ميدان بحث و ابراز نظر پيدا كرده‏اند.
ج- حق هيأت رئيس منتخب خود ما، كه توجه به دستوراتشان است، رعايت نمي‏شود بلكه گاهي در برابر تلاش بي‏شائبه‏شان متهم هم مي‏شوند.
د- با كمال تأسف عده‏اي از برادران كه در طول تك‏تازي‏هاي رژيم ساكت و بلكه مانع مبارزه بودند، امروز فرصت‏طلبانه كاس داغ‏تر از آش شده و داد وا اسلاما مي‏زنند كه مثلًا فلان كلمه را انداخته‏اند، شيعه از دست رفت و مانند اينها، من حرفم اين است كه آنان كه همه چيزشان را در گرو احياء دين قرار دادند، با عمل‏شان ثابت كردند بيش از ديگران دل‏شان براي اعتلاي دين سوخته و تلاش مي‏كنند.
3- طرح و تصويب اصل 33 (اصل بيست و نهم)
رئيس- يك تذكر به آقايان عرض بكنم كه از اول، برنام مجلس خبرگان سي و يك روز بود، پانزده روز هم بر حسب رأي آقايان تمديد شد، روز چهار شنب هفت آينده چهل و شش روز تمام مي‏شود، حالا دستور جلسه مطرح است اصل 32 قرائت مي‏شود.
اصل 33- برخورداري از تأمين اجتماعي از نظر بازنشستگي، بيكاري، پيري، از كار افتادگي، بي‏سرپرستي، در راه ماندگي، حوادث و سوانح و از نظر خدمات بهداشتي و درماني و مراقبت‏هاي پزشكي به صورت بيمه و غيرحقوقي است، دولت مكلف است طبق قوانين از محل درآمدهاي عمومي و درآمدهاي حاصل از مشاركت مردم، خدمات و حمايت‏هاي مالي فوق را براي يك‏يك افراد كشور تأمين كند.
رئيس- من يك توضيح كوچك بدهم و آن اين است كه در آن پيش‏نويس سابق فقط «بيمه» بود ولي در اين اصلي كه تنظيم شده است توسعه‏اش خيلي از بيمه زيادتر است، خدمات بهداشتي و پيشگيري‏هاي پزشكي و اينها اضافه شده ست. مسأل آموزش و پرورش و مسكن را بعضي از آقايان گفتند، هر كدام يك اصل جدا دارد كه بعداً به آنها مي‏رسيم. پس در حقيقت دولت بايد امكانات لازم را براي برآورد تمام نيازهاي اجتماعي مردم فراهم كند غير
                        صورت مشروح مذاكرات قانون اساسى‏جلسه‏31-1، ص: 742
از آموزش و پرورش و مسكن كه بعداً روي آن صحبت خواهد شد. اگر سؤالي هست مطرح بفرماييد.
بشارت- افرادي كه مورد تأمين قرار گرفته‏اند «بيوه‏زنان» نيستند يك زن سالم بيوه را نبايد گفت بي‏سرپرست، چون آنها اين عنوان را براي خود توهين تلقي مي‏كنند و مي‏گويند ما چيزي از بعضي از برادران‏مان كم نداريم.
رئيس- همان ارامل و ايتام بي‏سرپرست‏ها هستند (بشارت- به هر حال اگر مي‏شد اين را جدا بنويسيد بهتر بود). (خامنه‏اي- من با اين اصل مخالف هستم). (دستغيب- من با اين اصل موافقم و مطالبي هم دارم كه عرض خواهم كرد). آقاي اكرمي بفرماييد.
اكرمي- اين اصل به اين نحو كه نوشته شده به نظر مي‏آيد كه قسمت‏هاي اول تأمين اجتماعي كه شامل بازنشستگي و بيكاري و غيره مي‏شود، مسائل بهداشتي و درماني بيمه‏اي است. (رئيس- خدمات بهداشتي و درماني لازم نيست بيمه‏اي باشد، اعم است). اين طور كه نوشته شده اين جور به نظر مي‏آيد كه مي‏شود بيمه و غيره را در عبارت «درآمدهاي حاصل از مشاركت مردم» گنجاند كه همه‏اش اعم بشود نه اين‏كه دو دسته بشود، بعضي‏هايش دو دسته بشود بعضي‏هايش تأمين اجتماعي بشود و بعضي‏هايش بيمه، با آن اشاره‏اي كه وزارت بهداري و بهزيستي هم كرده بود شايد كامل‏تر باشد.
رشيديان- مطلبي مي‏خواهم عرض كنم كه صبح هم عرض كردم، اما باز در اين متن گنجانده نشده است، عرض كردم مسأل تأمين و تكافل اجتماعي در اسلام يك اصلي است كه اگر اجرا بشود هم موارد ايتام و هم افراد بي‏سرپرست و غيره را در بر مي‏گيرد و اگر خواستيم مسأل بيمه را عنوان كنيم، در يك جاي به خصوص و جدا از اين مسأله بيان مي‏كنيم. (رئيس- تكافل اجتماعي يعني دولت؟) دولت از درآمدهايي كه دارد اعم از ماليات‏ها و منابع طبيعي و غيره مي‏تواند زندگي ايتام و افراد بي‏سرپرست، پيران، از كارافتادگان و مساكين را تأمين كند، چون ما وعده داده‏ايم كه فقر را از بين خواهيم برد و با تكدي هم مبارزه خواهيم كرد. بنابراين، اين خودش يك مسأله‏اي از نظر قوانين اسلامي است، اما بيمه خودش يك پديد جديدي است براي كشورهاي سرمايه‏داري كه چون آنها نمي‏توانند مشكلات و معضلات اجتماعي را حل كنند. همواره با اين مشكلات روبه‏رو هستند، مسأل بيمه را عنوان مي‏كنند. من مي‏گويم اول، اصول اسلامي را مطرح بكنيم. اگر لازم آمد «بيمه» را به عنوان يك مسأل جداگانه مطرح بكنيم. (رئيس- «تأمين اجتماعي» شامل آنهايي كه شما مي‏گوييد نمي‏شود؟) چرا مي‏شود ولي اينجا مخلوط و آميخته شده و جداكردن آنها از هم براي افرادي كه آن را مي‏خوانند، مبهم است.
رحماني- من با اين اصل موافق هستم به شرطي كه يك مقداري عبارت اصلاح شود. مثلًا اين‏كه گفته شده است: «برخورداري از تأمين اجتماعي از نظر بازنشستگي، بيكاري، پيري تا آخر ...»، بيكاري را نمي‏توان به طور مطلق، موجبي براي تأمين اجتماعي دانست، چون بيكاري اعم است از داشتن درآمد و نداشتن درآمد، تمكن و عدم تمكن، بلكه نداشتن هزين زندگي ملاك است. بنابراين بايد گفت: «احتياج و نياز ناشي از بيكاري و ...»، رفع فقر معنوي اهم از فقر مادي است و در اين اصل ناديده گرفته شده است. مطلب ديگر اين است كه ذكر محل درآمدها لازم نيست. بايد گفت: «دولت موظف است خدمات فوق را از طريق قانوني‏
                        صورت مشروح مذاكرات قانون اساسى‏جلسه‏31-1، ص: 743
تأمين نمايد»، چون ذكر درآمدهاي عمومي و مشاركت، خدمات را مقيّد مي‏سازد. (رئيس- درآمدهاي عمومي را معين كنند يا درآمد مردم را؟) معين نكنند كه از چه محلي اينها را بايد تأمين بكنند. طبق مقررات و قوانين، شايد فردا مردم مشاركت نكردند و دولت هم استغنا داشت و توانست تأمين بكند اين بهانه مي‏شود، از طرف ديگر هم تكليف‏ها را براي دولت قرار دادن و مردم را كنار گذاشتن سبب مي‏شود كه در آينده براي دولت مشكلاتي فراهم گردد، هم‏چنان‏كه ما مي‏خواهيم كه بالاخره دولت‏ها اصلاح بشوند، بايد ملت هم اصلاح بشود و در تنظيم اين اصول، ترتيبي داده شود كه هم ملت و هم دولت هر دو مكلف شوند كه در صدد تأمين اين‏گونه امور باشند. (رئيس- و لذا هر دو ذكر شده است). بله هر دو ذكر شده است، اما در عين حال عرض كردم كه به اين صورت هم باشد.
رباني شيرازي- صبح صحبت شد كه تأمين اجتماعي وظيف دولت است، بيمه يك قرارداد بين دو نفر است و باز بيمه‏ها اينجا آورده شده است. (رئيس- البته بيمه‏ها الآن ملي شده و مربوط به دولت است). اگرآن‏طور باشد كه مي‏شود تأمين اجتماعي، ديگر مراد از آوردن «بيمه‏ها» چيست؟ اگر اين است كه دولت مراقبت كند به امر بيمه‏هاي غيردولتي، زيرا تنها اختصاص به مسائل پزشكي ندارد، تمام بيمه‏ها چه مربوط به پزشكي باشد و چه غيرپزشكي. (رئيس- اين به صورت بيمه تنها به پزشكي نمي‏خورد به هم موارد از بالا تا پايين مي‏خورد). «و مراقبت‏هاي پزشكي به صورت بيمه و غيره ...». (رئيس- به صورت بيمه به هم موارد از بالا تا پايين مي‏خورد). از بالا كه تأمين اجتماعي است. (رئيس- تأمين اجتماعي يك وقت از راه بيمه است، يك وقت از راه غير بيمه ... تأمين اجتماعي معناي عامي است).
طاهري اصفهاني- طبق نظري كه متخصصين داده‏اند، تأمين اجتماعي و بيمه همان طور كه الآن اشاره شد، از هم جداست نه اين‏كه هيچ به هم مربوط نباشد. (رئيس- يعني اعم و اخص هستند). اينجا دو تا «از نظر» نوشته‏ايد: «برخورداري از تأمين اجتماعي از نظر باز نشستگي ...» و «... از نظر خدمات بهداشتي ...». اين به نظر مي‏آيد آن قسمت اولش را به حساب تأمين اجتماعي گذاشته‏ايد و اين قسمت «و از نظر خدمات بهداشتي و در ماني و مراقبت‏هاي پزشكي» را به حساب بيمه گذاشته‏ايد، درست است؟ (رئيس- خير، مي‏خواستيم معلوم شود كه اين خدمات بهداشتي عطف به كجا است كه اين خدمات بهداشتي هم عطف به همان‏جا شود و تأمين اجتماعي شامل هم اينهاست). پس چرا «از نظر» وسط آمده است؟ (براي اين‏كه معلوم شود خدمات بهداشتي عطف به آن بازنشستگي است). اين‏كه شما به عكس نتيجه مي‏گيريد، آن وقت بيمه مكلف نيست، بلكه تأمين اجتماعي و دولت مكلف است.
رئيس- نوشته‏ايم به صورت بيمه و غيره، آخر بيمه را هم دولت بايد تأمين كند. آقاي مكارم شيرازي بفرماييد.
مكارم شيرازي- دربار «از نظر» در گروه هم بحث شد كه اگر خدمات بهداشتي را به آنها عطف كنيم عطف نامتجانس مي‏شود، چون خدمات بهداشتي تناسب ندارد به در راه‏ماندگي و بي‏سرپرستي، بايد به اصل مطلب عطف بشود تا اين‏كه عطفش تناسبي پيدا كند، چون جمله‏بندي هم تمام نشده قيدي كه در ذيل مي‏آيد به همه‏اش مي‏خورد، بنابراين تناسب عطف ايجاب كرده است كه «از نظر» تكرار بشود.
رئيس- حالا اين لفظ «از نظر» كه تكرار شده موجب شده است سوء تفاهمي پيش بيايد
                        صورت مشروح مذاكرات قانون اساسى‏جلسه‏31-1، ص: 744
كه «به صورت بيمه و غيره» مربوط به همين قسمت آخر باشد.
كرمي- آقاي مكارم، از نظر خدمات بهداشتي معطوف‏اليه كيست؟
خزعلي- به جاي «از نظر» اگر بگوييم در موارد كذا و كذا مطلب منظم مي‏شود و ابهام هم برطرف مي‏شود.
رئيس- يعني به جاي «از نظر» بگذاريم در موارد ... (خزعلي- تأمين اجتماعي در موارد كذا وكذا) آقاي دستغيب به عنوان موافق بفرماييد.
دستغيب- بسم الله الرحمن الرحيم. با كمال معذرت از آقايان يك مقدم لازمي را تذكراً عرض مي‏كنم، بعد هم راجع به اين اصل تذكراتي دارم. هم از سوي خود آقايان نمايندگان و هم از خارج زياد شكايت شده، مبني بر اين‏كه نظم مجلس و به كار نيافتادن آن خيلي موجب تأثر است به طوري كه الآن جناب آقاي منتظري فرمودند كه چهارشنبه، ديگر آخر موعد است، در حالي‏كه حالا اصل سي و سوم مطرح است و تا صد و پنجاه يا دويست اصل چه قدر طول مي‏كشد؟ چند ماه طول مي‏كشد؟ خلاصه بايد يك فكري كرد براي اين‏كه زودتر ان شاءالله اين كار انجام بگيرد و كيان مملكت از بي‏ساماني بيرون بيايد. امام خميني عطاءالله عمرهم، كه زياد سفارش كرده‏اند تا بلكه وضع حكومت درست شود و منتظر هستند كه قانون اساسي ان شاءالله درست شود و براي اين‏كه در كار پيشرفت حاصل بشود، بنده يك يادداشت حاوي پنج پيشنهاد دارم كه خدمت آقايان عرض مي‏كنم، اگر چنان‏چه آن را تصويب فرموديد به مرحل اجرا در بياوريد. اولًا اين‏كه جلس اخذ رأي را از جلس بحث و گفت‏وگو جدا كنيد، يعني اولًا جلس رأي منحصر به عصر نباشد، هم صبح و هم عصر باشد. سه ساعت قبل از ظهر تا سه ساعت بعد از ظهر تا غروب، براي جلسه اخذ رأي باشد و اما جلسه بحث و گفت‏وگو از ساعت هفت تا نه باشد، گروه هفت نفري زحمت مي‏كشند اصولي را منظم كرده و به جلسه مشترك مي‏دهند، آقاياني هم كه در آنجا حاضرند در اطرافش بحث مي‏كنند. مثل امروز كه بحث كردند و در مجلس رأي اگر دومرتبه بخواهند بحث كنند كه ما به جايي نمي‏رسيم. در مورد همين اصلي كه الآن مطرح است صبح و بعد از ظهر در جلسه مشترك بحث‏ها شد، اگر باز دو مرتبه اينجا بخواهند ايرادگيري، بحث، نزاع و جدال و گفت‏وگو بكنند، به جايي نمي‏رسد. ديروز عصر هم همين طور بود، يادتان هست؟ فقط يك اصل بررسي شد، اجمالًا بايد يك برنامه‏اي باشد كه آن را نوشته‏ام و الآن مي‏خوانم:
بسم الله الرحمن الرحيم. 1- جلس علني رسمي هر روز سه ساعت قبل از ظهر يعني از ساعت نه تا دوازده و بعد از ظهر از ساعت سه تا شش باشد. دستور اين دو جلسه تنها طرح اصول و اخذ رأي است، نه بحث و گفت‏وگو. 2- جلس بحث و بررسي هر روز صبح از ساعت هفت تا نه تشكيل شود و گروه هفت نفري آن‏چه طرح نموده‏اند را به كميسيون مشترك بررسي گروه‏ها مي‏رساند تا در اطراف آنها بحث و گفت‏وگو بشود تا ديگر مخلوط نكنند و در مجلس اخذ رأي بحث زيادي نشود. 3- در جلس علني بايد اقلًا پنج اصل طرح و اخذ رأي شود- سه ساعت مي‏نشينيم، آخر بايد يك نتيجه‏اي گرفته شود، دربار هر اصلي بيش از يك و نيم ساعت نبايد بحث شود و در هر اصلي بيش از نيم ساعت نبايد معطل بشوند، به اين تفصيل كه رئيس جلسه متن اصل را مي‏خواند و به آقايان نمايندگان مدت ده دقيقه مهلت مي‏دهد تا هر كس دربار آن نظري دارد از اسقاط جمله‏اي يا اضافه كردن جمله‏اي مثل همين «از نظر» كه حالا فرمودند يا تبديل كلمه‏اي يا جمله‏اي به كلم ديگر بنويسند نه اين‏كه صحبت كنند بلكه بنويسند و بدون سخن‏
                        صورت مشروح مذاكرات قانون اساسى‏جلسه‏31-1، ص: 745
گفتن نظريه‏ها را تحويل هيأت رئيسه مي‏دهند، هيأت رئيسه هم در مدت ده دقيقه، البته چه بسا كمتر هم بشود بررسي نموده، آن‏چه را لازم و صلاح ديد، في المجلس از اسقاط و اضافه و تبديل، متن اصل را اصلاح مي‏كنند. سپس آن متن اصلاح شده را مي‏خوانند و به رأي مي‏گذارند و حق گفت‏وگو، سخنراني و نقض و ابرام براي كسي نيست زيرا پس از سه مرتبه دقت و بررسي، ديگر سزاوار معطل شدن نيست. 4- در اخذ رأي ميزان، نصف به علاو يك باشد، البته نسبت به كل نمايندگان. و چنان‏چه شما آقايان نپذيرفتيد اقلًا دو ثلث حاضرين در مجلس را قرار بدهيد نه دو ثلث كل نمايندگان را، كدام جلسه شده است كه تمام نمايندگان حاضر باشند؟ شما كه مي‏فرماييد دو ثلث از كل، آيا در جلسه گاهي شده است كه همه باشند؟ بالاخره خوب، خواهي نخواهي، يك روز كل نمايندگان حاضر، پنجاه و پنج يا پنجاه و هفت نفر مي‏شود. بالاخره اگر شما مي‏خواهيد كار رواج بگيرد و پيش برود علي اي حال ميزان بايد يا نصف به علاوه يك، يا دو ثلث از حاضرين باشد. اين پيشنهاد را خدمت آقايان هيأت رئيسه مي‏دهم. (رئيس- البته در آيين‏نامه‏اي كه آقايان تصويب كردند گفته شد دو ثلث مجموع). همان آقاياني كه آن آيين‏نامه را تصويب كردند، حالا اگر صلاح بدانند اين‏طور اصلاحش كنند. (موسوي اردبيلي- اين كار هم خودش وقت مي‏گيرد). خلاصه من نمي‏دانم اين موجب بطي كار است زيرا حاضرشدن تمام نمايندگان قليل‏الاتفاق است و اين موجب بطي تنظيم قانون اساسي است و بسته به نظر خودتان است. عرض دوم اين است كه اين سه اصل كه ديروز دو ساعت در اطرافش صحبت شد و آخر مجمل ماند، اين را از قانون اساسي بيرون نكنيد. بالاخره يك كلمه‏اي به آن اضافه كنيد، عين آن‏چه را نوشته شده در آخرش اين كلمه را اضافه فرماييد «با رعايت آن‏چه را كه در اصل چهل و چهار گفته شده»، مگر نه اين است كه در اصل چهار گفتيم كه هر مقررات و هر قانوني را كه تصويب مي‏شود بايد مطابق قوانين اسلام باشد، پيشنهاد مي‏كنم اين كلمه را كه آخرش اضافه كرديد باز به رأي بگذاريد، شايد ان‏شاءالله امروز رأي آورد. و نسبت به اين اصلي هم كه الآن مطرح است امروز صبح اكثريت آقايان به آن رأي دادند ديگر براي چه معطل مي‏كنيد؟ والسلام عليكم و رحمةالله.
رئيس- آقاي بهشتي تذكري داريد بفرماييد.
دكتر بهشتي- اجازه بدهيد كه اين «از نظر» دوم را تبديل كنيم به «و نياز به خدمات بهداشتي و درماني و مراقبت‏هاي پزشكي» آن‏وقت رديف هم درست مي‏شود و ديگر احتياجي به تكرار كلمه «از نظر» نيست و آن جدايي از بين مي‏رود و آن تناسب عطف هم حفظ شده است يعني بنويسيم «بازنشستگي، پيري، از كارافتادگي، بي‏سرپرستي، در راه‏ماندگي، حوادث و سوانح و نياز به خدمات بهداشتي و درماني و مراقبت‏هاي پزشكي».
رئيس- آقاي خامنه‏اي به عنوان مخالف بفرماييد صحبت بكنيد.
خامنه‏اي- بسم الله الرحمن الرحيم. وقتي مي‏گويند مخالف به نظر مي‏رسد كه كسي با اين اصل مخالف است و در نتيجه با تأمين اجتماعي مخالف است، اين طور نيست اگر مطلبي اينجا تدوين بشود، در پوسته درست باشد و خللي علمي يا فني در آن باشد، اين اصل تو خالي مي‏شود و اسباب تأمين نظر شما كه نشده، باعث بعضي اشكالات هم خواهد شد. نظر من و مخالفت من از اين حيث است و الا مخالف با بيم اجتماعي است، نه اين‏كه من نيستم در فطرت هيچ كس نيست. عرض كنم كه ما يك تأمين اجتماعي داريم كه از ميراث‏هاي اروپا است و به صورت بيمه‏هاي‏
                        صورت مشروح مذاكرات قانون اساسى‏جلسه‏31-1، ص: 746
اجتماعي بوده كه به صورت آن نوشته‏اي بود كه هم آقايان خواندند و من هم خواندم. بيمه اساساً مشترك لفظي است بين دو نوع كاملًا متمايز، يك نوع بيمه‏هاي خصوصي هستند كه عقد طرفين است و تا اين اواخر در ايران و در كشورهاي ديگر دست مؤسسات خصوصي و انتفاعي مثل بانك بود و وسيل غارت كردن، و به نظر من اشكال شرعي هم داشت. نوع دوم بيمه، اصلًا ربطي به اين ندارد. ابقاء است، عقد نيست و توافق طرف شرط نيست و صورت آن هم در كشورهاي مختلف، مختلف است از اين نظر حتي فرقي نيست كه ما اين را تأمين بگوييم. عرب‏ها به بيمه، تأمين مي‏گويند در واقع تأمين عربي است و بيمه فارسي، هندي‏ها هم بيمه مي‏گويند، در اينجا بر اساس تجربياتي كه بورژواها و سرمايه‏دارها داشتند ديدند كارگرها شلوغ مي‏كنند، يك مقدار جنبه اسقاطي بود از آن طرف و يك مقداري هم جنبه‏هاي آن مباحث فلسفي كه در اروپا شد كه از بشريت دم زدند و به فكر افتادند كه بالاخره كاري بكنند و اين به صورت تأمين اجتماعي درآمد كه در ايران خيلي از مواردش نبود منجمله بيم بيكاري، ولي از كارافتادگي و چيزهاي ديگر بود و اينها را به عهد دولت گذاشتند. در ايران دولت از هجده درصد درآمد، سيزده درصد را از كارفرما و پنج درصد را از خود كارگر مي‏گرفت و بنا بود مقداري متممش را هم خود دولت بگذارد كه نگذاشت. اما در كشورهاي ديگر اساساً هست و در تمام كشورهاي پيشرفته تمام مبلغ را دولت مي‏پردازد و هيچ كارگري نمي‏تواند بگويد كه من حاضر نيستم كه بيمه بشوم، يعني حتي در ايران كه از پول او برداشت مي‏كردند اجباراً برداشت مي‏كردند و برخلاف مؤسسات بيم خصوصي اينها اداري بود و قانونش از مجلس گذشته بود و مجريش هم دولت بود. بنابراين بيم اجتماعي، همان تأمين اجتماعي است و مشترك لفظي است بالكل بينونت دارد با بيمه‏هايي كه به صورت مشخص بود. مطلب دوم اين‏كه ما در آي زكات ديديم و حتي بعضي از آقايان از اين آيه استنباطشان اين بود كه اين يك نوع ماليات اسلامي است، مثل خمس و چيزهاي ديگري كه هست، من يك مقداري دقت كردم و الآن بهترين موقع است كه دربار اين مطلب صحبت بكنم از موارد مصرف آن، من احساس كردم كه چون مصرف آن مشترك است با موارد بيمه، چه اشكالي دارد اين زكات را تشخيص بدهيم كه بيم اجتماعي است، منظورم همان تأمين اجتماعي است و من با بيمه به انداز كلم تأمين موافقم، هيچ تفاوتي ندارد جز اين‏كه تأمين را عرب‏ها به كار مي‏برند و اين اواخر مد شد و تأمين را آوردند كه روي بيمه سرپوش بگذارند، در واقع هيچ فرقي نمي‏كند، موارد زكات را وقتي من دقت كردم ديدم كه به مراتب پيشرفته‏تر و والاتر و عالي‏تر از آن چيزهايي است كه اروپايي‏ها نشسته بودند و بحث كرده بودند و يك چنين چيزي را آ ورده بودند. فوق همت‏شان اين بود كه معلول و از كارافتاده و بيمار و بيكار را در نظر گرفته‏اند. در آمريكا كه بيم بيكاري هست اين را افتخار مي‏كنند به اين‏كه در كشورهاي آسيايي بيم بيكاري نيست. بنابراين ما در مورد اين اصل در يك كلمه در اسلام داريم، خوبش را هم داريم، من ديدم كه بعضي از دوستان و آقاي كرمي به كلم زكات اشاره كردند و يكي از برادران به جنب ديگرش اشاره كردند كه ما داريم يا ما مي‏خواهيم براي زكات اصل ديگري بگذاريم كه تكرار است، يا نمي‏خواهيم بگذاريم چرا، وقتي ما جامع‏تر و كامل‏ترش را داريم چرا اين كار را نكنيم؟ فقرا در اصطلاح فقهي ما با مساكين فرق دارند با تمام اختلافي كه در تعبير است. به نظر من فقير كسي است كه مؤون سال را در جمع ندارد و مسكين كسي است كه اصلًا درآمد ندارد، در اينجا ما بيمه كسر درآمد داريم و
                        صورت مشروح مذاكرات قانون اساسى‏جلسه‏31-1، ص: 747
براي فقرا بايد يك جايي فكر بكنيد كه اينجا بهترين جاست، و شما اين اصل را اگر در بياوريد تمام نوشته‏هاي شما را در قانون اساسي تحت الشعاع قرار مي‏دهد زيرا مترقي است و تمام دنيا را مي‏پوشاند براي اين‏كه اين كاري است كه در دنيا بي‏سابقه است و هم چنين موارد ديگر مثل مساكين في الرقاب نداريم و اگر شما رقاب را اعم بگيريد كمك مي‏شود به بعضي كشورها كه مستضعف هستند، غارمين يعني ورشكسته و در هيچ بيمه‏اي نيست، بيم ورشكستگي بدون تقصير و در هيچ‏جا نيست، ما چرا بگذاريم، در راه‏مانده را گذاشته‏اند و من خوشحالم كه اين كار را كرده‏اند و مسائل ديگري كه هست مثل بازنشستگي درماني و حتي آتش‏سوزي يا زلزله يا سيل و آفات و امثال اينها را في سبيل الله مي‏توانيم به عنوان بيم خدمات بياوريم. اما راجع به اصل، عرض كنم كه بازنشستگي در اين كلمه خلاف است، براي اين‏كه بازنشستگي قانون استخدامي جداگانه‏اي دارد اگر منظور از بازنشستگي، بازنشستگي دولتي است، ما قانون داريم و رويه هم داريم، اگر اعم از كارگر و كشاورز را هم شامل مي‏شود، شما موارد ديگري هم داريد مثل از كارافتادگي و چيزهايي نظير اين، من خلاصه مي‏كنم، حوادث و سوانح دو جور است حوادث و سوانح ناشي از كار كه سابقه دارد و مطلق، اين را بايد نشان داد و واقعاً هر كسي در هر كجاي كشور يك جايش اگر شكست شما ولو اين‏كه به تقصير باشد آيا متكفل هستيد يا نه؟ عبارت هم نامنظم است و چون وقت نيست نمي‏گويم. و اما خدمات بهداشتي و درماني- (رئيس- آقاي خامنه‏اي وقت‏تان گذشته است). مطالب ديگري هم بود ولي مقدمه‏اي كه عرض كردم يك سر رشته‏اي است كه ما بهترين موقع را براي درج زكات در اين اصول بياوريم.
رئيس- توضيح بدهم كه تأمين اجتماعي اصطلاحاً اعم است از بيمه و غيربيمه، يعني يك كاري بكنند كه نيازهاي اجتماع برطرف بشود. (مكارم شيرازي- اعم از موارد زكات و غير زكات) چه از زكات و چه از غير زكات، اينجا گفته‏ايم اگر بخواهيم همه‏اش را به گردن دولت بگذاريم ميسر نيست و بسا اين يك تحميلي است به دولت و اگر همه‏اش را خود مردم يا كارفرماها بخواهند بدهند آن هم مشكل است، لذا نوشته‏ايم «درآمدهاي عمومي» كه مراد همان اموال دولتي است و درآمدهاي حاصل از مشاركت مردم كه بعد قانون معين مي‏كند كه در چه موردي و با چه نحوي از مردم اخذ مي‏شود، حالا چه از زكات يا غير زكات باشد، بعداً معين مي‏شود. و اما در عبارت «از نظر خدمات بهداشتي» كه آقايان مي‏گفتند «از نظر» تكرار شده و ممكن است مهم اين باشد كه از نظر بيمه به هم موارد نخورد، به اين صورت نوشته‏ايم «نياز به خدمات بهداشتي و درماني» (موسوي اردبيلي- در مورد اينها صبح بحث شده است). (نمايندگان- رأي بگيريد). پس متن عبارت را مي‏خوانم و رأي مي‏گيريم:
اصل 33 (اصل بيست و نهم)- برخورداري از تأمين اجتماعي از نظر بازنشستگي، بيكاري، پيري، از كارافتادگي، بي‏سرپرستي، در راه‏ماندگي، حوادث و سوانح و نياز به خدمات بهداشتي و درماني و مراقبت‏هاي پزشكي به صورت بيمه و حقي است همگاني. دولت مكلف است طبق قوانين از محل درآمدهاي عمومي و درآمدهاي حاصل از مشاركت‏هاي مردم، خدمات و حمايت‏هاي مالي فوق را براي يك‏يك افراد كشور تأمين كند.
 (اخذ رأي به عمل آمد و نتيج آن به شرح زير اعلام شد).
رئيس- عد حاضر در جلسه در موقع رأي‏گيري شصت و يك نفر، تعداد آراء شصت و سه رأي، دو رأي به قيد قرعه خارج شد. موافق پنجاه و چهار رأي، ممتنع هفت رأي و مخالف ندارد.
                        صورت مشروح مذاكرات قانون اساسى‏جلسه‏31-1، ص: 748
بنابر اين، اين اصل با پنجاه و چهار رأي موافق تصويب شد، تكبير. (حضار سه مرتبه تكبير گفتند).
4- طرح و تصويب اصل 34 (اصل چهل و يكم)
رئيس- حالا اصل 34 مطرح است كه قرائت مي‏كنم:
اصل 34- تابعيت كشور ايران حق مسلم هر فرد ايراني است و از هيچ ايراني نمي‏توان‏
سلب تابعيت كرد، مگر به درخواست خود او يا در صورتي كه به تابعيت كشور ديگري درآيد. در مورد اين اصل ظاهراً آقايان صبح صحبت كرده‏اند و فكر نمي‏كنم اشكالي داشته باشد. آقاي جوادي سؤالي داريد بفرماييد.
جوادي- كلم تابعيت سه جا تكرار شده است. اگر اين طور بنويسيم بهتر است «تابعيت كشور ايران حق مسلم هر فرد ايراني است و اين حق را از هيچ‏كس نمي‏توان سلب كرد مگر به درخواست او و يا در صورتي كه به تابعيت كشور ديگري درآيد».
رئيس- آيا آقايان موافق‏اند كه براي جلوگيري از تكرار كلم تابعيت، قيد را اين طور بنويسيم «و اين حق را از هيچ ايراني نمي‏توان سلب كرد»؟ آ قاي فارسي تذكري داريد بفرماييد.
فارسي- اشكال دارد، چون حق تابعيت متعلق به هر فرد ايراني است ولي ممكن است يك كسي اين حق را داشته باشد ولي تابعيت را نداشته باشد، مثلًا شناسنامه مي‏گيرد و داراي تابعيت مي‏شود، بعد كه ما مي‏خواهيم از او سلب بكنيم حق نيست، تابعيت است كه ما مي‏خواهيم از او سلب بكنيم.
مكارم شيرازي- فرق است ميان حق تابعيت و سلب تابعيت.
رئيس- بنابراين اگر كلم تابعيت تكرار بشود ضرري ندارد. آقاي دكتر غفوري بفرماييد.
دكتر گلزاده غفوري- همان‏طوري كه در جلس صبح گفته شد بعضي از كشورها هستند كه افرادشان چند تابعيتي هستند مثلًا در كشور كانادا ايرانياني هستند كه تابعيت ايران را دارند ولي قوانين تابعيت و مهاجرتي آنها ايجاب مي‏كند كه اينها چون آنجا طبيب هستند، يا استاد هستند به آنها تابعيت بدهند. من در جلس صبح هم گفتم و دوستان هم مي‏دانند، شما راضي هستيد كه با اين قيد اخيري كه اينجا گذاشته‏ايد كه اگر يك كشور ديگري مثل كانادا تابعيتي به يك ايراني داد كه در آنجا مقيم هست، اين موجب سلب تابعيت ايراني‏اش بشود؟ اين نكته را من مي‏خواستم تذكر بدهم.
رئيس- دولت اگر بعداً مصلحت ديد سلب تابعيت مي‏كند اگر مصلحت نديد سلب تابعيت نمي‏كند، در اين مورد، يك قانون در آن موقع مي‏گذارند. آقاي طاهري اصفهاني سؤالي داريد؟
طاهري اصفهاني- بله، من قبلًا مسأله‏اي را مطرح كردم و همين‏طور كه شما جواب داديد، جواب داده‏اند و من قانع نشدم ولي اگر مي‏خواهيد رأي بگيريد، رأي بگيريد. من اشكالم اين بود كه فردي ممكن است جرائمي مرتكب بشود و قبل از اين‏كه به چنگال قانون بيافتد دست پيش را بگيرد و تقاضاي سلب تابعيت بكند و اين خلاف مصلحت كشور است. (رئيس- در چنين صورتي دولت سلب نخواهد كرد). و اما آقايان جواب دادند كه ما ننوشته‏ايم «واجب است» نوشته‏ايم «مي‏تواند» اما حالا چه مانعي دارد كه اينجا اين جمله قيد بشود، چون اگر بعداً هم قانون بگذارد شايد در بعضي موارد يك افراد نابابي پيدا بشوند و دولت صلاح بداند
                        صورت مشروح مذاكرات قانون اساسى‏جلسه‏31-1، ص: 749
كه از آنها سلب تابعيت بكند، پس چرا مي‏خواهيد دست دولت را ببنديد كه نتواند در اين گونه موارد سلب تابعيت كند؟ (رباني املشي- صبح اين مطالب را گفتيد و جواب هم داده شد). و جواب قانع‏كننده نبود (رباني املشي- پس چه بايد كرد شما قانع نشديد).
رئيس- آقاي دكتر بهشتي بفرماييد.
دكتر بهشتي- اصولًا يك توضيح ديگري دربار اين نقطه‏نظر آقاي طاهري در جلس صبح داده شد، نمي‏دانم آن موقع ايشان توجه داشتند يا نه، كه اگر در ايران كسي جرمي مرتكب بشود و بعد هم سلب تابعيت از او بشود نبودن تابعيت هيچ مانعي بر سر راه تعقيب او به وجود نمي‏آورد، چون حتي اگر يك تبع بيگانه در ايران مرتكب جرمي بشود، هر گوش دنيا برود با استفاده از قرارداد استرداد مجرمين او را مي‏آورند اينجا و محاكمه مي‏كنند و كيفر هم مي‏دهند. تابعيت و عدم تابعيت او اصلًا نقشي در امكان مجازات او ندارد و اصلًا الغاء قرارداد كاپيتولاسيون ناظر به همين بوده است كه اتباع بيگانه و اتباع يك كشور از نظر قوانين جزائي و تعقيب، هيچ فرقي ندارند، اين است كه اصولًا اين نقطه‏نظر را حل شده تلقي بفرماييد.
رئيس- پس براي رأي‏گيري متن اصلي را مي‏خوانم:
اصل 34 (اصل چهل و يكم)- تابعيت كشور ايران حق هر فرد ايراني است و از هيچ ايراني نمي‏توان سلب تابعيت كرد مگر به درخواست خود او يا در صورتي كه به تابعيت كشور ديگري درآيد.
يك نفر از نمايندگان- من يك سؤالي دارم، وقتي كه تابعيت حق مسلم هر فرد ايراني است ...
رباني املشي- آقاي منتظري پس از خواندن اصل براي رأي‏گيري ديگر حق سؤال سلب مي‏شود.
رئيس- تذكرتان صحيح است، بنابراين نسبت به اين اصل به همان صورتي كه خوانده شد، رأي مخفي با ورقه گرفته مي‏شود.
 (اخذ رأي به عمل آمد و نتيج آن به شرح زير اعلام شد).
رئيس- عد حاضر در جلسه در موقع رأي‏گيري شصت و سه نفر، تعداد آراء شصت و سه رأي، موافق پنجاه و سه رأي، مخالف يك رأي، ممتنع نه رأي، بنابراين اين اصل با پنجاه و سه رأي موافق به تصويب رسيد، تكبير (حضار سه مرتبه تكبير گفتند).
5- طرح تصويب اصل 35 (اصل چهل و دوم)
رئيس- حالا اصل سي و پنج مطرح است كه قرائت مي‏كنم:
اصل 35 (اصل چهل و دوم)- اتباع خارجه مي‏توانند در حدود قوانين به تابعيت ايران درآيند و سلب تابعيت اين‏گونه اشخاص فقط در صورتي ممكن است كه دولت ديگري تابعيت آنها را بپذيرد يا خود آنها درخواست كنند.
رئيس- آيا سؤال يا ابهامي در اين اصل به نظر آقايان مي‏رسد؟ (كرمي- به نظر من كلم «فقط» زائد است و بايد حذف شود). (عده‏اي از نمايندگان- صحيح است «فقط» را حذف كنيد و رأي بگيريد). پس هم آقايان با حذف كلم «فقط» موافقيد؟ جناب آقاي سبحاني فرمايشي داريد؟
                        صورت مشروح مذاكرات قانون اساسى‏جلسه‏31-1، ص: 750
سبحاني- عرض كنم كه از آن عبارت قبلي استفاده شد كه دو تابعيتي را ما مي‏پذيريم. (رئيس- ما نگفتيم مي‏پذيريم). آوردن كلم «مي‏تواند» در صدر اين اصل، به معني اين است كه دو تابعيتي را قبول كرده‏ايم ... در اين اصل بايد يك قيد اضافه شود زيرا اتباع خارجي را در سه صورت مي‏شود سلب تابعيت كرد. يكي اين‏كه خودش بخواهد، دوم دولت ديگري تابعيت آنها را بپذيرد، حالت سوم آن است كه شخص تابعيت اول را داشته باشد، فرض بفرماييد يكي كه به تابعيت ايران در آمده است، تابعيت قبلي را هم دارا است، حالا مي‏شود سلب تابعيت كرد. بنابراين من پيشنهاد مي‏كنم كه يك كلمه در اينجا اضافه كنيد و عبارت به اين صورت نوشته شود «ممكن است دو ملت ديگري تابعيت آنها را بپذيرد يا خود آنها درخواست كنند يا تابعيت دولتي را داشته باشند.»
دكتر بهشتي- آقاي سبحاني توجه بفرماييد، لابد اين شخص از قبل ترك تابعيت نكرده، بنابراين از آن اول دولت نمي‏پذيرد. توجه داريد كه ما در اين اصل گفته‏ايم «اتباع خارجه مي‏توانند» همين كلم «مي‏توانند» همان‏طوري كه يكي از دوستان اشاره كردند معني اجبار را نمي‏دهد. اگر لازم شد بعداً در قانوني كه براي اين اصل وضع مي‏شود اين كلمه را معني مي‏كنند. و ديگر لزومي ندارد كه ما در اين اصل، آن را معني بكنيم.
رئيس- نظر ديگري نيست؟ آقاي موسوي اردبيلي شما سؤالي داريد؟ (خير، كلم «فقط» را حذف بفرماييد و رأي بگيريد). (جوادي- من هم همين عقيده را دارم). با حذف كلم «فقط» كه مورد درخواست اكثر نمايندگان است به اين اصل با ورقه اخذ رأي مي‏شود. از آقايان منشي‏ها خواهش مي‏كنم در شمارش آراء نظارت فرمايند.
 (اخذ رأي به عمل آمد و نتيج آن به شرح زير اعلام شد).
رئيس- عد حاضر در جلسه، هنگام اخذ رأي شصت و چهار نفر، تعداد كل آراء شصت و چهار رأي، آراء موافق پنجاه و هفت رأي، آراء ممتنع هفت رأي، و بدون رأي مخالف. بنابراين اين اصل تصويب شد، تكبير (حضار سه مرتبه تكبير گفتند).
رباني املشي- جناب منتظري خواهش مي‏كنم توضيح بدهيد كه روي اين اصول قبل از ظهر به حد كافي بحث شده است و به همين جهت است كه در اينجا بحث و مذاكره كمتر مي‏شود.
رئيس- تذكر بجايي است، همان‏طور كه همكار عزيزمان گفتند اين اصول قبلًا در كميسيون شمار سه بررسي شده و بعداً در كميسيون هفت نفري نيز مورد رسيدگي قرار گرفته و بعد به كميسيون مشترك رفته است و در كميسيون مشترك هم روي تمام جملات و نظرات بحث و مباحثه شده است و خلاصه و نتيج هم اين بحث‏ها به صورت اصولي در آمده است كه الآن روي آنها داريم تصميم مي‏گيريم. براي اين‏كه اصولي كه دارد تصويب مي‏شود از نظر موضوع رديف و پشت سرهم قرار بگيرند، اصل ديگري نيز داريم كه بايد پشت سر اين اصل نوشته شود و براي اين‏كه شمار اصول به هم نخورد، آن اصل را كه بعداً مورد رسيدگي قرار مي‏گيرد به عنوان اصل سي و شش تلقي مي‏كنيم.
6- طرح و تصويب اصل 37 (اصل سي و چهارم)
رئيس- اصل بعدي به عنوان اصل 37 قرائت مي‏شود.
                        صورت مشروح مذاكرات قانون اساسى‏جلسه‏31-1، ص: 751
اصل 37 (اصل سي و چهارم)- دادخواهي حق مسلم هر فرد است و هر كس مي‏تواند به منظور دادخواهي به دادگاه‏هاي صالح رجوع نمايد. هم افراد ملت حق دارند اين‏گونه دادگاه‏ها را در دسترس داشته باشند و هيچ‏كس را نمي‏توان از دادگاهي كه به موجب قانون، حق مراجعه به آن را دارد منع كرد.
رئيس- در مورد اين اصل سؤالي است؟ آقاي بشارت فرمايشي داريد؟
بشارت- در پيش‏نويس قبلي يك عبارتي آمده بود كه متهم حق دارد تقاضاي تشكيل دادگاه علني نمايد، مگر اين‏كه علني بودن دادگاه منافي نظم و عفت عمومي باشد. مسأل ديگر آن‏كه رسيدگي به جرائم سياسي مطبوعاتي، حضور هيأت منصفه در دادگاه، حق متهم است.
رئيس- مسأله‏اي كه مي‏فرماييد در فصل مربوط به مواد قضايي بحث خواهد شد. آقاي فوزي شما سؤالي داريد؟
فوزي- در اينجا كه آمده است: «به دادگاه‏هاي صالح رجوع نمايد» فرض ما بر اين است كه دادگاه‏هاي غيرصالح در اسلام نبايد تشكيل شود، بنابراين اگر كلم «صالح» را ننويسيم آيا ايرادي دارد؟
دكتر بهشتي- يك وقت است كه دادگاه با قاضي مجتهد واجد شرايط حكم، تشكيل مي‏شود، اين همان صورتي است كه فرموديد حوز قضايي‏اش كامل است، ولي اطلاع داريد كه الآن مبنا بر اين است كه مجتهد مأذون از مجتهد، بتواند قاضي باشد. همين الآن هم در دادگاه‏هاي انقلاب همين‏طور عمل مي‏شود، ولي وقتي غير مجتهد مأذون بود آن وقت او مي‏تواند بر حسب حدود اذنش محدود باشد، يعني وقتي حاكم مي‏خواهد به غير مجتهد اذن قضا بدهد بر حسب صلاحيت و ظرفيت آن شخص او مي‏گويد كه شما در اين محدوده اذن داريد كه قضاوت كنيد پس در دادگاه‏هاي اسلامي هم محدود حوز قضايي بايد قبول باشد، البته بر طبق همان مبنايي كه عرض كردم. (كرمي- مقصود از صالح «صلاح» است يا صلاحيت‏دار؟) مقصود همان صلاحيت‏دار است.
پرورش- در اينجا كه آمده است: «اين‏گونه دادگاه‏ها را در دسترس داشته باشيم» هم حق مردم ذكر شده وهم وظيف دولت. آقاي دكتر فرمودند كه چون ما در اينجا حاكميت ملي را بحث مي‏كنيم احتياجي نيست كه وظيف دولت ذكر شود، در حالي‏كه در اصل سي و سه كه قبلًا تصويب شد گفته‏ايم «دولت مكلف است» پس اگر بنويسيم «اين‏گونه دادگاه‏ها در دسترس ايشان با شد». هم حق ملت مشخص شده و هم وظيف دولت. اين طور كه الآن در اين اصل نوشته شده درست مثل اين است كه بگوييم مردم بايد مثلًا نانوايي در اختيار داشته باشند، ولي نگوييم كه بايد در اختيارشان قرار بگيرد.
رئيس- من فكر مي‏كنم همين عبارت «در دسترس داشته باشد» كاملًامعني را مي‏رساند. به هر حال چون صبح به حدّ كافي بحث شده است، نسبت به اين اصل با ورقه اخذ رأي مي‏شود، خواهش مي‏كنم گلدان‏ها را براي اخذ رأي ببرند.
 (اخذ رأي به عمل آمده و نتيج آن به شرح زير اعلام شد).
رئيس- عد حاضر در جلسه هنگام اخذ رأي شصت و پنج نفر، تعداد كل آراء شصت و پنج رأي، آراء موافق شصت و چهار رأي، ممتنع يك رأي و بدون رأي مخالف، بدين‏
                        صورت مشروح مذاكرات قانون اساسى‏جلسه‏31-1، ص: 752
ترتيب اين اصل تصويب شد، تكبير، (حضار سه مرتبه تكبير گفتند).
7- طرح و تصويب اصل 38 (اصل سي و پنجم)
رئيس- اكنون اصل 38 خوانده مي‏شود:
اصل 38 (اصل سي و پنجم)- در هم دادگاه‏ها طرفين دعوي حق دارند براي خود، وكيل انتخاب نمايند و اگر توانايي انتخاب وكيل را نداشته باشند براي آنها امكانات تعيين وكيل فراهم گردد.
رئيس- سؤالي داريد؟ آقاي انواري بفرماييد. (انواري- چه كسي براي آنها اين امكانات را فراهم مي‏كند؟) دولت يا دادگاه، مهم آن است كه بالاخره اين امكانت فراهم شود. آقاي فارسي فرمايشي داريد؟
فارسي- من يك تذكري داشتم كه فقط در دعواي جزائي دولت يا جامعه يا كانون وكلا وكيل تعيين مي‏كنند، اما نه اين‏كه دو نفر عليه همديگر اقام دعوي حقوقي بكنند و جامعه موظف باشد براي اينها وكيل تعيين بكند.
رئيس- چه اشكالي دارد؟ اگر اينها جزء مستضعفين با شند و پول نداشته باشند دولت كمك مي‏كند. آقاي بهشتي شما توضيحي داريد؟
دكتر بهشتي- در اينجا يك عبارتي هست كه صبح هم روي آن بحث شد و آن اين‏كه عبارت «براي آنها امكانات تعيين وكيل فراهم گردد» كمي مبهم به نظر مي‏رسد چون معلوم نيست تعيين‏كننده آيا خود اين اشخاص هستند يا وكيل تسخيري است. به نظرم اگر به اين صورت بنويسيم «براي آنها امكانات تعيين وكيل از طرف خودشان فراهم گردد» آن اشكال و ابهام رفع مي‏شود.
رئيس- «امكان تعيين وكيل فراهم گردد» يعني براي خودش وكيل انتخاب كند. بنابراين هيچ‏گونه ابهامي ندارد. (طاهري- اين، امكان تعيين وكيل است و تسخيري نيست). (دكتر بهشتي- پس اگر موافق باشيد بنويسيم «امكانات وكيل گرفتن»). به هر حال آقاي بهشتي اين پيشنهاد را مي‏كنند كه به جاي «امكانات تعيين وكيل» بنويسيم «امكانات وكيل گرفتن»، كساني كه با اين پيشنهاد موافق هستند، دستشان را بلند كنند. (عد كمي دستشان را بلند كردند)، اين پيشنهاد تصويب نشد. بنابراين نسبت به اين اصل با همان متن اصلي كه در اول قرائت شد با ورقه رأي مي‏گيريم.
 (اخذ رأي به عمل آمد و نتيج آن به شرح زير اعلام شد).
رئيس- عد حاضر در جلسه هنگام اخذ رأي شصت و چهار نفر، آراء موافق پنجاه و هفت رأي، آراء مخالف دو رأي، آراء ممتنع پنج رأي، بنابر اين اين اصل تصويب شد، تكبير. (حضا ر سه مرتبه تكبير گفتند).
8- طرح و تصويب اصل 39 (اصل سي و هفتم)
رئيس- اصل بعدي قرائت مي‏شود.
اصل 39 (اصل سي و هفتم)- اصل، برائت است و هيچ كس از نظر قانون مجرم شناخته نمي‏شود مگر اين‏كه جرم او در دادگاه صالح ثابت گردد.
رئيس- دربار اين اصل سؤالي است؟ آقاي بشارت فرمايشي داريد؟ (بشارت- اين‏
                        صورت مشروح مذاكرات قانون اساسى‏جلسه‏31-1، ص: 753
جمله «اصل برائت است» يعني چه؟ يعني تا ثابت نشود كه كسي جرمي مرتكب شده است نمي‏توان او را مجرم شناخت.
بشارت- پس همان‏طوري كه ما در پيش‏نويس قبلي نوشته بوديم در اينجا هم نوشته شود «اصل، دربار هر كس بي‏گناهي و برائت ذمه است». مطلب ديگر اين‏كه شما مي‏فرماييد بايد دادگاه صالح او را مجرم بشناسد، پس آقايي كه يك نفر را كشته و رفته است بايد او را مجرم بشناسيم يا نه؟
رئيس- اين شخص متهم است و در صورتي مجرم خواهد بود كه در دادگاه جرمش احراز بشود، چون ممكن است به اين شخص تهمت زده باشند و او مرتكب قتلي نشده باشد. مطلب ديگري هست؟ (اظهار نشد) پس نسبت به اين اصل با ورقه رأي مي‏گيريم.
 (اخذ رأي به عمل آمد و نتيج آن به شرح زير اعلام شد).
رئيس- عده حاضر در جلسه هنگام اخذ رأي شصت و چهار نفر، تعداد كل آراء شصت و چهار رأي، موافق شصت و يك رأي، ممتنع سه رأي و بدون رأي مخالف اين اصل به تصويب رسيد، تكبير (حضار سه مرتبه تكبير گفتند).
9- طرح و تصويب اصل 40 (اصل سي و ششم)
رئيس- اصل بعدي يعني اصل 40 قرائت مي‏شود.
اصل 40 (اصل سي و ششم)- حكم به مجازات و اجراي آن بايد تنها از طريق دادگاه صالح به موجب قانون باشد.
رئيس- سؤالي داريد؟ آقاي انواري فرمايشي داريد؟
انواري- من پيشنهاد مي‏كنم كه اگر موافقيد در اصولي كه ابهام يا مخالفي نيست سه تا سه تا قرائت بشود و تصويب گردد. (خند نمايندگان)
رئيس- طبق آيين‏نامه بايد هر يك از اصول جدا جدا خوانده شود و نسبت به هر يك رأي گرفته شود. چون مخالفي نسبت به اين اصل نيست خواهش مي‏كنم گلدان‏ها را براي رأي‏گيري ببريد.
 (اخذ رأي به عمل آمد و نتيج آن به شرح زير اعلام شد).
رئيس- عده حاضر درجلسه هنگام اخذ رأي شصت و چهار نفر، و تعدا كل آراء شصت و چهار رأي، آراء موافق شصت و دو رأي، مخالف يك رأي، ممتنع يك رأي، بنابراين، اين اصل تصويب شد، تكبير (حضار سه مرتبه تكبير گفتند).
10- طرح اصل 41
رئيس- اصل 41 خوانده شود.
اصل 41- هيچ فعل يا ترك فعلي از نظر قانون جرم محسوب نمي‏شود مگر به استناد قانوني كه پيش از وقوع آن وضع شده باشد.
سبحاني- دو پيشنهاد در جلس مشترك كميسيون‏ها داده شد، ولي در اين اصل مي‏بينم كه ترتيب اثري به آنها داده نشده است. يكي اين‏كه اينجا نوشته‏اند: «... پيش از وقوع آن وضع شده باشد ...»، «وضع» كافي نيست، بهتر است نوشته شود «وضع و اعلام» شده باشد. البته اگر به جاي اعلام، ابلاغ بنويسيم موجب دردسر مي‏شود، از نظر شرعي هم خوب اعلام لازم است. اشكال ديگر اين‏كه اين راجع به مقرراتي است كه در مجلس شوراي ملي وضع مي‏شود و اما اگر
                        صورت مشروح مذاكرات قانون اساسى‏جلسه‏31-1، ص: 754
راجع به قوانين اسلامي باشد خوب، قوانين اسلامي 1400 سال قبل وضع شده، اعلام شده و ابلاغ شده است، بنابراين بهتر است قيد شود كه مربوط به مقررات مجلس شوراي ملي است. (رئيس- آقاي سبحاني اين از نظر قانون جرم محسوب نمي‏شود. (مقررات اسلامي را نمي‏شود گفت «پيش از وقوع آن وضع شده باشد».
رئيس- آقاي مكارم شيرازي فرمايشي داريد؟ (مكارم شيرازي- من براي اصل قبلي اسم نوشته بودم). آقاي رشيديان بفرماييد.
رشيديان- عرض شود چنين مطلبي كه آقاي سبحاني گفتند كه طبق اين اصل تمام احكام اسلامي بايد از مجراي مجلس شوراي ملي بگذرد تا جنب حجيّت پيدا بكند.
رئيس- يعني از نظر قانون اگر بخواهند تعقيب كنند بايد در قانون مدني يا قانون جزائي نوشته شود تا قانوني باشد. آقا حساب اين را نكنيد كه سابقاً دولت از شرع و ملت و اينها جدا بوده فرض كنيد حالا حكومت اسلامي است كه هست و دولت جمهوري اسلامي است و قوانيني هم كه در مجلس مي‏گذرد مطابق شرع است و بنا است دولت دستورات شرع را اجرا بكند، هرج و مرج هم مي‏خواهيم نباشد كه هر كس بيايد بگويد اين خلاف اسلام است، آن خلاف است از يك مجرايي كه منتخبين ملت‏اند زير نظر فقيهي كه ولايتش را قبول كرديد، مجلس شوراي ملي تمام قوانيني كه مي‏گذرد بر اساس شرع است. بنابراين، براي اين‏كه هرج و مرج نشود و يك كسي جلوي شخص ديگري را بگيرد بگويد تو خلاف شرع يا خلاف قانون مرتكب شدي، فعل و ترك فعل وقتي كه قانون وضع شده باشد، آن وقت مي‏توانيم بگوييم مجرم قانوني است و تعقيبش بكنيم. (صافي- تا آن قانون وضع نشده باشد ما كه نمي‏توانيم بگوييم قوانين شرع حاكم نيست). پس شما توجه داشته باشيد اين قانون اساسي را كه ما داريم مي‏نويسيم وقتي قانونيت پيدا مي‏كند كه به رفراندوم گذاشته بشود بعداً در مجلس شوراي ملي هم بيايند و تأييد بكنند. آن وقت بر طبق اين، قانون وضع بكنند، آن وقتي كه سمت قانونيت پيدا كرد قوانين هم مطابق شرع تصويب مي‏شود، الآن سمت قانوني ندارد. (يزدي- شبيه آن است كه از نظر شرع ممكن است مجرم باشد «از نظر» به همين خاطر است) آقاي موسوي اردبيلي بفرماييد.
موسوي اردبيلي- بسم الله الرحمن الرحيم. صبح كه در خدمت آقايان بوديم اين اصولي كه خوانده شد و تصويب شد آقايان نظرات‏شان را فرمودند و اصلاحاتي هم كه لازم بود، به عمل آوردند ولي به اين اصل كه رسيديم روي همين جهتي كه الآن هم گفته شد، اين اصل تصويب نشد و ماند. در مورد عبارت «هيچ فعل و ترك فعلي از نظر قانون جرم محسوب نمي‏شود» هم تذكر داده شد آقايان خودشان فرمودند از نظر قانون گفته مي‏شود مثل اين‏كه به نظر برادرها اين جمله كافي نبود بنايراين من فكر مي‏كنم اگر اين را به همين صورت بخواهيد به رأي بگذاريد، به همين صورت ردي نخواهد آورد. ما صبح فكر مي‏كرديم اگر يك جمله‏اي بر اين اصل اضافه بشود كافي است و صبح هم به همين جهت به اين اصل ردي داديم ولي به نظر آقايان كافي نبود. اصل مسأله اين است كه ممكن است كه قانون يك مواردي را، مسائلي را پيش‏بيني نكرده باشد و اصلًا در آنجا نباشد ولي در محاكم شرع يك نفر را محاكمه كنند و محكوم بشود، اگر يك چنين جمله‏اي كه روشنگر اين معني باشد به آن اضافه كنند، ديگر مسأله‏اي نمي‏ماند. (رئيس- آن جمله را بفرماييد) من الآن جمله‏اي در نظر ندارم (دكتر شيباني- اصل 136 را بخوانيد جوابتان در آنجا هست). مطلبي كه به نظرم رسيد اين است كه ما با
                        صورت مشروح مذاكرات قانون اساسى‏جلسه‏31-1، ص: 755
برادرها كه در جلس صبح شركت داشتيم و پنجاه و چند نفر بوديم ثابت شد كه در آنجا كه دور هم مي‏نشينيم و صحبت مي‏كنيم، اشكالات برطرف مي‏شود، البته هيأت هفت نفري زحمت مي‏كشند اصول را درست تنظيم مي‏كنند و خيلي روان است و اين سبب مي‏شود كار پيشرفت كند، اما اين صحبت‏ها هم كه در آنجا مي‏شود بي‏فايده نيست، صحبتي كه آنجا مي‏كنيم و نظرات‏مان را مي‏گوييم ديگر در اينجا تكرار نمي‏كنيم. اما متأسفانه امروز تا آخر وقت عد افراد ما در آنجا از پنجاه و چند نفر بالاتر نرفت، ولي اينجا در جلس علني تعداد به شصت و پنج نفر هم مي‏رسد. (يزدي- پنجاه و چند نفر در كميسيون بوده‏اند، هفت نفر هم جدا بررسي مي‏كرده‏اند، باقي مي‏ماند دو سه نفر ديگر). اگر آقايان صلاح بدانند اين جور قرار بگذارند افرادي كه صبح در آن جلسه شركت مي‏كنند و نظرات خودشان را مي‏گويند اگر بعد از ظهر در اينجا باز هم خواستند مطالب اضافه‏اي را بگويند مي‏توانند بگويند، اما كساني كه صبح در آن جلسه اصلًا نبوده‏اند و يك دسته‏اي آنجا نشسته‏اند و بحث‏ها را صاف كرده‏اند آن وقت بعد از ظهر بنده كه صبح نبوده‏ام غافل از نتيجه قبل از ظهر، هم آن صحبت‏ها را مجدداً از اول تا آخر در اينجا مطرح بكنم و جلسات را به تأخير بياندازم با توجه به اين‏كه مي‏خواهيم راهي پيدا كنيم كه راندمان جلسات علني‏مان بيشتر باشد. اگر چنين چيزي را صلاح مي‏دانند و به آن رأي مي‏دهند، فكر مي‏كنم در پيشرفت كارمان بي‏تأثير نباشد. اين جمله را هم پيشنهاد و هم تقديم مي‏كنم.
يزدي- اين پيشنهاد همان‏طور كه قبلًا هم گفتم شامل دو سه نفر بيشتر نمي‏شود.
جوادي- در اين جمله «فعل يا ترك فعل» عبارت «كه پيش از وقوع آن ...» كه ذيلش آمده است زائد است و بايد نوشته شود «كه پيش از آن وضع شده باشد» چون وقوع به ترك كه نمي‏خورد، بنابراين پيشنهاد مي‏كنم اين طور نوشته شود: «هيچ فعل يا ترك فعلي از نظر قانون جرم محسوب نمي‏شود مگر به استناد قانوني كه پيش از آن وضع شده باشد». بنابراين كلم «وقوع» زائد است.
رئيس- آقاي فارسي فرمايشي داريد؟ (من با اين اصل مخالفم). آقاي آيت، جنابعالي فرمايشي داريد؟ (دكتر آيت- من هم با اين اصل مخالفم). آقاي خزعلي بفرماييد.
خزعلي- آقاي سبحاني به مطلبي اشاره فرمودند كه به دنبال آن عرض مي‏كنم قانوني كه وضع مي‏شود بايد از طرف دولت به مردم ابلاغ شده باشد تا قضي هفده شهريور تكرار نشود كه خودشان يك حكومت نظامي را بگذارند و مردم كه هنوز بهشان خبري نرسيده از منزل بيرون بيايند و به رگبار بسته بشوند. بنابراين بايد قانون وضع بشود و ابلاغ شود، ابلاغ عادي اين قسمت حتماًبايد قيد شود. (رئيس- يعني اعلام قانوني).
دكتر ضيايي- بنده اين تذكر را در جلس مشترك صبح هم عرض كردم، خود اين اصل قانون است عبارت از نظر قانون اضافي است و ضمناً همان‏طور كه فرمودند حتماً بايد پيش از وضع اعلام بشود.
رباني املشي- اشكالي كه آقاي سبحاني كردند در اصول قو مقننه اصلي است كه صرف تصويب كافي نيست. هر اصلي كه تصويب شد بايد ابلاغ بشود، پس وقتي آن اصل آنجا باشد لازم نيست هي تكرار بكنيم‏
 «بعد از ابلاغ».
رئيس- «پيش از وقوع آن وضع ...» وضعش را مي‏رساند نه اين كه ابلاغش را هم برساند.
رباني املشي- عرض كردم در قو مقننه اصلي هست كه صرف وضع كافي نيست.
طاهري اصفهاني- يكي از آقايان مطلبي را گفتند كه يادم نيست كدام يك بودند، فرمودند
                        صورت مشروح مذاكرات قانون اساسى‏جلسه‏31-1، ص: 756
اينجا بايد يك چيزي را اضافه كرد كه ما در پيش‏نويس آن را نوشته‏ايم يعني عبارت «هيچ فعل يا ترك فعلي» ولو نوشته‏ايد از نظر قانون جرم محسوب نمي‏شود و اين هم پيداست كه شما نظر به مقررات داريد نه نظر به قوانين مسلم اسلام، اما اين فرم و اين شكل توي ذهن مي‏زند كه هيچ فعل يا ترك فعلي از نظر قانون جرم محسوب نمي‏شود مگر به استناد قانوني كه پيش از آن وضع شده باشد. شما بايد واجبات و محرمات قطعي اسلام را يك جوري از آن خارج كنيد. حالا ببينيد پيش‏نويس ما كافي است يا نه، اگر نيست خودتان چيزي بنويسيد. (موسوي تبريزي- من با اين اصل موافقم).
مشكيني- بنده يك چيزي نوشته‏ام كه بايد به اين اصل اضافه شود ملاحظه بفرماييد، «و دربار فعل و ترك فعلي كه قانون راجع به آن وضع نشده و از نظر شرع جرم بودنش مسلم است، به محاكم صالح رجوع شود.»
دكتر بهشتي- آقاي رباني هم شبيه آن، پيشنهادي داده‏اند، دوستاني كه مي‏خواهند به عنوان موافق و مخالف صحبت بكنند چند سؤال اينجا هست كه لطفاً دربار آنها توضيح بدهند چون من صبح در جلس هفت نفري بودم و در آن بحث‏ها شركت نداشتم. 1- يكي اين‏كه مسلمات شرع با مسائل اختلافي كه فتاوي روي آنها مختلف است تا فتواي مورد اتباع يا حكومت يا فرد معين نشده باشد باز مثل اين مي‏ماند كه قانون شرع هم به آن نرسيده باشد. در مورد مسائل اختلافي اين را دوستان در بحث‏شان حل كنند و توضيح دهند. 2- در مورد مسلمات شرع اين سؤال هست كه اگر يك قانون كيفري در شرع هست و قبلًا هم در قوانين جزائي ايران قانوني شده، يعني عيناً توي قانون آمده. بنابراين ديگر احتياجي به اين قيد احترازي نيست چون خود به خود اين قانون مسلم قبلًا قانوني هم شده و ابلاغ هم شده است. 3- اگر قانون مسلم شرعي را سراغ داشته باشيم كه از نظر شرعي جزء مسلمات شرع اسلام باشد و در قانون جزائي ايران مفعول‏عنه واقع شده باشد و قانون ديگري نوع كيفر ديگر به جاي آن مقرر كرده باشد، اين سؤال از نظر فقهي پيش مي‏آيد كه براي مكلفي كه امروز در ايران زندگي مي‏كند و اگر به عنوان كيفر اجرا شدن چيزي به گوشش خورده همان كيفرهاي قانوني شده است و نه آن كيفر اسلامي مقرر مسلم است، آيا ما از نظر مباني فقهي مي‏توانيم اين كيفر را دربار اين جاني و جنايت‏كننده و مرتكب گناه و مجرم غافل اجرا بكنيم يا نه؟ اين را بايد روشن بفرماييد.
كرمي- راجع به كدام قانون صحبت مي‏كنيد؟ ما الآن داريم راجع به قوانين اسلام صحبت مي‏كنيم. قوانين گذشته كه اتصال و ارتكاب ما بين شرع و محاكم قضايي دارند كه ارتباط به اين مسأله ندارد.
مدني- در گروه سوم عبارتي نوشته‏ايم كه اگر لازم است بيايم از آن دفاع كنم. ما نوشته‏ايم «هيچ فعل يا ترك فعلي جرم محسوب نمي‏شود مگر به استناد احكام مسلم اسلام» اما آن‏چه قانون جزا قبلًا معين كرده، حالا كه ما مي‏خواهيم قانون اساسي بنويسيم آن را بگذاريد كنار، اما چرا اين را به استناد احكام مسلم اسلام بيان كرديم؟ به جهت اين كه جرم‏ها دو نوع هستند، يك قسم آن مسلم است مثل زنا و شرب خمر و امثال ذالك و اما بعضي‏هايش مسلم نيست، مثل حرام بودن. مثلًا گوشت فلان حيوان را مي‏گوييم جرم محسوب نمي‏شود مگر به استناد احكام مسلم اسلام. فرضاً قانوني وضع شده باشد يا نشده باشد، زاني مجرم است، شارب خمر
                        صورت مشروح مذاكرات قانون اساسى‏جلسه‏31-1، ص: 757
مجرم است، دزد مجرم است حالا مي‏خواهد قانوني وضع شده باشد يا نه و ديگر مي‏ماند مطلبي كه به حسب ظاهر در قوانين اسلامي دست نداده ولي حكمش را داده است فرض بفرماييد مقرراتي را وضع مي‏كنند كه ماشين فلان جا نبايد بياستد و قانون عبور و مرور اين طور است، البته آن هم بايد به استناد احكام مسلم اسلام و قانوني كه پيش از وقوع آن وضع شده است، باشد.
رئيس- تشخيص اين كه اين از قوانين مسلم اسلام است با چه كسي است؟ هر كس ممكن است بگويد اين از قوانين مسلم اسلام است و خودش هم اجرا كند. (دكتر شيباني- اصل يك صد و سي و شش پيش‏نويس اشكالات را رفع مي‏كند). من اصل يك صدو سي وشش را مي‏خوانم، ببينيد اشكالات رفع مي‏شود يا نه «اصل يك صدو سي و شش- در مواردي كه قاضي نتواند حكم دعاوي حقوق را در قوانين موضوعه بيابد، بايد با الهام از قواعد شرع، عرف و عادت مسلم و آن‏چه عدالت و مصالح عمومي اقتضا دارد حكم قضيه را صادر كند» اين اصل مربوط به بحث ما نيست و به درد اين موضوع نمي‏خورد. آقاي مكارم فرمايشي داريد؟
مكارم شيرازي- اين قانون با اين قيدي كه آقايان مي‏فرماييد خوب است، اما يك مشكل بين‏المللي ايجاد مي‏كند كه مقامات قضايي آمده‏اند توضيحاتي داده‏اند. اگر آقايان مايل باشند چند دقيقه توضيحات آنها را من عرض كنم. اين يك مشكل جهاني براي ما ايجاد مي‏كند، يا اين‏كه اصل را حذف كنيد يا اين‏كه عبارتي بگذاريد كه هم شرع را تأمين كند و هم اين كه مشكل بين المللي نداشته باشد. (دكتر آيت- اين همان مطلبي است كه من هم مي‏خواستم رويش صحبت كنم). (رئيس- شما به عنوان موافق مي‏خواهيد صحبت كنيد؟) من يك توضيحي نسبت به اهل الذكر دارم كه گفتن آن در تصميم‏گيري مؤثر است.
رئيس- آقاي خامنه‏اي تذكري داريد بفرماييد.
خامنه‏اي- اين اصل سابقه دارد و منظور از اين اصل همان اصطلاح مربوط به عطف به ما سبق نشدن قانون است. اين ناظر به آن است. يعني امروز اگر كسي را بگيرند كه چون ديروز يك عملي را مرتكب شده است و امروز از مجلس قانون گذشته است كه آن عمل جرم است اين عطف به ما سبق نمي‏شود و آن شخص مي‏تواند كسب برائت كند. در اينجا «هيچ فعل يا ترك فعلي از نظر قانون جرم محسوب نمي‏شود» بر مي‏گردد به اصل پيش كه حكم به مجازات و اجراي آن يعني تشخيص جرم از طريق دادگاه صالح و به موجب قانون است و دادگاه صالح آن دادگاهي است كه قوانين مصوب مجلس را كه إن شاءالله بر طبق تمام قوانين كيفري اسلام خواهد بود، اجرا كند. اين ناظر به آن جهت نيست كه اگر كسي قبلًا جرمي مرتكب شده حالا كه اين قانون تصويب شد اين عمل حالا جرم است يا نه؟ كسي كه زنا در روز شنبه‏اي كرده است و روز پنج شنبه اين قانون از مجلس گذشته است در محكم شرع به لحاظ حرمتش قابل تنبيه هست اما در محكم اصل سي و نه قابل تنبيه نيست، براي اين‏كه آن موقع قانون نداشته‏ايم.
انواري- بنده متني را تهيه كرده‏ام اجازه بدهيد بخوانم.
رئيس- آقاي انواري نوبت به شما هم مي‏رسد، آقاي بني صدر بفرماييد.
بني صدر- مي‏خواستم عرض كن كه يا بايد آن مطالب اصل يك صدو سي و پنج و اصل يك صدو سي و شش را اينجا آورد و از چيزهاي ديگر صرف‏نظر كرد يا اين را به همين صورت تصويب كرد و اگر كم و كسري دارد در آنجا تدمين كرد و ما چون صبح ديديم كه آنجا دو
                        صورت مشروح مذاكرات قانون اساسى‏جلسه‏31-1، ص: 758
اصل است و مي‏شود در آنجا آن‏چه را كه لازم است افزود، اين است كه اين اصل را در اينجا به اين صورت آورده‏ايم.
رئيس- آقاي طاهري خرم‏آبادي بفرماييد.
طاهري خرم آبادي- به دو صورت مي‏شود اين اصل را اصلاح كرد يكي اين كه نوشته شود «هيچ فعل يا ترك فعلي از نظر قوانين مدونه» چون قانون به اصطلاح يعني همين قوانيني كه در مجلس تصويب مي‏شود، حالا براي اين كه توضيح داده شود، بنويسيم «از نظر قوانين مدونه» و اينجا بحث شرع نيست اگر كلم «مدونه» اينجا اضافه شود شايد اشكال رفع بشود. يك صورت ديگر اين كه براي رفع آن اشكالي كه شما مي‏فرماييد، «هيچ فعل يا ترك فعلي در دادگاه جرم محسوب نمي‏شود مگر به استناد به احكام مسلمه شرعيه و قوانيني كه وضع شده باشد.»
رئيس- مي‏فرماييد كه تشخيص با رئيس دادگاه باشد؟ آقاي مقدم مراغه‏اي شما موافقيد يا مخالف؟ (مقدم مراغه‏اي- موافق هستم). آقاي مكارم بفرماييد.
مكارم شيرازي- بسم الله الرحمن الرحيم. بنده مطلبي نقل مي‏كنم كه بعضي از مقامات قضايي گفته‏اند و فكر مي‏كنم در تصميم‏گيري‏ها، هم در اين اصل و هم در اصول آينده مؤثر است ولي تقاضايم اين است كه به عرضم دقت كنيد. اخيراً در آمريكا كمپاني‏هايي كه با ايران قرارداد داشتند قراردادهايشان را لغو مي‏كنند، بنابر گفت خود آنها چرا؟ براي اين كه تبليغات مسمومي در جرايد آمريكا به راه افتاد كه در ايران دادگاه منحصر به دادگاه انقلاب است و دادگاه انقلاب هم ضوابط مدون و بين‏المللي ندارد و دادگاه‏هاي رسمي هم از كار افتاده و به همين دليل قراردادهاي خودشان را يك‏جانبه فسخ كرده‏اند و صدها ميليون دلار اموال ايران را ضبط كرده‏اند. از ايران از طرف مقامات قضايي به آنان اعلام شده كه قلمرو دادگاه انقلاب، مسائل مخصوص انقلاب است و مسائل حقوقي و جزائي ديگر، الآن هم در دادگستري مطرح مي‏شود نه در دادگاه انقلاب. همين سبب شده يك قرارداد پانصد ميليوني، نمي‏دانم دلار بوده يا تومان، به استناد همين مسأله دوباره برگشته يعني پانصد ميليون به نفع مملكت ايران برگشت داده شد و نتيجه‏اي كه از اين مطلب گرفته مي‏شود اين است كه اگر ما بياييم در موارد قانوني‏مان بنويسيم «مگر قوانيني كه قوانين مسلم اسلامي است» اما مدون در قانون ما نباشد، از نظر آنها قوانين ما قوانين غيرمدون و ناشناخته مي‏شود و بعد از اين، قراردادهايي كه با آنها مي‏بنديم مي‏گويند ما قوانين مدني شما را مطالعه كرديم و قرارداد را بر اساس آن بستيم اما شما توي اين ماده قانون مي‏گوييد فقط قوانين مدني ما نيست كه قانون است، بلكه قوانين مسلم اسلامي كه اسمش هم در قانون مدني نيامده و فقط در كتب فقهي است آن هم ملاك قضاوت است و ما چون از قوانين اسلامي و كتب فقهي شما كه در قانون مدني مدون نيست خبر نداريم و نمي‏توانيم قرارداد ببنديم چرا كه ممكن است فردا يق ما را بگيريد و بگوييد با اين‏كه اين مواد در قوانين نيست، اما ما قوانين اسلامي ديگري هم در فقه داريم كه آنها هم ملاك عمل است در اين صورت مي‏گويند چون ما از آنها خبر نداريم و مدون نكرده‏ايد، دادگستري شما براي ما قابل پذيرش نيست و بنابراين هيچ قراردادي را ما نمي‏توانيم از نظر دادگاهي با شما ببنديم. شما هر چه قانون اسلامي داريد بياوريد مدون بكنيد و بگوييد غير از اينها هيچ چيز جرم نيست. حالا عرض بنده اين است كه بر اساس اين توضيح ما بايد تمام مسلمات اسلام را بياوريم در قوانين‏
                        صورت مشروح مذاكرات قانون اساسى‏جلسه‏31-1، ص: 759
مدني و قانون مدني را مدون كنيم و بدهيم دست آنها تا بتوانند روي قانون مدني ما تكيه كنند تا بشود قرارداد با كشورهاي دنيا ببنديم و الا اگر بگوييم كه غير از قانون مدني، ما رساله هم داريم و بر اساس آن هم قضاوت مي‏كنيم، آنها هم كه رساله را نديده‏اند، نه براي ما دادگستري‏مان دادگستري خواهد بود و نه غير آن. (تهراني- آقا شما وابسته به آمريكا هستيد، شما آبروي قرآن را برديد كشور ما را وابسته كرديد مي‏گوييد احكام قرآن را اگر عوض نكنيد با ما معامله نمي‏كنند، آقا اين چه حرفي است كه مي‏زنيد، نكنيد اين كارها را). (رباني شيرازي- از نظر شرع اين جرم است). آقا بگذاريد من حرفم را بزنم بعد شما قضاوت بكنيد من با شما موافقم، من نظر آنها را مي‏گويم كه غلط است، اما اين غلط ممكن است در تصميم‏گيري اثر بگذارد چرا اين طوري بحث مي‏فرماييد؟ خواهش مي‏كنم جو جلسه را در نظر بگيريد، من با شما موافق هستم منتها مي‏گويم اين چنين نظر داده‏اند و شما يك مقدار رويش مطالعه بكنيد. دو جمل ديگر عرض مي‏كنم و عرضم تمام است، عرض بنده اين است، بنده كاري با آمريكا و غير آمريكا ندارم بحث اين است كه ما با تمام نقاط دنيا و ژاپن، با ممالك اسلامي با ممالك غير اسلامي و با ممالك آسيايي قرارداد داريم و مي‏خواهيم معامله بكنيم، ما بايد قوانين‏مان را طوري بنويسيم كه در درج اول با اسلام و قرآن، باز هم تكرار مي‏كنم در درج اول با اسلام و قرآن و در درج بعد ضوابط جهاني بر آن حكومت كند تا بتوانيم با دنيا قرارداد ببنديم، عرض بنده اين است كه اگر اين اصل را حذف بكنيد هيچ اشكالي توليد نمي‏كند، اصلًاتصويب نكنيد و بگذاريد كنار، ولي اگر بنا هست تصويب كنيد جوانبش را يعني هم جنبه‏هاي اسلامي و هم جنبه‏هاي جهاني آن را در نظر بگيرند و الا من با حذفش موافقم.
رئيس- با اجاز آقايان اين اصل برگردد به كميسيون و فردا مطرح مي‏كنيم.
فاتحي- اشتباهي كه ايشان كردند اين بود كه طوري وانمود كردند كه قوانين اسلام با قوانين مترقي دنيا نمي‏سازد، اگر قوانين اسلام را بتوانيم به طور صحيح به مردم ارائه كنيم مترقي‏ترين قوانين دنياست، ما بايد برنام قر آن را پياده كنيم.
رئيس- اجازه بفرماييد اين اصل به كميسيون برود.
رباني شيرازي- اين از اختيارات شما نيست كه برود كميسيون، بگذاريد موافق و مخالف صحبت بكنند. شما استبداد نشان مي‏دهيد و مي‏گوييد برود كميسيون در اين مورد پيشنهاد داده شده و بايد قرائت بشود.
رئيس- پيشنهاد داده شده است كه برود به كميسيون و دو تا پيشنهاد است كه اصلاح عبارتي است.
رباني املشي- اگر شما طبق آيين‏نامه عمل بكنيد اول همين اصل پيشنهادي را بايد با اصلاحات مختصري كه لازم مي‏دانيد به رأي بگذاريد اگر موافقت نشد آن وقت به كميسيون مي‏رود.
رئيس- بنا بود كه در زمين كارها بحث پيشنهادي نباشد بلكه آن چيزي كه كميسيون هفت نفري تصويب مي‏كند، به كميسيون مشترك بيايد مثل اين‏كه در كميسيون هفت نفري كه تصويب كرده‏اند و به كميسيون مشترك آمده است در آنجا رسيدگي كافي نشده، بنابراين احتياج دارد مجدداً بحث و بررسي كافي در كميسيون مشترك بشود.
رباني شيرازي- آقا اين نظر خود شما است چرا اصرار مي‏كنيد؟ وقتي يك اصل به جلس علني مي‏آيد بايد موافق و مخالف رويش صحبت بكنند و اگر رأي نياورد مي‏رود به كميسيون، شما
                        صورت مشروح مذاكرات قانون اساسى‏جلسه‏31-1، ص: 760
قبل از صحبت موافق و مخالف و رأي گرفتن مي‏گوييد برود به كميسيون.
رئيس- خود شما پيشنهاد داده‏ايد و چند نفر نيز پيشنهاد داده‏اند و عبارت‏ها را تغيير داده‏اند تصميم بگيريم. كساني كه موافق‏اند اين اصل برود به كميسيون و فردا مورد بررسي قرار بگيرد و برگردد اينجا دست بلند كنند. (عد كمي دست بلند كردند) رد شد. پس آقاي فارسي به عنوان مخالف بيايند صحبت كنند.
فارسي- بسم الله الرحمن الرحيم. ابتدا در رابطه با فرمايشات جناب آقاي مكارم كه نقل قول بود، تعريف جرم و اين‏كه اين جرائم در شريعت اسلام مدون باشد و يا مجلس شوراي ملي آن را تدوين بكند، هيچ ربطي به اين قراردادها از لحاظ جنب حقوقي ندارد اگر هم ارتباطي داشته باشد، دادگاه‏هاي دادگستري از ابتداي انقلاب تا حالا كار كرده‏اند و به كارشان ادامه مي‏دهند. هيچ وقت همين دادگاه‏هايي كه پناهگاه آن شركت‏هاي خارجي بوده تعطيل نشده است و در كنار اين دادگاه‏ها و دستگاه‏هاي قضايي كه از نظر آن شركت‏ها و دولت‏ها معتبر بوده، دادگاه‏هاي ويژ انقلاب تأسيس شده است، مثل تمام انقلابات. اين دادگاه‏ها نمي‏توانست به استناد آيين دادرسي رژيم طاغوتي عمل بكند، مستقيماً از شريعت اسلامي كه شريعتي است مورد قبول تمام ملت ايران و مسلمين جهان، به استناد آنها و با استنباط قاضي شرع كه خودش مجتهد است عمل كرده است. ما در اين دادگاه‏ها به قانوني كه مورد قبول ملت است عمل كرده‏ايم، اين را هم عرض كنم كه آن «اهل الذكري» كه ايشان مي‏فرمايند آن اهل الذكر از نظر من مشخص است، ايشان موافق دادگاه‏هاي انقلاب به شكلي كه تاكنون عمل كرده و مي‏كنند نبودند. اظهارات زيادي هم عليه اين دادگاه‏ها كرده‏اند كه در مطبوعات هم منعكس شده است، طرحي هم براي دادگاه انقلاب پيشنهاد كرده‏اند كه مناسب انقلاب نبوده و مناسب شريعت اسلام هم نبوده است، از اين جهت حرف ايشان هيچ ربطي ندارد، تازه من در صحت ادعاي آن شخص هم شك دارم، اولًا مي‏توانيم از دولت سؤال كنيم و ببينيم آيا ارتباطي دارد با اين‏كه جرائم چگونه بايد مشخص بشود يا نه، ثانياً اين اصل مي‏تواند اصل درستي باشد و اصل درست هم هست بر اساس اصولي كه قبلًا تصويب كرده‏ايم در مجلس شوراي ملي آينده فقها به انداز كافي هستند و جرم‏شناسان هستند و فهرستي از جرائم كه مشخص مي‏كنند حتماً جرائمي هست كه شريعت اسلام اينها را مشخص كرده است. كيفري هم كه بر آن جرائم تعيين مي‏كنند و طرز رسيدگي‏اش و دادگاه‏هاي صالحه و كيفري همه با اسلام مطابقت دارد، در اين شك نيست و مسأله اين است كه تا وقتي مجلس شوراي ملي اين كار را بكند و شوراي رهبري يا فقيهي كه ولايت امر مطلق به او است اينها را تصديق بكند، تا آن زمان ما دادگاه خواهيم داشت و جرائمي وقوع پيدا مي‏كند كه در قانون گذشته ذكر نشده ولي از نظر شريعت اسلام جرم است و در قانون گذشته هم اينها جرم شناخته نشده است و نمي‏تواند مبناي كار در دادگاه‏هاي دادگستري باشد. بنابراين، يا حاكم شرع يا قاضي به عنوان مجتهد از شريعت استنباط مي‏كنند و عمل مي‏كند، به استناد اين‏كه اين كار جرم است و به تشخيص خودش محكوم مي‏كند، اين ماده پس از آن‏كه در رفراندوم تصويب شد، آن مجازات‏ها را منع مي‏كند. ما بايد يك ضميمه‏اي اينجا داشته باشيم كه تاريخ اجراي اين اصل را مشخص كند، يعني تاريخ اجراي اين اصل بايستي از نخستين دور مجلس شوراي ملي باشد تا فهرست جرائم را مشخص كند و به مردم اعلام كند و آن مبناي كار براي دادگاه‏ها از آن تاريخ به بعد باشد اين عرايضي بود كه داشتم.
                        صورت مشروح مذاكرات قانون اساسى‏جلسه‏31-1، ص: 761
رئيس- آقاي غفوري فرمايشي داريد بفرماييد.
دكترگلزاده غفوري- بسم الله الرحمن الرحيم. مسائلي است به اعتبار اين‏كه هم يك جامعه در درون خودش و هم در ارتباط با جامع ديگر بايد موقعيت اجتماعي خود را روشن بكند. مي‏خواستم به طور خلاصه به جاي اين اصل و كاري كه از اين اصل ساخته است اشاره بكنم كه اين اصل براي چه هست، اول براي آن‏هايي كه اين اصطلاح را جور كردند و بعد آمده، در دانشكده‏هاي حقوق ما رايج شده، همان مسأله‏اي كه اشاره شد مسأل عطف به ماسبق است يعني چيزي امروز گفته مي‏شود مثلًا امروز عبور از خيابان ممنوع است، اگر قبل از اين‏كه قانون تصويب بشود كسي از آنجا عبور كرده مي‏گوييم اين قانون شامل او نمي‏شود چون قانون عطف به ماسبق نمي‏شود. اين اصل مسأله است، مسأل دوم اين است كه بببينيم آيا صرف وضع، كفايت مي‏كند يا نه، اينها مسأل احكام موضوعه شرعي است كه در ميان خودمان مطرح است كه ما به آنها احكام وضع شده مي‏گوييم. صحبت سر اين است كه چنان‏چه افراد چه از مسلمان‏ها و چه از غير مسلمان‏هايي كه در منطق اسلامي زندگي مي‏كنند و از اين قانون وضع شده آگاهي ندارند، چنان‏چه عملي بر خلاف اين قانون انجام دادند، چگونه بايد با آنها رفتار كرد. بنابراين دو مسأله مطرح است، يكي اين‏كه وقتي قانون وضع شد اعلام و نشر بشود و يكي اين‏كه علاوه بر اين‏كه اعلام و نشر مي‏شود آن طرف هم اطلاع پيدا كند. از نظر اين مسائل حقوقي كه مطرح است، مي‏گويند اطلاع پيدا كردن او لازم نيست براي اين‏كه اگر او ادعا بكند در دادگاه كه من مطلع نشدم ما وسيل اثبات نداريم، اين است كه آمدند و گفتند اطلاع او مهم نيست، چه اطلاع پيدا بكند و چه اطلاع پيدا نكند ولي نشرش مهم است. بنابراين مسأله اين است كه هر چيزي كه جرم است بايد نشر و اعلام شده باشد، حالا كه از نظر شرع «قانون وضع شده» بايد اعلام هم بشود، يعني هر كسي مرتكب كاري مي‏شود بداند كه اين كار جرم است و بداند ميزان مجازات اين كار چه قدر است، يعني تكليفش اين است كه برود و بداند، اگر نرفت و ندانست و مرتكب اين كار شد و در عين حال اين قانون اعلام و نشر شده و در دسترس هم قرار گرفته آن وقت مجرم است. مسأل دوم اين‏كه ... (صدوقي صحبت سر اين است كه از نظر شرع منتشر شود ولي از طرف قانون منتشر نشود). همين بايد به اطلاع مردم برسد، نشد هم نشده و در رساله‏ها هم نوشته شده، صحبت سر اين است كه ما در جامع خودمان يك مجموعه‏اي در روزنامه‏ها يا در رسانه‏هاي گروهي و يا در هر چيز ديگري منتشر بكنيم. البته من حكايت وضع موجود را مي‏كنم و تصميم با آقايان است. مسأل ديگر اين است كه در جوامع اسلامي يا در جامعه‏هاي ديگر براي داخل كشور خودشان يك مقرراتي دارند ولي از آن وقتي كه خارجي‏ها آمدند و در اين كشورها زندگي مي‏كنند، يك مسأله‏اي كه همه مي‏دانيد يعني مسأل كاپيتولاسيون به وجود آمد، اما اين مسأله اين چنين است كه اگر چنان‏چه در جايي قوانين مورد قبول نيست يا قوانين طوري است كه به اطلاع نمي‏رسد ولي اجرا مي‏شود، يك عده‏اي كه تابعيت جاهاي ديگر را دارند، اينها مثلًا در خيابان مرتكب جرمي شدند ولي از نظر حقوق بين‏المللي عرض كردم حكايت وضع موجود در دنيا مي‏شود و تصميم با آقايان است، اين شخص مي‏آيد و مي‏گويد چون من اطلاع ندارم و يا اطلاع دارم و قبول ندارم، اين وضعي كه اينجا هست مال معتقدين به اين مرام و مكتب است و من معتقد به اين مقررات نيستم. بنابراين از طريق بين‏المللي اقدام مي‏كند و مي‏گويد رسيدگي به اين كاري كه من كرده‏ام بايد مطابق قانون‏
                        صورت مشروح مذاكرات قانون اساسى‏جلسه‏31-1، ص: 762
كشور خود من باشد. اين سابقاً يك محظوراتي را در اين مملكت پيش آورده كه با يك مشكلي و با يك حركتي اين محظور برطرف شد. يك عده‏اي اينجا زندگي مي‏كردند و هزار نوع جرم مرتكب مي‏شدند و دادگاه‏هاي ما را هم قبول نداشتند، حالا با توجه به اين دو سه تا مسأله هر كدام را صلاح مي‏دانيد بفرماييد. يكي مسأل عطف به ماسبق است و يكي نشر بعد از وضع است اعم از اين‏كه طرف مطلع بشود يا نشود و يكي هم مسأل كاپيتولاسيون است كه اينها را آقايان در نظر داشته باشند اگر صلاح مي‏دانيد و احتياج به بحث بيشتري دارد به صورت مفصل در جلس فردا صحبت بشود. اگر هم احتمال مي‏دهد كه قابل رفع است زياد بحث‏انگيز نباشد و بپردازيم به مسائل ديگر و من فكر مي‏كنم چون آن مسؤولي كه در جلسه صبح قرار بود اين موضوع را توضيح بدهد شايد به حدّ كافي درباره‏اش صحبت نشده، بنابراين بيشتر از اين وقت‏تان را نمي‏گيريم، هر طور صلاح مي‏دانيد عمل بكنيد.
رئيس- البته توضيح بدهم كه به عنوان موافق آقاي موسوي تبريزي بود و من آقاي غفوري را به عنوان اين‏كه سؤال‏شان را مطرح بفرمايند اجاز صحبت دادم و بعد وقتي كه بلند شدند چون صدايشان شنيده نمي‏شد، آقاي بهشتي به ايشان گفتند كه بيايند پشت تريبون، منظور اين است كه به عنوان موافق نوبت آقاي موسوي تبريزي بود، حالا آقاي موسوي فرمايشي داريد، (موسوي تبريزي- بنده صرف‏نظر كردم لطفاً رأي بگيريد).
سبحاني- آقاي رئيس يك پيشنهاد اصلاحي خدمت‏تان فرستاده‏ام لطفاً قرائت بفرماييد و اين اشكال شما را رفع مي‏كند.
رئيس- اينجا پيشنهاد شده كه اين اصل را اين طور بنويسيم «هيچ كس را نمي‏توان به سبب فعل و يا ترك فعلي به استناد عطف به ماسبق مجازات كرد» اگر اين طور بنويسيم ديگر اشكالي بر آن وارد نيست. آقاياني كه موافق‏اند اين متن را به صورتي كه قرائت كرده‏ام الآن مطرح بشود دست‏شان را بلند كنند. (يزدي- اين خلاف آيين‏نامه است، اول بايد خود متن را به رأي بگذاريد). (رباني شيرازي- آقا هم پيشنهادات را بخوانيد). پيشنهادات با هم جور در نمي‏آيد صد تا پيشنهاد است نمي‏شود همه را خواند. (بعد از كلم «وضع» كلم «اعلام» را اضافه بكنيد و رأي بگيريد). (يكي از نمايندگان- كلم «وقوع» را برداريد) خوب اجازه بفرماييد كلم «وقوع» را هم حذف بكنيم پس اصل را با اصلاحي كه به عمل آمد قرائت مي‏كنم:
اصل 41- هيچ فعل يا ترك فعلي از نظر قانون جرم محسوب نمي‏شود مگر به استناد قانوني كه پيش از آن وضع و اعلام شده باشد.
اين اصل را با اين پيشنهاد و با اين اصلاح به رأي مي‏گذاريم. لطفاً گلدان‏ها را براي رأي‏گيري ببريد.
 (اخذ رأي به عمل آمد و نتيج آن به شرح زير اعلام شد).
رئيس- نتيجآراء را اعلام مي‏كنم، عد حاضر در جلسه شصت و چهار نفر، تعداد آراء شصت و چهار رأي، موافق سي و سه رأي، مخالف شانزده رأي، ممتنع پانزده رأي، بنابراين رد شد. آقاي خزعلي فرمايشي داريد بفرماييد.
خزعلي- من معتقدم كه حسن‏نيت در تمام آقايان مسلم است ولي بعضي برخوردها پيدا مي‏شود كه گاهي هتك يك مسلمان است و وظيفه دفاع است، جناب آقاي مكارم نظريه‏اي را خواستند بيان كنند و نظريه‏اي بود از بعضي از كارشناسان، مسلماً نظر ايشان، نظر خير بود.
                        صورت مشروح مذاكرات قانون اساسى‏جلسه‏31-1، ص: 763
آقاياني هم كه اعتراض كردند من به حسن‏نيت آنها شكي ندارم ولي در برخورد طوري وانمود شد كه از بيان ايشان هتك اسلام شد و وابستگي به آمريكا شد، ايشان نظرشان اين نبود، يك مسلمان اگر ضربه‏اي به آبرويش برسد آقايان بايد دفاع كنند. ايشان نظرشان اين نبود و بايد توضيح داده شود، ايشان مي‏خواستند بگويند كه ضرب مالي به مسلمين نرسد، بله اگر بفرماييد اين مربوط به حقوق مدني است و مربوط به جرم است خوب است، اما اين‏كه بفرماييد آبروي اسلام رفت و يا وابستگي به آمريكا، اصلًا درست نيست و ايشان نظرشان اين نبود. نبايد يك مسلمان در ميان ما هتك بشود و من مي‏دانم كسي هم كه اعتراض كرده حسن‏نيت دارد، من از هيأت رئيسه انتظار داشتم زاويه‏هاي ديد را بيان كنند و من چون با خودم مي‏جوشيدم مجبور شدم ابلاغ بكنم. آقايان هم كه ابلاغ نفرمودند اين قضيه را اصلاح بكنند.
11- پايان جلسه‏
رئيس- ما از تذكر آقاي خزعلي خوش‏وقتيم و اميدواريم كه بعد از اين چنين سوءتفاهم‏هايي تكرار نشود. جلسه را ختم مي‏كنيم. جلس بعدي‏مان فردا بعد از ظهر خواهد بود.
 (جلسه ساعت هفده و پنجاه و پنج دقيقه پايان يافت).
رئيس مجلس بررسي نهايي قانون اساسي- حسينعلي منتظري‏
                        صورت مشروح مذاكرات قانون اساسى‏جلسه‏31-1، ص: 765
                        جلسه سي‏ام‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه ساعت پانزده روز سوم مهرماه 1358 هجري شمسي برابر با سوم ذيقعده 1399 هجري قمري به رياست آيت‏الله حسينعلي منتظري تشكيل شد.
                        صورت مشروح مذاكرات قانون اساسى‏جلسه‏31-1، ص: 766
فهرست مطالب‏
1- اعلام رسميت جلسه و قرائت صورت اسامي غايبين و ديرآمدگان جلسات قبل‏
2- نطق قبل از دستور آقاي فوزي‏
3- ادامه بحث و تصويب اصل 41 (اصل سي و دوم)
4- طرح و تصويب اصل 42 (اصل سي و هشتم)
5- طرح و تصويب اصل 43 (اصل سي و نهم)
6- طرح و تصويب اصل 36 (اصل سي و سوم)
7- طرح و تصويب اصل 44 (اصل چهلم)
8- طرح و تصويب اصل 45 (اصل سي و يكم)
9- طرح و تصويب اصل 46 (اصل سي‏ام)
10- طرح و تصويب اصل 47 (اصل شصت و دوم)
11- پايان جلسه‏
دبيرخانه مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 767
1- اعلام رسميت جلسه و قرائت صورت اسامي غايبين و ديرآمدگان جلسات قبل‏
رئيس- اعوذ بالله من الشيطان الرجيم. بسم الله الرحمن الرحيم. جلسه رسمي است. اسامي غايبين جلسه عصر ديروز قرائت مي‏شود. آقايان: حائري، طباطبايي، ميرمرادزهي، هاشمي‏نژاد و نمايندگاني كه تأخير داشته‏اند، آقايان: باهنر 11 دقيقه، بني‏صدر 43 دقيقه، دكتر بهشتي 6 دقيقه، بيت اوشانا 67 دقيقه، حجتي 12 دقيقه، حسيني هاشمي 11 دقيقه، حيدري 14 دقيقه، خادمي 67 دقيقه، خالاتيان 14 دقيقه، خامنه‏اي 16 دقيقه، طاهري خرم‏آبادي 10 دقيقه، شهزادي 15 دقيقه، عرب 80 دقيقه، كرمي 13 دقيقه، كريمي 91 دقيقه، كياوش 19 دقيقه، گلزاده غفوري 10 دقيقه، مكارم شيرازي 11 دقيقه، موسوي اردبيلي 10 دقيقه، موسوي جزايري 12 دقيقه، نوربخش 33 دقيقه، يزدي 8 دقيقه و خانم گرجي 13 دقيقه.
غايبين امروز صبح در جلسه مشترك گروه‏ها، آقايان: حائري، خالاتيان، مهندس سحابي، كريمي، فاتحي، نوربخش، هاشمي‏نژاد و خانم گرجي.
نمايندگاني كه امروز صبح كه هم جلسه رسمي و هم كميسيون مشترك داشتيم، تأخير داشتند عبارتند از آقايان: اكرمي 10 دقيقه، بيت اوشانا 41 دقيقه، خادمي 54 دقيقه، خامنه‏اي 13 دقيقه، دستغيب 10 دقيقه، صدوقي 28 دقيقه، ضيايي 31 دقيقه، طباطبايي 44 دقيقه، فلسفي 33 دقيقه، مقدسي 13 دقيقه، مراغه‏اي 83 دقيقه، يزدي 16 دقيقه و شهزادي 135 دقيقه.
2- نطق قبل از دستور آقاي فوزي‏
رئيس- نوبت نطق قبل از دستور آقاي دكتر بيت اوشانا است كه تشريف ندارند و نفر بعدي آقاي طاهري گرگاني هستند كه ايشان هم تشريف ندارند.
يكي از نمايندگان- امروز جبهه ملي در يك نوشته مفصلي اتهامات زيادي به مجلس خبرگان وارد آورده و روزنامه اطلاعات آن را نقد كرده است، چه كسي جواب اين مطالب را مي‏دهد؟
رئيس- اقدام خواهد شد، آقاي فوزي بفرماييد.
فوزي- بسم الله الرحمن الرحيم. أَ فَحُكْمَ الْجاهِلِيَّةِ يَبْغُونَ وَ مَنْ أَحْسَنُ مِنَ اللَّهِ حُكْماً لِقَوْمٍ يُوقِنُونَ. خداوندا تو را سپاس مي‏گذارم و درود و تهنيت بي‏پايان به روان پاك پيغمبرت و جانشين‏هايش مي‏فرستم. پروردگارا تو را چگونه مي‏توانيم در قبال اين نعمت عظمي، يعني برقراري جمهوري اسلامي كه با لطف و تفضل خود كه خواسته ملت ايران بود به ما ارزاني فرمودي شكرگذار باشيم و مخصوصاً تشكيل مجلس خبرگان كه گام ديگري در تثبيت و تأييد اين حكومت است موجبات مزيد تشكر و امتنان ما را فراهم مي‏سازد. نظر به اين‏كه در خارج بسا بحث و
                        صورت مشروح مذاكرات قانون اساسى‏جلسه‏31-1، ص: 768
گفت‏وگو مي‏شود كه چرا در مجلس خبرگان جهت بررسي نهايي پيش‏نويس قانون اساسي اكثراً از آقايان علما و روحانيون تعيين شده‏اند، لذا عرايض بنده مطالبي در جهت رفع اين اشكال و ابهام است. مجلس خبرگان در مورخه بيست و پنجم ماه مبارك رمضان مطابق بيست و هشتم مردادماه در همين‏جا با تلاوت آياتي چند از كلام الله مجيد افتتاح و كار خود را آغاز نمود. بنده از استماع اين آيات اشك در چشمانم حلقه زد و روي صورتم سرازير گرديد خودم را كنترل كردم و الا نزديك بود به شدت گريه كنم. اين حالت من سه علت داشت: اول اين‏كه با توجه به آيات تلاوت شده چنان احساس مي‏كردم كه همين الان اين آيات دارد از طرف مصدر وحي به وسيله منادي صادر و قرائت مي‏گردد، لذا سرتاپاي وجودم را تكان داد و انقلاب جديدي در وجودم ايجاد نمود. علت دوم اين‏كه متوجه شدم يك سال پيش در همين‏جا چه بسا اشخاصي براي تضعيف و امحاء اسلام و قرآن مي‏كوشيدند و كسي نمي‏توانست تصور كند و پيش‏بيني نمايد كه بلاتشبيه به مانند كعبه پس از اين‏كه مكه معظمه به دست تواناي پيامبر عظيم‏الشان اسلام فتح گرديد، از لوس كفر و شرك و بت‏ها زدوده و پاك گرديد، پس از گذشت يك سال بعد از اين‏كه جمهوري اسلامي به دست تواناي رهبر انقلاب و همكاري‏هاي مراجع عاليقدر تقليد و همت و تشكل و جانبازي ملت برقرار شد، مجلس خبرگان در همين‏جا تشكيل شود و اسلام از همين‏جا احياء و ترويج شود و چهره خود را به جهان و جهانيان عرضه بدارد. اما علت سوم كه بيشتر مرا متأثر و منقلب نمود اين بود كه آيه‏اي كه تلاوت شد به نظر حقير بسيار مناسب بود، آيه امانت بود، «إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ إِنَّ اللَّهَ نِعِمَّا يَعِظُكُمْ بِهِ إِنَّ اللَّهَ كانَ سَمِيعاً بَصِيراً»؛ آري اداي امانت وظيفه بسيار سنگين و خطيري است، ملت شريف ايران با انتخاب ما و اعظام ما به اين مجلس كليه زحمات و مشقات و نتايج جانبازي و فداكاري و بلكه سرنوشت و مقدرات خود را به دست ما امانت سپرده است تا چگونه از عهده اين وظيفه خطير برآييم و اين وظيفه سنگين الهي را آن طوري كه مرضي پروردگار عالم و خواسته ملت است به دست آنان و اعقابشان بسپاريم. در اينجا بايد توجه كرد كه ملت از ما چه مي‏خواهد، به عبارت ديگر مردم رفع نياز و اداره امور اجتماعي و تأمين رفاه و آسايش عمومي را چگونه از ما خواص انتظار دارند و اين مطلبي است قابل توجه كه مردم چه قانوني را از ما مي‏خواهند، و مطلب ديگر اين‏كه آيا قانوني را كه ملت از ما مي‏خواهند قطع نظر ازاين حيث، قانون في حدّ ذاته و در نفس‏الامر مفيد اين جامعه است يا خير، در اين زمينه چه بسا مطالبي توسط آقايان و دوستان گرامي و اساتيد محترم گفته شده است. بنده نيز خواستم اداي وظيفه كنم و نوبت گرفتم تا اين‏كه مطالبي را عرضه بدارم. راجع به قسمت اول بايستي سؤال كرد كه آيا ملت از براي چه انقلاب نمود و چه عاملي باعث پيروزي انقلاب شد؟ مگر اتحاد و همبستگي ملت نبود كه از نيروي ايمان و قدرت مذهبي آنان سرچشمه مي‏گرفت و انقلاب را به مرحله پيروزي رسانيد؟ مگر قطع نظر از مقام والاي رهبري، جامعه روحانيت ايران نبود كه پيشرو اين نهضت قرار گرفته بود و ملت شريف ايران به نداي جامعه روحانيت خود كه در واقع نداي قرآن و اسلام بود لبيك گفت و با عزم و اراده محكم كه با قدرت و نيروي ايمان و عقيده مذهبي آنان ارتباط داشت با كمال شهامت و رشادت، جانبازي و فداكاري نمودند؟ مگر اين انقلاب به بهاي خون شهيدان مخصوصاً از تيپ جوانان، ناله ستمديدگان و زجر و شكنجه زندانيان، آوارگي تبعيدشدگان، سوگ ماتم‏ديدگان، شعار تظاهركنندگان كه اكثر غريب به اتفاق آنان مذهبي بودند و در مساجد اجتماع مي‏نمودند تمام نشد؟ بلي، بنابراين ملت با اين روحيه و با اين عقيده و با اين هدف‏
                        صورت مشروح مذاكرات قانون اساسى‏جلسه‏31-1، ص: 769
و مرامي كه داشت از ما چه مي‏خواهند؟ مگر جز احكام اسلام و قرآن چيز ديگري را از ما مطالبه مي‏كنند؟ مگر شعار ملت غالباً اين نبود، «استقلال، آزادي، حكومت اسلامي» و عملًا خواسته خودشان را به مرحله ثبوت رسانيدند كه نود و هشت و دو دهم درصد به جمهوري اسلامي رأي دادند. بنابراين خواسته ملت، قوانين مقدسه اسلام و احكام متقن و خلل‏ناپذير قرآن است، در اين صورت كساني مي‏توانند مقررات مصوبه و قانون اساسي را با احكام اسلامي انطباق دهند كه در اين رشته تخصص دارند كه همانا جامعه روحانيت مي‏باشد. بنابراين افراد و اشخاصي كه اشكال مي‏كنند كه چرا اكثراً جامعه روحانيت در اين قسمت انتخاب شده‏اند، اشكال آنها منتفي است. و اما راجع به قسمت دوم: يك فرد مسلمان از نقطه‏نظر مذهبي معتقد است به اين‏كه احكام اسلامي از ناحيه پروردگار عالم صادر شده است. پروردگاري كه خود، خالق بشر است. ماهيت و خصوصيت او را مي‏داند. بلكه خود اين ماهيت و خصوصيت را ايجاد كرده است، آيا صلاح و فساد او را خود بهتر مي‏داند يا غير او؟ البته خودش بهتر مي‏داند نه غير او، بنابراين از نقطه‏نظر عقيده مذهبي يك فرد مسلمان با دليل و منطق و از روي دليل و عقل مي‏تواند بگويد كه احكام اسلامي و قوانين قرآن بهترين احكام و بهترين دستورات است. چه دستوري بهتر از دستورات اسلامي مي‏توان يافت كه كليه شؤون اجتماعي، نظامي، فرهنگي، اقتصادي، سياسي و كليه اقشار اعم از بزرگ و كوچك، صغير وكبير، مرد و زن، كارگر، زارع، مالك، مستأجر، اقليت‏هاي مذهبي همه و همه را به نحو احسن و شايسته بيان كرده باشد؟ يك نفر كه در خارج تحصيل مي‏كرده، گفته است بعد از اين‏كه من فارغ‏التحصيل شدم براي رساله‏اي كه مي‏خواستم بنويسم، قاعده لاضرر و لا ضرار را عنوان كردم كه موجب تحسين و اعجاب استادم شد. از من پرسيد اين مطالب را از كجا نوشتيد؟ و اضافه كرد كه چرا شرقي‏ها كه اين مطالب را دارند به ما عرضه نمي‏كنند قانوني كه حكم كليه حوادث و قضاياي محتمل‏الوقوع است ولو آن‏كه در عرض چندين هزار سال يك مرتبه اتفاق بيافتد، مثل ارث بردن دو نفر كه از هر بين به يكديگر متصل باشند كه علي‏الظاهر تا به حال يك مرتبه چنين مولودي در كشور چين به وجود آمده است و يا حكم عبادت در قطبين كه شش ماه شب و شش ماه روزاست، به نحو جامع و كاملي بيان كرده باشد، آيا قانوني جامع‏تر و كامل‏تر از اين مي‏توانيم پيدا كنيم؟ خير، بنابراين نتيجه بحثم اين شد كه قانون اساسي در عين اين‏كه لازم است متضمن سعادت و ترقي ملت ايران بوده باشد، كلًا بايستي با قوانين اسلامي نيز منطبق باشد و به همين دليل ثابت مي‏شود كه شوراي نگهبان و ولايت‏فقيه هم كه آنها هستند مي‏توانند از ادلّه شرعيه، احكام اسلامي را استنباط كنند و آنها هستند كه بهتر مي‏توانند قوانين و مقررات مصوبه را با احكام اسلامي انطباق دهند. علي هذا تعيين علما و روحانيون براي حفظ قانون اسلام و دخالت در امورات مسلمين و امورات لازم و ضرور به دليلي كه ذكر شد ثابت و مدلّل مي‏گردد.
رئيس- آقاي فوزي يك دقيقه بيشتر وقت نداريد.
فوزي- در آخر عرايضم از آنجا كه وقت تمام شد، مي‏خواهم دو سه فقره پيشنهاد بكنم كه زمينه‏اي براي بعد بوده باشد و پيشنهادات عبارت از اين است كه در قانون اساسي طرح‏هاي كلي و اصولي در نظر گرفته شود كه دهات از عمران و آبادي اساسي برخوردار شوند و دهاتي‏ها هم به مانند شهري‏ها ازمزاياي اجتماعي بهره‏مند گردند. جامعه‏اي از فضلا و از افراد متعهد و متقي به نام جامعه مؤلفين براي تأليف كتب مذهبي تشكيل مي‏شود كه اين كتب را در چاپخانه‏هايي كه در سرتاسر ايران تشكيل مي‏گردد به طبع رسانند تا به قيمت نازل و ارزان در
                        صورت مشروح مذاكرات قانون اساسى‏جلسه‏31-1، ص: 770
اختيار جوانان گذاشته شود تا آنها بيشتر و بهتر بتوانند از مطالب مذهبي استفاده كنند و نيز زمينه داد و ستد و تجارت كه جريان صحيح و مشروع آن باعث پيشرفت اقتصاد و ترقي ملت و مملكت است فراهم گردد و ايضاً دولت توجهي به منطقه كردستان داشته باشد، از آنجايي كه مناطق كردنشين در رژيم سابق از مزاياي اجتماعي آن طوري كه بايد و شايد برخوردار نبودند. در اين حوادث و جريانات اخير چه بسا ضدّ انقلابي‏ها و افراد ماجراجو و فرصت‏طلب از اين قبيل عناوين سوء استفاده كرده و آنها را اغفال و اغوا كرده بودند. اگر چنان‏چه گذشته‏ها را بشود ترميم كرد و عنايت بيشتري به حال آنها گردد فكر مي‏كنم ديگر بهانه و فرصتي به دست اين قبيل افراد داده نشود و نتوانند در مرام خود و در ايده خود پيشرفت حاصل كنند.
خلاصه با اين جمله عرايضم را خاتمه مي‏دهم، قانون اساسي در عين اين‏كه لازم است با قوانين اسلامي كاملًا منطبق باشد و انطباق اينها را هم به طوري كه عرض كردم اهل فن و آن افرادي كه متخصص در اين رشته هستند بهتر مي‏توانند انجام بدهند، لازم است متضمن ترقي و سعادت ملت ايران باشد و طوري تنظيم شود كه چهره اسلامي را در دنياي مترقي آشكار نمايد و براي جهان اسلامي و بلكه كليه ممالك جهان الگو باشد. والسلام عليكم و رحمةالله.
رئيس- اعوذ بالله من الشيطان الرجيم. بسم الله الرحمن الرحيم. در بعضي از نوشته‏ها ديده مي‏شود كه راجع به مجلس خبرگان چيزهايي نوشته‏اند و مثل اين‏كه خودشان را قيم ملت ايران خيال كرده‏اند. آنها خيال كردند ملت ايران رشدي ندارد و احتياج به قيم دارد. ملت ايران با كمال آگاهي و هوشياري براي پياده كردن دستورات اسلام قيام و انقلاب كرده است و انقلاب ايران، انقلابي اسلامي بود. جوان‏هايي كه شهيد شدند همه در راه اسلام شهيد شدند و شعار ملت اين بود: «استقلال، آزادي، حكومت اسلامي»، معناي اسلامي اين است كه مقررات اسلامي در چارچوب حكومت برقرار باشد. قوانيني كه مي‏خواهند براي چنين حكومتي تنظيم بشود، همان‏طور كه آقاي فوزي فرمودند بايستي به دست كارشناسان مسائل اسلامي تنظيم بشود. ملت با بصيرت و هوشياري، علما و اهل علم را انتخاب كردند. البته اكثراً اهل علم و فضل هستند ولي ملاك عمامه نبود ملاك كساني بودند كه به مقررات اسلام شناسايي داشتند و آگاه و پاي‏بند و متعهد بودند.
مثل اين‏كه آقايان دلشان مي‏خواسته است يك حكومتي باشد به سبك غربي كه به همه آزادي مطلق بدهد ولي نه در چارچوب قوانين اسلامي، حالا اوقات‏شان از اين تلخ شده است كه يك عده افراد متعهد و مسؤول و علاقه‏مند به اسلام براي اداره مجلس انتخاب شده‏اند. بايد به آنها گفت كه ملت با هوشياري نماينده انتخاب كرده و احتياجي هم به قيم نداشته و ندارد و شما هم حق نداريد در كار ملت قضاوت كنيد. حالا به صرف اين‏كه خودشان را منتسب به ملت كردند نمي‏توان گفت كه قيم ملت باشند و هرچه مي‏گويند خواسته ملت است. خبرگاني را هم كه ملت انتخاب كرده‏اند براي همين بود كه اينها به آداب اسلامي خبره‏اند و ملاك‏شان عمامه نبوده بلكه ملاك آگاهي و آشنايي به مسائل اسلامي است.
3- ادامه بحث و تصويب اصل 41 (اصل سي و دوم)
رئيس- وارد دستور جلسه مي‏شويم، اصل 41 را مي‏خوانم:
                        صورت مشروح مذاكرات قانون اساسى‏جلسه‏31-1، ص: 771
اصل 41- هيچ‏كس را نمي‏توان دستگير كرد، مگر به حكم و ترتيبي كه قانون معين مي‏كند، در صورت بازداشت، موضوع اتهام با ذكر دلائل حداكثر در مدت بيست و چهار ساعت به متهم ابلاغ شود و مقدمات محاكمه او در اسرع وقت فراهم گردد، متخلف از اين اصل طبق قانون مجازات مي‏شود.
البته با توجه به اين‏كه اين اصول يك مرتبه در كميسيون‏هاي اختصاصي و يك مرتبه در كميسيون منتخب آقايان و يك مرتبه در كميسيون هفت نفري و يك مرتبه هم امروز صبح در كميسيون مشترك مورد مداقه قرار گرفته است، بنابراين گمان نمي‏كنم ديگر آقايان حرفي داشته باشند مگر سؤالات جزئي و مختصري كه آقايان داشته باشد. آقاي خامنه‏اي شما سؤال داريد يا اين‏كه مخالف يا موافق هستيد؟ (خامنه‏اي- مخالفم) بفرماييد جزء مخالفين صحبت كنيد.
خامنه‏اي- بسم الله الرحمان الرحيم. بنده عذر مي‏خواهم كه بار دوم است كه اين مطالب و ايرادات را عرض مي‏كنم، به طوري كه صبح هم گفتم خيال كردم نكته‏اي روشن شده است و آن را اصلاح مي‏كنند. اكثر آقايان در خلال كشاكش دوران گذشته گرفتار شده و به زندان رفته‏اند، سابقاً با وجودي كه قانون قرص و محكم بود، باز تخلف مي‏شد. يعني درقانون سابق لازم بود كه تفهيم اتهام بشود و مرجع تفهيم اتهام جايي بود كه شخص را دستگير مي‏كردند. مثلًا كلانتري يا ساواك اگر كسي را مي‏گرفت جرمش محرز بود. چون كلانتري و كلانترها به طور كلي ضابط دادگستري محسوب مي‏شوند، آنها مأمورند متهمين و طرف شكايت را ببرند و اين شخص اولين حقي كه دارد اين است كه بداند براي چه او را گرفته‏اند. اين را اصطلاحاً تفهيم اتهام مي‏نامند و اين حق قانوني در سابق رعايت نمي‏شد و چند روز كسي را نگه مي‏داشتند و منعكس نبود كه براي چه دستگير شده است و به محض اين‏كه تفهيم اتهام مي‏كردند در صورت‏جلسه تحقيقات مشخص مي‏شد و طرف هم اعتراض مي‏كرد و آنها هم ترتيب اثر مي‏دادند. اين بيست و چهار ساعتي كه در قانون سابق وجود داشت براي تفهيم اتهام نبود، براي اين نبود كه به متهم ابلاغ شود، چون فوراً بايد ابلاغ مي‏شد. براي اين بود كه متهم را دستگير كرده‏اند و آن ضابط دادگستري بايد به مراجع صلاحيت‏دار تحويل مي‏داد. مرجع صالح و بازپرس از جهات مختلف صلاحيت بيشتري دارند كه بالاخره به اين اتهام رسيدگي كنند. من از اين ماده اين‏طور استفاده مي‏كنم كه اگر فردا اين را به دست كسي داديم بفهمد موضوع اتهام حداكثر در مدت بيست و چهار ساعت به متهم ابلاغ مي‏شود. شما بيست و سه ساعت به آن مرجع حق داده‏ايد كه اصلًا در اين مدت به او نگويند تو را براي چه اينجا آورده‏اند و اگر خيلي مقرراتي باشند يعني در رأس ساعت بيست و چهار كه اين شخص آبرومند را به اتهام واهي، با دليل واهي گرفته‏اند، به حكم اين‏كه فراري بوده و ضابط هم اين حق را دارد كه او را دستگير كند. بسيار خوب بگيرند، ولي بايد زود رسيدگي بشود و در ظرف بيست و چهار ساعت ابلاغ نمايند و مقدمات محاكمه او در اسرع وقت فراهم شود كه معلوم نيست اين مقدمات چه قدر طول مي‏كشد و اگر كلانتري صلاح دانست كسي را با يك اتهام ساده دستگير كرد، چون معمولًا معلوم نيست دستگير شده مجرم باشد، در ظرف 24 ساعت برايش تفهيم اتهام مي‏كنند و يك چند روزي هم به عذر اين‏كه مأمور نداريم، پرونده كامل نيست او را نگه مي‏دارند و مي‏گويند بايد تحقيق محلي شود و شاهدها بيايند. بنابراين مي‏توانند مدت بيست و چهار ساعت در زيرزمين كلانتري نگاهش دارند.
                        صورت مشروح مذاكرات قانون اساسى‏جلسه‏31-1، ص: 772
اين بيست و چهار ساعتي را كه اينجا گنجانده‏ايد به هر قاضي و به هر وكيلي اگر بدهيد حدس مي‏زند در موقع چاپ چيزي از قلم افتاده است. براي اين‏كه صرفاً براي اين است كه در مدت بيست و چهار ساعت به مرجع صالح يعني دادسرا ارجاع شود.
اين اصل به اين صورت نه فقط حقي براي مردم ايجاد نمي‏كند بلكه حقوق گذشته آنها را هم از دست‏شان مي‏گيرد و خيلي هم خطرناك است و اصلًا در فرم هم نيست يعني نه فقط حق مردم را از يك مقام در خطر مي‏اندازد بلكه كافي است كه فقط يك پاسبان، كسي را بگيرد و برايش صورت‏جلسه‏اي تشكيل بدهند.
رئيس- آقاي موسوي تبريزي بفرماييد به عنوان موافق صحبت كنيد.
موسوي تبريزي- بسم الله الرحمن الرحيم. در اين اصل خيال مي‏كنم هيچ اشكال شرعي و قانوني وجود نداشته باشد. براي اين‏كه اشكالاتي را كه آقاي خامنه‏اي فرمودند كافي است كه با يك اتهام يا يك چيز جزئي يقه آدم را بگيرند و ببرند، نمي‏دانم از كجاي اين اصل اشكالش فهميده مي‏شود، زيرا نوشته شده: «هيچ‏كس را نمي‏توان دستگير كرد مگر به حكم و ترتيبي كه قانون معين مي‏كند». آن پاسباني كه مي‏خواهد متهم را بگيرد بايد به صرف قانون تكليفش معين شود تا قانون به او اجازه بدهد. قانون چه وقت اجازه مي‏دهد؟ وقتي كه كسي از طرف مراجع صالح مجرم شناخته شود، ممكن است براي شما اتهام باشد، ولي براي مراجع صالح جرم طرف ثابت شده است. از اين عبارت فهميده نمي‏شود كه پاسبان به صرف اتهام كسي را بگيرد و ببرد. «مگر به حكم و ترتيبي كه قانون معين مي‏كند» و به قول آقاي يزدي ترتيب بازداشت و ترتيب دستگير كردنش هم به حكم قانون است. پس به صرف اتهام نيست و هيچ خطري هم ندارد كه فردا كسي را به مجرد اتهام بگيرند و ببرند، زيرا هم ترتيب گرفتن و هم اتهام بايد مطابق قانون باشد.
و اما موضوع اتهام با ذكر دلائل كه بايد حداكثر در مدت بيست و چهار ساعت باشد. اين حداكثر زمان ممكن است، در همان ساعتي كه كسي را گرفتند و به كلانتري يا جاي ديگر بردند. بايد به او بگويند چرا تو را گرفتيم، ممكن است هم نگويند، ولي حدّي را كه براي او تا بيست و چهار ساعت قائل شده‏اند حدّ معقولي است و اين‏كه جناب آقاي خامنه‏اي فرمودند در زمان طاغوت اين‏طور بود، آنجا قانون درست بود ولي كسي اجرا نمي‏كرد، اين اشكال در ضامن اجرا است نه اين‏كه اشكال قانون باشد، اشكال در كيفيت اجراي قانون است بعد از آن‏كه كسي متهم به سرقت يا قتل يا زنا شد يا متهم به اخلال عليه امنيت مملكت است بايد اين مقدار دست دولت را باز بگذاريم كه متهم را دستگير كند و به طوري كه صبح هم با جناب آقاي طباطبايي صحبت شد شرعاً هم اشكالي ندارد اگر كسي واقعاً جرمش شخصي يا اجتماعي است در قانون شرع هم مي‏توانيم آن را در قالبي بريزيم كه هيچ‏گونه اشكالي نداشته باشد. براي جلوگيري از منكرات و براي جلوگيري از در هم و بر هم بودن عالم اجتماع حاكم شرع هم حق دارد كسي را كه مرتكب جرمي شده بگيرد، اينها هم مي‏توانند به موجب قانون بگيرند. منتها افرادي كه او را مي‏گيرند بايد ضامن اجراي قانون باشند، اگر قانون به طريق صحيح اجرا شود در اولين مرحله‏اي كه مجرم را به كلانتري مي‏برند بايد اتهام او را با دلايل ذكر كنند و اين‏كه فرمودند اگر در مدت 24 ساعت تقصيرش معلوم نشد آبرويش مي‏رود. بايد بگويم كسي كه در مظان اتهام قرارگرفت فرقي نمي‏كند، چه يك ساعت او را نگه دارند چه بيست و چهار ساعت. لهذا اين‏
                        صورت مشروح مذاكرات قانون اساسى‏جلسه‏31-1، ص: 773
هم از نظر شرعي اشكالي ندارد و براي جلوگيري از منكرات و براي ايجاد جامعه‏اي كه با صلاحيت مجتمع اسلامي باشد مي‏توانيم اين را در حكم شرعي تنفيذ كنيم. فقيه و ولي امر مي‏تواند تنفيذ بكند و هيچ اشكالي هم ندارد.
و اما راجع به جمله سوم: «مقدمات محاكمه در اسرع وقت فراهم گردد». اسرع وقت معلوم است و مربوط به كيفيت اجرا مي‏شود يعني وقتي متهم را گرفتند و به كلانتري و يا جاي ديگري بردند در ظرف بيست و چهارساعت بايد مقدمات محاكمه را فراهم كنند و اگر كسي تخلف كرد قانون جرمش را تعيين مي‏كند، اين نه خلاف شرع است نه قانون.
فاتحي- اين‏كه نوشته شد: «به حكم و ترتيب قانون» اين به حكم قانون مدني است يا قانون شرعي؟
موسوي تبريزي- مراد همان قانون مدني است كه مطابق با قانون شرع است، بنابراين قانون، همان قانون مدني است و قانون ما هم همان قانون مدني شرعي است.
رئيس- آقاي يزدي سؤالي داريد؟
يزدي- سؤال من همان است كه آقاي خامنه‏اي فرمودند در قانون قبلي به مجرد اين‏كه كسي را مي‏گرفتند، اتهامش را مي‏گفتند حالا چه باعث شده كه بيست و چهار ساعت تأخير قائل شده‏اند؟
موسوي جزايري- آن زمان هم چنين چيزي معمول نبود و من فكر نمي‏كنم به محض اين‏كه كسي را گرفتند در همان دقيقه اتهامش راگفته باشند.
پرورش- اين‏كه مي‏فرماييد «در اسرع وقت» مقصود چه مدت زمان است، قدري توضيح بدهيد.
موسوي تبريزي- اسرع وقت نسبي است و به طور صحيح نمي‏تواند ضامن اجرا باشد بعد از آن كه به اتكاء اين مطلب كه «اسرع وقت» نوشته‏اند و بهترين عبارت هم هست دادگاه‏هاي ما، دادگستري ما و مراجع قضايي ما هم از نظر قانون و هم از نظر افراد به كلي شرعي شد، هيچ اشكالي در بين نيست زيرا ممكن است اين اسرع وقت دو ساعت، يا دو روز و يا ده روز باشد. پس موضوع اتهام را با دلايل جمع‏آوري مي‏كنند و بازپرسي انجام مي‏شود و بعد هم طبق قانون رفتار مي‏كنند. بنابراين باز اين مربوط به كيفيت اجرا مي‏شود و اگر ضامن اجرايي صحيح و درستي در دست نداشته باشيد و اين اسرع وقت را تا دو ساعت هم معين بكنيد باز درست از آب در نخواهد آمد. «اسرع وقت» ممكن است از نظر دادگستري دو ساعت و ممكن هم هست ده ساعت طول بكشد و تمام اشكال‏هاي شما متوجه كيفيت اجراي قانون است و الا اصل قانون، حاق قانون فكر مي‏كنيم اشكالي نداشته باشد، ولي ممكن است پرونده‏اي زودتر از دو ساعت طول بكشد و آن‏وقت اين دو ساعت را آن بيچاره چه كار بكند و يا پرونده‏اي باشد كه بيشتر از دو ساعت يعني ده ساعت يا دو روز وقت لازم داشته باشد.
صدوقي- مگر اين‏كه هيچ متهمي دستگير نشود.
موسوي تبريزي- بلي، آقايان مي‏گويند اصلًا هيچ متهمي دستگير نشود، مگر وقتي كه جرمش علني شود، آن وقت او را بگيرند، كه اين هم هرج و مرج در مملكت ايجاد مي‏كند.
رئيس- آقاي كياوش فرمايشي داريد؟
كياوش- سؤالي دارم راجع به اين مدت بيست و چهار ساعت است كه فرمودند آبروي‏
                        صورت مشروح مذاكرات قانون اساسى‏جلسه‏31-1، ص: 774
شخص مي‏رود يا نمي‏رود و آقاي موسوي هم فرمودند كه اين حدّ كاملي است. من معتقدم اگر كسي را در بازداشتگاهي نگاه داشتند و اتهامش ناحق بود، آبرو و حيثيتش مي‏رود و اگر كسي را گرفتند و بعد جرمش ثابت نشد به وسيله دادگستري و مراجع صلاحيت‏دار اعاده حيثيت و آبروي او را بنمايند و به هر طريق كه صلاح مي‏دانند جبران كنند، آن‏وقت به عقيده بنده اين اصل كامل مي‏شود.
رئيس- اجازه بدهيد پيشنهادات رسيده را كه بيشتر از دو سه تا هم نيست بخوانم:
 «هيچ‏كس را نمي‏توان بازداشت كرد مگر به حكم و ترتيبي كه قانون معين مي‏كند، در صورت بازداشت بايد موضوع اتهام با ذكر دلايل فوراً تفهيم و حداكثر تا بيست و چهار ساعت پرونده امر به مراجع صالح ارسال و مقدمات محاكمه در اسرع وقت فراهم گردد. متخلف از اين اصل طبق قانون مجازات مي‏شود».
مقدم مراغه‏اي- بنده هم پيشنهادي دارم كه مي‏خوانم.
رئيس- صبح موقعي كه اين اصل مطرح شد شما تشريف نداشتيد و قرار ما اين شد آقاياني كه در كميسيون‏ها تشريف نمي‏آورند در جلسه علني حق اظهارنظر نداشته باشند.
مقدم مراغه‏اي- بنده بودم يا نبودم به جاي خود، ولي آيا مي‏توان مرا از حقم محروم كرد و اجازه اظهارنظر نداد؟
رئيس- تشكيل كميسيون مشترك براي اين است كه از اتلاف وقت جلوگيري بشود، اگر بنا باشد آقايان در كميسيون مشترك شركت بكنند و چيزي را آنجا تنظيم بكنند بعد عصر عده‏اي بيايند و همه كاسه و كوزه‏ها را بشكنند كه صحيح نيست. بنابراين براي اين‏كه حقشان محفوظ باشد بايد به كميسيون تشريف بياورند تا بتوانند در جلسه علني با بصيرت و اطلاع قبلي حضور پيدا كنند. پيشنهاد آقاي فاتحي را مي‏خوانم:
 «جز در موارد جرائم مشهود، هيچ‏كس را نمي‏توان دستگير يا زنداني كرد مگر به موجب حكم يا قرار محاكم صالحه قضايي، حكم يا قرار بازداشت حداكثر تا بيست و چهار ساعت بايد به متهم ابلاغ شود، مجازات تخلف از اين اصل را قانون معين مي‏كند.»
در جرائم مشهود، يعني فوراً مي‏توانند كسي را دستگير كنند و در غير اين صورت به موجب قرار صادره بايد باشد، پيشنهاد آقاي رباني شيرازي را مي‏خوانم:
 «هيچ‏كس را نمي‏توانند بازداشت كنند مگر به حكم و ترتيبي كه قانون معين مي‏كند و در اين صورت حكم بازداشت را دادستان با ذكر دلايل تا حداكثر بيست و چهار ساعت به متهم بايد ابلاغ نمايد.»
مكارم شيرازي- بايد در قانون جزا و موارد ديگر هم نوشته شود.
رئيس- آقاي ميرمرادزهي نوشته‏اند: «هيچ‏كس را نمي‏توان دستگير كرد مگر به ترتيبي كه قانون معين مي‏كند و در صورت بازداشت بايد به مقام صلاحيت‏دار قضايي اعزام شود تا مقدمات محاكمه در اسرع وقت فراهم گردد، متخلف از اين اصل طبق قانون مجازات مي‏شود». توضيح مي‏دهم كه آقاي خامنه‏اي نوشته‏اند كه: «اگر كسي را بازداشت كردند، همان وقت موضوع اتهام‏
                        صورت مشروح مذاكرات قانون اساسى‏جلسه‏31-1، ص: 775
با ذكر دلايل به او ابلاغ شود. اين يك امر ممكني است براي اين‏كه تا دلايل و شواهدي در دست نداشته باشند اصلًا نمي‏توانند او را بازداشت كنند، موضوع اتهام را فوراً بايد ابلاغ كنند، اما اين‏كه در ظرف بيست و چهار ساعت مقدمات را فراهم كنند اين موضوع عملي نيست.»
دكتر بهشتي- ايشان نوشته‏اند بايد برايش پرونده تشكيل بدهند نه اين‏كه محاكمه‏اش بكنند.
رئيس- نوشته‏اند پرونده امر به مراجع صالحه ارسال شود، ولي نمي‏شود. فوراً پرونده را ارسال كرد، چه بسا كه يك بازجويي يك ماه طول بكشد، پرونده امر يعني ضابط، يعني پرونده‏اي كه در شهرباني تشكيل مي‏شود.
خامنه‏اي- مثلًا در كلانتري مي‏نويسند اتهام تو چيست؟ طرف تو كيست؟ دليل تو چيست؟ بنده مي‏گويم آقا من پنج نفر شاهد دارم و آقا را مي‏برم آنجا يا قبول مي‏كنم يا منكر اين پرونده مي‏شوم.
رئيس- اگر اتهامش مثلًا سياسي باشد و ازطرف كلانتري بازداشتش كرده باشند آيا كلانتري مي‏تواند در ظرف بيست و چهار ساعت پرونده سياسي را تشكيل و به دادگاه بفرستد؟
خامنه‏اي- ملاحظه بفرماييد در يك مرجع ديگر اين شخص كه جرمش سياسي است متهم مي‏شود. مثلًا افسر يا قاضي جرمش را تعيين مي‏كند و پس ازتشكيل پرونده به مراجع صلاحيت‏دار تحويلش مي‏دهند. آنجا يا قبول مي‏كند يا منكر مي‏شود. مرجع دستگير كننده موظف است آن پرونده را به مراجع صالح بفرستد چون مراجع صالح به جرم دستگير شده رسيدگي مي‏كنند.
رئيس- پرونده مقدماتي را بايد به مراجع صالح بفرستند.
دكتر بهشتي- پرونده مقدماتي نمي‏خواهد.
رئيس- تذكري را كه آقا دادند اگر جرائم، مشهود بود دستگيرش مي‏كنند و اگر مشهود نبود مراجع قضائي توقيفش مي‏كنند، حكم روي قرار محاكم صالحه است.
مقدم مراغه‏اي- در اينجا اشكالي است كه بنده عرض مي‏كنم و آن راجع به دستگيري مجرم است.
دكتر بهشتي- اين قسمت در همان سطر اول اصل هست، «هيچ‏كس را نمي‏توان دستگيركرد مگر به حكم و ترتيبي كه قانون معين مي‏كند». در آنجا قانون جزا تكليف مجرم را معلوم مي‏كند. جرم مشهود، حكم دادستاني نمي‏خواهد ولي جرم غير مشهود حكم دادستاني لازم دارد و يا اين‏كه جرائم مشهود را به انواعي تقسيم كنند. بنابراين، اين نقطه‏نظر شما از بين نرفته و رعايت شده است، زيرا در اصل قانون اساسي نخواستند تفصيلش را بياورند و شما از اين قسمت نگران نباشيد.
مقدم مراغه‏اي- منظور بنده اين است كه اغلب آقايان گرفتار بوده‏اند. در ظرف بيست و چهار ساعت بايد پرونده را بفرستند به يك مرجع قضايي، مراجع قضايي تكليفش را معلوم كنند.
رئيس- بسيار خوب «در صورت بازداشت، موضوع اتهام بايد با ذكر دلايل فوراً تفهيم و حداكثر در مدت بيست و چهار ساعت به متهم ابلاغ شود»، ولي به نظر آقايان ابلاغ آن بايد كتبي باشد يا شفاهي؟ (نمايندگان- كتبي) پس بهتر است به اين صورت بنويسيم «موضوع اتهام‏
                        صورت مشروح مذاكرات قانون اساسى‏جلسه‏31-1، ص: 776
بايد با ذكر دلايل هر چه زودتر كتباً ابلاغ ...»
طاهري اصفهاني- من صبح پيشنهاد كردم بنويسيد «در اسرع وقت ممكن» آقايان عنايت نكردند، معلوم مي‏شود حرف‏هايي كه صبح مي‏زنيم ترتيب اثر داده نمي‏شود.
دكتر بهشتي- آقاي طاهري توجه بفرماييد يك چيزهايي هست كه بود و نبودش فرقي ندارد، اگر شما نوشتيد: «در اسرع وقت»، ضابط يك ماه طولش مي‏دهد و مي‏گويد: اين مدت اسرع وقت ممكن بود و بعد بايد او را محاكمه كرد كه آيا براي او اين اسرع وقت ممكن بوده يا نبوده است.
طاهري اصفهاني- فوراً هم بنويسيد اشكالي ندارد.
دكتر بهشتي- منظور از فوراً معلوم است، اگر بنويسيم فوراً بايد به او ابلاغ كتبي بشود، يعني ضابط همان وقت همراه خودش ورقه كتبي داشته باشد و اشكال ندارد كه فوراً بنويسد و با امضاي خودش به او بدهد و لازم نيست كه مقامات قضايي بنويسند اگر خودش ضابط است و حق دستگيري دارد، همان وقت هم بنويسد شما را به اين دليل دستگير كردم و به او بدهد.
رئيس- يك بار ديگر اصل را مي‏خوانم: «هيچ‏كس را نمي‏توان دستگير كرد مگر به حكم و ترتيبي كه قانون معين مي‏كند. در صورت بازداشت موضوع اتهام بايد با ذكر دلايل بلافاصله كتباً به متهم ابلاغ و تفهيم شود». (رباني شيرازي- آقاي منتظري ابلاغ به چه كسي بشود؟ تفهيم مي‏شود و گزارش آن به محاكم صالحه داده مي‏شود).
جوادي- اين اصطلاح قضايي است فقط بايد نوشت ابلاغ شود.
رئيس- تفهيم ننويسيم؟
جوادي- خير.
رئيس- اتفاقاً ما مي‏ديديم چيزهايي كه آن موقع به ما مي‏نوشتند، اين‏طور بود كه مي‏نوشتند ابلاغ شد.
جوادي- اين مسأله رؤيت است.
رباني املشي- اين اصطلاحات را اگر تصويب بكنيم و بگذاريم، ممكن است بعداً اشكالاتي ايجاد كند، پس بهتر است اول از اهلش سؤال كنيد.
مكارم شيرازي- منظور از تفهيم چيست؟
رئيس- يعني به طرف بفهمانند كه جرم او چيست؟
مكارم شيرازي- فردا ممكن است بگويد به من نفهماندند كه چه طور ثابت مي‏كنند كه مأمور به او فهمانده است؟
رئيس- كتباً همين است كه بنويسند رؤيت شد.
مكارم شيرازي- عرض بنده اين است كه اگر متهم بگويد به من تفهيم نشد بايد دو شاهد عادل شهادت بدهند كه به او تفهيم شده است، آخر چيزي بگويد كه قابل اثبات هم باشد.
رئيس- عبارت «بلافاصله به متهم ابلاغ و تفهيم شود»، اين‏كه ضرر و اشكالي ندارد. حالا بقيه اصل را مي‏خوانم: «و حداكثر ظرف مدت بيست و چهار ساعت پرونده مقدماتي امر به مراجع صالحه قضايي ارسال و مقدمات محاكمه او در اسرع وقت فراهم گردد. متخلف از اين اصل طبق قانون مجازات مي‏شود.» كساني كه با اين اصلاحات موافق‏اند، دست‏شان را بلند كنند. (اكثريت دست بلند كردند)، تصويب شد. بنابراين اصل 41 را مي‏خوانم:
                        صورت مشروح مذاكرات قانون اساسى‏جلسه‏31-1، ص: 777
اصل 41 (اصل سي و دوم)- هيچ‏كس را نمي‏توان دستگير كرد مگر به حكم و ترتيبي كه قانون معين مي‏كند. در صورت بازداشت، موضوع اتهام بايد با ذكر دلايل بلافاصله كتباً به متهم ابلاغ و تفهيم شود و حداكثر ظرف مدت بيست و چهار ساعت پرونده مقدماتي به مراجع قضايي ارسال و مقدمات محاكمه در اسرع وقت فراهم گردد. متخلف از اين اصل طبق قانون مجازات مي‏شود.
 (اخذ رأي به عمل آمد و نتيجه آن به شرح زير اعلام شد).
رئيس- عده حاضر در جلسه، شصت و چهار نفر، تعداد آراء شصت و چهار رأي، موافق پنجاه و سه نفر، مخالف سه نفر، ممتنع هشت نفر، بنابراين تصويب شد، تكبير. (حضار سه مرتبه تكبير گفتند).
4- طرح و تصويب اصل 42 (اصل سي و هشتم)
رئيس- اصل 42 را قرائت مي‏كنم:
اصل 42- شكنجه به هر نحو براي گرفتن اقرار و يا كسب اطلاع ممنوع است. اجباراً شخص به شهادت، اقرار يا سوگند مجاز نيست و چنين شهادت و اقرار و سوگندي فاقد ارزش و اعتبار است. متخلف از اين اصل طبق قانون مجازات مي‏شود.
اكرمي- به نظر من اينجا يك كلمه بايد اضافه بشود براي اين‏كه در گذشته در وزارت آموزش و پرورش بعضي از معلمين نادان، دانش‏آموزان را شكنجه مي‏كردند، به همين جهت بايد نوشته شود «شكنجه مطلقاً و به ويژه به هر نحو ...». (رئيس- به هر نحو يعني مطلقاً). خير «شكنجه مطلقاً» و بقيه‏اش براي كسب اقرار باشد. اينجا بيشتر براي كسب اقرار است مطلقاً ندارد. بنابراين گاهي اوقات ممكن است در آموزش و پرورش پيش بيايد.
رئيس- منظور در مقام اقرار گرفتن و سوگند است و الا هيچ‏كس را نبايد شكنجه كرد. تمام احكام فقهي را كه ما اينجا نمي‏خواهيم بنويسيم آقاي كياوش بفرماييد.
كياوش- من معتقدم كه كلمه «مطلقاً» باشد، زيرا «به هر نحو» نوع شكنجه را مي‏رساند و «مطلقاً» خود شكنجه را مي‏رساند.
رئيس- آقاي بشارت بفرماييد.
بشارت- بايد نوشته شود «شكنجه مطلقاً».
رئيس- آقاي مشكيني بفرماييد.
مشكيني- شكنجه به هر نحو براي گرفتن اقرار يا كسب اطلاع ممنوع است ما معتقديم كه اين يك امر غير اسلامي و غير انساني است و رأي هم به اين مي‏دهيم ولي بعضي از مسائل بايد مورد توجه قرار گيرد مثل اين‏كه احتمالًا چند نفر از شخصيت‏هاي برجسته را ربوده‏اند و دو سه نفر هستند كه مي‏دانيم اينها از ربايندگان اطلاع دارند و اگر چند سيلي به آنها بزنند ممكن است كشف شود، آيا در چنين مواردي شكنجه ممنوع است؟
رئيس- كسب اطلاع، راه‏هايي دارد كه بدون آن هم مي‏توانند آن اطلاعات را به دست آورند.
مشكيني- اگر چند شكنجه اين‏طوري به او بدهند مطلب را مي‏گويد، مثلًا: در واقعه استاد مطهري يك فردي مي‏شناسد كه احتمالًا ضارب چه كسي هست، اگر به او بگويند تو گفتي؟ مي‏گويد نه.
رئيس- ضرر اين كار بيش از نفعش هست.
                        صورت مشروح مذاكرات قانون اساسى‏جلسه‏31-1، ص: 778
مشكيني- مسأله دفع افسد به فاسد آيا در اين مورد صدق ندارد با توجه به اين‏كه در گذشته هم وجود داشته است؟
دكتر بهشتي- آقاي مشكيني توجه بفرماييد كه مسأله، راه چيزي باز شدن است. به محض اين‏كه اين راه باز شد و خواستند كسي را كه متهم به بزرگ‏ترين جرم‏ها باشد يك سيلي به او بزنند، مطمئن باشيد به داغ كردن همه افراد منتهي مي‏شود. پس اين راه را بايد بست، يعني اگر حتي ده نفر از افراد سرشناس ربوده شوند و اين راه باز نشود جامعه سالم‏تر است.
رئيس- اگر گناهكاري آزاد شود بهتر از اين است كه بي‏گناهي گرفتار شود.
مهندس مراغه‏اي- بنده اصلاحاتي را در اين اصل مي‏خواهم عرض كنم چون با اين طرح مخالفم.
رئيس- شما صبح تشريف داشتيد؟
مقدم مراغه‏اي- بلي.
پيشنهاداتتان را بنويسيد و بدهيد، آقاي موسوي تبريزي بفرماييد.
موسوي تبريزي- بنده مي‏گويم مذاكرات كافي است و رأي بگيريد، صبح تمام اين مطالب مطرح شده است.
رئيس- آقاي آيت شما موافقيد.
دكتر آيت- بلي.
رئيس- آقاي يزدي بفرماييد.
يزدي- بنده يك سؤالي دارم، اينجا نوشته شده است كه «شكنجه به هر نحو»، ظاهر شكنجه جسمي است. ولي عبارت «به هر نحو» همان‏طور كه آقايان فرمودند انواعش هست، اما شكنجه رواني و معنوي يعني ايجاد محيطي بكنند كه طرف شكنجه ببيند و ناراحت بشود، اين عبارت، منع اين كار را نمي‏رساند.
رئيس- مصاديق به هر نحوي است.
يزدي- منظور از «به هر نحو»، انواع شكنجه جسمي است و مثل اين‏كه منع شكنجه رواني از اين عبارت فهميده نمي‏شود. منظورم اين است كه تعبيري باشد كه آن را هم بفهمند.
رئيس- يعني بنويسند شكنجه جسمي و رواني، بسيار خوب پيشنهادي است.
رباني شيرازي- بنويسند «هر گونه شكنجه».
رئيس- آقاي طاهري اصفهاني شما مخالفيد؟ (طاهري اصفهاني- بلي) بفرماييد.
طاهري اصفهاني- به عقيده من بهتر است كه اصل نباشد، زيرا آن قسمتي كه مربوط به شهادت و اقرار و سوگند است مربوط به دعاوي است و در قانون جزائي ما هست، حالا گذاشتن اين جمله در اينجا براي چيست؟ فردا شايد يك باندي درست شد و يك كارهايي كردند و گفتند در قانون اساسي شكنجه ممنوع شده است و دست به انواع كثافت‏كاري بزنند، اين قسمت اول را اصلًا برداريد و قسمت دومش هم مربوط به باب جزا و مرافعات است.
رئيس- پس شما مخالف اين اصل هستيد، آيا بيان ديگري نداريد؟
طاهري اصفهاني- منظورم اين است كه باب را باز مي‏كند، نمي‏گويم شكنجه حلال است. همان‏طور كه فرمودند يك كار غير انساني است و بنده هم مي‏گويم نكنند.
رئيس- آقاي ميرمرادزهي بفرماييد.
                        صورت مشروح مذاكرات قانون اساسى‏جلسه‏31-1، ص: 779
ميرمرادزهي- اگر لازم باشد بنده به عنوان موافق صحبت مي‏كنم.
رئيس- آقاي دكتر ضيايي بفرماييد.
دكتر ضيايي- بنده عرض مي‏كنم شكنجه مطلقاً ممنوع و يك (و) اينجا مي‏خواهد يعني يك مطلقاً آنجا بگذاريد و تعميم بدهيد.
رئيس- آقاي طاهري خرم‏آبادي.
طاهري خرم‏آبادي- عرض بنده اين است كه صبح در جلسه مشترك اين مسائل، عيناً بحث شده و عيناً به همين صورت رأي آورده است، اگر بنا باشد هر چه كه ما صبح در آنجا صحبت مي‏كنيم عصر هم در اينجا صحبت كنيم، پس جلسه مشترك به چه درد مي‏خورد. حالا اگر آقايان مطلب تازه‏اي داشته باشند بايد بيان كنند نه اين‏كه همان مطلب تكرار شود.
رئيس- آقاي مكارم هم حتماً همين مطلب را مي‏خواهند بگويند.
مكارم شيرازي- در تمام دنيا شكنجه ممنوع است. در اسلام هم ما جايي در تاريخ نديده‏ايم كه كسي را براي اقرار گرفتن، شكنجه كنند. پس هم از نظر اسلامي و هم از نظرات ديگر اين كار ممنوع است. سابقاً كه خود ما محكوم بوديم شكنجه را منع مي‏كرديم ولي حالا كه حكومت به دست ما افتاده چرا شكنجه را منع نكنيم اگر اين كار را نكنيم خيلي اثر سوء مي‏گذارد.
رئيس- آقاي سبحاني بفرماييد.
سبحاني- آقاي منتظري معناي اين جمله چيست، اگر مقصود از جمله «اجبار شخص به شهادت»، تحمل شهادت است به طور مسلم تحمل شهادت واجب نيست و اگر مقصود، اداي شهادت در محكمه است به طور مسلم اداي شهادت در محكمه واجب است. همان‏طور كه قرآن مي‏فرمايد: «وَ لا تَكْتُمُوا الشَّهادَةَ ...» و نيز مي‏فرمايد: «وَ لا يَأْبَ الشُّهَداءُ إِذا ما دُعُوا ...»؛ و اين آيات مي‏رساند كه اداي شهادت در محكمه واجب است و حاكم اسلام مي‏تواند شاهد را براي اداي شهادت الزام كند، زيرا شاهدي است كه مي‏ترسد و اداي شهادت نمي‏كند. در اين صورت بر حاكم لازم است تأمين جان، او را بر اداي شهادت الزام كند.
دكتر بهشتي- آقاي سبحاني اجبار به حضور در يك جا، يك مسأله است و اجبار به اداي شهادت، مسأله ديگري است. بنابراين هيچ‏كس را اجبار نمي‏شود كرد، بلكه فقط مي‏شود به آن شخص گفت كه در دادگاه حاضر شود و اگر شهادتي دارد بگويد.
سبحاني- اگر شاهد بوده، تحمل الشهادة، يعني شهادت را متحمل بوده است، حاكم نمي‏تواند او را مجبور كند؟
دكتر بهشتي- خير در فقه هم چنين چيزي نيست.
رئيس- در اينجا آقاي رباني يك پيشنهاد دارد كه به جاي «شكنجه به هر نحو» بنويسيم «هر گونه شكنجه» آقايان با اين پيشنهاد موافق‏اند.
بني‏صدر- همه مي‏گويند بنويسيد «مطلقاً».
رئيس- عبارت «هرگونه شكنجه» كه بهتر است، حالا اصل را براي رأي گرفتن مي‏خوانم:
اصل 42 (اصل سي و هشتم)- هر گونه شكنجه براي گرفتن اقرار يا كسب اطلاع ممنوع است. اجبار شخص به شهادت، اقرار يا سوگند مجاز نيست و چنين شهادت و اقرار و سوگندي فاقد ارزش و اعتبار است، متخلف از اين اصل طبق قانون مجازات مي‏شود.
گلدان‏ها را براي رأي گرفتن ببريد. (اخذ رأي به عمل آمد و نتيجه به شرح زير اعلام شد).
                        صورت مشروح مذاكرات قانون اساسى‏جلسه‏31-1، ص: 780
رئيس- عده حاضر در جلسه 62 نفر، تعداد آراءرأي، موافق 50 نفر، مخالف هيچ، ممتنع 12 نفر، بنابراين اصل تصويب شد، تكبير. (حضار سه مرتبه تكبير گفتند).
5- طرح و تصويب اصل 43 (اصل سي و نهم)
رئيس- اصل 43 را قرائت مي‏كنم:
اصل 43: هتك حرمت و حيثيت كسي كه به حكم قانون بازداشت، زنداني يا تبعيد شده به هر صورت كه باشد ممنوع و موجب مجازات است.
رئيس- ظاهراًبحثي ندارد.
مكارم شيرازي- يك كلمه «دستگير» قبل از بازداشت بايد اضافه شود.
رئيس- آقاي خامنه‏اي بفرماييد.
خامنه‏اي- بازداشت يا زنداني يا دستگير به معني سلب آزادي است، هر كسي را كه جلويش را بگيرند و نگذارند تكان بخورد، ولو داخل ماشين خودش باشد، اين سلب آزادي است و به زندان هم كه محكوم بشود سلب آزادي است. اگر زندان موقت هم باشد سلب آزادي است، زندان و يا بازداشت، يك معني دارد. بازداشت يا دستگيري هم هيچ فرقي ندارد.
رئيس- اجازه بفرماييد اصل را براي رأي گرفتن قرائت مي‏كنم:
اصل 43 (اصل سي و نهم)- هتك حرمت و حيثيت كسي كه به حكم قانون دستگير، بازداشت، زنداني يا تبعيد شده به هر صورت كه باشد ممنوع و موجب مجازات است.
گلدان‏ها را براي گرفتن رأي ببريد.
 (اخذ رأي به عمل آمد و نتيجه آن به شرح زير اعلام شد).
رئيس- عده حاضر در جلسه 62 نفر، موافق 58 نفر، مخالف ندارد، ممتنع 4 نفر، بنابراين، اين اصل تصويب شد، تكبير. (حضار سه مرتبه تكبير گفتند).
6- طرح و تصويب اصل 36 (اصل سي و سوم)
رئيس- اصل بعدي به موجب شماره‏اي كه ديروز گذاشتيم، گفتيم مناسب است كه بعد از دو اصل تابعيت باشد و شماره آن 36 مي‏شود كه قرائت مي‏كنم:
اصل 36 (اصل سي و سوم)- هيچ‏كس را نمي‏توان از محل اقامت خود تبعيد كرد يا از اقامت در محل مورد علاقه‏اش ممنوع يا به اقامت در محلي مجبور ساخت، مگر در مواردي كه قانون مقرر مي‏دارد.
رئيس- ظاهراًمخالفي ندارد، گلدان‏ها را براي گرفتن رأي ببريد.
 (اخذ رأي به عمل آمد و نتيجه آن به شرح زير اعلام شد).
رئيس- عده حاضر در جلسه هنگام اخذ رأي، 61 نفر، موافق 61 نفر، مخالف و ممتنع ندارد. بنابراين، اين اصل به اتفاق آراء تصويب شد، تكبير. (حضار سه مرتبه تكبير گفتند).
7- طرح و تصويب اصل 44 (اصل چهلم)
رئيس- اصل 44 مطرح است كه قرائت مي‏كنم:
اصل 44- هيچ‏كس نمي‏تواند اعمال حق خويش را وسيله اضرار به غير يا تجاوز به منافع عمومي قرار دهد.
                        صورت مشروح مذاكرات قانون اساسى‏جلسه‏31-1، ص: 781
رئيس- با توجه به اين‏كه اين اصل سه مرتبه بررسي شده ظاهراًبحث ندارد، آقاي مشكيني بفرماييد.
مشكيني- عبارت «هيچ‏كس نمي‏تواند اعمال حق خويش را» يك امر قصدي است. يعني حق خويش را به قصد اضرار بر ديگران اعمال مي‏كند. اگر مراد اين است، پس صريح‏تر بفرماييد و اگر امر واقعي است و مي‏خواهد كه در حق خودش تصرف كند به غير ضرر مي‏رساند.
دكتر بهشتي- آقاي مشكيني به كلمه وسيله توجه فرماييد، وسيله او قرار دادن.
رئيس- برايش امر قصدي مي‏شود.
مشكيني- به معني بهانه بگيريم.
رئيس- وسيله اضرار به غير، يعني مي‏خواهد به او ضرر برساند. حالا اصل را يك مرتبه ديگر براي رأي گرفتن مي‏خوانم:
اصل 44- (اصل چهلم)- هيچ‏كس نمي‏تواند اعمال حق خويش را وسيله اضرار به غير يا تجاوز به منافع عمومي قرار دهد.
گلدان‏ها را براي رأي گرفتن ببريد.
 (اخذ رأي به عمل آمد و نتيجه آن به شرح زير اعلام شد).
رئيس- عده حاضر در جلسه هنگام اخذ رأي 61 نفر، تعداد آراء 61 رأي، موافق 56 نفر، مخالف ندارد، ممتنع 5 نفر، تصويب شد، تكبير. (حضار سه مرتبه تكبير گفتند).
8- طرح و تصويب اصل 45 (اصل سي و يكم)
رئيس- اصل 45 قرائت مي‏شود.
اصل 45- داشتن مسكن مطابق نياز براي سكونت، حق هر خانواده ايراني است. دولت موظف است با اولويت دادن به روستانشينان و كارگران و ساير قشرهاي كم‏درآمد، اين اصل را اجرا كند.
رئيس- به نظر من يك اشكال در اين اصل وجود دارد، بايد نوشته شود: دولت موظف است با به كار گرفتن همه امكانات و اولويت دادن به روستانشينان و كارگران ...
مكارم شيرازي- باز هم مشكل حل نمي‏شود.
صافي- بايد معلوم شود كه دولت عوايد اين كار را از چه محلي تأمين مي‏كند يا در ذيل اصل اضافه شود، ترتيب اجرا را قانون معين كند.
رئيس- بسيار خوب، آقاي جوادي فرمايشي دارد؟
جوادي- دولت موظف است با اولويت دادن به روستانشينان و كارگران و ساير قشرهاي كم‏درآمد اين «حق» را اجرا كند.
رئيس- حق را اعطا مي‏كنند نه اجرا.
جوادي- خير حق، ملت است و دولت موظف به اجرا.
رئيس- آقاي رشيديان فرمايشي داريد؟
رشيديان- من صبح هم عرض كردم و پيشنهاد هم دادم با توجه به اين‏كه در اسلام همه برابر هستند و هيچ قشر و گروهي بر ديگري برتري ندارد، بنابراين نبايد روستانشينان و كارگران را اولويت بدهيم بلكه بايد بگوييم «اقشار مستضعف يا كم درآمد» كه يك صفت عام باشد
                        صورت مشروح مذاكرات قانون اساسى‏جلسه‏31-1، ص: 782
و اختصاص به يك گروه خاص نداشته باشد.
رئيس- آقاي موسوي جزايري بفرماييد.
موسوي جزايري- بسم الله الرحمن الرحيم. از اين عبارت «داشتن مسكن مطابق نياز براي سكونت، حقّ هر خانواده ايراني است. دولت موظف است با اولويت دادن به روستانشينان وكارگران وساير قشرهاي كم درآمد اين اصل را اجرا كند». اين‏طور استفاده مي‏شود كه دولت موظف است براي تمام مردم مسكن تهيه كند، آن‏وقت اولويت را «قشري كه ذكر شد مي‏دهد، لازمه اولويت داشتن به اين معني است كه بقيه مردم هم اين حق را دارند ولي در درجه متأخر قرار دارند، يعني اين اصل شامل تمام طبقات مردم مي‏شود كه دولت بايد برايشان خانه تهيه كند، حال آن‏كه، كسي كه متمكن است و مي‏تواند خودش خانه تهيه كند، كه حقي ندارد. (يكي از نمايندگان- رايگان نيست). مگر به طبقه كم‏درآمد مسكن رايگان نمي‏دهند؟ يا آن مسكن كه به كارگر و روستانشين مي‏دهيد، رايگان است يا غير رايگان). اگر مقصود رايگان است، بنابراين دولت موظف است به همه به طور رايگان مسكن بدهد ولي براي اينها اولويت وجود دارد و ديگران هم طلب دارند ولي بدون اولويت.
رئيس- البته معناي اين اصل رايگان نيست. آقاي مكارم بفرماييد.
مكارم شيرازي- اين عبارت دو اشكال دارد، اولًا گنگ است، چون آيا دولت بايد برنامه‏اي براي اين كار تنظيم كند يا بايد براي همه خانه بسازد؟ اگر مفهومش اين باشد، كما اين‏كه به ذهن هم اين‏طور مي‏رسد، دولت وظيفه‏اش اين است كه براي همه خانه بسازد. اين كار يك بار سنگين بدون دليل است. البته منظور معلوم بوده ولي عبارت گويا نيست. اين عبارت مسؤوليت سنگيني بر دوش دولت مي‏اندازد كه قدرت اجرايش را ندارد و ثانياً اصل را دولت اجرا نمي‏كند زيرا قانون اساسي كه به دولت ابلاغ نمي‏شود، قانون اساسي پايه قانون مجلس مي‏شود و دولت قانون مجلس را اجرا مي‏كند. ما نبايد بنويسيم اصل را دولت اجرا كند و تا به حال هم ننوشته‏ايم. مجلس بر پايه قانون اساسي قانون تنظيم مي‏كند و بعد دولت قانون را اجرا مي‏كند، اين دو اشكال بايد حل شود.
رئيس- آقاي صافي پيشنهادي فرستاده‏اند كه ذيل خوبي دارد. ايشان نوشته‏اند كه بايد معلوم شود كه دولت چگونه و از چه محل و عوايدي اين اصل را اجرا كند يا اين‏كه در ذيل اصل نوشته شود: «و ترتيب اجراي آن را قانون معين مي‏كند».
كرمي- منبعش بيت‏المال مسلمين است و دولت موظف به اجرايش است، اشكال بنده بر جنابعالي است، چون گفتيد من اولين كسي هستم كه بر اين ماده اشكال دارم. شما خودتان جمع شديد و اين ماده را تدوين كرديد من تعجب مي‏كنم از اين‏كه آيا اين اصل را نفهميده تدوين كرديد يا فهميده؟ اگر فهميده بوده است اشكال‏تان بي‏جاست و اگر نفهميده بوده است چه طور اين اصل را به جلسه عرضه كرده‏ايد؟!
رئيس- آقاي كياوش بفرماييد.
كياوش- بنده پيشنهادي داشتم كه فرستاده‏ام.
رئيس- پيشنهاد آقاي كياوش را قرائت مي‏كنم: (داشتن مسكن متناسب با نياز، حقّ مسلم هر انساني است و اولين وظيفه دولت است كه براي افراد مجرد و خانواده‏هاي مستضعف به نسبت استحقاق‏شان تأمين مسكن كند.) ولي معيل‏ها بيشتر به خانه احتياج دارند و شما
                        صورت مشروح مذاكرات قانون اساسى‏جلسه‏31-1، ص: 783
براي مجردها پيشنهاد كرده‏ايد. آقاي يزدي بفرماييد.
يزدي- داشتن مسكن مطابق نياز، به صورت يك حق در اينجا آمده است و اين اصلًا ربطي به اين مسأله ندارد كه دولت بايد تأمين مسكن كند، به معنايي كه رايگان بدهد يا پول بگيرد و اين اصل را اجرا كند» يعني شرايطي فراهم كند كه اين حق قابل استيفا باشد و نكته‏اي كه مي‏خواستم عرض كنم اين است كه كلمه «مطابق نيازي» صحيح نيست. همان‏طور كه صبح هم توافق شد «متناسب نياز» صحيح است.
رئيس- بسيارخوب آقاي بهشتي بفرماييد.
دكتر بهشتي- چون صبح من حالم مساعد نبود زودتر رفتم و حالا هم حالم مساعد نيست ولي به دليل علاقه و احساس وظيفه آمده‏ام چون صبح نبودم كه نظرم را بگويم حالا مي‏گويم. داشتن مسكن مطابق نياز براي سكونت، حق هر فرد و خانواده ايراني است. دولت موظف است با رعايت اولويت براي قشرهاي كم درآمد زمينه اجراي اين اصل را فراهم كند.
رئيس- البته اشكال مي‏گيرندكه در قانون اساسي نبايد براي دولت وظيفه معين كرد.
دكتر بهشتي- اشكالي ندارد درآموزش و پرورش هم وظايفي براي دولت داريم اجازه بفرماييد من يك توضيحي هم در پاسخ سؤال آقاي مكارم بدهم، يك وقت مي‏گوييم اين قانون را دولت بدواً نمي‏تواند اجرا كند، اين صحيح است. ولي يك وقت مي‏گوييم در اين اصول براي دولت وظيفه معين نمي‏كنيم كه اين صحيح نيست زيرا ما يك فصل به نام وظايف دولت داريم، پس وظيفه معين مي‏كنيم ولي وقتي دولت مي‏خواهد اجرا كند بايد با تفاصيلش در قوه مقننه به صورت لايحه قانوني درآيد و الا به دنبال هر حقي براي ملت به طور طبيعي وظيفه‏اي براي دولت در پيش خواهد بود.
رئيس- آقاي طاهري اصفهاني بفرماييد.
طاهري اصفهاني- من صبح هم سؤالي كردم ولي جواب قانع‏كننده نشنيدم. اينجا نوشته خانواده «اگر فرض كنيم كسي در اين ممكت باشد كه نتواند خانواده تشكيل بدهد تكليف او چيست»؟
بني‏صدر- خودش يك خانواده است.
رئيس- آقاي بني‏صدر بفرماييد.
بني‏صدر- در مورد تكليف دولت، آقاي بهشتي جواب دادند و خوب هم جواب دادند، اما مطلبي كه آقاي منتظري فرمودند دولت بايد همه امكانات خودش را بسيج كند و اين اصول را اجرا كند، صحيح نيست. چون هر چه پول نفت داريم بايد خانه بسازند كه ممكن است باعث نابودي مملكت گردد. دولت بايد در حدود امكانات خودش به اين مسأله اولويت بدهد. بنابراين معناي اين اصول اين نيست كه هر چه داريم براي ساختمان‏سازي خرج كنيم. آيا به غير از روستانشينان و طبقه كارگر كسي نيازمند مسكن است؟ بلي چون كارمندان دولت و طبقات متوسط هم به خانه احتياج دارند، زيرا دليلي ندارد كه چون اينها كارگر نيستند خانه لازم ندارند.
موسوي جزايري- سايرقشرهاي كم درآمد را هم نوشته‏ايد.
بني‏صدر- يك وقت است مي‏گوييد كسي در ماه 2000 تومان درآمد دارد، اين شخص جزو طبقه كم درآمد است، ولي ممكن است يك شخص پنج هزار تومان درآمد داشته باشد ولي‏
                        صورت مشروح مذاكرات قانون اساسى‏جلسه‏31-1، ص: 784
معيل باشد و نتواند اجاره خانه‏اش را هم بپردازد. بنابراين اين اشخاص هم حق دارند و نمي‏شود آنها را محروم كرد.
رئيس- آقاي اشراقي بفرماييد.
اشراقي- اين اصل گويا نيست. اين‏كه گفته شده است براي آنها بايد خاند تهيه شود آيا مجاني است يا دولت وسيله‏اش را تهيه مي‏كند؟ چون الان در ذهن اقشار زيادي اين معني هست و آماده هم هستند كه دولت برايشان خانه بسازد و شش ماه است كه نشسته‏اند و اين فكر را تبليغ مي‏كنند. اين مسأله بايد اينجا معين شود و الا فردا مي‏گويند طبق قانوني كه گذرانده‏ايد بايد به ما خانه بدهيد.
رئيس- آقاي دكترضيايي بفرماييد.
دكتر ضيايي- همان‏طور كه صبح خدمت آقايان عرض شد، نياز جامعه به مسكن يك نياز طبيعي است كه دولت بايد رفع كند يا به عنوان واگذاري اسكان كه اين عنوال ملك يا به عنوان اسكاني كه اين يك حق طبيعي است و دولت موظف است براي آرام كردن مردم در نظام اجتماعي خودش اين حق را به مردم بدهد. اما اقشار كم درآمد به خصوص كشاورزان را مقدم كرده است و علت اين‏كه من خدمت آقاي دكتر بهشتي جسارت مي‏كنم، اين است كه كساني كه در جلسه مشترك نبودند، حق اظهار نظر ندارند، روي همين جهت است. چون درآنجا فلسفه اين حكم اين بود كه مردم به طرف شهر سرازير نشوند و زمين‏هاي كشاورزي خودشان را رها نكنند و ايران را از لحاظ مواد كشاورزي محتاج به همه‏جا نكنند. وقتي روستاييان زمين و خانه و وسايل داشته باشند، مي‏توان آنها را در دهات اسكان داد تا كشاورزي را توسعه دهند. بنابراين هم وضع شهر از نظركثرت جمعيت به يك وضع بن‏بست نمي‏رسد و هم ايران از نظركشاورزي و عمران و آباداني به حدّ خودكفايي مي‏رسد. بنابراين چه فرد باشد و چه خانواده، حق اسكان را از طرف دولت دارد. حالا لازم نيست كه به او بفروشند يا خانه مجاني بدهند، بلكه حق اسكان است كه در بعضي از كشورها هم وجود دارد. همچنين در جواب آقاي موسوي جزايري بايد عرض كنم كه اين عبارت «ساير اقشار كم درآمد»، اينجا «كم درآمد» ذيل همه است به قرينه ساير. يعني دهاتي‏ها و ساير مردمي كه خانه ندارند و احتياج به خانه دارند حقّ تقدم دارند.
رئيس- آقاي قريشي فرمايشي داريد؟
قرشي- بنده همان‏طور كه پيشنهاد كردم مطلبي كه جناب آقاي دكتر بهشتي فرمودند مورد تأييد من است. منتها اين دو كلمه «روستاييان و كارگران» ر ادر عبارت باشد و ذيلش اين‏طور نوشته شود: «امكانات اين اصل را فراهم كند».
رئيس- آقاي اكرمي شما مطلبي داريد؟
اكرمي- من هم تأكيد مي‏كنم كه اين دو كلمه در روستاييان و كارگران برداشته نشود.
دكتر بهشتي- اجازه بدهيد من يك توضيحي به آقاي دكتر ضيايي بدهم كه چرا با وجودي كه صبح در جلسه آقايان نبودم صحبت كردم. چون من صبح در جلسه هفت نفري بودم، ولي مدتي بعد حالم نامساعد شد و رفتم و اگر هم مي‏بودم چون در جلسه آقايان نبودم فرمايشات آقايان را نمي‏شنيدم. اما اين‏كه فرموديد روستاييان به شهرها مهاجرت مي‏كنند، بايد عرض كنم بررسي نشان داده است كه مسكن، علت مهاجرت روستايي به شهر نيست بلكه علت مهاجرت‏
                        صورت مشروح مذاكرات قانون اساسى‏جلسه‏31-1، ص: 785
روستايي به شهر نبودن درآمد است. اين است كه داخل كردن اين مطلب به سياست مسكن به نظر ما در سياست اقتصادي دولت انحراف فكري ايجاد مي‏كند.
دكتر ضيايي- سابق زمين نداشتند ولي حالا دارند.
دكتر بهشتي- مسأله مسكن را در همين اواخر بنياد مسكن بررسي كرده است و معلوم شده است كه روستاها نمي‏توانند نسبت به شهرهاي كوچك و مناطق كارگري اولويت داشته باشند، بنابراين بهتر اين است همان‏طوركه برادرمان آقاي رشيديان تذكر دادند به طور كلي بگذاريم: «قشرهاي كم درآمد» و وقتي مي‏گوييم قشرهاي كم درآمد، مشخص مي‏شود در هر جايي در رابطه با مسكن چه كسي درآمدش نامناسب‏تر است. اين است كه اگر اين را اعم قرار بدهيم، هم شامل كارگر مي‏شود و هم خدمتگزاران جزء و هم پيشه‏وران دوره‏گرد كه درآمدشان از يك كارگر هم كمتر است.
رئيس- آقاي رشيديان مطلب شما هم همين است؟
رشيديان- مسأله تراكم جمعيت و خانه‏سازي در شهرها بيشتر محسوس است، زيرا زاغه‏نشيني و كپرنشيني در شهر است كه مسأله مي‏آفريند وگرنه مسأله مسكن در روستاها به كلي مطرح نيست. در روستا بايد امكانات و وسايل كشاورزي را فراهم كنيم.
رئيس- اين همان مطلب آقاي بهشتي است و مسأله تازه‏اي نيست.
بني‏صدر- آيا اين صحيح است كه خانه‏هايي بسازيم كه به محض وقوع يك زلزله همه روي هم خراب شوند و هر دفعه اين قدر خسارت به بار بياورد؟!
رئيس- آقاي عرب فرمايشي داريد؟
عرب- مسأله كشاورزان دو مطلب است. كشاورزان هم خانه ندارند و هم آب. مهاجرت روستاييان به شهر اولًا به علت نداشتن آب است، ثانياً به علت نداشتن خانه.
رئيس- پيشنهاد اصلاحي آقاي بهشتي را قرائت مي‏كنم:
 «داشتن مسكن متناسب با نياز براي سكونت حقّ هر فرد و خانواده ايراني است. دولت موظف است با رعايت اولويت براي قشرهاي كم درآمد زمينه اجراي اين اصول را فراهم كند.»
مكارم شيرازي- پس تكليف دولت چيست؟ آيا بايد براي همه خانه بسازد؟ باز همان اشكال هست. من يك پيشنهاد داده‏ام، قرائت بفرماييد.
دكتر شيباني- همين را رأي بگيريد، اگر رأي نياورد پيشنهاد ديگر را مطرح كنيد.
رئيس- آقاي مكارم نوشته‏اند: «داشتن مسكن مناسب نياز براي سكونت، حق هر فرد و خانواده ايراني است، روستانشينان و كارگران كم درآمد، اولويت دارند. ترتيب اجراي اين اصل را قانون معين مي‏كند».
آقاي رباني نوشته‏اند: «دولت موظف است براي نيازمندان كم درآمد شرايط يا زمينه اجراي اين اصل را فراهم كند».
رباني املشي- همان پيشنهاد اول را رأي بگيريد اگر رأي نياورد پيشنهاد دوم را بخوانيد.
دكتر بهشتي- دولت مي‏تواند يك سياست اقتصادي درست كند كه قشرهايي با درآمد متوسط و قشرهايي با درآمد كم، امكان خانه پيدا كردنشان از اين‏كه دولت مستقيماً خانه بسازد، بيشترشود. اين است كه پيشنهاد خودم را به اين صورت تغيير دادم، «دولت موظف است زمينه‏
                        صورت مشروح مذاكرات قانون اساسى‏جلسه‏31-1، ص: 786
اجراي اين اصل را به طور كلي فراهم كند و اولويت را به قشرهاي كم درآمد بدهد» نه اين‏كه به فكر قشرهايي با درآمد متوسط نباشد.
رباني شيرا زي- من مخالف نيستم، مي‏گويم «كم درآمد» يك كلمه «نيازمند» هم مي‏خواهد.
رئيس- آقاي بني‏صدر بفرماييد.
بني‏صدر- اين‏كه شما مي‏فرماييد قشرهاي كم درآمد و تجربه نشان داده روستاها ... يك تجربه ناقصي است. به دليلي كه اگر در روستاها خانه‏سازي كرديد، درآمد هم ايجاد مي‏شود و آن خانه‏هايي كه روستاييان در آن زندگي مي‏كنند، همه مي‏دانيم كه گورستان آنها است و با يك زمين‏لرزه خفيف تمام اينها از بين مي‏روند و وقتي شما در روستا خانه‏هاي اصولي ساختيد درآمد آنها هم زياد مي‏شود و روستايي در همان‏جا مي‏ماند و ما اگر بخواهيم روستايي را حذف كنيم، باز اولويت به شهرها مي‏آيد و شهرها بزرگ مي‏شود و اين مملكت از اين مصيبت خلاص نخواهد شد. اين است كه به عقيده بنده اين اصل به همان صورت باقي بماند. (نمايندگان- احسنت).
در ساعت 20/ 17 آقاي منتظري (رئيس) اداره جلسه را به آقاي دكتر بهشتي (نايب رئيس) واگذار نمودند.
مكارم شيرازي- پيشنهادي كه عرض شد يك جمله‏اش فرق دارد. آن پشنهاد را بار ديگر بخوانيد.
نايب رئيس- بسيار خوب. يك بار ديگر پيشنهاد آقاي مكارم قرائت مي‏شود: «داشتن مسكن مناسب نياز براي سكونت». آقاي مكارم مگر مي‏شود مسكن براي سكونت نباشد؟ اين متن سكته دارد. يكي از نمايندگان- مي‏توانند اجاره بدهند (آن را كه معمولًا مسكن نمي‏گويند، مستغلات است. «داشتن مسكن مناسب نياز حقّ هر فرد و خانواده ايراني است. روستانشينان و كارگران و ساير قشرهاي كم درآمد اولويت دارند»، يعني در حق اولويت دارند، چون همه در حق مساويند. بنابراين بايد بگويد در برنامه دولت اولويت دارند. در حالي كه اين پيشنهاد نشان مي‏دهد در حق اولويت دارند و اين درست نيست.
طاهري اصفهاني- آيا صرف كم درآمد بودن موضوعيت دارد يا نياز به مسكن موضوعيت دارد، چه بسا انسان كم درآمد است ولي به حسب وضعش به مسكن كمتر نياز دارد. نياز به مسكن آيا براي اولويت موضوعيت دارد يا كم درآمد بودن اولويت دارد؟
نايب رئيس- يعني امكانات نداشتن؟
طاهري اصفهاني- فرق مي‏كند، زيرا گاهي شخصي كم درآمد است، ولي فعلًا مسكن نمي‏خواهد.
نايب رئيس- براي اين‏كه معطل نشويم توجه بفرماييد كه آيا اين متني كه قرائت مي‏كنم تأمين‏كننده هست؟ البته باز هم مسأله‏اي را كه در مورد روستا عرض كردم تكرار مي‏كنم و مي‏خواهم عرض كنم مسأله اول آن است و البته مسكن براي هر فردي لازم است ولي درآمد خانه‏سازي منبع ترويج اقتصادي سالمي براي روستا نيست. روستايي بايد ازكشاورزي و دامداري درآمد پيدا كند و الا مسلماً هر كسي و هر روستايي كه خانه ندارد بايد حتماً براي او خانه تهيه كرد. حالا اصل را يك بار ديگر مي‏خوانم:
                        صورت مشروح مذاكرات قانون اساسى‏جلسه‏31-1، ص: 787
اصل 45 (اصل سي و يكم)- داشتن مسكن مناسب با نياز، حق هر فرد و خانواده ايراني است. دولت موظف است با رعايت اولويت براي آنها كه نيازمندترند به خصوص روستانشينان و كارگران زمينه اجراي اين اصل را فراهم كند.
نمايندگان- خوب است.
نايب رئيس- بنابراين گلدان‏ها را براي اخذ رأي ببريد.
 (اخذ رأي به عمل آمد و نتيجه آن به شرح زير اعلام شد).
نايب رئيس- عده حاضر در جلسه، هنگام اخذ رأي 64 نفر، شماره آراء 65 رأي، يك رأي به قيد قرعه خارج شدكه مي‏شود 64 رأي، موافق 58 نفر، ممتنع 5 نفر، مخالف 1 نفر تصويب شد، تكبير. (حضار سه مرتبه تكبيرگفتند).
9- طرح و تصويب اصل 46 (اصل سي‏ام)
نايب رئيس- اصل 46 را مي‏خوانم و همان‏طوركه عنايت داريد روي اين اصل خيلي بحث شده است: اصل 46- دولت موظف است وسايل آموزش و پرورش رايگان را براي همه ملت تا پايان دوره متوسطه فراهم سازد و وسايل تحصيلات عالي را تا سر حدّ خودكفايي كشور به طور رايگان گسترش دهد.
نايب رئيس- سؤالي يا مطلبي نيست، آقاي كياوش بفرماييد.
كياوش- اگر در جاي ديگر راجع به آموزش و پرورش بحثي خواهد آمد، من مطلبي دارم ولي اگر فقط رايگان بودنش است اينجا حرفي ندارم.
نايب رئيس- بلي اينجا فعلًا حتي ملت است كه همه بايد از رايگان استفاده كنند. (كرمي- در اصل سوم در دو بند اينها آمده و آقايان رأي داده‏اند). بلي اين اصل به عنوان حق ملت گفته شده است. آقاي سبحاني سؤالي داريد؟
سبحاني- من دو سؤال دارم، اول اين‏كه گفته شده است: «دولت موظف است» در اينجا من‏عليه‏الحق راگفته‏ايم، قبل از آن‏كه حق را بيان كنيم. اول بايد بگوييم ملت چنين حقي را دارد، بعد دولت كه من‏عليه‏الحق است بايد اجرا كند. اين عبارت مثل يك جمله سر بريده است و بدون اين‏كه حق را بگوييد من‏عليه‏الحق را گفته.
نايب رئيس- اجازه بفرماييد كه خدمتتان توضيح بدهم چون به اندازه كافي روي اين مسأله بحث شد كه با همين كيفيت، حق شروع شود، قبلًاّ «برخورداري از اين حق براي همه ملت است» نوشته شده بود ولي گاهي تنظيم يك عبارت فشرده به اشكال برخورد مي‏كند و اينها مستحبات است.
سبحاني- مطلب دوم اين است كه آيا اين اصل مي‏رساندكه تعليم و تربيت بايد رايگان باشد و غير رايگان در مملكت وجود نداشته باشد؟ درست است كه اثبات است و نفي زائدي نيست ولي اين اصل در آينده ممكن است مستمسك شود، يعني ممكن است درآينده به تحصيلات رايگان كه يك نوع آزادي براي افراد است تمسك كنند و مي‏توانند جلو افرادي را كه مي‏خواهند دبستاني با سليقه شخصي و خدمات انساني و مالي خودشان درست كنند را با تمسك به همين اصل گرفته و جلو احداث دبستان و دبيرستان‏هاي ملي را بگيرند.
                        صورت مشروح مذاكرات قانون اساسى‏جلسه‏31-1، ص: 788
نايب رئيس- خير، آقاي سبحاني اين اصل دلالتي بر اين موضوع ندارد.
مكارم شيرازي- اشكال در عبارت قبلي بود كه اصلاحش كرديم.
نايب رئيس- اشكالي ندارد. آقاي خزعلي بفرماييد.
خزعلي- مطلبي كه در اين اصل هست در بند سه اصل سوم هم بوده و تصويب شده است. حالا چه در اينجا و چه در اصل سوم بالاخره دولت از ما است و ما هم از دولت، بايد فكركنيم ببينيم دولت امكانات دارد كه براي همه مسكن تأمين كند يا ندارد، چون بار دولت را نبايد سنگين كرد ما بايد بنويسيم: «دولت مكلف است در حدود امكانات خود زمينه اجراي اين اصل را فراهم كند».
نايب رئيس- همان‏طور كه در فقه هم بحث شده است در هر مبحثي شرط قدرت و توانايي ملحوظ است. ديگر در هر حكمي نمي‏نويسند «به شرط قدرت»، اين جمله در همه‏جا ساري است و البته دولت هم به شرط قدرت هر كاري را خواهد كرد. آقاي مراغه‏اي بفرماييد.
مقدم مراغه‏اي- امروز صبح وقتي به مجلس مي‏آمدم عده زيادي نزديك نخست‏وزيري اجتماع كرده بودند. مي‏گفتند كه آنها ديپلمه‏هاي بي‏كار هستند. بنده صبح هم عرض كردم كه در اين اصل كلمه «حرفه‏اي ذكر بشود ... تا اين برنامه در متوسطه باشد و تشويق بشوند. همه ديپلم بگيرند. اگر اينها ديپلم بگيرند و راهي براي زندگي نداشته باشند چه فايده‏اي دارد اين خلاف مقصود است».
نايب رئيس- اجازه بدهيد توضيح بدهم و لابد توجه داريد اين مورد به كيفيت تقسيم آماري دانش‏آموزان در شاخه‏هاي مختلف متوسطه برمي‏گردد، يعني الان خدمات و حرفه‏اي جزو متوسطه است و اين‏طور نيست كه هيچ آموزشي از متوسطه بيرون باشد. بنابراين اين كار انجام شده و نگراني وجود ندارد.
مقدم مراغه‏اي- باز هم عرض مي‏كنم كه اين كلمه «حرفه‏اي» اضافه بشود. براي اين‏كه الان ديپلمه‏ها هستند.
نايب رئيس- اگر ديپلم حرفه‏اي هستند اين برمي‏گردد به اين‏كه سياست اقتصادي با سياست آموزشي كشور هماهنگي داشته باشد. اين را اجازه بدهيد در بحث اقتصادي ذكر بشود. آقاي دكتر غفوري بفرماييد.
دكتر غفوري- در زمينه آموزش و پرورش يك مسأله مورد ابتلا داريم و آن مسأله بيسوادي و كم‏سوادي است كه بيشتر كشورها مبتلا به آن بوده‏اند و كشورهاي دنيا براي رفع بيسوادي و كم‏سوادي علاوه بر رايگان بودن آن به جنبه الزامي آن هم توجه كرده‏اند. اگر ما بخواهيم در مملكت خودمان بيسوادي از ببن برود، فرع بر اين است كه علاوه بر رايگان شدن، الزام باشد كه تا يك حدي هم بايد باسواد بشوند و اين را براي خودشان يك حق و وظيفه‏اي بدانند. من براي اين‏كه فقط تذكري باشد، صبح هم عرض كردم كه پيش‏بيني بشود كه دوره راهنمايي علاوه بر رايگان بودن الزامي هم باشد. چون ممكن است مردم از اين حقّ خودشان غافل باشند و به علل اقتصادي نخواهند حق خودشان را بگيرند. انشاءالله بتوانيم كه تا چهار پنج سال ديگر از اين بدبختي و بيسوادي بيرون بياييم.
نايب رئيس- الزام، مسأله را حل نمي‏كند. بايد هم انگيزه را ايجاد كرد و هم امكان باشد. اگر اين دو با هم باشند درست مي‏شود.
                        صورت مشروح مذاكرات قانون اساسى‏جلسه‏31-1، ص: 789
ميرمرادزهي- ما در بند سه اصل سوم نوشتيم و تصويب كرديم كه تربيت بدني هم رايگان باشد. اگر چنان‏چه در مورد تريبت بدني يك اصل جداگانه‏اي تدوين بشود كه هيچ، الا در اين اصل كلمه تربيت بدني هم اضافه بشود.
نايب رئيس- در آنجا ما نوشتيم هدف اين است و آن جزو اهداف جمهوري اسلامي است. بايد بگوييم حق اين است كه يك مقدار از تربيت بدني جزو مدارس باشد، ولي يك مقدارش كه بيرون است آيا ما مي‏توانيم آن را اينجا بگنجانيم؟ ولي مي‏توانيم به اين شكل در آوريم منتها بايد دولت كوشش كند چون اين يك مطلبي است فراتر از آن و اجازه بدهيد اهميتي كه به اين مي‏دهيم مخصوص خودش باشد. آقاي اكرمي بفرماييد.
اكرمي- آن‏چه را كه جنابعالي در مورد تحصيلات اجباري فرموديد لازم هست، اما كافي نيست، چون بعضي‏ها مي‏توانند با استفاده ازآزادي، اطفال‏شان را به تحصيل وادار نكنند. بنا به فرمايش آقاي غفوري چون من هم معلم هستم پيشنهاد مي‏كنم يك حداقلي براي اين مطلب بگذاريد.
نايب رئيس- صبح هم گفته شد كه اجبار نسبت به كودك 6 ساله، معني ندارد وقتي شما گفتيد حق آن كودك اين است كه تحصيلات داشته باشد. اگر والدين نسبت به اين امر كوتاهي كردند، خود قانون اين كار را مي‏كند. آقاي مدني بفرماييد.
مدني- يك تبصره اضافه كنيد كه تأسيس مدارس ملي آزاد است.
نايب رئيس- در قانون اساسي معمول نيست كه تبصره بنويسند، عنايت بفرماييد همين اندازه كه باز كردن مدرسه ملي را نفي نكند، همين اندازه كافي است. آقاي كياوش بفرماييد.
كياوش- اگر مدارس ملي الان مورد بحث است من وقت گرفته‏ام كه صحبت كنم. الان كه من از طبقه پايين از آبدارخانه مجلس مي‏آمدم يكي از كاركنان به ديگري مي‏گفت: فلان كار را بكن براي اين‏كه در مجلس گفته‏اند كه كارهاي مملكت بايد شورايي بشود. الان موقع افتتاح مدرسه است و دادن شهريه، استدعا مي‏كنم اين را به صراحت بگوييدكه اگر در اينجا تحصيل رايگان اعلام مي‏شود كارش الان تمام نشده و بايد قانون آن بعداً به تصويب مجلس برسد و ملت بدانند كه هنوز رايگان بودن تصويب نشده است.
نايب رئيس- صداي شما رسا بود و همه شنيدند. (سبحاني- پيشنهاد مرا نخوانديد) بنده اول خود اصل را اعلام رأي مي‏كنم، اگر رأي نياورد پيشنهادهاي جديد خوانده مي‏شود.
اصل 46 (اصل سي‏ام)- دولت موظف است وسايل آموزشي و پرورشي رايگان را براي همه ملت تا پايان دوره متوسطه فراهم سازد. وسايل- تحصيلات مالي را تا سر حدّ خودكفايي كشور به طور رايگان گسترش دهد.
نايب رئيس- رأي بگيريد.
 (اخذ رأي به عمل آمد و نتيجه آن به شرح زير اعلام شد).
نايب رئيس- عده حاضر هنگام اخذ رأي 62 نفر، تعداد آراء 62 نفر، موافق 55 نفر، مخالف 2 نفر، ممتنع 5 نفر. بنابراين اصل تصويب شد، تكبير. (حضار سه مرتبه تكبيرگفتند).
10- طرح و تصويب اصل 47 (اصل شصت و دوم)
نايب رئيس- اصل بعدي خوانده مي‏شود. آقاي مراغه‏اي بفرماييد. (مراغه‏اي- بنده‏
                        صورت مشروح مذاكرات قانون اساسى‏جلسه‏31-1، ص: 790
چند پيشنهاد راجع به حقوق مردم كرده بودم). لطفاً پيشنهاداتتان را به گروه بدهيد.
گروه آنها را رسيدگي مي‏كند و نظر خودش را اعلام خواهد كرد، چون ما مي‏توانيم اصلي را تصويب كنيم و در جاي خودش قرار بدهيم. اشكالي ندارد پيشنهادها بايد به گروه 7 نفري برود و اتفاقاً الان گروه 7 نفري عملًا نماينده گروه‏ها هم هست، اصل 47 را مي‏خوانم:
اصل 47- مجلس شوراي ملي از نمايندگان ملت كه به طور مستقيم و با رأي مخفي انتخاب مي‏شوند تشكيل مي‏گردد. شرايط انتخاب‏كنندگان و انتخاب‏شوندگان را قانون معين خواهد كرد.
اين اصل از بديهيات است، هر كس سؤال دارد اجازه بگيرد.
رئيس (منتظري)- آقاي حجتي موقع طرح اين اصل در جلسه نبودند و حالا حق صحبت ندارند.
نايب رئيس (بهشتي)- آقاي بشارت بفرماييد.
بشارت- اين‏كه نوشته شده شرايط انتخاب‏كنندگان و انتخاب‏شوندگان را قانون معين مي‏كند، كدام قانون معين خواهد كرد؟
نايب رئيس (بهشتي)- در قانون اساسي قبل هم اين‏طور است، مسائل مربوط به انتخابات متغير است، مثلًا ما سن رأي‏دهنده را در انتخابات اخير به شانزده سال تقليل داديم. اين است كه در انتخابات مسائل متغيري مانند جمعيت و اين‏طور موضوعات وجود دارد كه نبايد در قانون اساسي ذكر كرد. معمول اين است كه اولين انتخابات مجلس شوراي ملي را هر قوة قانوني كه الان وجود دارد يعني دولت و شوراي انقلاب معين مي‏كند. شرايط دوره‏هاي بعد را هم خود مجلس معين خواهد كرد. آقاي مراغه‏اي (مراغه‏اي- بنده مي‏خواستم به عنوان مخالف صحبت كنم). بفرماييد.
مقدم مراغه‏اي- به نام خدا، البته حالا آخر وقت است كه اين مسأله طرح شد و آقايان فشار مي‏آورند اصرار مي‏كنند، دوستان تكليف مي‏كنند كه مداخله نكنيد ولي به عقيده بنده اين صحيح نيست، مخصوصاً در مورد قوة مقننه كه اساسي‏ترين مطلب است.
نايب رئيس (بهشتي)- آقاي مراغه‏اي چه كسي فشار آورده است؟
مقدم مراغه‏اي- دوستان، دشمنان خير، البته فشار به آن صورت نمي‏گويم.
نايب رئيس (بهشتي)- فكر مي‏كردم سوءتفاهمي شده است.
مقدم مراغه‏اي- مي‏گوييم آقا شما عجله نكنيد همين كه مي‏فرماييد گلدان‏ها را بياوريد، همين نشانة عجله در كار است. بنده مي‏گويم در اين موقع وقت مجلس تمام شده عجله نكنيد و موقع نماز هم هست. اين مسأله به اين مهمي را به اين صورت نگذرانيد. بنده به اين صورت كه قوة مقننه از يك مجلس تشكيل بشود در اصل مخالفم و جهات مخالفت هم متعدد است. البته صبح در مذاكراتي كه شد آقايان اظهار نظري فرمودند و بر اساس نگراني‏هايي كه خودشان داشتند، خودشان ضوابطي تهيه كرده‏اند، اگر بر اساس هر صد و پنجاه هزار نفر يا صد هزار نفر يك نفر نماينده باشد، بعضي از شهرهاي بزرگ (همهمه نمايندگان) اجازه بفرماييد نظرم را بگويم. من راجع به اصل كلي قوة مقننه نظر دارم، نمي‏خواهم الفاظ و عبارات يا جملات را تصحيح كنم. اصولًا يك ايدة كلي در جامعه وجود دارد، چه آقايان قبول بكنند يا قبول نكنند و حقيقت اين است كه از طرف موكلينم در فشار هستم كه اين مطلب عنوان بشود. (همهمه نمايندگان)
نايب رئيس (بهشتي)- اجازه بدهيد من يك تذكري به آقايان نمايندگان بدهم. ملاحظه بكنيد اگر صبر كنيم تا هر گوينده‏اي حرفش را بزند و اگر مطلبي داريم بعد بگوييم. هم در وقت صرفه‏جويي‏
                        صورت مشروح مذاكرات قانون اساسى‏جلسه‏31-1، ص: 791
مي‏شود و هم نظم رعايت شده است. بنابراين خواهش مي‏كنم بدهيد آقاي مراغه‏اي حرفش را بزند و بعد هر كس وقت گرفته براي صحبت بيايد. آقايان اجازه بدهيد آقاي مراغه‏اي حرفش را بزند.
مقدم مراغه‏اي- اگر به بنده پنج دقيقه اجازه بدهيد و در عرض اين پنج دقيقه آقايان مطلبي نفرمايند، بنده مطلبم را عرض مي‏كنم. (همهمة نمايندگان)
نايب رئيس (بهشتي)- آقايان اجازه بفرماييد ايشان حرفش را بزند. آقاي مراغه‏اي بفرماييد.
مقدم مراغه‏اي- ما مدت پنجاه و هفت سال يك حكومت متمركز داشتيم و تمام قدرت‏ها و ثروت‏ها و اختيارات در مركز متمركز شده بود و اين تمركز يك عكس‏العملي ايجاد كرده است. البته يك حالت هيجاني پيدا كرده كه با آن بايد مبارزه كرد و يك واقعيتي دارد كه بايد حمايت شود و آن اين است كه ايالات و استان‏ها اختياراتي مي‏خواهند و مي‏خواهند به يك نوعي نمايندگي‏شان در حكومت مركزي بيشتر از اين‏كه الان هست باشد. طبيعي است كه نه تنها مخالفت و مبارزه نبايد كرد بلكه بايد تشويق هم كرد چون اگر ما يك استحكام بيشتري براي مليت خودمان مي‏خواهيم بايستي رعايت خواسته‏هاي مردم ايالات و ولايات را بنماييم. در قانون اساسي قبلي مسأله ايالات و ولايات و انجمن‏هاي ايالاتي و ولايتي بود كه مسكوت ماند و هيچ موقع به آن عمل نشد، ولي بنده پيشنهاد كردم كه يك مجلسي اين پيشنهاد را كه عرض كردم به گروه دادم ولي متأسفانه گروه در آن موقع كه گزارش مي‏كرد منظور نكرد و بعداً مستقيماً به هيأت رئيسه دادم و نفهميدم چه طور شد و پيشنهاد بنده از بين رفت. بنده دو اصل پيشنهاد كرده بودم يكي اين‏كه در كنار مجلس شوراي ملي يك مجلس ايالات تشكيل بشود كه از هر استان به طور مساوي در آن نماينده باشد يعني اگر بلوچستان يا تركمن صحرا تعداد جمعيت‏شان كمتر از ايالات مركزي باشد در مجلس ايالات داراي نمايندگان مساوي باشند. الان ملاحظه مي‏فرماييد، تهران بر اساس صد هزار نفر و يا يك صد و پنجاه هزار نفر، تعداد نمايندگانش با تعداد نمايندگان تركمن صحرا قابل مقايسه نيست و اينها نمي‏توانند در مقابل هم برابري بكنند. بنابراين از نظر اين‏كه عدالت اجتماعي در سرتاسر كشور گسترش پيدا كند قدرت و اختيارات نبايد متمركز باشد و نمايندگان بايد امكان اظهارنظر داشته باشند چون وقتي تركمن صحرا فرض بفرماييد دو نماينده يا سه نماينده و تهران پنجاه نماينده داشته باشند چون چه طور سه نفر مي‏توانند منافع مردم خود را در مقابل منافع مردم تهران تأمين بكنند؟ اين است كه بنده پيشنهاد كردم اين اصل قبول بشود و چون الان ما عجله و شتاب داريم و مي‏خواهيم در مدت معين اين قانون اساسي را تنظيم كنيم، فعلًا همان‏طوري كه پيشنهاد كرده‏ام جزئيات مسأله و نحوه اجراي آن را به عهده اولين مجلسي كه تشكيل خواهد شد بگذاريد، يعني مجلسي به نام مجلس ايالات در كنار مجلس شوراي ملي تشكيل شود كه از هر ايالت به تعداد مساوي سه يا چهار نفر در اين مجلس باشند كه در مسائل مربوط به تقسيم اعتبارات يا سياست‏هاي كلي مملكتي اظهارنظر كنند. بنابراين همه عضو مساوي يك خانواده باشيم و همه ايالات به طور مساوي اختيار داشته باشند در مسائل كلي مملكتي اظهارنظر بكنند. معذرت مي‏خواهم.
نايب رئيس (بهشتي)- متشكرم، اجازه بفرماييد مطلبي را كه آقاي مراغه‏اي گفتند من توضيح بدهم. مطلبي كه آقاي مراغه‏اي گفتند در حقيقت ممكن است به مفهوم كلي اين فصل مربوط بشود و نه به خود اين اصل، در عين حال ما گوش كرديم كه ديگر بعداً تكرار نشود و بعداً هم درخور پيشنهاد و درخور رسيدگي باشد. (عده‏اي از نمايندگان- در اين موضوع ما بحث كرديم).
                        صورت مشروح مذاكرات قانون اساسى‏جلسه‏31-1، ص: 792
 (يكي از نمايندگان- اجازه بفرماييد درباره اين پيشنهاد آقاي مراغه‏اي توضيح داده شود كه معلوم شود چه كسي ايشان را در فشار گذاشته است). آقاي بني‏صدر بفرماييد.
بني‏صدر- بسم الله الرحمن الرحيم، اجازه بفرماييد درباره اين موضوع توضيحي بدهم، بلي ما صبح پيشنهاد آقاي مراغه‏اي را در آن جلسه هفت نفري مطرح كرديم و در آن كميسيون مطلب تشكيل شوراي استان‏ها طرح شد و در اين‏باره گفت‏وگو كرديم. به نظر ما رسيد كه شوراهايي كه در هر استان، شهر، شهرستان تشكيل مي‏شود يك شوراي عالي برايش پيش‏بيني كنيم. عيناً براي همين وظايفي كه آقاي مراغه‏اي آمدند و گفتند، بنابراين چون كار آن مجلس مشاركت در تنظيم برنامه رشد عمومي كشور متناسب با نياز استان‏ها است. آن را در قانون شوراها مي‏گذاريم و اين نيت را برآورده مي‏كنيم و نيازي نديديم آن را در اينجا بياوريم و در عرض اين مجلس قرار بدهيم، براي اين‏كه در جايي كه مجالسي از آن قبيل هست، شكل حكومتش هم با شكل حكومت ما فرق مي‏كند و اتفاقاً آن مجالس اختيارات وسيعي دارند. چون آن اختيارات و صلاحيت‏ها در عهدة اين مجلس قرار گرفته است و ما حتي از لحاظ آن تعداد نمايندگان ترتيبي داديم كه جايي كه تعداد مردمانش كم هستند بتوانند نماينده داشته باشند و آن ملاك يكصد و پنجاه هزار نفر بيشتر، موكول به آينده مي‏شود و مناطقي كه در آنجا جمعيت اضافه يا كم مي‏شود نماينده‏اش زياد مي‏شود. بنابراين خيال مي‏كنم به اين ترتيب رفع نگراني مي‏شود و آن مجلس شوراي عالي كشوري در موقع خودش ان‏شاءالله تشكيل مي‏شود و آن وظايف را به عهده خواهد گرفت و ديگر احتياجي به اين‏كه ما آن را در اينجا بياوريم، نيست. با اين حال اگر باز هم شما فكر مي‏كنيد كه در آن اصل كه راجع به شوراها تصويب كرديم يك چنين قيدي بگذاريم اين را مي‏شود بعداً مورد بررسي قرار داد.
نايب رئيس (بهشتي)- اجازه بفرماييد ما اين بحث را به جاي خودش موكول كنيم.
اگر دوستاني كه نوبت گرفته‏اند راجع به خود اصل، مطلبي دارند سؤال بفرمايند و توضيح بشنوند. آقاي حجتي كرماني راجع به خود اصل مطلبي داريد بفرماييد.
حجتي كرماني- من گاهي در روزنامه‏ها خوانده‏ام و يك شخص هم پيشنهاد كرده بود كه‏
اسم مجلس آينده را بگذارند مجلس شوراي ملي اسلامي، چون اين اسم كه اكنون هست يك مقدار يادآور مجالس گذشته است و از طرفي بار انقلاب را به دوش نمي‏كشد. حالا اين را بررسي كنيد و بنويسيد (مجمع شوراي عالي اسلامي) بسته به نظر مجلس است.
نايب رئيس (بهشتي)- در حالي كه شعار روز را تشكيل شوراها اعلام مي‏كنيم مطابق دو آيه از قرآن كريم كه شورا را توصيه مي‏كند. به هر حال اين هم پيشنهادي است و بررسي مي‏شود، آقاي رحماني بفرماييد.
رحماني- در اين اصل مورد شرايط انتخاب‏كنندگان و انتخاب‏شوندگان و كيفيت انتخابات را هم بايد ذكر كنيد.
نايب رئيس (بهشتي)- بسيار خوب، آقاي رشيديان بفرماييد.
رشيديان- بنده عرض كردم كه بايد شرايط انتخاب‏شوندگان و انتخاب‏كنندگان را همين قانون معين كند، به علت اين‏كه اين امر خيلي مهم است.
موسوي تبريزي- طبق آيين‏نامه يك مخالف صحبت كرده من هم بايد به عنوان موافق صحبت كنم.
                        صورت مشروح مذاكرات قانون اساسى‏جلسه‏31-1، ص: 793
نايب رئيس (بهشتي)- اگر لازم بود اشكال ندارد. آقاي مكارم مطلبي نيست؟ (مكارم- خير) آقاي موسوي اردبيلي بفرماييد.
موسوي اردبيلي- من مي‏خواستم راجع به شوراها صحبت كنم، اگر حالا لازم نيست در جاي خودش بحث خواهم كرد. فقط خواستم بگويم، اين‏كه گفته شد كه در مردم آذربايجان فشار هست، در آذربايجان هيچ‏گونه فشار نيست فقط از طرف افرادي است كه سابقاً يك افكاري داشتند و چيزهايي در بعضي از جرايد منتشر شده كه قابل اهميت نيست.
نايب رئيس (بهشتي)- آقاي دكتر غفوري بفرماييد.
دكتر گلزاده غفوري- من مي‏خواستم درباره مطالبي كه اينجا مطرح مي‏شود بگويم يك مقدارش اصل اسلامي و انساني دارد و يك مقدارش هم تجربيات ديگران است. مسأله شورا اگر بخواهد واقعيت داشته باشد و يك دكور نباشد من عقيده‏ام اين است كه ما در نظام جمهوري اسلامي ايران بايد تغيير بنياني بدهيم نه اين‏كه يك تغييري از خارج باشد. همان‏طور كه صبح در جلسه هماهنگي صحبت شد در اين موضوع نه فقط در كشورهاي سوسياليستي بلكه در كشورهاي ديگر هم مثل سوئيس كه نگاه مي‏كنيم همين‏طور است و دو نوع مجلس دارند براي اين‏كه مي‏خواهند شورا حداكثر اثر خودش را داشته باشد.
نايب رئيس (بهشتي)- شما پيشنهاد مي‏فرماييد؟
دكتر غفوري- من مي‏خواستم بگويم كه روي اين مطلب پيش‏بيني بشود. همين‏طوري از آن نگذريم.
نايب رئيس (بهشتي)- آقاي دكتر غفوري پيش‏بيني شده است و نظر شما تأمين است.
دكتر غفوري- معناي واقعي شوراها اين است كه اعضاي آن از همه استان‏ها و همچنين نماينده همه افراد مملكت باشند.
نايب رئيس (بهشتي)- در ايامي كه شما تشريف نداشتيد، اصولي مربوط به اين موضوع بحث و تصويب شد. آقاي رباني شيرازي بفرماييد.
رباني شيرازي- مطلب من در رابطه با سخن آقاي بني‏صدر است كه اگر پذيرفته شده باشد بايد يك اصلي در قانون اساسي بيايد.
نايب رئيس (بهشتي)- آقاي خزعلي بفرماييد.
خزعلي- جناب آقاي مراغه‏اي گفتند كه نظر ما را گروه مربوط منعكس نكرده است، در حالي كه ايشان جزو گروه ما هستند و در صفحه دوم نظر ايشان منعكس شده است.
نايب رئيس (بهشتي)- بسيار خوب. اعلام رأي مي‏كنم، اصل را به همين صورتي كه هست مي‏خوانم:
اصل 47 (اصل شصت و دوم)- مجلس شوراي ملي از نمايندگان ملت كه به طور مستقيم و با رأي مخفي انتخاب مي‏شوند تشكيل مي‏گردد. شرايط انتخاب‏كنندگان و انتخاب‏شوندگان را قانون معين خواهد كرد.
گلدان رأي را براي اخذ رأي ببريد.
رشيديان- پس چرا پيشنهاد من را مطرح نكرديد كه تكليف قانون انتخابات را در همين اصل معلوم كنند.
نايب رئيس (بهشتي)- آقاي رشيديان من چون آخر جلسه نبودم بايستي دلايل رفقا را بگويم.
                        صورت مشروح مذاكرات قانون اساسى‏جلسه‏31-1، ص: 794
آن چيزي كه صبح معلوم شد كه عمل نشده، اين است كه در آن مواقع بايد يكي از دوستان بيايد آنجا و دلايل را بگويد. اگر دوستان قانع نشدند، دوباره برگرداند. اين قسمت، بايد در اين چند روزه حتماً عمل بشود كه اگر نظري و پيشنهادي مي‏دهيد حتماً به گروه بيايد، اخذ رأي به عمل مي‏آيد.
 (در اين هنگام اخذ رأي به عمل آمد و نتيجه آن به شرح زير اعلام گرديد).
نايب رئيس (بهشتي)- عده حاضر در جلسه هنگام اخذ رأي 62 نفر، شماره آراء 62 رأي، موافق 54 نفر، مخالف 3 نفر، ممتنع 5 نفر، بنابراين، اين اصل تصويب شد، تكبير. (حضار سه مرتبه تكبير گفتند).
11- پايان جلسه‏
نايب رئيس (بهشتي)- چون امروز وقت گذشته است جلسه را پايان مي‏دهيم، جلسه آينده فردا ساعت پانزده خواهد بود.
 (جلسه ساعت هجده پايان يافت).
نايب رئيس مجلس بررسي نهايي قانون اساسي- دكتر سيدمحمد حسيني بهشتي‏
                        صورت مشروح مذاكرات قانون اساسى‏جلسه‏31-1، ص: 795
                        جلسه سي و يكم‏

                        صورت مشروح مذاكرات مجلس بررسي نهايي قانون اساسي جمهوري اسلامي ايران‏

جلسه در ساعت پانزده و ده دقيقه روز چهارم مهرماه 1358 هجري شمسي برابر با چهارم ذيقعده 1399 هجري قمري به رياست آيت‏الله حسينعلي منتظري تشكيل شد.
فهرست مطالب‏
1- اعلام رسميت جلسه و بيانات قبل از دستور آقاي طاهري گرگاني‏
2- بيانات آقاي رئيس و قرائت اسامي غايبين و ديرآمدگان جلسات قبل‏
3- طرح و تصويب اصل 48 (اصل شصت و سوم)
4- طرح و تصويب اصل 49 (اصل شصت و هشتم)
5- طرح اصل 51
6- طرح و تصويب اصل 52 (اصل شصت و ششم)
7- طرح و تصويب اصل 53 (اصل شصت و هفتم)
8- طرح اصل 54
9- طرح و تصويب اصل 55 (اصل هفتادم)
10- پايان جلسه‏
دبيرخانة مجلس بررسي نهايي قانون اساسي‏
                        صورت مشروح مذاكرات قانون اساسى‏جلسه‏31-1، ص: 797
1- اعلام رسميت جلسه و بيانات قبل از دستور آقاي طاهري گرگاني‏
رئيس (منتظري)- اعوذ بالله من الشيطان الرجيم، بسم الله الرحمن الرحيم. مجلس رسمي است. نطق قبل از دستور را شروع مي‏كنيم. آقاي طاهري گرگاني بفرماييد.
موسوي اردبيلي- جناب آقاي رئيس من خواهش مي‏كنم لااقل براي جلسات بعد نسبت به حذف نطق‏هاي قبل از دستور رأي بگيريد، شايد حذف بشود و وقت مجلس بيشتر گرفته نشود.
رئيس (منتظري)- سعي مي‏كنيم در نظر بگيريم.
طاهري گرگاني- بسم الله الرحمن الرحيم. لاحول و لاقوة الا بالله العلي العظيم.
1- أَحَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ.
2- وَ لَنَبْلُوَنَّكُمْ حَتَّى نَعْلَمَ الُمجاهِدِينَ مِنْكُمْ وَ الصَّابِرِينَ‏
3- وَ مَنْ جاهَدَ فَإِنَّما يُجاهِدُ لِنَفْسِهِ.
4- وَ الَّذِينَ جاهَدُوا فِينا لَنَهْدِيَنَّهُمْ سُبُلَنا.
5- أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ وَ يَعْلَمَ الصَّابِرِينَ.
آية اول- آيا مردم ادعاي ايمان كنند و آزمايش نشوند؟ آية دوم- در ميان اقسام امتحان آزمايش به جهاد و صبر.
آية سوم- جهاد اگر براي خداست سرمايه تكامل است.
آية چهارم- كساني كه در راه ما جهاد مي‏كنند ما راه را به آنها نشان مي‏دهيم.
آية پنجم- جهاد و صبر، زمينه براي سعادت هميشگي است.
- چه كرديم و چه بايد كرد.
1- انقلاب ميدان جهادي را پشت سر گذاشته، اين جهاد براي نجات از چنگ دژخيمان بود.
2- جهادهاي بعدي براي تحقق بخشيدن آرمان‏هاي انقلاب، آرمان‏هاي انقلاب در شعارهاي شهداي به خون خفته ما، انقلاب براي آزادي و استقلال و حكومت عدل اسلامي نه براي لقمة نان نه براي خانه و مسكن نه فقط براي زندگي و لذات زودگذر اين لجن‏زار پوشيده به زرق و برق.
انقلاب در راه مكتب جهاد، اما نه فقط براي سازندگي راه و جاده و پل، جهاد در راه خدا و به سوي خدا، اين است همان جهاد اكبر، اين جهاد اكبر را از كجا شروع كنيم؟ بنده معتقدم تمام تلاش‏ها و كوشش‏ها در مسير تكميل انقلاب يك طرف انقلاب فرهنگي است و اين انقلاب فقط با يكپارچگي فرهنگ، دين و علوم طبيعي راه ديگري ندارد كه همان برنامه امام كه در
                        صورت مشروح مذاكرات قانون اساسى‏جلسه‏31-1، ص: 798
حقيقت استوارتر نمودن وحدت روحاني و دانشگاهي است.
ما نمي‏گوييم به سود دانشگاه، به سود طرفين. در اينجا لازم مي‏دانم اشاره‏اي به بعضي از جهات آزادي كيفيت آموزش حوزه‏هاي علميه كرده باشم.
1- طلبه آزاد است يك درس يا بيشتر را به مقدار امكان انتخاب كند.
2- آزاد است در درس عمومي يا خصوصي شركت كند.
3- مباحثه كردن با اقران.
4- ارتباط بين استاد و شاگرد بسيار عادي و طبيعي است.
5- با استاد بحث كردن در درس با نهايت آزادي.
وآزادي‏هاي ديگري كه نام نمي‏برم.
اكنون بپردازيم به اين‏كه چگونه روحانيت باقي ماند و چگونه پيروز شد و سپس به اين جهت اشاره كنم كه آيا ولايت فقيه استبداد است يا به عكس پشتوانه استقلال و آزادي است.
1- روحانيت چه مي‏كرد؟ با فقر و تنگدستي ساخت و در طول متجاوز از هزار سال دست به دست ديگران نداد.
2- همانند روحانيون ديگر كارمند دولت‏هاي زمان نشد.
3- اين مردم غيور و مسلمان و شيعه بودندكه با روحانيت درا رتباط و واجبات مالي خود را با صميميت به نواب امام خود تقديم مي‏كردند و استقلال روحانيتش را در برابر دولت‏ها حفظ كردند.
4- فرزنداني در مهد تشيع تربيت كرد كه مانند پيشوايان معصومش نقطه‏هاي روشني را در تاريخ سياه بشرگذاشت تا يكي از درخشنده‏ترين ستارگانش را به عنوان امامت و رهبري درآسمان ايران جلوه‏گر ساخت.
5- اشاره‏اي به مساجد سرد و زيلوهاي يخ كرده قم و گرماي نجف.
6- حمله به روحانيت، حمله به امام زمان است. وقتي نمي‏توانند به دين حمله كنند به روحانيت حمله مي‏كنند به قول يكي از دوستان حمله بني‏اميه به دين از طريق حمله به اهل‏بيت شروع شد.
7- كدام مرجع تقليد فرزندش را به عنوان مرجعيت بعد از خودش نصب كرد؟ آيا مي‏تواند منافقين روحانيت ما را با اين تاريخ روشن به انحصارطلبي متهم كنند، با اين‏كه زمينه در مواردي فراهم بود؟
ما نمي‏گوييم معصومند اما اگر فقهاكه مؤيد به تأييدات الهي هستند اشتباه دارند، ديگران بيشتر دارند.
برادران عزيز و جوانان محترمي كه احياناً راه اشتباه التقاطي را پيش گرفته‏ايد توجه كنيد اگر اسلام را دين وحي و آيين ابديت مي‏دانيد، آن كساني كه منكر ولايت فقيه هستند جهان‏بيني اسلام را منكرند. اينها مي‏خواهند بگويند در زمان غيبت امام بساط حكومت اسلامي برچيده شده است. آيا از خداي جهان روشن‏تريم؟ آيا ازقرآن و مكتب عالي اسلام پا فراتر گذاشته‏ايم؟ مگر قرآن را وحي آسماني ندانيم يا در فهم قرآن احتياجي به فقها نداشته باشيم، اين مثل اين است كه بگوييم همه اساتيد دانشگاه‏هاي دنيا راكنار بگذاريم چون ماكه طب نخوانده‏ايم از همه آنها بهتر كتاب‏هاي طب را مي‏فهميم. يك طبيب در سن بيست و شش يا حداكثر سي سالگي يك مجتهد در طب شناخته مي‏شود، اما فقيه، كدام مرجع تقليد كمتر از هفتاد سالگي به مقام مرجعيت عليا
                        صورت مشروح مذاكرات قانون اساسى‏جلسه‏31-1، ص: 799
رسيد؟ (رئيس- آقاي طاهري وقت شما تمام است). البته من حرف‏هاي ديگري هم داشتم ولي چون وقت تمام شده است از بقيه مطلب صرف‏نظر مي‏كنم.
2- بيانات آقاي رئيس و قرائت اساسي غايبين و ديرآمدگان جلسات قبل‏
رئيس- آقاي مكارم تذكر داده‏اند كه از گروه هماهنگي هستند مثل اين‏كه سوءتفاهم بوده از اين‏كه تذكراتي كه به كميسيون مشترك داده مي‏شود رعايت نمي‏شود، بايد عرض كنيم چرا، تا ساعت يازده هر چه تذكرات مي‏رسد يادداشت مي‏شود ولي تذكراتي كه بعد از ساعت 11 مي‏رسد نوشته نمي‏شود، ديگر متني است كه گروه 7 نفري تهيه كرده‏اند و مطرح مي‏شود چون بعد از ساعت 11 نمي‏شود تكثير كنيم، تا ساعت 11 هرچه مي‏رسد در كميسيون مشترك مورد توجه قرار مي‏گيرد حالا اسامي غايبين و دير آمدگان عصر سه‏شنبه سوم مهرماه و عصر چهارشنبه چهارم مهرماه قرائت مي‏شود.
عصر سه‏شنبه سوم مهرماه:
غايبين: آقايان: بيت اوشانا (مريض بوده‏اند)- حائري- سحابي- هاشمي‏نژاد- خانم گرجي،
نمايندگاني كه تأخير داشته‏اند: باهنر 49 دقيقه- بشارت 10 دقيقه- بني‏صدر 60 دقيقه- بهشتي 42 دقيقه- حجتي 13 دقيقه- حيدري 10 دقيقه- خادمي 40 دقيقه- شيباني 13 دقيقه- صافي 12 دقيقه- ضيايي 24 دقيقه- عرب 75 دقيقه (كه البته ايشان با اجازه قبلي غايب بوده‏اند)- فارسي 12 دقيقه- مراغه‏اي 35 دقيقه- موسوي اردبيلي 66 دقيقه- جزايري 15 دقيقه- ميرمرادزهي 20 دقيقه- نوربخش 105 دقيقه.
عصر چهارشنبه چهارم مهرماه:
غايبين آقايان: حائري- خالاتيان- هاشمي‏نژاد.
نمايندگاني كه تأخير داشتند: انواري 5 دقيقه- بيت اوشانا 50 دقيقه- جوادي 10 دقيقه- حجتي 32 دقيقه- خادمي 36 دقيقه- خامنه‏اي 24 دقيقه- عضدي 12 دقيقه- بشارت 7 دقيقه- حسيني هاشمي 5 دقيقه- عرب 22 دقيقه- كريمي 23 دقيقه- ميرمرادزهي 27 دقيقه- نور بخش 17 دقيقه- طباطبايي 64 دقيقه- شهرزادي 59 دقيقه- مراغه‏اي يك ساعت و 59 دقيقه- دستغيب 26 دقيقه- رحماني 48 دقيقه- رشيديان 14 دقيقه- سحابي يك ساعت و 35 دقيقه- صافي 10 دقيقه- طاهري خرم‏آبادي 3 دقيقه- سبحاني 11 دقيقه- يزدي 5 دقيقه- صدوقي 13 دقيقه- فلسفي 30 دقيقه- ملازاده 9 دقيقه.
3- طرح و تصويب اصل 48 (اصل شصت و سوم)
رئيس- بسم الله الرحمن الرحيم. اصل 48 مطرح است كه قرائت مي‏كنم:
اصل 48 (اصل شصت و سوم)- دورة نمايندگي مجلس شوراي ملي چهار سال است، انتخابات هر دوره بايد پيش از پايان دوره قبل برگزار شود به طوري كه جمهوري اسلامي ايران در هيچ زمان بدون مجلس نباشد.
                        صورت مشروح مذاكرات قانون اساسى‏جلسه‏31-1، ص: 800
خوب، اين اصل فكر مي‏كنم صحبتي نداشته باشد، در كميسيون مشترك هم رويش بحث‏ها شده و نظر داده‏اند. پس آقايان گلدان‏ها را براي اخذ رأي با ورقه نسبت به اين اصل ببرند.
 (خامنه‏اي- آقا اين يك متمم مي‏خواهد). خواهش مي‏كنم در موقع رأي گرفتن سؤال نفرماييد.
 (اخذ رأي با ورقه به عمل آمد و پس از شمارش آراء توسط آقايان منشي‏ها نتيجه به شرح زير اعلام گرديد).
رئيس- نتيجه را اعلام مي‏كنم، عده حاضر در جلسه هنگام اخذ رأي شصت و يك نفر، تعداد آراء، شصت و يك رأي، موافق شصت نفر، مخالف ندارد، ممتنع يك نفر، تصويب شد، تكبير. (نمايندگان سه مرتبه تكبير گفتند).
4- طرح و تصويب اصل 49 (اصل شصت و هشتم)
رئيس- اصل 49 مطرح است كه قرائت مي‏كنم.
اصل 49- در زمان جنگ و اشغال نظامي كشور به وسيله بيگانه به پيشنهاد رئيس‏جمهور و تصويب سه چهارم مجموع نمايندگان و تأييد شوراي نگهبان انتخابات نقاط اشغال شده و يا تمامي مملكت براي مدت معيني متوقف و در صورت عدم تشكيل مجلس جديد، مجلس سابق همچنان به كار خود ادامه خواهد داد.
مكارم شيرازي- بنده تذكري دارم و درگروه هفت نفري هم صحبت شد، بايد عرض كنم كه مسائل تماماً درست است، ولي بعضي‏ها مي‏گويند اين اشغال نظامي به اين لفظ ناخوشايند است. اگر تبديل بشود به اين‏كه «در زمان جنگ و ضرورت‏هاي ناشي ازآن» بهتر است چون اشغال نظامي حقيقتاً زننده است.
رئيس- آقاي آيت بفرماييد.
دكترآيت- تذكري كه داشتم «تأييد شوراي رهبري و شوراي نگهباني» است كه بايد اضافه شود.
رحماني- راجع به اين قسمت بايد عرض كنم كه اين اصل مربوط به صورتي است كه تصويب نمايند كه متوقف شود، اما اگر تصويب ننمايند كه متوقف شود تكليف چيست؟ صريحاً اين مطلب ذكر شود.
عرب- بنده مي‏خواستم عرض كنم كه جنگ فقط ازطرف بيگانگان پيدا نمي‏شود، بلكه گاهي در اطراف مملكت به وسيله افراد منافق جنگ مي‏شود و تشنجات به وجود مي‏آورند.
رئيس- پس آقاي عرب مي‏فرمايند ننويسيم بيگانه، بنويسيم اشغال نظامي كشور آقاي آيت هم نظرشان اين است كه غير از شوراي نگهباني، شوراي رهبري را هم اضافه بكنيم. (طاهري اصفهاني- من هم نظرم همين است كه بايد شوراي رهبري اضافه بشود). توجه داشته باشيد كه شوراي نگهبان همان نماينده مقام رهبري است. (طاهري- فرق مي‏كند شوراي رهبري غير از نگهبان است، نگهبان آن است كه قانون اساسي را نظارت و وتو مي‏كند، ولي شوراي رهبري چيز ديگر است). آقاي رباني املشي فرمايشي داريد؟
رباني املشي- سؤال بنده اين است كه اگر در قسمتي يا تمام كشور انتخابات ممكن نبود، حالا اگر در قسمتي ممكن بود و در قسمتي ممكن نبود صراحت ندارد كه اگر از آن قسمتي‏
                        صورت مشروح مذاكرات قانون اساسى‏جلسه‏31-1، ص: 801
كه ممكن هست و انتخابات مي‏شود در چه صورت مجلس جديد تشكيل مي‏شود و در چه صورت مجلس جديد نبايد تشكيل بشود و به هماني مجلس قديمي اكتفا بشود، اين موضوع صراحت ندارد.
رئيس- البته در مجلس بايد نصف به علاوه يك باشد، اين كه نمي‏شود در قسمتي بشود و در قسمتي نشود. (اصلش- به هر حال صراحت ندارد، نسبت به اين مطلب اگر در قسمتي امكان انتخابات نباشد اين قسمت تا چه حد است؟) (مكارم- دو سوم، مقياس رسميت مجلس است). (طاهري اصفهاني- دو سوم فكر مي‏كنم جواب آقاي رباني باشد). (فاتحي- شوراي رهبري بايد به جاي شوراي نگهبان نوشته شود، مثل اين‏كه آن اصلي را كه قبلًا تصويب نموده‏ايد فراموش كرديد).
رباني شيرازي- اين‏كه دراينجا نوشته شده، در جايي كه اشغال شده انتخابات نبايد بشود براي اين است كه ممكن است انتخابات آنجا آزادانه صورت نگيرد و ممكن است نماينده بيگانه انتخاب بشود، پس اين كلمه اشغال لازم هست و در صورتي كه جنگ داريم و اشغال نشده است اين اشكال ندارد و مي‏توانيم انتخابات را انجام بدهيم. مسأله دوم اين‏كه آن «تمامي مملكت» ديگر احتياج به نوشتن ندارد چون نقاط اشغال شده آن را نيز شامل مي‏شود حالا اعم از اين‏كه همه جا يا بعضي جاها هست، بنابراين «تمامي مملكت» احتياج نيست، وقتي مملكت اشغال شد ديگر انتخابي نيست.
رئيس- بله آن وقت تمامي مملكت متوقف مي‏شود مثل زمان متفقين يادتان هست ايران يك قسمتش آمريكايي‏ها بودند، يك قسمتش روس‏ها بودند و يك قسمتش انگليس‏ها، در عين حال حكومت محلي هم بود ولي نفوذ نداشت.
رباني شيرازي- اشغال شده اعم است از اين‏كه همه جا هست يا بعضي جاها؟
دكتر بهشتي- آقاي رباني توجه بفرماييد منظور از اين اصل اين است كه اگر خداي نكرده ايران دو سه بخشش اشغال بشود ممكن است اصولًا انتخابات كل ايراني را معوّق بگذارند و ممكن است بگويند در آنجاهايي كه اشغال نشده انتخابات باشد و آنجايي كه اشغال شده نباشد، (رباني شيرازي- چرا آنجايي كه اشغال شده نباشد). براي همين كه ممكن است ادامه كار مجلس گذشته كه در ذيل اين اصل آمده اصلح باشد تا تجديد انتخابات فقط در برخي از نقاط شود، بنابراين دست را باز بگذاريم تا ببينيم آن مجلس قبلي چه صلاح مي‏داند.
رئيس- آقاي اشراقي بفرماييد.
اشراقي- عرضم اين است كه وقتي يك استان مملكت اشغال مي‏شود، استان‏هاي ديگرمشغول دفاع هستندكه دست اجانب را كوتاه كنند، ديگرحال اين را ندارندكه انتخابات بكنند، همان مجلس سابق سر جاي خودش باشد و به كارها رسيدگي بكند.
رئيس- اينجا به نظرشما «اشغال نظامي كشور به وسيله بيگانه» مي‏خواهد يا نه؟
دكتر بهشتي- توجه بفرماييد در اينجا يك توضيح عرض مي‏كنم، يك وقتي شرايط انتخابات در بعضي از مناطق از نظر امنيت فراهم نيست، يعني ناامني است، آن يك مطلب است و اين مطلبي كه در اين اصل وجود دارد، مطلب ديگري مي‏تواند باشد، اگر شرايط مساعد نباشد كه براي مدت موقتي در يك نقطه معيني، انتخابات بكنند يا نكنند اين مسأله را اگر لازم باشد در يك اصل مي‏آوريم اگر هم لازم نباشد نمي‏آوريم، اينجا بيشتر ناظر به اين است كه در مناطقي كه تحت اشغال بيگانه است اصولًا اگر هم انتخابات ميسر باشد از نفوذ بيگانه دور نيست،
                        صورت مشروح مذاكرات قانون اساسى‏جلسه‏31-1، ص: 802
مهم جلوگيري از اعمال نفوذ بيگانه است، نه امكان انتخاب كردن و نكردن. (موسوي اردبيلي- اگر صلاح مي‏دانيد رأي بگيريد).
رئيس (منتظري)- پس يك دفعه ديگر براي رأي گرفتن مي‏خوانم: «در زمان جنگ و اشغال نظامي كشور به وسيله بيگانه» آقايان اگر موافق هستند كلمة بيگانه را حذف كنيم. اصلًا از خود بيگانه كه خوشمان نمي‏آيد از لفظ بيگانه هم خوشمان نمي‏آيد). (دكتر بهشتي- البته نه بيگانه، از بيگانة اشغال‏گر خوشمان نمي‏آيد). (مشكيني- ما موافق نيستيم با حذف اين كلمه) (كرمي- اشغال معني‏اش بيگانه است). واضح است «اشغال نظامي» يعني بيگانه، ضمناً اجازه بفرماييد يك بار ديگر قرائت مي‏كنم تا رأي گرفته شود:
اصل 49 (اصل شصت و هشتم)- در زمان جنگ و اشغال نظامي كشور به پيشنهاد رئيس‏جمهور و تصويب سه چهارم مجموع نمايندگان و تأييد شوراي نگهبان، انتخابات نقاط اشغال شده و يا تمامي مملكت براي مدت معيني متوقف و در صورت عدم تشكيل مجلس جديد، مجلس سابق همچنان به كار خود ادامه خواهد داد.
دكتر آيت- آقاي رئيس، شوراي رهبري را نگذاشتيد.
رئيس (منتظري)- اول به همين صورت رأي مي‏گيريم، اگر رأي نياورد پيشنهاد شما را مطرح مي‏كنيم. پس كساني كه با اين متن موافق هستند با ورقه رأي بدهند، آقايان گلدان‏ها را ببريد. (رشيديان- شوراي نگهبان جزء مجلس است). آقاي رشيديان ديگر رأي گرفتيم، تذكر شما وارد نيست.
 (اخذ رأي با ورقه انجام گرفت و پس از شمارش آراء توسط آقايان منشي‏ها نتيجه به قرار ذيل اعلام گرديد).
رئيس (منتظري)- نتيجه را اعلام مي‏كنم: عدة حاضر در جلسه هنگام اخذ رأي شصت و پنج نفر، تعداد كل آراء شصت و پنج رأي، موافق پنجاه و نه نفر، مخالف ندارد، ممتنع شش نفر، تصويب شد، تكبير. (حضار سه مرتبه تكبير گفتند)
اصل بعدي اصل 50 است و من به عنوان اداره‏كنندة جلسه به نظرم مي‏آيد كه اين اصل احتياج به مشورت‏هايي با اهل فن دارد، اين را اجازه بفرماييد بگذاريم براي بعد تا با اهل فن مشورت‏هايي نيز داشته باشيم، چون در حقيقت مسألة تخصصي است.
رباني شيرازي- آقاي رئيس صبح بحث شد و دو نظر بود كه اين دو نظر را به رأي گذاشتند و رويش هم خيلي صحبت شده است.
5- طرح اصل 51
رئيس (منتظري)- اصل 51 مطرح است كه قرائت مي‏كنم: «تا وقتي كه آيين‏نامه داخلي مجلس تهيه و تصويب نشده جلسات مجلس شوراي ملي با حضور دو سوم مجموع نمايندگان رسميت پيدا مي‏كند».
اجازه بفرماييد اين «شوراي ملي» را اول بگذاريم و دومي را «مجلس» بنويسيم يعني عكسش كنيم: «تا وقتي كه آيين‏نامه داخلي مجلس شوراي ملي تهيه و تصويب نشده جلسات مجلس با حضور دو سوم مجموع نمايندگان رسميت پيدا مي‏كند».
 «حدّ نصاب لازم براي رسميت جلسه و رأي‏گيري و تصويب لوايح جز در مواردي كه در
                        صورت مشروح مذاكرات قانون اساسى‏جلسه‏31-1، ص: 803
قانون، حدّ نصاب خاصي معين شده، در آيين‏نامه داخلي مجلس معين مي‏شود كه با اكثريت آراء به تصويب مجلس برسد».
دكتر آيت- من مخالفم.
رئيس- شما با تغيير اين لفظ مخالفيد يا با اصل؟
دكتر آيت- جمله‏اي كه اول كار آورديد اصل قضيه را به هم مي‏زند، من مخالفم چون كميسيون مشترك اين را تصويب نكرد يعني «تا وقتي كه آيين‏نامة داخلي مجلس تهيه و تصويب نشود» را كميسيون تصويب نكرد.
رئيس- به طور كلي نظر شما چيست؟
دكتر آيت- نظر من اين است كه مجلس بايد با دو سوم رسميت داشته باشد، چون آيين‏نامه داخلي قابل تغيير است كه با يك سوم مي‏توان مجلس را تشكيل داد. اين بايد در قانون اساسي باشد كه با دو سوم مجلس رسميت پيدا مي‏كند و بقيه مسأله ديگري است. در قانون اساسي سابق هم چنين كلاهي را به سر مردم گذاشتند. (مكارم شيرازي- به گروه هم كه رفت همين‏طور بود).
دكتر بهشتي- اجازه بفرماييد بنده توضيحي بدهم، ما در اينجا خواسته‏ايم آن حداقل تعيين تكليفي را كه قبل از تشكيل نخستين شوراي ملي مي‏شود در قانون اساسي بياوريم و آن اين‏كه بگوييم وقتي نماينده‏ها انتخاب شدند اولين جلسه يا جلسات مجلس شوراي ملي كه وظيفه‏اش انتخاب هيأت رئيسه و بعد هم تهيه و تصويب آيين‏نامه داخلي است چگونه رسميت پيدا مي‏كند و با چه مقدار آراء بايد آيين‏نامه را تصويب كند، گفتيم در آن موقع رسميت اين جلسه با حضور دو سوم و ميزان رأي براي آيين‏نامه نصف به علاوه يك، از اين دو سوم است، بنابراين، اين مقدار لازم بود اينجا بيايد، اين‏كه بعداً در ادامه كار با حضور چه تعداد نمايندگان مجلس رسميت پيدا مي‏كند و براي تصويب هر مطلبي حدّ نصاب رأي چه قدر است. اين را گذاشتيم به عهدة آيين‏نامه داخلي و آقايان، هم صبح با اين موافق بودند، بنابراين ملاحظه مي‏كنيد كه اين مطابق آن چيزي تهيه شده كه عبارتش صبح مورد قبول آقايان بود. حالا اگر آقاي آيت يا بعضي از دوستان نظر ديگري دارند و مي‏خواهند بگويند كه در قانون اساسي بنويسيم كه به طور كلي در آينده مجلس بدون حضور دو سوم رسميت نخواهد داشت، خوب اين يك مسأله ديگري است.
طاهري اصفهاني- بنده سؤالي از آقاي آيت دارم، آيا شما مداركي داريد؟ شما اينجا آيين‏نامه‏اي كه بود نپذيرفتيد؛ حالا ممكن است بگوييد اينجا مجلس مادر است، كما اين‏كه صبح هم گفتيم اينجا مجلس مادر است براي اين‏كه مجلس شوراي ملي را به رسميت بيندازيد تا آيين‏نامه‏شان تصويب شود ولي وقتي آيين‏نامه‏شان تصويب شد آيا شما چه مزيت و چه اولويتي بر آنها داريد؟
رئيس (منتظري)- البته من خودم با نظر آقاي آيت موافق هستم، اين قسمت اول را در كميسيون هفت نفري بعداً اضافه كرده‏اند كه قبلًا نبوده، نظر بنده هم همين است براي اين‏كه وقتي كه ملت سيصد نفر نماينده انتخاب كردند آن‏وقت ما مي‏گوييم كه رسميت مجلس به اين است كه حداقل دويست نفرشان باشند. نصف به علاوه يك اين دويست نفر مي‏شود يكصد و يك نفر، حال از سيصد نفر نماينده كه ملت انتخاب كرده اگر بنا باشد يكصد و يك نفر رأي بدهند.
                        صورت مشروح مذاكرات قانون اساسى‏جلسه‏31-1، ص: 804
آيا اين را مي‏شود رأي ملت حساب كرد؟ اين را نمي‏شود به حساب ملت گذاشت، بنابراين اقلًا بايد دو سوم از آنها بيايند در مجلس كه نصف به علاوه يك آن كه يكصد و يك نفر است حاضر بشوند. اگر شما بگوييد از سيصد نفر نصف به علاوه يك كافي است يعني يكصد و پنجاه و يك نفر حاضر بشوند كافي است، آن وقت نصف به علاوه يك، يكصد و پنجاه و يك نفر، هفتاد و شش نفر مي‏شود، يعني از سيصد نفر نماينده اگر هفتاد و شش نفر رأي بدهند كافي است و اين در واقع مثل كاپيتولاسيون مي‏شود كه دويست و سي يا دويست و چهل نفر نماينده داشت در تهران و شصت و يك نفر تصويب كردند و به ريش ملت بستند، پس اقلًا دو ثلث نمايندگان باشند كه نصف به علاوه يك اعتباري داشته باشد. عقيده من اين است كه بايد اين را معين بكنيم چون بعداً ممكن است در مجلس شوراي ملي اعمال نفوذ بشود و رسميت جلسه را كمتر معين كنند و از آن مجلس سوءاستفاده كنند. (مكارم- با حذف صدرش موافقيم) من هم نظرم همين است. آقاي رحماني فرمايشي داريد؟
رحماني- دو موضوع هست؛ يكي اين‏كه اينجا مي‏فرماييد در مواردي كه در قانون اساسي حدّ نصاب خاصي معين شده امكان دارد سوءتفاهم بشود كه در اين مورد به احكام قانون اساسي سابق تكيه كرده‏اند.
رئيس- اين در قانون اساسي در خيلي جاها هست مثل اصل قبلي كه خوانديم داشت سه چهارم مجموع نمايندگان.
رحماني- به هر حال اين نظر بنده است و قضاوتش با شماست. نظر دوم اين است كه آيين‏نامه داخلي مجلس را وقتي كه خود نمايندگان تصويب مي‏كنند ما چه تعمدي داريم كه آنها را مقيد بكنيم كه با اكثريت آراء آيين‏نامه را به تصويب برسانند؟ «با اكثريت آراء» را حذف بكنيد آنها خودشان مي‏دانند يا با اكثريت آراء يا با دو سوم يا با سه چهارم تصويب بكنند و ما دخالت در اين موضوع نكنيم تا بعداً براي آنها توليد اشكال نكند و اين‏طور نوشته شود كه: «در آيين‏نامه داخلي مجلس معين مي‏شود كه به تصويب مجلس برسد» حالا با اكثريت آراء يا نصف به علاوه يك يا اين‏كه دو سوم يا سه چهارم باشد، خلاصه ما در اينجا مقيد نكنيم با اكثريت آراء، شايد در آنجا آيين‏نامه‏هاي داخلي را براي آن ملاك ديگري قرار دادند كه بهتر از اين باشد.
رئيس- يعني بگويند از صد نفر نماينده اگر دو نفر هم تصويب كردند كافي است؟
رحماني- آن كه تصويب نيست، منظورم اين بود كه اين اكثريت آراء را طوري قرار بدهيد كه به نصف به علاوه يك مقيد نباشد.
رئيس- بگذاريم با حداقل نصف به علاوه يك، يعني به اين معني كه ممكن است بگويند دو سوم و از نصف به علاوه يك ديگر كمتر نباشد و در واقع «اكثريت» اعم از نصف به علاوه يك است. (رحماني- اعم نيست، ظاهرش اين است). اجازه بفرماييد آقاي رحماني اگر آنها آمدند و گفتند به آيين‏نامه بايستي دو سوم نمايندگان رأي بدهند اين باز همان اكثريت است. آقاي بهشتي فرمايشي داريد بفرماييد.
دكتر بهشتي- من در جلسه صبح پاسخ آقاي رحماني را داده‏ام و باز توجه نكردند و حالا تكرار كردند، آقاي رحماني اگر ما اينجا ننويسيم با يك معياري، آن مجلس كه مي‏فرماييد خودشان شايد بخواهند تصميم ديگري بگيرند، اين «خودشان» چه كساني هستند؟ آيا منظورتان‏
                        صورت مشروح مذاكرات قانون اساسى‏جلسه‏31-1، ص: 805
اتفاق آراء آنهاست؟ آيا سه چهارم آراء آنهاست؟ آيا دو سوم آراء آنهاست، يا نصف به علاوه يك يا اكثريت نسبي؟ اين «خودشان» را بايد اينجا مشخص بكنيد، بگويند خودشان، شايد بخواهند يك تصميم ديگري بگيرند، ولي نمي‏دانيم اين «خودشان» چه كساني هستند، آيا اتفاق آراء است يا چيز ديگري هست؟ اين روشن هست ولي شما دقت نمي‏فرماييد.
رحماني- وقتي كه موكول به آيين‏نامه مي‏شود، صحيح نيست كه ميزان را اكثريت آراء قرار بدهيم چون مقصود از اكثريت آراء نصف به اضافه يك است و ما با اين قيد دست نمايندگان مجلس را بسته‏ايم كه نتوانند از اين اصل عدول نمايند و تصميم مقتضي بگيرند، در صورتي كه ممكن است صلاح باشد در آيين‏نامه داخلي اعتبار مثلًا به دو سوم باشد.
رئيس- آقاي فاتحي اگرچه نوبت شما نيست، ولي اگر سؤالي داريد بفرماييد.
فاتحي- مي‏خواهيم ببينيم اولين جلسه مجلس آينده، به چه كيفيت رسميت پيدا مي‏كند، پس از رسميت يافتن آن، ما ديگر در تصويب آيين‏نامه داخلي مجلس شوراي ملي حق مداخله نداريم. ما مي‏گوييم مجلس با حضور دو سوم مجموع نمايندگان رسميت پيدا مي‏كند، بعداً حدّ نصاب لازم براي رسميت جلسه و رأي‏گيري و تصويب لوايح به وسيله آيين‏نامه داخلي معين مي‏گردد، بقيه مطالب زائد به نظر مي‏رسد. ما براي اين‏كه آنها را از سرگرداني بيرون بياوريم مي‏گوييم اولين جلسه بايد باحضور مجموع دو سوم نمايندگان تشكيل شود.
رئيس- در رأي‏گيري، اكثريت آنها ملاك است؟ اتفاق آنها ملاك است؟ كدام‏يك ملاك است؟ آقاي موسوي تبريزي شما صحبتي داريد؟
موسوي تبريزي- جناب رئيس من پيشنهاد مي‏كنم كه مذاكرات كافي است بيشتر از اين وقت مجلس را با مطالب تكراري نگيريد و رأي بگيريد.
مشكيني- اگر اينجا تعيين نكنيد بالاخره آنجا يك مورد احتياطي پيدا مي‏كند يا نه؟
رئيس- آقاي بني‏صدر شما صحبتي داريد؟
بني‏صدر- حرف من اين است كه اين اصل جملاتش مشوش شده، اگر مي‏خواهيد اين اصل را به رأي بگذاريد، اول اصلاحاتي را عرض مي‏كنم در آن قيد كنيد و بعد رأي بگيريد. مثلًا در صدر اين اصل كه نوشته شده «تا وقتي كه آيين‏نامه داخلي مجلس تهيه و تصويب نشده» يعني چه؟ اين اضافه است و بايد حذف شود و يا در جمله بعد كه آمده «حدّ نصاب لازم براي رسميت جلسه و رأي‏گيري و تصويب لوايح» اين هم به نظر من زائد است و بايد حذف شود. اما اين‏كه مجلس بايد با حضور دو سوم مجموع نمايندگان رسميت پيدا كند، اين بايد باشد، زيرا عبارت خوبي است براي اين‏كه ما يك مملكت هماهنگ نداريم، ممكن است يك دولتي سر كار بيايد و در جاهايي كه امكان برد انتخاباتي با اوست، انتخابات را برگزار كند و اشخاص مورد نظر را به مجلس بفرستند، اين صحيح نيست و به همين جهت بايد قيد «دو سوم» باشد تا راه آن فسادي كه عرض كردم بسته شود.
رئيس- با اين توضيحاتي كه مي‏دهيد مثل اين‏كه اكثر آقايان موافقيد عبارت «تا وقتي كه آيين‏نامه داخلي مجلس شوراي ملي تهيه و تصويب نشده» حذف شود. با حذف آن موافق هستيد؟ (مدني- من پيشنهادي خدمت‏تان فرستادم قرائت بفرماييد). بسيار خوب من اين پيشنهاد را مي‏خوانم: «بنابراين‏كه با حضور دو سوم نمايندگان مجلس رسميت پيدا كرده و حداقل نصف به علاوه يك حاضرين رأي‏شان معتبر شود، اولًا عبارت وافي به مطالب نيست و ثانياً رأي‏
                        صورت مشروح مذاكرات قانون اساسى‏جلسه‏31-1، ص: 806
نصف به علاوه يك رأي ملت نيست. آقاي مدني در مورد پيشنهادتان مي‏خواهد توضيح بدهيد؟
مدني- شما مي‏فرماييد مثلًا از سيصد نفر نماينده مجلس با دويست نفر نماينده جلسات رسميت پيدا مي‏كند و اگر صد و يك نفر رأي مثبت دادند ما چگونه مي‏توانيم بگوييم كه اين رأي، رأي همه ملت است؟
رئيس- در آيين‏نامة داخلي مجلس بعداً روشن مي‏شود كه در چه مواردي رأي نصف به علاوه يك كافي است و در چه مواردي بايد دو سوم آراء براي تصويب يك امري كافي باشد. مثل مجلس خودمان كه الان بر طبق آيين‏نامه در بعضي موارد آراء نصف به علاوه يك را كافي مي‏دانيم، ولي وقتي كه مي‏خواهيم يك اصلي به تصويب برسد دو سوم مجموع نمايندگان بايد رأي مثبت بدهند و حتي در اين مورد غايبين را هم به حساب مي‏آوريم يعني مي‏گوييم بايد از مجموع نمايندگان دو سوم آنها رأي بدهند تا تصويب شود. كساني كه موافق‏اند عبارت «تا وقتي كه آيين‏نامه داخلي مجلس شوراي ملي تهيه و تصويب نشده» به جاي خود باقي بماند و حذف نشود، دست‏شان را بلند كنند. (عده كمي دست بلند كردند) بنابراين كسي موافق ابقاي اين جمله نيست و حذف مي‏شود. (دكتر آيت- پس خود به خود حدّ نصاب لازم هم حذف مي‏شود). بدين ترتيب اين اصل با عبارت «جلسات مجلس شوراي ملي با حضور دو سوم مجموع نمايندگان رسميت پيدا مي‏كند» شروع مي‏شود. (خزعلي- كلمه «جلسات» در اول عبارت زيادي است). اين كلمه بايد باشد چون ما مي‏گوييم جلسه مجلس بايد با حضور دو سوم رسميت پيدا كند. خوب عبارت بعد را مي‏خوانم: «حدّ نصاب لازم براي رسميت جلسه و رأي‏گيري و تصويب لوايح ...».
دكتر آيت- من مخالم؛ ممكن است رأي را باز پايين بياورد. فرض بفرماييد دويست نفر نماينده هستند، مي‏گويند اگر صد و پنجاه نفر باشند مي‏توانيم رأي بگيريم و نصف به اضافه يك هم رأي مي‏دهند.
دكتر بهشتي- من پيشنهاد مي‏كنم بنويسيم: «حدّ نصاب لازم براي تصويب لوايح آن وقت اشكال آقاي آيت هم رفع مي‏شود».
خامنه‏اي- بين طرح و لايحه تفاوت وجود دارد، طرح را نمايندگان مي‏دهند ولي لايحه به وسيله دولت تقديم مجلس مي‏شود. پس بايد بنويسيم «تصويب قوانين».
رئيس- آقاي غفوري شما توضيحي داريد؟
دكتر غفوري- آيا از اين اصل اين استفاده نمي‏شود كه هنوز انتخابات در همه جاي مملكت تمام نشده و فقط دو سوم نمايندگان انتخاب شده‏اند؟ در اين صورت آيا شما اجازه مي‏دهيد جلسات مجلس تشكيل شود؟ پس بهتر است نوشته شود: «بعد از پايان انتخابات جلسات مجلس ...»
بني‏صدر- آمديم در يك استان نگذاشتند انتخابات بر گزار شود، آن وقت همه بايد معطل شوند؟
رئيس- به نظر من اشكال آقاي غفوري وارد است.
دكتر بهشتي- خير وارد نيست؛ اگر بخواهيد توضيح مي‏دهم.
موسوي تبريزي- وقتي مي‏گوييم دو سوم مجموع نمايندگان يعني انتخابات تمام شده است و همة نمايندگان انتخاب شده‏اند.
رئيس- فرض بفرماييد در يك قسمت‏هاي مملكت انتخابات انجام گرفته و دو سوم مجموع‏
                        صورت مشروح مذاكرات قانون اساسى‏جلسه‏31-1، ص: 807
نمايندگان انتخاب شده‏اند، پس اينها نماينده هستند و الا در جاهايي كه هنوز نمايندگان‏شان انتخاب نشده‏اند به آنها نماينده نمي‏گويند بلكه كانديدا هستند. پس من هم معتقدم بايد بنويسيم: «بعد از پايان انتخابات ...»
بني‏صدر- مگر در چند نقطه مملكت اصلًا نگذاشتند انتخابات برگزار شود، پس ما مجلس نداشته باشيم؟ اين حرفي كه آقاي غفوري مي‏زنند مي‏خواهند از خطري عبور كنند ولي نمي‏دانند كه مملكت را به خطر بزرگ‏تري دچار مي‏كنند، اين مسائل قبلًا در مملكت ما پيش آمده است.
دكتر بهشتي- يك مسأله ديگر هم هست، آقاي بني‏صدر و آن اين‏كه گاهي انتخابات يك شهر ابطال مي‏شود و براي آن‏كه آن شهر مجدداً انتخاباتش برگزار شود ممكن است پانزده روز و گاهي يك ماه طول بكشد آن وقت شما مي‏گوييد در اين يك ماه اصلًا مجلس تشكيل نشود؟
رئيس- اگر فرض كرديم دولتي اعمال نفوذ كرد و در دو سوم مملكت كه مورد اعتمادش بود و در آنجا نفوذ داشت انتخاباتش را برگزار نمود ولي در يك ثلث مملكت اصلًا انتخابات را برگزار نكرد خوب در آن مناطق نماينده ندارند براي اين‏كه انتخاباتي برگزار نشده است.
بني‏صدر- اشكال شما وارد نيست براي اين‏كه اگر دولتي دو سوم مملكت را زير نفوذ داشت از يك سوم باقيمانده چه باكي دارد؟
انواري- همان‏طوري كه يكي از دوستان اشاره كردند در اينجا كه نوشته شده با حضور دو سوم مجموع نمايندگان يعني در حقيقت تمام نمايندگان انتخاب شده‏اند.
رئيس- نه، براي اين‏كه معني نمايندگان يعني كساني كه انتخاب شده‏اند.
رشيديان- متني كه صبح مطرح شده فرمايش آقاي غفوري را تأييد مي‏كند و اما مسأله‏اي كه آقاي دكتر بهشتي فرمودند، يك مورد استثنايي است و ما قانون را براي موارد استثنايي نمي‏نويسيم.
يزدي- توجه داريد كه وقتي چيزي در جلسه كميسيون‏هاي مشترك تصويب شد و به جلسه كميسيون هفت نفري برگشت و در اين كميسيون در عبارات آن دخل و تصرفي كرده شد و ديگر نمايندگان را در جريان اين كار نگذاشته‏اند، اين مسائل كه الان پيش آمده، پيش مي‏آيد. ملاحظه مي‏فرماييد كه برداشتن يك جمله در اين اصل و اضافه كردن جمله ديگري به جاي آن تا چه اندازه وقت مجلس را بيهوده تلف مي‏كند. آن‏چه صبح تصويب شده است بدين صورت بوده «پس از پايان انتخابات جلسات مجلس شوراي ملي ...» و ثانياً همان‏طور كه آقاي دكتر غفوري فرمودند، بودن اين جمله حتماً لازم است و اين‏كه احياناً ممكن است انتخابات يك شهر ابطال شود يا به خاطر مسائلي در بعضي شهرها انتخابات انجام نشود، اين مسأله خارج از موضوع بحث ما است.
رئيس- آقاي فارسي فرمايشي داريد؟
فارسي- وقتي مي‏گوييم حدّ نصاب لازم براي رسميت جلسه دو سوم نمايندگان باشد، اين خطر وجود دارد كه دولتي كه مي‏داند اگر انتخابات در سراسر مملكت برگزار كند اكثريت پيدا نمي‏كند انتخابات را در دو سوم مناطق انجام مي‏دهد، اگر يك سوم يا كمي بيش از يك سوم آراء مجلس را در صورتي كه انتخابات در سراسر مملكت انجام شود بتواند به دست آورد پس مي‏تواند اكثريت پيدا كند و مي‏تواند روي كار بيايد و يا روي كار بماند، بنابراين اشكال آقاي‏
                        صورت مشروح مذاكرات قانون اساسى‏جلسه‏31-1، ص: 808
بني‏صدر وارد نيست.
رئيس- آقاي مكارم بفرماييد.
مكارم شيرازي- دو مطلب اينجا با هم مخلوط شده است. مطلب اول اين‏كه دولت وظيفه‏اش اين است كه انتخابات را در سراسر مملكت برگزار كند و به انجام برساند مسأله ديگر اين‏كه مجلس با چه تعداد نمايندگان رسميت پيدا مي‏كند. شما اينجا نوشته‏ايد با دو سوم رسميت پيدا مي‏كند، حالا اگر بقيه نمايندگان انتخاب شده باشند يا انتخاب نشده باشند مي‏توان مجلس را تشكيل داد.
رباني شيرازي- اگر كلمه «منتخب» را اضافه بكنيم، مشكل حل مي‏شود. يعني بنويسيم: «دو سوم مجموع نمايندگان منتخب».
رئيس- اين‏كه مسأله را بدتر مي‏كند و حل نمي‏شود. آقاي بهشتي بفرماييد.
دكتربهشتي- يك مسأله اين است كه وقتي انتخابات انجام مي‏گيرد تعيين قطعي نمايندگان و دادن اعتبارنامه به آنها در يك زمان صورت نمي‏گيرد. به تدريج كه اعتبارنامه براي نمايندگان صادر مي‏شود و آنها اعتبارنامه خود را به دبيرخانه مجلس مي‏فرستند، فرض بفرماييد اگر تعداد نمايندگان براي مجلس شوراي ملي دويست و هفتاد نفر باشد، از اين عده صد و هشتاد نفر اعتبارنامه‏شان را گرفته‏اند و در تهران حاضر مي‏شوند، مي‏خواهيم ببينيم آيا اينها تشكيل مجلس بدهند يا صبر كنند تا همه نمايندگان اعتبارنامه‏شان را بگيرند؟ اين يك سؤال است. اين‏كه مي‏فرماييد دولتي از انتخابات يك سوم جلوگيري كند، اصلًا اين جرم است. شما در اصل ديگري گفته‏ايد، انتخابات كلًا و جزءاً تعطيل‏بردار نيست، پس دولت موظف است انتخابات را انجام بدهد. اما اين‏كه ما مي‏گوييم در اينجا اين قيد را برداريد به اين خاطر است كه گاهي مي‏شود اعتبارنامه يك نماينده در يك محلي مخدوش بشود و شايد لازم باشد كه براي آن محل تجديد انتخابات به عمل آيد، آيا ما بايد تا تكليف نمايندة آن محل روشن نشده، مجلس را معطل بگذاريم؟ آقايان مي‏گويند يك مورد استثنايي است خوب، قانون اساسي بايد براي مملكت بن‏بست به وجود نياورد گرچه من معتقدم آن موردي كه اشاره كردند استثنايي است، خيلي هم استثنايي نيست. به هر حال آن‏چه مهم است اين‏كه قانون اساسي بايد شامل تمام احوال باشد. بنابراين بايد حدّ نصابي براي رسميت مجلس باشد، حالا اين حدّ نصاب چه تعداد نمايندگان را در بر مي‏گيرد، هر چه صلاح مي‏دانيد، معين كنيد.
رئيس- آقاي صافي پيشنهادي فرستاده‏اند كه من آن را مي‏خوانم: «با حضور دو سوم مجموع نمايندگان رسميت پيدا مي‏كند، اگرچه انتخابات يك سوم ديگر به علل قانوني معوق مانده باشد». آقاي دكتر غفوري بفرماييد.
دكتر غفوري- از يك طرف ما در قانون اساسي اصلي را آورده‏ايم كه يك نماينده راجع به تمام امور كشور مي‏تواند اظهارنظر بكند و حتي مسؤول است كه اظهارنظر بكند و حرف بزند، از طرف ديگر هم بايد احتمالات مختلف را در نظر بگيريم. مثلًا اگر يك حزب حاكمي دو سوم انتخابات را انجام داد و مجلس تشكيل شد و حال آن‏كه در يك يا چند جا اصلًا انتخابات شروع نشده، بنابراين بايد گفت كه وزارت كشور پايان انتخابات را اعلام مي‏كند، يعني به نظر مي‏رسد پايان انتخابات لااقل از نظر قانوني بايد اعلام شود و بعد وقتي با حضور دو سوم مجموع نمايندگان مجلس رسميت پيدا كرد در آن صورت مي‏توانند نسبت به لوايح‏
                        صورت مشروح مذاكرات قانون اساسى‏جلسه‏31-1، ص: 809
اظهار نظر كنند و احياناً تصويب نمايند. در غير اين صورت مردم به مصوبات مجلس بي‏اعتنا خواهند بود.
موسوي اردبيلي- اگر اجازه بدهيد من در دو جمله جواب آقاي غفوري را بدهم.
رئيس- آقاي موسوي در دو سه جمله و خيلي فشرده و كوتاه مطلبي داريد بفرماييد.
موسوي اردبيلي- پايان انتخابات مشخص شده است، شما گفته‏ايد قبل از اين‏كه دورة اول تمام شود بايد انتخابات دورة دوم برگزار شود. حتي ما نوشته بوديم يك ماه قبل از آن بايد پايان پذيرد. بنابراين يك ماه قبل از آن‏كه دورة اول تمام شود، انتخابات برگزار شده است، و اين به خاطر اين است كه فترتي بين ادوار قانون‏گذاري مجلس پيش نيايد. حالا اگر در يك شهري انتخاباتش به عللي برگزار نشده و يا به طور صحيح انتخابات انجام نگرفته است بايد مجلس را به حالت تعطيل گذاشت تا تكليف آن شهر مشخص شود؟ به نظر من عبارت «پس از پايان انتخابات» كه آقاي غفوري پيشنهاد كردند لزومي ندارد.
رئيس- با توجه به صحبت‏هاي آقايان، اگر موافق باشيد بنويسم: «پس از اعلام پايان انتخابات» (همهمه نمايندگان) چرا جر و بحث مي‏كنيد؟ اگر اشكالي هست نوبت بگيريد و سؤال كنيد. آقاي آيت توضيحي داريد بفرماييد.
دكترآيت- اينجا اشاره شد كه ممكن است در دو سه نقطه انتخابات انجام نشود. پس وقتي انتخابات در يك يا دو شهر برگزار نشد، حتماً يك حالت فورس ماژور بوده است كه نتوانسته‏اند انتخابات را برگزار كنند و همين قوه قاهره كه نگذاشته است انتخابات برگزار شود، خودش يك ملاك است و مجلس با دو سوم نمايندگان جلساتش را آغاز مي‏كند، ولي اگر ننويسيم پس از پايان انتخابات، آن وقت مجلس ناقصي را حتي با دو سوم نمايندگان تشكيل مي‏دهند آن وقت دردسرهاي زيادي را در پي خواهد داشت، وگرنه حالت فورس ماژور و قوه قاهره اصلًا جز اصول كلي حقوقي است كه هميشه بر تمام مسائل حكومت مي‏كند.
طاهري اصفهاني- بنويسيم «پس از پايان انتخابات، جلسات مجلس شوراي ملي با حضور دو سوم نمايندگان تشكيل مي‏شود».
رئيس- آقاي بني‏صدر شما مطلبي داريد؟
بني‏صدر- مي‏خواستم عرض كنم كه اگر مطلب تازه‏اي در اين مورد به گروه هفت نفري آمده است و در آنجا تغييركرده، من كه جزو اين گروه هفت نفري هستم خبر ندارم. بنابراين در اين اصل دست كاري شده و معلوم نيست چه كسي اين كار را كرده است. مسأله ديگر اين‏كه انتخابات معمولًا در يك روز مثلًا روز جمعه برگزار مي‏شود. اگر در مناطقي نتوانست انتخاباتي بشود، پس معلوم مي‏شود به قول آقاي دكتر آيت يك فورس ماژوري بوده. بنابراين اين‏كه مي‏فرماييد در قديم هم موارد استثنايي وجود داشته، فقط در يك مورد آن هم در زمان دكتر مصدق بوده است كه شاه در مناطق روستايي و عشاير و جايي كه قشون نفوذ داشت دخالت مي‏كرد و براي اين‏كه مجلس بدتر از آن‏چه كه بود نشود، چون به سازمان ملل مي‏رفت، انتخابات را متوقف كرد و ما در بارة يك مورد استثنايي نمي‏توانيم حكم كلي صادر كنيم و اما اين‏كه مي‏فرماييد يك حزبي دو سوم انتخابات را انجام مي‏دهد معلوم مي‏شود اين حزب از علم غيب هم باخبر است كه مي‏داند در كدام مناطق انتخابات را برگزار كند كه پيروز شود.
صدوقي- آقاي رئيس بحث به اندازه كافي شده است و موافق و مخالف هم چندين بار
                        صورت مشروح مذاكرات قانون اساسى‏جلسه‏31-1، ص: 810
صحبت كرده‏اند رأي بگيرند.
رئيس- اجازه بدهيد ببينيم آقاي موسوي تبريزي چه فرمايشي دارند.
تهراني- آقا چرا وقت مجلس را مي‏گيريد، بيهوده وقت مجلس را تلف كردن حرام است، اجازه صحبت به كسي ندهيد و به همين متن رأي بگيريد. امام فرموده‏اند كه كار اين مجلس‏
بايد هرچه زودتر تمام شود.
رئيس- بسيار خوب، آقاي موسوي تبريزي هم حرف‏شان را بزنند بعد رأي مي‏گيريم.
موسوي تبريزي- اين‏كه مي‏خوانم به خط خود شما است كه از گروه شما آمده است: «پس از پايان انتخابات، جلسات مجلس شوراي ملي با حضور دو سوم مجموع نمايندگان رسميت پيدا مي‏كند. ترتيب رأي‏گيري و حدّ نصاب براي تصويب و آيين‏نامة داخلي است كه با اكثريت آراء به تصويب مجلس شورا مي‏رسد مگر در مواردي كه حدّ نصاب معيني در قانون اساسي براي تصويب تعيين شده باشد».
تهراني- من نمي‏دانم چرا متن اصول را تغيير مي‏دهيد. شما متن اين اصل را بعد از آن‏كه صبح در گروه تصويب شد تغيير داديد و به خاطر همين عمل، اين همه وقت مجلس به هدر رفت. شما اصل بعدي را هم تغيير داده‏ايد، چرا اين كار را مي‏كنيد؟
رئيس- من تغيير نداده‏ام، در گروه شما تغيير داده‏اند.
رباني شيرازي- اين‏كه مي‏گوييد من تغيير نداده‏ام و نمي‏دانم چه كسي تغيير داده است معنايش اين است كه خارج از گروه هفت نفري، يك كسي مي‏آيد پيشنهادها را به دلخواه خودش تغيير مي‏دهد و عبارتي درست مي‏كند.
رئيس- اجازه بدهيد من بخوانم: «پس از پايان انتخابات، جلسات مجلس شوراي ملي با حضور دو سوم مجموع نمايندگان رسميت پيدا مي‏كند، ترتيب رأي‏گيري و حدّ نصاب لازم براي تصويب قوانين ...». (يزدي- نه اين‏طور نيست).
موسوي اردبيلي- اجازه بدهيد من بخوانم. (رئيس- پس اجازه بدهيد آقاي موسوي اردبيلي بخوانند). «پس از پايان انتخابات جلسات مجلس شوراي ملي با حضور دو سوم مجموع نمايندگان رسميت پيدا مي‏كند، ترتيب رأي‏گيري و حدّ نصاب براي تصويب، طبق آيين‏نامه داخلي است.»
رئيس- اين درست نيست؛ متن كميسيون هفت نفري اين بوده «پس از پايان انتخابات، جلسات مجلس شوراي ملي و دو سوم مجموع نمايندگان رسميت پيدا مي‏كند، ترتيب رأي‏گيري و حدّ نصاب براي تصويب، جز در مواردي كه در قانون اساسي حدّ نصاب معيني ...»
رباني املشي- اين‏طور بايد باشد «و حدّ نصاب براي تصويب، طبق آيين‏نامه داخلي كه با اكثريت آراء به تصويب مجلس شوراي ملي مي‏رسد مگر در مواردي كه حدّ نصاب معيني در قانون اساسي براي تصويب تعيين شده باشد «حالا اين را به رأي بگذاريد. آقايان مي‏گويند حتماً بايد اين متن باشد.
رئيس- اين هم همان است، ببينيد مي‏خوانم: «ترتيب رأي‏گيري و حدّ نصاب براي تصويب، جز در مواردي كه در قانون اساسي حدّ نصاب خاصي معين شده، در آيين‏نامه داخلي مجلس معين مي‏شود كه با اكثريت آراء به تصويب مجلس خواهد رسيد. « (رباني املشي- همه مي‏گويند همان قبلي بهتر است). بسيار خوب آقاي رباني اين را كه مي‏فرماييد مي‏خوانم:» پس از پايان‏
                        صورت مشروح مذاكرات قانون اساسى‏جلسه‏31-1، ص: 811
انتخابات جلسات مجلس شوراي ملي با حضور دو سوم مجموع نمايندگان رسميت پيدا مي‏كند. ترتيب رأي‏گيري و حدّ نصاب براي تصويب طبق آيين‏نامه داخلي است كه با اكثريت آراء به تصويب مجلس شورا مي‏رسد جز در مواردي كه حدّ نصاب معيني در قانون اساسي براي تصويب تعيين شده باشد. «خوب، براي اين متن رأي مي‏گيريم».
دكترآيت- من يك پيشنهاد دارم؛ پس از عبارت «پايان انتخابات»، «تصويب اعتبارنامه‏ها» اضافه شود.
رئيس- اين را نمي‏خواهد، نسبت به اين متن كه خواندم با ورقه رأي گرفته مي‏شود. (آقايان دكتر روحاني و عضدي در محل نطق حاضر شدند و پس از شمارش آراء نتيجه به قرار زير اعلام گرديد).
رئيس- عده حاضر در جلسه هنگام رأي‏گيري شصت و يك نفر، تعداد آراء شصت و يك رأي، موافق چهل و هفت رأي، مخالف هفت رأي، بنابراين اصل پنجاه و يك رد شد كه براي بررسي بيشتر به گروه مي‏فرستيم.
6- طرح و تصويب اصل 52 (اصل شصت و ششم)
رئيس- اصل 52 مطرح است كه مي‏خوانم:
اصل 52 (اصل شصت و ششم)- ترتيب انتخاب رئيس و هيأت رئيسه مجلس و تعداد كميسيون و دورة تصدي آنها و امور مربوط به مذاكرات و انتظامات مجلس به وسيله آيين‏نامه داخلي مجلس معين مي‏گردد.
آقايان اگر موافق هستند چون در اين اصل هيچ اشكالي نيست نسبت به آن رأي گرفته شود. (نمايندگان- موافقيم) بنابراين نسبت به اين اصل رأي مخفي با ورقه گرفته مي‏شود.
 (آقايان دكتر روحاني و عضدي در محل نطق حاضر شدند و پس از شمارش آراء نتيجه به قرار زير معلوم گرديد).
رئيس- عده حاضر در جلسه هنگام رأي‏گيري شصت و دو نفر، تعداد آراء شصت و چهار رأي كه دو رأي به قيد قرعه خارج شد، آراء موافق پنجاه و هفت رأي، مخالف يك رأي، ممتنع چهار رأي، بنابراين، اين اصل با پنجاه و هفت رأي موافق به تصويب رسيد، تكبير. (حضار سه مرتبه تكبير گفتند).
7- طرح و تصويب اصل 53 (اصل شصت و هفتم)
رئيس- اصل 53 مطرح است كه قرائت مي‏كنم:
اصل 53- نمايندگان بايد پيش از رسميت يافتن به مجلس به ترتيب زير سوگند ياد كنند و متن قسم‏نامه را امضاء نمايند:
 «من در برابر قرآن، به خداي قادر متعال سوگند ياد مي‏كنم و با تكيه بر شرف انساني خويش تعهد مي‏نمايم كه پاسدار حريم اسلام و نگاهبان دستاوردهاي انقلاب اسلامي ملت ايران و مباني جمهوري باشم، وديعه‏اي را كه ملت به ما سپرده به عنوان اميني عادل پاسداري كنم و در انجام وظايف خود، وكالت، امانت و تقوا را رعايت نمايم و همواره به استقلال و اعتلاي كشور
                        صورت مشروح مذاكرات قانون اساسى‏جلسه‏31-1، ص: 812
و حفظ حقوق ملت و خدمت به مردم پايبند باشم، از قانون اساسي دفاع كنم و در گفته‏ها و نوشته‏ها و اظهارنظرها، استقلال كشور و آزادي مردم و تأمين مصالح آنها را مدّ نظر داشته باشيم».
نمايندگان اقليت‏هاي ديني اين سوگند را با ذكر كتاب آسماني خود ياد خواهند كرد.
دكتر قائمي- نوشته شود «متن قسم‏نامه زير را امضاء نمايند» ديگر اين‏كه يك صفتي براي قرآن بگذاريد، قرآن مجيد يا قرآن كريم.
رئيس- راجع به قسمت دوم پيشنهادتان مي‏نويسيم: «قرآن كريم» ولي راجع به كلمه «زير» كه گفتيد اضافه شود، عرض كنم اين را دارد، ديگر دو مرتبه كلمه «زير» را نمي‏شود تكرار كرد.
صافي- پيش از رسميت يافتن يعني چه؟ در حالي كه در آن اصل گفتيد كه با حضور دو سوم رسميت پيدا مي‏كند.
رئيس- يعني پيش از آن‏كه بنشينند رئيس تعيين كنند و غيره. (صافي- بايد بشود پس از رسميت يافتن).
دكتر بهشتي- اينجا دو نكته است كه بايد با هم جمع بشود. منظور از «پيش از رسميت يافتن» اين است كه تا اين سوگند را نخورند و امضا نكنند اصولًا رسميت پيدا نمي‏كند. مثلا اگر پنجاه نفر اين سوگند را ياد كرده‏اند و هنوز بقيه ياد نكرده‏اند، با حضور آنها قبل از اين‏كه بقيه سوگند ياد نكرده‏اند مجلس رسمي نمي‏شود، اين نكته منظور بوده است. در آن نسخه‏اي هم كه آقايان به گروه فرستاده‏اند پيش از رسميت يافتن بوده است.
رئيس- آقاي مرادزهي بفرماييد.
مرادزهي- اولين جلسه‏اي كه تشكيل مي‏شودبا حضور عده مشخصي كه همان حد نصاب است مجلس منعقد مي‏شود پس از انعقاد مجلس آيين‏نامه داخلي‏اش را تصويب مي‏كند، رسميت يافتن جلسات بعدي به موجب آيين‏نامه داخلي خواهد بود. اگر شما قانون اساسي سابق را هم ملاحظه بفرماييد در اصل هفتم آن هست كه: «پس از آن‏كه دو سوم نمايندگان مجلس شوراي ملي در پايتخت حاضر شدند، مجلس منعقد مي‏شود» پس اول منعقد مي‏شود ولي رسميت يافتن مربوط به بعد از انعقادمجلس مي‏باشد.
حجتي- اگر اين طور باشد پس آن اصل پنجاه و يك درست نمي‏شود، براي اين‏كه فقط شرط رسميت يافتن را با حضور دو سوم گفته است.
رئيس- پس اين‏طور مي‏شود «نمايندگان پس ازانعقاد مجلس و پيش از رسميت يافتن آن «.
طاهري اصفهاني- بنويسيد نمايندگان بايد پس از حضور دوسوم به ترتيب زير سوگند ياد كنند.
رئيس- آقاي خز علي شما نظرتان چيست؟
خزعلي- در پنجاه ويك هم فرموده بوديد با حضور دو سوم مجموع نمايندگان رسميت پيدا مي‏كند، آنجا را بايد انعقاد تعبير كنيد، اينجا هم بگوييد پس از انعقاد مذكور سوگند را ياد مي‏كنند.
رئيس- آنجا مي‏خواستيم همة جلسات را بگوييم، مي‏خواستيم بگوييم جلسات مجلس هميشه بايد با دو سوم تشكيل شود، اما اينجا انعقاد است. آقاي قرشي بفرماييد.
قرشي- اينجا اين متن قسم نامه منشا ديني ندارد ما در دين نداريم كه قسم نامه را امضا بكنند، بنابراين سوگند خوردن كافي است.
                        صورت مشروح مذاكرات قانون اساسى‏جلسه‏31-1، ص: 813
رئيس- آقاي يزدي شما تذكري داشتيد؟
يزدي- عرض كنم رسمي شدن يك نماينده يك مسأله است و رسميت جلسه مسأله ديگري است. رسميت يافتن جلسه حتماً متاخر از رسمي شدن نماينده است و نماينده تا وقتي كه قسم نامه را ياد نكند نماينده نيست، بنابراين پيش از رسميت جلسه بايد امضا كند تا نمايند بشود، نماينده كه شد بعد رسميت يافتن جلسه با دو سوم از نمايندگان است.
رئيس- آقاي مكاري شما تذكري داشتيد؟
مكارم شيرازي- عرض بنده اين است كه اگر پيش از رسميت يافتن بنويسيم، اشكال پيدا مي‏كند، پس از رسميت هم بنويسيم باز اشكال دارد، بنويسيم در نخستين جلسه مجلس شوراي ملي قسم مي‏خورند.
رئيس- آقاي دكتر بهشتي بفرماييد.
دكتر بهشتي- نظر من هم همين ولي براي اين‏كه جمله با «نمايندگان» شروع شود، اين‏طور نوشتيم «نمايندگان بايد در نخستين جلسه مجلس كه منعقد مي‏شود به ترتيب زير سوگند ياد كنند:
سبحاني- عبارت جناب عالي يك نقصي هم دارد، حال اگر همه نمايندگان در اولين جلسه نتوانستند حاضر شوند بقيه چكار كنند؟ آنها قسم نخورند؟
دكتر بهشتي- ما در آن متن بالا مي‏نويسيم كه براي انعقاد نخستين جلسه چند نفر بايد باشد و براي رسميت چند نفر، يعني اصل بالا بايد اصلاح شود كه هر دو جهت مشخص بشود. نمايندگاني هم كه بعد مي‏آيند بايد ذيل متن اضافه كنيم نمايندگاني كه در آن جلسه نيستند بعداً قسم ياد كنند.
حيدري- اين موضوح را هم تذكر بدهيدكه هر نماينده‏اي كه اين سوگند را ياد نكرد از نمايندگي ساقط است. (دكتر بهشتي اين ديگر معلوم است).
رئيس- عبارت قانون اساسي سابق اين بوده است «اعضا مجلس بدواً كه داخل مجلس مي‏شوند بايد به ترتيب ذيل قسم خورده و قسم نامه را امضا نمايند».
دكتر بهشتي- اگر بخواهيد اين متن به همين صورتي كه گفته‏ايد باشد در پايان اصل نوشته شود «نمايندگاني كه در جلسة نخست شركت ندارند بايد در اولين جلسه‏اي كه حضور پيدا مي‏كنند مراسم سوگند را به جا آورند».
رئيس- اجازه بفرماييد. يك بار ديگر اصل براي رأي گيري مي‏خوانم:
اصل 53 (اصل شصت وهفتم)- نمايندگان بايد در نخستين جلسة مجلس كه منعقد مي‏شود به ترتيب زير سوگند ياد كنند و متن قسم نامه را امضا نمايند:
 «من در برابرقرآن كريم، به خداي قادر متعال سوگند ياد مي‏كنم وبا تكيه بر شرف انساني خويش تعهد مي‏نمايم كه پاسدار حريم اسلام و نگاهبان دستاوردهاي انقلاب اسلامي ملت ايران و مباني جمهوري اسلامي باشم، وديعه‏اي را كه ملت به ما سپرده به عنوان اميني عادل پاسداري كنم، در انجام وظايف وكالت امانت وتقوا را رعايت نمايم و همواره به استقلال و اعتلاي كشور و حفظ حقوق ملت و خدمت به مردم پايبند باشم، از قانون اساسي دفاع كنم و در گفته‏ها و نوشته‏ها و اظهار نظرها، استقلال كشور و آزادي مردم وتامين مصالح آنها را مد نظر داشته باشم».
نمايندگان اقليت‏هاي ديني اين سوگند را با ذكر كتاب آسماني خود ياد خواهند كرد.
                        صورت مشروح مذاكرات قانون اساسى‏جلسه‏31-1، ص: 814
نمايندگاني كه در جلسه نخست شركت ندارند بايد در اولين جلسه‏اي كه حضور پيدا مي‏كنند مراسم سوگند را به جا آورند.
رئيس- نسبت به اين اصل با ورقه وبه صورت مخفي رأي گرفته مي‏شود.
 (آقايان دكتر روحاني و عضدي در محل نطق حاضر شدند و پس از شمارش آرا نتيجه به قرار زير اعلام گرديد).
رئيس- عده حاضر در موقع رأي‏گيري شصت وشش نفر، تعداد آرا شصت وهفت راي، يك رأي به قيد قرعه خارج شد، آرا موافق شصت و چهار راي، مخالفت ندارند، آراى ممتنع دو رأي، بنابراين اصل شصت وهفتم با شصت وچهار رأي موافق به تصويب رسيد، تكبير. (حضار سه مرتبه تكبير گفتند) (در اين هنگام آقاي منتظري «رئيس» جايگاه را ترك كردند وآقاي دكتر بهشتي «نايب رئيس» ادارة جلسه را به عهده گرفتند).
8- طرح اصل 54
نايب رئيس- اصل 54 قرائت مي‏شود.
اصل 54- مذاكرات مجلس شوراي ملي بايد علني باشد و گزارش كامل آن در روزنامه رسمي منتشر شود و از طريق رسانه‏هاي گروهي به اطلاع مردم برساند، به تقاضاي شوراي رهبري، رئيس جمهور يا نخست وزير يا يكي از وزرا يا رئيس مجلس يا ده نفر از نمايندگان ممكن است جلسه غيرعلني با حضور همة نمايندگان يا گروهي از آنها تشكيل شود.
مصوبات گروه وقتي معتبر است كه به تصويب مجلس برسد و مصوبات جلسة غيرعلني در صورتي اعتبار قانوني دارد كه قبلًا سه چهارم از مجموع نمايندگان به ضرورت طرح و تصويب آن در جلسه غير علني رأي داده باشد.
نايب رئيس- آقاي حسيني هاشمي فرمايشي داشتند؟ (حسيني هاشمي- من مخالف هستم) آقاي سبحاني بفرماييد.
سبحاني- سؤالم اين است كه در غير علني بودن جلسه به اصطلاح چند تقاضا مجوز است شوراي رهبري، رئيس جمهور يا نخست وزير اگر اين كافي باشد ديگر كلمه (طرح) زايد است، بايد بگوييم سه چهارم از مجموع نمايندگان به ضرورت طرح وتصويب آن در جلسه غير علني رأي داده باشند. اگر واقعاً غير علني آن ما قبل آن مجوز است اينجا لازم نيست كه ديگر ضرورت طرح آن را هم تصويب كنند، اگر آن شروط هم باشد پس اين جمله را بايد درست كرد.
نايب رئيس- در آنجا ما گفتيم به آنها جلسه تشكيل مي‏شود. مجوز آن، تقاضاي آنها است و مي‏تواند تقاضاي آنها ضرورت داشته و مي‏تواند ضرورت نداشته باشد، پس چون تقاضاي آنها دو مورد دارد: يكي به جا بودن ويكي هم بي‏مورد بودن، ما مي‏گوييم در موقعي كه مجلس به مورد بودن و ضرورت آن تأييد بكند، آن موقع مصوبات آنها اعتبار دارد. پس براي انجام اصل، تقاضا كافي است بدون آن‏كه بخواهند رسيدگي كنند كه به مورد هست يا به مورد نيست ولي براي اعتبار مصوبات تأييد كنند كه به مورد هم هست، آقاي موسوي تبريزي بفرماييد.
موسوي تبريزي- سؤال من اين است كه به تقاضاي شوراي رهبري، رئيس جمهوريا نخست وزير جلسه غيرعلني با حضور همه نمايندگان يا گروهي ازآنها تشكيل شود، اينجا كه گفته شده «گروهي ازآنها» اين عده چگونه انتخاب مي‏شوند؟
                        صورت مشروح مذاكرات قانون اساسى‏جلسه‏31-1، ص: 815
نايب رئيس- اين براي مختصر كردن است گاهي اوقات است كه يكي از كميسيون‏هاي مجلس مي‏خواهد جلسه غير علني تشكيل بدهد، گاهي مي‏گويند نمايندگان منتخب دو يا سه كميسيون جلسة سري تشكيل مي‏دهند، گاهي مي‏گويند يك گروهي را مجلس انتخاب مي‏كند براي اين كار بالاخره اين شقوق مختلف دارد.
طاهري اصفهاني- شوراي رهبري تقاضا مي‏كند جلسه غير علني باشد، سه چهارم نمايندگان تشخيص مي‏دهند اين مورد ندارد اصلًا رأي براي تشكيل آن نمي‏دهند، اگر رأي مي‏دهند تشكيل بشود كه بايد آن طرحشان را هم رأي بدهند اگر اين را بي‏مورد مي‏دانند پس رأي نمي‏دهند تا تشكيل شود.
نايب رئيس- اين‏كه ما نوشتيم تقاضاي تشكيل جلسه غيرعلني مي‏كند براي اين كار يك تقاضا كافي است اين را هنوز كسي نمي‏داند كه اين جلسه غيرعلني به مورد است يا مورد ندارد، تقاضا كننده از نظر خودش تشكيل جلسه غيرعلني را لازم مي‏داند، بنابراين براي اجابت تقاضاي او صرف تقاضاي او كافي است، و در موقع تشكيل جلسه هم سه چهارم نمايندگان بايد هم بايد دو جنبه را ياد كنند يكي اين‏كه آيا اين بايد در جلسه غير علني باشد يا نه؟ اگر آنها تشخيص دادند كه بايد در جلسه علني باشد اشكال ندارد، ديگر نمي‏توانند در جلسه غيرعلني تصويب كنند فقط بايد با اصل آن موافق باشند، آقاي مكارم شيرازي بفرماييد.
مكارم شيرازي- آيا اين جلسة غيرعلني فقط براي مذاكره است؟
خامنه‏اي- اولًا اين كلمة رسانه‏هاي گروهي كه عطف به «بايد» مي‏شود دولت را ملزم مي‏كند كه مذاكرات را به تمام رسانه‏هاي گروهي بدهد كه بعضي از اينها دولتي نيست و ممكن است براي آن بهاي زيادي بپردازد. ضرورتي ندارد كه رسانه‏هاي گروهي، در روزنامه منتشر كند يا به سبكي كه سابق وجود داشت، خود مجلس مذاكرات را پخش مي‏كرد به همان منوال باشد، دوم اين‏كه به مجلس، قوة مجريه يعني معمولًا نخست وزير لايحه‏اي مي‏دهد كه اين لايحه در شوراي وزيران تصويب شده و يكي از وزراي ذيل آنها را امضا كرده است و نظرش اين است كه قانوني بگذرانند و مشكلات اداري را از بين ببرند يا اين‏كه نمايندگان به حسب اطلاعي كه از اجتماع پيدا كرده‏اند مطلبي را پيشنهاد مي‏كنند كه نام آن را طرح گذاشته‏اند.
شوراي رهبري را من صبح پيشنهاد كردم و قبل از من كسي نگفت نظر من اين بود چون يك پيشنهاد خطرناكي است، علني بودن، شرط مذاكرات مجلس است و غير علني بودن مخاطراتي دارد، ممكن است خام بشود و يا دولت تحت تأثير واقع گردد و يا احياناً سوء نيت داشته باشد بايد علاوه بر اين‏كه سه چهارم نمايندگان مجلس تصويب مي‏كنند، يك مقام عالي هم كه نظارت دارد آن را تصويب بكند و وقتي اين مصوبات معتبر است كه مجلس مصوبات جلسات غيرعلني را قبول كرده باشد. ما شوراي رهبري را جايي ظاهراً پيش بيني نكرديم كه مستقيماً با مجلس بده و بستان داشته باشد ونظارت كند. شوراي رهبري بهترين مقام عالي صالحي است كه مواظب حقوق مردم است كه تضييع نشود، واقعاً نگهبان حقوق مردم است اينجا پيشنهاد دهنده نيست كه جزو رديف پنج نفر باشد من صبح عرض كردم ولي ترتيب اثر ندادند كه چون قوة مقننه و مجريه اين كار را مي‏كنند از طرف قوه مجريه فقط وزير مربوطه و از طرف قوة مقننه همة نمايندگان باشند و الا رئيس مجلس چرا در مقابل دويست سيصد نفر واحد كالف باشد؟ دو نفر براي‏
                        صورت مشروح مذاكرات قانون اساسى‏جلسه‏31-1، ص: 816
پيشنهاد كافي هستند و اين پيشنهاد گاهي كه غير علني تلقي بشود و در مجلس طرح بشود، بايد مقام عالي نظارت كند و اين مقام عالي بايد شوراي رهبري باشد، شوراي رهبري خود سمتي قبول نكرده كه اين كار را بكند.
نايب رئيس- براي اين‏كه جلسه ما در مسير خود حركت كند عرض كنم كه آقاي خامنه‏اي اين‏طور كه شما صحبت كرديد جنبة مخالفت داشت بايد مي‏فرموديد كه به عنوان مخالف مي‏خواهم صحبت كنم. آقاي بني‏صدر بفرماييد شما سؤال داريد؟ (بني صدر- يك سؤال دارم راجع به رسانة گروهي و يك مطلب ديگر) بسيار خوب اين را بعداً خواهيد فرمود.
رباني رانكوهي- اين قسمت كه نوشته شده است گزارش كامل آن در روزنامه رسمي بايد منتشر شود، الان وقتي مشروح مذاكرات اين مجلس منتشر مي‏شود، سي چهل صفحه است روزنامه رسمي، اگر بخواهد گزارش كامل بدهد بايد همه را منتشر كند معمولًا خود مجلس يك چنين چيزي را منتشر مي‏كند اما اگر بخواهد گزارش كامل را يك روزنامه رسمي كه صفحات بسيار كمي دارد منتشر كند امكان ندارد.
نايب رئيس- اجازه بدهيد بنده توضيح مي‏دهم. براي اين‏كه ديگران بتوانند در كارهايشان به مذاكرات مجلس استناد كنند انتشار در روزنامه‏هاي روزمره كافي نيست. عين آگهي‏ها مثل آگهي حصر وراثت كه بايد حتماً در روزنامه رسمي چاپ شود، به همين دليل است بايد يك خبري باشد كه در موارد نياز از لحاظ حقوقي بشود به آن استناد كرد. بنابراين روزنامه رسمي، روزنامة اطلاعات وكيهان نيست، يك سند منتشر شده‏اي است كه قابل استناد است. مذاكرات مجلس شوراي ملي بايد به تعداد نفرات نمايندگان با كمي اختلاف منتشر شود. (حجتي كرماني- توضيح بدهيد كه روزنامه رسمي غير از اطلاعات و كيهان است). بلي توضيح دادم روزنامه‏اي است به نام روزنامه رسمي كشور بايد منتشر بشود به خاطر مندرجات آن كه مورد استناد واقع مي‏شود. آقاي دكتر آيت (دكتر آيت- من مخالف مشروط هستم) بسيار خوب، آقاي مشكيني بفرماييد.
مشكيني- پس از درخواست رئيس جمهور يا نخست وزير يا تأييد مجلس در صورتي كه مطلب ضروري باشد از عبارت چنين فهميده مي‏شود كه ممكن است منعقد بشود، در اينجا بايد نوشته شود كه بايد منعقد گردد.
نايب رئيس- صحيح اين است كه بايد «بايد» را در جلسه نياوريم، جلسه غيرعلني با همة نمايندگان يا گروهي از آنان تشكيل مي‏شود نه «بايد» را بگذاريم و نه «ممكن است» را كه متزلزل نباشد پس مي‏نويسيم «تشكيل مي‏شود» آقاي فاتحي بفرماييد.
فاتحي- اين مصوبات جلسه گروهي كه هست در صورتي معتبر است كه به تصويب مجلس برسد، در اينجا مراد، مجلس علني است و يا غير علني؟
نايب رئيس- لزومي ندارد كه بنويسيم، اگر علني بود علني، و اگر غير علني بود غير علني.
فاتحي- اينجا نوشته شده است مصوبات گروهي وقتي معتبر است كه به تصويب مجلس برسد وانگهي تقاضايي كه از رئيس جمهور يا شوراي رهبري مي‏رسد تقاضاي تشكيل گروهي نيست.
نايب رئيس- ممكن است وزير دفاع تقاضاي تشكيل جلسه كميسيون دفاع مجلس شوراي ملي را بكند، پس تقاضاي تشكيل جلسه عمومي را نكرده، تقاضا كرده است كه اعضاي كميسيون دفاع مجلس جلسه غير علني تشكيل بدهند. (فاتحي- به تصويب مجلس علني ويا
                        صورت مشروح مذاكرات قانون اساسى‏جلسه‏31-1، ص: 817
غيرعلني..). اين اعم است دقت كنيد وقتي جلسه را تشكيل دادند اينها يك چيزي را تصويب مي‏كنند، ولي بعد معلوم مي‏شود كه ضرورتي هم نداشته ودر جلسه علني هم مي‏شده است كه تصويب بشود، اينجا كار دوباره نبايد كرد. (فاتحي- اگر به تقاضاي شوراي رهبري، رئيس جمهور، نخست وزير يا رئيس مجلس يا ده نفر از نمايندگان جلسة غيرعلني تشكيل بشود ما مي‏خواهيم شورا را مافوق اينها قرار بدهيم). بگذاريد در جمهوري اسلامي يك قدري آداب را كم كنيم. آقاي رحماني شما سؤال داريد؟ آقاي طاهري خرم آبادي بفرماييد.
طاهري خرم آبادي- شما فرموديد كه صرف تقاضا براي تشكيل جلسه غيرعلني كافي است اگر تقاضا شد و جلسه غيرعلني تشكيل شد، بعد از آن جلسه غيرعلني تشخيص دادند كه ضرورت داشته است. اين مطلب در جلسة غير علني تشكيل بشود ولي قبلًا سه چهارم تصويب نكردندآن وقت قهراً اين مطلب تصريح نمي‏شود.
نايب رئيس- اينجا ديگر كلمه «قبلًا» نمي‏خواهد اگر كلمه «قبلًا» را برداريم بهتر است، كلمه «قبلًا» ضرورتي ندارد. آقاي قرشي سؤال داريد بفرماييد.
قرشي- ما درباره اين امور در كميسيون مشترك ساعت‏ها بحث مي‏كنيم. فرضا اگر بنده يك پيشنهادي در آن كميسيون كردم ولي رأي نياورد باز هم مجاز هستم در جلسه علني آن پيشنهاد را مطرح كنم و وقت مجلس را بگيرم يا نه؟
نايب رئيس- قرار بر اين شده است كه فرد ديگري در جلسه علني صحبت كند. (قرشي- پيشنهادهاي آقايان نوعاً همين‏طور است، بيست دقيقه صحبت مي‏كنند و همان پيشنهادي كه در كميسيون رد شده باز اينجا مطرح مي‏كنند و اين را بايد دوستان در نظر داشته باشند و خلاف آيين‏نامه رفتار نكنند). متشكرم، آقاي حجتي كرماني بفرماييد.
حجتي كرماني- من دو سؤال كوتاه داشتم يكي متن اصلي پيشنهادي تشكيل جلسه محرمانه است كه نوشته شده است «غيرعلني محرمانه» چه عيبي داشت، يكي هم اين‏كه به جاي «خاص» نوشته شده است «گروهي» خوب اين تغييرات را چرا انجام داده‏ايد؟
نايب رئيس- اين تغييرات جزئي است و تأثيري در اصل نمي‏دهد و قابل بحث هم نيست اين طور انسب به نظر رسيده، گمان نمي‏كنم اين تغييرات خيلي جزئي قابل سؤال باشد، كه چرا اين كار را كرده‏ايد. اين سؤال را در كميسيون بفرماييد، وقت كم است. آقاي عرب بفرماييد.
عرب- اين‏كه اينجا نوشته شده است «تشكيل مي‏شود» پس بايد عبارت «ممكن است» را برداريم.
نايب رئيس- اين را برداشتيم. آقاي مقدم مراغه‏اي بفرماييد.
مقدم مراغه‏اي- اينجا ذكر شده به ترتيب شوراي رهبري، رئيس جمهور الي آخر، ما تا به حال در اين اصولي كه تصويب شده تعريفي از اينها نكرده‏ايم، ورود اين اصطلاح در اينجا اتفاقي است يا بايد توضيح داده شود؟
نايب رئيس- ما تا اينجا دربارة رئيس جمهور هم چيزي نداشته‏ايم، بنابراين آن‏هم در اصول آينده هم روشن مي‏شود، خوب در طول مذاكرات اين مدت مسأله‏اي به نام شوراي رهبري يا جنبه‏هاي مختلفش مطرح شده، اينجا اين را مي‏گذاريم بعداً كه شوراي رهبري و وظايف آن مطرح مي‏شود هر جا كه با وظايف او بخواند، نگه مي‏داريم، هرجا با وظيفة او نخواند برمي‏داريم. (يزدي- خود
                        صورت مشروح مذاكرات قانون اساسى‏جلسه‏31-1، ص: 818
ايشان در گروهي تشريف داشتند كه شوراي رهبري تهيه شده و از كم وكيف آن آگاه هستند). حالا امر داير است به اين‏كه يك مخالف از چند نفر مخالف صحبت بكند يا نكند؟ اجازه بفرماييد ما در آيين‏نامه داريم كه حداقل يك موافق و يك مخالف در جلسه مي‏توانند صحبت كنند واقع اين است كه آقاي خامنه‏اي به جاي مخالف صحبت كرده‏اند. (دكترآيت- ايشان به عنوان مخالف صحبت نكرده‏اند). ببينيم كه آيين‏نامه را بايد عمل بكنيم يا نكنيم، انصاف اين است كه صحبت ايشان به عنوان مخالفت بود تمام جنبه‏هايش را گفتند و اين را بپذيريد كه آن‏چه ايشان گفتند به جاي مخالفت بوده (دكترآيت- ما اين را نمي‏پذيريم، براي اين‏كه ايشان به عنوان مخالف صحبت نكردند).
رحماني- منظور از اين‏كه مذاكرات مجلس شوراي ملي بايد علني باشد مطلق مذاكرات است يا مذاكراتي است كه براي تصميم گيري نهايي است است؟
نايب رئيس- كل مذاكرات (رحماني- بنابراين مذاكراتي كه در اين كميسيون‏هاي مشترك مي‏شود ممنوع است مذاكرات مقدماتي ممنوع). خير، مذاكرات مجلس شوراي ملي كلًا علني است.
موسوي اردبيلي- اگر به عنوان مخالف كسي مي‏خواهد صحبت كند شرط كنيد كه اگر حرفي صبح زده شده حالا ديگر تكرار نشود.
نايب رئيس- اميدوارم كه رعايت كوتاهي مطلب بشود آقاي حسيني هاشمي بفرماييد.
منيرالدين حسيني هاشمي- اين مسأله مسأله‏اي ست كه قراردادها و مرزهاي ژئوپلتيك ما را معين ومشخص مي‏كند، توجه بفرماييد چون نمايندگان معصوم نيستند و اباذر و سلمان هم نيستند ممكن است مورد تهديد و تطميع قرار بگيرند، مثلًا ممكن است شش ماه قبل از تشكيل جلسة غير علني تك تك آنها را ببينند و به آنها بگويند ما مقدمات كار را فراهم كرديم شما موافق هستيد؟ اين جلسة مخفي براي امور داخل هست يا قراردادهاي خارجي؟ اگر قراردادهاي خارجي هست كه سازمان‏هاي اطلاعاتي جهان و ابر قدرت‏ها اطلاع پيدا مي‏كنند واگر براي مردم و داخل هست، دو ضرر دارد يكي اين‏كه خوراك تبليغاتي براي سازمان‏هاي چريكي، سياسي، نظامي درست مي‏كنند كه خود بيگانه‏ها گروه چريكي بسازند. دوم اين‏كه قراردادي در يك محيط ضيق و اختناق بسته‏اند، با يك فشار اقتصادي شما را در بن‏بست قرار داده‏اند؛ چون اينجا قرارداد مخفي امضا كرده‏اند از آن طرف آن را به صورت شب نامه مي‏دهند به دست گروه‏ها، گروه‏ها را از نظر تبليغاتي عليه شما بسيج مي‏كنند، شما در نماز جمعه مي‏توانيد تنگناهاي خود را براي ملت بگوييد، مي‏توانيم ملت را تجهيز كنيد براي تكنيك براي رفع هر مشكلي، حداقل اين است كه قيد بزنيد به اين اصل كه مربوط به امور نظامي باشد، قراردادها را حتي امور سياسي را بياورند در جلسة مخفي مجلس قابليت تصويب آن را امضا كند به اميد اين‏كه شوراي رهبري يا شوراي نگهبان مي‏توانند كنترل كنند، خير، اين‏طور نيست شوراي نگهبان فنش شناسايي سياسي نيست وبه دليل اين‏كه فن او نيست، قابليت اين‏كه آن مطلب پوشانده بشود يا غير واقع جلوه داده شود، هست. فقط لازم است كه در خارج بتوانند وكلا را يك مقدار تطميع و تهديد بكنند يك مقدار نظرشان را جلب بكنند و شما به نظرتان مي‏رسد كه يك تعداد از وكلايي كه خواهيم داشت ممكن است قابليت پذيرش تطميع و تهديد را داشته باشند. توجه داشته باشيد اين يك اصل خطرناك است اگر بنا هست كه ده تا قيد تن به آن بزنيد وآن را محكم كنيد، اگر مي‏شود جلسة علني را هميشگي قرار
                        صورت مشروح مذاكرات قانون اساسى‏جلسه‏31-1، ص: 819
بدهيد، اين كار را بكنيد. سياست اسلام روي فداكاري است نه اين‏كه كتمان روابط ديپلماسي، من چون لازم مي‏دانستم و احساس خطر مي‏كردم گفتم چون اكثر كشورها در روابط ژئوپلتيك زير دست قرار گرفته‏اند لذا اين پيشنهاد خود را عرض كردند، والسلام وعليكم و رحمة الله وبركاته.
نايب رئيس- خوب موافق اگر احتياج هست صحبت كنم ... اجازه بفرماييد بنابراين ... (سبحاني- نظر من اين است كه تشكيل جلسه غيرعلني محدود شود) اين پيشنهاد صبح مطرح شده و تصويب نشده است. آقاي رباني بفرماييد.
رباني شيرازي- براي رفع اشكال ايشان و اين‏كه ايجاد خللي در رأي‏گيري نشود، پيشنهاد مي‏كنم يك اصل جداگانه نوشته شود كه امور سري چيست و قراردادهاي سياسي، اجتماعي و اقتصادي و فرهنگي بايد علني باشد اين را بايد صريحاً در قانون ذكر كنيم كه مثل سابق نشود كه تمام قراردادهاي اقتصادي محرمانه باشد. يك اصل جداگانه به مجلس آورده شود.
نايب رئيس- اجازه بدهيد موافقين با اين متن به همين صورتي كه هست دست بلند كنند (عده كمي دست بلند كردند) اين متن حدود سي و چهار نفر موافق دارد پيدا است كه از نظر دوستان يك اشكالي در اصل وجود دارد، بنابراين بهتر است كه از رأي‏گيري صرف نظر كنيم و همين رأي‏گيري با دست راكافي بدانيم و برگردانيم به گروه. آقاي مكارم شيرازي بفرماييد.
مكارم شيرازي- شوراي رهبري را از آن بالا برداريم و پايين بنويسيم، شايد آقايان با آن موافق باشند. در صورتي اعتبار قانوني دارد كه شوراي رهبري و سه چهارم از مجموع نمايندگان به ضرورت جلسه غيرعلني رأي داده باشند وآن مسأله شوراي نگهبان هم در اينجا رعايت شده باشد.
نايب رئيس- اين پيشنهاد جديد است، پس اجازه بدهيد روي آن شور بشود. بنابراين، اين اصل با پيشنهادهاي مربوطه به گروه برمي‏گردد.
9- طرح و تصويب اصل 55 (اصل هفتادم)
نايب رئيس- اصل 55 مطرح است كه قرائت مي‏كنم:
اصل 55- رئيس جمهور و وزيران به اجتماع يا به انفراد حق شركت در جلسات مجلس علني را دارند و در صورتي كه مجلس لازم بداند رئيس جمهور و نخست وزير و وزرا مكلف به حضورند وهرگاه تقاضا كنند مطالب‏شان استماع مي‏شود. رئيس جمهور و وزيران مي‏توانند مشاوران خود را نيز همراه داشته باشند. آقاي بني صدر بفرماييد.
بني صدر- مي‏خواستم ببينم صبح كه در جلسه اين مطلب را گذاشتند كه مجلس بتواند رئيس جمهور را احضار كند چون مجلس وقتي مي‏تواند مقامي را احضاركندكه احضار شونده راضي باشد، اين را توضيح بدهندكه چرا اين‏طور نوشته شده است.
سبحاني- به جاي نخست وزير و وزرا بنويسيد هيأت وزرا كه همه را شامل بشود.
نايب رئيس- اين فرق دارد، يك موقع ممكن است يكي از وزرا را احضار كنند. آقاي دكترآقاي دكتر آيت شما سؤالي داريد؟ (دكترآيت- من با اين وضعي كه اين اصل دارد موافقم). آقاي رحماني بفرماييد.
رحماني- حق شركت «در جلسات علني مجلس» نه «درجلسات مجلس علني» اين‏
                        صورت مشروح مذاكرات قانون اساسى‏جلسه‏31-1، ص: 820
يك پيشنهاد اصلاح جمله است.
نايب رئيس- صحيح است اين تذكر به جايي است، آقاي رشيديان بفرماييد.
رشيديان- يك مسأله‏اي بود كه مي‏گفتند مكلف به حضور است، چون رئيس جمهور از طرف مردم و نمايندگان هم از طرف مردم انتخاب شده‏اند، آيا مجلس حق ندارد براي رئيس جمهور تكليف معلوم كند؟
نايب رئيس- پس شما مي‏خواهيد به عنوان موافق صحبت كنيد، من نام شما را به عنوان موافق ثبت كردم.
رشيديان- سيصد نفر به اضافه شوراي نگهبان كه صبح‏ها در مجلس هستند و منتخب مردم هستند صلاحيت‏شان بيش از يك نفر است كه احتمال ديكتاتوري در مورد او مي‏رود، بنابر اين حق بود اين مطلب اضافه شود ولي اگر فقيه باشد و در شوراي رهبري هم باشد آن مطلبي ديگر است.
نايب رئيس- آقاي دكتر شيباني.
دكتر شيباني- پيشنهادي در مورد تشكيل جلسه علني براي فردا صبح شده است.
نايب رئيس- بسيار خوب آقاي بني‏صدر بفرماييد.
بني صدر- اين‏كه اينجا آمده است كه مجلس مي‏تواند وزرا را احضار كند علتش اين است كه وزرا در برابر مجلس مسؤول هستند و مجلس بعداز احضار براي اين نيست كه مقايسه كنيم كه چه مقامي زورش بيشتر است و چه مقامي زورش كمتر است، چه كسي صلاحيتش بيشتر است و چه كسي كمتر است، چه كسي در او ظن ديكتاتوري مي‏رود و چه كسي نمي‏رود، اين احضار به منزله تعيين مسؤوليت‏ها است. رئيس جمهور را مردم براي مسؤوليت‏هاي معيني انتخاب مي‏كنند. اگر آن مسؤوليت‏ها را انجام داد بسيارخوب، اگر نداد ترتيبي پيش‏بيني مي‏كنند براي اين كه چگونه بايد او را عزل كرد. اگر شما او را به مجلس احضار كرديد به مجلس مي‏گويد شما چه مي‏گوييد؟ او مي‏گويد فلان و فلان، او گوش نمي‏دهد مي‏گويد من مسؤول شما نيستم، من مسؤول قانون اساسي هستم، بنابراين بايد بدانيم كه اين براي آن نيست كه ببينيم كفه قدرت كدام طرف سنگين‏تراست، واين اختيار را به مجلس بدهيم كه او را احضار كند. پس اگر اين است هر دو نماينده ملت هستند عكس آن را هم عمل كنيد، رئيس جمهور هم حق دارد هر وقت خواست وكلاي مجلس را احضار كند، اين براي اين مسؤوليت هر كسي است، وزرا، مسؤول مجلس هستند، هر وقت آنها را احضار كنند بايد به مجلس بيايند، بهانه و عذري از آنها پذيرفته نيست. نكته دوم اين است كه رئيس جمهور نماينده ملت هست در برابر دنيا، در برابر دنيا خواهي نخواهي در روابط بين المللي يك شؤوناتي پيدا مي‏كند، اگر رئيس جمهور را بخواهيد هميشه به مجلس احضار كنيد آن اعتبارات را از دست مي‏دهد. اين را همه مي‏دانيد و بالاخره به استواري حكومت هم لطمه مي‏خورد، همه‏اش خطر ديكتاتوري نيست، جلوي آن را بايد از جاي ديگر گرفت، از اين طريق نمي‏شود جلوي ديكتاتوري را گرفت، بايد به اين نكات توجه كرد كه اعتبار حكومت هم محفوظ بماند. با توجه به اين دو نكته به نظر نمي‏رسد اين قيدي كه آورده‏ايد نه اعتباري به مجلس مي‏دهد و نه اين‏كه مشكل خطر ديكتاتوري را كه از آن مي‏ترسد حل بكند، براي اين مشكل در جاي ديگر بايد فكر كرد و اعتبار رئيس جمهوري و حدود مسؤوليت‏هاي او را نبايد ضايع كرد.
نايب رئيس- آقاي آيت به عنوان موافق بفرماييد.
                        صورت مشروح مذاكرات قانون اساسى‏جلسه‏31-1، ص: 821
دكتر آيت- اصلي كه براي رئيس جمهور نوشته شد يكي به اين دليل است كه ما هنوز ترتيب تعيين رئيس جمهور را مشخص نكرده‏ايم، ممكن است حتي خود مجلس رئيس جمهور را انتخاب بكند و گذشته از آن براي محاكمة رئيس جمهور اين حق به مجلس داده مي‏شود كه او را احضار كند. مسأله ديگر اين است كه هيچ‏وقت اكثريت مجلس بي‏جهت رئيس جمهور را احضار نمي‏كند كه به قول شما اعتبارش از بين برود، حتماً يك مسأله مهمي مطرح مي‏شود كه ضروري مي‏داند رئيس جمهور را احضار كند ومطالب را از او بپرسد. اگر انتخابي باشد، رئيس جمهور در مقابل مجلس مسؤول نيست و مجلس نمي‏تواند او را عزل كند چه بسا مواردي هست تشخيص مي‏دهد كه از رئيس جمهور توضيحاتي بخواهد و بايد بتواند اين كار را بكند، معمولًا عكس آن هم اتفاق مي‏افتد بعضي اوقات رئيس جمهور مي‏خواهد مجلس منعقد بشود، مگر اين‏كه اين حق را بدهيم به نخست وزير و از رئيس جمهور سلب كنيم. معمولا در قوانين دنيا هست كه رئيس جمهور هم جلسه فوق العاده مجلس را تقاضا كند.
نايب رئيس- يك نكته است وآن اين است كه «در صورتي كه مجلس لازم بداند» آيا منظور هيأت رئيسه يا اكثريت مجلس و يا گروهي از مجلس است؟ اين مشخص نيست بايد روشن بشود كه مراد از مجلس چه مقامي است. (دكتر آيت- استيضاح احتياج به اكثريت ندارد). در مورد وزرا يك نماينده هم مي‏تواند از يك وزير دعوت كند بنابراين بايد بنويسيم كه اين تقاضا در مورد رئيس جمهور با اكثريت آرا باشد. (فارسي- مجلس يعني اكثريت) (بني صدر- در مورد رئيس جمهور رأي بگيريد ببينيد اصلًا رأي مي‏دهند يا نه). موافقين با اين‏كه «رئيس جمهور» اضافه شوند دست بلند كنند. (عده كمي دست بلند كردند) بيست وسه نفر موافق‏اند به اين‏كه حتماً رئيس جمهور اينجا اضافه شود. حالا موافقين با اين اصل با حذف «رئيس جمهور» دست بلند كنند. (خامنه‏اي- احضار وزرا هميشه براي استيضاح نيست، بنابراين اگر استيضاح را در يك فصل ديگري بگذاريد بهتر است و اين اكثريت هم لازم نيست). آن كاري به اين ندارد، ما مي‏خواهيم بگوييم يك نفر نماينده نمي‏تواند رئيس جمهور را احضار كند. آقايان اين را مي‏خواهيد بگوييد كساني كه موافق‏اند رئيس جمهور را بگذاريم به شرط اين‏كه براي احضار او شرط كنيم، رأي نصف به علاوه يك باشد (نمايندگان- حذفش را رأي بگيريد) موافقين دست بلند كنند (سي وهشت نفر دست‏شان را بلند كردند) پس اجازه بدهيد اضافه كنيم و يك رأي‏گيري با ورقه بكنيم تا تكليف آن روشن شود. موافقين با اصل پنجاه وپنج با حذف رئيس جمهور دست بلند كنند (عده كمي دست بلند كردند) رأي اين كمتر از اولي است (حجتي كرماني- وظايف رئيس جمهور و نصب و عزل او معلوم نيست و مشخص نيست كه منتخب مردم است يا نيست اين بايد معلوم شود). چاره‏اي نيست جز اين‏كه راه ديگري پيدا كنيم. (طاهري اصفهاني- رئيس جمهوري كه در برابر ملت مسؤول است تمام ملت مي‏توانند مطالب‏شان را آزاد بپرسند و استيضاح كنند، يا نمايندگان بايد اين كار را بكنند؟) رئيس جمهور با نصف به علاوه يك آرا ملت مي‏تواند انتخاب بشود نصف به علاوه يك نمايندگان هم به طورمعدل نمايشگر نصف به علاوه يك آراء ملت هستند، پس اگر نمايندگان اين كار را كردند مثل اين است كه خود ملت اين كار را كرده‏اند اين است كه اگر آن قيد را بگذاريم فكر مي‏كنم مطلب منطقي باشد اجازه بدهيد قيد را اضافه مي‏كنم وبا ورقه رأي مي‏گيريم، حالا مي‏خوانم، دقت بفرماييد:
اصل 55 (اصل هفتادم)- رئيس جمهور و وزيران به اجتماع يا به انفراد حق شركت‏
                        صورت مشروح مذاكرات قانون اساسى‏جلسه‏31-1، ص: 822
در جلسات علني مجلس را دارند و در صورتي كه مجلس لازم بداند، رئيس جمهور و نخست وزير و وزرا مكلف به حضورند و هر وقت تقاضا كنند مطالب‏شان استماع مي‏شود. خواستن رئيس جمهور به مجلس بايد به تصويب اكثريت مجلس برسد، رئيس جمهور و وزيران مي‏توانند مشاوران خود را نيز همراه داشته باشند.
نايب رئيس- به اين اصل رأي گرفته مي‏شود.
 (اخذ رأي وشمارش آراء به عمل آمد ونتيجه به شرح زير اعلام شد)
نايب رئيس- عده حاضر در جلسه هنگام اخذ رأي شصت و سه نفر، تعداد آراء شصت و سه رأي، موافق چهل و هشت نفر، مخالف سه نفر، ممتنع دوازده نفر، بنابراين تصويب شد، تكبير. (حضارسه مرتبه تكبيرگفتند)
10- پايان جلسه‏
نايب رئيس- توجه بفرماييد ما فردا صبح ساعت ده و سي دقيقه تا دوازده جلسة فوق‏العاده خواهيم داشت، جلسه ختم مي‏شود.
 (جلسه ساعت هجده پايان يافت)
نايب رئيس مجلس بررسي نهايي قانون اساسي- دكتر سيد محمد حسيني بهشتي‏