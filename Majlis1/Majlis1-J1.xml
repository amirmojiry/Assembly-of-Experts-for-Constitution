<section type="first-majlis-book" number="1">
<section type="session" number="1" title="جلسه افتتاحیه‏">
<section type="page" number="1">
<section type="title">
صورت مشروح مذاکرات مجلس بررسى نهایى قانون اساسى جمهورى اسلامى ایران‏
</section>
<section type="time-presidency">
جلسه در ساعت ده روز بیست و هشتم مرداد ماه 1358 هجرى شمسى‏
برابر با بیست و پنجم رمضان المبارک 1399 هجرى قمرى‏
به ریاست آیت الله حاج آقا حسین خادمى (رئیس سنى) تشکیل شد.
</section>
<section type="list" numbers="10">
فهرست مطالب:
1- انتخاب هیأت رئیسه سنى و استقرار در جایگاه‏
2- اعلام رسمیت جلسه و تلاوت آیاتى چند از قرآن مجید
3- اجراى سرود «الم نشرح لک صدرک» توسط گروه سرود حسینیه ارشاد
4- قرائت پیام حضرت آیت الله العظمى امام خمینى رهبر انقلاب اسلامى ایران در مورد قانون اساسى توسط حجت الاسلام هاشمى رفسنجانى‏
5- بیانات آقاى مهندس مهدى بازرگان نخست وزیر دولت موقت جمهورى اسلامى ایران‏
6- بیانات آقاى مهندس صباغیان (وزیر کشور)
7- پایان جلسه به عنوان تنفس‏
8- تشکیل مجدد جلسه و انجام مراسم تحلیف‏
9- بیانات چند تن از نمایندگان پیرامون اعتبارنامه و آیین‏نامه داخلى مجلس‏
10- اعلام پایان جلسه‏
</section>
<section type="description">
آقاى مهندس بازرگان (نخست وزیر) به اتفاق آقایان وزراء، سفراء، خبرنگاران داخلى و خارجى و تماشاچیان در جلسه حضور داشتند.
</section>
<section type="signature">
دبیرخانه مجلس بررسى نهایى قانون اساسى‏
</section>
</section>
<section type="page" number="3">
<section type="heading">
1- انتخاب هیأت رئیسه سنى به شرح زیر:
آقاى حاج آقا حسین خادمى‏
رئیس‏
آقاى میرزا محمد على انگجى‏
نایب رئیس‏
آقاى موسى موسوى قهدریجانى‏
دبیر
آقاى حسن عضدى‏
منشى‏
آقاى حمید الله میرمرادزهى‏
منشى‏
</section>
<section type="event">
 (هیأت رئیسه در جایگاه خود مستقر شدند.)
</section>
<section type="heading">
2- اعلام رسمیت جلسه و تلاوت آیاتى چند از قرآن مجید
</section>
رئیس- رسمیت جلسه اعلام مى‏شود، ابتدا چند آیه از کلام الله مجید قرائت مى‏شود.
 (به شرح زیر قرائت شد)
 اعوذ بالله من الشیطان الرجیم- بسم الله الرحمن الرحیم‏

 إِنَّ اللَّهَ یَأْمُرُکُمْ أَنْ تُؤَدُّوا الْأَماناتِ إِلى أَهْلِها وَ إِذا حَکَمْتُمْ بَیْنَ النَّاسِ أَنْ تَحْکُمُوا بِالْعَدْلِ إِنَّ اللَّهَ نِعِمَّا یَعِظُکُمْ بِهِ إِنَّ اللَّهَ کانَ سَمِیعاً بَصِیراً* یا أَیُّهَا الَّذِینَ آمَنُوا أَطِیعُوا اللَّهَ وَ أَطِیعُوا الرَّسُولَ وَ أُولِی الْأَمْرِ مِنْکُمْ فَإِنْ تَنازَعْتُمْ فِی شَیْ‏ءٍ فَرُدُّوهُ إِلَى اللَّهِ وَ الرَّسُولِ إِنْ کُنْتُمْ تُؤْمِنُونَ بِاللَّهِ وَ الْیَوْمِ الآخِرِ ذلِکَ خَیْرٌ وَ أَحْسَنُ تَأْوِیلًا

 بسم الله الرحمن الرحیم‏

 وَ الشَّمْسِ وَ ضُحاها* وَ الْقَمَرِ إِذا تَلاها* وَ النَّهارِ إِذا جَلَّاها* وَ اللَّیْلِ إِذا یَغْشاها* وَ السَّماءِ وَ ما بَناها* وَ الْأَرْضِ وَ ما طَحاها* وَ نَفْسٍ وَ ما سَوَّاها* فَأَلْهَمَها فُجُورَها وَ تَقْواها* قَدْ أَفْلَحَ مَنْ زَکَّاها* وَ قَدْ خابَ مَنْ دَسَّاها* کَذَّبَتْ ثَمُودُ بِطَغْواها* إِذِ انْبَعَثَ أَشْقاها* فَقالَ لَهُمْ رَسُولُ اللَّهِ ناقَةَ اللَّهِ وَ سُقْیاها* فَکَذَّبُوهُ فَعَقَرُوها فَدَمْدَمَ عَلَیْهِمْ رَبُّهُمْ بِذَنْبِهِمْ فَسَوَّاها* وَ لا یَخافُ عُقْباها

3- اجراى سرود «الم نشرح لک صدرک» توسط گروه سرود حسینیه ارشاد
رئیس- اکنون توسط عده‏اى از جوانان حسینیه ارشاد سرود «الم نشرح» خوانده مى‏شود:
چراغ جاویدان سوز حقیقت تابد و تابد
که تا از ریشه بنیاد سیاهى را براندازد
الم نشرح لک صدرک‏
الم نشرح لک صدرک‏
</section>
<section type="page" number="4">
 حقیقت مرد توحیدى به نامردان نمى‏سازد به پاى جان خود ارث شهیدان را نمى‏بازد

الم نشرح لک صدرک‏
الم نشرح لک صدرک‏
 بیا با نغمه روح خدایى بزن چنگى به زنجیر الهى‏
 میان شرق و غرب آتش خون اگر همراه خلق بى‏پناهى‏

الم نشرح لک صدرک‏
الم نشرح لک صدرک‏
 بیا در سنگر ارشاد و توحید و عدالت به زیر تابش خورشید خونین شهادت‏

الم نشرح لک صدرک‏
الم نشرح لک صدرک‏
 بیا با هم درفش خون‏فشان زندگى را ستانیم از کف خصم خدا و خلق و امت‏

الم نشرح لک صدرک‏
الم نشرح لک صدرک‏
 بیا با نغمه روح خدایى بزن چنگى به زنجیر الهى‏
 بیا برکن ز بن در وادى عشق تباهى را تباهى را تباهى‏

 بسم الله الرحمن الرحیم‏

 أَ لَمْ نَشْرَحْ لَکَ صَدْرَکَ* وَ وَضَعْنا عَنْکَ وِزْرَکَ* الَّذِی أَنْقَضَ ظَهْرَکَ* وَ رَفَعْنا لَکَ ذِکْرَکَ* فَإِنَّ مَعَ الْعُسْرِ یُسْراً* إِنَّ مَعَ الْعُسْرِ یُسْراً* فَإِذا فَرَغْتَ فَانْصَبْ* وَ إِلى رَبِّکَ فَارْغَبْ.

 چراغ جاویدان سوز حقیقت تابد و تابد که تا از ریشه بنیاد سیاهى را براندازد

الم نشرح لک صدرک‏
الم نشرح لک صدرک‏
 حقیقت مرد توحیدى به نامردان نمى‏سازد به پاى جان خود ارث شهیدان را نمى‏بازد

الم نشرح لک صدرک‏
الم نشرح لک صدرک‏
 بیا با نغمه روح خدایى بزن چنگى به زنجیر الهى‏
 میان شرق و غرب آتش و خون اگر همراه خلق بى‏پناهى‏

الم نشرح لک صدرک‏
الم نشرح لک صدرک‏
 بیا در سنگر ارشاد و توحید و عدالت به زیر تابش خورشید خونین شهادت‏

الم نشرح لک صدرک‏
الم نشرح لک صدرک‏
</section>
<section type="page" number="5">
 بیا با هم درفش خون‏فشان زندگى را ستانیم از کف خصم خدا و خلق و امت‏

الم نشرح لک صدرک‏
الم نشرح لک صدرک‏
 بیا با نغمه روح خدایى بزن چنگى به زنجیر الهى‏
 بیا بر کن ز بن در وادى عشق تباهى را تباهى را تباهى‏

4- قرائت پیام حضرت آیت الله العظمى امام خمینى رهبر انقلاب اسلامى ایران در مورد قانون اساسى توسط حجت الاسلام‏هاشمى رفسنجانى‏
رئیس- پیام حضرت آیت الله امام خمینى قرائت مى‏شود. آقاى هاشمى رفسنجانى بفرمایید.
هاشمى رفسنجانى- بسم الله الرحمن الرحیم. این پیام رهبر انقلاب است همانند همه راهنمایى‏هاى ایشان که در لحظات حساس تاریخ انقلابمان به ما مى‏فرمودند، در این لحظه حساس هم راهنمایى‏هایى براى نمایندگان محترم مجلس خبرگان فرموده‏اند که قرائت مى‏کنم:
 بسم الله الرحمن الرحیم‏

اکنون با عنایات خداوند متعال و تأیید حضرت ولى الله اعظم، عجل الله فرجه با یمن و برکت مجلس رسیدگى پیش‏نویس قانون اساسى کار خود را شروع مى‏کند. به جا است تذکراتى به ملت شریف و حضرات علماى عظام و سایر وکلاى محترم بدهم:
1- بر هیچ یک از آنان که از انقلاب اسلامى ایران اطلاع دارند پوشیده نیست که انگیزه این انقلاب و رمز پیروزى آن اسلام بوده و ملت ما در سراسر کشور از مرکز تا دورافتاده‏ترین شهرها و قراء و قصبات با اهدا خون و فریاد «الله اکبر» جمهورى اسلامى را خواستار شدند و در رفراندوم بى‏سابقه و اعجاب‏آور با اکثریت قریب به اتفاق به «جمهورى اسلامى» رأى دادند و دولت‏هاى اسلامى و غیر اسلامى، رژیم و دولت ایران را به عنوان «جمهورى اسلامى» به رسمیت شناختند.
2- با توجه به مراتب فوق، قانون اساسى و سایر قوانین در این جمهورى باید صد در صد براساس اسلام باشد. و اگر یک ماده هم برخلاف احکام اسلام باشد و تخلف از جمهورى و آراء اکثریت قریب به اتفاق ملت است. بر این اساس هر رأى یا طرحى که از طرف یک یا چند نماینده به مجلس داده شود که مخالف اسلام باشد، مردود و مخالف مسیر ملت و جمهورى اسلامى است و اصولًا نمایندگانى که بر این اساس انتخاب شده باشند وکالت آنان محدود به حدود جمهورى اسلامى است و اظهار نظر و رسیدگى به پیشنهادهاى مخالف اسلام یا مخالف نظام جمهورى خروج از حدود وکالت آنها است.
3- تشخیص مخالفت و موافقت با احکام اسلام منحصراً در صلاحیت فقهاى عظام است که الحمدلله گروهى از آنان در مجلس وجود دارند. و چون این یک امر تخصصى است، دخالت وکلاى محترم دیگر در این جهاد و تشخیص احکام شرعى از کتاب و سنت دخالت در تخصص دیگران بدون داشتن صلاحیت و تخصص لازم است. البته در میان نمایندگان افراد فاضل و لایقى‏
</section>
<section type="page" number="6">
هستند که در رشته‏هاى حقوقى و ادارى و سیاسى تخصص دارند و صاحب نظرند که از تخصصشان در همین جهات قوانین استفاده مى‏شود و در صورت اختلاف متخصصان، نظر اکثریّت متخصصان معتبر است.
4- من با کمال تأکید توصیه مى‏کنم که اگر بعضى از وکلاى مجلس تمایل به مکاتب غرب یا شرق داشته یا تحت تأثیر افکار انحرافى باشند، تمایل خودشان را در قانون اساسى جمهورى اسلامى دخالت ندهند و مسیر انحرافى خود را از این قانون جدا کنند، زیرا صلاح و سعادت ملت ما در دورى از چنین مکتب‏هایى است که در محیط خودشان هم عقب‏زده شده و رو به شکست و زوال است.
از گفته‏ها و نوشته‏هاى بعضى از جناح‏ها به دست مى‏آید: افرادى که صلاحیت تشخیص احکام و معارف اسلامى را ندارند، تحت تأثیر مکتب‏هاى انحرافى، آیات قرآن کریم و متون احادیث را به میل خود تفسیر کرده و با آن مکتب‏ها تطبیق مى‏نمایند و توجه ندارند که مدارک فقه اسلامى براساسى مبتنى است که محتاج به درس و بحث و تحقیق طولانى است و با آن استدلال‏هاى مضحک و سطحى و بدون توجه به ادلّه معارض و بررسى همه جانبه، معارف بلندپایه و عمیق اسلامى را نمى‏توان به دست آورد و من انتظار دارم محیط مجلس خبرگان از چنین رویه‏اى به دور باشد.
5- علماى اسلام حاضر در مجلس اگر ماده‏اى از پیش‏نویس قانون اساسى و یا پیشنهادهاى وارده را مخالف با اسلام دیدند، لازم است با صراحت اعلام دارند و از جنجال روزنامه‏ها و نویسندگان غرب‏زده نهراسند که اینان خود را شکست‏خورده مى‏بینند و از مناقشات و خرده‏گیرى‏ها دست‏بردار نیستند.
6- نمایندگان محترم مجلس خبرگان باید همه مساعى خویش را به کار برند تا قانون اساسى، جامع مزایا و خصوصیات زیر باشد:
الف- حفظ و حمایت حقوق و مصالح تمام قشرهاى ملت، دور از تبعیض‏هاى ناروا.
ب- پیش‏بینى نیازها و منافع نسل‏هاى آینده آن گونه که مدّنظر شارع مقدس در معارف ابدى اسلام است.
ج- صراحت و روشنى مفاهیم قانون، به نحوى که امکان تفسیر و تأویل غلط در مسیر هوس‏هاى دیکتاتورها و خودپرستان تاریخ در آن نباشد.
د- صلاحیت نمونه و راهنما قرار گرفتن، براى نهضت‏هاى اسلامى دیگر که با الهام از انقلاب اسلامى ایران در صدد ایجاد جامعه اسلامى بر مى‏آیند.
در خاتمه از خداوند متعال توفیق و تأیید همگان را خواستار و امیدوارم به برکت تلاش آقایان قانون اساسى واقعاً اسلامى و مترقّى به تصویب برسد.
والسلام علیکم و رحمة الله و برکاته- روح الله الموسوى الخمینى‏
رئیس- تکبیر بگویید (حضار همه تکبیر گفتند)
5- بیانات آقاى مهندس مهدى بازرگان نخست‏وزیر دولت موقّت جمهورى اسلامى ایران‏
رئیس- آقاى مهندس بازرگان بفرمایید.
مهدى بازرگان (نخست وزیر)- بسم الله الرحمن الرحیم. الحمدلله الذى هدینا لهذا و ما کنا لنهتدى لولا ان هدینا الله.
</section>
<section type="page" number="7">
به نام خداوند ذوالجلال و بنا به مأموریتی که رهبر عالى‏قدر انقلاب حضرت امام خمینى در تاریخ 15 بهمن 1357 به دولت موقّت تفویض کرده‏اند، مفتخرم مجلس بررسى قانون اساسى جمهورى اسلامى ایران را افتتاح نمایم و از این تصادف زمانى همگى خوشحال باشیم که نام و ننگ کودتاى 28 مرداد 1332 با خاطره شیرین یکى از گام‏هاى پیروزى مبارزات ضدّ استبدادى ملت ایران زدوده مى‏گردد.
به حول و قوه الهى و با فداکارى و همکارى مردم شرافتمند ایران پس از واژگونى نظام استبدادى 2500 ساله، دولت توفیق یافت چهار مرحله از پنج مرحله مأموریت خود را على‏رغم کارشکنى‏هاى مستمر بداندیشان داخل و خارج و مشکلات استثنایى دوران حاضر طى نماید.
روز جمعه 29 تیرماه 1358 انتخابات سراسرى کشور براى تعیین 73 نفر نمایندگان محترم- به نحوى که سالم‏تر، بى‏خدشه‏تر و بى‏دخالت‏تر از تمام ادوار بعد از انقلاب مشروطیت بود- انجام یافت و اینک افتخار دارد که انعقاد مجلس بررسى قانون اساسى جدید را به ملت ایران و به شما نمایندگان و به رهبرى انقلاب تبریک گفته، طرح قانون اساسى را که در شوراى طرح‏هاى انقلاب تدوین گردیده به تصویب هیأت وزیران و تصحیح و تأیید شوراى انقلاب رسیده است و متضمن 12 فصل و 151 اصل مى‏باشد، تقدیم حضورتان نماید تا مورد بررسى و تصویب نهایى براى ارایه به آراء عمومى قرار دهید.
علاوه بر طرح قانون اساسى مجموعه نظرات ابراز شده از طرف مردم را که با مساعى آقایان کارمندان دفتر مجلس سناى سابق جمع‏آورى و تنظیم شده است و آقاى دکتر یدالله سحابى وزیر مشاور در طرح‏هاى انقلاب بعداً توضیحات لازم را به عرض خواهند رساند، ضمیمه مى‏نمایم.
اینک وظیفه بس خطیر و مسؤولیت تاریخى بس عظیم در پیشگاه خلق و خالق به دوش نمایندگان گرامى گذارده شده است. از خداوند کریم آرزوى دقت و سرعت و موفقیتتان را در این امر مهم دارم.
بار امانتى که از طرف ملت و بدون تعلّق به صنف خاص به عهده گرفته‏اید نه تنها شما را در برابر مبارزان و شهیدان گذشته و در برابر نسل حاضر ایران مسؤول کرده است، بلکه جوابگوى نسل‏هاى آینده نیز خواهید بود. ضمن آن‏که فراموش نخواهید فرمود که با توجّه به استقبال شایان و احساسات فراوان و مشارکت معنوى تمام مردم ستمدیده و عدالت‏طلب جهان، مخصوصاً مسلمانان نسبت به انقلاب پیروزمند ایران و علاقه و میل به تأسى که طبعاً به جمهورى اسلامى دارند، قانون اساسى ما به تعبیرى قانون اساسى همه مسلمانان و معرف نظام حکومتى اسلام خواهد بود. هم حقّ تاریخ و ملت ایران باید به نحو احسن در آن ادا شود و هم حق مسلمانان چهار گوشه دنیا در آیین الهى ابراهیم. بنابراین جا دارد به مصداق «ان الدین عند الله الاسلام» و فرمان «تعالوا الى کلمة سواء» انعکاس آینده، جهان شمولى قرآن باشد.
در طرح تقدیمى آن‏چه از اصول آزادى، حقّ انتقاد، حاکمیت ملى و رأى اکثریت آمده است، نه ارمغان مغرب‏زمین، تقلید و تحمیل بیگانگان است و نه میراث نظام شاهنشاهى مخلوع، بلکه در تعبیرهاى اختیار، امر به معروف، نهى از منکر و دستور مشورت، محتوى اصولى است منطبق با قرآن و منبعث از مشیّت الهى ازلى رحمان.
به نمایندگى دولت موقّت جمهورى اسلامى ایران توفیق همگان را درآن‏چه رضاى خدا و
</section>
<section type="page" number="8">
خیر هموطنان است براى تسریع در تصویب لایحه تقدیمى و حسن انجام چنین رسالت تاریخى آرزو مى‏نمایم.
رئیس- تکبیر بگویید. (حضار همه تکبیر گفتند).
6- بیانات آقاى مهندس صباغیان (وزیر کشور)
رئیس- آقاى وزیر کشور بفرمایید.
وزیر کشور (مهندس صباغیان)- بسم الله الرحمن الرحیم‏
در سرآغاز کار این مجلس تاریخى که پس از بیست و پنج قرن سلطه طاغوت‏هاى نظام شاهنشاهى بر سرنوشت ملت ما و به برکت پیروزى انقلاب اسلامى مردم ایران به رهبرى امام تشکیل مى‏شود، جاى آن دارد که سپاس و تشکر بیکران خود را به درگاه پروردگار توانا که ما را از نعمت و موهبت حاکمیت به سرنوشت خود بهره‏مند گردانیده است عرضه داریم. من به عنوان یک مسلمان و بنده کوچک خدا که در این روزهاى تاریخى و دوران‏ساز توفیق انجام خدماتى کوچک در کابینه دولت موقّت انقلابى را دارم با اغتنام از فرصت و به حکم وظیفه اسلامى و به اعتبار مسؤولیت فعلى خود لازم مى‏دانم نکاتى چند را در محضر این مجلس محترم یادآورى نمایم. و از این‏که سخنانى گزاف مى‏گویم پوزش مى‏طلبم. نخست آن‏که این واقعیت را مدّ نظر داشته باشیم که ده‏ها هزار شهید به خون خفته انقلاب مقدّس ما و ملتى ستمدیده در طول تاریخ شاهنشاهى چشم انتظار به حاصل کار این مجلس دوخته‏اند و شاهد و ناظر بر جریانات آن مى‏باشند. خواهر وبرادران مسلمان ارجمندى که بر کرسى نمایندگى این مجلس قرار گرفته‏اند در مقابل خدا و نسل حاضر و نسل‏هاى آینده این مملکت مسؤولیتى بس خطیر و بزرگ را پذیرا شده‏اند و مسلّم است که با درک عمیق این مسؤولیت به کار بررسى و تدوین نهایى قانون اساسى نظام جمهورى اسلامى ایران که در واقع بایستى منشور آزادى ملت و جوابگوى انتظارات به حق امت انقلابى ما باشد مى‏پردازند. ملت مسلمان ما که در جریان انقلاب دوران‏ساز خود عالى‏ترین و والاترین مفاهیم انقلابى نظیر شهادت، پارسایى و ایثار در راه خدا و مستضعفین خلق را به جامعه بشریت عرضه داشت، از قوانین اساسى حاکم بر سرنوشتش انتظار دارد که مبشر پى‏ریزى آنچنان جامعه‏اى از انسان‏هاى آزاد و پویا شود که در آن موانع سیاسى، فرهنگى و اقتصادى از سر راه رشد و تکامل انسانى او برداشته شده و استمرار انقلاب اسلامى و سیرورت نفوس مستعد را به سوى قرب الهى تضمین نماید. و این روح حاکم بر مجموعه اصول قانون اساسى جمهورى اسلامى مى‏باشد.
از طرف دیگر براى آن‏که قانون اساسى جمهورى اسلامى ما از اعتبار ذاتى و فى‏نفسه برخوردار باشد بایستى تمام اقشار و آحاد ملت را در زیر چتر حمایت خود قرار دهد و در واقع منشور همبستگى ملى و وحدت کلمه ملت ایران گردد. لذا انحصارطلبى‏ها و تفرقه‏گرایى‏ها نمى‏تواند و نباید در تدوین قانون اساسى جمهورى اسلامى ما جایى داشته باشد، چرا که استمرار انقلاب اسلامى و بقاى جامعه اسلامى ایران مقدّم بر همه چیز است و بدون شک خواهر و برادرانى که از طرف ملت ایران مأمور بررسى و تدوین این قانون گردیده‏اند، به پیروزى انقلاب مقدّس ما که همانا وحدت کلمه ملت ایران بوده واقف هستند و به خوبى به نداى آسمانى قرآن کریم توجّه دارند که:
</section>
<section type="page" number="9">
 «وَ لا تَکُونُوا کَالَّتِی نَقَضَتْ غَزْلَها مِنْ بَعْدِ قُوَّةٍ أَنْکاثاً تَتَّخِذُونَ أَیْمانَکُمْ دَخَلًا بَیْنَکُمْ أَنْ تَکُونَ أُمَّةٌ هِیَ أَرْبى مِنْ أُمَّةٍ» به مانند آن کسى که رشته‏هاى خود را از تابیدن و استحکام، واتابید و پنبه کرد، نباشید. و به زبان حال ما، قربانى‏ها و شهادت‏هاو اسارت‏هایى را که در راه پیروزى انقلاب متحمل شده‏اید، به هدر ندهید. به چه طریق این مایه‏گذارى‏ها به هدر خواهد رفت؟
جواب- «تَتَّخِذُونَ أَیْمانَکُمْ دَخَلًا بَیْنَکُمْ أَنْ تَکُونَ أُمَّةٌ هِیَ أَرْبى مِنْ أُمَّةٍ» از راهى که مسؤولیت‏هاو تعهّدات و پیمان‏هاى خود را وسیله استفاده شخصى یا گروهى و یا قدرت‏طلبى قرار دهید تا آن‏که دسته‏اى فزون‏بهره‏تر از دسته‏هاى دیگر بشود.
قرآن مى‏فرماید کارى نکنید که جامعه‏تان این چنین بشود یعنى اصل را باید بر این گذاشت که دسته و گروهى بر دسته و گروه دیگر امتیاز و برترى سیاسى خاصى نداشته و از قدرت بیشترى برخوردار نباشد و در تحلیل نهایى قدرت سیاسى به معنى واقعى ملى شود.
و در همین‏جا چه نیکو و به جاست که به فرازى از سفارشات امام على (ع) امیرالمؤمنین به مالک اشتر عنایت کنیم آنجا که مى‏فرماید: «اى مالک در صورت برخورد با منافع خاص خود و عامه مردم، همیشه خوشنودى و رضایت توده را بر خوشنودى خواص مقدم بدار، درست است که آنان با این عمل تو خواهند رنجید ولى با رنجش توده‏هاى مردم قابل مقایسه نیست و نارضایى آنان با خشنودى عمومى قابل گذشت است، پس با تمام وجود در جلب رضایت اکثریت جامعه بکوش زیرا اکثریت است که نگهبان مملکت و حصار کشور است همیشه با توده مردم باش و با شادى آنان شادى کن و با غم و اندوهشان اندوهناک باش.
امید است نمایندگان محترم مردم مسلمان ایران با توجه به شرایطى که بر مملکت حکم‏فرماست و على‏رغم تلاش‏هاى مذبوحانه عوامل ضدّ انقلاب و دشمن براى اغتشاش و تفرقه‏افکنى با تلاشى انقلابى کار بررسى قانون اساسى را در جهت تأمین مصالح عمومى و انقلاب مقدس مردم ایران پیگیرى نموده و مجلس حاضر را به کانون همبستگى ملت ایران مبدّل نمایند.
و اما هموطنان مسلمان و شریف ایرانى توجّه داشته باشند که با انتخاب و اعزام نمایندگانى براى این مجلس، مسؤولیت آنها به پایان نرسیده و به حکم اصل مسؤولیت عام در اسلام بایستى در تمام احوال شاهد و ناظر بر کار این مجلس بوده و در جریان مباحث و مصوبات آن قرار گیرند، و به خصوص از خواهران و برادران صاحب نظر و خبره انتظار دارد در طول مدت برقرارى این مجلس از طریق وزارت کشور و با اطلاع قبلى در جلسات عمومى مجلس به عنوان ناظر شرکت نمایند تا به خواست خداى بزرگ و طبق فرمایش رهبر انقلاب و با همّت شما نمایندگان منتخب مردم، قانون اساسى جمهورى اسلامى ایران در چارچوب قوانین اسلام بررسى و تدوین گردد. توفیق همه خواهران و برادران را از خداوند متعال خواستارم.
رئیس- تکبیر بگویید. (حضار همه تکبیر گفتند).
7- پایان جلسه به عنوان تنفس‏
رئیس- جلسه افتتاحیه به عنوان تنفس ختم مى‏شود. مجدداً جلسه علنى تشکیل خواهد شد.
 (جلسه ساعت 12 ختم شد)
</section>
<section type="page" number="10">
 (در این هنگام جناب آقاى نخست‏وزیر به اتفاق آقایان وزیران به جز آقاى وزیر کشور مجلس را ترک کردند).
8- تشکیل مجدد جلسه و انجام مراسم تحلیف‏
ساعت دوازده و یک چهارم جلسه علنى مجدداً به ریاست آیت‏الله حاج آقا حسین خادمى (رئیس سنى) تشکیل شد.
رئیس- با وجودى که همه آقایان البته از برگزیدگانند و این مراتب را همه اقدام خواهند کرد، ولى براى تأکید در مطلب، قسم‏نامه‏اى خوانده مى‏شود که چون قسم به قرآن و دیگر کتب آسمانى است مقتضى است همه بایستند، متن قسم‏نامه خوانده مى‏شود و همه آن را به دنبال من بخوانند و بعد امضاء کنند:
 (متن قسم‏نامه به شرح زیر خوانده شد)
ما به پروردگار یکتا و در برابر خلق قهرمان ایران به قرآن و دیگر کتب آسمانى سوگند مى‏خوریم که در بررسى و تدوین قانون اساسى نظام جمهورى اسلامى ایران همواره اصول ذیل را رعایت نموده و به تحقّق آنها متعهد باشیم:
1- به رژیم جمهورى اسلامى ایران که به تأیید ملت رسیده وفادار و مؤمن بوده و در راه استحکام و دوام آن کوشش نماییم.
2- تمامیت ارضى مملکت و همبستگى همه اقوام ایرانى را تحت لواى جمهورى اسلامى ایران مدّ نظر قرار دهیم.
3- به مسؤولیت خطیر خود در مقابل خدا و ملت مسلمان ایران و مأموریت تاریخى که این ملت به ما واگذار کرده، توجه عمیق مبذول داشته و در جریان بررسى قانون اساسى احقاق حقوق پایمال شده ملت ستمدیده ایران در طول 25 قرن سلطه جباران بر این مملکت و اهداف انقلاب مقدس اسلامى را که متضمن مصالح ملى جامعه ایران است، نصب‏العین قرار دهیم.
رئیس- همه آقایان متن قسم‏نامه را خواندند؟ (نمایندگان- بله خواندیم) حالا صورت اساسى خوانده مى‏شود و یک‏یک تشریف مى‏آورند اینجا و امضاء مى‏فرمایند.
 (اسامى نمایندگان به ترتیب زیر اعلام گردید و نمایندگان به جایگاه هیأت رئیسه آمده متن قسم‏نامه را امضاء کردند).
آقایان: دکتر سید حسن آیت- جعفر اشراقى- سید کاظم اکرمى- میر محمد على انگجى- میرزا محمد انوارى- حاج شیخ‏هادى باریک‏بین- دکتر محمدجواد باهنر- حاج شیخ محمدتقى بشارت- دکتر ابوالحسن بنى‏صدر- دکتر سید محمد حسینى بهشتى- دکتر سرگن بیت اوشانا- سید اکبر پرورش- عبدالله جوادى عاملى- محمدجواد حجتى کرمانى- محمدجواد حاج طرخانى- سید منیرالدین حسینى‏هاشمى- شیخ عبدالرحمن حیدرى- حاج آقا حسین خادمى- دکتر هرایر خالاتیان- سید محمد حسینى خامنه‏اى- سید حسین طاهرى خرم‏آبادى- شیخ ابوالقاسم خزعلى- مهندس عزیز دانش‏راد- سید عبدالحسین دستغیب- شیخ عبدالرحیم ربانى- محمدمهدى ربانى رانکوهى- شیخ حسینعلى رحمانى- محمد رشیدیان- دکتر محمود روحانى- جعفر سبحانى- مهندس عزت‏الله سحابى- موبد رستم شهزادى- دکتر عباس شیبانى لطف‏الله صافى- محمد صدوقى‏
</section>
<section type="page" number="11">
سید عبدالله ضیایى‏نیا- سید محمود طالقانى- سید جلال طاهرى حبیب‏الله طاهرى- على محمد عرب- حسن عضدى- مولوى عبدالعزیز ملازاده- جواد فاتحى جلال‏الدین فارسى- میرزا على فلسفى تنکابنى- محمود فوزى- دکتر على قائمى امیرى- سید على‏اکبر قرشى- شیخ محمد کرمى- سید جعفر کریمى دیوکلاهى- سید محمد کیاوش- خانم منیره گرجى- دکتر على گلزاده غفورى- على مرادخانى ارنگه- میرزا على مشکینى- شیخ ابوالحسن مقدسى شیرازى- مهندس رحمه‏الله مقدم مراغه‏اى- ناصر مکارم شیرازى- سید موسى موسوى قهدریجانى- سید میر کریم موسوى کریمى اردبیلى- سید محمدعلى موسوى جزایرى- حاج سید اسمعیل موسوى زنجانى- حسینعلى منتظرى نجف‏آبادى- حمیدالله میر مرادزهى- سید محمدحسن نبوى- دکتر سید احمد نوربخش- سید حبیب‏هاشمى‏نژاد- شیخ محمد یزدى.
9- بیانات چند تن از نمایندگان در اطراف اعتبارنامه‏ها و آیین‏نامه داخلى مجلس‏
رئیس- به موجب ماده 18 نظامنامه براى انتخاب هیأت رئیسه دائم اخذ رأى به عمل مى‏آید.
مقدم مراغه‏اى- بنده عرض دارم.
رئیس- آقاى مقدم مراغه‏اى بفرمایید.
مقدم مراغه‏اى- به نام خدا، خواستم حضور جناب رئیس عرض کنم که از نظر اصول پارلمانى دو مطلب در اینجا فراموش شده که تذکر مى‏دهم. یکى این‏که طبق معمول پارلمانى، یعنى هر محکمه و دادگاهى هم که تشکیل مى‏شود اولین مطلب رسیدگى به صلاحیت‏ها و اعتبارنامه‏ها است. در اینجا هم باید اعتبارنامه‏ها مطرح و تصویب شود چون این اولین هیأت منتخب در جمهورى اسلامى است. مسؤولیت‏ها معلوم است، رفراندوم تکلیف را روشن کرده و امام نظراتشان را اعلام فرموده‏اند و ما باید کارى بکنیم که حیثیت این مجلس رعایت شده باشد. رسیدگى به اعتبارنامه‏ها در صلاحیت این مجلس است و مطلب دیگر این‏که آقاى رئیس اشاره فرمودند به آیین‏نامه. هیچ آیین‏نامه‏اى تا در اینجا تصویب نشود نمى‏تواند مورد قبول باشد. آیین‏نامه مجلس خبرگان باید در مجلس خبرگان تصویب شود. بنده این دو مطلب را پیشنهاد کردم و استدعاى رسیدگى به آن را دارم.
رئیس- آقاى دکتر عباس شیبانى بفرمایید.
دکتر شیبانى- به نام خداوند در هم کوبنده ستمگران، به نام خداوندى که حکومت را مختص صالحان مى‏داند. جناب آقاى مراغه‏اى، اگر بنا است که به صلاحیت رسیدگى شود، نمایندگان این مجلس هیچ کدام خودشان صلاحیت ندارند، پس چگونه مى‏توانند به صلاحیت دیگران رسیدگى کنند؟ صلاحیت نمایندگان را هیأت نظارت رسیدگى کرده و اعتبارنامه‏ها را تصویب و خدمتشان تقدیم داشته است. اگر جنابعالى خودتان به صلاحیتتان اعتراض دارید مى‏توانید تشریف ببرید. در مورد آیین‏نامه که فرمودید همین مجلس آن را باید تدوین کند مى‏گویم مجلسى که وظیفه سنگین تدوین قانون اساسى را بر عهده دارد وقتش مهم‏تر از این است که صرف آیین‏نامه داخلى مجلس شود. مرسوم است که آیین‏نامه داخلى را قبلًا مى‏نویسند وبعد طبق آن عمل مى‏کنند. در این مجلس، جاى بحث بیخودى نیست.
رئیس- آقاى حسینعلى منتظرى بفرمایید.
</section>
<section type="page" number="12">
منتظرى- اعوذ باالله من الشیطان الرجیم، بسم الله الرحمن الرحیم، «فَبَشِّرْ عِبادِ الَّذِینَ یَسْتَمِعُونَ الْقَوْلَ فَیَتَّبِعُونَ أَحْسَنَه».
آقایان محترم که انتخاب شده‏اند از طرف ملت براى رسیدگى به قانون اساسى، من مطمئنم که هیچ هدفى جز اسلام و خیر ملت ایران را ندارند. قهراً بایستى ما از همه تعصب‏ها منزه باشیم و همه آقایان هستند و مى‏خواهند آن‏چه خیر است انجام گیرد. بنده دو مطلب را خواستم تذکر بدهم. یکى در مورد آیین‏نامه است و همان‏طور که گفتند مربوط به مجلس خبرگان است که مجلس شوراى ملى هم آیین‏نامه‏اش را باید خودش تنظیم و تصویب کند. این معنى ندارد که ما منتخب ملت باشیم و در جاى دیگرى براى کار ما، آیین‏نامه تنظیم بکنند.
ملت صلاحیت آقایان را تشخیص داده است. آنها را براى این کار مهم انتخاب کرده است و قهراً برنامه کار آقایان و روش کارشان را خودشان باید تصویب بکنند. بنابراین اگر آیین‏نامه‏اى در جایى دیگر تنظیم شده باشد، از نظر ما اعتبار ندارد. به اصطلاح فقهى معامله فضولى است و معامله فضولى احتیاج دارد به این‏که امضاء شود اگر مجلس امضاء کرد حجت است و الا نه و در مقابل ما هم آیین‏نامه‏اى تنظیم کرده‏ایم که آن را هم در اختیار مى‏گذاریم و رأى گرفته مى‏شود. خلاصه این‏که به آیین‏نامه باید رأى داده شود. مسأله دیگرى که مى‏خواستم عرض کنم مسأله اصل طرح پیشنهادى است. در واقع ما مى‏خواهیم کارى بهتر انجام داده باشیم اگر قرار باشد که یک طرح پیشنهادى دیگرى داشته باشیم غیر از این طرح که قبلًا منتشر شده، آن طرح پیشنهادى باید تکثیر شده، در اختیار آقایان گذاشته شود آن وقت آقایان نظر بدهند که کدام یک باید ملاک کار باشد، عرض من تمام شد.
رئیس- آقاى خامنه‏اى بفرمایید.
خامنه‏اى بسم‏الله الرحمن الرحیم، من به عنوان مقدمه استنداد مى‏کنم به فرمایشات امام یعنى استقلال این مجلس و اصالت این مجلس و نظر این مجلس و استنداد مى‏کنم به نظر رئیس دولت و آقاى وزیر کشور که صلاحیت مجلس را شناخته‏اند و معناى صلاحیت مجلس و تشکیل آن از دو باب است یکى استقلال نظر و دیگرى صلاحیت تام براى قبول یا رد هر چیزى که صورت قانونى داشته باشد. به دو دلیل: یکى این‏که منتخب مردم هستند و همان مطلبى که جناب منتظرى فرمودند و مردم از آنها توقع دارند و ممکن است مردم در خارج به ما اعتراض کنند که شما چرا این نظامنامه را قبول کردید، دوم این‏که گمان مى‏کنم که هیأت محترم دولت و آقاى وزیر کشور و بقیه کسانى‏که این نظامنامه را تهیه کرده‏اند، اصل بین‏المللى تفکیک قوا را قبول دارند. به هر حال این چیزى است که مدعى هستند و بارها دیده شده که اعضاى دولت و آقاى نخست‏وزیر گله کرده‏اند از مقامات غیر مسؤولی که دخالت در قوه مجریه کرده‏اند و چنین ایرادى به جا و سزاوار هم بوده است زیرا قوه مجریه نباید مورد دخالت قوه دیگرى قرار گیرد. معکوس این به خود آقایان وارد است، من چون سوءنیتى در بین نمى‏بینم، خوب نظامنامه‏اى بوده براى زمینه تدوین نظامنامه داخلى مجلس، ولى این دلیل بر حاکمیت آن نظامنامه بر ما یعنى نمایندگان 36 میلیون جمعیت ایران نخواهد بود، اصولًا اگر قواى ثلاثه یعنى قوه مقننه و مجریه و قضاییه را قبول کنیم که بر معیارهاى بین‏المللى اینها از هم منفک هستند و جز به مقدار محدود برابر با قانون اساسى که هنوز نوشته نشده است حق دخالت ندارند، احترام این مجلس اقتضا مى‏کند که در صلاحیتش دخالت نشود و تدوین هر چیزى که صورت تقنینى‏
</section>
<section type="page" number="13">
دارد در آن حدى که مقررات و مصوبات خود شورا اجازه داده است و به وسیله خود دولت به ما ابلاغ شده است و با چنین صلاحیتى ما را فرستاده‏اند، این صلاحیت را محترم بشمارند. نظامنامه داخلى اینجا اولین چیزى است که در تدوین قانون اساسى مؤثر است، و اشاره به فرمایش آقاى منتظرى مى‏کنم چون هر چیزى که کانالى و معبرى باشد و مسدودکننده و محیط و محدودکننده افکار و عقاید این جلسه باشد اعم از نظامنامه یا پیش‏نویس قانون اساسى هر دو به طور برابر مردود است، براى این‏که اینجا هیچ نوع تلقین و تزریقى و هیچ نوع محدودیتى از لحاظ الفاظ، از لحاظ اصول و ماده و پیشنهاد نباید بشود که فکر صاف نماینده ملت به مسیرى کشیده بشود. لذا اجازه بدهند نظامنامه را بیاورند. نمایندگان و بنده تقاضا کردیم از مقام ریاست، ولى نیاوردند. اصل نظامنامه را هیچ یک از حاضرین اطلاع ندارند، اولًا اصل نظامنامه را از مقام ریاست تقاضا دارم به همه بدهند و بعد براساس آن یا به عنوان یک پیشنهادى، میل مجلس است، خواست تصویب مى‏کند، نخواست نظریات دیگرى را در آن ادغام مى‏کند و یا رد مى‏کند و چیز جدیدى مى‏گذارد و همچنین است به دنبال این پیش‏نویس قانون اساسى که به هر صورتى باشد، محدود مى‏کند دامنه تفکر و تعمق و تصمیم نمایندگان را. تقیّد به هر یک از این اصول باعث مى‏شود که از اصول دیگرى غافل بماند و من این را به عنوان مبناى حقوقى مورد اعتقاد و قبول دولت عرض مى‏کنم و گمان نمى‏کنم خود آنها هم قصد تحمیل داشته باشند. ما آماده‏ایم، نظامنامه را به ما بسپارند. ما کمیسیون 5 نفرى تشکیل مى‏دهیم و در اسرع وقت دو روز سه روز تمام مى‏کنیم به برادر عزیزم آقاى دکتر شیبانى عرض مى‏کنم که ما براى این کار اینجا آمده‏ایم در اینجا هیچ کارى زاید نیست چون ما تشریفات را که شاید زاید بود پشت سر گذاشتیم. نظامنامه مستقیماً در سرنوشت قانون و ملت و مسلمین دنیا و اسلام مؤثر است. عرض دیگرى ندارم.
رئیس- آقاى دکتر بهشتى بفرمایید.
دکتر بهشتى- بسم الله الرحمن الرحیم، در طلیعه انجام وظیفه سنگینى که بر عهده گرفته‏ایم احساس مى‏کنم یادآورى این اصل به خودم و دوستانم مفید باشد که سعى کنیم در هر مسأله‏اى و مطلبى به حداقل صحبت اکتفا کنیم و ضمناً وقتى یک مسأله‏اى مطرح است مسأله بعدى را مطرح نکنیم. مسأله متن را جناب آقاى منتظرى و جناب آقاى خامنه‏اى مطرح کردند در حالى که مطرح نبود و بعداً مطرح مى‏شد، تا بتوانیم با این وقت کوتاهى که از نظر مقتضاى انقلاب در پیش داریم در حداقل وقت کارهایمان را تمام کنیم. در مورد تصویب اعتبارنامه، همان‏طورى که فرمودند سنت پارلمانى صحیح است، منتهى باید دید، ضرورت دارد یا نه؟ به خصوص که رسیدگى به اعتبارنامه‏ها باز تشکیل کمیسیون مى‏خواهد و اگر اعتراضى باشد مورد رسیدگى قرار گیرد که این مدتى وقت مى‏خواهد. در یک پارلمانى که عمرش 2 یا 4 سال است، خوب وقت این کارها است. ولى براى یک گردهمایى که باید در حداقل وقت ممکن، نمى‏گویم با شتاب‏زدگى، باید کارى را تمام بکنیم شاید وقت براى این سنت‏هایى که مستحب است نباشد. چون تأییدکننده اعتبارنامه‏ها دولت است. راجع به آیین‏نامه داخلى باید عرض کنم به هر حال این جلسه تا اینجا یک آیین‏نامه مى‏خواست و آن‏چه تا اینجا انجام گرفت طبق آیین‏نامه بود که آن را دیگر نمى‏توانست این مجلس تصویب کند. آن را باید قبلًا دولت و شوراى انقلاب تصویب مى‏کرد و این کار را کرد ولى از این به بعد بستگى دارد به رأى‏
</section>
<section type="page" number="14">
آقایان. از نظر بنده فکر مى‏کنم رأى منصفانه این باشد که این جلسه هیأت رئیسه دائمش را انتخاب کند و بعد هیأت رئیسه دائم در اولین جلسه کمیسیونى را براى رسیدگى به آیین‏نامه تعیین کند و این کمیسیون سعى کند تا امشب به این آیین‏نامه رسیدگى کند و فردا در جلسه مطرح شود. چون اگر آیین‏نامه نباشد ما باید سه روز جلسه نداشته باشیم و منتظر تصویب آیین‏نامه باشیم و یا این‏که انتخاب هیأت رئیسه دائم را هم به بعد از تصویب آیین‏نامه موکول بفرمایید، بنابراین پیشنهاد مى‏کنم که همین الآن اگر موافق هستید طبق سنت یک موافق و یک مخالف صحبت کند و بعد به رأى بگذارید و 5 نفر را براى کمیسیون رسیدگى به آیین‏نامه داخلى تعیین کنید و این کمیسیون را موظف کنید که تا فردا صبح نتیجه کارش را به جلسه علنى بدهد.
رئیس- آقاى مکارم شیرازى بفرمایید.
مکارم شیرازى- بسم الله الرحمن الرحیم، مجلسى است در تاریخ مملکت ما بى‏سابقه و در شرایطى تشکیل مى‏شود که مملکت شدیداً نیاز دارد هر چه زودتر نتیجه کار مجلس در اختیار مردم قرار بگیرد. من یک تذکّر کوتاه مى‏خواستم عرض کنم شاید بعضى از دوستان فرمودند وقت ما کوتاه و مواد اساسنامه بسیار مفصل است هرچه صرفه‏جویى در وقت بکنیم بسیار به مورد و به جاست حتى‏الامکان از تشریفات حذف مى‏کنیم. موضوع دیگر این است که این مجلس با مجالس دیگر فرق بسیار دارد. انشاء الله در یک محیطى مملو از تفاهم، بحث‏ها تعقیب بشود. من به عنوان انجام یک وظیفه عرض مى‏کنم از مختصر خشونتى که در آغاز مجلس به چشم خورد متأثر شدم و با نهایت معذرت از آقایانى که صحبت فرمودند عرض مى‏کنم که ما بالاخره تابع منطقیم، استدلال مى‏کنیم، بحث مى‏کنیم، آخر هم به رأى شما مى‏گذاریم. جاى این ندارد که بحث‏ها خداى نکرده به خشونت کشیده شود، اساس اسلام است و اساس اخلاق است. اخلاق و تفاهم باید رعایت شود و رعایت خواهد شد. اما در موضوع آیین‏نامه، بدون شک آیین‏نامه الگوى کار ما است. ما مى‏خواهیم اینجا کار کنیم. الگوى کار ما را دیگران بنشینند و تصویب کنند و در اختیار ما بگذارند؟ فکر نمى‏کنم با هیچ منطقى جور دربیاید اگر بنا است ما بنشینیم کار کنیم الگوى کار را باید خودمان تعیین کنیم، اگر قرار است دیگرى به ما دیکته کند این با بحث آزاد ما سازگار نیست. بنابراین آیین‏نامه باید اینجا تنظیم و تصویب شود. و اما این‏که آقاى دکتر بهشتى فرمودند در اختیار کمیسیونى گذاشته بشود. به قول آقاى خامنه‏اى اصلًا ما آیین‏نامه را ندیده‏ایم. بدهید ببینیم، مطالعه کنیم نظراتى اگر رویش داشته باشیم. در همین اوقات تنفس، تفاهمى، بحثى بشود بعد معلوم شود آن کمیسیونى که مى‏خواهد انتخاب بشود و افکار افراد را در نظر بگیرد باید چه خط سیرى را تعقیب کند. عرضم را کوتاه مى‏کنم به عنوان استفاده از وقت معذرت مى‏خواهم.
رئیس- آقاى مهندس سحابى بفرمایید.
مهندس سحابى- بسم الله الرحمن الرحیم، من عرض مختصرى دارم، فقط مى‏خواستم یادآورى کنم این صحبت‏هایى که آقایان منتظرى و خامنه‏اى فرمودند اینها در متن بحث‏هاى مجلس است و قبل از این‏که هیأت رئیسه مجلس انتخاب شود این بحث‏ها خارج است. قرار بر این است که اولین کار این مجلس تعیین هیأت رئیسه قطعى باشد بعد وارد متن کار مجلس مى‏شود.
</section>
<section type="page" number="15">
این یک نکته بود بنابراین بنده پیشنهاد کفایت مذاکرات مى‏کنم و به انتخاب هیأت رئیسه مى‏پردازیم تا مجلس رسمى بشود. نکته دیگر این‏که این آیین‏نامه که فعلًا در اختیار ما است، برخلاف آن آیین‏نامه‏اى که آقاى خامنه‏اى فرمودند، آیین‏نامه تدوین شده دولت نیست. این آیین‏نامه از طریق مراجع و نهادهایى که در رژیم فعلى ما جنبه قانونى و مشروعیت دارد، از آن طریق گذشته است یعنى آیین‏نامه به وسیله دولت تهیه شده و در شوراى انقلاب هم تصویب شده و نمایندگان شوراى انقلاب هم پاى این آیین‏نامه امضاء گذاشته‏اند. بنابراین مشروعیت دارد تا حالا، از این به بعد وقتى قانون اساسى تصویب شد و مراجع دیگرى براى قانون‏گذارى تعیین شد آن وقت است که از طریق دیگرى آیین‏نامه‏ها تنظیم خواهد شد. بنابراین تا اینجا این آیین‏نامه رسمیت دارد. دیگر عرضى ندارم.
رئیس- از طرف آقاى مهندس سحابى پیشنهاد کفایت مذاکرات رسیده است، به رأى مى‏گذاریم. آقایانى که موافق‏اند قیام بفرمایند (اکثر برخاستند) چون اکثریت موافق هستند به این ترتیب تصویب مى‏شود.
مقدم مراغه‏اى- بنده پیشنهاد تنفس مى‏کنم.
10- تعیین زمان تشکیل جلسه بعد و پایان جلسه‏
رئیس- جلسه تا ساعت 5 بعد ازظهر تعطیل مى‏شود.
 (جلسه در ساعت سیزده و پنج دقیقه تعطیل شد)
رئیس سنى مجلس بررسى نهایى قانون اساسى- حسین خادمى‏
</section>
</section>
<section type="session" number="2" title="جلسه دوم">
<section type="page" number="17">
 صورت مشروح مذاکرات مجلس بررسى نهایى قانون اساسى جمهورى اسلامى ایران‏

جلسه در ساعت هفده روز بیست و هشتم مرداد ماه 1358 هجرى شمسى‏
برابر با بیست و پنجم رمضان المبارک 1399 هجرى قمرى‏
به ریاست آقاى سید محمد على انگجى (نایب رئیس سنى) تشکیل شد.
<section type="list" numbers="5">
فهرست مطالب:
1- اعلام رسمیت جلسه و بحث پیرامون کیفیت کار مجلس‏
2- انتخاب رئیس، نایب رئیس و دبیر و دو نفر منشى‏
3- بحث درباره نحوه تدوین آیین‏نامه داخلى مجلس بررسى نهایى قانون اساسى‏
4- انتخاب پنج نفر جهت عضویت در کمیسیون مربوط به تنظیم آیین‏نامه داخلى مجلس بررسى نهایى قانون اساسى‏
5- تعیین زمان تشکیل جلسه بعد و پایان جلسه‏
</section>
دبیرخانه مجلس بررسى نهایى قانون اساسى‏
</section>
<section type="page" number="19">
1- اعلام رسمیت جلسه و بحث پیرامون کیفیت کار مجلس‏
نایب رئیس- جلسه رسمى است چون وظیفه هیأت رئیسه موقت، برگزارى انتخابات هیأت رئیسه دائمى است بدین ترتیب کار انتخاب هیأت رئیسه دائمى شروع مى‏شود. آقاى موسوى قهدریجانى بفرمایید.
موسوى قهدریجانى- بسم اللّه الرحمن الرحیم. با عرض معذرت از طرف ریاست محترم از مشکلاتى که صبح پیش آمد و خود ایشان هم بدواً به علت کهولت سن و ناراحتى مزاج عذر خواسته بودند برنامه را ادامه مى‏دهیم و از برادرانى که وقت گرفته بودند به علت این‏که کفایت مذاکرات تصویب شده عذر مى‏خواهیم وانتخابات راشروع مى‏کنبم.
عده‏اى از نمایندگان- کاندیداها را معرفى بفرمایید.
عضدى- کسى به عنوان کاندیدا معرفى نشده است. بنابراین آقایان مى‏توانند هر کسى را مایل بودند شخصاً انتخاب بفرمایند و یا کسانى‏که براى ریاست و نیابت ریاست و دبیر و دو منشى داوطلب هستند مى‏توانند شخصاً خود را کاندیدا کنند و یا اگر برادران، کسانى را مى‏خواهند کاندیدا کنند، در اینجا مطرح بفرمایند. بنده آیت‏اللّه منتظرى را براى ریاست و آقاى دکتر بهشتى را براى نایب رئیس و آقایان دکتر روحانى و موسوى را به عنوان منشى و آقاى دکتر آیت را براى دبیرى پیشنهاد مى‏کنم.
نایب رئیس- آقاى حجت‏الاسلام ربانى بفرمایید.
ربانى رانکوهى- بسم اللّه الرحمن الرحیم. اگرچه قبل از ظهر پیشنهاد کفایت مذاکرات تصویب شد، اما تصور مى‏کنم که کفایت مذاکرات در مورد چیزى که ما الآن در آن بحث مى‏کنیم نبود. بعضى نظر داشتند که درباره آیین‏نامه صحبت شود و بعضى صحبت از اصل قانون اساسى داشتند در این باره کفایت مذاکرات داده شود اما دربارة این مطلب که الآن ما مى‏توانیم هیأت رئیسه را اتخاب کنیم یا نه، صحبتى نشد. تصور مى‏کنم اولین کارى که باید انجام گیرد، رأى‏گیرى شود که اگر موافقت کنیم یا نه، صحبتى نشد. تصور مى‏کنم اولین کارى که باید انجام گیرد، انتخاب هیأت رئیسه است که باید به نحو صحیحى انجام گیرد. یعنى باید از آقایان نمایندگان رأى‏گیرى شود که اگر موافقت دارند، قبل ازهر چیز هیأت رئیسه مجلس طبق آیین‏نامه که قبلًا پیشنهاد شده بود، انتخاب شود. در صورتى که رأى موافق دادند، آن وقت است که انتخاب هیأت رئیسه را طبق همان آیین‏نامه انجام خواهیم داد و به این ترتیب بعد از این هم مورد اشکال قرار نمى‏گیرد. بنابراین ابتدا نسبت به این مطلب رأى گیرى مى‏شود که آیا قبل از هر کارى هیأت رئیسه طبق این آیین‏نامه انتخاب بشود یا خیر؟ این پیشنهاد من است که اگر آقایان موافقت کردند و رأى موافق به این انتخاب دادند، کاندیدا براى ریاست و نیابت و دبیرى و دو منشى تعیین شود.
نایب رئیس- استدعا مى‏کنم نمایندگان محترمى که با پیشنهاد آقاى حجت‏الاسلام ربانى مبنى بر این‏که انتخاب هیأت رئیسه را الان شروع بکنیم، موافقت دارند قیام بفرمایند. (اکثر برخاستند) تصویب شد. خواهش مى‏کنم اگر غیر از این کاندیداهایى که معرفى شدند کاندیداهایى را در نظر دارید معرفى بفرمایید در غیر از این صورت مجاز هستید به هر کسى که مى‏خواهید رأى دهید. آقاى هاشمى‏نژاد بفرمایید.
هاشمى‏نژاد- بسم اللّه الرحمن الرحیم. با توجه به آن‏چه که دارد پیش مى‏آید وقت ما
</section>
<section type="page" number="20">
روى یک سری مسائل غیر ضرورى به صرف مى‏رسد ومن فکر مى‏کنم در آینده از نظر وقت مشکلاتى خواهیم داشت، راجع به کفایت مذاکرات رأى گرفتید و این مسأله تمام شده بود و دیگر ضرورتى نداشت که دوباره طرح شود. راجع به مرحله بعدى یعنى انتخاب هیأت رئیسه که مرکب از یک رئیس و یک نایب رئیس و یک دبیر و دو منشى بود و پیشنهاد برادرمان جناب مهندس سحابى مرکب از دو بخش بود اول کفایت مذاکرات و دنباله‏اش رأى گرفتن براى اتخاب هیأت رئیسه که این مسأله صبح تعیین شد و خاتمه یافت. بنابراین طرح این موضوع دیگر ضرورى نیست و در اینجا به نظر من ضرورتى ندارد که افراد بیایند و کاندیداهایشان را معرفى کنند و خود این عمل رأى را از حالت مخفى بودن بیرون مى‏آورد. بنابراین پیشنهاد مى‏کنم اجازه بفرمایید به همان ترتیب که صبح تصویب شد، عملى شود. آقایان نمایندگان به کسانى‏که در نظردارند رأى دهند تا زودتر بتوانیم در متن کار وارد شویم.
نایب رئیس- آقاى مهندس سحابى بفرمایید.
مهندس سحابى- من آقاى آیت الله طالقانى را به سمت رئیس و آقاى آیت اللّه دکتر بهشتى را به سمت نایب رئیس و آقاى استاد ابوالحسن بنى‏صدر را به سمت دبیر و آقایان اکرمى و دکتر نوربخش را به سمت منشى معرفى مى‏کنم.
2- انتخاب رئیس، نایب رئیس، دبیر و دو نفر منشى‏
نایب رئیس- براى انتخاب هیأت رئیسه اخذ رأى مى‏شود.
 (در این هنگام آقایان منشیان و یک نفر ناظر در محل اخذ رأى حاضر شدند و نمایندگان به ترتیب زیر رأى دادند.)
آقایان: دکتر آیت- جعفر اشراقى- سید کاظم اکرمى- میرزا محمد انوارى- حاج شیخ هادى باریک‏بین- دکتر محمدجواد باهنر- حاج شیخ محمدتقى بشارت- دکتر ابوالحسن بنى‏صدر- دکتر سید محمد حسینى بهشتى- دکتر سرگن بیت اوشانا- سید اکبر پرورش- عبدالله جوادى آملى محمد جواد حجتى کرمانى- سید منیر الدین حسینى هاشمى- شیخ عبدالرحمن حیدرى- حاج آقا حسین خادمى- هرایر خالاتیان سید محمد حسینى خامنه‏اى- سید حسن طاهرى خرم‏آبادى- شیخ ابوالقاسم خزعلى- مهندس مهدى ربانى رانکوهى- شیخ حسینعلى رحمانى- محمد رشیدیان- دکتر محمود روحانى- جعفر سبحانى- مهندس عزیز دانش‏راد- سید عبدالحسین دستغیب- عبدالرحیم ربانى- محمد مهدى ربانى رانکوهى- محمد رشیدیان- دکتر محمود روحانى- جعفر سبحانى- مهندس عزت‏اللّه سحابى- موبد رستم شهزادى- دکتر عباس شیبانى لطف‏اللّه طاهرى- على محمد عرب- حسن عضدى- مولوى عبدالعزیز ملازاده- جواد فاتحى جلال‏الدین فارسى- میرزا على فلسفى تنکابنى- محمد فوزى- دکترعلى قائمى امیرى- سید على‏اکبر قرشى- شیخ محمد کرمى- سید جعفر کریمى دیوکلاهى- سید محمد کیاوش- خانم منیره گنجى- دکتر على گلزاده غفورى- على مرادخانى ارنگه- میرزا على مشکینى- شیخ ابوالحسن مقدسى شیرازى- مهندس رحمت‏اللّه مقدم مراغه‏اى- ناصر مکارم شیرازى- سید موسى موسوى قهدریجانى- سید میرکریم موسوى کریمى اردبیلى- سید محمدعلى موسوى جزایرى- حاج سیداسمعیل موسوى زنجانى- حسینلعى منتظرى نجف‏آبادى- حمیداللّه میر مرادزهى- سید محمدحسن نبوى- دکتر سید احمد نوربخش-
</section>
<section type="page" number="21">
سید حبیب هاشمى‏نژاد- شیخ محمد یزدى.
 (آراء مأخوذه قرائت و استخراج شد و نتیجه به قرار زیر اعلام گردید.)
نایب رئیس- آقاى آیت اللّه منتظرى با 40 رأى به ریاست مجلس خبرگان و آقاى دکتر بهشتى با 40 رأى به سمت نایب رئیس و آقاى دکتر آیت با 24 رأى به سمت منشى انتخاب شدند. از جناب آقاى آیت اللّه منتظرى خواهش مى‏کنم به جایگاه ریاست تشریف بیاورند.
 (در این هنگام هیأت رئیسه در جایگاه مخصوص مستقر شدند.)
حسینعلى منتظرى- اعوذ باللّه من الشیطان الرجیم- بسم اللّه الرحمن الرحیم- بنده با این‏که خودم را لایق این همه لطف آقایان نمى‏دانستم ولى لطف آقایان بود که بنده را به عنوان ریاست مجلس خبرگان انتخاب کردند. این حسن نظرآقایان است و بنده لازم مى‏دانم هم از طرف خودم و هم از طرف آقایان دکتر بهشتى و دکتر آیت و دکتر روحانى و عضدى تشکر کنم که حسن نظر داشتند و بنده و آقایان رأى دادند و عجالتاً و موقتاً از آقاى دکتر بهشتى تقاضا مى‏کنم که امروز مجلس را اداره کنند چون ایشان الان در متن کار هستند و من امیدوارم که یک قانون اساسى که صد در صد اسلامى باشد و در آن حقوق همه طبقات حتى غیر مسلمانانى هم که در ایران هستند زیر چتر اسلام تأمین شود، و در عین حال قانونى باشد مترقى و خلاصه آن‏که هم اسلامى باشد و هم مترقى. آقایان انشاءاللّه به این مجلس بیشتر اهمیت بدهند و سعى کنند در همه جلسات و کمیسیون‏ها شرکت کنند و کارهاى دیگر را فداى این مجلس کنند، نه کار این مجلس را فداى کار دیگر. زیرا براى دید و بازدید به تهران نیامده بلکه براى تنظیم یک قانون صد در صد اسلامى و کاملًا مترقى آمده‏ایم که بتوانیم دراختیار ملت بگذاریم که با شوق و اشتیاق به اسلام رأى داده‏اند. ما امیدواریم که همه موفق باشیم و بتوانیم وظایف‏مان را به خوبى انجام بدهیم. آقاى دکتر بهشتى بفرمایید.
3- بحث دربارة نحوه تدوین آیین‏نامه داخلى مجلس بررسى نهایى قانون اساسى‏
دکتر بهشتى- بسم اللّه الرحمن الرحیم- رسمیت جلسه را همراه با تشکر و سپاس فراوان خود و دوستان اعلام مى‏کنم. طبق مذاکرات قبلى قرار بر این بود که اولین مطلب تصمیم‏گیرى دربارة آیین‏نامه داخلى مجلس باشد. چون به هر حال ادامه کار این مجلس موکول است به تصمیم‏گیرى دربارة آیین‏نامه داخلى و براى کارمان چون هیچ آیین‏نامه مورد قبول قاطعى که مشخص کند چه باید بکنیم در دست نداریم، بر طبق سنت عمل مى‏کنیم هر چند به قول برادرمان آقاى مهندس سحابى آیین‏نامه قبلى چون به تصویب شوراى انقلاب رسیده، درحقیقت اعتبار قانونى دارد. مثل آیین‏نامه مجلس که در گذشته به تصویب مجلس قبلى مى‏رسید ولى با این حال براى پرهیز از هرگونه مباحثه فعلًا بر طبق سنت عمل مى‏کنیم تا هر چه زودتر با همت آقایان آیین‏نامه داخلى تهیه شود. در این زمینه براى رعایت صرفه‏جویى در وقت که وظیفه قطعى ما است دو نفر مى‏توانند صحبت کنند. آقاى هاشمى‏نژاد بفرمایید.
هاشمى‏نژاد- بسم اللّه الرحمن الرحیم. عذر مى‏خواهم تذکر مى‏دهم بحث دربارة خود
</section>
<section type="page" number="22">
آیین‏نامه نیست، بحث درباره کیفیت آن است. بهترین کیفیت براى تهیه آیین‏نامه با رعایت نهایت اختصار، من تصور مى‏کنم بحث درباره آیین‏نامه و کیفیت آن اصولًا در صلاحیت ما نیست. ما در شرایط انقلاب به سر مى‏بریم. بعد از سرنگون شدن هر سیستم حکومتى و روى کار آمدن قدرت است، و یا کانال‏هاى دیگرى که وجود دارد. در مجموع هر انقلابى بعد از پیروزى یک شوراى انقلاب مسؤولیت قانون‏گذارى را در مملکت بر عهده دارد. منتها این شوراى انقلاب گاهى محصول اعمال زور و قدرت است که از طرف اقلیتى نسبت به اکثریتى انجام مى‏گیرد، و گاهى مانند کشور ما است که شوراى انقلاب به وسیله امام انتخاب مى‏شود و اکثریت قاطع ملت با امام هستند. بنابراین انتصابات امام به منزله انتخاب ملت است و هر چیزى را که امام انتخاب بکند، ملت روى آن رأى قاطع خواهد داد. با این ترتیب کانالى داریم که برای شوراى انقلاب است، اصل آن مجلس با این خصوصیات و مدت آن و تمام آن‏چه که در آن مى‏گذرد وکارى که ما داریم مى‏کنیم از یک کانال قانونى گذشته که در انقلاب کشور ما وجود دارد وآن کانال، کانال شوراى انقلاب است.
آیین‏نامه مجلس هم درست از همین کانال گذشته است و ما صلاحیت رسیدگى به اصل آیین‏نامه و کیفیت آن را نداریم، زیرا که مبناى صلاحیت ما یا رأى مردم به طور مستقیم است و یا نظر امام است به طور غیر مستقیم، که هیچ کدام در این جهت وجود ندارد. مردم ما را براى بررسى پیش‏نویس قانون اساسى انتخاب کرده‏اند و چگونه کار و مدت قانونى بودن دوران نمایندگى‏مان همه و همه در رابطه با همان کانالى است که امام مى‏فرماید و من تصور مى‏کنم که اگر ما در این تصویب‏نامه دستى ببریم و طبق تصویب‏نامه اصلاح شده بخواهیم این کار را بکنیم، عملمان غیر قانونى است. هیچ کانال قانونى نداشته و ندارد براى این‏که تکرار مى‏کنم کار ما از نظر روال کلى قانون انقلاب کشورمان، مبنایى ندارد و حق دست بردن در این آیین‏نامه را نداریم. اگر دست ببریم نیاز دارد که دوباره به شوراى انقلاب برگردد و تصویب بشود و از آن مجرا بیاید تا کارمان در این مدت جنبه قانونى پیدا بکند. انتقادى که فقط در اینجا هست این است که وزارت کشور مى‏بایست نظامنامه داخلى را تکثیر کند ودر اختیار نمایندگان قرار بدهد که همه افراد بدانند نظامنامه داخلى چیست و به چه صورت مجلس در این مدت کار خودش را انجام مى‏دهد. والسلام.
نایب رئیس- جناب آقاى ربانى بفرمایید.
ربانى شیرازى- بسم اللّه الرحمن الرحیم. آن‏چه که به نظر بنده مى‏آید حضار در مجلس، منتخبین ملتند براى یک کارتخصصى، یعنى بررسى پیش‏نویس قانون اساسى که آیا این قانون، این پیش‏نویس، انطباق با قوانین اسلامى دارد یا ندارد؟ که اگر ندارد آن را منطبق با اسلام بسازند. بنابراین کار آقایان یک کار تخصصى است و برنامه کار تخصصى را هم متخصصان مى‏توانند تعیین نمایند. کسانى‏که خارج از این عده هستند نمى‏توانند برنامه کار آنها را تعیین کنند، مخصوصاً این‏که تعیین این برنامه در کیفیت قانونى که بعداً مورد رسیدگى واقع مى‏شود، دخالت دارد. به این معنى که ما مى‏توانیم این برنامه را چند جور تدوین کنیم. یکى این‏که جمیع مواد قانون از نظر آقایان بگذرد و روى آن تحقیق و تدقیق نمایند و یک قسمت این‏که نه، بیایید هر
</section>
<section type="page" number="23">
قسمتى را به دست گروهى بسپارید که لازمه‏اش این است که دقت کافى و تحقیق در تمام مواد آن حاصل بشود. روى این اصل من خیال مى‏کنم که تهیه برنامه، وظیفه خود آقایان است و نه از طرف گروه دیگرى که خارج از صلاحیت آنها مى‏باشد. علاوه بر این ما منتخب مردمیم، نه منتخب شوراى انقلاب یا دولت که بخواهند براى ما برنامه‏ریزى کنند. این یک مطلب است، مطلب دوم در رابطه با خود برنامه، آن چیزى که به نظر بنده مى‏آید کمیسیون‏هاى چند نفرى تشکیل بشود، کلیه اصول در حدود 150 و بعضى در حدود 200 اصل است. یک ماه هم ما وقت داریم اگر یک کمیسیون دوازده نفرى را تعیین کنیم مى‏توانیم روزى 5 یا 7 اصل را در آن بگنجانیم و آن اصولى را که براى کمیسیون‏ها تعیین مى‏کنیم، تمام افراد کمیسیون‏ها مى‏توانند آن را با دقت و تحقیق بررسى کنند. بنابراین کمیت کار به این نحو است، کیفیتش هم به همین نحو باشد.
نایب رئیس- جناب آقاى ربانى عذر مى‏خواهم اول درباره اصل تصویب آیین‏نامه مى‏خواهیم صحبت بکنیم، نظرات آقایان درباره کیفیت در مرحله بعدى است.
ربانى شیرازى- پس اگر بحث درباره اصل برنامه است و فعلًا کیفیت مورد توجه نیست، بنده عقیده‏ام این است که برنامه را خود آقایان باید تعیین بنمایند. دیگر عرضى ندارم.
نایب رئیس- دو نفر از آقایان وقت خواسته‏اند قبل از کفایت در مذاکرات مى‏توانیم بحث را ادامه مى‏دهیم. آقاى منتظرى بفرمایید.
- اعوذ باللّه من الشیطان الرجیم- بسم اللّه الرحمن الرحیم‏
با تأیید فرمایشات آقاى ربانى، به عنوان تأکید عرض کنم که کارى است اساسى که سى و پنج، شش میلیون جمعیت ایران به عهده آقایان گذاشتند و ملتى که این همه خون داده است، این همه خسارت دیده است، شما را انتخاب کرده است براى این‏که یک قانون صد درصد اسلامى در کشور ما به مورد عمل گذاشته شود. این ملت به آقایان اعتماد کرده‏اند و متد و روش کار بسیار مؤثر است که این کار خوب انجام شود، یا بد انجام شود. بنابراین وقتى که آقایان موظفند که کار را خوب انجام بدهند، قهراً بایستى آن متد و روش کار را خود آقایان با عقل خودشان، با فکر خودشان، انتخاب کنند، که در یک چارچوب معینى فکر شما را محصور نکرده باشند. اگر براى مذاکرات حدّ و مرزى معین مى‏شود، حدّ ومرزى است که با فکر خودشان تنظیم کرده‏اند و اصول قانون اساسى را بررسى مى‏کنند. این‏که فرمودند شوراى انقلاب، ما همه مخلص شوراى انقلاب هستیم ولى مى‏دانیم که شش، هفت ماه از مدت انقلاب مى‏گذرد، البته باز هم شوراى انقلاب باید باشد ولى آن‏چه مردم باید صد درصد حرف شوراى انقلاب را عمل کنند، در صورتى است که یک چنین آزادى عملى نداشته باشند که در انتخابات آزادى بیایند و رأى بدهند و نمایندگان خود را انتخاب کنند و آنها را که اعتماد دارند به مجلس بفرستند. در یک چنین وقتى دیگر نمى‏شود گفت شوراى انقلاب، شوراى انقلاب برای وقت اضطرار و وقت جنگ است، در وقتى که تازه انقلاب شده است. اگر آرامش در کشور ما نبود، پس انتخاب آزادى هم نبوده. ما مدّعى هستیم که آرامش برقرار شده و ملت آزادانه توانسته است رأى بدهد و منتخبین خودشان را به مجلس بفرستد و منتخبین کار خود را انجام بدهند وکار خوب انجام دهند و کار خوب‏
</section>
<section type="page" number="24">
انجام دادن توقف دارد با این‏که آزاد باشند، دست و پایشان را در پوست گردو نگذارید و بگویید شما موظفید که این جور کار کنید. بنابراین روش کار این است که خود آقایان باید انتخاب کنند. متشکرم.
نایب رئیس- آقاى مکارم شیرازى بفرمایید.
مکارم شیرازى- بسم اللّه الرحمن الرحیم. قسمتى ازعرایضى را که بنده مى‏خواستم بکنم، جناب منتظرى و جناب آقاى ربانى بیان کردند. چیزى را که بنده مى‏خواهم اضافه کنم این است که آیین‏نامه داخلى این مجلس در واقع بیان طرز تفکر هیچ‏کس نمى‏تواند باشد که به من بگوید این چنین فکر کن. من باید خود ببینم چگونه بهتر مى‏توانم فکر کنم و اصولًا شوراى انقلاب مربوط به مسائل کلّى مملکت است ومن فکر مى‏کنم اصلًا با همه احترامى که براى شوراى انقلاب قائل هستیم، مسأله از حدود صلاحیت شوراى انقلاب بیرون است، با این‏که کار من و فکر من و روش من از هم جدا نمى‏تواند باشد. این آیین‏نامه‏اى که تنظیم شده تا آنجایى که من اشاره‏اى در جراید دیده‏ام متأسفانه هنوز اصلش را به ما نداده‏اند و فقط اشاره‏اى در جراید بود. اگر آن باشد، من فکر مى‏کنم آن وقت چگونه مى‏توانم طبق این آیین‏نامه به نفع قانون اساسى ابزار نظر بکنم؟ روشى که نمى‏توانم از قانون اساسى دفاع کنم، آن روش را کسى به من تحمیل کند و بگوید مطابق این روش فکر کن، مطابق این روش اظهار نظر کن، مطابق این روش قانون اساسى تنظیم کن، اگر من مى‏خواهم تنظیم و تصویب کنم، پس روش و طرز فکر را هم، من باید انتخاب بکنم و ما قبلا با رفقا، پر از صفا و صمیمیت و تفاهم نشسته بودیم و بررسى مى‏کردیم. یک طرح‏هایى هست که خیلى بهتر از طرحى است که از طرف شوراى انقلاب پیشنهاد شده اگر آن طرح‏ها عملى بشود فکر مى‏کنم برداشت این جلسه، چند برابر بشود. آیا صحیح است که آن طرحى را که ما فکر مى‏کنیم اگر مطابق آن رفتار کنیم برداشت این جلسه چند برابر مى‏شود، رها کنیم و چشم و گوش بسته دنبال طرحى برویم که به ما تحمیل شده است؟ شاید این تغییر صحیح نباشد ولى بالاخره قریب به آن است و به ما تحمیل شده است در اینجا مورد بررسى قرار گیرد و انتخاب اصلح کنیم و مطابق آن ان شاء اللّه مشغول به کار شویم.
نایب رئیس- از آقایان منشى‏ها خواهش مى‏کنم مراقبت بفرمایید دوستانى که نوبت مى‏خواهند، نوبتشان رعایت بشود. همین‏طور که اول عرض کردم این جلسه را با سنّت اداره مى‏کنیم، آن هم نه سنّت به معناى همه سنّت‏هاى پارلمانى معهود- چون یکى از دوستان مى‏فرمودند با سنّتى که واقعاً بتوانیم با وقت کمتر و با عدالت بیشتر این مبحث را تمام بکنیم- بعد بنده بر طبق آیین‏نامه عمل خواهم کرد. به هر حال آقاى دکتر شیبانى پیشنهاد کرده‏اند که جناب دکتر سحابى وزیر مشاور در امور طرح‏هاى انقلابى که تشریف دارند، بیایند و دلایل خودشان را در مورد این‏که چرا این آیین‏نامه را بررسى قانون اساسى پیشنهاد کرده‏اند، بفرمایند. البته فقط در این بخش، بخش‏هاى دیگر را در جلسات دیگر توضیح خواهند فرمود. این آیین‏نامه قبلًا به وسیله آقایان تهیه شده، به شوراى انقلاب آمده، شوراى انقلاب فرصت رسیدگى در جلسه عمومى را نداشته، کمیسیون مختلطى انتخاب کرده از دولت و شورا. چون طبق روال مى‏بایست طرحى‏
</section>
<section type="page" number="25">
که آقایان تهیه کرده‏اند، اول برود هیأت دولت رسیدگى بشود بعد آنجا عیناً یا با اصلاحاتى تصویب بشود، آن وقت بیاید به شوراى انقلاب رسیدگى بشود. چون وقت کم بود، تصمیم بر این شد که یک کمیسیون مختلط از بعضى اعضاى شوراى انقلاب مسؤولیت این است که به پیشنهاد رأى گرفته مى‏شود، اجازه بفرمایید وقت را صرف رأى‏گیرى نکنیم. به هر حال توضیحات ایشان براى همة ما مى‏تواند مفید باشد. همچنان‏که توضیحاتى که آقایان داده‏اند، مفید بود (... خامنه‏اى- به نظر من توضیح آقاى سحابى وجهى ندارد زیرا ایشان مى‏خواهند دربارة علّت پیشنهاد کردن این آیین‏نامه توضیح بدهند، حال آن‏که ما اساساً موضوع آن را رد کرده‏ایم و گفتیم که مجلس رأساً صلاحیت دارد نظامنامه را خودش بنویسد، نه هر مقامى دیگر و این امر حاکم و وارد بر مطلب ایشان است و موضوع سخن ایشان را منتفى مى‏کند و لزومى ندارد وقت صرف کنیم) ... از آقاى خامنه‏اى و دیگران خواهش مى‏کنم بدون نوبت صحبت نفرمایند وهر کس هر صحبتى دارد لطفاً نوبت بگیرد. پیشنهادى رسیده است، طبق سنّت پارلمانى یک موافق و یک مخالف روى پیشنهاد صحبت مى‏کنند. اگر موافق باشید آقاى سحابى راجع به این آیین‏نامه در مدت کوتاهى در همین جلسه توضیح بدهند، بنابراین کسانى‏که با این پیشنهاد که آقاى سحابى توضیح بدهند، موافق‏اند، خواهش مى‏کنم قیام فرمایند (عده کمى برخاستند) رأى کافى نیست این پیشنهاد رد شد. آقاى کیاوش تشریف بیاورید.
کیاوش- بسم اللّه الرحمن الرحیم. الصلوة و السلام على الشهداء و الصدّیقین و الصالحین. چند نکته بود که من خواستم با اجازه حضّار به سمعتان برسانم. با این‏که همچون من معلمى، شاید فضولى حساب شود. باید از نظر دور نداریم که ذره ذره کار ما در اینجا و لحظه لحظه زمان ما الگو و درسى است براى آنهایى که بعد از ما انشاءاللّه به زودى در مسیر اسلامى انقلاب قدم بر خواهند داشت. یک اشتباه کوچک ما، حتى کوچک‏ترینش جرم بزرگ سیاسى است و از طرف خدا و از طرف انقلابیون آینده غیر قابل بخشش است پس اگر ایمان داریم که انقلاب کرده‏ایم و یقیناً ایمان داریم، باید در همه شؤون، انقلاب کرده باشیم. من هیچ قانون بین‏المللى را- همچنان که صبح یکى از برادران به ما تکیه کردند- نمى‏پذیریم و هیچ سنّت دیرینه را نیز همچنین. ما انقلاب کرده‏ایم و جنگیده‏ایم با همان سنّت‏هایى که در همین مجلس حاکم بوده، دلیلى ندارد که سیر قهقهرایى بکنیم. اگر انقلاب باید صورت بگیرد و گرفته، در همه شؤون باید باشد، در همه ارزش‏ها و آیین‏نامه‏ها. آن چنان که على علیه‏السلام در خطبه 15 به آن اشاره مى‏فرمایند. پس هیچ سنّتى و اصلى در اینجا حاکم نیست، مگر این‏که اصل انقلابى باشد و خبرگان مردم جدیداً براى پیشبرد کارشان پیشنهاد و تصویب کرده باشند. امکان ندارد کسى بتواند راهى را برود بدون این‏که خودش مسیرش را انتخاب بکند. اگرچه این تهیه‏کننده مسیر، شوراى انقلاب باشد که همة ما در مقابلشان خاشعیم. از صبح تاکنون در اینجا کارهاى ضد اسلامى شده! اگرچه کوچک است ولى اگر ما این خطاهاى کوچک را کوچک حساب کنیم از خطاهاى بزرگ نمى‏توانیم جلوگیرى کنیم. یکى طرز سوگند خوردن بود که با آن تفاصیلش من احساس گناه کردم که نشسته بودم و این طور وقت ما به تبذیر گذشت. طبق سنّت بود یا براى این‏که ببینند چه کسى مى‏آید یا چه کسى مى‏رود و چگونه فیلمبردارى مى‏کنند؟ این مراسم چه لزومى داشت؟ شاید
</section>
<section type="page" number="26">
بیش از سه ربع وقت ما به آن گذشت که یک یک بیاییم اینجا و سوگندنامه را امضاء کنیم. شاید در یک دهم آن مدت امکان داشت که همه ما سوگندنامه را امضا کنیم «ولکن اللّه یابب ان یعصى فى ارضه و اولیاؤهم مسکوت» خداوند ابا دارد از دوستانش که ببیند گناه مى‏شود و آنان همچنان ساکت باشند. همه جوانب را در اینجا بر مبناى اسلامى حساب کنید. حتى من آمد و رفت خبرنگاران را حساب کردم آنها را هم بر مبناى اصول اسلامى اجازه بدهید بیایند و بروند. اینجا ساحت مقدس اسلام است و تصمیم‏گیرى براى اسلام است. پس آمد و رفت هم در اینجا براى خواهران خبرنگار باید طبق سنّت اسلامى باشد و آنچنان که خبرنگاران خارجى محجوب مى‏آیند، خبرنگاران داخلى هم باید این چنین باشند. گو این‏که مسأله شاید کوچک باشد و قابل اهمیت نباشد اما از خطاهاى بزرگتر باید پرهیز کنیم. دومین مطلبى که ...
نایب رئیس- جناب آقاى کیاوش مطالبى که حضرتعالى مى‏فرمایید با نطق قبل از دستور متناسب است ولى با این بحث که الان مطرح است، نه. استدعا مى‏کنم این مطالب را دراولین نطق قبل از دستور که نوبت مى‏گیرید، بفرمایید.
کیاوش- بسیار خوب، پس از همین الان قبل از دستور وقت مى‏گیرم.
نایب رئیس- آقاى موسوى اردبیلى بفرمایید.
موسوى اردبیلى- بسم اللّه الرحمن الرحیم. قبلًا تذکر داده شد که دو نفر، یکى موافق و یکى هم مخالف صحبت کنند، ولى در جلسه قبل عملى نشد. یا چنین تذکرى داده نشود، یا وقتى داده مى‏شود به آن عمل شود. با کمال معذرت از مقام ریاست، این تذکر را دادم، صحبت‏ها راجع به این‏که آیین‏نامه در صلاحیت شورا بوده یا نبوده، در صلاحیت دولت بوده یا نبوده، در موقعى که آقایان محترمى که اینجا تشریف دارند، اگر قرار باشد این مطالب را دنبال کنیم و صحبت کنیم خیلى وقت مى‏گیرد. تنها چیزى که مى‏خواستم عرض کنم با شناختى که من از اکثرآقایان دارم در بیرون چندین کار دارند که اگر وقتشان در اینجا صرف نشود، در آن کارها صرف مى‏شود. من هیچ کارى را که در آن حتى پنج دقیقه وقت بیهوده بگذرد، نمى‏پذیرم. من کار ندارم که آیین‏نامه اینجا رسیدگى بشود یا نشود. اگر آقایان طرحى دارند که این آیین‏نامه رسیدگى بشود یا نشود، اگر آقایان طرحى دارند که این آیین‏نامه اینجا رسیدگى بشود یا نشود، اگر آقایان طرحى دارند که این آیین‏نامه در اینجا رسیدگى بشود، بدهند ولى طورى باشد که وقت تلف ندهند. با این مشکلات که صبح با مسأله پاوه روبه‏رو هستیم، ظهر با مسأله سنندج روبه‏رو هستیم، بحث راجع به این‏که یک جلسه غیبت کردن حق رأى را از بین مى‏برد یا نمى‏برد، صحیح نیست، اگر وقت و فرصت کافى بود، مى‏رسیدیم، صحبت مى‏کردیم عیبى نداشت. من تقاضایى که دارم این است که این گرفتارى‏ها در نظر گرفته شود. مجموع وقت ما یک ماه است. در این یک ماه ما مى‏خواهیم 140- 150 ماده را رسیدگى و بررسى کنیم. احیاناً طرح‏ها و مواد دیگر هم باید بررسى شود.
بنابراین من مخالف هستم که نظامنامه اینجا طرح و بررسى شود و بهتر است در کمیسیونى بررسى شود. منتها با در نظر گرفتن وقت و گرفتارى‏ها و مرحله‏اى که الان ما در آن هستیم. اگر قرار باشد این طور ادامه پیدا کند کارهاى لازم‏تر مى‏ماند. عرض دیگرى ندارم.
نایب رئیس- دو نفر از آقایان نوبت گرفته‏اند براى صحبت. دو پیشنهاد هم رسیده است. پیشنهادها را مطرح مى‏کنیم و ضمناً آقایان هم مى‏توانند در پیشنهاد صحبت کنند.
</section>
<section type="page" number="27">
پیشنهاد اول، پیشنهادى است از آقاى مکارم شیرازى در مورد کفایت مذاکرات و رأى‏گیرى. ولى رأى‏گیرى دربارة چى؟ مرقوم نفرموده‏اند. مى‏فرستم تا تکمیل کنند. پیشنهاد دوم از آقاى نوربخش است که نوشته‏اند کمیسیونى جهت بررسى و تصویب بدهند. این پیشنهاد کامل است مى‏توانیم به رأى بگذاریم، ولى پیشنهاد آقاى مکارم، مقدّم است ایشان پیشنهادشان را این طور تکمیل کرده‏اند: پیشنهاد کفایت مذاکرات و رأى‏گیرى دربارة دو نفر پیشنهاد داده‏اند یکى این‏که اصولًا مجلس نباید دخالت کند و یکى این‏که باید دخالت کند. اما اشکالى نمى‏بینیم چون آقاى مقدم مراغه‏اى نوبت گرفته‏اند اول صحبت بفرمایند و نظرشان را هم راجع به این پیشنهاد بفرمایند.
مقدم مراغه‏اى- به نام خدا. بنده تصور مى‏کنم توضیحاتى که (اجازه بفرمایید عنوان برادر خطاب کنم.) برادر ربانى و منتظرى فرمودند، جاى هیچ توضیحى نیست و مخصوصاً اعلام رأى که شد مجلس رأى داد که آیین‏نامه بایستى از طرف مجلس خبرگان تنظیم بشود. اینجا یک مسأله کلّى مطرح است که آقاى مکارم در پیشنهادشان روشن مى‏کنند. ما اولین هیأتى هستیم که از طرف مردم براى تنظیم قانون اساسى انتخاب شده‏ایم. هیچ وظیفه‏اى فعلًا غیر از این کار نداریم. البته براى خودم مى‏گویم و امیدوارم براى همه آقایان محترم باشد. اگر من چند کار داشته باشم باید کار اول من حضور در این مجلس و شرکت در این مذاکرات باشد. ما مى‏خواهیم این قانون اساسى را آن چنان عرضه کنیم که مسأله شؤونات اسلام در جهان مطرح بشود مسأله ثبات و مسأله آرامش مطرح است همین تشنجاتى که امروز هست، ما باید کارى کنیم که آن وحدت مورد انتظار، محصول همین مجلس باشد. بنابراین عرایضم را کوتاه مى‏کنم و در مورد هر دو پیشنهاد اظهار نظر کرده و مى‏گویم که هر دو با هم تلفیق هستند. بنده با این پیشنهاد موافق هستم رأى هم احتیاج ندارد چون با رأیى که چند دقیقه قبل داده شد، همه تأیید کردند که تنظیم آیین‏نامه در صلاحیت مجلس خبرگان است. البته همه براى این جمهورى کار مى‏کنیم چه شوراى انقلاب و چه دولت انقلاب ولى مجلس خبرگان این اولویت را دارد که منتخب مردم است و همان‏طور که آقاى منتظرى گفتند حدود 5، 6 میلیون مردم این مملکت به این مجلس رأى داده‏اند، پس ترتیب و روشى را که چطور باید این مجلس اداره شود و عمل کند، در صلاحیت همین مجلس خواهد بود.
نایب رئیس- آقاى دکتر ضیایى بفرمایید.
دکتر ضیایى به طور اختصار و کامل نظر خودم را خدمت سروران عزیز عرضه مى‏دارم که اولًا تقصیر از هر کجا بوده نمى‏دانم، بالاخره تقصیر بوده است که تا الآن ما هیچ کدام، از آیین‏نامه داخلى مجلس، که متد کارمان را تعیین مى‏کند، خبر نداشتیم. بنابراین نظرخواهى در این مورد تصدیق بلاتصور معنى ندارد که آیا با این آیین‏نامه موافقیم یا مخالف فکر مى‏کنیم. در هر دو صورت تصدیق بلاتصور است و در شأن مجلس نیست و همان‏طور که اساتید عظام فرمودند، متد کار این مجلس نحوه بررسى و تجزیه و تحلیل در جمیع اصول است. بنابراین بعضى از موادى که شوراى انقلاب یا هر
</section>
<section type="page" number="28">
مقامى تصویب کرده، نمى‏تواند محور کار این نمایندگان باشد. شوراى انقلاب که من به سهم خود در مقابلش سر تعظیم فرود مى‏آورم، فقط باید کار را با نظر امام تعیین کند. اما نحوه کار بسته به نظر خود ما است که چگونه پیش ببریم. نظرم این است که با فرصت کوتاهى که ما داریم و این طول و تفصیلى که این آیین‏نامه دارد و هنوز به ما نرسیده بلکه با حداقل وقت بتوانیم به بررسى و تجزیه و تحلیل و تدوین اصول قانون اساسى بپردازیم و فکرمان را تا شعاع مترقّیانه قانون اسلام، که جهان منتظر اوست، جولان بدهیم و دیدمان را تا آخرش بیاندازیم. بنابراین در آن قسمت باید بیشتر حرکت کنیم و آقایانى که دیدشان وسیع‏تر است و بصیرترند، تعیین بشوند و همین امشب یک کمیسیونى بشود و فردا اصل مطلب را به عنوان یک نظامنامه تقدیم مجلس کنند و با یک قیام و قعود کار را تمام کنند و بررسى قانون اساسى را که وظیفه اصلى آقایان است شروع کنند. عرض دیگرى ندارم.
نایب رئیس- آقاى صافى به عنوان مخالف صحبت مى‏فرمایند.
صافى- بسم الله الرحمن الرحیم، این مسأله الآن مورد بحث است که آیا این آیین‏نامه داخلى مجلس مجدداً به شور گذاشته شود، یا این‏که همان‏طور که شوراى انقلاب نظر داده ما از همان روش پیروى کنیم؟ به نظر من با توجه به کیفیت برنامه انتخابات و این‏که امام اصرار داشته در این شرایط حساس و بحرانى هرچه کمتر وقت گرفته شود، باید قانون اساسى کشور هرچه زودتر مورد بحث و تصویب قرار گیرد. موضوع آیین‏نامه داخلى جنبه خصوصى دارد و از آن طرف همان‏طور که برادر عزیزم فرمودند باید آن را با یک نشست و قیام و قعود حل کنیم، البته فکر مى‏کنم به این سادگى نباشد، در شوراى انقلاب مدت‏ها روى آن بحث شده و مدت رسیدگى به اصول در مجلس خبرگان تا حدى باید محدود باشد، چرا؟ براى این‏که بحث و گفت و گو کمتر باشد چون وقت کم است و باید وقت کمتر گرفته شود و در جریان انقلاب ما وظیفه داریم یکى، کار دیگرى را تکمیل کند و حساب این نیست که بگوییم چون رویش فکر شده ما با یک قیام و قعود تصویب کنیم. فکر مى‏کنم که آیین‏نامه تا حدّى مطالعه شده و جنبه تنظیم داخلى دارد و آن هدف کلى که ما داریم بررسى قانون اساسى و انطباق آن با جمهورى اسلامى است. باید هرچه زودتر آن را به ملت ایران ارائه بدهیم تا مورد رفراندوم قرار گیرد و لزومى ندارد که وقت بیشترى گرفته شود و باید سعیمان بیشتر در تدوین قانون و تنظیم اصول اساسى باشد و مسأله انتظامات داخلى که مثلًا اگر ما چند جلسه شرکت نکنیم یا بکنیم چه خواهد شد، اینها به نظرم همان‏طور که تا به حال روش کار ما متابعت از برنامه‏اى بوده که شوراى انقلاب براى ما تنظیم کرده بود و روى این اصول وارد همین محوطه شده‏ایم، بعد از این هم به همان طریق عمل مى‏کنیم و هرچه زودتر وارد در اصل مطلب بشویم، شایسته‏تر است.
نایب رئیس- برادرمان آقاى اکرمى تذکر داده‏اند و گفته‏اند که ما با قیام و قعود درباره ضرورت این‏که با قیام و قعود رأى گرفته شود یا نه، رأى گرفته‏ایم. البته در ذهنم نیست، به هر حال برادر دیگر آقاى رشیدیان پیشنهاد کرده‏اند که به عنوان موافق صحبت کنند که چون قبلًا یک نفر به عنوان موافق صحبت کرده است، نمى‏توانیم این عمل را انجام دهیم و پیشنهادشان دو بخش دارد که به رأى مى‏گذاریم:
1- پیشنهاد کفایت مذاکرات. 2- درباره صلاحیت این مجلس براى تنظیم آیین‏نامه جدید و عدم صلاحیت. کسانى‏که با کفایت مذاکرات در این زمینه موافق هستند لطفاً قیام‏
</section>
<section type="page" number="29">
فرمایند (اکثریت برخاستند) تصویب شد، کسانى‏که با صلاحیت این مجلس براى تنظیم آیین‏نامه جدید موافق هستند خواهش مى‏کنم قیام فرمایند (اکثریت برخاستند) تصویب شد. یک پیشنهاد رسیده است که کمیسیونى جهت رسیدگى به پیشنهادات مختلف درباره آیین‏نامه تشکیل شود. ضمناً به اطلاع مى‏رسانم که تاکنون سه طرح از قانون اساسى نیز رسیده است، یکى طرح جدیدى است که با همکارى کارشناسانى که در این دفتر کار مى‏کنند، تهیه شده و یکى هم طرحى است که برادرمان آقاى منتظرى داده‏اند. طرح دیگرى هم هست که تکثیر مى‏شود و خدمتتان ارائه مى‏شود. اگر طرح چهارم یا پنجمى هم باشد به منشى‏ها بدهید، آنها به دبیرخانه مى‏دهند و تکثیر مى‏شود. پس قرار شد طرح‏ها براى اطلاع همه تکثیر بشود که همه از آن طرح مطلع شوند. اگر با مطالعه آن پیشنهادى به نظرتان رسید که منطقى بود به کمیسیون بفرستید، چون رسیدگى به یک یک مواد و پیشنهادها واقعاً در جلسه علنى مشکل است، ناچاریم یک کمیسیونى تعیین کنیم و این کمیسیون حق تصمیم دارد، چون اگر کمیسیون حق تصمیم نداشته باشد چه فایده‏اى دارد؟ باید به کمیسیون حق تصمیم بدهیم تا کار خودش را درباره آیین‏نامه انجام دهد. بنابراین توضیحاتى که عرض کردم این است که توسط دبیرخانه تکثیر شود و بخش اول پیشنهاد این است که کمیسیون را مجلس انتخاب کند و آن کمیسیون ظرف دو روز یعنى تا پایان سه‏شنبه نتیجه کارش را به جلسه علنى گزارش دهد. این پیشنهاد مطرح است و دو نفر از آقایان درباره این پیشنهاد وقت گرفته‏اند صحبت کنند. آقاى ربانى بفرمایید.
ربانى شیرازى- بسم الله الرحمن الرحیم. با توجه به کمبود وقتى که بعضى از آقایان به آن اشاره مى‏کنند، بنده با صرف دو روز وقت جلسه در این مورد مخالفم، چون تصور مى‏کنم این دو سه طرحى که در دسترس آقایان قرار گرفته، شب در منزل مطالعه کنند و فردا صبح در جلسه به عنوان موافق و مخالف هر طرح سخنرانى بشود و پس از سخنرانى اخذ رأى بشود و ما وقت را تلف نکنیم و به کارهاى اساسى‏مان که رسیدگى به پیش‏نویس قانون اساسى است بپردازیم.
نایب رئیس- تذکرى خدمت دوستان عرض کنم، خواهش مى‏کنم مطالبى که شفاهاً پیشنهاد مى‏کنید پیشنهادتان را کتباً مرقوم بفرمایید تا نسبت به آن رأى بگیریم.
نایب رئیس- آقاى مکارم شیرازى بفرمایید.
مکارم شیرازى- بسم الله الرحمن الرحیم. با این‏که میل ندارم مکرر مزاحم بشوم و طرفدار این هستم که حداکثر صرفه‏جویى در وقت بشود، مطلبى به نظرم لازم رسید که به عرض آقایان برسانم، مثل این‏که درباره آیین‏نامه و تلقى بعضى ازآقایان از این آیین‏نامه اشتباهى شده، ما نمى‏خواهیم بنشینیم بحث کنیم که چند جلسه غیبت کردن چه حکمى دارد یا طرز پیشنهاد کردن و یا طریقه رأى گرفتن با قیام و قعود به چه شکلى باید باشد، از آیین‏نامه آن‏چه که مربوط به این مسأله است همان را مى‏شود پذیرفت. یک مسأله براى ما بسیار اهمیت دارد که آن را هم در یک جلسه شاید بتوانیم تمام کنیم و آن این است که به چه نحو این 151 اصل مورد بررسى قرار بگیرد و این پیشنهادى که در این آیین‏نامه هست و الآن من یک مقدارش را مطالعه مى‏کردم، فصول را جدا کرده، 10 اصل را در اختیار من و چهار نفر دیگر گذاشته و 10 اصل را در اختیار دیگرى با چهار نفر دیگر گذاشته‏اند. ما معتقدیم این طرز تقسیم، لطمه‏
</section>
<section type="page" number="30">
به اساس کار مى‏زند. ما طرح دیگرى هم داریم که همه در همه مواد بررسى بکنند، بدون این‏که وقت زیادى گرفته شود. با این‏که این مربوط به ماهیت مطلب است، چون شاهد اصل سخنم هست، عرض مى‏کنم مثلًا طرح این است که ما 7 گروه بشویم و این 7 گروه هر کدامش در یک روز اعلام بشود 10 اصل از اصل یک تا اصل 10 را بررسى بکنیم.
نایب رئیس- عذر مى‏خواهم جناب آقاى مکارم طرح را ارائه بفرمایید.
مکارم شیرازى- من براى این‏که اهمیت این مسأله را در آیین‏نامه مشخص کنم، باید یک توضیحى عرض بکنم و الا دلیلم روشن نمى‏شود. بعضى آقایان تصور فرموده‏اند که این مسائل جزئى است و وقت را مى‏گیرد. باید عرض کنم این یک مسأله جزئى نیست و اساس کار ما را تشکیل مى‏دهد. ما اگر بخواهیم آنچنان که در این آیین‏نامه تنظیم شده، تقسیم بکنیم، عملًا هر قسمتى از قانون اساسى در اختیار یک گروه قرار مى‏گیرد، در حالى که همه گروه‏ها در همه مسائل با صرفه‏جویى مى‏توانند دخالت کنند. تقسیم‏بندى مى‏شود و ده اصل را در اختیار همه بگذارید، این ده گروه بررسى مى‏کنند و عصر که شد نتیجه افکارشان را مى‏نویسند و تکثیر مى‏شود و در اختیار همه گذاشته مى‏شود و همه گروه‏ها آنها را شب مطالعه مى‏کنند و فرداى آن روز با پختگى مى‏شود در اینجا مطرح کرد. من براى این‏که خارج از موضوع نشوم توضیح زیادى براى طریقى که عرض کردم، نمى‏دهم ولى این نکته را باید به عرض برسانم که طرز تقسیم اصول و رسیدگى به آنها مهم است. طرز اداره جلسات و رأى‏گیرى و پیشنهاد و قیام و قعود و غیبت، اینها مطلقاً براى ما مهم نیست و خیلى آسان مى‏توانیم از آنها بگذریم اما این مسأله با طرح‏هایى که رویش آمده باید بررسى شود که ببینیم کدام طرح بهتر است. چون در نحوه کار ما فوق‏العاده دخالت دارد.
نایب رئیس- متشکرم چون اداره منظم جلسات عامل بسیار مؤثرى در پیشرفت کار است، از دوستان خواهش مى‏کنم وقتى تشریف مى‏آورند اینجا فقط درباره موضوعى که مطرح است صحبت کنند. به هر حال هرچه باشد حتى آن طور که آقاى مکارم مى‏گویند، هر پیشنهادى هست باید یک‏جا رسیدگى شود، خواه در جلسه عمومى یا در یک کمیسیون باشد، راه سومى هم ندارد. پیشنهاد اول که رسیده مربوط است به این‏که کمیسیونى تشکیل شود و خصوصیاتى در این پیشنهاد است که 2 روز یا چند روز باشد که بهتر است ما اینها را جدا کنیم و فعلًا راجع به اصل مطلب تصمیم بگیریم که آیا کمیسیون به این کار رسیدگى کند یا در جلسه عمومى به این کار رسیدگى کنیم. فکر کنم اگر روى این تصمیم بگیریم به تدریج جلو مى‏رویم و روى جزئیات هم مى‏توانیم بحث کنیم و به نتیجه نهایى نیز خواهیم رسید. دوستانى هم براى صحبت کردن وقت گرفته‏اند که حتماً در این باره هست، ولى اگر بخواهیم این جورى روى هر مطلبى ادامه بدهیم از بحث‏ها فکر نمى‏کنم به جایى برسیم. حالا دو پیشنهاد رسیده است یکى این‏که کمیسیون با استفاده از طرح‏هایى که الآن هست و با استفاده از همه نظراتى که به آن کمیسیون خواهید فرستاد با اختیار تام آیین‏نامه جدید را تهیه بکند و گزارش آن را به مجلس بیاورد، یعنى آن آیین‏نامه‏اى که آنها مى‏آورند تصویب شده است و آن را ما قبول داریم. پیشنهاد دوم این‏که آیین‏نامه در جلسه عمومى مطرح بشود براى صرفه‏جویى در وقت آیین‏نامه‏هاى مختلف در دسترس آقایان قرار بگیرد و امشب مورد مطالعه قرار بگیرد و فردا موافقین و طرفداران هر طرح نظر خود را بیان کنند و رأى‏گیرى شود.
</section>
<section type="page" number="31">
این رأى‏گیرى یک وقت راجع به مجموع است که یکى یکى آنها را به رأى‏گیرى بگذاریم، یک وقت راجع به ماده است ولى آقاى ربانى پیشنهاد کرده‏اند که ما هر چند طرح را رسیدگى کنیم و فردا بیاییم یکى یکى مطرح کنیم و مخالف و موافق صحبت کنند و نسبت به آن رأى بگیریم و بعد دومى و بعد سومى و الى آخر. این توضیح پیشنهاد آقاى ربانى است. حالا به پیشنهاد اول یعنى، کمیسیونى جهت بررسى آیین‏نامه مجلس تشکیل بشود و با اختیار تام رسیدگى کند و نتیجه را به مجلس گزارش بدهد. افراد این کمیسیون را شما انتخاب مى‏کنید. راجع به این پیشنهاد یک مخالف و یک موافق مى‏توانند صحبت کنند. آقاى نوربخش که پیشنهاد دهنده هستند، نمى‏توانند به عنوان موافق صحبت کنند، به علاوه پیشنهاد آقاى نوربخش چون ناقص است قابل طرح نیست حالا پیشنهاد آقاى ربانى قرائت مى‏شود:
 «براى صرفه‏جویى در وقت آیین‏نامه‏هاى مختلف در دسترس آقایان قرار گیرد و امشب مورد مطالعه قرار گیرد و فردا طرفداران و مخالفین طرح‏ها و نظرات خود را بیان کنند و رأى‏گیرى شود». یک موافق و یک مخالف با این پیشنهاد مى‏توانند صحبت کنند. یکی از کسانى‏که نوبت گرفته‏اند، آقاى قرشى هستند که خواهش مى‏کنم اگر مى‏خواهند در این مورد صحبت کنند، تشریف بیاورند.
قرشى- بسم الله الرحمن الرحیم. بنده احساس مى‏کنم ما آیین‏نامه تنظیم بکنیم یا نکنیم. بالاخره اهم کار به اینجا خواهد رسید که وقتى که درباره یکى از اصول پیش‏نویس کفایت مذاکرات را اعلام کردند، با اکثریت رأى گرفته خواهد شد و رأى اکثریت محترم و تصویب‏کننده قانون است، بنابراین بنده تشکیل کمیسیون را اتلاف وقت مى‏دانم و پیشنهاد مى‏کنم با فرض این مسأله که ما الان ده یا پنج اصل از پیش‏نویس را معین بکنیم و آقایان شب مطالعه بفرمایند، فردا راجع به اینها مذاکره بکنیم و رأى گرفته شود و آیین‏نامه فقط این باشد که وقتى که درباره اصلى کفایت مذاکرات اعلام شد و اکثریت رأى دادند آن وقت نسبت به آن اصل رأى گرفته شود و من فکر مى‏کنم اگر مسأله را این‏طور شروع کنیم هیچ اتلاف وقت نخواهیم داشت.
نایب رئیس- آقاى موسوى اردبیلى بفرمایید.
موسوى اردبیلى- در مسأله‏اى که الآن مورد بحث است کارى را که ما مى‏خواهیم از آن فرار کنیم یعنى تلف شدن وقت، عملًا گرفتار آن هستیم. این پیشنهادى که داده شده حتى با آن صورتى که جناب آقاى بهشتى فرمودند که یک کمیسیونى را معین کنیم که به مجموع مواد این نظامنامه برسد، دو سه روز خود آن کمیسیون وقت خواهد گرفت و بعد از آن بیایند اینجا آقایان نمایندگان درباره آن صحبت کنند. با این احساسى که اکثر آقایان محترم مى‏کنند که این وقت را ما براى این کارها نداریم و پیشنهادى هم که آقاى مکارم فرمودند پیشنهاد معقولى بود، پیشنهاد بنده هم این است که قرائت مى‏کنم:
 «پیشنهاد مى‏کنم اگر قرار است مواد نظامنامه مجدداً مورد بررسى قرار گیرد، یکى دو ماده که اساسى است و دخالت در اصل تنظیم و تصویب پیش‏نویس دارد، مورد بررسى قرار گیرد، بقیه مواد طبق نظامنامه عمل مى‏شود».
و اما در مورد قسمت‏هاى دیگر، مثل این‏که خود آقایان هم قبول دارند که قسمت‏هاى دیگر بحثى ندارد، اما اگر اینجا مطرح بشود، حتماً بحث هم خواهد شد.
چون این موضوع سؤال‏انگیز است و وقت را مى‏گیرد من این را مى‏نویسم و تقدیم مقام‏
</section>
<section type="page" number="32">
ریاست مى‏کنم که اگر قبول بفرمایند همین‏طور تصویب کنند.
نایب رئیس- مرقوم بفرمایید، راجع به پیشنهادى که مطرح شده یکى دو نفر به عنوان مخالف اسم نوشته‏اند، که اگر بخواهند، مى‏توانند صحبت کنند (اظهارى نشد) پیشنهاد آقاى ربانى قرائت مى‏شود:
 «براى صرفه‏جویى در وقت آیین‏نامه‏هاى مختلف در دسترس آقایان قرار گیرد و امشب مورد مطالعه قرار گیرد و فردا طرفداران و مخالفین هر طرح و نظر خود را بیان کنند و رأى‏گیرى شود».
نایب رئیس- بنده پیشنهاد آقاى ربانى را به رأى مى‏گذارم، کسانى‏که با این پیشنهاد موافق‏اند قیام فرمایند (عده کمى برخاستند) پیشنهاد رد شد. پیشنهاد بعدى از طرف آقایان دکتر آیت رحمانى- مقدم مراغه‏اى و ضیایى است و چند پیشنهاد هم بدون نام و یک پیشنهاد هم از طرف آقاى ربانى املشى رسیده که پیشنهاد کرده‏اند: «کمیسیونى انتخاب شود که آیین‏نامه را تنظیم کنند و براى تصویب نهایى به جلسه علنى بیاورند». چون درباره این پیشنهاد به عنوان موافق صحبت شده اگر کسى با این پیشنهاد مخالف است مى‏تواند صحبت کند (اظهارى نشد) من مجدداً پیشنهاد را قرائت مى‏کنم: «کمیسیونى آیین‏نامه را تدوین کند و بعد نتیجه را براى تصویب نهایى به جلسه علنى بیاورد» رأى مى‏گیریم به این پیشنهاد، کسانى‏که موافق‏اند قیام فرمایند (اکثریت برخاستند) تصویب شد. با تصویب این پیشنهاد طرح پیشنهاد دیگرى در این مورد میسور نیست، بنابراین کمیسیون را انتخاب مى‏کنیم. حالا رأى مى‏گیریم به انتخاب تعداد اعضاء کمیسیون. اول- عدد پیشنهاد شده براى این کمیسیون پنج نفر مى‏باشد رأى مى‏گیریم به این پیشنهاد، موافقین قیام فرمایند. (اکثر برخاستند) تصویب شد.
دوم- راجع به وقت این کمیسیون است که آقاى نوربخش پیشنهاد کرده‏اند در عرض دو روز رسیدگى کرده و روز سوم یعنى عصر سه‏شنبه به جلسه بیاورند و در این دو روز هم بحث درباره کلیات و نطق قبل از دستور باشد. بنابراین کسانى‏که با این پیشنهاد موافق‏اند قیام فرمایند (از 64 عده حاضر در جلسه 31 نفر برخاستند) رد شد. پیشنهاد دیگر این است که تا فردا شب کمیسیون کارش را تمام کند و صبح روز سه‏شنبه به جلسه علنى بیاورد، نسبت به این پیشنهاد رأى مى‏گیریم، موافقین قیام فرمایند (اکثر برخاستند) تصویب شد. بار دیگر تکرار مى‏کنم که کمیسیون باید حداکثر کارش را تا فردا شب تمام کرده و صبح سه‏شنبه آن را به جلسه علنى بیاورد، حالا آقایانى که داوطلب هستند در این کمیسیون عضویت داشته باشند اعلام فرمایند. آقایان منتظرى، خامنه‏اى، طاهرى اصفهانى، ربانى، موسوى، جزایرى، غفورى، مکارم شیرازى، موسوى اردبیلى، طاهرى و نوربخش آمادگى خود را براى عضویت در کمیسیون پنج نفرى جهت بحث و تدوین آیین‏نامه اعلام داشته‏اند. حالا براى انتخاب پنج نفر از این آقایان رأى گرفته مى‏شود.
4- انتخاب پنج نفر جهت عضویت در کمیسیون مربوط
به تنظیم آیین‏نامه داخلى مجلس بررسى نهایى قانون اساسى‏
 (در این موقع براى انتخاب 5 نفر از اعضاى کمیسیون تنظیم آیین‏نامه اخذ رأى به عمل آمد و نتیجه به شرح زیر اعلام شد).
</section>
<section type="page" number="33">
نایب رئیس- آقاى منتظرى با 56 رأى، آقاى مکارم شیرازى با 49 رأى، آقاى دکتر غفورى با 45 رأى، آقاى ربانى شیرازى با 36 رأى، آقاى موسوى اردبیلى با 31 رأى براى عضویت در این کمیسیون انتخاب شدند.
5- تعیین زمان تشکیل جلسه بعد و پایان جلسه‏
نایب رئیس- جلسات فردا صبح و عصر صرف بحث درباره کلیات قانون اساسى خواهد بود و چون در جلسه براى صحبت در کلیات نمى‏شود وقت گرفت، باید هم اکنون براى فردا وقت بگیرید، کسانى‏که موافق‏اند فردا صبح و عصر جلسه داشته باشیم قیام فرمایند (اکثریت برخاستند) تصویب شد. آقایان این مطلب را باید بدانند بعد از اعلام رأى هیچ توضیحى قابل قبول نیست وقت جلسه فردا ساعت 9 صبح تا وقت نماز ظهر است، کسانى‏که با این مورد موافق‏اند قیام فرمایند (اکثریت برخاستند) تصویب شد. کسانى‏که موافق‏اند جلسه بعدازظهر ساعت چهار بعدازظهر شروع شود قیام فرمایند (عده کمى برخاستند) رد شد. کسانى‏که با شروع جلسه در ساعت 5 بعدازظهر موافق‏اند قیام فرمایند (اکثریت برخاستند) تصویب شد. بنابراین جلسه بعدازظهر ساعت 5 تا وقت افطار خواهد بود، جلسه را ختم مى‏کنم. (جلسه مقارن ساعت 8 شب ختم شد).
نایب رئیس مجلس بررسى نهایى قانون اساسى- دکتر سید محمد حسینى بهشتى‏
</section>
</section>
<section type="session" number="3" title="جلسه سوم‏">
<section type="page" number="35">

 صورت مشروح مذاکرات مجلس بررسى نهایى قانون اساسى جمهورى اسلامى ایران‏

جلسه در ساعت نه و ده دقیقه روز بیست و نهم مرداد ماه 1358 هجرى شمسى‏
برابر با بیست و ششم رمضان المبارک 1399 هجرى قمرى به ریاست‏
آقای دکتر سید محمد حسینی بهشتی (نایب رئیس) تشکیل شد.
<section type="list" numbers="6">
فهرست مطالب:
1- اعلام رسمیت و شرح دستور جلسه.........................................
2- اعلام اسامی گروه بررسی و تنظیم آیین‏نامه داخلی مجلس برررسی نهایی قانون اساسی.....
3- ادامه بحث در کلیات پیش‏نویس قانون اساسی.................................
4- اعلام تنفس به مدت پانزده دقیقه............................................
5- تشکیل مجدد جلسه و دنباله بحث دربارة کلیات پیش‏نویس قانون اساسی................
6- پایان جلسه و تعیین زمان تشکیل جلسه بعد....................................
</section>
دبیرخانه مجلس بررسى نهایى قانون اساسى‏
</section>
<section type="page" number="37">
1- اعلام رسمیت و شرح دستور جلسه‏
نایب رئیس- بسم الله الرحمن الرحیم. با حضور چهل و پنج نفر دوستان در جلسه و چهار نفر دوستانی که با اجازه مجلس در کمیسیون شرکت دارند که جمعاً چهل و نه نفر مى‏شوند در مبنای دو سوم تمام نمایندگان، جلسه رسمیت دارد. دستور جلسه بحث‏هایی است که دوستان عزیز درباره قانون اساسی به طور کلّی ایراد می‏فرمایند و نقطه‏نظرهایی را که به نظرشان می‏رسد بیان مى‏کنند. چون تا این لحظه بیست و دو نفر نوبت گرفته‏اند. طبیعی است که باید گفته‏ها حتی‏المقدور در حدّ اختصار باشد و تا عصر امروز که فرصت برای صحبت هست، زمینه برای شرکت دیگران که هنوز اسم ننوشته‏اند، خالی مى‏شود. همین طور که دیروز هم عرض شد هیچ سخنی جواب ندارد. گوینده بعدی می‏تواند ناظر به مطالب گوینده‏های بعدی، مطالب و نظراتش را بگوید و به طور کلی دوستان عنایت دارند که نوع برخورد آراء و افکار در چنین مجمعی همان نوع مباحثه است ولی نه به آن شکلی که ما عادت داریم یعنی وقتی کسی مطلبی گفت و ما درباره آن نظری دادیم همان موقع نظرمان را می‏گوییم. این «همان موقع» اش را برداریم بقیه‏اش را قبول داریم. کسی مطلبی دارد مى‏گوید و ما نظری درباره آن داریم، نظرمان را یادداشت مى‏کنیم و وقتی نوبتمان شد آن را اظهار مى‏کنیم. البته از دوستان خواهش مى‏شود که در هر مطلبی وقتی چند نفری صحبت مى‏کنند، اگر بشود، یکی از دوستانی که نوبتش می‏رسد، یک جمع‏بندی هم از مطالب بیان شده بکند که برای حضور ذهن همه کار مفیدی کرده است.
2- اعلام اسامی گروه بررسی و تنظیم آیین‏نامه داخلی مجلس بررسی نهایی قانون اساسی‏
نایب رئیس- ضمناً به اطلاع دوستان می‏رسانم آرایی که در پایان روز گذشته برای انتخاب اعضاء گروه بررسی و تنظیم نظامنامه داخلی مجلس دادند، استخراج شده و نتایج‏اش به این صورت اعلام مى‏شود:
آقای منتظری 56 رأی- آقای مکارم شیرازی 49 رأی- آقای غفوری 47 رأی- آقای ربانی شیرازی 36 رأی و آقای موسوی اردبیلی 31 رأی. این پنج نفر حائزین اکثریت هستند که جلساتشان را تشکیل می‏دهند و ان شاءالله تا امروز عصر و یا تا فردا صبح طبق قرار، نتیجه را برای استحضار آقایان به جلسه می‏دهند.
3- ادامه بحث در کلیات پیش‏نویس قانون اساسی‏
نایب رئیس- آقایانی که برای صحبت نوبت گرفته‏اند به ترتیب، نفر اول آقای کرمی، نفر دوم آقای غفوری، نفر سوم آقای منتظری و نفرهای بعد هم بر حسب نوبت. حالا نوبت آقای کرمی است ولی چون آقای منتظری باید به کمیسیون بروند، اگر آقای کرمی موافق باشند آقای منتظری اول صحبت بفرمایند، بعد جنابعالی تشریف بیاورید.
</section>
<section type="page" number="38">
کرمی- اشکالی ندارد.
نایب رئیس- آقای منتظری بفرمایید.
منتظری- اعوذ بالله من الشیطان الرجیم. بسم الله الرحمن الرحیم. بنده عرایضم تقریباً چند تذکر به دوستان است. تذکر اول اینکه، همان‏طور که می‏دانید الان تمام چشم‏های ملت ایران به این مجلس خبرگان دوخته شده است. بنابراین بایستی که این مجلس از هر جهت الگو و نمونه باشد. خلاصه قدری بی‏پرده عرض کنم چون بیشتر نمایندگان مجلس از آقایان روحانیون هستند کسی نگوید که آقایان روحانیون در مجلس کمتر حاضر می‏شدند و به آن اهمیت نمی‏دادند، بنابراین بایستی از این جهت هم الگو و نمونه باشیم که رعایت انضباط در وقت‏ها بشود و آقایان هم سعی کنند همان وقتی که تعیین شده تشریف بیاورند و کمتر غیبت بکنند چون کار، کار اساسی است. این کار را در حاشیه کارهای دیگر نباید قرار بدهیم، متن کارمان الان این است. کارهای دیگر و دید و بازدید را فعلًا کنار بگذارید. برای این‏که شما می‏خواهید قانونی تنظیم کنید که سازنده کشور و تعیین‏کننده آینده کشور ما باشد بنابراین بهتر است که به این کار خیلی اهمیت بدهیم و کارهای دیگر را فعلًا کنار بگذاریم، رعایت ساعات مجلس بشود. اول وقت، آقایان تشریف بیاورند کمتر غیبت بکنند و بیرون نروند. خواهش مى‏کنم این مسائل را رعایت بفرمایند. موضوع دیگر که باز می‏خواهم تذکر بدهم اینکه بعضی از رفقای ما حتی آن طرح پیشنهادی را که دو ماه قبل در روزنامه‏ها منتشر شده نگاه نکرده‏اند. در صورتی که بایستی ما علاوه بر آن، طرح‏هایی را نیز که دیگران پیشنهاد و ارسال داشته‏اند بررسی کنیم و از بین آنها یک طرحی را که به نظرمان جامع‏تر است، مقیاس کارمان قرار بدهیم. یکی آن طرح پیشنهادی با 151 اصل است که اشکالات زیادی به آن شده است که بعداً در کمیسیون‏ها به آن رسیدگی مى‏شود. بنده به سهم خود یک روز همان را برداشتم و اصلاحاتی در آن کردم و اصولی هم به آن اضافه کردم و دنبال هر اصلی یک شماره گذاشتم که شماره آخر آن یکصد و پنجاه و یک است، یعنی همان شماره اصول پیشنهادی سابق و این‏که الان در اختیار آقایان قرار گرفته است، در حقیقت اصلاح شده آن اصول است. اصول دیگری را هم آقای صافی و آقای سید منیرالدین حسینی‏هاشمی و بعضی رفقا نوشته‏اند که پنج، شش روزی روی آن کار شده است که به صورت 188 اصل در آمده است و نسخه‏های آن الان بین آقایان توزیع شده است و خواهش مى‏کنیم آقایان اوقات فراغتشان را صرف مطالعه اصول بکنند. من به سهم خود مدافع اصول هستم، چون طرح سابق به نظر من طوری شده که اگر بخواهیم آن را مقیاس کارمان قرار بدهیم، خیلی از اصولش را باید تغییر بدهیم و چیزی از آن باقی نمی‏ماند. به نظر من باید اصولی را که الان بین آقایان توزیع شد، اصل قرار بدهیم. البته نظر آزاد است، من با این‏که خودم یک چیزی نوشته بودم و آن را اصلاح کرده بودم، از آن صرف نظر کردم ما که تعصبی نداریم. هدف این است که کار خوبی انجام بگیرد. اگر اصولی جامع‏تر و کم اشکال‏تر باشد بهتر است آن را مقیاس کار و مورد بحث و شور قرار بدهیم. کم کنیم، زیاد کنیم یا تصرف کنیم. بنابراین انتظاری که از نمایندگان دارم این است که اصول را تا فردا مطالعه و همه را رسیدگی کنند، مثلًا اصولی که توزیع شد، مطالعه کنند. اگر قرار شد تصمیم بگیریم مقیاس کار باشد، خلاصه نظر آقایان البصیرتاً باشد. این هم تذکر دیگری بود که بنده خدمت آقایان عرض کردم. چون باید به کمیسیون بروم و راجع به آیین‏نامه صحبت بکنیم، از همه آقایان معذرت می‏خواهم و خداحافظی مى‏کنم.
</section>
<section type="page" number="39">
نایب رئیس- قبل از این‏که آقای کرمی تشریف بیاورند این را عرض کنم که احساس مى‏کنم در این جلسه برادرانه هر قدر بدون القاب- همان طوری که همیشه با یکدیگر حرف می‏زنیم- یکدیگر را بنامیم راحت‏تر و اسلامی‏تر است. من با این‏که عاطفه و ادبم هر دو ایجاب مى‏کند با تجلیل از آقایان نام ببرم فکر مى‏کنم این‏طور مطلوب‏تر است. نظر دوستان چیست؟ (چند نفر از نمایندگان- همان ساده بهتر است) آقای کرمی بفرمایید.
محمد کرمی- بسم الله الرحمن الرحیم، من قبل از خواندن این لایحه از آقایان تقاضا مى‏کنم انتقادات شرفشان را بعداً به من تذکر بدهند.
در آستانه ورود در بررسی اصول مطروحه در پیش‏نویس قانون اساسی، اشاره به نکات زیر را لازم می‏دانم و آن این است که باید بدانیم دین اسلام، بلکه عموم ادیان، پدیده‏ای است تعیین‏کننده نقش وحی خداوندی، نه آراء افراد و سرنوشت عموم و مکلفین به او ارتباط دارد، نه به خود آنها. پس جعل قانون در برابر وحی آسمانی خروج از دین است و مازاد بر اصل عقیده دینی و مازاد براصل عبادات، که خوشبختانه این دو اصل ارتباط به اصول مطروحه ندارد- و همچنین می‏تواند در مازاد بر اصل معاملات و احکام و سیاست مصرّحه منصوصه در قرآن یا سنّت مکلّف با عقلاء مشورت نماید و به حصول شور عمل کند. علیهذا قوانین قابل حمل جعل و بررسی فقط همان مازادها است.
متأسفانه مطلب مزبور حتی بر تدوین‏کنندگان پیش‏نویس قانون اساسی محل توجه نبوده و یا اصلًا درک نکرده‏اند و به علت عدم شناخت مبانی اسلام، پیش‏نویس مزبور پر از انحراف و اغلاط علمی به دست آمده و آنهایی که در صدد اصلاحش برآمدند دو گروه از مردم‏اند، یکی گروهی که پایبند هیچ عقیده‏ای نیستند و می‏خواهند زندگی مردم را با روش غربی یا شرقی تطبیق نمایند و گروهی که مقیّد به عقیده جازمند که تخطّی از آن را جرمی بزرگ می‏دانند و چون افراد کشور ما نود و نه درصد مسلمانند نمی‏توان آنها را به بی‏ذوقی و بی‏عقیدگی حواله کرد و دست از آنها کشید. اما آن گروه بی‏عقیده مادامی که خود را انسان با مزایا و حیثیت‏های انسانی می‏شناسند و طبق همین شناخت عمل مى‏کنند، می‏توانند با کمال آزادی در دامن اسلام و مسلمان‏ها زندگی کنند. آیه 8 و 9 از سوره ممتحنه چنین مى‏گوید: «لا یَنْهاکُمُ اللَّهُ عَنِ الَّذِینَ لَمْ یُقاتِلُوکُمْ فِی الدِّینِ* إِنَّما یَنْهاکُمُ اللَّهُ عَنِ الَّذِینَ قاتَلُوکُمْ فِی الدِّینِ» انسان متعهد به حیثیت‏های بشری نزد همه کس خود و حقوقش محترم است. بنابراین و به طریق اولی- آن هم در احوال عامه- برادران اقلیت‏های مذهبی ما می‏توانند با کمال آزادی‏های واقعی و با اطمینان قلب و خاطر- در امر حیاتی و اجتماعی- به دوش برادران مسلمانش به زندگی شرافتمندانه خود ادامه دهند و به اخلاص مسلمانان متعهد متّکی شوند- بدیهی است در شؤون و احوال خاصه کمال استقلال را دارند- علیهذا پیش‏نویس مزبور باید صد در صد اسلامی درآید و مواد آن با قرآن و سنّت تطبیق داده شود و مازاد آن را می‏توان در معرض آراء عمومی گذارد. تطبیق مواد اسلامیش با متخصصین آن است و سایر اقشاری که چنین تخصصی را ندارند نمی‏توانند به امیال عادی خودشان اظهار نظر بنمایند. الان و بحمدالله فقها متبحر در مجلس خبرگان وجود دارند و از اقشار دیگر مردمان صالح به حد وفور هستند و امیدواریم با حسن تفاهم چکیده نظرات حضرات به صورت یک قانون اسلامی مطلوب و قابل به دست آید و اجراء آن هر چه سریع‏تر و صحیح‏تر به وقوع بپیوندد ان‏شاءالله تعالی.
نایب رئیس- آقای مقدم مراغه‏ای بفرمایید.
</section>
<section type="page" number="40">
مقدم مراغه‏ای- بسم الله الرحمن الرحیم، حضرات آیات، حجج اسلام، آقایان، خواهر گرامی- آرزو داشتم که به جای خواهر گرامی اینجا می‏گفتم خواهران گرامی-
در آغاز سخن از خداوند مسئلت می‏نمایم که در این فرصت تاریخی عنایات خود را مشمول ما ساخته و به ما یاری نماید تا در انجام وظیفه خطیری که برای اعتلای اسلام و وطن عزیزمان ایران به عهده داریم، توفیق پیدا کنیم.
مجلسی که با شرکت نمایندگان منتخب مردم برای تنظیم قانون اساسی تشکیل یافته است اولین هیأت منتخب جمهوری اسلامی است. درباره نحوه انتخابات جای سخن و ایراد بسیار است، امروز در این مجلس جای نمایندگان بسیاری از اقشار مردم خالی است. اعتماد عمومی به رهبری امام خمینی، رهبر انقلاب است و مردم چشم به این مجلس دوخته‏اند تا ببینند با امانتی که به دست شما از طرف نیروهای انقلاب سپرده شده است چه خواهید کرد.
ملت ایران با قیام دلاورانه و تاریخی خود استبداد دو هزار و پانصد ساله را سرنگون ساخت و با تصمیم محکم از طریق رفراندوم، تأسیس جمهوری اسلامی ایران را اعلام نمود. اینک ما نمایندگان منتخب مردم در این مجلس گرد آمده‏ایم تا اساسی را بنیان‏گذاری نماییم که ثمره مجاهدات و کوشش‏های مجاهدینی است که در طی قرن‏ها کوشش نموده و شربت شهادت نوشیده‏اند. در قیام ملت ایران افراد بسیاری در راه استقلال و آزادی ایران جان خود را باختند و در آغاز کار فرضیه خود می‏دانم که از شهدای نام‏آوری که در طول چند ساله اخیر با قبول شهادت، شعله مقاومت را فروزان نگاه داشتند، نام ببرم. آیت الله غفاری‏ها، آیت‏الله سعیدی‏ها، حنیف‏نژادها، رضایی‏ها، پویان‏ها، گلسرخی‏ها، دانشیان‏ها و هزاران افراد گمنام، در چنگال خونین مأموران ساواک به شهادت رسیدند. زندان و شکنجه را استقبال کردند، تا توانستند با اتکاء به تعالیم اسلام و تحت رهبری امام خمینی اساس پوسیده سلطنت را سرنگون سازند. درود بر امام خمینی رهبر انقلاب اسلامی ایران. ملت ایران هیچ‏گاه نام بزرگ امام خمینی را فراموش نخواهد کرد، پیشنهاد مى‏کنم لوحه یادبود و دفتر افتخاری برای زنده نگاه داشتن یاد این جوانان با ایمان در همین محل برقرار گردد.
از آقایان نمایندگان محترم استدعا مى‏کنم به احترام کلام الله مجید به پاخیزند. (نمایندگان چند لحظه از جای خود برخاستند) اشهد ان لا اله الا الله، اشهد ان محمداً رشول الله، اشهد ان علیاً ولی الله.
به خدای بزرگ سوگند یاد مى‏کنم آن‏چه امروز در اینجا به عرض می‏رسانم براساس سوگند است که در افتتاح همین مجلس یاد کردیم و ازروی ایمان و اعتقاد به اصول اسلامی و در طریق مصلحت جامعه اسلامی ایران و احترام به مقام معظم روحانیت است. اکنون به پا خاسته‏ایم که تجلیل و یادی کنیم از شهدایی که جان خود را فدای آرمان‏های دینی و ملی و انسانی نموده‏اند و با قرائت فاتحه‏ای، احترام خود را نسبت به آنان ابراز و روح آنان را شاد نماییم. یک دقیقه سکوت (نمایندگان پس از قرائت فاتحه یک دقیقه سکوت کردند).
ما امروز باید براساس خواست مردم مسلمان ایران، قانون اساسی ایران را که در سرنوشت مردم ایران و نسل‏های آینده تأثیر خواهد گذارد، تنظیم و به ملت پیشنهاد نماییم. ما باید نه تنها خواست عموم طبقات امروزی بلکه خواست‏های نسل‏های آینده را با واقع‏نگری و وسعت دید اسلامی در نظر بگیریم و تنظیم و به ملت پیشنهاد نماییم. اسلام نجات دهنده بشر بوده و
</section>
<section type="page" number="41">
خواهد بود. اسلام برای زمان و مکان محدود و معینی نیست، اسلام ازلی و ابدی و جهانی است. اسلام مبشر آزادی و برابری در جهان بوده است. اصولی که هنوز بعد از یک هزار و چهارصد سال نیرومند و جوان تازه است، باید براساس اصول اسلامی، آزادی و عدالت و برابری را برای مردم ایران تضمین کنیم. کیست که با این اصول مخالف باشد؟ مردم مسلمان ایران شایستگی آزادی و عدالت را دارند. جامعه ایرانی احتیاج به عدالت دارد. آزادی باعث شکوفایی و پرورش و اعتلای انسان است و اسلام، سازنده انسان‏های متعالی است. برابری از اصول مسلم اسلام و انسانیت است. جامعه‏ای که در آن معنویت نباشد، همان نتایجی را به بار می‏آورد که ما ثمرات آن را به چشم دیدیم. ملت ایران قیام کرد. قیام تنها جنبه مادی نداشت، توده مردم می‏دیدند که چطور سرمایه‏های مملکت در دست یک اقلیت معدود و بی‏خبر قرار گرفته و اکثریت در فقر به سر می‏برند. روح ملت از بی‏ایمانی و ابتذال حکومت آزرده شد، معذرت می‏خواهم اگر این را بیان مى‏کنم، ذکرش لازم است اگرچه در شأن این مجلس نیست. کار سقوط جامعه به جایی رسید که در جراید ایران خبر ازدواج دو پسر را درج کردند و برای آنها مجلس عروسی ترتیب دادند. به نام هنر در شیراز چه‏ها که نکردند و مردم شاهد این ماجرا بودند و از فقدان تقوا و ایمان رنج می‏بردند و همه با هم قیام کردند. روحانی و روشنفکر و کارگر و کارمند و کشاورز در همه نقاط کشور، آذربایجان، کردستان، فارس، خوزستان، در قیام علیه حکومت پیشین در کنار هم قرار داشتند و با اتحاد بود که پیروز شدند. به یاد بیاوری عظمتی را که انقلاب ما داشت با همدلی و وحدت روزهایی را گذراندیم که در کشور نه ارتش وجود داشت و نه ژاندارم و وظیفه ما هست که با اتخاذ تدابیر لازم و تنظیم قانون اساسی عادلانه که حاوی منافع عموم طبقات و اقشار جامعه باشد، این اتحاد را محفوظ نگاه داریم. آن‏چه آزادی‏خواهان می‏خواهند، تأمین آزادی و مساوات و عدالت است، در پناه اسلام و با اتکاء به اصول عالیه اسلام، این هدف‏ها وصول می‏یابد. پس چرا باید رهبران جامعه در آستانه انقلاب به دو گروه روشنفکران و روحانیون تقسیم شوند؟ چرا باید تخم نفاق و خونریزی و جنگ در جامعه ما فراهم شود؟ ما همه با هم قیام کردیم، دست در دست هم داشتیم، وحدت کلمه داشتیم و امروز باید این وحدت را حفظ کنیم. جمهوری یعنی حکومت اکثریت و اکثریت مردم ایران مسلمانند و به جمهوری اسلامی رأی داده‏اند. باید براساس مبانی اسلام اساس چنین جمهوری را طرح‏ریزی کنیم. امروز دشمنان ما در سراسر جهان در انتظار هستند تا شکست ما را جشن بگیرند. آنها که منافعشان از میان رفته است، تنها امید را در اشتباه ما می‏دانند، ما وظیفه بزرگی را به عهده داریم. مسأله اسلام مطرح است. مردم جهان می‏خواهند بدانند این جمهوری اسلامی چیست و چگونه شکل می‏گیرد و به عمل می‏آید. دشمنان و بدخواهان در کمین هستند و مسلمانان و دوستان واقعی انقلاب ایران نفس در سینه حبس کرد و نگران. ما باید در قرن بیستم ثابت کنیم که اصول و مبانی اسلام می‏تواند امید زندگانی انسانی و شرافتمندانه را در بشریت بیدار کند و به زندگی انسانها عمق و مفهوم انسانی بدهد. ما باید خلاقیت علمی و فنی دنیای جدید را در خدمت اصول و مبنی اسلام بگیریم. امروز بشر بینش و دانش بیشتری اندوخته است و این همان نویدی است که پیامبر اسلام مبشر آن بوده است. بشر حتی تا به کره ماه قدم گذاشته است ولی با رفتن به ماه به عظمت پروردگار و مفهوم لایتناهی بیشتر آگاه گردیده است و هر چه دانش بشر به پیش می‏رود، به عجز و حقارت خود در مقابل پروردگار بیشتر آگاه می‏گردد.
</section>
<section type="page" number="42">
چند روز پیش خبرنگاری از من سؤال کرد که وضع ایران را چگونه می‏بینی؟ گفتم بسیار با ثبات، گفت شما فکر می‏کنید این وضعیت ثبات است؟ گفتم سال گذشته را در نظر بگیرید، در این روزها همه قوای انتظامی توی خیابان‏ها بودند و خیابان‏ها پر از توپ، تانک و نظامی بود، امروز از آن وضع خبری نیست و قتل و جنایت و سرقت کمتر رخ می‏دهد. ولی کیست که این مردم را نگه داشته جز ایمان و تقوا و مبانی اسلام که در توده مردم وجود دارد؟ اگر آقایان راحت می‏خوابند هیچ حافظی و نگهبانی جز ایمان و تقوای مردم ندارند. بنده این را تذکر می‏دهم، خودتان هم فرمودید و آقای منتظری هم فرمودند، در این مجلس اکثریت با آقایان روحانی است و من در اینجا حامل پیام‏هایی اصولی از اقشار مردم هستم که می‏خواهم به عرض برسانم حالا بسته به نظر و رأی مجلس است اگر اجازه دادید که عرض مى‏کنم.
نایب رئیس- تذکراً عرض کنم در مقایسه مطالبی که آقای کرمی و آقای مقدم مراغه‏ای ایراد فرمودند و می‏فرمایند، یک نکته مطرح است و آن این‏که آن‏چه که آقای کرمی ایراد فرمودند به دستور جلسه مربوط است و آن‏چه که آقای مراغه‏ای می‏فرمایند یک خطابه حماسی است که برای جلسه سخنرانی در زمینه جریان انقلاب و آرمان‏ها، بسیار خوب است. اگر اجازه بفرمایید خارج از این جلسه اعلام یک جلسه دیگر بکنیم و نه تنها ما بلکه مردم هم از فرمایش ایشان بهره‏مند شوند ولی خود ایشان که آشنا هستند به مسائل جلسات قانون گذارى و می‏دانند که همیشه مربوط بودن سخنان یک سخنران به دستور جلسه، شرط اول تحقق همین آرمانهایی است که در چارچوب آن جلسه بیان می‏فرمایید و پیش از آن‏که آقایان نمایندگان محترم بخواهند اعتراض بکنند، وظیفه مسؤول جلسه است که این نکته و اصل را به ناطقین محترم گوشزد کند، احساس کردم فرمایشاتشان به دستور جلسه مربوط نیست، منتهی چون امروز جلسه اول است و ما برای نطق قبل از دستور وقت نگذاشتیم، هر چند طبق آیین‏نامه هم نطق قبل از دستور باید مربوط به قانون اساسی باشد و برای این‏که حقوق همه نمایندگانی که تشریف دارند رعایت شده باشد، این سه دقیقه‏ای که در این فاصله وقت گرفته شد به حساب نمی‏آید. جنابعالی بر طبق نظمی که برای جلسه داریم سه دقیقه دیگر می‏توانید صحبت کنید لطفاً ادامه بدهید.
مقدم مراغه‏ای- بنده آن سه دقیقه‏ام را هم صرف نظر مى‏کنم ولی این نکته را عرض مى‏کنم که ما لحظات حساسی را می‏گذرانیم و دنیا امروز شروع نشده و امروز خاتمه نیافته، بلکه اسلام 1400 سال سابقه دارد، اسلام چیزی نیست که تازه امروز بخواهیم عرضه کنیم و آن‏چه من عرض مى‏کنم لازم است که در این جلسه تاریخی عنوان بشود، اگر اجازه دادید عرض مى‏کنم وگرنه این مقدمه بود ولی امروز و از این به بعد، صحبت در کلیات است و درکلیات محدودیتی نمی‏تواند باشد و من باید نظراتم را بگویم که آقایان مطلع بشوند، شاید در نظر آقایان مؤثر باشد ولی اگر فرصت ندهید بنده مرخص می‏شوم.
نایب رئیس- آقای سحابی فرمایشی دارید؟
سحابی- در مورد مطالب ایشان پیشنهادی دارم و پیشنهاد بنده این است که با توجه به نکته‏ای که جناب مراغه‏ای فرمودند و با توجه به این‏که ایشان فرمودند که جای بعضی از قشرها اینجا خالی است در حالی که این ملت بود که رأی به گروه‏های مختلف می‏داد، من پیشنهاد مى‏کنم برای این‏که سوژه از دست افراد خارج بشود اجازه بفرمایید ایشان حرفشان را بزنند.
</section>
<section type="page" number="43">
ولو خارج از موضوع باشد.
نایب رئیس- متشکرم، قبلًا لازم می‏دانم تذکر بدهم مطالبی که نمایندگان محترم بیان می‏فرمایند اگر بخواهند به اصالت این مجلس خدشه‏ای وارد کنند، جای ایرادش در اینجا نیست و مى‏شود در بیرون مجلس این مطالب آزادانه بحث بشود. این مجلس براساس داشتن اعتبار قانونی تشکیل شده است. کسانی که اینجا هستند اگر معمم باشند یا غیر معمم، همه نماینده اقشار ملت هستند، کسانی که به ما رأی داده‏اند از قشرهای گوناگون هستند. وقتی این مسائل مطرح مى‏شود طبعاً باید پاسخ داده بشود، پاسخ ندهیم که درست نیست، پاسخ بدهیم مجلس از محور خودش به محورهای دیگر می‏گردد، این بود که عرض کردم که ارتباط به دستور جلسه را باید رعایت کنیم و این در کمال آزادمنشی و رعایت اصول انجام خواهد شد. با این‏که بنده خواهش کردم پیشنهادها را کتباً مرقوم بفرمایید، ولی باز برادرم آقای سحابی شفاهاً پیشنهادشان را مطرح فرمودند. اگر کتباً می‏فرمودند، زودتر مطرح می‏شد. با این حال چون پیشنهاد آقای‏هاشمی‏نژاد هم شفاهی است و نمی‏خواهم سنت‏ها و اصول نادیده گرفته شود، این پیشنهادها بعداً مطرح خواهد شد و شما هم آقای مراغه‏ای بفرمایید که چقدر وقت می‏خواهید و چقدر وقت نیاز دارید تا مطالبتان را تمام کنید تا به رأی بگذاریم؟
مقدم مراغه‏ای- نیم ساعت دیگر.
نایب رئیس- با توجه به این‏که آقای حجتی کرمانی قبلًا وقت گرفته بودند، یک ربع از وقتشان را به آقای مراغه‏ای واگذار کردند پس یک ربع ساعت آن تأمین شده است و یک ربع ساعت دیگر را هم آقای نوربخش واگذار کردند. پس بنابراین وقت ایشان تأمین شد. آقای مراغه‏ای مطالبتان را ادامه بدهید.
مقدم مراغه‏اى- بنده چهره‏های آنانی را در اینجا می‏بینم، همین آقای حجتی کرمانی روزی که ایشان تشریف آوردند زندان ...
یکی از نمایندگان- ایشان مرتب خارج از موضوع صحبت مى‏کنند آقای بهشتی چرا تذکر نمی‏فرمایید؟
نایب رئیس- پس این‏که شما هم می‏فرمایید قطعاً خارج از نظام جلسه است. آقای مراغه‏اى بفرمایید.
مقدم مراغه‏اى- ما برای پیروزی اسلام باید تمام امکانات تمدن جدید را در اختیار بگیریم. ما در قرن بیستم زندگی مى‏کنیم امروز تقریباً تمام مردم مسلمان از رادیو و تلویزیون، برق، اتومبیل و هواپیمای جت استفاده مى‏کنند. میلیونها مردم مسلمان، با استفاده از هواپیما به حج مى‏روند- آرزویی که در دوران گذشته فقط برای گروه‏های خاصی امکان داشت- و جامعه اسلامی ما باید از این مظاهر تمدن و وسایل رفاه و آسایش در بعد انسانی آن بهره‏مند گردد، بیماری‏های بسیاری که تا چندی پیش لاعلاج بوده‏اند، امروز معالجه مى‏شوند و علم جدید طب که هر چه به پیش می‏رود عظمت دستگاه خلقت و پروردگار را بیشتر جلوه‏گر می‏سازد، پیشرفت‏های بیشتری کرده است. با رعایت طب جدید عمر بشر بیشتر شده است پروردگار چنین خلاقیت‏هایی در نهاد بشر به ودیعه گذارده است و اگر از آن استفاده نکنیم، شکر نعمت به جا نیاورده‏ایم. ملت مسلمان ایران تحت رهبری امام خمینی این نقش تاریخی را به عهده گرفته است که براساس اصول اسلام جامعه اسلامی ایران را اساس دهد. در جامعه اسلامی تنها نظر به پیشرفت‏های‏
</section>
<section type="page" number="44">
مادی نیست. در جامعه اسلامی ایران، زندگانی باید مفهوم انسانی داشته باشد. ما باید جهان اسلام را با شکوه و جلال و خلاقیتی که دارد ارائه کنیم. مردم مسلمان نباید همیشه مصرف کننده باشند. اسلام دین کار و کوشش و مجاهدت است ما باید با کار و کوشش خود وسایلی را که امروز به عاریت در اختیار داریم، خود بسازیم و تولید کنیم. ما برای جبران عقب ماندگی‏هایی که در نتیجه استبداد گریبانگیر ما شده است، باید کوشش بیشتر کنیم و صنعت، کشاورزی، فرهنگ و اقتصاد فعال و با تحرک ایجاد کنیم. سوار شدن هواپیما یا رانندگی اتومبیل از هر کس ساخته است، ولی ما باید تمام این ابزارهای جدید را خود بسازیم، ما نباید تحت هیجان‏های روز دچار اشتباه شویم و از اصول منحرف گردیم. ما باید توجه داشته باشیم که آن نهادهای سیاسی که توانسته است موجبات چنین تحولاتی گردد چیست و از تجربیات آنها استفاده کنیم. در جامعه اسلامی هر کس حق دارد خواست‏های مشروع خود را عنوان کند. اسلام دشمن استبداد است. در هر جامعه‏ای اعتراض وجود دارد و عکس‏العمل‏هاست که سیمای حکومت را مشخص مى‏کند. حکومت‏های استبدادی جواب هر اعتراضی را با اسلحه می‏دهند و کشورهای آزاد از راه مذاکره، اعتراضات و مشکلات را حل مى‏کنند. آقایان نمایندگان و خانم‏ها:
در نتیجه سال‏ها استبداد در ایران، ثروت‏ها به روی هم انباشته شده و در اختیار یک خانواده و یک اقلیت محدود بوده است و توده مردم از زندگانی انسانی محروم مانده‏اند. به نیروی اسلام و معنویت آن مردم بر استبداد پیروز گردیده و اساس سلطنت را که موجب نابرابری‏ها و اختلافات طبقاتی بوده است برچیده‏اند. جامعه ما باید براساس عدل اسلامی شکل بگیرد. در این جامعه باید حقوق مستضعفان در صدر قرار بگیرد. اسلام حامی مستضعفان و بانی مساوات و برابری است مردم مسلمان باید در خانه‏های آبرومند زندگانی کنند. مسأله بر سر ساختن تعدادی قصر و ساختمان‏های چند طبقه مجلل نیست، باید در سراسر کشور برای همه خانواده‏ها مسکن مناسب تهیه کرد و امام هم در این باره دستور داده‏اند. مردم باید به اندازه احتیاج، دسترسی به غذا و پوشاک داشته باشند. مردم باید از وسایل رفت و آمد آسان بهره‏مند گردند. مردم باید در صورت بیماری بتوانند از دارو و بیمارستان استفاده کنند. مردم نباید نگران روزهای پیری و از کار افتادگی باشند و باید به آینده خود امیدوار شوند. که اگر روزی از کار افتادند، جامعه زندگی آنها و خانواده آنها را تأمین خواهد نمود. باید بالاتر از همه، مردم حق دارند که از جامعه اسلامی بخواهند تا به آنها کار رجوع کند و در مقابل کار، دستمزد مناسب دریافت کنند. برای تمام این مسائل سازمان و مدیریت لازم است. برای ساختن مسکن به مهندس خوب و کارگان فنی و ساده خوب نیاز داریم.
برای داشتن مواد غذایی و برای آن‏که به خارج احتیاج نداشته باشیم باید از اطلاعات کشاورزی جدید و راه‏حل‏های تازه استفاده کنیم، برای ایجاد وسایل رفت و آمد آسان احتیاج به شبکه راه‏های خوب و وسایل حمل و نقل داریم، برای داشتن بیمارستان احتیاج به کارشناسان و متخصصان داریم و برای آن‏که مردم را به آینده امیدوار سازیم باید سازمان بیمه‏های اجتماعی با مدیریت قاطع و عاری از فساد بنا کنیم.
برای آن‏که امنیت ما تأمین شود باید ارتشی داشته باشیم که مطابق منافع مردم و در اختیار مردم باشد، همه این احتیاجات به آموزش صحیح و مدیریت نوین نیاز دارد.
مشکلات جدید که نتیجه زندگانی و روش زندگی جدید است، راه‏حل‏های جدید می‏خواهد.
</section>
<section type="page" number="45">
به طورکلى براى آن‏که فعالیت‏هاى مردم درجهت پیشرفت وترقى سوق داده شود، احتیاج به برنامه اقتصادى داریم. این برنامه اقتصادى نمى‏تواند و نباید براساس ضوابط گذشته باشد. در برنامه اقتصادى باید منافع و زندگانى اکثریت مردم مورد نظر باشد. باید چرخ‏هاى مملکت در راه تأمین زندگى آبرومند براى عموم مردم به گردش درآید. اقتصاد جدید ظریف و حساس است. با تصمیمات خلق الساعه و عجولانه نمی‏توان مشکلات را حل نمود. تنها نیت‏هاى خیرخواهانه کافى نیست براى آن‏که ثروت‏ها عادلانه توزیع شود، شرط اول آن است که ثروتی ایجاد شود تا بتوان عادلانه تقسیم نمود. اگر با دادن وعده، توقعات و اشتهاى کاذب در جامعه ایجاد کنیم، خیلى زود همه مأیوس خواهند شد. درست است که درآمدهاى نفت می‏تواند احتیاجات فورى ما را تأمین کند ولى جامعه اسلامى باید نیروى کار مردم را بسیج کند. باید غیرت و همیت اسلامى، در راه اعتلاى جامعه اسلامى و فعال ساختن جامعه به کارگرفته شود.
برنامه صحیح اقتصادى بدون وجود یک سازمان صحیح عادلانه و نهادهاى لازم، امکان‏پذیر نیست. باید نهادهاى سیاسى ازکوچک‏ترین واحدهاى کشوری طورى بنیاد پیدا کند که همه افراد در تعیین سرنوشت خودشان مشارکت داشته باشند و منافع خود را باجامعه یکى بدانند. تبعیض و اختلاف طبقاتى در جامعه سم مهلک است.
بعد از این مقدمات که با توجه به اوضاع کلى است، به طور کلى نقایص موجود در قانون اساسی پیشنهادى را، عرض می‏کنم.
صرف نظر از نارسایى عبارات و پیچیدگی آن نخواسته‏اند اصول را صریح و روشن بیان کنند. اصول احتیاج به تفسیر و توجیه و ذکر ادله ندارد. مسلم است که اصول قانون اساسى مبتنى بر اصول اسلامى است و همه اصول آن براساس مبانى اسلام تنظیم شده است پس این مطلب باید در مقدمه ذکر گردیده و اصول را مختصر و منجز و کوتاه کنیم که البته در هنگام طرح اصول درباره یکایک آن نظر خود را عرض خواهم کرد.
در مورد حقوق افراد و تکالیف دولت در قانون اساسى پیشنهادى نقایصى وجود دارد که یادآور می‏شوم و توضیحات بیشتر را در هنگام طرح اصول عرض خواهم کرد. ازجمله ایرادات مربوط به اصل 12 است که باید اصلاح شود. چند روز پیش که در تبریز بودم خانم کارگرى با اعتراض و خشونت به من پرخاش کرد و گفت اگر نماینده شدید فکرى براى ما کارگران زن بکنید. ما باید از یک طرف طفل خود را در بغل نگاه داریم و شیر بدهیم و با دست دیگر کار کنیم آیا غیرت شما این را قبول می‏کند؟ ومن متعهد شدم که حرف او را منعکس کنم به این جهت است که من پیشنهاد مى‏کنم اصل 12 باید صریح‏تر باشد، به نحوى که مادران در دوران باردارى و نگاهدارى کودک خویش از حمایت خاص جامعه برخوردار باشند و به وسیله قوانین حمایت شوند. یا مثلا اصل 12 درمورد حقوق ملت مى‏گوید «همه افراد از زن و مرد در برابر قانون مساویند» که باید این منظور صریح‏تر عنوان شودکه افراد ملت اعم از زن و مرد از لحاظ آزادى و حیثیت و حقوق مدنى و اجتماعى و سیاسى در برابر قانون برابرند. خانمى در تبریز همراه همسرش جلوى مرا گرفت وگفت آقاى مراغه‏اى این عدالت اسلامى است که شما براى آن تبلیغ مى‏کنید؟ گفتم چه شده است؟ گفت شوهرم بیکار است و دو بچه مدرسه‏ای دارم تنها راه معاش ما حقوق من است و حالا می‏گویند مى‏خواهند کارمندان زن را از ادارات اخراج کنند. تکلیف ما چه مى‏شود؟ گفتم مطمئن باشید اسلام عدالت را براى همه مى‏خواهد زن و
</section>
<section type="page" number="46">
مرد فرقى نمى‏کند و حضور نماینده بانوان در این مجلس را سندى براى اطمینان آن خانم و بانوان ایرانى مى‏دانم و امیدوارم درقانون اساسى این مطلب مورد تأکید قرار گیرد.
اصول 24 و 25 و 26 و 27 و 28 و 29 و 33 و 35 و 36 ازنظر تضمین حقوق انسانى براى افراد کشور نارسا است.
نارساترین قسمت، در مورد حقوق نواحى مختلف کشور است که به مسائل فرهنگى آنها هیچ توجهى نکرده‏اند. وقتى مى‏گوییم سلطنت به جمهوریت تبدیل شده و وقتى اصل حاکمیت مردم و مشورت را در امور مملکتى قبول مى‏کنیم، ازآن نتایجى حاصل مى‏شود که باید مورد توجه قرارگیرد. درمورد حقوق نواحى مختلف اصول 6 و 74 مطلب را به طور اجمال و با غفلت بسیار عنوان کرده است. وقتى ما قبول کردیم افراد آزاد و مختار هستند و با رضایت خود پاره‏اى حقوق را به دلخواه به جامعه واگذار مى‏کنند، نتیجه حاصل ازآن، آن است که دهستان و یا شهرستان و یا ایالت هم حاکمیت دارد و از نظر مصالح اجتماعى است که مقدارى از حقوق و اختیارات خود را به حکومت واگذار مى‏نمایند و در اینجا مسأله حاکمیت مطرح مى‏شود. حاکمیت دو نوع است: یکى حاکمیت سیاسى و ملى است که یک اصل تجزیه‏ناپذیر است و همه افراد این مملکت حاکمیت ملى و وحدت ملى ایران را پذیرفته‏اند. ولى یک حاکمیت دیگر هم وجود دارد که حاکمیت ادارى به آن نام مى‏دهم. هر ناحیه باید مسائل داخلى خودش را که فقط مربوط به اوست و با حاکمیت ملى اصطکاک ندارد، رأساً حل کند و درباره آن تصمیم بگیرد. این یک حق مشروع است و باید در این مورد رضایت مردم را فراهم کرد. اگر عده‏اى آشوب مى‏کنند، اگر عده‏اى استفاده‏جو هستند و در هر فرصتى مى‏خواهند اغراض شخصى خود را به کار برند، این مسأله دیگرى است، نباید حقوق مردم مناطق مختلف کشور نادیده گرفته شود. اگر صحبت مقایسه در میان بیاید، بنده باید عرض کنم قانون اساسى گذشته در این مورد رساتر است. اصول نود و نود و یک و نود و دو و نود و سه متمم قانونى اساسى گذشته که هیچ وقت اجرا نشد و همیشه عدم اجراى آن مورد اعتراض بود، باید حیات پیدا کند. در حکومت استبدادى پنجاه وهفت سال اخیر یک تمرکز ادارى نامعقول در مملکت وجود داشت که همه معترض آن بودند. امروز که جمهورى شده است باید نواقص برطرف شود. چرا باید پیش از مذاکره جنگ کنیم؟ چرا باید آلت دست دلالان سیاسى قرار بگیریم و مردم را از خود برنجانیم؟ من با سیاست‏هایى که در این ایام نسبت به برادران و مردم مستضعف کرد شده است، موافقت ندارم. ببینید چه کسانى کشته مى‏شوند، ببینید بیچاره مردم کردستان چطور آلت دست شده‏اند و میان دو سنگ آسیا قرار گرفته‏اند. باید درباره آنها دلسوزى پدرانه کرد و آنها را به رأفت و عطوفت و عدالت‏پرورى جمهورى اسلامى امیدوار کرد، عکس‏العمل‏هایى که حکومت نسبت به مناطق مختلف نشان مى‏دهد نباید صرفاً براساس زور و لشکرکشى باشد، باید مطالب حقه آنان را پذیرفت. ما باید کارى کنیم که با تصویب قانون اساسى جدید، وحدت ملى ما تضمین و تثبیت شود. به کار گرفتن زور و اعمال قدرت آخرین علاج است و قانون اساسى ما نباید تحت تأثیر این هیجانات و جریانات روز قرار گرفته و از راه عصبانیت تصمیم گرفته شود. ما باید این‏گونه هیجانات را به مجلس راه ندهیم. با روح عدالت‏پرورى و براساس تعلیمات اسلامى حقوق طبیعى نواحى مختلف را از نظر مدیریت بپذیریم و اگر مشکلاتى هست که اجراى این حقوق در حال حاضر امکان‏پذیر نیست، براى آنها دلایل و جهات را روشن ساخته و از راه مذاکره، محیط تفاهم ایجاد نماییم. در همین سفر
</section>
<section type="page" number="47">
اخیر آذربایجان یکى ازمعاریف اکراد به من مى‏گفت مى‏دانید اشکال ما در چیست؟ گفتم نه، گفت حکومت تهران به ما اعتماد ندارد و همه گفته‏هاى ما را حمل بر غرض مى‏کند و حال آن‏که ما صادقانه خواستار خدمت به کشور خود هستیم.
در رابطه با این مسأله موضوع قوه مقننه مطرح مى‏شود. تشکیل قوه مقننه از یک مجلس، تمرکز ادارى را شدیدتر مى‏کند و حقوق نواحى مختلف پایمال مى‏گردد، در اصل پنجم قانون اساسى پیشنهادى ذکر شده است که همه اقوام از حقوق مساوى برخوردارند و هیچ کس را بر دیگرى امتیازى نیست مگر براساس تقوا. بنده ازآقایان سؤال مى‏کنم آیا اقوام با هم برابرند؟ در مجلس نمایندگان که هر صد هزار نفر یک نماینده دارد، تهران به تنهایى پنجاه نماینده خواهد داشت ولى ترکمن‏ها با یک میلیون جمعیت خود فقط ده نماینده خواهند داشت. چطور ده با پنجاه برابر است؟ براى رفع این نقیصه پیشنهاد مى‏کنم مجلس دیگرى در کنار مجلس مقننه به عنوان مجلس خلق‏ها و یا مجلس اقوام تشکیل شود که نواحى مختلف براساس تقسیمات فرهنگى و سیاسى و جغرافیایى به تعداد مساوى نماینده داشته باشند که اگر روزى خداى نکرده خواستند تصمیمى بگیرند که فقط ناحیه‏اى ازآن زیان ببیند آن ناحیه امکان مقابله با دیگران را داشته باشد و نابرابرى شدید نباشد. وقتى با دیدى که عرض کردم سایر اصول را در نظر بگیریم مى‏بینیم که اصول احتیاج به تصحیح و تنقیح دارد. در خاتمه باید این نکته را عرض کنم که ایران در خلاء زندگى نمى‏کند و نمى‏توان دیوار چین به دور ایران کشید. ما باید از نظر قضایى اصول و قوانین بین‏المللى را رعایت کنیم، توسعه امور بازرگانى دنیایى براساس معیارهاى بین‏المللى است ما باید با قبول این اصول پایه‏هاى اقتصاد کشور را مستحکم نموده و ایران را نه با سخن بلکه در عمل مستقل سازیم.
ما ایرانى و مسلمان هستیم. به ملیت و مذهب خود افتخار مى‏کنیم. اسلام در طول تاریخ هزار و چهارصد ساله خود فجایعى نظیر سوزاندن برونوو گالیله نداشته است و همین مسأله دلیل بر مترقى بودن اصول اسلامى است. وقتى گالیله گفت زمین کروى است اظهار نظر او به قیمت جانش تمام شد. ولى امروز مى‏دانیم که او راست مى‏گفته است و کشیشان بیهوده به نام خدا جان او را گرفتند. برونو را مسیحیان به علت عقایدش سوزاندند. ولى تاریخ امروز حق و باطل را به ما نشان مى‏دهد. حضرت على علیه السلام مى‏فرمایند: «فرزندان خود را بر طبق سنن و رویه زمان خودشان تربیت نمایید» و همین کلام نشان دهنده قبول اصل تغییر و پیشرفت جامعه است که به آن اشاره فرموده‏اند. در خاتمه عرایضم آرزوى خود را تمدید مى‏کنم که به ما آن توفیق عنایت شود که بتوا نیم استعمار و عوامل آن را نابود کنیم. بتوا نیم اختلاف طبقاتى ظالمانه را از میان برداریم. بتوا نیم تمام مشکلات و اختلاف‏نظرهاى خود را با مذاکره و تفاهم برطرف سازیم و از جنگ خانگى بپرهیزیم. بتوا نیم یک قشون ملى نیرومند به وجود آوریم. بتوا نیم عدالت اجتماعى را در جامعه مستقر سازیم و بالاخره بتوا نیم زندگانى آرام و مطمئن را براى عامه مردم فراهم ساخته و فقر و جهل را از جامعه طرد کنیم. بگذارید کلام خود را با آیه 61 از سوره النساء که در جلسه افتتاحیه قرائت گردید پایان دهم: «همانا خداوند به شما امر مى‏کند که امانت را به صاحبانش باز دهید و چون حاکم بین مردم شوید به عدالت داورى کنید، همانا خدا شما را پند نیکو مى‏دهد که خدا به هرچیز آگاه و بصیر است».
ازجناب آقاى حجتى کرمانى وآقاى نوربخش که وقتشان را به من دادند تشکرمى‏کنم.
</section>
<section type="page" number="48">
از حضور آقایان سپاسگزارم.
نایب رئیس- جاى خوش‏وقتى است که همه نمایندگان محترم با سعه صدر به مسائل مى‏نگرند. یک تذکر و یک پیشنهاد رسیده است. تذکر این است که به صرف این‏که کسى به کسى وقت خودش را واگذار بکند مجوز آن نیست که هر گونه مطلبى اینجا گفته شود. این تذکر به جایى است. پیشنهادى رسیده که نمایندگان محترمى که بحث‏هایى از این‏گونه دارند مى‏توانند قبلًا تکثیر کنند و در اختیار دیگران قرار دهند تا بخوانند. این استدلال کامل نیست چون آن وقت باید هر نطقى را تکثیر کرد. مسأله این است که مربوط است یا نه؟ آن‏چه مى‏خواهم آقاى مراغه‏اى و همه دوستان به آن عنایت بفرمایند، این است که در این جلسه آزادى بیان به طور کامل رعایت مى‏شود، به شرط رعایت اصول خود این جلسه. ملاحظه کنید حضرتعالى مطالبى را در انتقاد از قانون اساسى گفتید این بحث در دستور بود هر قدر هم صریح و حاد و تند بیان مى‏فرمودید، هیچ اشکالى نداشت، آن قسمت که خدمتتان تذکر داده شد مربوط نبودن بیانتان به دستورجلسه بود. امیدوارم رعایت اصول این‏گونه جلسات را حمل بر نبودن آزادى کامل در آن نفرمایید، چون قطعاً این نوبت آخرتان نیست که صحبت مى‏فرمایید، باز هم سخنانى ایراد خواهید کرد من براى نوبت‏هاى بعد عرض مى‏کنم، مادام که من جلسات را اداره مى‏کنم نمى‏توانم از رعایت اصول این جلسات اغماض کنم، و الا وقتمان هدر خواهد رفت. این نکته که فرمودید شما نماینده نظرات گروه‏ها هستید، عرض کنم بگذارید در این مجلس هیچ‏کدام از ما از این داعیه‏ها نداشته باشیم هر کس مى‏تواند نظرات همه گروه‏ها را بگیرد و بگوید دیگر هیچ احتیاجى به عناوین اضافى نیست چون این کارها ممکن است این جو برادرانه و صمیمانه را خرده خرده خدشه‏دار کند. چرا نخواهیم صمیمانه و برادرانه اینجا تا پایان جلسات با هم بگوییم و بشنویم و تصمیم بگیریم؟ آقاى مراغه‏اى یکى ازخفقان‏ها، خفقان شعارى است. این هم یک نوع خفقان است، اجازه ندهید هیچ نوع خفقان در این جلسه باشد حتى خفقان شعارى. اجازه بدهید با آرامش و با آزادى کامل و با منطق کار جلسه را ادامه دهیم و به یارى خداوند در کوتاه‏ترین مدت بهترین نتیجه را به ملت ایران عرضه کنیم. نکته دیگرى که اینجا یادداشت کردم و ضروری مى‏دانم عرض کنم این است که درسخنانمان هیچ‏گونه تعریض وگوشه زدن نباشد چون حاجتى به این نوع اعمال نیست، آقاى کیاوش بفرمایید.
کیاوش- الحمد لله الذى من علینا بمحمد وآله نبیه وجعلنا شهداء على من جحد وکثرنا بمنه على ماقل. ثم الصلوه والسلام على الشهداء والصدیقین والصالحین و حسن اولیک رفیقاً. والسلام علیکم بما صبرتم فنعم عقبى الدار.
خداوند را سپاس که ما را با رهبرى محمد (ص) نعمت بخشید و ما را الگوى جهانیان قرارداد تا آنان که ما را انکار مى‏کردند به حقیقت امر پى ببرند و ما را با وجود کمى عده‏مان بر اکثریت طاغوت، غلبه بخشید.
نظر به این‏که انقلاب شکوهمند بى‏نظیر ملت قهرمان ایران درسى است در تاریخ براى آیندگان ما و نسل‏هاى آینده جهان، لذا پیشنهاد مى‏کنم که:
در تدوین قانون اساسى مقدمتاً خلاصه‏اى از تاریخ حیات‏بخش این قیام و علل روشن شدن این شعله مقدس و علل پیشرفت سریع و معجزه‏آساى آن در سنوات اخیر و همچنین موانع این انقلاب در طول 1400 سال گذشته بیان شود. (منظورم دست‏هاى استعمارى است) همچنین‏
</section>
<section type="page" number="49">
به نقش امامت در انقلابات و نقش غیر قابل انکار مجاهد اعظم امام خمینى اعلى الله کلفه اشاره شود. در ضمن پیشنهاد مى‏کنم به همان طریقى که امام با انقلاب بوده و انقلاب با امام «یدورحیثمادار» امام روح الله تا آخر عمر، که پردوام باد عمرش، ولایت رسمى عالیه را بپذیرند و این تکلیف پرمشقت شرعى را که خداوند سبحان و امت اسلام بر ذمه پرتوان امام معظم له گذارده است، پذیرا باشند تا ولایت فقیه طبق دستور خدا و سنت پیامبر اکرم عملًا تحقق یابد و با ایشان شروع شود که حجه الله على خلقه هستند و باز نظر به این‏که دشمنان اسلام در طول تاریخ کوشیده‏اند و مى‏کوشند که اسلام را وارونه به جهانیان عرضه کنند، لذا باید جهت‏گیرى اسلام در نجات مستضعفین جهان (مظلومان و محرومان و ستمدیدگان تاریخ) روشن شود تا ملل رنجدیده جهان بدانند که خورشیدشان کجا است و دواى دردهاى بى‏درمانشان در کدام مکتب است.
اگر این چهره اسلام با ارائه قوانین اسلامى در رابطه با نجات مظلومان کاملًا روشن نشود، به خون شهداى اسلام خیانت شده است. چه در این صورت انقلاب اسلامى یک انقلاب «موضعى» تلقى شده و فقط «ایرانى» شده است. به طور کلى در تدوین قانون اساسى چهار جنبه باید مراعات شود و بر چهار پایه نوشته شود:
1- آنچنان باشد که روح اسلام و اسلام عریان، درست عرضه شود.
2- دگرگونى و اصلاحات چشمگیرى در وضع زندگى مردم (غذا و مسکن و بهداشت و غیره) پیش آورد.
3- روابط اجتماعى مستضعفین را بهبود بخشد، رفع ظلم کند و محرومان را نجات دهد، برادرى و برابرى برقرار کند و روح توحید و وحدت را متجلى سازد.
4- تحولى در نظامات مدنى به وجود آورد تا قوانین نجات‏بخش اسلام عملًا اجرا شود و حدود خدا جارى شود.
ولکن لنرد المعالم من دینک‏
ونظهر الاصلاح فى بلادک‏
فیأمن المظلومون من عبادک‏
و تقام المعطله من حدودک‏
اما راجع به اصول قانون اساسى:
هیچ اصلى در قانونى اساسى پذیرفته نشود، مگر این‏که مستند به قرآن کریم و یا سنت پیامبر اکرم و یا به قول مرحوم دکتر على شریعتى مستند به طرز کار پیامبر و یا روش ائمه معصومین علیه‏السلام باشد و در ذیل هر اصلى سندش ذکرشود.
به علاوه در هرجاى قانون اساسى که کلمه «قانون» به کار مى‏رود منظور قانون خدا و احکام الهى باشد.
مثلًا اگر باید از محرومان و مستضعفین جهان حمایت شود تا کافه للناس بودن این مکتب روشن شود به آیه 77 سوره نساء استناد شود «وَ ما لَکُمْ لا تُقاتِلُونَ فِی سَبِیلِ اللَّهِ» و اگر باید به کشورهاى عقب انداخته شده کمک مالى شود، به آیه 60 سوره توبه مؤلفه قلوبهم اشاره شود و طبق آیه «لَیْسَ لِلْإِنْسانِ إِلَّا ما سَعى» اساس مالکیت‏ها فقط بر کار گذاشته شود.
اگر این چنین، اصول قانون اساسى مستند باشد، مردم جهان درخواهند یافت که حکومت جمهورى اسلامى فلاح و شکوفایى و رستگارى را طبق ربوبیت پروردگار و در کل جامعه بشرى‏
</section>
<section type="page" number="50">
آرمان خود مى‏داند و رسیدن به استقلال و آزادى را حق خدایى همه ملت‏ها.
موضع‏گیرى قانون اساسى حکومت جمهورى اسلامى در روابط خارجى باید متکى بر اصل تولى و تبرى باشد. دوستى با دوستان خدا و مردم، و دشمنى و دورى از دشمنان خدا و مردم و خون‏آشامان استعمارگر، باید به مردم طبق آیه «وَ شاوِرْهُمْ فِی الْأَمْرِ» حق مشارکت در سرنوشت خویش داده شود تا اذهان عمومى در مسیر تکاملى رشد یابد که رشد افکارعمومى پشتوانه محکم قانون اساسى است و محکم‏تر از این هم پشتوانه‏اى براى قانون اساسى نمى‏توان یافت و پشتوانه خون شهدا و تداوم انقلاب، همین افکار عمومى است. اصل انتقاد بر مبناى امر به معروف و نهى از منکر از اصول حقه آحاد ملت شمرده شود.
حق حاکمیت پس از خدا و رسولش با مؤمنین و صالحین امت باشد و انتخاب «اصلح» مطرح باشد. «إِنَّما وَلِیُّکُمُ اللَّهُ وَ رَسُولُهُ وَ الَّذِینَ آمَنُوا» آیه 60 سوره مائده‏
و هر نوع قانونى که سبب تفرقه و جدایى بین امت و حکومت باشد و سبب تفرقه شود ممنوع گردد.
در جزئیات مواد وارد نمى‏شوم ولى پیشنهاد مى‏کنم که پرچم ایران سبز رنگ و یا سرخ رنگ، باشد و کلمه لااله الا الله و یا الله اکبر در آن مندرج باشد.
آنچنان که پیش‏نویس‏ها نوشته‏اند شکنجه نه فقط در مورد اقرار ممنوع باشد، بلکه اصولًا شکنجه در تمام موارد، غیر انسانى و حرام است. قلم و مطبوعات آزاد باشند مثل تمام وسایل ارتباط جمعى و اگر امورى براى مطبوعات جرم محسوب مى‏شود براى سینماها و رادیو و تلویزیون نیز جرم حساب شود، مثلًا نشر فحشاء و غیره.
انجمن‏ها و گروه‏ها تا آنجایى که خلاف اسلام و بر ضد اسلام کار نکنند، آزاد باشند. نظر به این‏که ضد انقلاب از طریق آموزش و پرورش مى‏خواهد عمل کند، لذا در قانون اساسى ضوابط دقیق اسلامى نسبت به استخدام معلمین در نظر گرفته شود تا به انقلاب خیانت نشده باشد.
رادیو و تلویزیون در اختیار وزارت امر به معروف و نهى از منکر درآید و در خدمت انقلاب و نشر قانون اساسى باشد.
قوانین در اصلاحات چشمگیر بیش از همه، به وضع فساد و فاسد و مفسد و از بین بردن تضادها و آثار شرک و طاغوت و رفع تبعیضات و اختلافات مادى مثل تمایز شهرى به شهرى و شمال شهر به جنوب شهر و غیره بپردازد. تحصیل رایگان باشد، بهداشت رایگان باشد، تهیه ابزار اولیه کار توسط دولت باشد و به رایگان در اختیار کارگر قرارگیرد. والسلام علیکم و رحمه الله وبرکاته.
نایب رئیس- آقاى اکرمى بفرمایید.
اکرمى- بسم الله الرحمن الرحیم، الحمدلله الذى یرفع المستضعفین و یضع المستکبرین. اولًا با توجه به مطالبى که جناب آقاى مهندس مراغه‏اى در مورد مذاکره باگروه‏ها، در رابطه با مسأله کردستان فرمودند، عرض مى‏کنم، مذاکره مطلبى اساسى است، اما متأسفانه مى‏بینم بسیارى از افراد و گروه‏ها حاضر به این نوع از مذاکرات نیستند.
و اما در مورد طرح پیش‏نویس قانون اساسى، انتقادات زیاد است و ما در نوشتن قانون اساسى بعدى به چند نکته اصولى باید توجه کنیم:
1- امروز مسأله کیان اسلام و مکتب مطرح است باید همان‏طور که امام در پاریس‏
</section>
<section type="page" number="51">
فرمودند کارى کنیم که مصداق آیه شریفه «وَ رَأَیْتَ النَّاسَ یَدْخُلُونَ فِی دِینِ اللَّهِ أَفْواجاً» را حس کنیم. در نوشتار و گفتار و رفتار، جاذب و جالب مردم به طرف اسلام عزیز باشیم، کارى کنیم که قیافه قرآنى انبیاء در ضدیت با ملاء و مترفین آشکار و تهمت‏ها زدوده شود و به یارى حق استثمار از بین برود.
2- در این پیش‏نویس مسأله سیاست خارجى مبتنى بر موازنه عدمى است و اصلًا مورد توجه قرار نگرفته است. باید قانون در این مورد چنان باشد که امکانى براى قدرت‏نمایى جهانخواران بین‏المللى نباشد، به خصوص قدرتى که بیست و پنج سال ما را در اسارت و ذلت قرار داده است.
3- پیشنهاد مى‏شود فقهاى عظام حاضر در مجلس با استفاده از ولایتى که دارند در مورد زدودن آثار تکاثر و سرمایه‏دارى فعلى، که از قبل ریشه گرفته، اقدام جدى به عمل آورند.
نایب رئیس- آقاى حیدرى بفرمایید.
حیدرى- بسم الله الرحمن الرحیم، اعوذ بالله من الشیطان الرجیم، قُلِ اللَّهُمَّ مالِکَ الْمُلْکِ تُؤْتِی الْمُلْکَ مَنْ تَشاءُ وَ تَنْزِعُ الْمُلْکَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِیَدِکَ الْخَیْرُ إِنَّکَ عَلى کُلِّ شَیْ‏ءٍ قَدِیرٌ.
سلام بر نمایندگان محترم مجلس خبرگان قانون اساسى جهورى اسلامى. تشکر و سپاس خداوند قادر متعال را که ملت مستضعف و ستمدیده ایرانى در حالى که در نهایت ذلت و اختناق زیر یوغ رژیم ستمگران سلطنتى طاغوتى و عمال استعمارگران به سر مى‏برد و از دین مبین اسلام هم غیر از اسمى و بعضى از رسوم سفارشى خبرى نبود و دشمن خون‏خوار اسلام و مسلمین هم در اوج قدرت بود وقدرتمندان بزرگ جهانى پشتیبان و هواخواه او بودند، به دست ملت قهرمان و به رهبرى قاطعانه بزرگ رهبر عالى‏قدر مذهبى و ملى و سیاسى تاریخ به حضیض‏خوارى و سقوط کشیده شد و ذلیل گردید، و عزت را به اسلام و مسلمانانى و رهبران عالى‏قدرمان به ویژه حضرت امام خمینى برگردانید.
این مکان که جایگاه نمایندگان دستگاه طاغوتى بود و اغلب آنان سفارشى و استبدادى بودند و غالباً قوانینى که خلاف احکام اسلام و به ضرر ملت بود تصویب مى‏کردند، خداوند بر ملت ایران منت گذاشت و آن را به ملت شریف ایران برگردانید و ملت هم سرنوشت آینده ملک و ملت را در اختیار ما منتخبین خود گذاشته که اگر خداى نخواسته ما در این مجلس به اسلام و قرآن و ملت شریف ایران بلکه تمام مسلمین ملل کشورهاى اسلامى خیانت کردیم، الى الابد در پیشگاه پروردگار و اسلام و ملت و وجدان خود مسؤول خواهیم بود.
حضرت امام خمینى چه در شرفیابى به حضورشان و چه در پیام افتتاحیه این مجلس اکیداً سفارش فرمودند که تمام اصول قانون اساسى جمهورى اسلامى باید منطبق با احکام اسلام باشد و حق تصویب اصولى را که با قواعد اسلام تطبیق نکند، نداریم وگرنه ما نماینده ملت نیستیم.
موارد کلى که به نظر رسید برحسب وظیفه شرعى و وجدانى و ایرانیت تذکر بدهم. گرچه آقایان محترم نمایندگان از بنده بهتر متوجه این مسائل باشند ولى من باب انجام وظیفه باید به عرض برسانم:
قبل از هرچیز باید توجه کامل به اصل ولایت فقیه جامع الشرایط تقلید داشته باشید.
1- اصل ولایت فقیه جامع الشرایط تقلید و قابلیت رهبرى جامعه مسلمین که ولایت و مسؤولیت قواى سه‏گانه مجریه و مقننه و قضائیه را دارد، یعنى ریاست جمهورى اسلامى،
</section>
<section type="page" number="52">
فرماندهى کل قوا، نخست‏وزیرى، ریاست مجلس شوراى ملى و ردّ فروع به اصول احکام اسلامى که مقام فتوا و قضاوت است. تصدى این مناصب در اسلام و در مذهب حقه جعفرى، حق مسلم فقیه جامع الشرایط تقلید است. که روشن به مسائل روز باشد یا خود ایشان متصدى این امور باید باشند، و یا نماینده‏اى که قابلیت تصدى هر امرى را داشته باشد، انتصاب نماید. مخصوصاً درجه اجتهاد و سایر شرایط تقلید در اشخاصى که از طرف آن مرجع اعلام براى تصدى ریاست جمهورى و ریاست مجلس شوراى ملى و ریاست وزراء تعیین مى‏شود، باید معتبر باشد.
2- اصل حرمت و آزادى انسان‏ها در چارچوب احکام اسلامى باید تأیید گردد و معتبر باشد.
3- اصل مالکیت در اسلام و عدم زوال آن بعد از تحقق، مگر به اسبابى که ممضاه از طرف شارع مقدس اسلامى یا این‏که مرجع اعلا من باب ولایت، اوامرى در این موضوع صادر بفرماید.
4- قاعده «لاضرر در اسلام» مخصوصاً اگر موجب ضرر اجتماع مسلمین و مستضعفین باشد باید در نظرگرفته شود و در قانون اساسى معتبر باشد.
5- پیشنهاد شوراى نگهبان قانون اساسى به این ترتیبى که تدوین شده «ضرر اکثر من نفعه» ضررش بیشتر از نفعش است و به اصلى که در قانون اساسى سابق در موضوع بودن پنج نفر از علماء طراز اول در مجلس شوراى ملى است، چنان‏چه اضافه شود که یکى از علماء طراز اول رئیس شوراى ملى باشد، خیلى بهتر از تشکیل این شوراى نگهبان است که در این پیش‏نویس آمده است و آقایان باید در این موضوع هم توجه کامل بفرمایند. یا اصلى راکه در این پیش‏نویس نوشته شده است تجدید کنند یا همان‏طور که عرض کردم آن اصل دوم متمم قانون اساسى را با اضافه کردن این مورد اصلاح کنند.
6- در اصل 13 اضافه شود این اصل تا ظهور حضرت ولى عصر (عج) باقى است و این اصل در هیچ عصرى و هیچ زمانى و به هیچ عنوانى و به دست هیچ دستگاهى نه رفراندوم و نه مجلس خبرگان و نه مجلس مؤسسان و نه فرمان رئیس جمهور و غیره تغییر و تبدیل نخواهد یافت. در خاتمه نظریات دیگرى در بعضى موارد و مطالب این پیش‏نویس دارم و مخصوصاً یادم آمد با عرض معذرت از آقایان و خانم محترمه در یکى از مواد پیش‏نویس قانون اساسى که مى‏خواست ملیت‏هاى ایرانى را تذکر بدهد و تذکر داده بود. البته اقلیت‏هاى دینى مانند مسیحیان- زرتشتیان و یهودیانى که در ایران ساکنند کاملًا به جا و معتبر هستند و در تذکر اقوام، اقوام مختلفى که در ایران هستند و صحبت مى‏کنند، اسم بعضى از آنها در آن اصل آورده نشده بود. من باب مثال اقوام فارسى، کرد، ترک، بلوچ شمرده بود، اما قوم لر را در آنجا تذکر نداده بود. در حالى که نمایندگان محترم اطلاع دارند لرستان گذشته از این‏که یک استان را تشکیل مى‏دهد، در استان‏هاى دیگر هم اشخاص لر زیاد هستند و این موضوع اگر تصحیح نشود، خداى نخواسته ایجاد ناراحتى خواهدکرد. لهذا تقاضا دارم یا این‏که ذکر این اقوام را بیاندازند و بنویسند «ملت ایران» که شامل همه اقوام بشود، چه بسا اقوام کوچکى باشندکه از قلم بیافتند و بعداً اسباب ناراحتى مى‏شود. ولى «ملت ایران» شامل همه اینها مى‏شود و دیگر احتیاجى ندارد که اسم اقوام گفته شود. در خاتمه نظریات دیگرى در بعضى مواد و مطالب این پیش‏نویس دارم که به یارى خدا در مذاکرات آینده به عرض خواهد رسید.
</section>
<section type="page" number="53">
نایب رئیس- آقاى خامنه‏اى بفرمایید.
خامنه‏اى- بسم الله الرحمن الرحیم، من نکات متعددى را در نظر دارم که به مقتضاى وقت عرض خواهم کرد و شاید بعضى از آنها تکرار مطالب برادران عزیزم باشد ولى من به عنوان تکرار آنها را نمى‏گویم بلکه از بعد دیگرى مطرح مى‏کنم. در ضمن پیشنهادهاى دیگرى هم دارم که بعداً تقدیم خواهم کرد تا مطرح بشود و با دلایلى که به عرض مى‏رسانم ان شاءالله از طرف نمایندگان محترم رد نشود، زیرا ما در یک ترکیب اجتماعى نوى هستیم. اول: جامعه مسلمانان روشنفکر اسلامى از منابع اسلامى و دینى و حتى فرهنگ اسلامى اشباع شده، یعنى آن‏چه که از تو ارث به آنها رسیده است و اینها شاید به نظر مخالف به فرهنگ غرب نگاه بکنند، چون مایه درونى‏شان قرآن است و حدیث و اسلام و حتى فرهنگ موروثى که از خانواده به آنان رسیده است. دوم: روشنفکرانى که در عین ایمان و عقیده به اسلام از آنجا که بخشى از عمرشان را و زمان مطالعه‏شان را با غرب و با جوامع غیر متمدن اسلامى تماس داشته‏اند، مقدارى از آن منبع تغذیه شده‏اند و این تلفیقى از نظرشان به وجود آورده که به نظر من دریچه خوش‏بینى این برادران به فرهنگ غرب بیشتر از دسته اول است. من اساساً با کلمات پرطنطنه که به ارث به ما رسیده و در پیش‏نویس این قانون گاهى با لفظ و گاهى بدون لفظ اعمال شده، اعتقاد ندارم، چون به منابع اصلى آن اعتقاد ندارم زیرا براى جامعه اروپا تهیه شده است و در اینجا هم به عنوان افکار مترقى و متعالى و روشنفکرى مطرح شده مثل کلمه دموکراسى که یک ریشه یونانى دارد. زیرا در یونان دموکراسى بهترین نمونه‏اش جمهورى افلاطونى است. زیرا جمهورى درآنجا ضبغه اشرافیت و اریستو کرات دارد. تنها به اشراف، انسان تلقى مى‏شود و بقیه مردم براى کار کردن خلق شده‏اند و به تعبیرخودشان برده هستند و غیر از اشراف یونانى بقیه اصلًا انسان نیستند. حالا آن دموکراسى که مادرش آن است و اروپایى‏ها دانسته یا ندانسته چون چیز دیگرى ندارندکه با عنوان و لفظ بیان شود به آن آزادى‏هایى که منبع‏اش اروپا است متکى مى‏باشند، ولو آنکه با لفظ هم گفته نشود، برگشتن به آن دموکراسى است و همین معنى را درباره کلمه سوسیالیزم معتقد هستیم و اگر لازم باشد بنده درباره آن یک نطق مفصلى خواهم کرد و از آن دفاع مى‏کنم.
پس اولًا: جامعه ما یک جامعه ایرانى و اسلامى بوده و انقلاب ما نیز یک انقلاب اسلامى بود. بنابراین تمام خواسته‏ها باید اسلامى باشند. علیهذا با داشتن چنین منابعى غنى از اسلام، خواسته‏هاى ما باید از اسلام اخذ شود و آزادى‏ها و چیزهایى که مرادف آنها هستند (که به عقیده بنده مرادف نیستند و اینها یک مغلطه لفظى است) براى همین امور خوب است به اصول خودمان برگردیم. علیهذا به دنبال صحبتى که دیروز کردم، بنده باطرح پیش‏نویس سابق به عنوان زمینه بررسى مخالف هستم. براى این‏که مشاهده کردم و شاید بقیه آقایان هم مشاهده کرده باشندکه مبناى آن اسلام و افکار مترقى اروپاست و بنده اسلام را کمتر از افکار آنها نمى‏دانم و در اسلام خلائى نمى‏بینم و هرجا کسى فکر کند که خلائى وجود دارد، بنده ثابت مى‏کنم که این خلاء در اسلام وجود ندارد. بنابراین یا ما مسائل را استخراج مى‏کنیم و بررسى مى‏شود و یا در کمیسیون‏ها یکى از چیزهاى دیگرى که به عنوان پیش‏نویس داده شده و پخش شده مطرح مى‏شود، اگرچه محدود کننده باشد. ولى اگر ما را به یک نوشته اسلامى محدود کند باز بهتر از این است که یک نوشته نیمه اسلامى باشد. دومین نکته که برادر عزیزم الان فرمودند.
</section>
<section type="page" number="54">
مسأله حاکمیت است، من از بعد حقوقیش بحث مى‏کنم چون قدری مطالعه در این رشته دارم آن‏چه از لحاظ بحث حقوقی است، حاکمیت است یعنی آیا من مسلط به خودم هستم و یا نیستم؟
این مبنای حاکمیت است که بعضی می‏گویند هستم و بعضی می‏گویند نیستم. حاکمیت را گاهی به خداوند که خالق و صانع است می‏دهند و گاهی طبق قوانین کار، مالک مصنوع خودش است، یا این‏که به منابعی مثل زور یا چیزهای دیگر مربوط مى‏کند، به هر حال حاکمیت اگر بخواهد تجربه شود دارای سه قوه است که به نظر من بیشتر از این نیاز ندارد، قوه مقننه است و مجریه و قضائیه.
آن‏که اصل حاکمیت را دارد بر این سه شعبه هم حاکمیت می‏کند و به طور کلی اگر خواست، حاکمیت را تفویض می‏کند و اگر نخواست براى خودش نگه می‏دارد.
اما حاکمیت را طبق اصول اسلامى و حکم را از خداوند می‏دانیم و این حاکمیت را خداوند به بشر داده است. به همین دلیل است که مردم ما را انتخاب می‏کنند و یا عده‏اى را با وکالت امام یا مستقیماً از طرف خداوند و فقیه به دنبال ولایت عامه و به عنوان قوه مجریه انتخاب مى‏کنند. من مسأله تفکیک قوا را یادداشت کرده‏ام این مسأله را همه اروپایی‏ها هم قبول دارند. بنده در اسلام با این‏که صریحاً نیست، دیده‏ام پیش‏بینى هم در آن نیست. بالاخص که رویه و سیره ائمه نشان می‏دهد که علاقه داشتند قوا را از هم جدا کنند. نظر من در بخش مجریه است که این را امام جدا کرده مثل قضا در زمان پیامبر و مولا على (ع). پس حاکمیت در قسمت مقننه را می‏گذاریم قسمتى در دست مردم باشد و حاکمیت در قسمت مجریه را که امام براى خودش نگهداشته است و همان چیزى است که ما به دنبال رسول و اولی الامر که همان ولایت فقیه است و فقیه در این قانون از اصول مهم است و ما مسأله ولایت را به یکى از دو صورت که عملى باشد به دنبالش باشیم. و الا با مختصر انحرافى، انحراف بسیار بزرگى از اصول اسلامى خواهد شد و به دنبال آن مسائل امت به خطر خواهد افتاد. اول آن‏که در رأس قوه مجریه امام است و تعبیر دیکتاتور غلط است که مطابق مصالح مشخص خودش دیکته می‏کند و کسى که به نیابت از خدا این کار را می‏کند دیکتاتور نیست پس اشکالى وجود ندارد. و به علاوه اگر این مشکل را عملى ندانیم نوع دوم این است که با نظارت صریح اینها و حق حاکمیتشان در اولیاى امور اولًا انتخاب رئیس‏جمهور و رئیس دولت مستقیماً طبق قانونى باشد و به نظر ولى باشد و ثانیاً مخصوصاً تصریح شود به لحاظ اوضاع و احوال زیرا که هر کشور و جامعه‏اى طبعى دارد، به طبع کشور، تفویض آزادى و اختیارات زیاد و اعتبارات زیاد به شخص واحد، خطر دیکتاتورى را صریحاً دارد. براى ما تجربه چهارده قرن اسلام کافیست که هر کجا انحراف از این اصول پیدا شده چطور دیکتاتورى روى کار آمده است. خاصه این‏که بعدها باید اصول محکم و مدونى باشد براى تقسیم متناسب انقلاب یعنى رئیس جمهور با قدرت کمترى و رئیس دولت با قدرت بیشترى و تعارض که حقوق مردم محفوظ باشد. مسأله تفکیک قوا را که عرض کردم ولى همان مقدار که اسلام و طبع حقوقى ملت‏ها و کشورها من جمله طبع ملت ما اقتضا می‏کند تفکیک قوا به معناى جدا کردن نیست به معناى جلوگیرى از دخالت نامشروع است و باید جلوى زیاده‏روی گرفته بشود، یعنى هم رعایت بشود و هم در حدودى حق نظارت و سؤال باشد.
نایب رئیس- آقاى خامنه‏اى 2 دقیقه بیشتر وقت ندارید.
خامنه‏اى- در رکن شوراها ما یک شورایی از مدرسین و علماى اعلام داریم و من‏
</section>
<section type="page" number="55">
معتقدم به صورت صحیحى رسمیت داده بشود و در قانون در نظر گرفته شود و حتی صلاحیت انتخاب مراجع آتى به این شورا واگذار بشود. که اولى و حق مردم است و همچنین من غیر از این‏که اولویت نظر مراجع را در نظر دارم که در قانون باشد، معتقدم قبل از این‏که طرح به مجلس برود این تصویب بشود. چرا تصویب بشود و بعد برگردد و دفن بشود، که بگویید نه و چرا وقت مجلس را بگیرند؟ در مجلس کمیسیون اقتصادى هست، کمیسیون مالی هست، کمیسیون نظامی و کمیسیون شرع هم باشد. اگر این را قبول کرد، برود تصویب بشود. من چند عرض دیگر داشتم که خیلی مختصر عرض مى‏کنم و آن امر به معروف است که با تمام اهتمام امام، توجه نشده بود و دیگر این‏که اگر برای امنیت کشور یک سازمانی وجود دارد باید زیر نظر شورایی باشد از آقای نخست‏وزیر و یک مجتهد به نمایندگی مردم و یک نماینده از مجلس و یک نماینده از وزارت کشور و یک مجتهد به نمایندگی امام که بعدها اسباب ناامنی کشور نشود. بنده با اتمام کلام پیشنهادی دارم که خدمت ریاست می‏دهم ولی یک اشاره‏ای هم مى‏کنم چون ما در اینجا نماینده مردم هستیم و مردم از ما می‏خواهند که تمام جریانات اینجا را بدانند. البته خبرنگاران موظف نیستند همه چیز را بنویسند. پیشنهاد مى‏کنم مذاکرت این مجلس مستقلًا از روی نوارها و تندنویسی پیاده شود و هر روز هم بین ما و هم مردم پخش شود و چون برای 36 میلیون جمعیت است و چون چاپ این تعداد مقدور نیست، پیشنهاد دیگری هم هست که یک کانال از تلویزیون و یک موج از رادیو را اختصاص بدهند به این مجلس که پخش کنند. چون ظرفیت این رسانه‏های گروهی کافی نیست و این عمل را تا اتمام کار مجلس خبرگان حفظ کنند. دیگر عرضی ندارم.
نایب رئیس- مذاکرات مجلس چاپ مى‏شود و آن‏چه مربوط به جلسه دیروز بود امرز تقدیم خواهد شد. آقای پرورش بفرمایید.
پرورش- بسم الله الرحمن الرحیم. مطالبی را در زمینه پیش‏نویس قانون اساسی باید مطرح کنم که در این وقت مختصر نمی‏گنجد، لذا فقط عناوینش نظیر ادبیات، مسأله حاکمیت، مسأله مالکیت و مسأله ارتش و مسائل دیگر را عرض مى‏کنم و اگر در آینده فرصتی شد به استحضار خواهم رساند، اما به اعتبار این‏که امروز قرار شد فقط بحث پیرامون مسائل کلی باشد و وارد جزییات نشویم. بنابراین بنده در مسأله حاکمیت مطالبی را به استحضار می‏رسانم. اصولًا برخورد اسلام با قدرت، نه با زور و خشونت از سه مرحله می‏گذرد. مرحله اول مرحله‏ای است که اسلام قدرت را در دست یک نظام جبار و خناس و طاغوتی می‏بیند و با تمام وجودش می‏کوشد که این قدرت را که همان قیافه زور است از دست او بگیرد که این مرحله اخذ قدرت است و آیات زیادی در قرآن کریم مشعر به این معناست «فَقاتِلُوا أَئِمَّةَ الْکُفْرِ* وَ ما لَکُمْ لا تُقاتِلُونَ فِی سَبِیلِ اللَّهِ وَ الْمُسْتَضْعَفِینَ» و از این قبیل آیات خیلی زیاد است که در مرحله پس گرفتن قدرت است. مرحله دوم، مرحله‏ایست که وقتی اسلام آن قدرت را از دست نظام جابر گرفت، در این مرحله قدرت را در وجودش کانون می‏دهد و جمع مى‏کند و در حقیقت مرحله دوم تزکیه و تصفیه قدرت است که باز آیات زیادی در قرآن کریم هست، مثلًا وقتی خداوند به پیامبر می‏فرماید: «إِذا جاءَ نَصْرُ اللَّهِ وَ الْفَتْحُ* وَ رَأَیْتَ النَّاسَ یَدْخُلُونَ فِی دِینِ اللَّهِ أَفْواجاً* فَسَبِّحْ بِحَمْدِ رَبِّکَ وَ اسْتَغْفِرْهُ إِنَّهُ کانَ تَوَّاباً» که می‏بینیم اینجا مرحله تصفیه قدرت است و باز در سوره احزاب می‏فرماید: «وَ أَوْرَثَکُمْ أَرْضَهُمْ وَ دِیارَهُمْ وَ أَمْوالَهُمْ وَ أَرْضاً لَمْ تَطَؤُها وَ کانَ اللَّهُ عَلى کُلِّ شَیْ‏ءٍ قَدِیراً» و وارث گردانیدیم شما را بر زمین و سرزمین‏ها و اموال و زمینی که در آن زمین گام ننهاده‏اید و خداوند بر هر چیزی تواناست. در اینجا می‏بینیم که پیامبر در اوج قدرت است.
</section>
<section type="page" number="56">
یعنی قدرت اقتصادی به اعتبار اموال و قدرت انسانی و خلاصه در اوج قدرت‏های مختلف سیاسی و نظامی و اقتصادی است، اینجا بلافاصله مؤلفه‏های قدرت را که احتمال هر گونه سوء استفاده از این قدرت امکان دارد، یعنی نزدیک‏ترین افراد مثلًا زنان پیامبر را مورد خطاب قرار می‏دهد و اول به خود پیامبر مى‏گوید که به آنها بگو «یا ایها النبی قل لا زواجک ان کنتن تردن الحیوه الدنیا و زینتها فتعالین امتعکن و اسرحکن سراجاً جمیلا» اى پیامبر به زنانت بگو هم اکنون که تو وارث شدی بر سرزمین‏ها، بر اموال و بر تمام سیستم‏های نظامی و اقتصادی و اجتماعی این مؤلفه‏های قدرت ممکن است از تو سوء استفاده بکنند. اگر قصد دارند در کنار این قدرت زینت دنیا و حیات دنیا را طلب کنند، بگو بیایید و طلاقشان بده و به سلامت مرخصشان کن. اینجا مرحله تزکیه و تصفیه قدرت است. مرحله سوم، مرحله پخش قدرت است به تمام مردم که شاید در هیچ یک از مکاتب بشری این چنین پیشرفته، با قدرت برخورد نمى‏شود که سه مرحله داشته باشد. عالی‏ترین مکتب‏ها و نظام‏ها این است که مى‏گوید قدرت را از دست جابر و طاغوت می‏گیریم و خودم را هم احیاناً تزکیه مى‏کنم ولی به ملت برنمی‏گردانم، خودم به عنوان قیم ملت قدرت را برای ملت در دست می‏گیرم و نگه می‏دارم. در حالی که در اسلام این‏طور نیست، در اسلام قدرت را از دست نظام جابر می‏گیرد و در خودش کانون می‏دهد، تمرکز می‏دهد و تصفیه و تزکیه مى‏کند و بعد قدرت را بین مردم پخش مى‏کند. این مسأله سوم که شاید در اسلام ویژگی خاصی دارد و در هیچ مکتبی نیست باید در قانون اساسی مورد توجه عمیق واقع شود چرا؟ چون می‏بینیم این مرحله سوم است که از هر نوع انحراف و کژی جلوگیری مى‏کند، چون مرحله سوم، مرحله‏ایست که قدرت تصفیه و تزکیه شده به جمعیتی که به نام مؤمن و مسلمان در دایره اسلام هستند، واگذار شده است. باز آیات قرآن در این مورد زیاد است «کنتم خیر امه اخرجت للناس تأمرون بالمعروف و تنهون عن المنکر و ...» اصل امر به معروف و نهی از منکر، استنصار یکی از اصول مسلم اسلام و قرآن است که اگر به کسی ظلم شد باید بیاید در معرض عمومی و از مردم استنصار بکند، این را اسلام به عنوان یک نیرو و قوه به رسمیت می‏شناسد در حالی که در قانون اساسی از مسأله استنصار که به عنوان یک اصل اسلامی است حرفی زده نشده، از مسأله امر به معروف و نهی از منکر یادی نشده، از مسأله ارشاد جاهل و به تعبیر برادر عزیزمان آقای حسینی تنبیه غافل یادی نشده است یعنی خلاصه از قوه ملت که اسلام، در مرحله سوم این قوه تصفیه شده را به آنان واگذار مى‏کند و در حقیقت حاکمیتی را برای ملت این چنین حساب شده و دقیق به رسمیت می‏شناسد، متأسفانه یادی نشده است.
به هر جهت به اعتبار این‏که فرصت کم است در این زمینه می‏خواستم عرض بکنم که این سه اصل یعنی این سه برخوردی را که اسلام با قدرت دارد و از سه مرحله می‏گذراند به تعبیر خود قرآن و روایات کاملًا باید در حاکمیت ملی و حاکمیت ملت مورد توجه قرار گیرد. چون نباید در جزئیات وارد شد. متأسفانه در بخش حاکمیت ملی آنجا که سه قوه یاد شده است، یعنی قوه مقننه، قوه مجریه و قوه قضاییه، از این قوه عظیم ملت هیچ گونه یادی نشده است و اگر ما می‏دیدیم و می‏بینیم که با وجود این سه قوه‏ای که در قانون اساسی پیش بود و این چنین به انحراف کشیده شد و این چنین به استبداد و خودکامگی نظام کشیده شد، علتش این بود که قوه ملت در جریان نبود و جریان نداشت تا در حقیقت این قوه جاری و عظیم بتواند آن قوایی را که واگذار شده است، یعنی قوه مقننه، قوه مجریه و قوه قضاییه را همیشه در حالت نظافت و پاکی نگه دارد. بنابراین ذکر این مسأله در پیش‏نویس قانون اساسی خیلی ضروریست والسلام.
</section>
<section type="page" number="57">
4- اعلام تنفس به مدت پانزده دقیقه‏
نایب رئیس- کمیسیون تنظیم آیین‏نامه داخلی از دوستان خواهش کرده است که اگر در زمینه آیین‏نامه داخلی پیشنهادی دارند، کتباً به این کمیسیون بفرستند تا در آنجا مورد استفاده قرار بگیرد. اگر پیشنهاداتی هست مرقوم می‏فرمایید و می‏فرستید اینجا که برای برادرانمان در کمیسیون فرستاده بشود. برادری پیشنهاد کرده‏اند که برنامه نماز به صورت جماعت رسماً اعلام بشود و در موقع نماز در همان جایی که قبلًا آماده شده است، نماز جماعت را همه با هم برگزار کنیم، نزدیک به دو ساعت و ربع هست که جلسه بدون تنفس ادامه دارد. برای یک ربع ساعت اعلام تنفس مى‏شود و در ساعت یازده و چهل و پنج دقیقه دوباره جلسه رسمیت پیدا مى‏کند (ساعت یازده و نیم جلسه به عنوان تنفس تعطیل شد).
5- تشکیل مجدد جلسه و دنباله بحث درباره کلیات پیش‏نویس قانون اساسی‏
نایب رئیس- جلسه رسمی اعلام مى‏شود. آقای منیرالدین حسینی بفرمایید. (یک نفر از نمایندگان- نیستند) اگر نیستند آقای دکتر ضیایی بفرمایند.
دکتر ضیایی- بسم الله الرحمن الرحیم. درباره کلیات پیش‏نویس قانون اساسی مطالبی سودمند بیان شد و اینها همه تذکراتی است که آقایان موقع بررسی قانون اساسی متوجه آن مى‏شوند و نکاتی که تذکر داده مى‏شود در اینجا تجزیه و تحلیل کنید و یک قانون جمهوری اسلامی جهانی بنویسیم که لازمه شخصیت اسلام و از مزیت‏های قانون اساسی است که فراگیر و همه جانبه باشد و ملیت‏ها و اقشار را در بر بگیرد و همه با رضایت در سیطره این قانون بتوانند زندگی کنند، همان‏طوری که نظام حاکم در زمان بنی‏امیه و بنی‏عباس که نظام ظالمی بود- آن طور که در کتاب‏های شرق‏شناسان غیر مسلم هست- در زیر سیطره اسلام قرار گرفتند، اکنون نیز که در رأس نظام جمهوری اسلامی یک شخص با اراده و عادل و طرفدار همه انسان‏ها به عنوان رهبر انقلاب قرار گرفته است، باید آن شکوفایی قوانین اسلام را هر چه بیشتر در این قانون جمهوری که صد در صد اسلامی است، بگنجانند و در این قسمت سعی بیشتری مبذول شود و فکر مى‏کنم همه آقایانی که خودشان را در معرض بررسی قانون اساسی جمهوری اسلامی گذاشته‏اند روی وظیفه دینی و اجتماعی و سیاسی‏شان مطالعاتی در حقوق بین‏المللی کرده‏اند، چون در معرض قرار گرفته‏اند. و همچنین پیشنهادها و پیش‏نویس‏ها و انتقادات را در روزنامه‏ها و جزوات مطالعه کرده‏اند چون مورد ابتلایش بوده‏اند- اگر فرصت مطالعه داشته‏اند- و فکر مى‏کنم یک جزوه‏ای هم تنظیم کرده‏اند، در مقابل پیش‏نویس پیشنهادی، یعنی از مجموع نظرات یک استفاده‏هایی کرده باشند. همان‏طور که پیش‏نویس طبعاً با دست یک عده از خبرگان تدوین شد و مورد انتقاد عده‏ای قرار گرفت که یا ناقص بود و بعضی موادش وافی نبود، یا ابهام داشت. علی‏اى حال آن‏چه ما دیدیم مورد پسند همه واقع نشد. فکر مى‏کنم هر کس جزوه‏ای همانند آن تنظیم کرده باشد که در بررسی قانون اساسی مطرح خواهد کرد، درباره آن بحث‏هایی پیش خواهد آمد. پیشنهاداتی که در اینجا به طور کلی عنوان شده که من هم به سهم خودم نظرم را ابراز می‏دارم، در مورد حاکمیت همان‏طور که به طور اجمال آقایان بیان کردند، حاکمیت از ناحیه خدا طبق استدلالی که شیعه مى‏کند و یا طبق استدلالی که برادران مسلمان‏
</section>
<section type="page" number="58">
ما مى‏کنند، باید حق اولى الامر باشد و اولى الامر بنا به عقیده شیعه در ایران و یا در هر جا در مکتب شیعه داراى شرایطى است که باز در قرآن مشخص کرده و اولى الامر باید عادل و منتخب از ناحیه خدا و با واسطه باشد که در مقابل امر پروردگار و امر پیغمبر، واجب الاطاعت. «اطیعو الله و اطیعو الرسول» یعنى در قرآن اطاعت خدا و پیغمبر منتهى اولى الامر در مصداقش طبقه آیات دیگر و امثال اینها یک شخص ستمگر از ناحیه خدا و فطرت بشرى حق ندارد بر مردم حکومت کند، به همین جهت کسانى‏که ستمگر و ظالم‏اند به هر نحوى اینها حق حاکمیت ندارند. بنابراین حق حاکمیت از آن خدا و کسانى است که تعیین کرده است، به همین جهت این حق حاکمیت در سه، چهار مرحله یا چند مرحله پیشنهاد شده در بعضى پیش‏نویس‏ها من عرض مى‏کنم همه این مراحل در طول هم است نه فقط در عرض. به همین جهت قوه مقننه یا قوه مجریه و یا قوه قضائیه با قواى دیگر که سرور عزیزمان جناب آقاى پرورش و آقاى اکرمى و سایر آقایان فرموده‏اند قوه مقننه در اسلام همان قوانین اسلام است ولى مجلس شورا تطبیق صغرى و کبرى و کبرى و صغرى قوانین اسلام را بیان مى‏کند و تطبیق مى‏کند با سایر مسائل روز. بنابراین وقتى مرحله قوه مقننه به عنوان تطبیق باشد، قهراً از همان ناحیه هم ارجاع مى‏شود به قوه قضائیه، و قوه مجریه معمول است در چارچوب قوه قضائیه مواردى را اجرا کند. خودش که نیست تا این توهم براى ما پیش بیاید که اگر قوه مجریه مستقل باشد خطرها دارد. قوه مجریه که از مورد وظیفه خود خارج شد، باید محاکمه بشود. بنابراین تفکیک قوا و استقلال قوا معنى دارد، فقط در نحوه تشخیص روش قانون و اجراى آن و در مورد پیشنهادى بعضى از آقایان و انتقادات بعضى دیگر که به نظر آقایان رسیده که در این پیش‏نویس قدر ت زیادى به رئیس جمهور داده شد شاید از نظر عموم همین‏طورى است منهاى نظر قانون اسلام. قانون اسلام همان‏طورى که اشاره شد قدرت را دست اعلم و بصیر به اوضاع جهان مى‏سپارد. بنابراین قدرت مافوق رئیس جمهور، فقیه اعلم است و او باید ناظر بر امور دولت‏ها باشد. مثل زمان ما اگر قانون اساسى هم داشتیم باز همین بود وقتى مملکت در معرض خطر قرار مى‏گیرد، فقیه اعلم به عنوان وظیفه الهى حاکمیت الهى عنوان مى‏کند و به عنوان فرمانده کل قوا در عرض 12 ساعت بلکه کمتر غائله را از بین مى‏برد. در زمان ریاست جمهورى هم قانون اساسى باید براى فقیه اعلم در هر دوره تا ظهور حضرت ولى عصر (عج) ثابت باشد و به آن عمل بکند. البته در پیش‏نویس قانون اساسى ان شاء الله بعدها نظر داده خواهد شد و در مورد مالکیت که جناب آقاى اکرمى دانشمند محترم بیان فرمودند قانون اسلام مالکیت شخصى و یا به اصطلاح مالکیت شخصى حقیقى یا حقوقى را محترم مى‏شمارد منتها به شرطها و شروطها، و الآن در نظام طاغوتى 2500 ساله حقوق یک عده‏اى پایمال شد و یا بعد از ظهور اسلام حقوق بعضى‏ها پایمال شد، چون حق مالکیت دارد و از آن زمان تا زمان ما آن فقیهى که عرض کردم حاکم است از ناحیه پروردگار، یعنى اولى الامر است. نمى‏توانست حقش را اعمال کندکه تا حقوق مستضعفین و محرومین را از ثروتمندان ستمگر بگیرد و تحویل آنها بدهد و وقتى حاکمیت براى یک فقیه عادل و بصیر به اوضاع جهان در قانون اساسى ثابت شد، در هر مورد مى‏تواند این کار را بکند و حقوق مظلومین را از حلقوم ظالمین و ستمگران بیرون بکشد. بنابراین با حفظ این قسمت که حاکم، فقیه اعلم و بصیر به اوضاع جهان است و مافوق همه قوا است فکر مى‏کنم بقیه پیشنهادات و یا انتقادات حل خواهد شد. قانون اسلام، قانون گسترده‏اى است و در مورد حقوق زن و مرد،
</section>
<section type="page" number="59">
قانون اسلام تمام مکلفین را در برابر قانون مساوى مى‏داند و همچنین حقوق مساوى براى همه اقشار اعم از زن و مرد قرار مى‏دهد، مگر موارد خاص که شارع یعنى خدا مصلحت اجتماع را در آن دیده که آن قسمت‏ها را اختصاص بدهد براى زن یا مرد و یا به هر نحوى که باشد. نمى‏توانیم از این حق بگذریم و یا از آن حق تنزل کنیم و این باید در قانون اساسى پیشنهاد بشود. مطالب دیگر را در جلسات آینده به طور پیشنهادى عرض مى‏کنم. از این‏که مصدع شدم پوزش مى‏طلبم.
نایب رئیس- آقاى منیرالدین حسینى‏هاشمى بفرمایید.
منیرالدین حسینى‏هاشمى- اعوذ باالله من الشیطان الرجیم. بسم الله الرحمن الرحیم.
حضور مبارک آقایان فقها و متخصصین موضوعى که در مجلس حضور دارند امیدوارم کاملًا به عرایضى را که لازم مى‏دانم توجه کنند، آقایان توجه مبذول بدارند. همه شؤوناتى را که الآن آقایان در اینجا دارند، در روز قیامت هیچ کدامش مطرح نیست الا تقوا و اخلاص و عمل و امورى که خود آقایان نسبت به آن استحضار کامل دارند. لذا تقاضایى که مى‏کنم به عنوان التماس نیست، بلکه به عنوان اتمام حجت و استمساک است. نسبت به توجهى که مى‏فرمایید و خدا را شاهد مى‏گیرم الآن آن‏چه را به نظرم لازم مى‏رسد، با کمال صراحت و بدون رعایت هیچ‏گونه شؤونات عرض کنم و مقصود آمدن پشت تریبون و از نظر ظاهر با تصویب هیأت رئیسه و رعایت مقررات خاص نیست. ولى از نظر واقع مأموریتى است که در عالم امتحان به ما داده شده است و در قیامت رویش اتمام حجت خواهد شد. لذا کلیاتى را که من لازم مى‏دانم در طول کار تدوین قانون اساسى به عرض آقایان مى‏رسانم. در حالى که شاهد مى‏گیرم بر گفتارم خداوند متعال را و روح انبیاء عظام نبى اکرم (ص) و روح مقدس حضرت سید الشهداء را که با نام مقدسش این انقلاب به اوج رسید، بلکه پیدا شد در نزد فرزند مبارکش حضرت ولى عصر (عج).
مسأله اول مسأله اصرار به سرعت است. چون امام پیام مى‏فرستند که این قانون قانونى باشد که براى همه ملل مستضعف به درد بخورد. الآن که بحمدالله از نظر ظاهر هم، امام رهبرى کل قوا را به عهده گرفته‏اند و رسماً انقلاب از هر جهت مجهز است، چنان‏چه لازم باشد یک قانون اساسى تدوین شود که براى همه ملل عالم به خصوص ملل مستضعف الگویى باشد، باید کمال دقت را در بررسى آن کرد و به این جهت پیشنهاد مى‏کنم دو فراکسیون در مجلس براى بررسى آن تشکیل شود و کاملًا دقت شود، حالا وقت یک ماه شد یا بیشتر. بنابراین تضییق شدید نباشد که موجب شود آقایان به سرعت حرکت کنند تا سر یک ماه تمام شود، بلکه سرعت طورى باشد که حتى قبل از مدت تعیین شده تمام شود و آقایان بگویند دو روز هم زودتر تمام شده. چنین به نظر نمى‏رسد که اینجا سرعت لازم باشد بلکه به اندازه‏اى باشد که مطلب نه زیاد اطناب و تفسیر بى‏مورد داشته باشد و نه نسبت به آن بى‏توجهى شده باشد، حتى نسبت به یک ماده‏اش، چه رسد به پیشنهاد خود پیش‏نویس یا کلیاتش. مسأله دومى که به عرض آقایان مى‏رسانم مسأله نظم است. اصولًا مسأله نظم و سازماندهى مجالس و پارلمان‏ها از ناحیه خود مؤسسانش در کشورهاى دیگر این طور بوده که وسیله بوده نه هدف، لذا وقتى یک نماینده احساس خطر مى‏کند باید حرفش را محکم بزند ولى اگر کسى چیزى گفته و یا عبارت آخرى باشد و یا یک چیزى اضافه و کم باشد آن صحبت دیگرى است. ولى اگر چیزى باشد که کاملًا ضرورى باشد، نماینده باید کاملًا بایستد ولو مجلس متشنج بشود. چه بسا مطلبى در حکم یا موضوع به نظر یک نفر برسد که به نظر دیگران نرسیده باشد باید پافشارى‏
</section>
<section type="page" number="60">
کند تا وقتی که مطمئن شود به نظر همه رسیده است، یعنی در نزد خداوند متعال تکلیفش ساقط شود که من مطالب را رساندم. بعد تصمیم‏گیری به عهده مجلس است. ما حتی در قوانین شرع هم همین مطلب را که حکومت یک حکم بر حکم دیگر و اهم و مهم در موارد و مصادیقی که دو بعد در یک جا جمع می‏شده ملاحظه مى‏کنیم. لذا این‏که حالا یک امر تکوینی خاصی باشد که به صرف اخطار، نماینده مجبور باشد قطع کند، نه این‏طور نیست. در عین حال برای حفظ انضباطی که پیشگیری از طولانی شدن باشد، من پیشنهاد مى‏کنم که دو فراکسیون یعنی دو اتحادیه منتخب خود آقایان در مجلس باشد، یکی اتحادیه آقایان متخصصین حکم، و یکی متخصصین موضوع. وقتی که هیأت رئیسه اعلام مى‏کنند که این مقدمه خارج از موضوع است متخصصین که در فراکسیون هستند، حق داشته باشند که وتو کنند، یا وقتی که اعلام کفایت مذکرات مى‏شود متخصصین حکم یا موضوع حق وتو داشته باشند. یعنی در اینجا طبیعی است که نه شما انتظار دارید و نه هیأت محترم و منتخب رئیسه که کسی بیاید اینجا و رعایت رئیس و مرئوسی بکند، نه وسیله است و نه هدف و هر جا که نظم مانع ذات هدف بشود طبیعتاً آن نظم صالحی نخواهد بود و مسلماً این را همه آقایان هم ملاحظه می‏فرمایند. قسمت دیگری را که می‏خواستم به عرض آقایان برسانم فرق بین جمهوری دموکرات و جمهوری اسلامی است. جمهوری اسلامی مکتبی است که حکومت فرد نیست و موازنه قوا هم محور را شرع قرار می‏دهد نه فرد را، و فرد هم چون عادل و امین و اعلم به امور شرع است، نظرش متبع شده و لذا جمهوری اسلامی، اسلام قید جمهوریت است مثل جمهوری سوسیالیست قید جمهوریت است. مثلًا در کشورهایی که صحبت از جمهوری سوسیالیست مى‏شود هیچ رأیی که مغایر با اصول سوسیالیست باشد اصلًا متبع نیست و به آن گوش نمی‏دهند. نهایت یک پویایی خاص در این جمهوری اسلامی براساس ذات اسلام است که به عرض آقایان می‏رسد که آن مسلماً حرکت و رشد را حفظ مى‏کند، هم در بعد حکم شناسی و هم در بعد موضوع شناسی. بنابراین جمهور موظفند مجریان اسلام را انتخاب کنند. جمهوری کمک مى‏کنند همه با هم برای پیاده شدن اسلام و زیر بنای یک چنین سازمان سیاسی و اجتماعی، طبعاً آراء به معنای رأی ناشی از میل نیست، رأی ناشی از اعتقاد است و یک جمهوری مکتبی است. پیشنهاد دیگر، قبل از این‏که اصولا طرحی برای قانون اساسی مطرح شده اعم از این‏که آن طرح پیش‏نویس مسبوق الذکر باشد یا طرح دیگر، کلیاتی مشخص شود که براساس آن کلیات، از همه پیشنهادات بتوان استفاده کرد و منحصر در یک پیشنهاد شود و آقایان ان شاءالله تعالی کمال غور و بررسی را داشته باشند که هر پیشنهادی که از هر جا رسیده مورد بررسی قرار بدهند. بر خلاف این‏که اگر در یک چارچوب خاص، در یک طرح خاص، در یک کانال قرار داده شد، طبیعتاً مقداری از پیشنهادات جای ذکر پیدا نمى‏کند و جای بررسی پیدا مى‏کند. کلیاتی را که بنده مصرانه به عرض آقایان می‏رسانم و توجه به آن لازم است، این‏که به استثنای شخص امام، روحانیت تاکنون در تاریخ نشان نداده که بعد از ائمه اطهار سلام الله علیه در قدرت اراده موضوعی رهبری به این اندازه مقتدر باشد. بنابراین اختیاراتی که برای ولایت فقیه از بعضی از آقایان شنیده مى‏شود، توجه داشته باشند به ناحیه حکم موضوع. سازماندهی یک کشور یک امر موضوع است، حاکم، هم قدرت نظارت داشته باشد، هم قدرت کنترل، اعم از این‏که از بالا به پایین یا از پایین به بالا. یعنی در صورت طاغی شدن دولت بتواند مستقیماً اوامرش را در پیشگیری از طغیان به مباشرین،
</section>
<section type="page" number="61">
یعنی آحاد سربازها برساند و برای سربازها همگی عین سایر ملت ایران فرمان از نظر قانون و سازماندهی کشور متبع باشد که در صورت اخطار دفاع، از ناحیه مرجع، وظیفه داشته باشند چنان که مافوقشان طغیان کرده خودشان اجرا کنند تا توازن و تعادل قوا برقرار باشد یعنی بررسی روی موازنه قدرت که مجری و سازمان ده نتواند تخلف کند، این یک سخن است، همان طوری که دولت هم پیشگیری از تخلف متخلفین را مى‏کند که قوا کاملًا در موازنه باشند ولی محور اصلی شرع مقدس باشد.
نایب رئیس- آقای حسینی دو دقیقه دیگر از وقت شما باقیست.
منیرالدین حسینی‏هاشمی- و یک مسأله دیگر هست و آن این‏که خوب، حالا به حق، فقیه در تمام مواردی که کار موضوعی است دخالت کند. بنابراین پیشنهاد مى‏کنم که مجلس شورای ملی مجلس ممیزه باشد و همه از متخصصین موضوعی تشکیل بشود و شورای عالی مراجع متخصصین حکم هستند چون باید یک کشوری را نظم بدهند و نباید در بی‏نظمی جای پایی بماند خدای نخواسته برای سوء استفاده کردن و به آیندگان ما در تاریخ لطمه و خدشه‏ای وارد شود. من در اینجا با این‏که قسمت‏های دیگری از مطالبم باقی مانده است بیاناتم را خاتمه می‏دهم، امیدوارم در فواصل دیگر مطالبی را به عرض آقایان برسانم.
نایب رئیس- از آقای حسینی خواهش مى‏شود آن دو پیشنهادی را که نوشته‏اند به کمیسیون بررسی آیین‏نامه بفرستند. آقای ربانی املشی بفرمایید.
ربانی املشی- بسم الله الرحمن الرحیم. مقداری از مطالبی را که در نظر داشتم عرض کنم قبلًا از طرف برادران صحبت شد. از جمله مطالبی که تصور مى‏کنم خیلی لازم است رویش اصرار بشود برای به کرسی نشانیدن آن، ولایت فقیه است که امری بسیار پراهمیت است و اگر در قانون اساسی جمهوری اسلامی به آن توجه نشود، باید گفت این قانون، قانون اساسی جمهوری اسلامی نیست. به علاوه از مزایایی که ولایت فقیه دارد عملًا محروم خواهیم ماند. اکثریت ملت ایران مردمی هستند مسلمان و پیرو اسلام، اگر به ولایت فقیه کاملًا توجه شود، این اصل مسلم قرآن «أَطِیعُوا اللَّهَ وَأَطِیعُوا الرَّسُولَ وَأُولِی الْأَمْرِ مِنْکُمْ» عملی خواهد شد. مردم مسلمان اطاعت را در این صورت واجب و فریضه می‏دانند و همین امر است که می‏تواند قاطبه ملت ایران را در هر موردی که لازم باشد، بسیج کند. باید گفت رمز پیروزی انقلاب ملت ایران- در این مدت کم- که برای مردم جهان معجزه‏آسا بود همین بود که رهبر انقلاب فقیه بود، مجتهد جامع الشرایط بود، مرجع تقلید بود، مردم اطاعت او را واجب می‏دانستند و حتی اگر می‏فرمود با مشت‏های گره کرده و دست خالی در برابر توپ و تانک ایستادگی کنید، می‏رفتند و ایستادگی می‏کردند و اطاعت می‏کردند. وقتی در پاوه و سنندج ضد انقلاب بر علیه ملت ایران قیام مى‏کند او فرمان می‏دهد در برابر آنها ایستادگی کنند، مردمی که اسلحه داشتند و مردمی که اسلحه نداشتند همه بر می‏خیزند، از کرمانشاه خبر می‏رسد که همگی دسته‏جمعی با پای پیاده به سمت پاوه حرکت مى‏کنند. از این امتیاز بزرگ که ما را اسلام برخوردار فرموده یقیناً باید برخوردار باشیم. در اینجا نکته‏ای را که قابل توجه است به آن اشاره نشده و این مطلب اول را که عرض کردم به خاطر این ذیل بود، این است که در اسلام، در تشیع باب اجتهاد مفتوح است و در هر عصر و زمانی مردم مسلمان و شیعه از مجتهد زنده پیروی مى‏کنند و همین تقلید و پیروی کردن، انسجام و تشکل عجیبی در جامعه تشیع‏
</section>
<section type="page" number="62">
به وجود می‏آورد. تصور مى‏کنم در طرح پیشنهاد باید به این مطلب توجه شود. البته طرحی پیش‏بینی شده که انشاء الله به موقع خدمت آقایان عرضه خواهد شد، پیش‏بینی این مطلب در قانون اساسی باید بشود که مرجعیت احتمالًا همان مقام رهبری سیاسی و مذهبی از وضع نابسامان فعلی بیرون آید. تصور مى‏کنم اگر ما در گذشته طرحی برای این مطلب داشتیم شاید انقلابی را که امسال به پیروزی رسید در حدود 15، 16 سال پیش به پیروزی می‏رسید، یا لااقل طرحی پیشنهاد شود. البته عرض کردم پیشنهادی هست که در این مدت کم نمی‏توانم عرض کنم، در قانون اساسی اصلی پیش‏بینی شود که لااقل مردم مسلمان، مردم شیعه از نظر تقلید علما راه و رسم خود را بدانند و حداقل آنچنان نباشد که بعد از سال‏ها باز هم مردم در تردید باشند که چه کنیم، یا از این اصل قانون لطمه بزرگی بر ما وارد شده است و اگر پس از این هم ما نسبت به این مطلب دقت کامل نکنیم شاید باز لطماتی خواهیم خورد. باز مطلبی را که لازم است تذکر دهم راجع به ولایت فقیه می‏باشد که به موقع باید صحبت شود. الان فقط به عنوان پیشنهاد عرض مى‏کنم که آقایان محترم و خواهر محترمه توجه کنند که ولایت فقیه چگونه باید باشد. آیا هر فقیهی ولایت دارد یا برابر امتیاز و تشخیص است والی و فقیهی که حاکم بر مردم است، باید انتخابی باشد. عملًا در مورد امام خمینی ما دیدیم مردم او را انتخاب کردند و در نتیجه انتخاب کردن، نافذ الکلمه بود. از نظر فقهی آیا انتخاب لازم است یا نه؟ بعضی اعتقاد دارند شاید انتخاب لازم است. از نظر عملی برای آن‏که از آن نتیجه کامل بگیریم، فرضاً اگر از نظر فقهی انتخاب لازم نباشد، اینها مسائلی است که باید درباره آنها دقت شود. مطالب خیلی زیاد است و شاید وقت من هم دارد تمام مى‏شود و باید مختصر کنم. مسأله تفکیک قوا اولًا مسأله‏اى است مورد بحث حتی در غرب، آیا تفکیک قوا مطلوب هست یا نه؟ همه تفکیک قوا را چیز مطلوبی نمی‏دانند. مطلب دوم این‏که آیا در اسلام تفکیک قوا هست یا نه؟ من تصور مى‏کنم که مقام ولایت در اسلام قوه مجریه است، قوه مقننه هم هست یعنی والی و حاکم اسلامی است که بر کرسی ولایت می‏نشیند و فرمان می‏دهد نسبت به مقررات موسمی و موقت را بر همه مردم مسلمان اطاعت او واجب می‏گردد. «أَطِیعُوا اللَّهَ وَأَطِیعُوا الرَّسُولَ وَأُولِی الْأَمْرِ مِنْکُمْ» اطاعت اولی الامر در قوانین مسلمین واجب است منتها در چه چیز؟ آیا حاکم و والی خودش را به تنهایی فکر مى‏کند و قانون وضع مى‏کند، یا با مشورت؟ «و شاورهم فی الامر» و اینجا است که مسأله دیگری پیدا بشود که آیا در اسلام و جمهوری اسلامی مجلس مقننه یا مجلس شورا داریم؟ ظاهراً مجلس مقننه نباید داشته باشیم، مجلس، مجلس شورا است، مجلس مشورت است، با تمام مردم باید مشورت شود اگر اهل مشورت باشند «و شاورهم فی الامر» یعنی دموکراسی مستقیم. اما از آنجایی که نمى‏شود با تمام مردم مشورت کرد با منتخبین مردم مشورت مى‏شود اما کدام منتخبین؟ منتخبینی که اهل مشورت باشند، اهل درک باشند، اهل تجزیه و تحلیل باشند، اهل استخراج قوانین موسمی از قوانین اسلامی باشند. بنابراین باید برای شرایط نمایندگان مردم و وظیفه نمایندگان مردم و نحوه و عمل حاکم و والی در اسلام با آنها مشورت بشود.
نایب رئیس- وقت شما تمام شد.
ربانی املشی- یک جمله عرض مى‏کنم با ما مشورت کنید، خوب مشورت که کردند، چه کنند؟ البته تبعیت از اکثریت کنند و به قول محقق نائینی که می‏فرماید اگر چه دلیل دیگری بر تبعیت از اکثریت نداریم. اما تنها آیه شریفه «و شاورهم فی الامر» کافی است وگرنه مشورت‏
</section>
<section type="page" number="63">
شاید درست نباشد والسلام علیکم و رحمه الله و برکاته.
نایب رئیس- تذکری رسیده که نمایندگان محترم و ناطقین فتوکپی مطالب خودشان را در اختیار خبرنگارها بگذارند. البته خبرنگارها، همان‏طور که ملاحظه فرمودند اگر دوستان بدون نوشته صحبت مى‏کنند و اگر نوشته‏ای دارند یادداشت رئوس مطالب آنهاست و کمتر متنی دارند برای این‏که بخوانند. چون اکثریت مجلس را دوستانی تشکیل می‏دهند که سخنرانی‏هایشان از روی نوشته ایراد نمى‏شود و کمتر از آن نوشته مى‏شود، خوشبختانه می‏بینیم اینها با این‏که نوشته نشده همه مسائل در آن رعایت مى‏شود. به هر حال کمکی دوستان می‏توانند به این دوستان خبرنگار بکنند، دریغ نکنند. ضمناً خبرنگارها هم می‏توانند پس از چاپ صورت جلسات از آنها استفاده کنند. بعضی از دوستان یادداشتی فرستاده‏اند چون می‏بینیم وقت زیادی گذشت از ایشان خواهش شد که برای صحبت بیایند، اینجا یادداشت مجدد می‏فرستند که یادآوری کنند هر یادداشتی که می‏آید فوراً در صورت اسامی وارد مى‏شود. ولی الان نفر پانزدهم از این صورت صحبت فرمودند و آخرین نفر قبل از این‏که یادداشت کنم نفر سی و هشتم است و با این یکی سی و نه نفر مى‏شوند. آقای طاهری خرم‏آبادی بفرمایید.
طاهری خرم‏آبادی- بسم الله الرحمن الرحیم، با توجه به این‏که حضار محترم نمایندگان ملتی هستیم که 98 و دو دهم درصدش به جمهوری اسلامی رأی داده است و قهراً خواست اکثریت قریب به اتفاق ملت، حکومت اسلامی است. بنابراین همان‏طور که امام هم در گفتاری که امروز با آقایان و خانم محترمه داشتند بیان فرمودند، نمایندگی همه ما محدود مى‏شود به مسائلی که در چارچوب اسلام است. یعنی ما باید اصول قانون اساسی را براساس قوانین اسلامی بررسی و تدوین کنیم و الا عملی است بر خلاف خواست اکثریت. در این زمینه مسائلی از نظر اصول قانون اساسی، یعنی پیش‏نویس قانون اساسی هست که آنها را من قبلًا می‏خواهم متعرض بشوم. ولی به یک مطلب مهم که شاید در گفتار آقایان قبلی هم بود اشاره بکنم و آن این‏که روح اسلام و زیربنای جامعه اسلامی نسلیم در مقابل فرمان خدا است و اساساً اسلام یعنی تسلیم. «ان الدین عندالله الاسلام» و در جای دیگر در قرآن آمده است:
 «فَلَا وَرَبِّکَ لَا یُؤْمِنُونَ حَتَّى یُحَکِّمُوکَ فِیمَا شَجَرَ بَیْنَهُمْ ثُمَّ لَا یَجِدُوا فِی أَنْفُسِهِمْ حَرَجًا مِمَّا قَضَیْتَ وَیُسَلِّمُوا تَسْلِیمًا». یعنی یک جامعه اسلامی، یک جامعه توحیدی و الهی، آن طور بنیان‏گذاری مى‏شود که همه در مقابل فرمان خدا تسلیم مى‏شوند. این روح و اساس یک جامعه اسلامی است، و تسلیم در مقابل خدا در دو موضوع مهم متبلور است، یکی مسأله قانون‏گذارى و یکی هم فرمان‏هایی که حکومت در مسائل اجرایی می‏دهد. ما باید مسأله تسلیم در مقابل فرمان خدا را در این دو مسأله مهم کاملًا دقت کنیم. اما در مسأله قانون‏گذارى باید در اصول قانون اساسی یک پیش‏بینی صحیحی برای قوانینی که بعداً در مجلس شورای ملی خواهد گذشت، بشود که آن قوانین بر موازین و معیارهای اسلامی منطبق باشد. چون قانون اساسی به منزله روح و اصل و ریشه آن قوانین است و باید در این قانون اساسی پیش‏بینی صحیحی بشود، و متأسفانه در این پیش‏نویس قانون اساسی، در این قسمت پیش‏بینی صحیح نشده است. مجلسی به عنوان شورای نگهبان در این پیش‏نویس قانون اساسی پیشنهاد شده است، حالا به جزئیاتش کار ندارم در شورای نگهبان این‏طور پیش‏بینی شده که به درخواست رئیس جمهور یا رئیس کل دیوان عالی کشور، یا یکی از مراجع تقلید، اگر قانونی برخلاف قوانین اسلام در مجلس گذشت، یکی از سه‏
</section>
<section type="page" number="64">
فرد شورای نگهبان مأموریت بررسی آن قانون را پیدا کند. اینجا باید حساب شرایط مساعد را همیشه بکنیم، حساب پنجاه سال، صد سال دیگر که ممکن است شرایط، شرایط مساعد باشد. فرض بفرمایید، رئیس جمهور و رئیس کل دیوان عالی کشور در شرایطی راجع به آن قانونی که از مجلس گذشته است که یا برخلاف اسلام یا بر ضد خلق یا یک قانون استثماری است، نخواستند شورای نگهبان را در جریان بگذارند یا مرجع تقلید وقت بر اثر عللی که پیش می‏آید و شرایط نامساعدی که حکم فرما خواهد بود اطلاع حاصل نکرد و قانون مخفیانه تصویب شد، گرچه باید قوانینی که تصویب مى‏شود در اختیار همگان گذاشته شود ولی همان‏طور که در گذشته دیده‏ایم، در مجلس قوانینی تصویب می‏شد که در اختیار کسی قرار نمی‏گرفت- از این لحاظ قانونی برخلاف اسلام با قانون استعماری و ضد خلقی و ضد مردمی تصویب شده و شورای نگهبان از آن قانون بی‏اطلاع و یا اگر اطلاع هم دارد مأموریت رسیدگی پیدا نمى‏کند، بنابراین شورای نگهبان همان‏طور که از نامش پیدا است، باید نگهبان همه قوانین باشد یعنی در قانون اساسی باید پیش‏بینی شود، که هر قانونی از مجلس می‏گذرد- حالا قبل یا بعد- به نظر شورای نگهبان برسد هر قانونی که می‏گذرد شورای نگهبان باید آن را تصویب کند تا قانونیت پیدا کند. این یک مسأله‏ای است که در شورای نگهبان حتماً باید رعایت بشود. نکته دوم این‏که معیار تصویب شورای نگهبان مرکب از 5 نفر مجتهد و 6 نفر حقوق‏دان است و ممکن است دو سوم آنها که 8 نفر مى‏شود، دو نفر مجتهد و 6 نفر حقوق‏دان باشند. در نتیجه در یک امر تخصصی یعنی تشخیص این‏که قانون با قانون اسلام تطبیق مى‏کند یا نه، دو نفر مجتهد و سه نفر حقوق‏دان موافق باشند و رأی اکثریت متخصصین در آن رعایت نشده و باید حتماً در مسأله اختصاصی که مسأله تشخیص تطبیق قانون در اسلام است، میزان و معیار متخصصین 5 مجتهد باشد، البته در مسائلی که مربوط به جهات دیگر است معیار همان، دو سوم خواهد بود. این راجع به مسأله حفظ و صیانت قوانینی است که بعداً می‏گذرد تا از دستبرد انگیزه‏های غیر اسلامی، محفوظ باشد و اما مطلب دوم فرمان‏های اجرایی حکومت است که باید جامعه ما در انجام فرمان حکومت مؤمن باشد که این فرمان، فرمان خداست. یعنی آنگاه جامعه ما یک جامعه اسلامی و تسلیم شده در مقابل خدا است که فرمان حکومت را، فرمان خدا بداند و اصولًا از نظر اسلام هیچ فرمانی اعتبار ندارد مگر اینکه فرمان بستگی به خدا داشته باشد و اما اگر قرآن نمی‏فرمود «أَطِیعُوا اللَّهَ وَأَطِیعُوا الرَّسُولَ» ملزم نبودیم که از پیغمبر اطاعت کنیم. چرا از پیغمبر اطاعت کنیم؟ چرا از امام معصوم اطاعت کنیم؟ چون خدا فرموده است «اطیعوا الرسول» یا فقط در مقابل فرمان خدا خود را ملزم به اطاعت از خدا می‏دانیم، عقل چنین مى‏گوید. پس حکومتی که می‏خواهد فرمان بدهد و مسائل اجرایی را با فرمان اجرا کند، باید مردم مؤمن باشند که این فرمان، فرمان خدا است، همچون فرمان رسول، فرمان خدا باشد. بنابراین اینجا مسأله ولایت فقیه که در اطرافش بحث شد، مسأله مقام رهبری و مسأله نظارت فقیه یا شورای فقها در مسائل اجرایی و تمام اسکلت حکومت به میان می‏آید و طرحی هم در این زمینه هست. همان‏طور که دوست محترم هم فرمودند، بعداً پیشنهاد خواهد شد. البته مادامی که امام حیات دارد، باید تمام مملکت همان‏طور که الان فرمان‏ها و مشورت‏ها با او است، در آینده که رئیس جمهور تعیین مى‏شود باز باید با امام باشد و یکی از اشکالات به این قانون اساسی و تدوین‏کنندگان پیش‏نویس قانون اساسی همین است که نه در مقدمه‏اش نامی از رهبر انقلاب به میان آمده و نه در این زمینه در
</section>
<section type="page" number="65">
اصولش هیچ پیش‏بینی نشده است. پس مقام رهبری و فرماندهی که متکی به اصولی است که ما داریم و در جای خود باید بحث بشود و متکی به فرمان خدا است و ریشه الهی دارد، باید حتماً در قانون اساسی پیش‏بینی بشود.
نایب رئیس- دو دقیقه دیگر وقت دارید.
طاهری- من مطلب دیگری داشتم در این زمینه که می‏گذارم برای وقت دیگر و این جمله را عرض کنم که مسأله ولایت فقیه و مقام رهبری خواست اکثریت مردم است. نمونه‏اش اینکه در این 25 روزی که من در لرستان مشغول به انجام وظیفه بودم با اینکه مسأله یک مسأله دیگر بود و اصلًا مربوط به قانون اساسی نبود، کراراً در حین صحبتم نوشته به ما داده می‏شد که راجع به ولایت فقیه صحبت کنیم و یک طومار 50 متری با هزاران امضاء از یک شهر لرستان که خرم‏آباد است به وسیله دفتر حزب جمهوری اسلامی به اینجا انتقال پیدا کرده که خواست مردم این است که این مسأله اساسی باید در قانون اساسی پیش‏بینی بشود. پس هم مسأله‏اى است اسلامی و بدون آن ما حکومت و جامعه‏ای اسلامی نخواهیم داشت و هم مسأله‏ای است مردمی که مردم روی این مسأله عنایت دارند. با عرض معذرت والسلام علیکم و رحمه و برکاته.
نایب رئیس- برای بعد از ظهر طبق پیش‏بینی سه ساعت وقت داریم، البته با امید اینکه سر ساعت پنج اکثریت حاصل بشود و دقیقاً بتوانیم، جمعاً ما 180 دقیقه وقت خواهیم داشت و معمولًا ده دقیقه آن به دادن بعضی تذکرات می‏گذرد، بنابراین ما 170 دقیقه وقت داریم و 22 نفر دیگر که نوبت سخن گفتن دارند اگر بخواهیم همه آنها که نوبت گرفته‏اند صحبت کنند به هر نفر باید 7 دقیقه وقت بدهیم. اگر خواهران و برادرانی نوبت صحبت گرفته‏اند هفت دقیقه را کافی می‏دانند، لیست را ببندیم و همین عده تا پایان عصر امروز مطالبشان را بفرمایند. البته همین صبح امروز بعضی از دوستان آمدند چهار، پنج دقیقه بیشتر صحبت نکردند و اگر اصراری هست به اینکه یک ربع ساعتی که، حداقل یک وقت مناسب هست برای این‏گونه بحث‏ها حتماً رعایت بشود، ما عصر برای یازده نفر از این 22 نفر می‏توانیم وقت داشته باشیم و یازده نفر دیگر را به عنوان نوبت گرفته‏های نطق قبل از دستور برای روزهای بعد در نظر خواهیم گرفت. حالا دوستانی که وقت گرفته‏اند نظر بدهند که کدام را اولی می‏دانند چون حق آنها است که مطرح است. (عده‏ای از نمایندگان- همان یک ربع ساعت باشد) یعنی همان یک ربع را رعایت بکنیم و اگر کسی خواست تفضل بکند و زودتر و کوتاه‏تر مطلب را تمام کند، کسی مزاحم و مدعی او نخواهد شد. بنابراین کسانی که نوبت گرفته‏اند به ترتیب بعدازظهر صحبت خواهند کرد. به هر حال لیست بسته شد. چون آیین‏نامه برای نطق قبل از دستور روزهای دیگر ممکن است کیفیت جدیدی را پیش‏بینی کند و عده‏ای از دوستان حالا وقت گرفته‏اند، اسامی‏شان را بدهیم به کمیسیون تا به عنوان نطق قبل از دستور برای روزهای آینده منظور کنند.
6- پایان جلسه و تعیین زمان تشکیل جلسه بعد
نایب رئیس- جلسه را ختم مى‏کنیم و جلسه بعد ساعت پنج بعدازظهر خواهد بود.
 (مقارن ساعت سیزده جلسه ختم شد)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="4" title="جلسه چهارم">
<section type="page" number="67">

 صورت مشروح مذاکرات مجلس بررسی قانون اساسی جمهوری اسلامی ایران‏

جلسه در ساعت هفده روز بیست و نهم مرداد ماه 1358 هجری شمسی‏
برابر با بیست و ششم رمضان المبارک 1399 هجری قمری‏
به ریاست آقای دکتر سید محمد حسین بهشتی (نایب رئیس) تشکیل شد.
<section type="list" numbers="3">
فهرست مطالب‏
1- اعلام رسمیت جلسه‏
2- ادامه بحث در کلیات پیش‏نویس قانون اساسی‏
3- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="69">
1- اعلام رسمیت جلسه‏
نایب رئیس- بسم الله الرحمن الرحیم.
جلسه به حدّ نصاب رسیده است و چون 5 نفر از حاضران در کمیسیون هستند و با احتساب آنها الآن 51 نفر حاضر داریم کار را آغاز مى‏کنیم. این خبری را هم که خبرگزاری پارس صبح امروز داده است که جلسه با 45 نفر کار خود را آغاز کرده، لازم است با این توضیح همراه باشد که چون در همان موقع چهار نفر از اعضای کمیسیون هم مشغول کار بودند حد نصاب را برای تشکیل جلسه کافی دانستیم. یعنی باز با 49 نفر که اکثریت دو سوم است، جلسه را آغاز کردیم. دستور جلسه ما ادامه توضیحات و بحث‏های کلی است که دوستان در زمینه قانون اساسی داشته‏اند. تذکری که یکی از دوستان صبح می‏دانند، این بود که برخی از بحث‏هایی که ایراد مى‏شود می‏بینیم به مقدار زیادی تکراری است، چه از نظر محتوا و چه از نظر اصل موضوع. بنابراین خوبست هر کدام از دوستان که مطلبش تکرار مطالب قبلی است، لااقل نطقش را فشرده کند و بگوید من هم در این زمینه، هم رأی ناطق قبلی هستم و آن را تأیید مى‏کنم و اگر مطلب تازه‏ای دارند بفرمایند که هم جلسه خسته‏کننده نباشد و هم با نتایج بیشتری همراه باشد.
2- ادامه بحث در کلیات پیش‏نویس قانون اساسی‏
نایب رئیس- آقای فاتحی بفرمایید.
فاتحی بسمه‏تعالی. موضوع به نظرم آن قدر مهم است که بدون مقدمه وارد ذی المقدمه می‏شوم. برنامه سخنرانی قبل از دستور مجلس خبرگان این است که در کلیات قانون اساسی صحبت شود و آن‏چه من احساس مى‏کنم و در پیش‏نویس قانون اساسی به طور صریح و قاطع بیان نشده، موضوع تأمین رفاه برای عموم مردم مستضعف، از کارگر بیکار و کشاورز و معلولین و زنان و کودکان و ارائه طریق اداره زندگی به آنان می‏باشد و تأمین نیازمندی‏های مستضعفین که به عهده دولت اسلامی است. مردم چرا به جمهوری اسلامی رأی دادند؟ برای اینکه تمام کمبودهای مادی و معنوی خود را در اجرای قوانین مترقی اسلام می‏دانستند و ما خود نماینده این جمعیت مستضعفین هستیم که با نثار خون و بذل جان، کفر و طاغوت را ریشه‏کن کرده و اجرای کامل برنامه اسلام را خواستار بودند. هنوز در روزهای شروع به بررسی نهایی قانون اساسی اسلامی می‏باشیم، هنوز دیر نشده، در چارچوب قوانین اسلام به فکر دردها و کمبودها و نیازهای گروه‏های مختلف باشیم و از این معنی غفلت نکنیم که شیاطین در کمین نشسته‏اند، تا مردم ما را اغفال نمایند. شما باید با فکری آزاد، خود را در چارچوب این پیش‏نویس‏ها قرار ندهید و با یک دید روشنگر اسلامی نگاهی به جامعه خود بنمایید و با تدوین یک قانون اساسی که متضمن حفظ حقوق تمام اقشار ملت باشد، از طبقه رنجبر و دهقان و کشاورز خالصانه برای خدا دفاع کنید و در این راه قدم مثبتی بردارید. ما باید عظمت این مجلس بعد از انقلاب‏
</section>
<section type="page" number="70">
را درک بنماییم، میلیون جمعیت رنج‏دیده و ستم کشیده ما منتظرند ببینند شما از طریق اسلامی چه علاجی برای دردهای اجتماعی ارائه می‏دهید. فقر، بی‏عدالتی، گرفتاری، بیکاری و تجمع ثروت در دست عده‏ای از راه نامشروع وضع جامعه ما است و خلاصه حقوق از دست رفته ملت را به آنان بدهید.
شما نمایندگان طبقات گوناگون مردم هستید و سخنگوی خواست‏های جمیع گروه‏ها می‏باشید و نظر ملت هم این است. شما تمام نیازمندی‏ها و خواست‏های آنان را که با اسلام منطبق و سازگار است در تدوین پیش‏نویس قانون اساسی در نظر بگیرید. همین‏طور که امام به گروه‏های چپ‏گرا فرمودند رو به اسلام بیاورید، اگر ان شاء الله وقتى‏که محتوای جمهوری اسلامی در کشور پیاده شود، رفاه عمومی و تأمین نیازمندی‏های جامعه توحیدی را عملی خواهد نمود و آن‏چه سازش ندارد، تذکر دهید. تنها به این فکر نباشیم که به جدال الفاظ بپردازیم، بلکه باید دست به تغییر بنیادها بزنیم در غیر این صورت انقلاب شگفت‏انگیز و عظیم ما به تکامل نمی‏رسد. باید فکر دست زدن به یک انقلاب همه جانبه در همه شؤون مملکت در چارچوب قوانین مترقی اسلامی باشیم. این هم میسر نمى‏شود، مگر یک قانون اساسی جامع الاطرافی که سازگار با انقلاب همه جانبه ما باشد، تدوین کنیم. اسلام این اختیار را به حاکم عادل داده که طبق نیازمندی‏های جامعه، دست به یک سلسله تغییرات بنیادی در همه نهادهای اجتماعی بزند. گاه‏گاهی ممکن است به اقتضای زمان مصالح جامع انسانی اسلامی مقدم بر مصلحت شخصی قرار بگیرد. البته یک قسمت از قوانین و برنامه‏های اسلام ثابت بوده و قابل تغییر نمی‏باشد و تا روز قیامت باقی خواهد ماند. «حلال محمد حلال الی یوم القیامه حرامه حرام الی یوم القیامه».
درباره رئیس جمهور که برادران من تذکراتی دادند برای تعیین رئیس جمهور از دو طریق یا دو کانال می‏توان وارد شد. یکی از نظر شورا که در اسلام می‏فرماید «و امرهم شوری بینهم»، «و شاورهم فی الامر». در تعیین رئیس جمهور مشورت نمایید که از طریق برگزاری انتخابات عمومی تعیین می‏گردد و این ظاهراً اشکالی نداشته باشد، زیرا مردم مسلمان شخصی را انتخاب مى‏کنند که مسلمان باشد و برنامه اسلام را پیاده کند. فقها و مجتهدین و اهل خبره و واقعاً نمونه در این مجلس و گردهمایی هستند و راه دیگر از لحاظ ولایت فقیه است که از طرف حضرت بقیه الله الاعظم امام زمان (عج)، در زمان غیبت، افرادی که واجد شرایط اجتهاد گردیدند یعنی مجتهدین جامع الشرایط اختیار دارند نظام اجتماعی و حکومت اسلامی را رهبری و ارشاد نمایند و قوای اجرایی را به دست گرفته، برنامه مترقی اسلامی را در جامعه تحقق بخشند و در این انقلاب رهبری پیامبرگونه امام خمینی را مردم با راهپیمایی بی‏نظیر تاریخی هشت میلیونی خود تأیید، و تبعیت و اطاعت خویش را از معظم له ابراز نمودند.
پس رهبری رهبر ما از دو طریق به ثبوت می‏رسد. یکی اینکه قاطبه ملت ایران با شرکت در رفراندوم دوازدهم و سیزدهم فروردین به فرمان رهبر خود پاسخ مثبت داده و با 98 درصد رأی مثبت رهبری امام را تصدیق و تأیید نمودند و همبستگی خود را با ایشان اعلام داشتند و از جهتی از فقها و مراجع بی‏نظیر و فتوا و ارشاد امام در کشورهای اسلامی فرمانبرداری می‏نمایند.
پس به عقیده ما رهبر و رئیس جمهور تام الاختیار ما امام است. و امامت امام، اساس وحدت ما را شکل می‏بخشد. اما در دوره‏های بعد از طریق شورا و انتخابات با تأیید فقهاء هر زمان می‏توان حکومت رئیس جمهور را، تثبیت نمود و بر ما است که این رسالت تاریخی خود را
</section>
<section type="page" number="71">
فراموش ننموده و هر مقدار از این پیش‏نویس‏های قانون اساسی که مردمی و به نفع طبقه مستضعف است و در بهبود وضع آنان تأثیر بنیادی دارد و یا فرمان رهبرمان و مبانی اسلامی تعارض و تباین نداشته و از طرف گروه‏ها و جمعیت‏ها پیشنهاد شده است، با بررسی همه جانبه به تصویب برسانیم. کاری کنیم که نسل‏های آینده، ما را نفرین ننمایند و ضامن ترقی و تعالی کشورمان بگردد و نمونه و الگوی قانونی اساس جمهوری اسلامی در سایر کشورهای مسلمان بوده باشد. از جمله پیشنهادهایی که من دارم این است که، فاصله بین دانشگاه‏های کشورمان برداشته شود و علوم قدیمه و جدیده در دانشگاه تهران و دانشگاه فیضیه تدریس گردد. خلاصه این دو دانشگاه با هم ادغام و تفاهم کامل بین دانشجویان حاصل، و کلمه قدیمه و جدیده که ایجاد اختلاف مى‏کند هم به کار برده نشود و این موضوع نتایج درخشان بیشتری دارد و در شناخت و آگاهی دانشجویان اثر مثبت و قاطع خواهد داشت. بحمدالله این محفلی که مشاهده مى‏شود که در ابتدا هم به عرض رساندم حقیقتاً مجلس خبرگان است و افرادی که برگزیده شده‏اند، مجتهدین و اساتید و افرادی هستند که به تمام معنا شایستگی دارند. در این شرایط حساس، همان‏طوری که بحمدالله ما از یک رهبری قاطع و با ایمان کامل برخورداریم و با اتحاد، این انقلاب ما به ثمر رسیده و دولت ما هم اسلامی است و در این شرایط حساس به وظیفه اسلامی خود کاملًا واقف است و حتی خودش اهل نظر است، و افراد مجلس هم بحمد الله به تمام معنا خبره و آگاه به مسائل روز هستند و لذا این هشداری است که من به خودم می‏دهم.
ان شاءالله همان‏طور که تذکر داده شد سعی و کوشش بیشتر به کار ببریم و فکر مى‏کنم واجب و لازم باشد و الآن که این وظیفه سنگین و واقعاً پرمسؤولیت را که در مقابل نسل حاضر و در مقابل نسل آینده داریم، امیدوارم بتوانیم یک قانون اساسی که متضمن رفاه اجتماعی و اسلامی همه ملت‏های مسلمان باشد تنظیم کنیم و آنچنان این قانون اساسی واقعاً اساسی باشد که دیگر مورد خدشه و خرده‏گیری هیچ یک از گروه‏ها واقع نشود و تمام ملل دنیا هم چشم به راه هستند که ببینند ما چه کار مى‏کنیم. البته ما سعی مى‏کنیم در عین اینکه سر مویی از برنامه‏های اسلام تخطی و تخلف نکنیم، تمام کوشش و مساعی خود را به کار ببریم تا با مطالعه دقیق تمام جوانب، هرچه بهتر در راه تأمین و رفاه عمومی مردم، این اصول را بنویسیم که الآن نیاز مبرمی به آن دارند و بسیار بسیار در این مورد سفارش شده. با کمال معذرت از اساتید محترم.
نایب رئیس- صورت جلسه دیروز صبح آمده و تکثیر و توزیع شده است، هر یک از این دوستان سخن خودشان را ملاحظه کنند که اگر تصحیحی دارد، تصحیح گردد. از قراری که اطلاع داده‏اند و من هنوز ندیده‏ام، روزنامه اطلاعات و کیهان در مورد انتخاب هیأت رئیسه نوشته‏اند که من به عنوان ریاست مجلس انتخاب شده‏ام این خبر باید تصحیح بشود، آیت الله منتظری به ریاست مجلس خبرگان انتخاب شده‏اند و بنده به عنوان نایب رئیس انتخاب شده‏ام و ایشان کنار نرفته‏اند و کماکان در سمت خودشان هستند و عملًا تا زمانی که خودشان نخواهند جلسه را اداره کنند، من جلسه را اداره مى‏کنم. آقای قرشی بفرمایید.
قرشی- بسم الله الرحمن الرحیم وصلی الله علی محمد و اله الطاهرین. اعوذ با لله من الشیطان الرجیم. ان الحکم الا لله. خدا را شکر که از در و دیوار مجلس به جای کلمه خدایگان، نغمه دل‏نشین کلمه الله می‏بارد. خدا را شکر با چهره‏هایی مواجه هستم که در راه برقراری حکومت اسلامی زجرها دیده و شکنجه‏ها کشیده و تبعیدها و زندان‏ها دیده‏اند. دیروز برای برقراری حکومت اسلامی‏
</section>
<section type="page" number="72">
متحمل آن همه مشقات شده و امروز می‏خواهم قانونی برای ملت ایران تصویب بکنند که از همین حالا تا ظهور حضرت ولی الله الاعظم صلوه الله و سلامه علیه وعلی آبائه، مدار عمل این ملت باشد. افراد ملت ما عبارتند از: مسلمان‏ها، یهودی‏ها، زرتشتی‏ها و گروه‏های غیر مذهبی که نمى‏شود به آنها اقلیت گفت بلکه گروه‏ها و فرقه‏هایی هستند که از افراد این ملت‏اند. دقت در آیات قرآن می‏رساند که این گروه‏های غیر مذهبی، با شرایطی محترم هستند و در این مملکت حق حیات دارند. خداوند در سوره توبه درباره مشرکان به پیامبر اسلام می‏فرماید: «و ان جنحواللسلم فاجنح لها و توکل علی الله». اگر این مشرکان و بت‏پرستان حاضر به زندگی مسالمت‏آمیز شدند، تو هم این پیشنهاد را از آنها بپذیر و بر خدا توکل و اعتماد کن. در سوره نساء آیه نود ذیل همین آیه می‏فرماید: «فان اعتزلو کم فلم یقاتلوکم و القوا الیکم السلم فما جعل الله لکم علیهم سبیلا». اگر این مشرکان از شما کنار کشیدند و با شما نجنگیدند و پیشنهاد زندگی مسالمت‏آمیز دادند در این صورت خداوند راهی برای شما بر تعرض با آنها نگذاشته است. در سوره ممتحنه همان‏طور که جناب آقای کرمی قبل از ظهر اشاره فرمودند، خداوند می‏فرماید: «لا ینهیکم الله عن الذین لم یقاتلوکم فی الدین ولم یخرجوکم من دیارکم ان تبروهم و تقسطو الیهم ان الله یحب المقسطین». در این آیه می‏فرمایند: اشخاصی که مشرک هستند و در دین اسلام نیستند به شرطی که با شما نجنگند و شما را از دیارتان بیرون نکنند، خداوند مانع آن نیست که شما با آنها نیکی کنید و با آنها به عدالت رفتار کنید، و از طرف دیگر بنابر اصل «لا اکراه فی الدین» نمى‏شود دین و عقیده را بر کسی تحمیل کرد. لذا بنده این‏طور احساس مى‏کنم در قانون اساسی یک ماده باشد به این مضمون «گروه‏های غیر مذهبی به شرط عدم توطئه بر علیه اسلام و مسلمین و به شرط پیروی از حکومت اسلامی و به شرط دادن مالیات محترم‏اند و حق حیات دارند». مسأله دیگر درباره وزارت امر به معروف و نهی از منکر است. از آیات قرآن و اعمال مسلمانان گذشته این‏طور به نظر می‏آید که در اسلام ما دو گونه امر به معروف داریم، یک امر به معروف عمومی و خواهش و تقاضایی و به طور ارشاد که در اینجا مسأله فقط این است که از طرف خواهش بکنیم و ارشاد و نصیحت بکنیم و به حکم آیه «وَالْمُؤْمِنُونَ وَالْمُؤْمِنَاتُ بَعْضُهُمْ أَوْلِیَاءُ بَعْضٍ یَأْمُرُونَ بِالْمَعْرُوفِ وَیَنْهَوْنَ عَنِ الْمُنْکَرِ» و روایت نبوی که می‏فرماید: «کلکم راع و کلکم مسؤول عن رعیته» در همین مضمون است. در اینجا آن طور که من احساس مى‏کنم آن‏چه که در روایت فرموده: اول ارشاد و بعد سخت‏گیری آن وقت زدن و سپس زخمی کردن را نمى‏توانیم عملی کنیم زیرا اگر این مسأله مربوط به عموم امر به معروف کنندگان باشد، معلوم است که وضع جامعه به هم می‏خورد که هر کس هر کسی را در هر محلی دید بزند و بگوید فکر مى‏کنم ارشاد شدنی نیست. و یکی امر به معروف به موجب آیه «وَلْتَکُنْ مِنْکُمْ أُمَّةٌ یَدْعُونَ إِلَى الْخَیْرِ وَیَأْمُرُونَ بِالْمَعْرُوفِ وَیَنْهَوْنَ عَنِ الْمُنْکَرِ». اینها هم گروهی باشند مسؤول و متعهد و معین شده از طرف دولت که با یک مسؤولیت‏های به خصوص و وظایف معین شده کارهای اجتماع را زیر نظر بگیرند و نظارت داشته باشند و ببینند در ادارات و غیر آن مردم احکام اسلامی را چه مقدار پیاده مى‏کنند. بنده این‏طور به نظرم می‏آید که در قانون اساسی راجع به تشکیل وزارت امر به معروف و نهی از منکر یک ماده‏ای حتما گنجانده شود. مسأله دیگر مسأله ولایت فقیه است، همان‏طور که جناب آقای ربانی املشی مفصل مطرح فرمودند منتها بنده یک حاشیه‏ای هم به این می‏زنم و آن این است که به عقیده ما مسلمانان حکومت مال خداست «ان الحکم الا لله». دستور و حکومت و سرپرستی و ولایت همه از آن خداست، این ولایت از خدا
</section>
<section type="page" number="73">
به پیامبر و از پیامبر به امامان و از امامان به فقها تفویض مى‏شود. در روایت وسایل در جواب اسحق بن یعقوب به دست مرحوم محمد بن عثمان که از ناحیه مقدسه وارد شده امام زمان سلام الله علیه می‏فرماید: «أمّا الحوادث الواقعة، فارجعوا فیها الى رواة حدیثنا، فإنّهم حجّتی علیکم، و أنا حجّة اللَّه علیهم» در اینجا مسأله غسل و تیمم و تسبیحات اربعه و امثال اینها را نمی‏فرماید، مى‏فرماید: «اما الحوادث الواقعه» جریان‏هایی که مرتب در روزگار پیش می‏آید و خواهد آمد، روی این حساب ما هر قدر در قانون اساسی دقت کنیم، نمى‏توانیم تمام مراحل زندگی را نسبت به آینده در این قانون بگنجانیم. لذا مسأله ولایت و سرپرستی فقیه ضروری است و از طرف دیگر ولایت فقیه دستورات حکومت را به صورت دستورات الله در می‏آورد. خیلی عذر می‏خواهم بنده پسری دارم 17 ساله که خیلی خوب رانندگی بلد است ولی گواهینامه ندارد گفتم این ماشین را هدایت کن و مرا از این محل به آن محل ببر. گفت: آقا قوانین فعلی را به این صورت تنفیذ فرموده آیا الآن خلاف شرع نیست، من پشت فرمان بنشینم و شما را به محلی ببرم؟ واقعاً اگر ما مسأله ولایت فقیه را در قانون بگنجانیم و همیشه ولایت و سرپرستی فقیه مدّ نظرمان باشد. آن وقت قوانین و دستورات حکومت اسلامی به صورت دستورات الله در خواهد آمد، و دستورات واجب الاطاعه خواهد بود و ملت را به صورتی تربیت بکنیم که دستورات حکومت واجب الاطاعه باشد. در این صورت خدمتی به مردم و به اسلام کردیم که فکر مى‏کنم بالاترین خدمت‏ها باشد. در عرض این دو دقیقه‏ای که وقت دارم، بنده هم مثل جناب آقای کیاوش پیشنهاد مى‏کنم این پیش‏نویسی که مجاهدین انقلاب اسلامی چاپ کرده‏اند، مدار و معیار گفت و گوی ما در این مجلس باشد. مسأله دیگر به طور خلاصه این است که در روزنامه دیدم که قرار است کمیسیون‏هایی تشکیل شود و هر کمیسیون یک قسمت از قانون اساسی را به دقت مطالعه کند. بنده در این مسأله این اشکال را می‏بینم که همه آقایان به بررسی همه مواد قانون نخواهند رسید من احساس مى‏کنم راه صحیح این است که این کمیسیون‏ها نباشد و هر روز تعدادی از مواد قانون مثلًا روزی 5 تا 10 اصل معین بشود و آقایان تشریف ببرند شب درباره آن مطالعه بکنند و فردای آن روز آن اصول به شور گذاشته شود. والسلام و علیکم و رحمه الله و برکاته.
نایب رئیس- در سخنان دوستان پیشنهادهایی مربوط به آیین‏نامه داخلی هست که بعد از طرح آیین‏نامه مطرح خواهد شد. ولی خواهش مى‏کنم پیشنهادهایی را که مربوط به اصول قانون اساسی است، کتباً مرقوم بفرمایید و بدهید که آنها در اختیار گروه تنظیم کننده این پیشنهادها گذارده بشود و برای آینده در دسترس خودتان باشد، چون الآن هر چیزی که بفرمایید دقیقاًدر حافظه‏ها نمی‏ماند و بیشتر دوستان پیشنهادهایی داشتند که انتظار می‏رود تا امشب اینها را کتباًلطف کنند تا به گروه تنظیم کننده فرستاده شود. آقای دکتر آیت بفرمایید.
دکتر آیت- بسم الله الرحمن الرحیم. در مورد قانون اساسی بحث زیاد است که البته فرصت هم هست که در آینده بحث شود و در اینجا من چند مورد را که به نظرم خیلی مهم می‏آید و در قانون اساسی نیست یا ناقص است عنوان مى‏کنم و از نمایندگان محترم تقاضا دارم اینها را مدّ نظر قرار دهند. به خصوص آن‏که نمی‏خواهم مسائل جنبه شعاری داشته باشد، چون آن‏چه که مطرح مى‏شود یک قسمتش جنبه ایده‏آلی و شعاری دارد که می‏تواند در مقدمه قانون اساسی باشد، اما آن‏چه که در قانون اساسی به صورت اصل می‏آید قطعاً باید راه عملی اجرایش هم در نظر گرفته شود. انقلاب ایران بدون تردید لااقل دومین حادثه بزرگ جهان است بعد از
</section>
<section type="page" number="74">
ظهور اسلام. در عرض این 1400 سال، تلاشى به منظور پیاده کردن واقعى اسلام نشده البته تلاش شده ولى امکانش پیش نیامده. اولین مسأله‏اى که به نظرم مى‏رسد، جنبه جهانى بودن قانون اساسى است که در قانون اساسى باید اصل یا اصولى به این مسأله اختصاص داده شود به خصوص درباره وحدت مسلمین- اصلى که دولت‏ها مکلف باشند در زمینه مسلمین کار انجام بدهند و حتى وزارتخانه‏اى براى وحدت مسلمین تأسیس بشود، مسلمانانى که از اقیانوس اطلس تا اقیانوس کبیر سرزمین وسیعى را با منابع و ذخایر فراوان در دست دارند و مجهز به ایدئولوژى اسلامى هستند که مى‏توانند جاذبه شدیدى براى تمام ملل جهان داشته باشد و حتى اگر لازم باشد سازمان جهانى مسلمین شبیه سازمان ملل متحد درست کنیم که من اسم سازمان ملل را گذاشته‏ام دول نامتحد. براى این‏که ملل نیستند دول هستند و متحد هم نیستند، ولى انشاالله ما بتوانیم یک سازمان مسلمین جهانى تشکیل بدهیم. موضوع دیگرى که به همین مسأله مربوط مى‏شود، مسأله حمایت دولت جمهورى اسلامى ایران از انقلابات به حق جهانى به خصوص انقلاب اسلامى است. مطابق روایات و سنت پیامبر کمک به مسلمین و حتى غیر مسلمین واجب است. وقتى که گفته مى‏شود اگر فردى طلب کمک کرد و کسى به او کمک نکرد مسلمان نیست، بدیهى است وقتى مللى کمک خواستند، این وظیفه دولت اسلامى و سایر مسلمین است که به آنها کمک کنند، الآن وظیفه مردم مسلمان ایران و دولت اسلامى ایران است که به افغانستان و فلسطین و جاهایى شبیه اینها کمک کند و این صریحاً باید در قانون اساسى بیاید که ضمانت اجرا هم داشته باشد، که اگر دولتى تخلف کرد، بشود او را استیضاح کرد و از کار برکنار کرد و از او بازخواست نمود. یعنى کار جنبه شعارى نداشته باشد بلکه جنبه قانونى آن را هم در قانون اساسى در نظر داشته باشید. نکته دیگر در خصوص کسانى است که به ریاست جمهور یا نمایندگى مجلس یا مشاغل مهم دیگر انتخاب مى‏شوند. البته این را تذکر بدهم که در یکى از سخنرانى‏هایم گفته بودم آن‏چه مهم است این است که رئیس جمهور مسلمان الاصل باشد، ایرانى الاصل بودن در درجه دوم است. این مطلب را جراید معلوم الحال تحریف کرده بودند و گفته بودند که فلانى گفته است رئیس جمهور نباید ایرانى الاصل باشد. در حالى که بنده نگفته بودم نباید ایرانى الاصل باشد بلکه گفته بودم مهم مسلمان الاصل بودن است و راه باز گذاشتن براى این‏که سایر کشورها هم بتوانند به جمهورى اسلامى بپیوندند، اگر قرار باشد در ایران بنویسیم ایرانى الاصل و در عراق هم بنویسیم عراقى الاصل، این اتحاد هیچ وقت انجام نخواهد شد. مطابق پیش‏نویس قانون اساسى اگر على ابن ابیطالب (ع) زنده بود، نمى‏توانست رئیس جمهور ایران بشود چون نه ایرانى الاصل است و نه تبعه ایران ولى شاه سابق چرا، زیرا هم ایرانى است و هم ظاهراً مسلمان شناسنامه‏اى و سایر خصوصیات را دارد. مسأله دیگر در مورد رئیس جمهورى و نمایندگان مجلس و حتى صاحبان امتیاز جراید است که من پیشنهاد مى‏کنم در قانون اساسى گنجانده بشود، هیچ یک از کسانى‏که لااقل در این دوران 25 ساله از مرداد 1332 تا بهمن 1357 وزیر بودند یا نماینده بودند یا عضو حزب رستاخیز بودند و فعالیت داشتند و خودشان عضویت حزب رستاخیز را پذیرفته بودند، اینها حق نداشته باشند به مقامات حساسى از قبیل وزارت و نمایندگى مجلس و انتشار روزنامه بپردازند. اگر از اول انقلاب این مسأله عملى شده بود الان ما با اشخاصى که این مجلات معلوم الحال را منتشر مى‏کنند و یک موقعى ستایشگر دیکتاتورى بوده‏اند، رو به رو نبودیم. نظام اقتصادى اسلام مسأله مهم دیگرى است.
</section>
<section type="page" number="75">
نایب رئیس- آقاى آیت دو دقیقه دیگر وقت دارید.
دکترآیت- با توجه به وقت کمى که هست پیشنهاد مى‏کنم این اصل که اصل اسلامى است در قانون اساسى گنجانده شود. دولت اسلامى موظف به تأمین مخارج کسانى است که از عهده مخارجشان بر نمى‏آیند. این یک اصل اسلامى است که باعث مى‏شود از نیاز مردم استفاده نشود که آنها را استثمار کنند. والسلام علیکم و رحمه الله و برکاته.
نایب رئیس- آقاى فارسى بفرمایید.
جلال‏الدین فارسى- بسم الله الرحمن الرحیم. امیرالمؤمنین علیه السلام مى‏فرماید: «أَیُّهَا النَّاسُ إِنَّهُ مَنِ اسْتَنْصَحَ اللَّهَ وُفِّقَ وَ مَنِ اتَّخَذَ قَوْلَهُ دَلِیلًا هُدِیَ لِلَّتِی هِیَ أَقْوَمُ فَإِنَّ جَارَ اللَّهِ آمِنٌ وَ عَدُوَّهُ خَائِف».
1- در پیش‏نویس منتشر شده در فصل اول، 1- نوع حکومت ایران مشخص شده است: «نوع حکومت ایران جمهورى اسلامى است». حال آن‏که باید در اولین اصل قانون اساسى نوع «دولت» تعریف و مشخص گردد، به این دلیل که «حکومت» فرع بر «دولت» و یکى از عناصر تشکیل دهنده آن است.
2- در هیچ ماده‏اى از پیش‏نویس نوع «دولت» ایران مشخص نگشته است، حال آن‏که اولًا: در اصول حقوق عمومى، آن رشته از علم حقوق که موضوعش قانون اساسى و حقوق اساسى است دو مفهوم عمده وجود دارد که محور همه مباحث به شمار مى‏آید و مفهوم اولى آن «دولت» است. پروفسور رایسمن مى‏گوید: حقوق اساسى سه موضوع دارد:
1- تعیین شکل دولت. 2- شکل حکومت. 3- حدود حقوق دولت.
ثانیاً: در برخى از قوانین اساسى نوع دولت تعریف شده است، چنان که در دولت مکتبى شوروى به این ضرورت توجه شده و ماده اول قانون اساسى مورخ 5 دسامبر 1936 شوروى ماهیت آن دولت را مشخص نموده است و تصریح دارد که «اتحاد جماهیر شوروى دولت زحمتکشان است».
3- در دو اصل 5 و 6 «جمهورى اسلامى ایران» به معنى دولت و نه حکومت به کار رفته است.
مى‏گوید: «در جمهورى اسلامى ایران همه اقوام از قبیل ... از حقوق کاملًا مساوى برخوردارند» و «در جمهورى اسلامى ایران آزادى و استقلال از یکدیگر تفکیک‏ناپذیرند» بنابراین قبل از این دو ماده باید خود جمهورى اسلامى ایران به عنوان «دولت» مشخص گردد.
4- براى مشخص کردن دولت جمهورى اسلامى ایران ناگزیریم دو عنصر ملت ایران و وطن ایران را تعریف کنیم و این کارى است که نشده است. ضرورت تعریف این دو عنصر به این دلیل است که علماى حقوق اساسى و علماى حقوق بین‏الملل در تعریف دولت گفته‏اند که «یک سازمان سیاسى است که به وسیله جمعیتى به وجود آمده و قلمرو معینى داشته باشد» 1 به عقیده لوفور دولت عبارت است از: «گروه انسان مستقر در سرزمین معینى که از یک قدرت عمومى که مأمور حفظ منافع عمومى و تابع اصول حقوق است اطاعت کنند.» 2 ژرژ سل در تعریف دولت مى‏نویسد: «نظریه کلاسیک حقوق بین‏الملل، دولت را به عنوان یک ماهیت حقوقى و سیاسى متشکل از سه عامل: اجتماع ملى، قلمرو دولتى، و تشکیلات حکومتى تعریف مى‏کند». 3
507 .p .1950 ,talel ed euqidiruj noitan al :edalger ecram -1
719 .p .1955 essuo ral eidepolcycne -2
81 .p .1948 cilbup lanoitanretni tiord ed sruoc :ellecs -3

</section>
<section type="page" number="76">
بنابراین نخستین اصول قانون اساسى باید چنین باشد:
اصل 1- دولت جمهورى اسلامى ایران «دولت مؤمنان» است.
اصل 2- ملت مسلمان ایران واحدى تجزیه‏ناپذیر است به حکم آیه کریمه:
 «إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاعْبُدُون» جزئى از امت واحد اسلامى است.
اصل 3- مؤمنان در سراسر جهان اعضاى امت واحد و داراى دین، معبود، کتاب آسمانى، پیامبر و وطن واحد و حقوق متساوى و وظایف مشترکند.
اصل 4- سرزمین ایران واحدى تجزیه‏ناپذیر است و جزئى لاینفک از وطن امت ما یا «دارالاسلام» است.
اصل 5- (اصل 1 پیش‏نویس) نوع حکومت ایران «جمهورى اسلامى» است که ملت ایران در پى انقلاب اسلامى پیروزمندش در همه‏پرسى دهم و یازدهم فروردین سال یکهزار و سیصد و پنجاه و هشت هجرى شمسى با اکثریت 2/ 98% به آن رأى مثبت داده است.
5- در اصل دوم پیش‏نویس براى نظام جمهورى اسلامى یک پایه تعیین شده است که «فرهنگ اصیل و پویا و انقلاب اسلام» است و یک اتکاء که «ارزش و کرامت انسان و ...» است. چون نمى‏توان احتمال داد که این اتکاء چیزى جز همان پایه باشد بهتر است عبارت بدین شکل اصلاح شود و اصل 6 باشد:
اصل 6- نظام جمهورى اسلامى نظامى است توحیدى بر پایه فرهنگ اصیل و پویا و انقلابى اسلام که بر ارزش و کرامت انسان، مسؤولیت او درباره خویش و همنوعانش، نقش بنیادى تقوا در رشد او، نفى هر گونه تبعیض و سلطه‏جویى فرهنگى و سیاسى و اقتصادى و ضرورت استفاده از دستاوردهاى سودمند علوم و فنون بشرى در جهت التزام کامل به همه تعالیم الهى اسلام تکیه دارد.
در همین اصل یک بار از دین اسلام با واژه «فرهنگ» اسلام یاد مى‏شود و در آخر سخن از «ضرورت استفاده از ... فرهنگ بشرى» مى‏رود، و این خطایى فاحش است زیرا آن‏چه به حکم عقل و اسلام باید مورد استفاده قرار گیرد، علوم و فنون و تجارب بشر است، کافر باشند یا مسلمان، اما آن‏چه دین خوانده مى‏شود و شامل معتقدات و جهان‏بینى و بینش تاریخى و روابط و نظامات و احکام و قوانین است و اسلام بهترینش را آورده است، در «فرهنگ‏هاى بشرى» نوع بایسته و مطلوبش را نمى‏توان یافت مگر آن‏چه از فرهنگ ادیان آسمانى به آنها راه یافته باشد که در این صورت بهتر است از منبع اصلى و پاک اقتباس کرد، نه از مکاتب و مآخذ آلوده.
6- اصل 3 پیش‏نویس، مبناى حکومت اسلامى را معین مى‏نماید. آراء عمومى مبناى حکومت است و بر طبق دستور قرآن که «و شاورهم فى الامر» و «امرهم شورى بینهم» امور کشور باید از طریق شوراهاى منتخب مردم در حدود صلاحیت آنان و به ترتیبى که در این قانون و قوانین ناشى از آن مشخص مى‏شود، حل و فصل گردد.
این اصل که کیفیت «حکومت» را مقرّر مى‏دارد، با اصول 15 تا 19 که مجموعاً فصل سوم پیش‏نویس را تشکیل مى‏دهند، در ارتباط مستقیم است. مجموعه این اصول اولًا با اصول مسلم و ثابت اسلامى ناسازگارند و ثانیاً با همدیگر نمى‏خوانند، به این دلایل: هرگاه حق حاکمیت ملى که در اصل 15 از آن یاد و متعلق به همه مردم خوانده مى‏شود با «حکومت» که در اصل 3 آمده است، یکى باشد «حکومت» عبارت از کارى باشد که در نتیجه اعمال «حق‏
</section>
<section type="page" number="77">
حاکمیت ملى» به ظهور مى‏رسد اصل 3 با اصول 15 تا 19 پیش‏نویس ناسازگار خواهد بود، زیرا بر حسب اصل 3 مبناى حکومت، آراء عمومى است که از طریق مشاوره عموم مردم انجام مى‏گیرد، حال آن‏که کارهاى حکومتى یا اعمال قواى سه‏گانه مقننه و مجریه و قضائیه از طریق مشاوره عموم مردم و آراء عمومى انجام نمى‏گیرد و مخصوصاً کار حکومتى قضا چنین نیست وچنان که اصل 18 مى‏گوید: «به وسیله دادگاه‏هاى دادگسترى است» و اعمال قوه مجریه مطابق اصل 19 «از طریق رئیس جمهور و هیأت وزیران است» نه از طریق مشاوره عموم مردم و آراء عموم وچنان که اصل 17 همان پیش‏نویس صراحت دارد فقط گاهى ممکن است اعمال قوه مقننه در امور مهم که به سرنوشت کشور و مسائل بسیار مهم اقتصادى، سیاسى و اجتماعى مربوط باشد، از راه همه‏پرسى و مراجعه مستقیم به آراء مردم صورت گیرد.
از طرفى در اصل 15 «حق حاکمیت ملى از آن همه مردم است و ... هیچ فرد یا گروهى نمى‏تواند این حق الهى همگانى را به خود اختصاص دهد» و در اصل 18 بخشى از همین حق حاکمیت ملى به دادگاه‏هاى دادگسترى اختصاص مى‏یابد و در اصل 19 بخش دیگرش به رئیس جمهور و هیأت وزیران. بخش مقننه این حق حاکمیت ملى از طریق انتخابات توسط مردم مستقیماً به مجلس شوراى ملى واگذار مى‏شود و به طور غیر مستقیم دو بخش دیگر یکى به دادگاه‏هاى دادگسترى و دیگرى به رئیس جمهور و هیأت وزیران.
اما ناسازگارى با اصول مسلم اسلام در این است که حاکمیت و سلطه یا قوه قانون‏گذارى متعلق به آفریدگار است و منحصر به وى، و هر که ادعاى سلطه قانون‏گذارى بنماید یا آن را اعمال کند، مشرک است. «ان الحکم الا لله امرالا تعبدوا الا ایاه». بنابراین سلطه یا قوه قانون‏گذارى یا حاکمیتى که شامل چنین سلطه و حقى باشد از آن مردم و مردم مسلمان نیست تا طى انتخابات یا مشاوره به کسى یا کسانى واگذار کنند یا شخصاً به اعمال آن همت گمارند.
در نظام اسلام انسان یا مؤسسه قانون‏گذار نداریم از آنگونه که در جامعه‏هاى غیر اسلامى هست، بلکه «فقیه» یا قانون‏شناس نیستند بلکه انسان‏هایى متقى و عادل و مجاهدند و در ایمان و دین‏شناسى و تقوا و عدالت و جهاد سرآمد مردم‏اند. این مجلس مسلماً انتخابى خواهد بود چنان که تاکنون نیز هر مسلمانى شخصاً و آزادانه فقیه و مرجع خویش را اختیار و انتخاب مى‏کرد. در کنار مجلس فقیهان، مجلسى از متخصصان باید باشد که کار برنامه‏ریزى تمام وزارت‏خانه‏ها و انتخاب مسؤولان عمده اجرایى و ادارى را به عهده دارند. این مجلس توسط مردم انتخاب مى‏شود.
آن‏چه متعلق به مردم است در حقیقت، حق نیست بلکه وظیفه است. این وظیفه یا مسؤولیت عبارت است از شرکت در برنامه‏ریزى خدمات عمومى و سیاست داخلى و خارجى به ویژه از طریق انتخابات و انتخاب نمایندگانى که وکالتاً این کار و وظیفه را در مجلس برنامه‏ریزى به انجام مى‏رسانند و از طریق نظارت در کار آنان و کنترل و تصحیح کار آنان و ارشادشان و باز آوردنشان به راه راست اسلام که راه قسط و داد است. بدیهى است کار سیاسى و حکومتى مردم مشروط و مقید است به قرآن، سنت یا مکتب اسلام که عقیده و آیین و نظام اجتماعى و شریعت (یا مجموعه قوانین) مورد قبول و مورد ایمان مردم است از این رو، براى مشخص کردن نظام حکومتى ایران باید چنین اصولى در قانون اساسى قرار گیرد:
</section>
<section type="page" number="78">
اصل 7- حاکمیت و سلطه قانون‏گذارى ویژه ذات پروردگار متعال است که شریعتش را در قرآن و سنت به ودیعت نهاده و بیان داشته است.
اصل 8- مبناى حکومت، قرآن و سنت است.
اصل 9 قانون‏شناسى وظیفه فقیهان است که قوانین را از دو منبع شریعت- قرآن و سنت- استنباط و در شوراى فقیهان مدون و تصویب مى‏کنند. این مصوبات از مجلس فقیهان به دادگاه‏ها، مجلس برنامه‏ریزى (یا مجلس شوراى ملى) و مردم ابلاغ و تسلیم مى‏شود.
اصل 3 پیش‏نویس، باید اصلاح گردد و به صورت اصل 10 درآید بدین صورت:
اصل 10- آراء عمومى و شورا مبناى برنامه‏ریزى و اجرا و اداره است.
نایب رئیس- آقاى موسوى جزایرى بفرمایید.
موسوى جزایرى- بسم الله الرحمن الرحیم. اصل یک که مبین نظام حکومتى کشور است، اصل مادر است. کلیه اصول از آنجا سرچشمه مى‏گیرد و لذا در عرض سایر اصول نباید قرار گیرد. اصل اول باید به خوبى روشن شود زیرا در کیفیت سایر اصول اثر خواهد گذاشت. لذا به عقیده بنده حتماً باید اصل اول به صورت اصل مادر در معرض تجزیه و تحلیل قرار گیرد.
لذا بنده سخنم را به این قسمت اختصاص مى‏دهم و نتیجه‏گیرى مى‏کنم، گفتیم نظام ما جمهورى اسلامى است یعنى چه؟ این جمله مرکب است از دو کلمه: 1- جمهورى، 2 اسلامى.
اسلامى- یعنى کلیه قوانین و مقررات آن نظام باید اسلامى و مأخوذ از اسلام باشد، اعم از این‏که در زمینه اجتماعى باشد یا سیاسى یا اقتصادى یا غیر ذالک.
توضیحاً یادآور مى‏شوم که در اسلام دو دسته قانون وجود دارد. قوانین خاص مانند حرمت میگسارى، سرقت و ظلم.
قوانین عامه که در عرف فقها به آنها موارد فقیهه گفته مى‏شود. مانند اصل لاضرر و قاعده نفى سبیل و لزوم خودکفا شدن جامعه اسلامى به حکم آیه ... «وَ مَثَلُهُمْ فىِ الْانجِیلِ کَزَرْعٍ أَخْرَجَ شَطَهُ فَازَرَهُ فَاسْتَغْلَظَ فَاسْتَوَى عَلىَ سُوقِهِ یُعْجِبُ الزُّرَّاعَ لِیَغِیظَ بهِمُ الْکُفَّارَ وَعَدَ اللَّهُ الَّذِینَ ءَامَنُواْ وَ عَمِلُواْ الصَّالِحَاتِ مِنهُم مَّغْفِرَةً وَ أَجْرًا عَظِیمَا».
ضوابط و شرایط احکام، همه باید اسلامى باشد. در نامه به مالک اشتر مولى امیرالمؤمنین بیان فرموده است: خط مشى و نحوه اجراء قوانین نیز باید مأخوذ از اسلام باشد که در نامه مالک اشتر و آیات قرآن و روایات اسلامى هم موجود است.
اهداف و آرمان‏ها و ایده‏آل‏ها، همه باید از اسلام باشد نه از جوامع غربى و یا شرقى زیرا هر مکتبی ایده‏آلى دارد که سعى مى‏کند جامعه خود را به سوى آن سوق دهد مثلًا کمونیسم مى‏خواهد به سوى جامعه بى‏طبقه برود ولو با سلب آزادى و دولت سالارى و بردگى انسان‏ها. کاپیتالیسم مى‏خواهد جامعه را به سوى رفاه و آزادى مطلق اقتصادى ببرد و هیچ ضابطه و معیارى محدودش نمى‏کند. کاپیتالسم منجر به رفاه اقلیتى و محرومیت اکثریت و نظام ماشین سالارى و پول سالارى واریستوکراسى یعنى حکومت اشراف مى‏شود. اسلام ایده‏آلش به وجود آوردن جامعه خدایى است یعنى جامعه‏اى که در آن امت متکاملى تشکیل مى‏شوند که به سوى خدا و رضاء الله و لقاء الله در حرکتند.
الگوها، از نظر فردى شخصیت برجسته رسول الله (ص) و على علیه‏السلام و از نظر
</section>
<section type="page" number="79">
اجتماعى دوران حکومتى رسول اکرم (ص) و امیرالمؤمنین علیه السلام است.
منابع، قرآن کریم، نهج البلاغه، کتب روایت با اعمال اجتهاد مسلمات تواریخ. عقل و اجماع به شرط آن‏که اجماع واجد شرایط حجیت باشد نه آنچنان که در اصول چیزى بگوییم و در فقه چیز دیگر. این معنى کلمه دوم اسلامى.
جمهورى یعنى چه؟
جمهورى یعنى متعلق به توده مردم. اگر همه‏اش پیش‏ساخته و معین است، پس چگونه مردمى است؟ مردم در این نظام چه نقشى مى‏توانند داشته باشند؟ حاصل جمع دو کلمه چیست؟ بله این نظام در عین این‏که خدایى است و پیش‏ساخته اوست، مردمى هم هست، چگونه؟ با این توضیح که نظام اسلامى اختیارات ذیل را به مردم داده و به این ملاک مى‏توانیم بگوییم که نظام حکومت اسلامى جمهورى است.
1- در نظام مقدس اسلامى بعد از غیبت صغراى امام زمان علیه السلام مسؤولیت حکومت و تصدى امور مسلمین در انحصار فردى خاص یا خاندان مخصوصى نیست، بنابراین همه افراد ملت در صورتى که شرایط را در خود جمع کرده باشند و به اولویت رسیده باشند، حق حاکمیت را دارند.
2- تشخیص اولویت از لحاظ واجدیت شرایط اسلامى براى حکومت با اکثریت مردم است، درست است که خبرگان مستقیماً مسؤول این کار هستند، ولى آیا خبرگان را چه کسى معین مى‏کند؟ بالاخره احتیاج به اعتماد عمومى و نظر ملت دارد، شیاع.
1- در نظام اسلامى تمامى مردم ضامن اجرای نظام اسلامى هستند، به حکم «کلکم راع و کلکم مسؤول عن رعیته».
همه حق دارند بفهمند چه شده و چه مى‏شود و برنامه‏هاى جاریه کشور چیست و چگونه پیاده مى‏شود. البته انتقادات باید به صورت سازنده باشد، نه کوبنده.
4- نظام مقدس اسلامى حامى منافع طبقه خاصى نیست، بلکه حامى منافع عموم و توده است با این توضیحاتى که درباره نظام منتخب مردم دادیم، خیلى از اصول مذکور در پیش‏نویس قانون اساسى ناقص از آب درآمده و باید در آنها تجدید نظر کرد و چون مجالى نیست من به مهم‏ترین اصل مى‏پردازم و آن مسأله ریاست قوه مجریه است. پیش‏نویس موجود مى‏گوید هر کس که ایرانى و مسلمان باشد مى‏تواند رئیس جمهور باشد. آیا این با اصول اسلام سازگار است؟ آیا خدا زمام حکومت را به دست چنین شخصى داده و این دو شرط را کافى دانسته؟ هرگز! پس چرا پیش‏نویس قانون اساسى این را مبینى بر نظام جمهورى اسلامى کرده؟ عقیده ما در مورد رهبرى با الهام از شکل نظام حاکم. امام خمینى مادام الحیوة رهبر کشور است. صلاحیت ایشان از نظر همه مورد تأیید مى‏باشد، بنابراین بحثى در آن نیست بحثى که هست در این است که بعد از امام تکلیف چیست؟
نایب رئیس- آقاى موسوى جنابعالى دو دقیقه دیگر وقت دارید.
موسوى جزایرى- من هم مانند آقاى مراغه‏اى تقاضا مى‏کنم اگر آقایان اجازه مى‏فرمایند وقت بنده کمى تمدید بشود.
نایب رئیس- اگر نفر بعدى یعنى آقاى رشیدیان وقتشان را به شما بدهند، شما مى‏توانید ادامه بدهید.
</section>
<section type="page" number="80">
موسوى جزایرى- آقاى رشیدیان اجازه فرمودند.
نایب رئیس- بسیار خوب جنابعالى مى‏توانید ادامه دهید.
موسوى جزایرى- از جناب رشیدیان تشکر مى‏کنم. حدود قلمرو رهبرى کدام است؟ شرایط رهبر چیست؟ آیا بهتر است رهبرى قائم به فرد باشد یا شورایى؟
حدود قلمرو رهبرى:
با توجه به اصل ولایت فقیه که یک اصل اسلامى است، رهبرى مملکت باید نظارت و مراقبت بر قواى سه‏گانه را بر عهده گیرد زیرا تعیین قضات و تصدى امور حسبیه و استنباط احکام از شؤون مجتهد است. معنى رهبرى و نظارت بر قوة مقننه این نیست که تک تک تصمیمات قانون‏گذارها، ولو قوانینى که شوراهاى ده و شهر و استان تصویب مى‏کنند از نظر امام باید بگذرد، معنى رهبرى این است که امام طرح کلى بدهد مثلا حدود روابط سیاسى را با ممالک دیگر تشریح کند، روابط و بخش‏هاى اقتصادى کشور را به طور کلى به مجلس عرضه کند و جزئیات را بر عهده آنها بگذارد. بخش‏هاى امر به معروف و نظارت بر قوه‏ى مجریه و قوه‏ى قضائیه از میان روحانیت متعهد یا سیاسیون متدین تشکیل شود و از آنها گزارش بخواهد و همچنین نحوه نظارت، اسلام مى‏گوید قاضى باید مجتهد عادل باشد.
شرایط رهبرى در نظام حکومت اسلامى:
1- اعلمیت در فقه سیاسى.
2- اجتهاد در تمام ابواب فقهى.
3- شناخت دقیق سیاست‏هاى خارجى و جناح‏هاى سیاسى داخلى و چگونگى حل مشکلات سیاسى و اجتماعى.
4- تقوا و عشق به مکتب اسلام.
5- عظمت روح و داشتن روح ایثار و فداکارى.
رهبرى قائم به فرد باشد یا شورا- در پیش گفتیم امام خمینى مادام الحیوة رهبر این امت است پس از امام، مردم شورایى تشکیل مى‏دهند و انتخاب مى‏کنند به نام شوراى خبرگان که مرکب باشند از فقهاى سیاسى و سیاسیون متدین و اسلام‏شناس. شوراى مزبور قیام مى‏کنند به تعیین رهبر. اگر یک فرد واجد تمام شرایط مانند امام خمینى پیدا کنند، به او رأى مى‏دهند و اگر پیدا نکنند یک شورا انتخاب مى‏کنند فقط از فقهاى مبارز و متقى و سیاسى که حاکم بر سرنوشت کشور باشد و سپس چند کمیته نیز براى مشاوره انتخاب مى‏کنند در زمینه‏هاى مختلف سیاسى، اقتصادى، نظامى، اجتماعى، فرهنگى و غیره.
رابطه رئیس جمهور با امام یا شوراى رهبرى: من معتقدم که ریاست جمهور لزوم ندارد و بر فرض لزوم رئیس جمهور دومین شخصیت رسمى کشور است. حدود اختیارات رئیس جمهور بستگى دارد به نظر شوراى رهبرى.
نایب رئیس- آقاى رشیدیان 5 دقیقه از وقت جنابعالى باقى مانده است شما فقط 5 دقیقه مى‏توانید صحبت کنید بفرمایید.
رشیدیان- بسم الله الرحمن الرحیم. من معتقدم که باید آن آیاتى که به صورت اصل یا امر یا نهى یا تکلیف در قرآن آمده است به عنوان اصل کلى در قانون اساسى آورده شود و بعد در ذیل آن، مصادیق هم تا حدودى که امکان دارد، ذکر شود تا راه گم نشود. به هر حال‏
</section>
<section type="page" number="81">
هر اصلى را که در قانون اساسى عنوان مى‏کنیم باید به وسیله آیات قرآن و یا حدیث تضمین شود. یک مسأله دیگر که من عرض مى‏کنم این است که زمان بررسى قانون اساسى محدود نباشد و نامحدود هم نباشد تا مثل کشورهاى دیگر نشود که رفتند انقلاب کنند، دچار تحجر و مصیبت شدند و سال‏هاى سال طول کشید و اخلال کردند بلکه با همین خلوص نیت و الحمدالله که خلوص نیت با وجود این علما و فضلا و فقها حاصل است و امیدواریم کار کشورهاى دیگر که وقتى خواستند قانون اساسى بنویسند به قدرى طول کشید که موفق نشدند، اصلا به ذهن‏ها خطور نکند. مسأله این است که چون ما داریم سرنوشت آینده را تعیین مى‏کنیم و حتى ملت‏ها و کشورهایى که در حال انقلاب هستند، احتمالا از این قانون استفاده خواهند کرد و یک الگو خواهد شد باید دقت و وقت بیشترى صرف کنیم و یک مسأله دیگر که شاید ارتباط با قانون مدنى داشته باشد، ولى فکر مى‏کنم باید یک مقدار از وظیفه دولت اسلامى آینده‏اى را که روى کار خواهد آمد، این مجلس خبرگان تعیین کند، به عنوان مثال، مثلا چهره طاغوتى شهرها و چهره شرک آلود ملت را تا آنجا که امکان دارد از بین ببرد یکى مثلا شمالى و جنوبى بودن شهرهاست دیگر این‏که باید براى مستضعفین مسکن فراهم شود همان‏طور که امام هم این ضرورت را احساس کرده‏اند فرمان مى‏دهند و به قول آن دوست این دست گدایى نیست این دست برادرى و برابر کردن جامعه است» و فى اموالهم حق للسائل و المحروم» و براى محرومین حقى است، نه این‏که گدایى کند بلکه حق اوست بنابراین من معتقدم که باید یک وظایفى براى دولت تعیین شود. مسأله دیگر رسیدگى به ثروت‏هایى است که روشن نیست از کجا آورده‏اند این شرکت‏ها و مؤسسات خصوصى تا وجود دارند سؤال و اعتراض و خشم عقده‏ها و ریشه‏هاى فساد هم هست و باید تکلیف اینها به صورت انقلابى معلوم بشود و اگر مجلس خبرگان نتواند این کار را بکند مجلس شوراى ملى احتمالا سال‏ها آن را به تأخیر مى‏اندازد، باید به این مسأله رسیدگى شود. یک مسأله دیگر که باید در قانون اساسى گنجانده شود، آموزش و پرورش است که گفته شد دوره ابتدایى باید مجانى باشد باید این را منوط کنیم به قدرت دولت که تا آنجا که در ید قدرت دولت اسلامى هست آموزش و پرورش و تعلیم و تربیت و حتى رشد استعدادها و به اصطلاح نیروهاى انسانی را در جهت شکوفایى این استعدادها رشد بدهد و در حدیث و اخبار هم در این زمینه هست «طلب العلم فریضه على کل مسلم» یا «اطلبو العلم من المهد الى اللحد» اینها مسائلى است که نشان مى‏دهد تعلیم و تربیت در حدّ قدرت است و همچنین در حدّ مسائل اقتصادى و حتى یک جامعه ....
نایب رئیس- وقت شما تمام است.
رشیدیان- ى ک جمله عرض مى‏کنم و تمام مى‏کنم. در مسائل اقتصادى من عقیده‏ام این است که اصول کلى اقتصادى و حتى بعضى از جزئیات به وسیله کارشناسان اقتصادى اسلامى و کمک فقها در قانون اساسى اسلامى به زبان ساده آورده شوند تا همه بفهمند و آن عوام و آن زحمت‏کش و یا کارگر بتواند با این ابزار و قدرتى که قانون اساسى به دست او مى‏دهد در آینده حق خودش را مطالبه کند و رشد فکرى را به وسیله وسایل ارتباط جمعى که ضمانت اجرایى قانون اساسى است بیان و ظاهر کند چون اگر رشد فکرى نباشد هر قانون اساسى ولو هر قدر هم عالى و ایده‏آل باشددر بوته فراموشى خواهد افتاد.
نایب رئیس- آقاى رحمانى بفرمایید.
حسینعلى رحمانى بسمه‏تعالى. با اجازه از ریاست محترم و نمایندگان، در این‏
</section>
<section type="page" number="82">
موقعیت خطیر لازم مى‏داند عرایض ذیل به استحضار برسد:
حوادث مناطق کردنشین که در این روزها در شهرهاى پاوه و سنندج به وقوع پیوست در خور کمال تأسف است از دولت تقاضا دارد با قاطعیت رفتار و قواى انتظامى را موظف نماید که پوشش دفاعى خود را در منطقه افزایش دهد.
اطمینان دارم مردم غیور و مسلمان کردستان براى حفظ امنیت منطقه همکارى‏هاى لازم معمول خواهند داشت و در صورت لزوم در برابر توطئه‏گران و عمال سرسپرده استعمار نهایت تلاش را به عمل مى‏آورند.
از نقش مؤثر و انقلابى امام در مورد سرکوبى یاغیان ضد خلق و جنایتکاران مارکدار که موجب اعاده امنیت منطقه گردیده تجلیل و استقبال مى‏شود. ضمناً اطمینان دارد با انطباق کامل قانون اساسى با دین مترقى جاودانى اسلام حقوق تمام قشرهاى محروم کشور در سطحى عالى رعایت خواهد شد تا عموم ملت ایران با هر زبان و موقعیتى که دارند از حقوق مساوى و آزادى مشروع به طور کامل برخوردار و اختلافات طبقاتى فاحش در تمام سطوح مرتفع گردد. تأمین امنیت کامل مملکت در هر موقعیت لازم است و تمام مرزهاى ایران باید از پوشش دفاعى مدرن برخوردار باشد. چون رهبرى امام خمینى در جمیع مراحل انقلاب از لوازم لاینفک انقلاب و جمهورى اسلامى بوده، رهبرى امام در متن قانون اساسى منظور و بدین ترتیب قضیه‏ى ریاست جمهورى در مجلس خبرگان حل و احتیاج به انتخابات دیگرى نداشته و با سایر اصول قانون اساسى در معرض رفراندوم گذاشته شود و فقط براى تشکیل مجلس شوراى ملى اقدام دیگرى لازم خواهد بود.
1- قشرهاى بى‏درآمد و کم درآمد و بیوه‏زن‏ها و پیرمردهاى از کار افتاده و بى‏بضاعت و کودکان خردسال و بى‏سرپرست باید هر چه زودتر تحت پوشش قرار گرفته در سراسر ایران حداقل معیشت آنان تأمین و با ایجاد کار مناسب زندگى و معاش محترمانه آنان تأمین شود.
2- حمایت از بیچارگان و مستضعفین باید از مرز کشور فراتر رفته در سطح جهان به ویژه کشورهاى اسلامى بالاخص ممالک جنگ زده گسترش یافته و براى نجات هر چه زودتر آنان، انواع حمایت‏ها فراهم و ناله‏ى آنان وسیله‏ى دستگاه‏هاى داخلى و بین‏المللى به سمع مسؤولین برسد و حقوق بشر و سازمان‏هاى بین‏المللى را براى این مهم دعوت به نهایت همکارى نمایند.
3- براى تأمین معاش قشرهاى محروم مملکت از هر گونه هزینه‏هاى تجملى و تشریفاتى در سطح کشور خوددارى و سرمایه‏هاى مملکت را براى نجات مستضعفین و طبقات محروم به طور همه جانبه به کار بگیرند. مثلا از ساختن استخرها و میادین و بلوارهاى غیر ضرورى که مستلزم خرج‏هاى گزاف است در سطح مملکت خوددارى شود و با فروش وسایل تجملى در یک مقیاس وسیع موجبات رفاه طبقات محروم فراهم گردد.
4- حقوق کارمندان با اختلاف فاحشى که دارد عادلانه نبوده و باید تساوى حقوق اجرا شود و بین کارکنان زحمتکش محروم و طبقه‏اى که در رأس ادارات و وزارتخانه‏ها هستند اختلاف فاحشى نباشد و حداقل معیشت براى عموم منظور شود.
5- کارخانه‏ها به مناسبت در شهرها و قصبات و مراکز پخش و روستاها با توجه به استعداد محل‏ها و اهالى محل از حق تقدم برخوردار باشند.
6- راه‏هاى شهرها و روستاها هر چه زودتر به صورت ماشین‏رو و شن‏ریزى شده درآید تا با
</section>
<section type="page" number="83">
فراهم شدن امکانات نسبت به آسفالت آنها اقدام شود. و وسایل آمد و شد و تلفن بین شهرها و مراکز بخش دایر و به حسب استعداد محل‏ها وسایل آموزشى و پرورشى و بهداشت و فروشگاه‏ها احداث شود تا همه مردم ایران با سهولت بتوانند از امکانات مملکت به طور مساوى برخوردار گردند.
7- استعدادهاى اهالى روستاها که قابل شکوفا شدن براى تهیه نیروهاى انسانى ماهر مى‏باشند مانند دکتر، مهندس و نقشه‏بردار در حدود لزوم و ضرورت مى‏باشد، جهت بهتر ساختن محیطهاى روستایى باید مورد حمایت واقع و براى امورى که فعلا ضرورت دارد و کمبود احساس مى‏شود به خصوص دکترهاى عمومى عده‏اى از محصلین با استعداد را زودتر و بدون رعایت تشریفات دست و پاگیر براى این مهم آماده سازد تا وجودشان در سطح روستاها منشأ اثر واقع شود و مردم محروم روستا از رنج و هلاکت ناشى از دردها رهایى یابند.
8- وجوه اماکن متبرکه در صورت امکان و با توجه به اهداف عالیه اسلامى تا حد امکان براى تزیین اماکن و آن‏چه لزوم ندارد به کار نرود و در چیزهاى بى‏اثر چون مهمانسراهاى حضرتى به مصرف نرسد بلکه در سطحى وسیع به آن‏چه براى کشور که همه جاى آن متعلق به مقدسات امامى باشد و براى تأمین استقلال همه‏جانبه کشور و رفاه حال بندگان که اهم اهداف ائمه اطهار و اولیاء بزرگوار است به مصرف برسد و وجوه مزبوره بهترین هدف‏هاى قرآن را تأمین نماید.
9- جمیع منابع ثروت ملت از سنگ‏هاى معدنى چون آهک و گچ و مرمر و پولاد و منابع زیرزمینى چون نفت به صورت وسیع و همه‏جانبه مورد بهره‏بردارى قرار گیرد و چراگاه‏ها احیا و در اختیار ملت باشد و دامدارى و آن‏چه دخیل در ترمیم وضع مملکت است مورد رعایت کامل واقع شود.
10- جماعت زنان که عمر خود را در خانه‏دارى صرف و مشکلات زندگى را از هر جهت برطرف و با سعى و کوششى شبانه‏روزى موجبات رفاه و سامان یافتن زندگى را فراهم مى‏سازند از نتیجه تلاش خود استفاده‏اى ندارند و در هنگام طلاق و یا فوت شوهر زحمات او رعایت نمى‏شود، در حالتى که کار محترم است و قطعاً کار زن براى شخص شوهر نبوده بلکه به عنوان آن‏که خانه، خانه خودش است مبادرت به کار مى‏نماید پس عمل محترم او را باید در موقع خود منظور دارند.
11- براى کشاورزان روستایى که اکثریت مردم مستضعف ابران را تشکیل مى‏دهند، موجبات توسعه کشاورزى تأمین شود و املاک مالکین بزرگ و فئودال‏ها را طبق موازین صحیح در اختیار روستاییان قرار دهید چون فئودال‏ها با مکانیزه نمودن زمین‏ها، چراگاه‏هاى روستاها را که حق مسلم روستاییان است زیر و رو کرده‏اند و دامدارى را به ورطه سقوط برده‏اند و عرصه کشاورزى و بهره‏بردارى از زمین را بر روستاییان تنگ ساخته‏اند تا جایى که آنها را آواره شهرها کرده و جزء مصرف‏کنندگان درآورده‏اند. در صورت لزوم قدرت مکانیزه زمین‏ها را محدود نمایند و زمین از انحصار عده معدود درآید چون در رنج روستاییان محروم هیچ‏گونه شرکتى ندارند و فقط اهتمامشان بهره‏بردارى از زمین است و جز سالى چند ماه براى بهره‏بردارى نقشى در منطقه ندارند و سپس آنجا را رها کرده راه خوشگذرانى را پیش مى‏گیرند، در آورده و زمین را که با شخم مملوک نمى‏شود و احیا به حساب نمى‏آید و فقط ایجاد حق موقت مى‏نماید، از انحصار
</section>
<section type="page" number="84">
سود جویان بیرون بیاورند و با رعایت عدلى اسلامى نوبت استفاده به دیگران برسد که حق اولى آنها است چون شخم موجب حق بذرافشانى و برداشت محصول است و آنگاه زمین بلامانع است. زمین با شخم علاوه بر آن‏که احیا نشده، اماته شده و براى یک سال قابل کشت نیست پس چرا در انحصار همان عده که سال‏ها از آن بهره‏بردارى نموده‏اند بماند و دیگران براى همیشه حسرت‏زده از کنار آن بگذرند.
12- زمین‏هاى بایر شهرى و دهات فوراً ملى اعلام شود و دولت آن را تحت ضوابط معین در اختیار مردم بگذارد. نباید زمین را که حق شخصى نباشد به مجرد داشتن سند مالکیت که شرعاً موجب مالکیت نیست، با مهلت در اختیار صاحب سند بگذارد تا صاحب سند هم چنان زمین را قطعه قطعه و با دریافت قیمت از اشخاصى که در عرض او هستند، اکل به باطل را ادامه دهد و ملت بى‏جهت از دخالت در آنها محروم باشند، بلکه اشخاصى که زمین‏ها را خریده‏اند به سبب احیا مالک آنها شده‏اند و وجوهى هم که از اشخاص گرفته‏اند شرعا باید به صاحبان آنها استرداد شود.
13- چون اختلاف زمین‏هاى کشاورزى از اهمیت خاص برخوردار است و قانون‏هاى فعلى نمى‏تواند نسبت به آنها رسیدگى نماید و تصمیمات فورى اتخاذ شود، محکمه‏هاى انقلابى براى رسیدگى به وضع آنها در سراسر ایران تشکیل شود و تکلیف موارد اختلاف را روشن کند و قشر عظیم کشاورزان را از نارضایتى بیرون آورد و به حق خودشان برساند.
14- ارتش باید به صورت مجهز و مدرن درآید تا قدرت براى دفاع از کشور داشته باشد و مملکت را زیر پوشش زرهى خود درآورد.
15- روحانیت باید نقش صالح خود را در مقیاسى وسیع در سراسر ایران براى تعلیم اصول و فروع دین گسترش دهند و از وجود افراد صالح که به طور ضربتى و براى انجام وظیفه حاضر باشند با تأمین معاش آنان استفاده کنند و بدون توقع از مردم به کار خود مشغول شوند تا از این جهت نیز آموزش و پرورش به طور مساوى و معقول انجام شود و افراد غیر صالح را براى اشتغال به امور دیگرى راهنمایى نمایند. در پایان براى شادى روح شهداى پاوه و تجلیل از فداکارى‏هاى سپاه پاسدران و سایر قواى انتظامى تکبیر بگویید (نمایندگان تکبیر گفتند).
نایب رئیس- آقاى موسوى بفرمایید.
موسوى تبریزى- بسم الله المنتقم الجبار. به علت کمى وقت با اجازه آقایان عظام چند پیشنهاد و دو انتقاد دارم. اینجا حالا مکان مقدسى است و به اعتبار این مکان و محتواى این مکان‏ها دلسوزى مى‏کنیم و الا طاغوتیان و افراد غیر صالح و شرور و افرادى که غیر از منشأ ضرر چیزى نداشتند در اینجا تسلط داشتند. پس الان محتواى این مکان یک قدس عجیبى بر اینجا داده است حالا ببینیم این قداست که به محتواى این مکان داده شده، از کجا سرچشمه گرفته شده. این یک مطلبى از قضایا و قداست است که نهضت مقدس اسلامى ایران به دست ملت شریف و مبارز و به رهبرى قاطعانه امام خمینى به این مکان داده است و احتیاج به استدلال ندارد، لذا پیشنهاد اولى که مى‏کنم این است که در تمام صد و پنجاه و اندى اصول قانون اساسى که فعلًا بررسى مى‏کنیم روح دین اسلامى و روح تشیع و روح قرآن کما هو حقه مثل نخ در تسبیح دمیده شود براى این‏که این نهضت یک نهضت اسلامى است.
</section>
<section type="page" number="85">
پیشنهاد دوم بنده که رفقاى محترم هم صبح و هم الان فرمودند راجع به مسأله ولایت فقیه است و روى همین اساس است که چون نهضت ما یک نهضت اسلامى است پس قوانین ما باید مطابق با قوانین اسلامى باشد. و اساساً با ضوابطى که از قرآن و اخبار به دست آورده مى‏شود ما احتیاج به قانون اساسى دیگرى در مقابل قانون قرآن نداریم، در بعضى مواد قانون اساسى این جمله «مطابق احکام شرع یا قانون اساسى باشد» هست که به نظر من این غلط است، براى این‏که قانون اساسى ما یعنى ضوابطى مستفاد از قرآن و احادیث ائمه اطهار علیهم السلام و به دست آوردن این ضوابط کلى که بشر تحت آن زندگى کند، عبارت از فقیه جامع الشرایط است طبق آن روایت که «مجارالامور بید العلما بالله الامناء على حلاله و حرامه ...» این ضوابط را که مستفاد از قرآن است قهراً کسى که العالم، الناظر بالحدیث و مجتهد جامع الشرایط است، باید ناظر و عامل آن باشد، پس نتیجه ولایت فقیه کما هو حقه در پیش‏نویس قانون اساسى جمهورى اسلامى آن طور که باید و شاید «امور بید العلماء بالله الامناء على حلاله و حرامه» گنجانده نشده براى این‏که تمام قانون اساسى یعنى کلیات مستفاد از قرآن و احادیث و این کلیات، بینش فقیه است، پس فقیه در حق قانون اساسى و متن قانون اساسى و روح قانون اساسى که عبارت از همان ولایت فقیه است، آن طور که اخبار و فقهاى ما معین کرده‏اند، باید در این قانون اساسى گنجانده بشود. پیشنهاد سوم بنده این است که مدت بررسى قانون اساسى جمهورى اسلامى ایران که از طرف وزارت کشور 31 روز تعیین شده است، خیلى کم است، براى این‏که مى‏خواهیم اساس مملکت و اساس سعادت 35 میلیون به اضافه میلیون‏ها انسانى که بعداً خواهند آمد را بررسى و تدوین کنیم و به نظر ما این بینش و این آگاهى که در مردم مسلمان ایران پیدا شده است، این قانون الى انقراض عالم ان‏شاءالله پا برجا باشد، پس براى یک چنین قانونى 31 روز بررسى خیلى کم است.
پیشنهاد بعدى بنده این است که این اختیارى که در قانون اساسى جمهورى اسلامى به رئیس جمهور داده‏اند با موازین قرآن و موازین اسلامى و انسانى و علمى جور در نمى‏آید، چرا؟ چون ما باید دو مطلب را از هم جدا کنیم. اگر امروز امام بخواهد رئیس جمهور باشد- که حق مطلب هم همین است و واقعیت هم همین است که ریاست جمهورى را ایشان باید به عهده بگیرند- در مورد ایشان احتیاجى نبود که ما اینجا جمع بشویم چون هر چه ایشان به عنوان قانون اساسى یا قانون بگویند، 95 درصد ملت ایران آن را قبول دارند و تمام اختیارات مانند انحلال مجلس، عزل نخست‏وزیر و قواى ثلاثه مملکت در دست ایشان باشد چون هیچ ایرادى ندارد. حالا اگر بخواهیم رئیس جمهور را با آن ضوابط و خصوصیات و اوصافى که شخص امام دارد در مقام لفظ پیاده کنیم و ضابطه براى رئیس جمهورى در مملکت قرار دهیم، اشکالى ندارد که اختیارات مملکت در دست او باشد ولى هیهات این یک اشکال صغروى دارد چون الان از نظر روحانیت شیعه حساب مى‏کنیم یک چنین فردى مثل امام که اگر نگویم عدیم النظیر است، کم نظیر است. اگر بخواهیم با آن ضوابط رئیس جمهور درست بکنیم که بعد از حیات امام متصدى ریاست جمهورى بشود، این اشکال صغروى دارد که اگر همچو فردى خیلى کم پیدا مى‏شود نمى‏توانید با آن ضابطه یک فردى در ایران پیدا بکنید که خصوصیاتش با امام منطبق بشود و اگر بخواهید، رئیس جمهور از همین افرادى عادى مملکت با آن شرایطى که هست باشد باید مسلمان باشد، شیعه باشد، مرد باشد یا زن باشد على اى حال مطالبى است که باید
</section>
<section type="page" number="86">
بررسى بشود، آن وقت این اختیارات را به دست رئیس جمهورى دادن با این کیفیت این از همان سلطنت طاغوتى سر در مى‏آورد بعد از مرور چند زمانى. چرا؟ براى این‏که قانون مشروطه ایران در مقابل استبداد بوده، «ما فرمودیم!» بوده است. آن مشروطه‏اى که مرحوم آقاى نائینى کتابى در حقانیت او نوشته بود و مطابق موازین شرع بوده است و چون بند و بساطش خیلى محکم نبود، بعد از چند سال سر از استبداد درآورد، اگر رئیس جمهور با این اختیاراتى که در این پیش‏نویس قانون اساسى تعیین شده است، باشد (بعد از 10 سال، بعد از 20 سال، بعد از 30 سال، بهانه‏تراشى براى انحلال مجلس خیلى آسان هست) مى‏تواند براى انحلال مجلس بهانه بتراشد و براى برکنار کردن نخست وزیر وقت کارهایى که باید بکند، خیلى آسان است. در این زمینه یا باید با ضوابطى که شخص امام دارد آن را پیاده بکنند- روى کاغذ که این نمى‏شود فردش را پیدا کرد- یا باید رئیس جمهورى شورایى باشد مرکب از افراد صالح آن هم نه با این قدرت عریض و طویلى که در قانون اساسى قید شده است.
نایب رئیس- آقاى موسوى وقت شما تمام است.
موسوى تبریزى- اما انتقاد، البته صبح جناب آقاى مقدم مراغه‏اى یک مطلبى را فرمودند که اکثر مجلس خبرگان- این را براى خودم وظیفه شرعى مى‏دانستم تذکر بدهم- از علما تشکیل شده است در صورتى که تمام اقشار مبارزه کردند، تمام قشرها مبارزه کردند واقعاً مطلب حقى بود ایشان فرمودند از دانشگاهى، فرهنگى، بازارى، کارگر، دهقان و ... و ... و، تمام اقشار در این مبارزه سهیم‏اند. درست است ولى چه باید کرد در مقابل آن اعتمادى که ملت به روحانیت دارد؟ خود جناب مقدم مراغه‏اى ملاحظه فرمودند در تبریز که من و ایشان از تبریز انتخاب شدیم، در تبریز ما 29 کاندیدا از طرف حزب جمهورى اسلامى، و احزاب و گروه‏هاى دیگر داشتیم، 5 نفر اهل علم بودند، 24 نفر دکتر، دانشگاهى، فرهنگى و بازارى که یکى هم جناب آقاى مقدم مراغه‏اى بودند. چه کنیم که ملت از این 24 نفرى که از اقشار مختلف کاندیدا شده بودند، کسى را انتخاب نکرد؟ مار گزیده از طناب هم مى‏ترسد، آن اعتمادى که ملت به روحانیت دارد و آن اعتمادى که ملت به رهبر و روحانیت مبارز دارد، به هیچ کس دیگر ندارد. خود جناب مقدم مراغه‏اى بهتر مى‏دانند که چه جورى از تبریز انتخاب شده‏اند، پس على هذا اکثریت این مجلس را حضرات آیات عظام، بزرگان، آنهایى که واقعاً نواب امام زمان، شاگردان امام زمانند، انتخاب شدند. براى این‏که این انتخاب به توسط مردم شده است و مردم که طبق فطرت و غریزه خودشان به روحانى مبارز و متعهد عقیده دارند، این دیگر بحثى ندارد که چرا مثلًا اکثر نمایندگان مجلس خبرگان اهل علم شدند. با کمال معذرت یک مطلب دیگرى هم دارم که ان شاءالله در فرصت مناسب خدمتتان عرض مى‏کنم. و السلام علینا و على عبادالله الصالحین.
نایب رئیس- بلى همان‏طور که فرمودید چرا ندارد و حالا که ملت به آقایان فقها و علماى اسلامى و صاحب نظران در مسائل اسلامى به مقدار فراوان در این مهم اعتماد کرده است، به حدى که در شماره نمایندگان هم متجلى است بى‏شک این احساس به وجود آمده است و از خداى متعال مى‏خواهم که در برابر او و خلق او در ایفاى این مسؤولیت ان شاءالله سرافراز شویم. ضمناً برادرمان آقاى موسوى تبریزى در یکى از جمله‏هایشان گفتند آقاى مراغه‏اى مى‏دانند که چگونه انتخاب شده‏اند.
</section>
<section type="page" number="87">
باز تعریضى داشتند که بنده صبح هم خواهش کردم که هیچ یک از ماها از این‏گونه تعریض‏ها نداشته باشیم چون در شأن این مجلس و به خصوص در شأن روحانیت نیست. امیدوارم که دیگر این تعریض‏ها تکرار نشود، من برداشت خودم را عرض کردم. آقاى مؤبد رستم شهزادى بفرمایید.
مؤبد رستم شهزادى- به نام ایزد بخشاینده و بخشایشگر جهان. هیأت محترم رئیسه و نمایندگان ارجمند، بنده حقیر از روحانیون زرتشتى هستم. ما زرتشتیان از گروه‏هایى هستیم که خودمان را فرزندان اصیل این آب و خاک مى‏دانیم. از تاریخ گذشته ما اطلاع دارید آن کوشش‏هایى که در اشاعه فرهنگ و هنر و آیین و سنن ایران، تا اقصى نقاط جهان قدیم به عمل آورده‏ایم همه در تاریخ خوانده‏اید و مى‏دانید بعد از اسلام هم زرتشتیان تا آنجا که توانستند علوم و فنون خودشان را در رشته سیاست و کشوردارى و آمار و گنجورى در طبق اخلاص گذاشته پیشکش فرمانروایان مسلمان و عالم اسلام کردند. از پیغمبر اکرم است که فرموده سلمان فارسى از اهل‏بیت من است و از نزدیکان و دوستان من است. مى‏دانیم پیغمبر از نژاد عرب بوده و سلمان فارسى بود. وقتى پیغمبر فرمودند از اهل‏بیت من است خیلى بالاتر از این است که بگویند از بستگان و خانواده من است. بعداً در دوره خلفا اشخاصى چون برمکیان، فضل بن سهل‏ها، نوبختى‏ها خدمت بزرگى به عالم اسلام کردند. ما مانند شیعه‏هاى اولیه ظلم‏ها و ستم‏هاى زیادى از دست جباران روزگار دیدیم، در سیاه‏چالها انداخته شدیم و مردیم. با وجود این هر جا زرتشتیان در اثر فشار روزگار مهاجرت کرده یا به هند یا به پاکستان یا سایر نقاط رفته‏اند، این مهر میهن از دلشان برکنده نشده و ایران را آرامگاه پدران و خاک پیامبرشان مى‏دانند، اگر پولى براى وقف خواستند بدهند، مى‏فرستند به ایران، مدرسه درست مى‏کنند، بیمارستان درست مى‏کنند، آسایشگاه درست مى‏کنند و غیر از ایران ما هیچ کشورى که وطن ثانى خود بدانیم نداریم. در اینجا متولد شده و در اینجا بزرگ مى‏شویم و در اینجا خواهیم مرد. هنگامى که جمهورى اسلامى اعلام شد، امیدهایى که به وسیله حضرت آیت الله خمینى و سایر علماى عظام و نخست وزیر انقلابى داده شد، ما امیدوار شدیم که هر گونه تبعیضى که در گذشته بود از میان برود به خصوص وقتى که اعلام شد جمهورى اسلامى، جمهورى توحیدى بى‏طبقاتى خواهد بود، ولى حالا بدبختانه مى‏بینیم در قانون اساسى جدید، ما زرتشتیان و دیگر اقلیت‏ها از ایرانیان درجه دوم و یا حتى سوم قرار داریم. مثلًا ما را از چندین شغل محروم کرده‏اند، صدارت، وزارت، سفارت و قضاوت. در صورتى که همه مى‏دانیم جمهورى به نام جمهورى اسلامى است 99 درصد جمعیت ایران مسلمان هستند و اگر خواسته باشند رئیس جمهور انتخاب کنند، نخست وزیر یا وزیر انتخاب کنند خواه ناخواه مسلمان خواهد بود، پس آن قیود یا صفاتى که یک عده‏اى را در ظاهر محروم مى‏کند، بهتر است برداشته شود. مثلًا وقتى که مى‏گوییم رئیس جمهور باید ایرانى الاصل باشد ولى شاید تا آن زمان تابع ایران نباشد، این تابعیت ایران خیلى مهم است، ما ایرانیان ملیت خودمان را نباید فراموش کنیم خداى نخواسته اگر ملیت و اصالت نژادى خودمان را از دست بدهیم و در آینده دست توسل به دامان یکى از ملل عرب بزنیم که ما را بپذیرند، نخواهند پذیرفت و همیشه ایرانى در نظر آنها در درجه دوم ملیت قرار خواهد گرفت. پس در این قانون اساسى که جمهورى اسلامى پایه و اساس آن است باید ملیت ایرانى، ایرانیت و زبان فارسى، بیش از آن‏چه ذکر شده است ذکر بشود.
خواسته دیگر جماعت ما این است که طبق قانون اساسى، فقط حق برگزیدن یک نماینده‏
</section>
<section type="page" number="88">
در مجلس شوراى ملى داریم. حالا اگر یک نفر از اقلیت‏هاى مذهبى به وسیله یکى از احزاب به نمایندگى مجلس برگزیده شود آیا به این بهانه که شما فقط مى‏توانید یک نماینده داشته باشید، آن شخص از انتخاب به نمایندگى مجلس باید محروم باشد یا نه؟ دیگر این‏که هر جا یکى از اقلیت‏ها هستند در شوراى استان و شهرستان و دهستان آنجا هم باید آنها حق عضویت داشته باشند. عده زیادى از زرتشتیان نمى‏خواهیم که جزء اقلیت‏هاى مذهبى شمرده شویم زیرا یک وابستگى مخصوصى به برادران هم‏نژاد خود داریم. سنت ما، رسوم ما، آداب ما همه یکى است. وقتى ایرانى اسلام آورد به آسانى نام خدا و پیامبرش را عوض کرد. این آسان است ولى سنت خود و آداب و رسومى که از کوچکى به آن عادت کرده‏ایم به این آسانى نمى‏توانیم از دست بدهیم، این است که ایرانى دوباره نوروز را پذیرفت، مهرگان را پذیرفت، سده و بهمن‏گان را پذیرفت، احترم به نور و فروغ از سنت ما است وقتى که چراغ روشن مى‏کنیم صلوات مى‏فرستیم، در منازل متبرکه و زیارتگاه‏ها شمع روشن مى‏کنیم، چراغ روشن مى‏کنیم، اسفند و کندر دود مى‏کنیم و به قدرى این سنن در رگ و پوست ما همه، چه زرتشتى و چه مسلمان سرشته شده که مسلمان ایرانى را نمى‏شود با مسلمان عرب برابر دانست. پس تقاضاى من این است که اصالت خودمان را حفظ کنیم تا این اتحاد و یگانگى در بین ما حفظ شود و در پایان یک حماسه‏اى از روانشاد استاد پورداوود مى‏خوانم و مرخص مى‏شوم:
 گر مسلمان و نصارا و یا زرتشتیم همه از یک پدر و یک نسب و یک پشتیم‏
 در کف مام وطن گویى پنج انگشتیم تا که جمعیم به دندان اجانب مشتیم‏

ور پراکنده و خردیم، شکار آنان‏
نایب رئیس- آقاى مهندس سحابى بفرمایید.
مهندس سحابى- بسم الله الرحمن الرحیم. «وَ لَا تَکُونُواْ کالَّتىِ نَقَضَتْ غَزْلَهَا مِن بَعْدِ قُوَّةٍ أَنکَثًا تَتَّخِذُونَ أَیْمَانَکمْ دَخَلَا بَیْنَکُمْ أَن تَکُونَ أُمَّةٌ هِىَ أَرْبىَ مِنْ أُمَّة». از صبح امروز در این مجلس محترم از طرف برادران عزیزمان مطالب زیادى ابراز شد که اکثر آنها- اگر نگویم همه‏اش- در جهت نفى پیش‏نویس قانون اساسى بود یا اگر مستقیماً در جهت نفى نبود در جهت پیشنهاد طرح‏هاى جدید بود. بنده به سهم خود، لازم مى‏دانم مطالبى ولو به طور اجمال و کلى در این وقت کم درباره این پیش‏نویس و روحى که بر آن حاکم است به عرض برسانم. البته در اینجا منظور بنده این نیست که از تک تک اصول دفاع بکنم چون امکان دارد خیلى از اصول بالا و پایین بشود و اصلاحاتى در آن به عمل بیاید، ولى از روح کلى که در این پیش‏نویس مطرح بوده و راهنماى تنظیم کنندگانش قرار گرفته بوده، بنده این جور احساس مى‏کنم که باید به طور کلى عبارت است از یک سلسله از کلى‏ترین ضوابط و مقرراتى که بین عناصر دولت- دولت به همان معنایى که آقاى فارسى گفتند نه حکومت و نه هیأت دولت، دولت یعنى هیأت حاکمه- یا عناصر قدرت سیاسى و ملت تعیین روابط و تعهداتى که بین اینها برقرار مى‏شود و به صورت پیوندى یا عهدنامه یا میثاقى در مى‏آید، این را قانون اساسى مى‏گویند و این طرحى که الان در اختیار ما قرار گرفته یک چنین مجموعه‏اى است. خوب، وقتى مى‏گوییم بین عناصر قدرت سیاسى، بنابراین آن‏چه که در اینجا مطرح است و مسأله اصلى است، نحوه و کیفیت قدرت سیاسى در جامعه است. مبارزاتى که در صدر مشروطیت بود و منجر به قانون اساسى و مخصوصاً متمم قانون اساسى شد در آن موقع هم‏
</section>
<section type="page" number="89">
یک چنین بحث‏هایى که الان در بین جامعه ما هست مطرح بود. آن موقع تحت لواى دو شعار حکومت مشروعه و حکومت مشروطه مطرح شد و امروز تحت عنوان ولایت فقیه و مثلًا حکومت دموکراسى یا حکومت قانون اساسى و امثالهم. البته شاید بعضى حرف‏ها اختلاف داشت، ولى جوهر مطلب این بود و آن کسانى‏که در آن روز آن شمارها و یا آن اختلافات برایشان مطرح بود از این دیدگاه به مسأله نگاه مى‏کردند. این بحث مطرح بود که طبق آن پیشنهاد و قانون اساسى آن روز حکومتى بر مبناى قدرت مردم و حکومت و دولت زیر مراقبت و نظارت و انتخاب مردم تعیین بشود. آیا چنین حکومتى اطاعت و تبعیت از آن مشروعیت شرعى دارد یا نه؟ آن زمان این بحث مطرح بود و مى‏گفتند نه، این مشروعیت ندارد، بعضى مى‏گفتند مشروعیت دارد، این دعوا مدت‏ها طول کشید و اختلافاتى ایجاد کرد و فقهاى بزرگ شیعه و فقهاى بزرگ مکتب امامیه که در آن وقت حیات داشتند مرحوم آخوند ملا کاظم خوانسارى و مخصوصاً مرحوم نائینى اینها مسأله را از دریچه علمى و فقهى حل کردند. مسأله یک بار در آن موقع حل شده و اگر حالا ما دوباره این بحث‏ها را مطرح بکنیم یعنى برگشته‏ایم به سر خانه اول. از تجارب گذشته استفاده نمى‏کنیم و تجارب گذشته را دوباره مى‏خواهیم تجربه کنیم، طبق همان بحث‏هایى که شصت سال، هفتاد سال بین ما بود یعنى تفرقه و اختلاف که سرانجام یک قانون اساسى نوشته شد که عده‏اى به آن اعتقاد داشتند و عده‏اى اعتقاد نداشتند. دوباره مى‏خواهیم اینها را تکرار کنیم و این درست نیست چه فرد، چه جامعه، چه ملت در جریان زندگى خودش آن‏چه را که تجربه مى‏کند باید در زاویه محفوظات و مکنونات خودش نگه دارد و همیشه از آن تجربیات استفاده کند. دوباره هر چیزى را تجربه نکند. به فرمایش پیامبر اکرم «لا یلدغ المؤمن من حجر امرتین» عرض کنم مسأله‏اى که در آن زمان مطرح بود و مرحوم نائینى مخصوصاً در کتابشان این مسأله را پاسخ مى‏دهند که از دیدگاه اسلام و مخصوصاً مکتب شیعه حاکمیت مطلق از آن پروردگار است و خود انسان زیر بار حکومت و اطاعت از هیچ مقامى نمى‏تواند برود مگر پروردگار، اگر اطاعت از هر مقامى به جز پروردگار بکند، مى‏شود شرک و اما از آنجا که جامعه و کشور احتیاج به مدیریت و نظارت دارد و جامعه بدون حکومت و نظارت و مدیریت برقرار نمى‏ماند و حضرت على (ع) بارها تکرار مى‏فرمایند که مردم ناچار هستند که امیر یا مدیر و یا رئیسى براى جامعه‏شان داشته باشند، ولو فاجر باشد، برا کان او فاجرا، و این را تأکید مى‏فرمایند که خوب بودن حکومت ولو فاجرش بهتر از نبودن است، بنابراین در اینجا تناقضى و بن‏بستى پیش مى‏آید از یک طرف حکومت لازم و اجتناب‏ناپذیر است و از یک طرف اطاعت از چنین حکومتى شرک است. بعد مطرح شد که آن حکومت چگونه باید باشد، اولین جوابى که دادند این بود که بعد از مقام ربوبیت مقامى که قابل اطاعت انسان از او در امور اجتماعى و در امور فردى هست مقام انبیا و مقام عصمت است و مقام پیامبرانى است که به رسالت رسیدند یا نرسیدند یا به مقام عصمت، از نظر ما اینها هستند که قابل تبعیت هستند. بعد از آنها چى؟ بحث اصلى در صدر مشروطیت این بود که در زمان غیبت معصوم مردم باید چه بکنند، آیا حکومتى نداشته باشند یا به حکومت‏هاى ظلم و جور و استبدادى که در آن زمان بود و همیشه در جوامع هست تن به آن حکومت‏ها بدهند، یا حال که حکومت معصوم نیست به حکومتى که در راه معصوم باشد یعنى شباهت نسبى با حکومت داشته باشد تن بدهند. بعد بحث بر سر این موضوع پیش آمد که آن حکومتى که شباهت به حکومت معصوم داشته باشد، چگونه حکومتى است و راجع به این موضوع مرحوم‏
</section>
<section type="page" number="90">
نائینى دلایلى آورده‏اند که البته نمایندگان محترم اهل علم هستید و صلاحیت شما از بنده بیشتر است و از آن دلایل شما بیشتر اطلاع دارید و مى‏توانید قضاوت کنید که آن دلایل تا چه حدى درست است یا نیست. در هر صورت ایشان موضوع را این طور حل مى‏کنند و مى‏فرمایند «معصوم یک فرد است و به دلیل خصوصیات و خصلت‏هایى که به صورت طبیعى یا به صورت تربیتى که در وجودش هست، آنچنان بر وجودش مسلط است که نه این‏که هوش و شهوتى نداشته باشد، ولیکن آنچنان بر خودش مسلط است که وقتى تمام قدرت سیاسى جامعه در دستش باشد از آن قدرت سوءاستفاده نمى‏کند یا حفظ قدرت برایش هدف نمى‏شود، هدف را فراموش نمى‏کند. معصوم یک چنین قدرتى است». بعد ایشان مى‏گوید: در غیبت معصوم پیدا کردن چنین فردى حکم پیدا کردن کبریت احمر را دارد و چنین آدمى را ما نمى‏توانیم در بین افراد عادى بشر پیدا کنیم. پس ببینیم راهش چیست؟ ما باید آن کیفیتى که در نفس معصوم هست یعنى درونى است، ما باید صورت خارجى به آن کیفیت بدهیم یعنى آن قوایى را که در درون نفس معصوم وجود دارد و مى‏تواند از یک طرف قوه تدبیر و عقل و منطق دارد و از یک طرف قوه مراقبت و نظارت بر اعمال دارد و قوه اراده و اجرایى دارد و این قوا در عین این‏که هر کدام به موقع کار خودشان را انجام مى‏دهند در همدیگر هم دخالت نمى‏کنند یعنى در موقعى که فکر منطقى دارد مى‏کند و تدبیر عقلانى دارد مى‏کند آن موقع خشم و غضبش در این فکر مؤثر نیست یا عواطفش در آن فکر مؤثر نیست یا به عکس. پس ما بیاییم به این قوا که در درون نفس معصوم هست صورت خارجى و عینى بدهیم و در جامعه پیاده کنیم، بعد با استدلال‏هایى که ایشان مى‏کند سه نوع قوه در نفس معصوم تشخیص مى‏دهد، یکى قوه مسدده عاقله است که اینها تطبیق مى‏کند بر قوه مقننه و قانون‏گذار و یکى قوه رادعه و مانعه است که حمل مى‏کند بر قوه اجرایى و قوه قضاییه و مى‏گوید ما این قوا را بیاییم در خارج تشکیل بدهیم و حکومت را که در فرد معصوم خلاصه مى‏شد بیاییم در یک هیأت پیاده بکنیم که آن هیأت از این قوا تشکیل مى‏شود و بعد این قوا همه تحت نظارت آن مقامى باشند که پیامبر مى‏فرمایند:
 «لا یجتمع امتى على الخطا» چون احتمال خطا پیش از افراد و سازمان‏ها و نهادهاى منفرد خیلى کمتر است. احتمال خطاى یک جامعه یا یک ملت از دیدگاه پیامبر اسلام مخصوصاً امت اسلامى احتمال خطایش خیلى کم است. چنان که مى‏فرمایند: امت من بر چیزى اجتماع نمى‏کنند که خطا باشد. بنابراین آن مجموعه حکومت یا آن سه عنصر قدرت سیاسى را تحت نظارت این عاملى که کمتر خطا مى‏کند و احتمال خطایش کمتر است، در نتیجه در راه معصوم بیشتر هست قرار داده حالا این پیش‏نویس قانون اساسى بر این اساس است. اگر صحبت از حاکمیت در آن شده است، منظور از حاکمیت ملى، قانون‏گذارى در احکام شرعى نیست، چون قوانینى که در قوه مقننه مطرح مى‏شود، قوانین مربوط به مسائل روزمره مانند مسائل اقتصادى و سیاسى و اجتماعى با آن مسائلى که در متون شرعى یا در فقه شرعى یک عنوان خاص یا عنوان عام دارد، فرق دارد. مطالب روزمره‏اى است که مردم باید در بین خودشان حل کنند. حضرت على (ع) در موقع وفاتشان به مردم توصیه مى‏کنند. «اوصیکم بتقوى الله و نظم امرکم» یا باز به خود مردم مى‏فرمایند که امر یعنى مدیریت جامعه و نظم و نظام جامعه با خودتان هست. نظم و نظام یک مقدار مقررات و قانون نوشتن است، یک مقدار اجرا کردن و یک مقدار هم قضاوت کردن است و اینها چیزهایى است که در این قانون اساسى مبناى کار بوده و به هیچ وجه‏
</section>
<section type="page" number="91">
مغایرتى با ولایت فقیه ندارد. ولایت فقیه در امر استخراج احکام است، ردّ فروع بر اصول است. استخراج احکام فرض شرعى است ولى فقیه در مقام اجرا نیست. ولایت فقیه مرادف با این نیست که فقیه حتماً در اجراى سیاست و در توزیع قدرت سیاسى در جامعه عمل بکند و نظارت بکند، این مطلب نوشته نشده مضافاً به این‏که فقیه به سبب خصلت کارش از یک سلسله خصایص باید برخوردار باشد که این خصایص لازم هست، ولى براى یک فردى که حاکمیت سیاسى بر جامعه دارد کافى نیست، یعنى فردى که حاکم بر مسائل سیاسى جامعه هست و قدرت سیاسى را اداره و نظارت مى‏کند. از خصایص خیلى بالاترى باید برخوردار باشد، آنچنان کسى باید باشد که وقتى قدرت کامله انحصارى سیاسى و اقتصادى و نظامى در اختیارش قرار گرفت، منحرف نشود یعنى قدرت را به بیراهه نبرد یا برایش وسیله و هدف قرار نگیرد به این جهت این قانون اساسى مغایرتى با ولایت فقیه ندارد و ما نباید این دو را مقابل هم قرار دهیم و بى‏خود هم این را مطرح نکنیم که یا رئیس جمهورى بر طبق این قانون اساسى یا ولایت فقیه، نه، رئیس جمهور مى‏تواند کار خودش را بکند. فقیه هم وظایف خودش را دارد و تکالیف خودش را مى‏تواند انجام بدهد. یک نکته دیگر بود که اگر اجازه بفرمایید، ادامه بدهم.
نایب رئیس- وقت جنابعالى تمام شده است.
مهندس سحابى- بسیار خوب.
نایب رئیس- آقاى دستغیب بفرمایند.
دستغیب- سلام علیکم و رحمة الله و برکاته. بسم الله الرحمن الرحیم. بعد از سلام و درود به پیامبر بزرگ اسلام و ائمه هداة مهدیین، براى این‏که وقت آقایان را تضییع نکنم چند جمله کوتاه را یادداشت کرده‏ام، و عین همان را عرض مى‏کنم چون شرحش لزومى ندارد و وقت هم کم است و بسیارى از آنها را از صبح تا به حال توضیح داده‏اند، بنده به طور خلاصه عرض مى‏کنم. قبل از بیان نظریات خود درباره پیش‏نویس قانون اساسى دو نکته را باید به عرض نمایندگان واقعى ملت شریف ایران برسانم:
اول- بدانید آن‏چه باعث شد این پایگاه از دست دشمنان مردم نجات پیدا کند و به دست شما خادمین مردم بیافتد، مجاهدات مردم مسلمان در پناه الهام‏گیرى از تعالیم عالیه اسلام به رهبرى امام خمینى بوده است.
دوم- الان آبروى اسلام و قرآن و اصولًا مکتب در کار است، جهانیان نشسته و مى‏خواهند بدانند اسلام چطور اجرا مى‏شود و این عمل شما آقایان است که مى‏تواند جواب مثبت به آنها بدهد، لذا باید دقت و جدیت خستگى‏ناپذیرى بفرمایید و این مکتب الهى را به ایرانیان و جهانیان به صورت واقعى ارائه دهید. بنده نظریات خود را به طور کلى نسبت به پیش‏نویس قانون اساسى در سه قسمت عرض مى‏نمایم:
1- باید ابهام و گنگ بودن اصول را از بین برد. همان‏طور که ملاحظه مى‏فرمایید در آتیه موارد گنگ و قابل تأویل براى مغرضین زیاد است. مثلًا در اصل 7 هم همین طور، در اصل مربوط به ریاست جمهورى و مالکیت، تمام مجملاتى است که باید مفصلًا بیان شود، خلاصه باید از ابهام و قابلیت تأویل و تفسیرهاى مغرضین در آینده خارج گردد و آنچنان قانونى باشد که براى همیشه ملت ایران از دسیسه جنایتکاران در امان باشند و خیانتکاران نتوانند با آن تأویل کنند و ملت را به استثمار بکشند.
</section>
<section type="page" number="92">
2- نسبت به اسلامی بودن قوانین نظریات اینجانب در مسائل زیر خلاصه مى‏شود:
الف- در مجلس شورای ملی حتماً باید عده‏ای از فقها و مجتهدین باشند.
چنان‏چه در متمم قانون اساسی قبل هم بود که باید 5 نفر مجتهد حتماً در مجلس باشد تا اینکه این قوانینی که در مجلس تنظیم مى‏شود زیر نظر این 5 نفر باشد و به امضای آنها باشد، تا اسلامی باشد و واجب‏الاجرا گردد و قانونیت اسلامی پیدا کند. در اسلام اگر مجتهدین و فقها در مجلس نباشند و قانون‏هایی که تصویب مى‏شود آقایان امضا نکنند، این قانونیت ندارد، لزوم اجرا ندارد، یعنی بشرحق قانون گذارى برای بشر دیگر ندارد. اگر بشری ولو ضد باشد با هر مغز متفکر و قانوندانی جمع بشوند و بخواهند یک قانونی برای ملتی جعل کنند، عقلًا این حق را ندارند اصلًا بشر حق جعل قانون برای بشر دیگری را ندارد قانون گذارى کار خدا است. عقل مى‏گوید: که تو و او مساوی هستید هیچ بشری بر بشر دیگر حق حاکمیتی ندارد، حق فرمان ندارد هرکس می‏خواهد باشد، فیلسوف باشد، حقوقدان باشد هر که باشد هر نوع قانونی را که جعل کند قوه اجراییه ندارد، مگر با سر نیزه و اعمال دیکتاتوری و الا اگر با موازین عقلی باشد، بشر حق حکم و فرمان و قانون گذارى را برای بشر دیگر ندارد. مجلس شورای ملی هر قانونی را که تصویب کند این قانون به حکم عقل اجرا شدنی نیست، لزوم اجرا ندارد مگر همان‏طوری که عرض کردم با سرنیزه و زور دیکتاتوری باشد. وقتی قانونیت پیدا مى‏کند، وقتی به حکم عقل واجب مى‏شود که اسلامی شود و ملت اطاعتش کنند و بگویند این قانون خدایی که مجلس تصویب کرده و مجتهدین و فقها آن را امضاء کرده‏اند، با چنین عقیده‏ای زیر بار این اعتقاد بروند. (اگرچه نمی‏خواستم خارج از موضوع صحبت کنم که وقت آقایان بگذرد) اخیراً در شیراز چند نفر از رفقا ذکر می‏کردند راجع به گرفتن مالیات و دارایی که به اختیار خود ملت گذاشته شده است.
آنها نقل می‏کردند که وقتی به اداره دارایی رفتیم و آنها تعیین مقدار مالیات را به اختیار خودمان گذاشتند به آنها گفتیم که شما چه مقدار معین می‏کنید؟ مبلغی را معین کردند. گفتیم چون حکومت اسلامی است ما دو برابر می‏دهیم، نه اینکه کمتر بدهیم یعنی وقتی که قوانین اداره دارایی زیر نظر مجتهدین و فقها گذاشته بشود و موقعی که اسلامی باشد، بر هر مسلمان واجب است که اطاعتش کند و مثل الان که می‏بینید، شکر خدا ملت ایران فرمان امام را اطاعت مى‏کنند و جانشان را در این راه حاضرند بدهند اما زیر بار قوانین دیگر نمی‏روند. این ایمان و اعتقاد است که ملت را وامی‏دارد زیر بار قانون برود.
قانونی که امامشان مى‏گوید- که همان فقیه عادل باشد- قانون الهی است و می‏گویند حکم، حکم خدا است. خیلی معذرت می‏خواهم خارج از موضوع صحبت کردم. اینها واضحات است. در مجلس شورای ملی از فقها و مجتهدین حداقل 5 نفر باید باشند که ناظر باشند و قانون با نظر آنها تصویب شود و هیچ قانونی تا مجتهدین امضاء نکنند، قانونیت ندارد، یعنی قوه مجریه همراهش نیست چون ملت مسلمان زیر بار حکم بشری مثل خودش نمی‏رود و دیکتاتوری را قبول ندارد و غیر از حکم خدا، حکم دیگری را نمی‏پذیرد.
ب حق (وتو) ایراد گرفتن و انتفاد و احیاناً لغو مصوبات مجلس برای مرجع تقلید مسلمین منظور گردد. در قانون اساسی ذکر شود که مرجع تقلید حق اعتراض، حق انتقاد، حق عزل کردن را دارد.
3- از آنجایی که ما نمى‏توانیم اعتماد کنیم که در آینده افرادی همانند رهبر انقلاب فعلی‏
</section>
<section type="page" number="93">
نصیب ملت شود، لذا پیشنهاد ریاست جمهور را به شورای جمهوری تصحیح مى‏کنیم. البته با عضویت فقیه عادل در آن، که شخصی نباشد و جمهوری باشد به شرط اینکه یکی یا بیشتر از افراد این شورای جمهوری فقیه عادل باشد تا اینکه خلاصه جمهوری اسلامی باشد و آن‏چه که از این جمهوری صادر مى‏شود، حکم اسلامی باشد. با عضویت فقیه عادل و نیز انتخاب نخست‏وزیر و سایر وزیران و رؤسای قوای سه‏گانه و مسؤولان مهم قوای سه‏گانه باید توجه به اسلامیت و ایمان و فتوای نامبردگان باشد.
نخست‏وزیر و رؤسای قوای سه‏گانه و مسؤولان و فرمانداران نظامی ارتش اگر تقوا نداشته باشند این پست را نمی‏توانند اشغال کنند زیرا پست‏های مهم مملکتی تقوا، اخلاق و دین می‏خواهد نه فقط مثلًا فرض کنید مسلمان اسمی باشد. تقوایش مورد تصدیق اجتماع باشد و مردم او را مسلمان و باتقوا بدانند و به او اطمینان داشته باشند. حتی عقیده بنده این است که رئیس هر اداره‏ای باید این‏طور باشد و به طور کلی رؤسای ادارات باید تقوای اخلاقشان ثابت باشد. خیلی معذرت می‏خواهم اگر طول کشید. والسلام علیکم و رحمه الله و برکاته.
نایب رئیس- برادرمان در مطالبشان اشاره‏ای به ولایت فقیه کردند که من انتظار دارم ناطقین بعدی بیشتر توضیح بدهند. یکی از نمایندگان محترم یادداشتی فرستاده‏اند که خود من این توضیح را بدهم. به هر حال در همین جلسه باید توضیح داده بشود کوتاهترش این است که در دو جمله خود بنده توضیح بدهم که آقای سحابی شما ولایت فقیه را با فقاهت فقیه اشتباه کردید بعداً در مذاکرات مفصل خدمتتان توضیحات کافی خواهم داد. آقای بنی‏صدر بفرمایید.
بنی‏صدر- وقتی نماینده‏ای صحبت کرد یا نباید رئیس و سایر نمایندگان درباره آن توضیح بدهند و یا باید همه این حق را داشته باشند و از جمله تمام روز نمایندگان صحبت از ولایت فقیه کردند و کسی نگفت فقیهی که می‏تواند ولی باشد کیست؟ کجاست آن فقیهی که بتواند جامعیت امام را داشته باشد؟ و اگر چنین شخصی نیست باید مجموعه متصدیان قوای حاکمه فقیه صاحب صلاحیت تلقی شود.
نایب رئیس- صحیح است اتفاقاً خیلی به جا بود، همین را هم می‏خواهم اضافه کنم ولی به جاست که دوستان هم نوبت می‏گرفتند و این کار را می‏کردند. اینکه من توضیح دادم اصلًا یک اشتباه اصطلاحی بود که با دو کلمه من می‏توانستم توضیح بدهم بی‏شک آقای بنی‏صدر ما فرصت داریم که این مباحث را ادامه بدهیم و خود شما و دیگران هم صحبت بفرمایید تا اینکه آراء برخوردی سالم و سازنده پیدا بکند و به یک جمع‏بندی نهایی برسیم، خود من هم در این زمینه خیلی مطلب دارم که به موقع عرض خواهم کرد، آقای عرب بفرمایید.
عرب- بسم الله الرحمن الرحیم. چنان که بخواهیم کلیه افراد جهان را از نظر تعلیم و تربیت مطالعه کرده و بشناسیم، نسل نوپای هر زمان در هر مکان نمایانگر بدی و خوبی تعلیم و تربیت والدین آنها است. نامیدگان هر مجلس و یا شورای هر شرکت، سمت همان والدین را در برابر تعلیم و تربیت فرزند دارند، اگر فرزند با ادبی را ببینیم معیار سنجش و تعلیم و تربیت او، والدین او در کانون خانوادگی هستند و اگر یک فرد بی‏بند و باری را مشاهده کنیم، او آینه تمام‏نمای یک والدین بی‏نظام در زندگی است، با این تفاوت که بار سنگینی را آقایان نمایندگان این مجلس به عهده دارند. قانون اساسی که بنیان‏گذار خط مشی 30 درصد نسل حاضر و 70 درصد نسل‏های آینده است، هر قدر نیکوتر و اساس آن محکم‏تر گردد نمایانگر اعمال‏
</section>
<section type="page" number="94">
انسانی و نشان دهنده مغزهای تفکرآفرین شخصیت‏های والای این مجلس است و هر فرد در برابر تخصصی که دارد مسؤول است. بزرگ‏ترین مسؤولیت در این مجلس یا در هر مجلسی دیگر، شامل حال آیات عظام و فقهاء عالی مقام است. «أَطِیعُوا اللَّهَ وَأَطِیعُوا الرَّسُولَ وَأُولِی الْأَمْرِ مِنْکُمْ» پس در این صورت کارگر در رشته خود، مهندس در رشته خود، طبیب در رشته خود، ولی فقها مسؤولیت بیشتری دارند چون که فقها فرمان‏دهنده کل جامعه‏اند. در هر مسأله‏ای هر کجا کار هر فرد گیر افتاد، راهنمایان اصلی فقها و صلحا هستند، فقها هستند که معلمین جامعه‏اند و این نهضت را به این جا و به پیروزی نهایی رسانده و می‏رسانند. چطور به وسیله آیات عظام و چطور به وسیله یک رهبری قاطع و نابغه، انقلابی تاریخی و یک نهضتی به وجود آوردیم که نشان دهنده یک رهبری اصیل و یک ملت فرمانبردار در برابر رهبری قاطع است که تاریخ بشری جز نبی اکرم و ائمه هدی یک چنین انقلاب و چنین رهبری سراغ ندارد. انقلاب کبیر فرانسه را که مطالعه مى‏کنیم می‏بینیم پاسکال و ولتر و دیگران چنین انقلابی نکردند و یک چنین افرادی را هم نداشتند که ملتی سر تسلیم در برابر رهبری قاطع او و سایر آیات عظام فرود بیاورند و طاغوت و طاغوتیان را از بین ببرند، یک نمونه رفتار نیک والدین در برابر فرزند مطالعه کردن عناصر نوپا است. نمونه‏های دیگر آن در جو و در ارض و در عناصر دیگر نهفته است که زمانی که علم و دانش آن قدر پیشروی بکند که وسایل ضبط صداهای پراکنده‏ای که درجو زمین هست پخش کند و دستگاهی بسازد که صداهایی که در دل زمین و دیوارها است ضبط و پخش کند، متوجه می‏شویم که در هر زمان و در هر مکان چه عکس‏العمل‏هایی انجام شده است. اگر الان همان دستگاهی که عرض کردم اینجا موجود بود و در و دیوار و زمین و جو این مکان مقدس را زیر این دستگاه می‏گذاشتیم، متوجه می‏شدیم که چه افراد خونخوار و چپاولگر و متجاوزی بر این کرسی‏ها نشسته بودند و حقوق افراد ملتی را دستخوش لذایذ خود قرار داده بودند، یکی از این افراد را که بنده کاملًا می‏شناسم و با او رو به رو شده‏ام بزرگ‏ترین ظالم زمان، سپهبد امیر احمدی بود. افرادی که درباره این فرد ظالم مطالعه کرده‏اند، می‏دانند او چه شخص ظالمی بود. به طور خلاصه جوجه‏ای که در سال می‏خورد به طور مجانی از رعیت‏ها می‏گرفت و در چهارراه حسن‏آباد یک زمین بسیار بزرگی است که حتماً همه آقایان دیده‏اند، تماماً مال او است غیر از ساختمان‏هایی که در جاهای دیگر دارد و بنده نمی‏دانم و هفت ده در ورامین داشت که کلیه مردم را استثمار کرده بود. مباشری بدتر از خودش به نام عباس‏خان اسدی داشت شاهد عینی دارم که مردم را کور و داغ و زندان می‏کرد و فحاشی می‏کرد و اگر بانوان کشاورزان برای نان پختن خمیر درست می‏کردند خمیر آنان را در انظار مردم توی تنور می‏ریخت و رئیس یک خانواده را مورد فحاشی قرار می‏داد، چنین اشخاصی اینجا نشسته بودند و بنده یک نمونه‏اش را می‏شناسم، ولی از آنجایی که عرض کردم یک بار سنگینی به دوش فرد فرد ما هست برای سی درصد نسل حاضر و هفتاد درصد آن نسل آینده که نمایانگر افعال انسانی ما باشد، باید از حقوق هر فرد دفاع کنیم و بیانگر پایمال شدن حقوق هر فردی از افراد جامعه باشیم. آن‏چه که من در پیش‏نویس قانون اساسی مطالعه کردم، اصلی درباره قانون کار و نظام کارخانجات در آن ندیدم، البته به طور اجمال گفته است باید تبعیض از بین برود و مساوات برقرار شود ولی آن یک چیز کلی است که اگر ما بخواهیم به کلیات بپردازیم، جزییات همه می‏ماند. بنده پیشنهاد مى‏کنم مقررات استخدامی کلیه کارخانجات در سراسر مملکت اعم از ساعات کار و حقوق و مزایا و استخدام و بازنشستگی و بیمه با در نظر داشتن شرایط بدی آب و هوا باید زیر چتر و پوشش یک قانون قرار بگیرد. مگر چه فرق است بین شرکت‏
</section>
<section type="page" number="95">
بافت‏کار و دخانیات که کارگر دخانیات از مزایای قانون استخدامی کشور برخوردار باشد اما کارکنان شرکت بافت‏کار روزمزد باشند؟ مگر فرقی بین این کارگر و آن کارگر هست؟ مگر فرقی بین کارگر کارخانجات نساجی و راه‏آهن هست؟ مگر فرقی بین کلیه کارگران سراسر مملکت با کارگران شرکت‏های نفت و پالایشگاه‏ها هست؟
انسان‏ها از نظر صفات با هم تفاوت‏هایی دارند، ولی از نظر حقوق انسانی چه فرقی بین آنها است؟ یک فرد فقیه علمش به جای خود محفوظ، یک فرد عامی با یک فرد فقیه، یک فرد کارگر با یک فرد حاکم، یک چوپان با یک وزیر مگر از نظر حقوق انسانی با هم فرقی دارند؟
 «و خلقنا کم من ذکروانثی» قرآن می‏فرماید: چه فرقی بین اینها هست این عمال مزدوران و طفیلی‏ها و ستایشگران اربابان شرقی و غربی که آمدند و این مسائل تفرقه زا را بین اقشار کارگر و کشاورز و اصناف دیگر برای چپاول‏گری خودشان پیاده کردند، اگر این کارها را نمی‏کردند دست‏های رزمنده کلیه اقشار از چنگال یکدیگر بیرون نمی‏آمد و آنها پنجاه و چند سال به این ملت اصیل حکومت نافرجام خود را تحمیل نمی‏کردند.
نایب رئیس- آقای عرب دو دقیقه بیشتر وقت ندارید.
عرب- با اینکه خدمتتان عرض کردم کلیه تبعیضات بین قشر کارگر و کارمندان و بین شرکت‏ها از همین رهگذر است که تفرقه می‏اندازند، آنهایی که از پشت خنجر می‏زنند همه‏جا و همه وقت در لباس اسلام می‏آیند و به پشت اسلام خنجر می‏زنند ولی بحمدالله با رهبری قاطع امام خمینی و با پیروی اصیل ملتی قدرت‏آفرین کاخ کیهان‏خراش طاغوت و طاغوتیان را فرو ریختیم و حکومت قرآنی و اسلامی و ولایت فقیه را به خواست ذات اقدس پروردگار خصوصاً در جامعه ایران و در جوامع اسلامی عموماً پیاده خواهیم کرد. با عرض تشکر، بنده دیگر عرضی نداشتم.
نایب رئیس- وقت جلسه تمام است. دوازده نفر اسمشان در صورت هست آقایان: صافی، هاشمی‏نژاد، بشارت، خانم گرجی، سبحانی، اشراقی، سید جلال موسوی، سید جلال طاهری، خادمی، نوربخش، نبوی،
حایری یزدی و دکتر روحانی. در صورتی که فردا صبح آیین‏نامه داخلی مجلس مطرح شود نوبت این آقایان برای جلسات بعد از تصویب آیین‏نامه محفوظ خواهد بود.
3- پایان جلسه‏
نایب رئیس- دستور جلسه فردا، بحث درباره آیین‏نامه داخلی است که گروه منتخب آماده کرده‏اند و به جاست که تکثیر بشود و صبح زود آماده باشد که در اختیار آقایان گذاشته شود که مطالعه بفرمایند.
امیدوارم خداوند ما را هدایت و ارشاد کند. جلسه را ختم مى‏کنیم. جلسه آینده، فردا صبح ساعت 9 خواهد بود.
 (ساعت بیست جلسه ختم شد)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="5" title="جلسه پنجم">
<section type="page" number="97">
 صورت مشروح مذاکرات مجلس بررسى نهایى قانون اساسى جمهورى اسلامى ایران‏

جلسه در ساعت نه و ده دقیقه روز سی‏ام مرداد ماه 1358 هجرى شمسى‏
برابر با بیستم و هفتم رمضان المبارک 1399 هجرى قمرى به ریاست‏
آیت الله حسینعلی منتظری تشکیل شد.
<section type="list" numbers="4">
فهرست مطالب:
1- اعلام رسمیت جلسه و اظهار همدردی و تسلیت آقای رئیس از طرف کلیه نمایندگان مجلس خبرگان به مناسبت شهادت فرزند حجة الاسلام رحمانی‏
2- بحث درباره آیین‏نامه داخلی مجلس بررسی نهایی قانون اساسی.
3- اعلام تنفس به مدت چهل و پنج دقیقه و تشکیل مجدد جلسه‏
4- پایان جلسه‏
</section>
دبیرخانه مجلس بررسى نهایى قانون اساسى‏
</section>
<section type="page" number="99">
1- اعلام رسمیت جلسه و اظهار همدردی و تسلیت آقای رئیس از طرف کلیه نمایندگان مجلس خبرگان به مناسبت شهادت فرزند حجة الاسلام رحمانی‏
رئیس- اعوذ بالله من الشیطان الرجیم، بسم الله الرحمن الرحیم.
جلسه رسمی است. حوادث دلخراشی در پاوه و کردستان رخ داده، و بسیاری از برادران پاسدار و غیر پاسدار ما شهید شده‏اند و از جمله شهدا با کمال تأسف فرزند جناب مستطاب حجة الاسلام و المسلمین آقای رحمانی که یکی از منتخبین در همین مجلسند، ایشان هم به درجه شهادت نایل شده‏اند. این ضایعه همه ملت ایران را در سوگ و عزا فرو برده است و مجلس خبرگان هم از این حوادث متأثر و متأسف است. انتظار داریم همه ملت ایران برادران و خواهران وظیفه خودشان را انجام بدهند. مخصوصاً در تهران فردا عصر در مسجد عالی استاد مرحوم مطهری، یعنی همان مسجد سپهسالار سابق، مجلس ختمی برای شهدا است، انتظار داریم همه برادران و خواهرانی که قدرت دارند در این مجلس شرکت کنند. مجلس خبرگان هم مراتب تسلیت خودش را به حضرت ولی عصر عجل الله تعالی فرجه و به مراجع عظام مخصوصاً رهبر عالى‏قدر انقلاب حضرت آیت الله خمینی و همه ملت ایران و به بازماندگان برادران و خواهران پاوه و سایر نقاط کردستان که عزادارند عرض مى‏کند. ضمناً آقای صدوقی، دستغیب، مشکینی و دکتر روحانی به نمایندگی مجلس خبرگان در این مجلس فاتحه شرکت خواهند کرد و مراتب تسلیت و همدردی نمایندگان مجلس توسط آنان اعلام خواهد شد. اینک برای شادی روح شهدا تقاضا مى‏کنیم که آقایان یک حمد و سه مرتبه قل هوالله بخوانند.
 (در این موقع حضار در مجلس به پا خاستند و یک حمد و سه قل هوالله خواندند)
2- بحث درباره آیین‏نامه داخلی مجلس بررسی نهایی قانون اساسی‏
رئیس- موضوعی که در دستور جلسه امروز است رسیدگی به آیین‏نامه مجلس است. آیین‏نامه‏ای که هیأت دولت و آقایان محترم در شورای انقلاب تنظیم کرده‏اند، و منتشر شده در حقیقت سه قسمت است، یک قسمتش اموری است که انجام شده و خواهی نخواهی لازم بود که آنها انجام شود، مانند انتخاب هیأت رئیسه موقت و غیره، اینها کارهایی بود که باید انجام می‏گرفت که می‏دانیم انجام هم گرفته است. یک قسمت هم مربوط به انضباط داخلی مجلس و رعایت کردن وقت هنگام شروع و اختتام جلسه و این‏طور مسائل است، که ظاهراً احتیاج به رأی‏گیری ندارد و خواهی نخواهی باید یک نظامنامه‏ای برای حفظ انضباط وجود داشته باشد که آنها هم قابل بحث نبوده است. لذا راجع به آنها هم صحبت نشده است. اما آن‏چه اهمیت دارد و سبب شد که راجع به آیین‏نامه در مجلس تذکر داده و صحبت شود، راجع به نحوه رسیدگی و بررسی قانون اساسی است که در آن آیین‏نامه‏ای که آقایان تنظیم کرده بودند،
</section>
<section type="page" number="100">
کمیسیون‏هاى مختلفی در نظر گرفته شده بود و هر کمیسیون به یک قسمت از اصول قانون اساسی رسیدگی می‏کرد. راجع به این مسأله آقایان اعتراض داشتند و اعتراض به جایی هم بود. بنابراین بر حسب وظیفه‏اى که آقایان محترم به عهده بنده و چهار نفر دیگر از دوستان گذاشتند، دیروز نشستیم و دست و پا شکسته یک چیزی تنظیم کردیم که الان در اختیار آقایان گذاشته شده و حالا من تقاضا مى‏کنم هر کدام از این دوستان جناب آقای مکارم شیرازی و جناب آقای موسوی اردبیلی یا جناب آقای غفوری که داوطلب هستند، راجع به این اصلاحاتی که ما انجام داده‏ایم مستدرکاتش را بگوید. اول آقای مکارم داوطلب شده‏اند. بفرمایید.
مکارم شیرازی- بسم الله الرحمن الرحیم. آیین‏نامه‏اى که قبلًا تنظیم شده بود و در اختیار آقایان قرار گرفت، همان‏طوری که که جناب آقای منتظری فرمودند، یک قسمت‏هایی از آن مربوط به اداراه جلسات و امور انضباطی و طرز رأی گرفتن و مسائلی از این قبیل است. البته روی اینها باید رأی گرفته شود و رأی گرفتن عمومی آنها احتیاج به مقوله زیاد ندارد چون آقایان مطالعه می‏فرمایند و روی آن یک جا می‏توان رأی گرفت. اما دو الی سه قسمت در این آیین‏نامه بود که عوض شده و تغییر اصولی پیدا کرده، بقیه هم اصلاحات عبارتی و یک تغییرات مختصری است. حالا من تقاضا مى‏کنم به این سه قسمت توجه بفرمایید چون اساس اختلاف در این سه قسمت بود. در آیین‏نامه قبلی که حالا مورد رسیدگی قرار می‏گیرد. برای بررسی مواد و طرز رسیدگی به 151 ماده که در 12 فصل تنظیم شده است، طرز کار این بود که دوازده کمیسیون تشکیل می‏شد و هر فصلی از این فصول به یک کمیسیون داده می‏شد. بنابراین اگر بنده مثلًا در یک کمیسیون بودم یک فصل معینی از پیش‏نویس قانون اساسی را مورد بررسی قرار می‏دادم. فصل دوم مال کمیسیون دیگر بود و فصل سوم در کمیسیون دیگر بررسی می‏شد و به این ترتیب همه نمایندگان روی همه فصول بررسی نمی‏کردند، بلکه هر گروهی روی فصل معینی بررسی می‏کرد و این البته اشکالش روشن است، برای اینکه ما چگونه می‏توانیم در حالی که فقط روی یک یا چند اصل بررسی کرده‏ایم، روی تمام فصول رأی بدهیم؟ بنابراین ما باید تمام فصول را بررسی کنیم تا روی تمام فصول بتوانیم رأی پخته‏اى بدهیم. حالا ماهیت این مطلب عوض شد و به این صورت در آمد. البته این آیین‏نامه عبارتش باید عوض شود چون هم غلط چاپی دارد و هم غلط از جهت تنظیم مواد دارد و علتش هم این بود که کار یک هفته را مجبور شدیم در یک روز انجام بدهیم. ولی البته محتوای مطلب روشن است، بنده به اجمال محتوا را عرض مى‏کنم. ما چهار مرحله برای بررسی کردن این مواد پیش‏بینی کرده‏ایم که این چهار مرحله هر کدامش از دیگری جداست. یعنی اگر آقایان با یک مرحله‏اش مخالف باشند، با مرحله دیگر می‏توانند موافق باشند. حالا یکی، یکی این مراحل مطرح مى‏شود و رأی گرفته مى‏شود. اما مرحله اول، مرحله بررسی نظرات است که هشت کمیسیون تشکیل مى‏شود و آقایان در هشت گروه یا در هشت کمیسیون شرکت مى‏کنند. در مرحله بررسی نظرات، هر کمیسیونی دنبال تخصصش می‏رود. مثلًا بنده اگر تمایل دارم، در قسمت قوه مقننه می‏روم، و یا اگر تمایل و یا تحقق و یا مطالعاتی در زمینه معینی داشته باشم در کمیسیون مربوط به خود شرکت مى‏کنم و حتی در مورد نظراتی که دیگران داده‏اند، اگر لازم شد از بعضی از متخصصین برای شرکت در کمیسیون‏ها دعوت مى‏شود و به طور کلی هر کس در قسمت تخصصی‏اش بررسی و رسیدگی مى‏کند و نتیجه کار این کمیسیون‏ها چاپ مى‏شود و در اختیار همه قرار داده مى‏شود. در اینجا همه، همه مواد را بررسی نکرده‏اند، بلکه‏
</section>
<section type="page" number="101">
هر یک از هشت گروه، یک فصل را مطابق تخصصشان بررسی کرده‏اند. البته پیشنهادات و نظرات زیادی هم در روزنامه‏ها و هم به وسیله اشخاص رسیده که در دفتر مجلس موجود است و همه آنها طبقه‏بندی شده و آنها هم مطالعه مى‏شود. تا اینجا در واقع افکار عمومی و نظرات صاحب نظران و تخصص متخصصین رعایت شده و تنها محدوده افکار ما نخواهد بود، بلکه ما به افکار تمام ملت ایران و صاحب نظران احترام گذاشته‏ایم و همه را بررسی کرده و مى‏کنیم. این مرحله اول تشکیل کمیسیون‏هاى مقدماتی برای بررسی نظرات و افکار متخصصین است.
خامنه‏اى- جناب مکارم تفاوتشان را بفرمایید.
مکارم شیرازی- این مرحله مقدماتی در سابق نبوده است ولی الان ما دو سری کمیسیون داریم که عرض مى‏کنم. یکی کمیسیون مقدماتی است که کارش فقط جنبه بررسی نظرات است و کارش بررسی مواد نیست. در این مرحله هر گروهی روی محدوده تخصصش کار مى‏کند و نتیجه تمام افکار مبادله مى‏شود و در اختیار همه گروه‏ها گذاشته مى‏شود. مدت آن هم یک هفته پیش‏بینی شده است و تنها فایده این است که تخصص‏ها و افکار عمومی و افکار صاحب نظران و نظرات همه گروه‏ها که تا به حال حدود چهارهزار پیشنهاد و نظریه رسیده است، مورد استفاده قرار می‏گیرد. این مرحله، مرحله مقدماتی است. بعد می‏رسیم به مرحله دوم که مرحله اصلی است. در این مرحله مجموع نمایندگان که 73 نفر هستند به هفت گروه 10 نفری تقسیم مى‏شوند. بنابراین هفت کمیسیون خواهم داشت که در هر کمیسیون ده نفر عضویت دارند و سه نفر که از مجموع نمایندگان باقی می‏ماند، این سه نفر باقیمانده، شورای ارتباطی تشکیل می‏دهند، یعنی در میان گروه‏ها رابط هستند و وظایفی در آیین‏نامه به عهده اینها گذاشته شده است. در این مرحله مثلًا هر گروه هر روز بین 5 تا 10 ماده اول را بررسی و رسیدگی می‏نماید. بدین ترتیب همه گروه‏ها در کمیسیون خودشان، امروز روی آن 5 یا 10 ماده مطالعه مى‏کنند. و فردا همه گروه‏ها روی 10 ماده دوم بررسی و مطالعه مى‏کنند، و پس فردا همه گروه‏ها در 10 ماده سوم. به این ترتیب همه نمایندگان همه مواد را بررسی مى‏کنند و نتیجه بررسیشان با دلیل در یک یا دو صفحه به طور فشرده و مختصر و با اصلی که به جای اصل سابق پیشنهاد یا اصلاح مى‏کنند، نوشته مى‏شود. به این ترتیب موقع ظهر که جلسه گروه‏ها تمام شد نظرات این هفت گروه تکثیر مى‏شود و در اختیار همه قرار می‏گیرد. و ما شب نظرات همه گروه‏ها را در آن 5 یا 10 ماده مطالعه مى‏کنیم و به این طریق طبعاً همه آقایان از نظرات همه آگاه مى‏شوند و تفاوت‏هایش هم دیده مى‏شود و تحت مطالعه قرار می‏گیرد و فردا بعد از ظهر یعنی یک روز بعد، این مواد در حالی در مجلس عمومی مورد بحث و بررسی قرار می‏گیرد و به رأی گذاشته مى‏شود که ما روز قبلش روی هر کدام جداگانه در کمیسیون بحث کرده‏ایم و شب نظرات دوستان را نیز مطالعه کرده‏ایم. بنابراین یک آگاهی همه جانبه‏اى روی تمام مواد داریم و روز بعد که در اینجا مطرح شد از هر گروه یک نفر، یا اگر هم موافق و هم مخالف بود، دو نفر، که چون هفت گروه است، هفت تا دو نفر مى‏شود چهارده نفر و چهارده تا 5 دقیقه یا ده دقیقه می‏آیند اینجا بحث مى‏کنند و در پایان هم روی اینها رأی گرفته مى‏شود. بنابراین با توجه به تذکری که جناب خامنه‏اى دادند، تفاوت این مى‏شود که در مرحله دوم که مرحله اصلی است، همه ما همه مواد را یک روز قبل بررسی کرده‏ایم و همه ما شب روی همه نظرات مطالعه کرده‏ایم و فردا از هر گروه یک یا دو نماینده در اینجا بحث مى‏کنند و بعد رأی گرفته مى‏شود.
</section>
<section type="page" number="102">
بنابراین مرحله اول، مرحله کمیسیون مقدماتی است که جنبه تخصصی دارد و همه نمایندگان روی همه مواد مطالعه نمى‏کنند، بلکه هر کس روی مواد مربوط به تخصص خودش به مدت یک هفته کار می‏کند و بعد مطالعات به مدت یک هفته مبادله مى‏شود و این کار که تمام شد، مرحله دوم شروع مى‏شود. در این مرحله همه گروه‏ها در روز معینی تعدادی از مواد را مطالعه و بررسی مى‏کنند و نتیجه مطالعاتشان چاپ مى‏شود و عصر همان روز در اختیار همه نمایندگان قرار داده مى‏شود و شب روی آن مطالعه مى‏کنند. و اما مرحله سوم، طرح در جلسه روز بعد است و اینکه از هر گروهی یک موافق و یک مخالف می‏توانند صحبت کنند و بعد رأی گرفته مى‏شود.
پس مرحله اول کمیسیون‏هاى مقدماتی، مرحله دوم کمیسیون‏هاى بررسی، مرحله سوم رأی‏گیری است. اما یک مرحله چهارم هم هست و آن این است که سه روز آخر دوره مجلس تخصیص داده مى‏شود به تجدید نظرها و بررسى‏هاى مجدد. یعنی ممکن است ما ماده پنجاهم را که بررسی و تصویب کردیم بعداً متوجه شویم که در این ماده پنجاهم اشکالاتی بوده و آن را تصویب کرده‏ایم، زیرا هر چه روی مواد به جلو مى‏رویم، یک روشنی و آگاهی بیشتری پیدا مى‏کنیم. بنابراین نمى‏توانیم بگوییم آن چیزی که در روز اول و دوم و سوم تصویب کردیم این وحی منزل است. چه بسا در روز بیست و پنجم با بررسى‏هاى مواد، متوجه بشویم که یکی دو تا از آنها احتیاج به تجدید نظر دارد. پس آن سه روز آخر گذاشته شده است برای مواردی که شاید با بررسى‏هاى بعدی در پایان، نظر مجددی بر آن پیدا شود. البته اگر در آن سه روز نظر مجددی پیدا نشد، دگر بحث و بررسی نمى‏شود. ولی اگر روی ماده‏اى تجدید نظر به عمل آمد، چون همه مواد قبلًا بررسی شده اعلام مى‏شود که فقط این ماده باید اصلاح و به رأی گذاشته شود و فقط روی آن رأی گرفته مى‏شود. بنابراین با طی این چهار مرحله هر مسأله‏اى به صورت پخته و مطلوب حل خواهد شد. ملاحظه می‏فرمایید که این مهم‏ترین تفاوتی است که بین پیش‏نویس آیین‏نامه قبلی و آیین‏نامه جدید هست. خدمت آقایان این مطلب را هم عرض مى‏کنم که این چهار مرحله به تعبیر طلبگی خود ما از قبیل واجبات استقلالی است نه ارتباطی. یعنی همه این مراحل پیوسته نیست زیرا ممکن است آقایان بگویند که کمیسیون مقدماتی را احتیاج نداریم و بهتر است اول سراغ کمیسیون‏هاى مرحله دوم که همه مواد را همه بررسی مى‏کنند برویم و یا ممکن است آقایان بفرمایند که آن سه روز آخر لازم نیست. البته ما دلایلمان را برای لزوم چهار مرحله عرض کردیم. چون بالاخره ما باید از نظر متخصصین و این همه افکار و نظراتی که ملت ایران عرض کرده‏اند، استفاده بکنیم و برای اینکه خدای نکرده توهم انحصارطلبی نشود، در صورت لزوم از آنان برای اظهار نظراتشان دعوت خواهیم کرد.
منیرالدین حسینی‏هاشمی- نسبت به پیام مقدس حضرت امام خمینی درباره اینکه اگر در مسائل اسلامی اختلاف نظرهایی پیدا بشود باید نظریه فقها به طور قاطع متبع باشد، آیا در این آیین‏نامه یا آیین‏نامه‏اى که هنوز در سطح پیشنهاد است، پیش‏بینی شده است؟
مکارم شیرازی- راجع به اینکه فرمودید نظرات آقایان فقها در امور اسلامی باید به طور قاطع متبع باشد و در توصیه امام هم آمده است، جز در مرحله اول، ما پیش‏بینى دیگری در آن نکرده‏ایم. من فکر مى‏کنم که در همان مرحله استفاده از تخصص‏ها، بتوانیم مسأله را حل کنیم.
</section>
<section type="page" number="103">
با وجود این اگر آقایان لازم بدانند که افزوده شود «چنان‏چه در مسائل اسلامی اختلاف‏نظرهایی پیدا بشود، باید نظریه فقهای اسلام متبع باشد» البته اضافه کردن یک چنین ماده‏اى مانعی ندارد ولی برای این قبیل کارها جز در کمیسیون‏هاى مقدماتی چیزی پیش‏بینى نکرده‏ایم. و اما اجازه می‏خواهم که دو تفاوت دیگر را که باقیمانده عرض کنم. تفاوت اول در نحوه بررسی بود و اما یک تفاوت دیگر هم هست و آن این است که چه تعداد رأی برای تصویب یک ماده یا برای رسمیت جلسات کافی است. در پیش‏نویس نوشته شده بود و در اینجا هم نوشته شده که برای رسمیت جلسات دو سوم از مجموع 73 نفر، که مى‏شود 50 نفر کافیست. ولی ظاهراً 49 نفر هم برای رسمیت جلسه کافی به نظر می‏رسد اما برای تصویب مواد در پیش‏نویس آیین‏نامه قبلی نوشته شده بود نصف به اضافه یک از 73 نفر که 38 نفر مى‏شود. بعضی از دوستان عقیده داشتند چون قانون اساسی است و باید محکم کاری بشود، نصف به اضافه یک یعنی 38 نفر برای تصویب کافی نمی‏باشد، بلکه مقیاس تصویب را باید همان دوسوم مجموع نظرات بگیریم یعنی برای تصویب هر ماده 50 رأی داشته باشیم. ولی خودم با این موافق نبودم، برای اینکه اگر ما با 50 نفر جلسه را رسمی اعلام بکنیم و بخواهیم یک ماده را تصویب بکنیم باید 50 رأی بیاوریم. ولی در غالب روزها نمى‏توانیم 50 رأی بیاوریم، آن وقت چه بکنیم؟ بلاتکلیف می‏مانیم. بنابراین اگر برای تصویب مواد به 38 رأی اکتفا و قناعت بکنیم عدد کمی نیست چون ما نصف به اضافه یک عده حاضر در جلسه را نمی‏گوییم بلکه نصف به اضافه یک مجموع نمایندگان را می‏گوییم که 38 نفر مى‏شود، ولی خوب بعضی از برادران که در کمیسیون تشریف داشتند، آنها اصرار داشتند که محکم کاری کنید و هر ماده‏اى را که می‏خواهیم تصویب کنیم. حداقل 50 رأی داشته باشد، ولی من فکر مى‏کنم ممکن است عملًا مشکلاتی داشته باشد (یکی از نمایندگان- مسلماً اگر 50 نفر بشود، خیلی خوب است.) و اما تفاوت سومی که هست این است که آیا همان 31 روزی که پیش‏بینى کرده‏اند کافیست؟ و اگر ما نتوانستیم قانون اساسی را حتماً در 31 روز تصویب کنیم این مدت قابل تمدید است؟ در آیین‏نامه جدید دوستان ما به اتفاق آراء این‏طور تصویب کردند که در صورت نیاز تا ده روز قابل تمدید است یعنی 31 روز به اضافه ده روز. البته تمدید مدت به اختیار آقایان است و می‏توانند درباره آن تصمیم بگیرند، مهم تفاوت این سه مطلب است، که از اهم مواد چهارگانه اول، در زمینه بررسی مسائل می‏باشد. (یک نفر از نمایندگان- در آن مرحله اول تخصص احکام از تخصص موضوعات جدا شده است؟) ملاحظه می‏فرمایید که 12 فصل پیش‏نویس در 8 فصل خلاصه شده که روی هر موضوعی می‏توان از افراد و صاحب نظران استفاده کرد و مانعی ندارد. مقیاس الگو است.
یکی از نمایندگان- بالاخره متنی که مورد بررسی است، کدام است؟
مکارم شیرازی- حالا آقایان بحث مى‏کنند که متن پیش‏نویس باید مطرح شود یا متن‏های دیگری که پیشنهاد شده است؟ در واقع اینجا ما یک متن فرضی ارایه کردیم، که این الگویی بود که عرض کردم.
رئیس- نکته اول که باید به آقای مکارم تذکر داده شود، این است که ایشان رعایت اصطلاح اصل با ماده را بکنند زیرا در قانون اساسی اصطلاح اصل را به کار می‏برند و ماده نمی‏گویند. موضوع دیگر اینکه در مرحله اول قهراً هر قسمت به متخصصین رجوع مى‏شود که فقها و علما هم از متخصصین هستند و ما این موضوع را قبلًا مطرح کردیم. ضمناً بنده متوجه نشدم که آقای مکارم‏
</section>
<section type="page" number="104">
این موضوع را تذکر دادند یا نه که می‏توانیم متخصصین خارج از مجلس را در هر کمیسیون دعوت کنیم، و با آنها شور بکنیم و استخوان‏بندی و زیرسازی آن متنی که بناست بعداً در کمیسیون‏ها مورد بحث قرار بگیرد، در همان هفته اول استخوان‏بندیش تهیه بشود که ضمن این کار ممکن است حتی متن عوض بشود، که همه اینها باید در همان هفته اول انجام بشود. اصولًا هفته اول، هفته مقدماتی است برای اینکه تصمیم گرفته شود که استخوان‏بندی اصول چه جور باشد. یعنی نوشته‏هایی که از افراد راجع به قانون اساسی آمده است، بررسی بشود و با متخصصینی که خارج از مجلس هستند، تماس گرفته شود و از آنها دعوت بشود تا اول استخوان‏بندی آن متنی را که می‏خواهیم طرح کنیم، تهیه بشود که در کمیسیون‏هاى بعدی آن را ملاک قرار بدهیم. بنابراین بعضی از اعترافات آقایان وارد نیست. تذکر دیگر اینکه خواهش مى‏کنم اگر آقایان نظری دارند، وقت بگیرند و بیایند صحبت بکنند. برای اینکه اگر بنا باشد همه بخواهند از سر جایشان و بدون ترتیب صحبت بکنند اینجا به صورت مدرسه خواهد شد. بنابراین ضرورت ایجاب مى‏کند که قدری هم رعایت مقررات بشود. آقای موسوی اردبیلی بفرمایید.
موسوی اردبیلی- بسم الله الرحمن الرحیم. دیروز در کمیسیون نظر برادران این بود که چون متن خیلی گویا نیست، دو نفر از اعضای کمیسیون توضیحاتی بدهند. چون بنده هم عضو کمیسیون آیین‏نامه اول بودم. هم عضو کمیسیون این آیین‏نامه هستم، در حالی که برادرمان جناب آقای مکارم توضیحات کافی فرمودند، من عرایضی مى‏کنم شاید عرایض من کمک کند به اینکه مقداری از مطالب روشن شود. همه آقایان استحضار دارند که منظور از تشکیل چنین مجلسی، بررسی مواد قانون اساسی است. در مورد این مواد دیروز هم در کمیسیون صحبت بود و برادرانی که در اینجا متصدی امور مجلس هستند، گفتند شصت جزوه به عنوان پیش‏نویس قانون اساسی به مجلس رسیده است. بنابراین پیشنهادات یکی و دو تا و سه تا نیست. حالا کدام یک از آنها را ما باید مطرح کنیم، این مسأله‏اى است که مثل اینکه آقای مکارم نظرشان این بود که احاله به مرحله بعدی بشود. در این بررسی‏ها، یک پیش‏نویس داریم- حالا هر چی می‏خواهد باشد- در این پیش‏نویس موادی داریم و علاوه بر آن نظراتی هم داریم که از خارج آمده، که باز آقایان گفته‏اند در حدود 4 هزار نظریه هست. نظرات خود آقایان هم هست و ممکن است از متخصصینی هم که در خارج از این مجلس هستند استمداد بشود. برای مجموع این کارها در آیین‏نامه اول پنج شور تشکیل شده بود. سه شور عمومی، و دو شور در کمیسیون. لیکن در این آیین‏نامه که دیروز تنظیم شد، جمعاً چهار شور در نظر گرفته شده که دو شور آن کمیسیونی و دو شور آن عمومی است. در آیین‏نامه اول هر دو شور مربوط به کار کمیسیون تخصصی بود. حالا من اسمش را نمی‏دانم تخصصی بگذارم یا نه، براساس تقسیم بود. یعنی آقایانی که در کمیسیون‏ها شور می‏کردند، در هر دو مرحله هر کسی یک مقدار از این اصول هشت‏گانه را شور می‏کرد، و در شور عمومی مجلس، تمام مواد را بررسی می‏کردند.
در آیین‏نامه‏اى که دیروز برای کار کمیسیون تنظیم شده است، برای شور کمیسیون اول یک هفته وقت تعیین شده که در عرض این یک هفته هر کمیسیونی یکی از فصول را با توجه به نظرات رسیده بررسی مى‏کند که از این لحاظ شبیه کمیسیون‏هاى پیشنهادی در آیین‏نامه اولی‏
</section>
<section type="page" number="105">
است و باز به همان نحو تخصصی است. در آیین‏نامه اول، کار کمیسیون در شور دوم این‏جور بود که هر کمیسیون وقتی گزارش خودش را داد، در مجلس رسیدگی مى‏شود و باز همان مواد برای شور دوم به همان کمیسیون برمی‏گردد. اما در این آیین‏نامه این‏طور است که وقتی آن کمیسیون‏ها هفته اول تمام شد، نتیجه مطالعات همه کمیسیون‏ها، در اختیار کمیسیون‏هاى دیگر قرار می‏گیرد، و اما کار کمیسیون‏هاى دوم دیگر تخصصی نیست، بلکه هر کمیسیون مواد را از اول بررسی مى‏کند. حالا هر روز به مناسبت آن مواد، ممکن است یک روز یک ماده بررسی شود، ممکن است یک روز پنج ماده بررسی شود. بنابراین در کمیسیون‏هاى دوم همه مواد در همه کمیسیون‏ها بررسی مى‏شود. این روح تفاوت ما بین آن قسمت آیین‏نامه اول با آیین‏نامه دوم بود که به عرض آقایان رسیده. و اما در مورد کمیسیون اول که اسمش کمیسیون مقدماتی است توضیحی عرض کنم. در این کمیسیون چون امکان نداشت که همه مواد را همه آقایان با همه نظرات وارده رسیدگی کنند، طبعاً آن را همانند همان آیین‏نامه اول، تخصصی‏اش کرده‏ایم. و اما برای شور سوم که در این آیین‏نامه هم هست، سه روز آخر در نظر گرفته شده که احیاناً اگر نظرات جدیدی آورده شد، به آنها رسیدگی شود. پس در آیین‏نامه فعلی که حالا مطرح است، طبعاً نمایندگان که هفتاد و سه نفر هستند، تقسیم مى‏شوند به هشت کمیسیون، و سه نفر هم به رأی مجلس برای رسیدگی به کارهایی که کمیسیون‏ها دارند، و برای هماهنگی آنها و تقسیم کمیسیون‏ها و تعیین افراد و کارهای دیگر انتخاب مى‏شوند. اگر این آیین‏نامه تصویب شود، طبع کار این جور خواهد بود که مثلًا امروز یا فردا بعد از تصویب آیین‏نامه آقایان به هشت کمیسیون تقسیم خواهند شد و از حالا که یک هفته دیگر ما شور عمومی نداریم هر کس موضوع خود را انتخاب مى‏کند، بعد می‏رود در اتاق کمیسیون، نظرات رسیده را می‏گیرد و اگر احیاناً لازم بود متخصصین را از خارج مجلس دعوت مى‏کنند و نظر آنها را راجع به آن قسمتی که انتخاب کرده‏اند، می‏خواهند. پس هفته اول برای تشکیل کمیسیون‏هاى مقدماتی است وآخر هفته، همه کمیسیون‏ها نتایج مطالعاتشان را تکثیر کرده و در اختیار همگان قرار می‏دهند. هفته دوم که شروع شد، آن ترکیب کمیسیون هشت‏گانه بهم می‏خورد و کمیسیون‏هاى هفت‏گانه تشکیل می‏گردد. یعنی برای هر کدام از کمیسیون‏هاى هفت‏گانه ده نفر انتخاب مى‏شوند و سه نفر هم به عنوان رابط مشغول تهیه مقدمات کار خواهند شد. هفته دوم که شروع شد، مواد را از اول به تعیین آن سه نفر و تصدیق و تأیید هیأت رئیسه مجلس در اختیار این کمیسیون‏ها قرار میدهند. از هفته دوم هر روز دو جلسه داریم به این ترتیب که پیش از ظهرها جلسات کمیسیون‏ها است و بعد از ظهرها جلسات عمومی مجلس خواهیم داشت. پیش از ظهر هر کمیسیون این مواد را با در نظر گرفتن نتایج کمیسیون مقدماتی مجدداً مورد بررسی قرار می‏دهند و ظهر نتایج را تکثیر مى‏کنند و در اختیار دیگران می‏گذارند و بعد از ظهر روز بعد، مورد شور عمومی قرار می‏گیرد و تصویب مى‏شود و تمام مى‏شود. فقط سه روز آخر برای تجدید نظر خواهد بود. بنابراین روز اول هفته دوم طبعاً پیش از ظهر کمیسیون‏ها که کارشان را تمام کردند، نتایج کارشان را در اختیار یکدیگر قرار می‏دهند و چون بعد از ظهر آن روز جلسه عمومی نداریم، نمایندگان آن نتایج را که در جلسه فردا بعد از ظهر در جلسه عمومی مطرح مى‏شود، مطالعه مى‏کنند. اما از روز دوم هفته دوم هر روز پیش‏ازظهر و بعد از ظهر جلسات عمومی داریم. یعنی پیش‏ازظهر جلسات کمیسیون‏ها است و بعد از ظهر جلسات عمومی است.
</section>
<section type="page" number="106">
البته باید وقت طوری تنظیم بشود که این کارها در مدت یک ماه تمام بشود ولی اگر تمام نشد با تصویب آقایان می‏توانیم مدت مجلس را تمدید کنیم. توضیح دیگری که می‏خواستم بدهم این است که البته مدت کمیسیون‏هاى مقدماتی یک هفته است. اما هفته دوم که شروع شد، دیگر یک هفته نیست و ممکن است سه الی چهار هفته ادامه پیدا کند، تا بحثهای لازم انجام شود. فقط هفته اول جلسه عمومی نداریم و از هفته دوم پیش از ظهرها کمیسیون و بعد از ظهرها جلسات عمومی داریم. اما راجه به اینکه رسمیت جلسه با چه تعداد باشد و همچنین اینکه تصویب اصول با چند رأی باشد که آقای مکارم هم فرمودند، اینها هم یک مسائل مهمی است که دیروز هم در کمیسیون نتوانستیم در این موارد به توافق برسیم. در آیین‏نامه اول به این معیار حساب شده بود که رسمیت جلسه با دوسوم 73 نفر به اضافه یک نفر، یعنی با 50 نفر باشد و تصویب اصول با نصف مجموع نمایندگان به اضافه یک باشد، که مى‏شود 38 نفر. البته نظر بعضی از دوستان در ابتدا این بود که این تعداد زیاد است و نصف به علاوه یک عده حاضر در جلسه کافیست. البته مثل اینکه این نظر درست نیست، برای اینکه ممکن است حاضرین در جلسه 50 نفر باشند و نصف به اضافه یک 50 نفر مى‏شود 26 نفر، که چون 26 نفر تعداد کمی هست، کمی موجب ضعف قانون مى‏شود. به این دلیل به نظر رسید که همان نصف به علاوه یک مجموع نمایندگان باشد. البته در کمیسیون بعضی از رفقا که اکثریت هم با آنها بوده و سه نفر بودند، گفتند که دوسوم از مجموع نمایندگان باشد که تقریباً 49 یا 50 نفر مى‏شود. البته از نظر مستحکم بودن به نظر می‏رسد هر چه رأی بیشتر باشد مستحکم‏تر است. اما اینکه عملی هست یا نیست؟ به نظر می‏رسد که عملی نیست. حالا اختیار با آقایان است که هر کدام را خواستید نسبت به آن تصمیم بگیرید و احیاناً ممکن است نظر ثالثی که هیچ کدام از اینها هم نباشد، ولی بهتر از اینها باشد مورد نظر آقایان باشد و پیشنهاد بفرمایند.
رئیس- از آقایان خواهش مى‏کنم اگر نظری داشتند قبلا وقت بگیرند و بعد بیایند صحبت بفرمایند. موضوع دیگر اینکه از فرمایش آقای موسوی اردبیلی استدراکاتی به نظر می‏رسد. از جمله اینکه در هفته اول که مربوط به تخصص است، مسأله قبل از ظهر و بعد از ظهر مطرح نیست، زیرا ممکن است آقاین 24 ساعته کار بکنند یعنی هم قبل از ظهر و هم بعد از ظهر و هم شب، چون در حدود 4 هزار پیشنهاد و در حدود شصت مورد هم طرح‏های پیشنهادی راجع به قانون اساسی از طرف ملت ایران تا حالا به مجلس رسیده که همه اینها باید مورد بررسی قرار بگیرد و چون در اموری که جنبه تخصصی دارد مثلا در قضاوت با قضات بیرون و در امور فقهی با فقهای بیرون می‏خواهیم تماس بگیریم، در این یک هفته باید خیلی زیاد کار بکنیم. و اینکه ایشان فرمودند پیش از ظهر کمیسیون دارند و بعد از ظهر راحتند، این جور نیست بلکه 24 ساعته در هفته اول مشغول کار هستند. تذکر دوم اینکه هر وقت آقایان نظری داشتند وقت بگیرند و صحبت بکنند. در غیر این صورت نظم مجلس به هم می‏خورد.
طاهری- چند تا شور داریم؟
رئیس- چهار تا شور، آقای دکتر شیبانی بفرمایید.
دکتر شیبانی- بسم الله الرحمن الرحیم. در این محضر محترم باید کاری کنیم که مشمول آیه «لم تقولون ما لاتفعلون» نشویم. سروران محترم مستحضر هستند که بنده در ولایت فقیه شکی ندارم، ولی خواهش مى‏کنم به نکاتی که عرض مى‏کنم بذل توجه بفرمایند. این بنده که‏
</section>
<section type="page" number="107">
اینجا صحبت مى‏کنم. اگر در مبارزات اخیر سهمی دارم نمی‏خواهم از نظر اینکه این حکومت جبار و ظالم محمدرضا را تا حدی احساس کرده‏ام خودستایی کنم، بنابراین برای خودم وظیفه می‏دانم توضیحاتی بدهم تا مبادا دوباره مسائلی و اشکالاتی پیش بیاید که تجدید همان جور و ظلم بشود. نکته‏اى که قابل تذکر است این است که با توجه به اینکه ولایت فقیه را قبول داریم، موقعی که امام شورایی را به نام انقلاب معین مى‏کنند که قوانینی را بررسی بکنند، رأی این شورا متبع است. البته این وظیفه شورا است که از خودش دفاع بکند، ولی توضیحی که من می‏دهم.
رئیس- آقای دکتر شیبانی موضوع بحث در اطراف آیین‏نامه بود. چرا شما سراغ شورای انقلاب رفتید؟
دکتر شیبانی- اجازه بفرمایید. من می‏خواهم بگویم آیین‏نامه شورای انقلاب آورده از این آیین‏نامه بهتر است.
یکی از نمایندگان- اگر مطرح می‏شد، مجلس به آن رأی می‏داد.
دکتر شیبانی- درست است که مجلس به آن رأی می‏داد، ولی من می‏خواهم راجع به آن آیین‏نامه توضیحی به عرض نمایندگان محترم برسانم.
رئیس- اجازه بفرمایید من یک مطلب را بگویم شاید آقای دکتر شیبانی هم قانع بشوند. آقایان مطمئن باشند ما آن قانون اساسی را که در آن مسأله ولایت فقیه و مسأله اینکه تمام قوانین براساس کتاب و سنت نباشد، اصلًا اینجا تصویب نخواهیم کرد، بلکه ما یک قانون اساسی تصویب خواهیم کرد که ملاک آن مسأله ولایت فقیه باشد و همچنین اساس حکومت و ولایت، به دست فقیه مجتهد عادل اعلم اتقی باشد و زیر بنای تمام قوانین هم کتاب و سنت پیغمبر صلی الله علیه و آله و ائمه اطهار خواهد بود. اصلا اگر پایه یک طرح قانون اساسی براساس این مسائل نباشد، از نظر ما ساقط و بی‏اعتبار است. این را آقایان مطمئن باشند. (دکتر شیبانی- خیلی متشکرم) ملت ایران که آقایان و علما را انتخاب کرده‏اند برای این است که تشخیص داده‏اند علما در مسائل اسلامی تخصص دارند، بنابراین معلوم مى‏شود ملت ایران اسلام را میخواهند. اگر هم بر فرض کسی بگوید چنین قانون اساسی آخوندی است، بله ما آخوندیم، آخوندی باشد، ولی ما میخواهیم صد درصد اسلامی و براساس ولایت فقیه باشد. آقای دکتر شیبانی مطمئن باشید. حالا اگر شما راجع به آیین‏نامه توضیحی دارید، بفرمایید.
دکتر شیبانی- در آیین‏نامه‏اى که کمیسیون تدوین کرد، مواجه شدند با این مسأله که می‏بایستی قبلا یک آیین‏نامه‏اى تدوین می‏شد که همان آیین‏نامه قبلی است و پذیرفتند که مقداری از آن هم اجرا شده است. پس این را می‏پذیریم که باید قبلا یک آیین‏نامه‏اى تدوین می‏شده. اما در مورد کمیسیون‏ها همین‏طور که جناب رئیس فرمودند، با توجه به اینکه پیشنهادهای مفصلی رسیده که بررسی آنها وقت زیادی می‏خواهد، خوب لازم بود یک کمیسیون‏هایی معین بشود. و اما موضوع تعداد کمیسیون‏ها که چهارده کمیسیون باشد بهتر است یا هفت کمیسیون. به نظر من هر چه تعداد کمیسیون‏ها بیشتر باشد امکان اینکه سریع‏تر رسیدگی شود، بیشتر است و این را که می‏گویم، بگوش خودم از امام شنیدم که فرمودند در تدوین قانون اساسی تسریع بشود. بنابراین به نظر من هر چه تعداد کمیسیون‏ها بیشتر شود بهتر و سریع‏تر مى‏شود رسیدگی کرد. و اینکه بعضی از سروران فرمودند در این صورت ممکن است یک کمیسیون یک چیزی را رسیدگی کند که کمیسیون دیگر خبر نداشته باشد، خیر، این‏طور نیست، کمیسیونی که‏
</section>
<section type="page" number="108">
یک موضوع را دارد بررسی مى‏کند طبق آیین‏نامه قبلی، شرکت سایر آقایان در آن کمیسیون اشکال ندارد و آقایان هم آن‏چه را بررسی مى‏کنند بعداً می‏آورند به مجلس و مجلس به تمام مواد رسیدگی مى‏کند. بنده این تذکرات را دادم برای اینکه دیدم حق آن کسانی که آن آیین‏نامه را تنظیم کردند، تضییع شد. چون حداقل باید به آنها اجازه می‏دادیم که بیایند و نظرشان را بگویند که فلسفه تشکیل این کمیسیون‏ها برای چه بود، معهذا برای اینکه بیش از این وقت گرفته نشود، پیشنهاد مى‏کنم که تعداد کمیسیون‏ها دو برابر بشود و اعضای آنها به جای ده نفر پنج نفر باشند.
رئیس- آقای خامنه‏اى بفرمایید.
خامنه‏اى- بسم الله الرحمن الرحیم. من لم یشکر المخلوق لم یشکر الخالق. عرض کنم که بنده هم در تهیه آیین‏نامه و نظامنامه قبلی زحمت کشیده بودم. همان‏طور که آقای دکتر شیبانی فرمودند و مسلماً حسن‏نیت داشتند، به لحاظ اینکه صلاحیت این مجلس هم یک واقعیتی است این مجلس با آن آیین‏نامه مخالفت کرد و کمیسیون دیگری را برای تهیه آیین‏نامه تعیین کرد. اعضای آن کمیسیون هم رفتند و باز زحمتی کشیدند و ما تشکر مى‏کنیم و امیدواریم که خداوند هم تشکر و سپاس خودش را عملا به آقایان ابراز کند. ولی در عین حال مانع از این نیست که چون این کمیسون منتخبین خودمان هستند، نشود به بعضی از تصمیمات آن اعتراض کرد. من چون فرصت مطالعه تمام این آیین‏نامه را نداشتم در آن بخشی که که از نظر کاربرد و از نظر تأثیر ماهوی بیشتر اهمیت می‏دهیم، یعنی در شکل آن قانونی که می‏خواهد سرنوشت میلیاردها مسلمان را تعیین کند نه 36 میلیون نفر را، من خیلی تکیه مى‏کنم روی کمیسیون‏ها، و حجتهایی که اینجا ارایه شد. عرض کنم که اولین نکته‏اى که به نظر من رسید این بود که ... آقای رئیس من چقدر وقت دارم؟
رئیس- حدود ده دقیقه.
خامنه‏اى- شاید کفایت نکند. اگر ممکن است وقت بیشتری لطف بفرمایید.
رئیس- حالا بفرمایید.
خامنه‏اى- موضوع تخصص را در اینجا به نظر من ننوشته‏اند، زیرا تخصص یعنی چیزی که حالت خاص حرفه‏اى و صنفی داشته باشد و دست یک عده‏اى باشد که اینکار را کرده باشند. مقدمه و اصول ملی یک مسأله تخصصی نیست و همه می‏فهمند. حقوق مردم هم یک مسأله تخصصی نیست و در اسلام هم مشاهده نشده. آن چیزی را هم که اصطلاحاً تخصصی می‏گویند، مثل حاکمیت ملت و شوراها نیست. حاکمیت ملی که اصلا تخصصی نیست، البته شوراها را ممکن است به یک صورت ضعیفی برایش تخصص قائل بشویم. قوه مقننه هم تخصصی نیست زیرا شما اگر بخواهید متخصصین را بیاورید، باید آنهایی را بیاورید که از دوران‏های ممتدی در این مجلس بوده‏اند و البته آنها هم تجربیاتشان فقط در زمینه کارهای ادرای مانند استفاده از نظامنامه‏ها و قیام و قعود بوده است و اگر در قوه مجریه متخصص می‏خواهید، باید از اعضای دولت‏های سابق بیاورید، یعنی از آنهایی که قبلا بوده‏اند. بنابراین اینها تخصص نیست بلکه قوه قضاییه تخصصی هست یا امور مالی که البته مالیه باید گفت، امور مالیه یک علم است زیرا یک رشته‏اى از حقوق به نام حقوق مالیه داریم که بحث مى‏کند از فن تدوین و وصول و نگهداری و خرج مالیات‏ها. اما در مورد دین و شورای نگهبان عرض کنم که دین هم یک مسأله تخصصی نیست، مگر منظور فقاهت باشد. و در اینجا ما آمده‏ایم بین هفت رشته با دین جدایی انداختیم. یک قسمت از دین مسائل اسلامی و فقاهتی است که تخصصی است.
</section>
<section type="page" number="109">
و مربوط مى‏شود به 80 درصد یا 70 درصد آقایان. بقیه مسائل اسلامی نوعی تخصص است که بقیه آقایان سر در نمی‏آورند. البته این تخصص درست نیست. معنی تخصص این است که مثلا وقتی در قانون می‏نویسند «بیمه رایگان» چون بیمه اجتماعی یک فن است کسی اگر در رشته بیمه مطالعاتی نداشته باشد، نمی‏تواند درست اظهار نظر کند. یا وقتی می‏گویند «پزشکی رایگان» در این موضوع باید از نظر آقایان دکترها استفاده کرد که آیا این طرح، درست است یا نه؟ چون می‏دانیم که پزشکی مجانی خوب است ولی عواقب و تبعاتش هم یک چیزی است که تجربه می‏خواهد. زیرا همه می‏دانیم که اگر مداوای مریض مجانی باشد چطور معالجه مى‏کند و اگر پولی باشد چطور معالجه مى‏کند. مسأله آموزش و پرورش هم یک امر تخصصی است. به علاوه از چیزهایی که در پیش‏نویس اولی نبود و من در پیش‏نویس خودم رویش تأکید کردم، یکی این بود که اصلی بگذاریم که دولت موظف باشد چند فقره انقلاب یعنی انقلاب اقتصادی، انقلاب فرهنگی و آموزشی، انقلاب اداری و انقلاب حقوقی و امثال اینها را با هم انجام بدهد، زیرا اگر اینها را با هم انجام ندهید فاتحه انقلاب خوانده شده است. برای اینکه مادام که یک علف هرز ریشه‏اش در باغچه باشد، بزرگ می‏شود و جای آنهای دیگر را هم می‏گیرد، و نمی‏گذارد که آفتاب به آنها برسد. مسأله مالیه و ارتش هم هست. البته جناب آقایان منتظری هم فرمودند که در این کمیسیون‏ها از متخصصین خارج از مجلس هم به شرط اینکه در انتخاب آنان رعایت مصالح بشود، دعوت کنند. بنده همه تخصص‏ها را اسم نبردم ولی منظور امام از تخصص فقها یک نظر جمعی بود که بیشتر مربوط به احکام است. اما مشکل دیگر اینکه ما اینجا فریاد زدیم و برادران ما هم حدود چهار هزار پیشنهاد بر نقض پیش‏نویس قانون اساسی قبلی فرستاده‏اند که آنها را ندیده گرفته‏اند، یا اینکه فقط قول داده‏اند آنها را مطالعه مى‏کنیم و اعمال مى‏کنیم و من گفتم مادام که یک قالب صرف جلویمان بگذاریم، این کانال مانع مى‏شود که بتوانیم به راست و یا چپ برویم. البته فرض نگیرید که با رفتن آن متن، ما با این متن مخالفیم. راجع به متن قالب و آن پیش‏نویس‏های رسیده هم مختارند که مطالعه کنند یا مطالعه نکنند. توضیحی که می‏خواستم عرض کنم این است که برای نوشتن یک قانون چون من خودم یک مقدار در قانون نویسی از جهات مختلفش کار کرده‏ام و حدود 15 سال یعنی از سال 43 نشستم و حقوق اساسی اسلام را استخراج کردم، حالا منظورم این است که فقط انس ذهنی من باعث شد به این سه قسمت اشاره کنم. یکی اینکه قانون یک ماهیت و خمیره و یک ماده اصلی دارد. البته جمهوری اسلامی یک چیز و جمهوری دموکراتیک چیز دیگری را می‏خواهد ولی ممکن است اینها با همدیگر یک روابطی هم داشته باشند یعنی عام و خاص مطلق باشند و من وجه باشند. دوم مثل این است که بعد از اینکه خمیر اصلی را به آشپز دادند، بگویند آقا ما می‏خواهیم روغن اعلا به کار ببریم. یعنی مسأله دوم نحوه ترکیب اینهاست که به نظر من دیگر موضوع ماهیت مطرح نیست. علی ای حال روغن که همان شکل قانونی وجوهر هست وجود دارد، ولی باید عرض کنم قانون‏نویسی با شعار دادن و با سخن گفتن و یا با کتاب نوشتن و محاوره فرق دارد. به همین دلیل است که خیلی‏ها هستند که به عقیده من حسن ظن هم دارند فقط می‏گویند که باید یک نوع جمهوری باشد که آبروی ما حفظ شود. البته اینها آدم‏هایی نیستند که بگویند جمهوری ما اسلامی نباشد بلکه فکر مى‏کنم اینها منظورشان این است که شما مواد اسلامی را در قالبی بریزید که بدون‏
</section>
<section type="page" number="110">
اینکه صدمه‏اى به اصول اسلامی بخورد، به صورتی باشد که مثلا افرادی به تعبیر جناب آقای منتظری نگویند آخوندی است. چون آخوندی یک شکل دارد و یک معنی. معنای آخوندی همان اسلام است که ما فرض مى‏کنیم که می‏خواهیم همان کار را بکنیم. و من معتقدم در این زمینه حتی آقایان اقلیت‏ها هم آخوندی فکر مى‏کنند. چون این آقایان هم رأی به جمهوری اسلامی دادند و به اینجا آمده‏اند. بنابراین ما وقتی می‏گوییم آخوندی، اگر منظور تعبیر شکلی‏اش باشد، من این را قبول دارم. که البته باید در نوشتن قانون هم رعایت شکل آن بشود تا نگویند که آقایان وارد نبودند که این باز یک تخصص دیگری است. البته در قسمت اول تماماً در تخصص فقها هست، یعنی آنها هستند که تشخیص می‏دهند چه باید نوشته بشود. البته این نوع تقسیم‏بندی را که به نام موضوع و حکم کردند و باید در همه جا ساری باشد، بنده قبول ندارم چون این مربوط به ماهیت امر است و ماهیت امر دو قسمت دارد که موضوع و حکم است و قبل از حکم باید ببینیم که ما چه می‏خواهیم. باید مطالعه کنیم و ببینیم آیا ما در کشور ایران آن‏چه را که کشور عراق و افغانستان می‏خواهند می‏خواهیم یا نه؟ البته اشکالی ندارد و منافاتی هم ندارد که در یک کشور اسلامی موضوعات یک چیز که نیاز به آن نیست نباشد. بنابراین من این را تأکید مى‏کنم که در قسمت ماهیت اگر بخواهید موضوعات آزاد باشد، متن پیش‏نویس سابق نمی‏تواند حاکم باشد، برای اینکه در آنجا موضوعات را قبلا تعیین کرده است و شما هنگام بررسی در لابلای 150 موضوع یا اصل نمی‏تواند یادتان بیاید که فلان موضوع دیگر هم هست، چون قالب به خصوص انسان را محدود مى‏کند و من به خصوص تأکید مى‏کنم که هیچ چیز نباید ذهن راحت و خالی کسی را که اینجا نشسته است و می‏خواهد یک موضوعاتی را مطرح کند، با پیشنهاد خاصی منعطفش کنیم. بلکه اول با سد تمام موضوعات مورد ضرورت را تعیین کنیم و بعد احکام را معین کنیم و بعد از آن ببینیم که معیار اسلامی، این موضوع را به چه شکل در می‏آورد. تازه این ماهیت امر است. بعد از اینکه ماهیت را مشخص کردند، البته اشکالی ندارد که قسمت اول هم کمیسیون‏هایی داشته باشد و بعد از این کمیسیون‏ها، کمیسیون‏هاى دیگری تشکیل دهند و آنها را به صورت قانونی در بیاورند که باز هم مورد بررسی و تصویب آقایان قرار خواهد گرفت. و بعد از این مرحله کمیسیون ادبی- تخصصی هم عبارات را تصحیح کند، چون ادبیات هم یک نوع تخصص است و عبارت‏نویسی قانون، بسیار مهم است. یکی از حقوقدانان انگلیس به نام «پنتان» مى‏گوید کلمات قانون را با الماس باید وزن کرد. عبارت‏نویسی قانون ما هم باید طوری باشد که در کاربرد قوانین و در جایی که می‏خواهند به یک قانون استناد کنند، دو نفر از یک لفظ حمال ذو وجوه دو نوع برداشت نکنند. امیرالمؤمنین فرمود که استناد نکنید به قرآن که حمال ذو وجوه است. اگر یک لفظی حمال ذو وجوه بود و محمل‏های زیادی داشت، خطرناک است. و بالاخره در قسمت نهایی یک کمیسیون تخصصی- ادبی قانون‏نویسی، بنشینند و این الفاظ را سبک و سنگین کنند. مثلا یک نفر مخالف بگوید آقا از این کلمه بنده این استفاده را مى‏کنم و دیگری جواب بدهد. در اینجا باید عرض کنم که بهترین مقننین کسانی هستند که هم کلماتشان مفید است و هم مفاهیم در ذهنشان باشد که بعدها ننشینند و بگویند منظور مقنن چه بود. مثلا اگر 120 سال دیگر برای تفسیر یک ماده مجلسی تشکیل دادند، آن ماده را نتوانند تفسیر کنند، به چیزی که شما اراده نکرده‏اید. بنابراین من عقیده‏ام بر این است که باید در تقسیم‏بندی این سه موضوع را که در طول هم هستند در نظر بگیرند. ترتیب کمیسیون‏ها دیر
</section>
<section type="page" number="111">
نشده، بنابراین، این کمیسیون‏ها باید به یک صورتی باشند که یک بخش مهمش مربوط به ماهیت باشد، تا نظر آقایان فقهای متخصصین اسلام‏شناس اینجا و بقیه اسلام‏شناس‏های غیر متبحر تأمین شده باشد. مضافاً به اینکه موضوعات مورد نیاز جمهوری اسلامی ایران را قبلا تعیین کند تا موضوع احکام قبلا در چند کمیسیون مشخص شود و بعد کمیسیون طولی و کمیسیون تدوین تشکیل شود و موضوعات، مورد بررسی قرار بگیرد تا اصلی که یک کمیسیون می‏دهد با اصلی که کمیسیون دیگر می‏دهد تعارض نداشته باشد تا بعدها وقتی یک قاضی در دادگستری می‏نشیند و تحقیق مى‏کند، نگویند این دو تا با هم معارضند. پس باید سعی کنیم که با هم معارض و یا مکرر نباشد و اگر عام و خاص هست، چرا صراحت را در اینجا به کار نبریم و این استثناهای متصل و منفصل را به هم ارتباط ندهیم؟ پس ما باید یک مقنن محکم کار باشیم و بعد از طی این دو مرحله مسأله لفظی‏اش هم درست بشود زیرا رأی نهایی آقایان حاکم بر همه این جهان هست. و در ارتباط با فرمایش آقای دکتر شیبانی برادرمان که فرمودند کمیسیون‏ها کارشان با سرعت ارتباط دارد، البته همین‏طور هم هست. این مراحل را مى‏شود به یک صورتی درآورد که تمام کمیسیون‏ها دفعتاً مشغول بررسی قسمت اول بشوند و وقتی قسمت اول تمام شد، مرحله زمانی شروع مى‏شود. یعنی دوسوم یا نیمی از وقت اختصاص پیدا مى‏کند به قسمت ماهوی و قسمت شکلی قضیه که به ماهیت اصلا صدمه نمی‏زند و به نظر می‏رسد مدت کمتری وقت می‏برد. و در مورد قسمت اصلیش گمان کنم یکی دو روز هم کافی باشد. دیگر عرضی ندارم.
رئیس- خوش‏وقتم که آقای خامنه‏اى در ضمن صحبتشان جواب خودشان را دادند چون فرمودند که کلیات و حقوق ملت و قوه مقننه و مجریه و اینها متخصص نمی‏خواهد برای اینکه در بعضی امور مثلا در امور قضایی یک قسم تخصص می‏خواهد، اما در نفس قانون نوشتن، ملاحظه فرموده‏اید یک وقت اگر یک «واو» کم و زیاد بشود، از زمین تا آسمان معنی آن تفاوت پیدا مى‏کند. ایشان فرمودند ما وقتی خواستیم کلیات را یا قوه مقننه را یا حقوق ملت را بنویسیم احتیاج به متخصص هست و گفتند که متخصص این قسمتم، پس بنابراین همه قسمت‏ها تخصص می‏خواهد.
دکتر بهشتی- من یک تذکر به برادر خودم آقای منتظری دارم و آن این است که رئیس هم مثل دیگران باید نوبت بگیرد نه اینکه هر موقعی خواست صحبت بکند. (منتظری- تشکر مى‏کنم) و دو تذکر دیگر هم دارم، یکی قبل از اینکه پیرامون آیین‏نامه داخلی بحث ادامه پیدا کند، یک ربع ساعت بدون هیچ گونه صحبت همین‏جا بنشینیم و همه همکاران آیین‏نامه داخلی را همین‏جا مطالعه بفرمایند، تا حضور ذهن پیدا کنند و آماده شویم برای اظهار نظر قطعی و رأی‏گیری. و الا اگر بخواهد همین‏طور بحث ادامه پیدا کند گمان مى‏کنم تا پایان 31 روز فقط آیین‏نامه را تصویب کنیم. نکته دوم که می‏خواستم بیان کنم و یکی از برادران طی یادداشتی بیان کرده بودند و از این تداعی خوشحالم، این است که ما در این انقلاب به برکت عوامل زیادی و در رأس آنها به برکت روشن‏بینی‏های جامع رهبر انقلاب موفق شدیم میان تحصیل‏کرده‏های دانشگاهی این جامعه و روحانیت مبارز و میان عموم مردم پیوندی سازنده به وجود بیاوریم. در جلساتی که تاکنون داشتیم گاهی در بیان مطالب عبارت‏هایی بکار رفته که خدای نکرده ممکن است برای تحصیل‏کرده‏های این جامعه نامطلوب و ناخوشآیند و احیاناً مأیوس‏کننده باشد. آقایان استحضار دارند که یک جامعه نمی‏تواند صرفاً با نیروی توده حرکت کند، بلکه باید میان‏
</section>
<section type="page" number="112">
توده مردم و تحصیل‏کرده‏های جامعه پیوند استواری باشد. ما در میان خیل عظیم تحصیل‏کرده‏ها، مردان و زنان باایمان و مسلمان متعهد و مسؤول فراوان داریم، که از نیروهای مؤثر این انقلاب بوده‏اند و هستند و خواهند بود. بنابراین چه در تنظیم محتوای قانون اساسی و اصول آن و چه در روش و برخوردمان و همچنین در نطق‏ها و اظهارنظرهایی که اینجا مى‏کنیم، فکر مى‏کنم مسؤولیت بزرگی داریم که امید این گروه عظیم را به آینده این انقلاب روزافزون کنیم. به هر حال گردش چرخ‏های جامعه وقتی به تخصص و فنی بودن می‏رسد، به دست همین تحصیل‏کرده‏هاست. و نظرات آنها را هم حتماً می‏گیریم و رعایت مى‏کنیم. این تعبیری که شد و گفتند بگذارید بگویند قانون اساسی آخوندی است، می‏خواهم این توضیح را بدهم و بگویم، بگذارید بگویند قانون اساسی ما عمومی و اسلامی است. یعنی هم روحانیت و هم تحصیل‏کرده‏های متدین و متعهد و هم عموم مردم ما که نیروی اساسی انقلاب هستند، همه با همدیگر این قانون اساسی را پذیرا بشوند. چون رفراندوم هم در پیش است باید قبول کنیم که اعتبار واقعی یک قانون اساسی به این است که برای اکثریت جامعه، آن هم در قشرهای گوناگون واقعاً مورد قبول قبلی باشد. امیدوارم این نکته‏اى که اخیراً عرض شد در همه بحث‏های آینده مورد عنایت همه دوستان قرار گیرد. به یک بحث محوری هم راجع به ولایت فقیه و حدود آن اینجا شد که گمان نمى‏کنم حالا موقع طرح آن باشد، زیرا ما الان داریم آیین‏نامه را مورد بررسی قرار می‏دهیم. اگر اجازه بفرمایید این بحث محوری را به موقع در یک جلسه مطرح خواهیم کرد و رویش تصمیم نهایی خواهیم گرفت. بنابراین تقاضای بنده این است که اولا وقت بدهیم برای مطالعه، ثانیاً بعد از مطالعه صرفاً درباره تنظیم و تصویب آیین‏نامه بحث کنیم تا زودتر کار را به پایان برسانیم.
3- اعلام تنفس به مدت چهل و پنج دقیقه و تشکیل مجدد جلسه‏
رئیس- الان ساعت ده و نیم است. سه ربع ساعت تنفس داده مى‏شود و بعد از آن دوباره کارمان را شروع خواهیم کرد. البته در این مدت از دوستان خواهش مى‏کنم که آیین‏نامه را هم مطالعه بفرمایند. (جلسه به عنوان تنفس در ساعت ده و نیم تعطیل گردید و مجدداً ساعت یازده و بیست دقیقه به ریاست آقای منتظری تشکیل شد).
رئیس- جلسه رسمی است. با اینکه جناب آقای بهشتی فرمودند که من باید برای صحبت وقت بگیرم ولی چند نکته را لازم است که بگویم. اگر بخواهیم درباره آیین‏نامه به طور مفصل بحث کنیم بایستی در این‏باره 10- 15 روز صحبت کنیم. آقایانی هم که وقت گرفته‏اند، وقتشان محدود است. آقای غفوری هم وقت گرفته‏اند منتها نوبتشان یک قدری مؤخر افتاده، ولی چون ایشان جزء گروه پنج نفری در کمیسیون بودند اگر آقای کرمی و آقای فاتحی اجازه می‏دهند اول ایشان توضیح بدهند بعد شما صحبت خود را بیان بفرمایید. بنابراین آقای گلزاده غفوری تشریف بیاورند.
دکتر گلزاده غفوری- بسم الله الرحمن الرحیم. «ان الله یامرکم ان تؤدوا الامانات ...- یا ایها الذین امنوا لاتخونوا الله و الرسول و تخونوا اماناتکم و انتم تعلمون». این برادر بسیار کوچک، می‏اندیشد و فکر مى‏کند که دوستان و عزیزان نیز همین‏طور می‏اندیشند که وقتی که در اینجا می‏گذرد متعلق به انسانها است. چون من نمی‏خواهم به تکرار مکررات بپردازم فقط به تذکر اشاره مى‏کنم که‏
</section>
<section type="page" number="113">
 «فان الذکری تنفع المؤمنین» بنابراین در این مدت چون عقیده‏ام این است که به حد ضرورت اینجا باید صحبت کرد، یعنی از واجبات اولی است و تا واجبات توسط کسانی که حرف دارند گفته نشود حتی نوبت به مستحبات هم نباید برسد، بنابراین کسانی که مطالبی به تناسب موضوع و نیاز زمان و مسؤولیت شدیدی که در برابر مردم دارند، محقق هستند آن را بیان کنند. یک نامه‏اى هم امروز صبح آمده بود- درست است که اینها تکرار مکررات است، ولی امیدوارم که دیگر تکرار نشود. از این جهت اینها گفته مى‏شود که ما مسؤولیت شدید خود را نسبت به مردم احساس بکنیم- یک نفر نوشته بود: من خودم 38 بچه شیرخوار را که گلوله خورده بودند دیدم که زیر خاک گذاشته بودند. به شهیدان عالم اسلام، خدا را سوگند می‏دهم که به نسل آینده و نسل حاضر توفیق بدهد. بنده سعی مى‏کنم یک کلمه بیخودی نگویم، زیرا سخنانی که اینجا گفته مى‏شود، نه فقط در صورت جلسات و در تاریخ سیاسی این مملکت، بلکه در حافظه مجموعه عالم ثبت می‏شود. حال می‏خواهیم بدانیم که چه بگوییم؟ امیدوارم که ماهیت کار یادمان نرود. برادرانه و بسیار بسیار دوستانه تقاضا و تذکرم این است که یادمان نرود که برای چه کاری انتخاب شده و به اینجا آمده‏ایم. من سه نکته داشتم و یک تذکر، البته حاضرین همه احساس مسؤولیت کرده و مى‏کنند لااقل من فکر مى‏کنم که هیچکس نه شهوت کلام دارد و نه شهوت صحبت. مسؤولیت شدید است و نکته‏ها را باید با وارستگی، که از خدا این وارستگی را خواستاریم، بگوییم و اما آن سه نکته: یکی درباره قانون اساسی است و به خصوص وقتی صفت اسلام را برای قانون اساسی می‏آوریم از دیدگاه اسلامی هم باید به آن نگاه کنیم. توجه داریم که قانون اساسی هر مملکت بیانگر سه چیز است- عرض کردم توجه داشته باشیم که حتی رفتار و جلوه‏اى که نشست ما به طور کلی دارد، همه می‏تواند بیانگر اینها باشد- یکی، بیانگر رشد انسانی «و لقد آتینا ابراهیم رشده» که مجموعه پیشنهادات و حرف‏های ما و اصولی که تدوین و تصویب خواهیم کرد، بیانگر رشد ما است. دوم، مسأله انسان مطرح است که مصوبین قانون اساسی با کاری که مى‏کنند، نشان می‏دهند که انسان در نظر آنها چیست و چه ماهیتی دارد و ارزش انسان در این جامعه چیست. سوم، راه‏حل‏های کارساز برای نیازهایی که جامعه با آن دست به گریبان است و چیزی که به یک قانون اساسی اعتبار می‏دهد توجه به همین راه‏حلهای اساسی برای رفع نیازهای انسانی است.
رئیس- آقای غفوری توجه داشته باشید صحبتتان خارج از موضوع نباشد.
دکتر گلزاده غفوری- دیروز هم نوبت گرفته بودم که درباره قانون اساسی صحبت کنم و این مطالب در ارتباط با آن است. البته سعی مى‏کنم که خیلی مختصر صحبت کنم. اما درباره اسلام، این فرصتی است تا ما بتوانیم با محتویات غنی اسلامی در مصوباتمان آن را معرفی کنیم چون ما مسلمان‏ها که دور هم جمع شده‏ایم با آن چهره‏اى که احیاناً از اسلام در اذهان درست کرده‏اند ممکن است یک عکس‏العمل منفی پیدا شود. ما باید اسلام را برایشان روشن کنیم و از ابهام بیرون بیاوریم و بگوییم اسلام چیست و چه مى‏گوید. بنابراین الان وقتی است که همه کسانی که در این خصوص مطالعه دارند و دلسوز اسلام هستند به تناسب تخصص خود اصول کارساز اسلام را اینجا مطرح و بحث کنند تا مردم بفهمند که اسلام مسأله «... کل حزب بمالدیهم فرحون» نیست که بعضی حرف‏ها را می‏زنند. وقتی اسلام مى‏گوید «و الحق اوسع الاشیاء فی التواصف، و اصبقها فی التناصف، لایجری لاحد الا جری علیه» این دیگر در دنیا کارسازیش‏
</section>
<section type="page" number="114">
مشخص است. بنابراین باید درباره اسلام و معرفی اسلام و مسؤولیت شدیدی که درباره اسلام داریم و سعه صدری که باید در میان مسلمین و رهبران اسلامی باشد، یک سلسله اصولی ارایه کنیم. البته اینجا برداشت نشود که مسأله گروه‏گرایی است. موضوع دیگر این است که الان یک طرح‏هایی اینجا ارائه شده و همان‏طور که در قرآن هم این آیه هست «... فیتبعون احسن ...» می‏دانید اتباع احسن فرع بر معرفت و شناخت احسن است. بنابراین مردم این لیاقت و اهلیت را بر برادران تشخیص داده‏اند، که اینها با یک بازو به اسلام و با بازوی دیگر به جامعه و نیازهای جامعه متصل هستند و می‏توانند با بررسی مسائلی که هست به خاطر اتباع احسن، تشخیص احسن بدهند. بنابراین یکی از مسائل این است که زمینه‏سازی برای ارائه مسائل بشود تا از میان آنها تشخیص احسن داده شود. و اما حالا وارد اصل موضوع می‏شویم. طرح این مسأله که به خاطر همان «... فاسیلوا اهل الذکران کنتم لاتعلمون» و سایر اصول اسلام سعی شده است. چون ما نمی‏توانیم ادعا کنیم که از هر جهت در اینجا نخبه‏گیری شده و متخصصین درجه یک جمع شده‏اند اگر چه جمع هستند «... و فوق کل ذی علم علیم» در این طرح که در طرح قبلی نبوده پیش‏بینى شده که ما بتوانیم حتی در کمیسیون‏ها از انسان‏های صالح و با اندیشه دعوت کنیم برای اینکه اصولی که اینجا مطرح مى‏شود بتواند حداکثر کمال را داشته باشد. بنابراین از همین‏جا این دعوت مى‏شود و هر مسلمان و هر فرد ایرانی و هر کس در هر جا که هست در حدود صلاحیت انسانی خودش می‏تواند این دعوت عام را اجابت کند و نه فقط حق دارد، بلکه تکلیف دارد عرضه کند و نه فقط دعوت خاصی است، بلکه در هر قسمتی «... فاسیلوا اهل الذکران کنتم لاتعلمون» در این کمیسیون‏ها باید عمل بشود. این جلسه مال همه است و حق همه مردم است. اسلام هم برای همین ارزش دارد که رضایت عامه و مصالح عامه را بر رضایت خاصه و مسائل خاصه ترجیح می‏دهد. اسلام برای این اهمیت دارد که مى‏گوید: «تجلس لهم مجلساً عاماً ... حتی یکلمک متکلمهم غیر متمتع ...» نهج البلاغه- بنابراین برای بیان ارزش‏هاى اسلامی باید نظرات یک عده‏اى که در این مسائل صاحب نظر هستند ارائه بشود. و جمله چیزهاى دیگری که در این طرح جدید هست همان مسأله آراء معتبر است. بعضی‏ها فکر مى‏کنند که ما الان در یک فرس ماژوری قرار گرفته‏ایم که باید قانون اساسی را زود بگذرانیم. من می‏خواستم پیشنهاد بکنم این مسأله «زود بگذرانیم» را چرا بگذرانیم؟ در قانون اساسی سابق این مملکت، که متن دارد اول نشستند یک نظامنامه‏اى نوشتند، دیدند هیچ محتوا ندارد. بعد به فاصله یک سال متممش را نوشتند و دوستان می‏دانند که قوانین اساسی سایر جاها حتی پنج متن دارد. یعنی ما باید دنباله خوب کار کردن باشیم، نه فقط زود کار کردن. اگر احیاناً توانستیم، خوب کار کردن و زود کار کردن را جمع مى‏کنیم. اجازه بفرمایید فعلا مرحله اولش بگذرد بعد که این جامعه آرامش بیشتری پیدا کرد، مطالب مورد نیاز، بیشتر مورد بحث و مداقه قرار خواهد گرفت. پس جوری نباشد که اعتبار لازم که حکومت بر دلها است، برخوردار نشود و خدای نخواسته در یک محیط کم و بیش احساساتی مطالبی گفته شود. زیرا اعتبار قانون وقتی است که جا بیفتد و در اجرا به اشکال برنخورد. اما مسأله دیگر، چون بعضی از دوستان آمدند و بیان کردند که تمام اصول قانون اساسی در هشت قسمت تنظیم شده است و در صحبت بعضی از دوستانمان هم قبلا چیزی بود که نشان می‏داد خلاصه گویی مورد نظر بوده است خوب، در نتیجه بعضی مسائل روشن نیست. مثل اینکه فرمودند دین که قسمت هشتم هست، متخصصین‏
</section>
<section type="page" number="115">
خاصی دارد که مقصودشان اصول مربوط به دین رسمی و شورای نگهبان بود، نه اینکه بگوییم دین یک متخصصینی لازم دارد و بعد بعضی از دوستان آمدند و گفتند جای فرهنگ در این پیش‏نویس کجاست؟ این است که من فکر کردم اگر محبت کنیم و چند دقیقه به توضیح این هشت قسمت توجه بفرمایید که هر کسی خواست موضوع و فصلی را برای بررسی انتخاب کند، چون مثل اینکه گفته نشد که یک لیستی داده مى‏شود و هر کسی سه تا از این موضوعاتی را که مورد علاقه‏اش است و خودش را در آن صاحب نظر و مسؤول می‏داند انتخاب کند و زحمت کشیده، بررسی و تنقیح کند و بیاورد. همان‏طور که در آن آیه از سوره شورا آمده است «... و امرهم شوری بینهم و مما رزقناهم ینفقون» بعد از مشورت با آنها هر چه دارید به این جامعه‏اى که منتظر هستند، در طبق اخلاص تقدیم بکنید. این است که من مختصراً به این هشت قسمت یک اشاره‏اى مى‏کنم و باز آن تذکر آخرم را هم اینجا علی الحساب می‏دهم، که هیچ ابایی هم نداشته باشیم که به متمم و مذاکرات بعدی احتیاج داشته باشد. ولی باید کاری را که مى‏کنیم خوب بکنیم. تقاضای من از فقها و زحمت کشیده‏های اسلامی این است که پنج اصلی که مربوط به تشکیل دولت است مستند اسلامی باشد، که وقتی می‏گویند جمهوری اسلامی معلوم شود که اسلام چه مى‏گوید. البته خود ما هم تعدادی تهیه کرده‏ایم اما مسائلی که بحث بیشتری لازم دارد هیچ اشکالی ندارد که فعلا جایش خالی باشد. ما که نمی‏خواهیم ادعا بکنیم همه چیز را ما می‏دانیم و می‏خواهیم یک چیزی برای همیشه مثل قرآن بنویسیم چون خود قرآن که هست. بنابراین باید سعی کنیم خوب بودن را به زود بودن ترجیح بدهیم. خلاصه در برابر نسل آینده ما مسؤولیت داریم و بالاتر از همه در برابر خدا و رسول مسؤول هستیم. و اما قسمت اول از این هشت قسمت راجع به مقدمه، کسانی که در خودشان اهلیت می‏بینند که بتوانند یک تابلوی صحیحی از وضع قبل از این جریانات و علل و انگیزه‏های این جریان ترسیم بکنند، بررسی بفرمایند و بعد اصول کلی، که اصول مستند و پایه است یعنی هم اصول قانون مبتنی بر آن است و هم در تفسیرهایی از قانون مى‏شود، اینها پایه اصلی خواهد بود. همان‏طور که گفتیم وقتی می‏گوییم «لایجری لاحد الاجری علیه» دیگر مثل سابق یک نفر نمی‏تواند بیاید و بگوید من رئیس کل قوای سه‏گانه و رئیس قوه مجریه و همه اینها هستم و از مسؤولیت هم مبرا هستم. ما باید به دنیا مفهوم «لایجری لاحد الاجری علیه» و بیست تا نظیر این را بفهمانیم. پس اصول کلی و همچنین اصول مورد نیاز باید کارساز باشد یعنی چیزی که ملت را رنج می‏دهد و میلیونها نفر منتظر هستند، بتواند که این رنج را از دوششان بردارد، نه یک مشت حرف و اصطلاحات و لفظ به آنها ارایه دهیم. اینجا هر دقیقه‏اش 36 میلیون، بلکه میلیاردها دقیقه است. بنابراین اگر این دقایق را بیخودی از دست بدهیم، خیانت محسوب مى‏شود و تقاضای عاجزانه من این است که سعی کنیم اصول برادری در اینجا کاملا رعایت بشود که «کونوا دعاة الناس بغیرالسنتکم» پس اصول کلی، شامل اصول کلی اسلامی و نیازهای اساسی مى‏شود، و خواهش من از فقهاى بزرگ این است که مسؤولیتشان را اینجا این‏طور انجام بدهند. زیرا مسأله اجتهاد زنده همین است که اصول مستند اسلامی را که هم می‏تواند پایه قوانین باشد و هم راهنمای تفاسیر بعدی، همان‏طور که گفته شد از کتاب و سنت، نه از خود، و حتی بدون هیچ گونه تفسیر، برای اینکه آیندگان که خواهند آمد و اسلام را بهتر از ما خواهند شناخت یک جوری بیان بکنیم که اسلام در کنار حزب‏هاى دیگر بتواند معرفی بشود و نگویند حالا باد به بیرقش می‏خورد، چون اسلام دین انسانها است، دین خداست.
</section>
<section type="page" number="116">
این شرافتی است و سعادتی است که بعد از چهارده قرن نصیب ما شده پس ما باید بیانگر اسلام باشیم. برای این منظور مقدمه و اصول کلی را اهل تخصص در اسلام و کسانی که یک مقدار تاریخه تحولات آن را می‏دانند، می‏توانند انتخاب کنند. اما در مسأله حاکمیت ملی و شوراها نظرهای متعددی رسیده که باید به اینها احترام گذاشت و همه آنها را دیدد و رسیدگی کرد. من روی آن «... فیتبعون احسنه ...» تأکید مى‏کنم و حتی شرط بندگی خدا این است «فبشر عباد الذین یستعمون القول فیتبعون احسنه» باید اهلیت تشخیص احسن را داشته باشیم. بنابراین خیال نشود که وقتی این متون و این عناوین اینجا است ما ملزم هستیم که در این چارچوب فکر کنیم. یکی از برادران مسأله ماهیت و شکل را تذکر دادند همین‏طور است، در هر قسمتی اول ماهیت مسأله مشخص مى‏شود، بعد شکل دادن به آنها و این کار به وسیله افراد بسیار خبره‏اى که دارای اهلیت هستند و برای کمیسیون انتخاب مى‏شوند، انجام می‏گردد. پس در حاکمیت ملی لازم نیست که ما ریزه‏خوار ارسطو باشیم که مى‏گوید قضایی، مجریه، مقننه که فعلا از ارزش افتاده است. منتها کسی نیست که این سد را بشکند. من آرزومندم که این سد در اینجا به نام اسلام شکسته بشود. من هم طرحی دارم در مورد هشت شورایی که باید تشکیل بشود، و دخالت نیروهای مردم که با سرنوشتشان سر و کار دارد، و به عقیده من قوه مجریه را اینقدر قوی کردن که بعد نتوانیم اختیاراتش را کاهش دهیم، صحیح نیست. به هر حال من می‏خواستم این شبهه رفع بشود و فرض نشود که ما عاشق همین متن حاضر هستیم و فقط یک مقدار از کلمات را می‏خواهیم اضافه یا کم کنیم، خیر، شما که اینجا نشسته‏اید اختیار تام دارید هر طور که صلاح خدا و صلاح انسان‏هاست، متن را اصلاح و عرضه کنید به جامعه «... و مما رزقناهم ینفقون» این است که حاکمیت ملی و شوراها کنارش گذاشته شده است. قوه مقننه صرفاً یک اصطلاحی است که نه اصطلاحش صحیح است و نه در این طرحی که ما داریم می‏تواند کارساز باشد. یعنی به آن صورت و قالب‏هایی که داشتند که یک نفر بیاید اینجا، چهار سال اختیار تام داشته باشد، خیر اینها نیست. این مثل امین و وکیل لحظه به لحظه است. اینها اصول اسلامی است که در اینجا باید تدوین بشود و هر کسی که در زمینه مقننه و قانون گذارى مطالعاتی دارد، می‏تواند در این قسمت نظراتش را ابراز و اعمال کند. قوه مجریه هم شامل بسیاری از مسائل است که تحت عنوان ارتش، رسانه‏های گروهی و اینها ذکر شده و ما باید باز این سد را بشکنیم. مسأله شوراها و آن‏چه را که در سرنوشت مردم دخالت دارد، در قوه مجریه باید رعایت کنیم. مخصوصاً ده میلیون بچه در امر آموزش و فرهنگ اسیر یک برنامه‏ریز که یک جوری رفته و در مقام برنامه‏ریز نشسته است، نشوند. نسل جدید همیشه باید جلوتر از مردم باشد. برنامه‏ریز باید آفرینندگی داشته و حتماً مردمی باشد. پس قوه مجریه معنی‏اش این نیست که رئیس جمهوری را بگیرد و یا الله اختیار تام دستش بدهید. مسائل فرهنگی و تربیتی و مسائل نظامی و جان مردم نمی‏تواند که تحت نظر یک نفر باشد. اما مسائل مالی و مخصوصاً منابع طبیعی و ثروت‏ایی که عمومی هست نمی‏تواند تحت لوای قوه مجریه باشد، اگرچه مردم دخالت مستقیم در انتخابش داشته باشند. عرض کردم نمی‏خواهم وارد ماهیتش بشوم، خواستم کسی که این قسمت را انتخاب مى‏کند با توجه به اهمیت موضوع بداند که چه مسئلیتی را می‏پذیرد. مسأله دیگر موضوع قوه قضائه و دیوان داوری است که در اسلام یکی از اصول مهم و اساسی است، که متأسفانه در این پیش‏نویس ذبح شده و مسأله قضاء را که تکیه‏گاه اسلام است، همه‏اش گفته‏اند به تظلمات رسیدگی کند. فکر مى‏کنم همه دوستان از اسلام باخبر هستند و
</section>
<section type="page" number="117">
می‏دانند اصلش مسأله مسؤولیت قضا، مسأله احیاء حقوق و آگاهی بخشیدن به حقوق‏هاى ناشناخته جامعه است، و بعد هم اگر به حقوق‏هاى شناخته شده تجاوز شد، جلوگیری مى‏شود. این است که در این مورد اهلیت می‏خواهد و خواسته شده که از افراد صاحب اهلیت در این کمیسیون‏ها دعوت بشود تا یک چیز کارسازی انجام بگیرد. مفهوم «نشستند و گفتند و برخاستند، پی مصلحت مجلس آراستند» این از منطق همه ما به دور است. بنابراین مسأله امور مالی و اقتصادی هم همان‏طور که می‏دانیم «من بقاء الاسلام و بقاء المسلمین ان تصیر الاموال عند من یعرف فیه الحق و یصنع فیه المعروف» تا به حال حتی نگذاشتند سر بقاء و فنا را بفهمیم. اینها مسأله اساسی است و جامعه با حرف درست نمى‏شود، بلکه قانون باید کارساز باشد تا شکلی از دوششان برداشته بشود و اصرار و اغلال زمان شناخته بشود، و به وسیله قانون ارائه بشود که مردم نجات پیدا کنند. مسأله دین را هم همان‏طور که گفتیم در ماهیت آن بحث نمى‏کنیم بلکه مسأله همان اصل پنجم و سوم است که فصل دین و مذهب و بعد شورای نگهبان است. اینها به طور خلاصه توضیحاتی بود که به نظرم رسید، اما بعضی از مواد در متن قبلی بود که عرض مى‏کنم. پارلمان از پارله است، پارله یعنی حرف بزن. ما اینجا نشسته‏ایم که حرف بزنیم یکی حرف می‏زند، یکی هم تند مى‏شود، آن دیگری کند مى‏شود، یک ماده‏اى در آیین‏نامه هست که اگر نمایندگان به هم ناسزا گفتند و یا بهم فحش دادند، فلان ... من تصور مى‏کنم که در شأن این جلسه نیست زیرا اینجا مسأله برادری و همکاری است و بهتر است این‏جور مواد حذف شود. و یا به عنوان مجازات غایبین عرض کنم ما برای چه اینجا آمده‏ایم؟ مسؤولیت انسانیت ما را به اینجا کشانید. ضمن تشکر بسیار زیاد از کسانی که زحمت تدوین این آیین‏نامه را کشیده‏اند، یکی از مواد آیین‏نامه قبلی این بود که اگر یک نفر یک جلسه نیامد، یک جلسه دیگر هم از حق رأی محروم است، مثل این مى‏شود که آدم وقتی پول تلفنش را نداد، تلفنش را قطع مى‏کنند. بابا دارید به همه مردمی که حق دارند به این شماره تلفن کنند ظلم می‏کنید. او پول داده که بتواند با این شماره تماس بگیرد حالا اینجا یک نفر غایب شده و یک جلسه رأی نداده، ما این را به انسانیت و وجدان و مسؤولیت دوستان گذاشتیم که شرعاً ملزم باشیم. اما در مورد اینکه اگر کسی پنج جلسه، ده جلسه نیامد جایش را به دیگری بدهد که بتواند بیاید و کار بکند. باید توجه داشته باشیم که مسأله اسم مطرح نیست. من دیگر مطالبم را تمام مى‏کنم و خواهش مى‏کنم که برادر گرامیمان اگر توضیحات بیشتری دارند، بفرمایند و با عرض معذرت با اینکه مسائل بسیار زیادی در ماهیت بحث هست عند الاقتضاء در حدود ضرورت گفتم که نوبت دیگران را هم رعایت کنیم، تا اگر کسی حرفی دارد حتماً عرضه کند. امیدوارم همان‏طور که من آرزو کردم خدا به ما توفیق بدهد که نشست ما نشست انسانی و اسلامی و دارای آرمان‏هاى خدا پسندانه و انسان دوستانه باشد.
رئیس- نماینده ارامنه فرموده‏اند که در خارج از مجلس منعکس کرده‏اند، نمایندگان اقلیت‏هاى مذهبی حق ندارند جز در آن مسائلی که مربوط به اقلیتها است اظهار نظر کنند. عرض مى‏کنم که چنین نیست چون آقایان هم جزو مجلس خبرگان هستند. بنابراین در مسائلی که مطرح مى‏شود، نمایندگان زرتشتی‏ها- کلیمی‏ها- ارامنه- آشوریها اگر نظری داشته باشند، مثل سایر اعضاء مجلس خبرگان حق دارند وقت بگیرند و صحبت کنند و هیچ تفاوتی نیست. زیرا این حق عمومی است و انتخابش در مجلس خبرگان هم، به همین خاطر است. آقای فاتحی تشریف بیاورید راجع به آیین‏نامه صحبت بفرمایید.
</section>
<section type="page" number="118">
فاتحی- بسم الله الرحمن الرحیم. راجع به آیین‏نامه عرض کردم که اول باید موضوع روشن شود و بعد صحبت شود. چون نمی‏دانیم الان کدام یک از پیش‏نویس‏ها معتبر است و بعد از نظر موضوع تقسیم‏بندی بشود. چون این تقسیم‏بندی‏هاى فعلی براساس پیش‏نویس قبلی بوده است، من نمی‏دانم روی کدام پیش‏نویس این هشت گروه تعیین شده است.
رئیس- آقای کرمی راجع به آیین‏نامه صحبت بفرمایید.
کرمی- بسم الله الرحمن الرحیم. بنده خاطر همکاران محترمم را استحضار می‏دهم که این حرف‏ها خارج از صلب موضوع است. دیگر بس است. ما معتقدیم که کلیه مواد نباید از چارچوب فقه اسلامی خارج بشود. حضرات فقهای متبحر با کمال سهولت مواد مواد مذکور را معرفی ابواب فقها می‏نمایند و آن‏چه قابل انطباق است، تثبیت و آن‏چه قابل انطباق نیست نفی مى‏کنند، اگرچه مرغوب بیشتر دیگر افراد عالم هم باشد. متأسفانه کلمه فقه و فقیه و روحانی در اذهان مردم در یک مسیرهای خاصی رفته که بسیار اشتباه است. مردم خیال مى‏کنند. فقه فقط و فقط از تیمم و وضو و غسل جنابت صحبت مى‏کند، حال اینکه اگر اینها متون فقهی و حداقل رساله علامه حلی را نگاه بکنند، می‏بینند این فقه در چهار ربع تقسیم شده یک ربعش در عبادات است و سه ربع دیگرش که عقود و ایقاعات است و احکام و سیاست هست، اینها در ارتباط به کلیه حرکات و سکنات بشری است. فقهای ما از همان زمان محمد بن عبدالله (ص) تا حالا این موضوعات را از حیث ملاکات فقها کاملا روشن ساخته‏اند و الان آن ملاک را روی عمامه و عبا می‏خواهیم تطبیقش بدهیم و یک مرتبه هم روی کت و دامن می‏خواهیم تطبیقشان بدهیم، پس در ملاک خدشه‏اى نیست، ملاک کوتاهی ندارد. این آقایانی که خارج از مدرسه علوم قدیمه زیست و زندگی کرده‏اند، این اتهام را می‏بندند که این فقه مواردی است متبحر، کشش ندارد، انطباق ندارد. نخیر کشش دارد، اما کشش آن در چارچوب حق است، نه کشش در پهناور میول و عواطف و احساسات. این مردم می‏خواهند که شهوتشان و میولشان تأمین بشود و عواطفشان هم تحکیم بشود. یعنی آن ماجراهایی که در دنیا هست بایستی در اینجا هم تحکیم بشود، نه، این‏طور نمى‏شود. من در مورد این قوانین اسلامی قول می‏دهم و خودم را هم مورد مناظره قرار می‏دهم که اگر انسان متعهد است و حیثیت بشر را در نظر می‏گیرد و می‏خواهد برخوردش تطبیق بکند، این فقه اسلامی کفاف حیات و ممات او هست. هر کجا که کوتاهی دارد بگویید ما یا حاکمش می‏شویم یا محکومش می‏شویم. پس ما اول باید برویم دنبال شالوده این مواد و اما زر و زیور به او دادن و اینکه کیفیت فهرستش و تبویبش چطور باید باشد، این موضوعات قشری است. البته این قشور هم ارزش خودش را دارد. نمی‏گوییم ندارد، مثلا همین جواهر الکلامی را که چاپ‏هاى سنگی در سه جلد چاپ کرده‏اند، با این جواهر الکلامی که در 45 جلد می‏خواهند به پایان برسانند، فرق نمی‏کند. البته در مقام جلوه دادن صحیح است. الان باید آقایان وارد موضوع خود مواد و خود خمیره‏اى که باید در قالب گذاشته بشود، بشوند. دیگر آن قدر کش دادن و آن قدر موعظه کردن لزومی ندارد. آقای غفوری، مردم که از فقه ناله ندارند، در مقام تطبیق قوانین ناله دارند. موضوعی را که می‏خواهم به عنوان یک مسلمان و طلبه علوم دینی عرض کنم، این است که بعضی‏ها می‏گویند، قوانین مترقی. مواظب باشید، تحت عنوان مترقی چیزهایی نگذارید که فقه اسلامی از بین برود و مترقی از حیث صورتش باشد. مترقی باشد اما موادش باید مطابق فقه اسلامی باشد. بیشتر از این مزاحم‏
</section>
<section type="page" number="119">
اوقات آقایان نمی‏شوم.
رئیس- آقای حسینی‏هاشمی بفرمایید.
حسینی‏هاشمی- بسم الله الرحمن الرحیم. عرضی من داشتم و رویش تأکید داشتم این بود که در اجرای پیام امام در افتتاح مجلس نسبت به نظر فقها در تصویب مصوبات مجلس قانون گذارى به نظر می‏آید، که در آیین‏نامه ابداً ذکری از آن نشده است. بیانی که جناب آقای مکارم فرمودند، درباره اینکه کمیسیون‏ها این مطلب را رعایت خواهند کرد. کمیسیون‏ها عملشان در سطح پیشنهاد است و مرحله پیشنهاد طبیعتاً تا مرحله قانون گذارى و مرحله وتو داشتن خیلی فاصله دارد. البته برای اینکه مشخص بشود که چه کسانی می‏توانند عهده‏دار اجرای یک امری باشند، در آیین‏نامه‏اى که متد و روش قانون گذارى را در این مجلس تعیین مى‏کند، یک پیشنهاد خود من دارم و آن اینکه یک هیأتی منتخب بشود از خود آقایان در تعیین حکم و یک هیأتی در تعیین موضوع و این دو هیأت در خارج از جلسه مجلس پیشنهاداتی که هست با مقدمات مفصل بهشان گفته بشود و صحبت بشود تا کسی که می‏خواهد اینجا صحبت بکند، چنان‏چه وارد مقدمه‏اى لازم برای تبیین یک موضوع شد به عنوان خارج از موضوع بودن آن مقدمه قطع نشود و آن کمیسیون موضوع‏شناس تشخیص بدهد که این فرضاً برای موضوع حقوقی لازم است، یا فرضاً برای موضوع اقتصادی یا نظایرش.
رئیس- آقایانی که تقاضای نوبت کرده‏اند که راجع به آیین‏نامه صحبت کنند، به ترتیب عبارتند از آقایان: دکتر ضیایی- دکتر قائمی- موسوی تبریزی- آیت- سبحانی- عضدی- سید محمد علی جزایری- مولوی عبدالعزیز- یزدی، البته آقای یزدی پیشنهاد کفایت مذاکرات داده‏اند که اول این پیشنهاد را به رأی می‏گذاریم. کسانی که موافق با کفایت مذاکرات هستند، قیام بفرمایند. (اکثر برخاستند) تصویب شد. حالا چهار، پنج ماده هست که نسبت به اینها باید رأی گرفته بشود. یکی اینکه آیا این کمیسیون مقدماتی هفته اول را که به منظور رسیدگی به پیشنهادهایی است که اشخاص داده‏اند و مشورت با متخصصین خارج از مجلس و تنظیم زیربنا و اسکلت اصولی است که باید در مجلس مطرح بشود، آیا این کمیسیون مقدماتی را که در حقیقت مربوط به متخصصین است می‏خواهیم یا نه؟ این یک موضوع است که باید نسبت به آن رأی بگیریم. موضوع دوم اینکه کار کمیسیون‏هاى بعدی آیا این‏جور باشد، که همه اصول در همه کمیسیون‏ها مطرح بشود؟ یا بین همه کمیسیون‏ها تقسیم بشود؟ موضوع آخر هم اینکه آیا آن سه روز آخر را برای رسیدگی و شور نهایی لازم داریم یا نه؟ موضوع دیگری که نسبت به آن رأی می‏گیریم، این است که مجلس رسمیتش با دو سوم نمایندگان است و آیا به اصول قانون اساسی که می‏خواهیم رأی بگیریم، دو سوم حاضرین را میزان عمل قرار بدهیم، یا نصف به علاوه یک را ملاک قرار بدهیم و یا دوسوم همه نمایندگان را؟ یعنی چون قانون اساسی مهم است، برای هر اصلی باید پنجاه نفر باید رأی بدهند یا دوسوم همه نمایندگان؟ این هم یک موضوعی است که بایستی نسبت به آن رأی گرفته بشود. حالا به ترتیب شروع می‏کنیم به رأی‏گیری. کسانی که با کمیسیون‏هاى مقدماتی تخصصی موافق‏اند، بلند شوند. (اکثر برخاستند) تصویب شد. حالا رأی می‏گیریم به اینکه آیا به مدت یک هفته باشد یا بیشتر. هر کس با یک هفته موافق است بلند شود. (اکثر برخاستند) تصویب شد. موضوع دیگری را که به رأی می‏گذاریم، این است که همه اصول در تمام کمیسیون‏ها مطرح بشود، یا اینکه اصول تقسیم بشود بین کمیسیون‏ها؟
</section>
<section type="page" number="120">
کسانی که موافق هستند که همه اصول در همه کمیسیون‏ها مطرح بشود، بلند شوند. (اکثر برخاستند) تصویب شد. حالا کسانی که موافق هستند سه نفر کارشناس بصیر به عنوان رابط کمیسیون‏ها با رأی مجلس انتخاب شوند، بلند شوند (اکثر برخاستند) تصویب شد. حالا رأی می‏گیریم به آن سه روزی که در ماده بیست و دوم ذکر شده است که بلافاصله بعد از پایان کار جلسات عمومی برای جلسات دیگری که احیاناً در این جلسات بتوانند اصولی را که لازم الاصلاح می‏دانند، اصلاح کنند، نمایندگانی که موافق‏اند آن سه روز لازم است بلند شوند. (اکثر برخاستند) تصویب شد.
4- پایان جلسه‏
رئیس- موضوع دیگر مربوط به ماده هفتم است که ببینیم اخذ تصمیم در اصول قانون اساسی با چند رأی معتبر است. که این مطلب را چون وقت تمام است، به ساعت پنج بعدازظهر موکول مى‏کنیم. (جلسه ساعت سیزده ختم شد.)
رئیس مجلس بررسی نهایی قانون اساسی- حسینعلی منتظری‏
</section>
</section>
<section type="session" number="6" title="جلسه ششم">
<section type="page" number="121">
 صورت مشروح مذاکرات مجلس بررسى نهایى قانون اساسى جمهورى اسلامى ایران‏

جلسه ساعت هفده روز سی‏ام مردادماه 1358 هجرى شمسى برابر با
بیستم و هفتم رمضان المبارک 1399 هجرى قمرى به ریاست‏
آیت الله حسینعلی منتظری تشکیل شد.
<section type="list" numbers="4">
فهرست مطالب:
1- اعلام رسمیت جلسه و قرائت اسامی غائبین جلسه قبل‏
2- بحث پیرامون آیین‏نامه داخلی.
3- اخذ رأی برای انتخاب سه نفر اعضای شورای هماهنگی.
4- پایان جلسه و تعیین زمان تشکیل جلسه بعد.
</section>
دبیرخانه مجلس بررسى نهایى قانون اساسى‏
</section>
<section type="page" number="123">
1- اعلام رسمیت جلسه و قرائت اسامی غائبین جلسه قبل‏
رئیس- جلسه رسمی است، غائبین جلسه امروز عبارتند از: آقای رحمانی که فرزندشان شهید شده‏اند و غیبتشان به جاست- آقای طالقانی- آقای مدنی و آقای قاسم‏لو و اما کسانی که تأخیر داشته‏اند، آقایان: بشارت- بنی‏صدر- بیت اوشانا- حایری- حجتی کرمانی- خادمی- ربانی شیرازی- دستغیب- سبحانی- عرب- ملازاده- فلسفی- مقدم مراغه‏اى- میرمرادزهى.
به مناسبت شهادت فرزند حضرت حجةالاسلام آقای رحمانی تلگرافی از طرف مجلس خبرگان تهیه شده است که به ایشان که در بیجار هستند، مخابره بشود.
 (تلگرام به شرح زیر قرائت شد)
جناب حجةالاسلام آقای رحمانی، نماینده محترم مجلس‏
بررسی نهایی قانون اساسی جمهوری اسلامی ایران دامت افاضته‏
خبر شهادت فرزند گرامی شما موجب تألم خاطر نمایندگان ملت گردید. این شهادت‏ها از یکسو چهره ضد خدایی و ضد مردمی افراد و گروه‏هایی را می‏شناساند که به مقابله خصمانه با انقلاب اسلامی ملت ایران برخاسته‏اند و از سوی دیگر سیمای درخشان شهیدانی را که بر پیشانی انقلاب اسلامی ما می‏درخشند و به آن جلوه‏اى بس شکوهمند می‏بخشد. یاد آن شهید و شهیدان بی‏شمار به خون خفته دیگر انقلاب گرامی باد.
2- بحث پیرامون آیین‏نامه داخلی‏
رئیس- آقای آیت آیین‏نامه را می‏خوانند و در هر قسمت که لازم بود از میان کسانی که صبح نام‏نویسی کرده‏اند، فقط یک نفر به عنوان موافق و یک نفر مخالف می‏توانند صحبت بفرمایند.
لایحه قانونی اداره امور جلسات و نظامنامه‏
داخلی مجلس بررسی نهایی قانون اساسی‏
فصل اول- کلیات‏
ماده 1- به منظور افتتاح دوره اجلاسیه مجلس بررسی نهایی قانون اساسی و در اجرای مقررات فصل ششم قانون انتخابات، ستاد مرکزی انتخابات موظف است به محض حصول حد نصاب مقرر اعتبارنامه‏هایی که توسط نمایندگان حوزه‏های انتخابیه استان‏ها به دبیرخانه ستاد مرکزی انتخابات تحویل شده است، تاریخ جلسه افتتاحیه مجلس را از طریق رادیو، تلویزیون و جراید به آگاهی مردم برساند.
ماده 2- دبیرخانه ستاد مرکزی انتخابات مکلف است هنگام دریافت اعتبارنامه‏ها با
</section>
<section type="page" number="124">
مراجعه تدریجی به دبیرخانه و تحویل رسمی اعتبارنامه‏ها حضور نمایندگان حوزه‏های انتخابیه استان‏ها را به ترتیب و با ذکر مشخصات در دفتری به نام «دفتر حضور نمایندگان» ثبت نماید.
ماده 3- دبیرخانه ستاد مرکزی انتخابات موظف است جایگاه اسقرار نمایندگان را به ترتیب ثبت‏نام از اولین ردیف کرسی‏های پیشین مجلس تعیین نموده و کارت حاوی شماره کرسی نمایندگان را به آنان تحویل نماید.
ماده 4- نمایندگان مجلس بررسی نهایی قانون اساسی در اجلاس رسمی مجلس فقط در کرسی خود جلوس خواهند کرد.
ماده 5- غیبت بدون اجازه نمایندگان در دوره اجلاسیه مجلس بررسی نهایی قانون اساسی بیش از یک جلسه مجاز نخواهد بود و در صورت غیبت بیش از یک جلسه مراتب به اطلاع عموم در جلسه علنی خواهد رسید.
رئیس- آقای ربانی شیرازی بفرمایید.
ربانی شیرازی- بسم الله الرحمن الرحیم. ماده‏اى را که صبح می‏خواستم درباره‏اش صحبت کنم ماده‏اى بود که میزان آراء لازم را برای تصویب یک ماده معین کرده است و بعد اشاره‏اى به همین ماده بکنم.
رئیس- پس اجازه بفرمایید آن را در وقتش صحبت کنید و حالا فقط راجع به همین ماده صحبت کنید.
ربانی شیرازی- راجع به این ماده که چه بکنیم که اکثریتی را که لازم داریم در مجلس به وجود بیاید، می‏خواستم عرض کنم به جای اینکه میزان آرایی را که در تصویب یک ماده مورد لزوم است پایین بیاوریم، سعی کنیم نمایندگان در مجلس حضور پیدا کنند. و اگر چنان‏چه بخواهیم بدون در نظر گرفتن مجازاتی بگوییم آقایان حاضر بشوند، چه بسا آن تعدادی که لازم است، در مجلس حضور پیدا نکنند، لذا من خواستم یک تقاضا و یک پیشنهاد بکنم. از آقایانی که توانایی حضور در جلسه را به علت پیری یا علل دیگر ندارند و نمی‏توانند به طور مداوم در این مجلس شرکت کنند و غیبت‏هایشان زیاد است، می‏خواستم تقاضا و استدعا کنم که استعفا بدهند تا اینکه نفر بعد از آنها در مجلس حاضر شود و از خواسته‏های مردم دفاع کند. زیرا مردم به ما رأی دادند که بیاییم اینجا و خواسته‏هایشان را تبیین کنیم و از آن دفاع نماییم. ولی چنان‏چه حاضر نشویم و مسامحه کنیم صحیح نیست و این حق فرد بعدی، یعنی آن کسی است که مردم بعد از ما به او رأی داده‏اند و او را انتخاب کرده‏اند. اما پیشنهاد من این بود که اگر چنان‏چه کسی بدون عذر موجه سه نوبت در جلسه حاضر نشود، به منزله استعفا محسوب شود و به او ابلاغ شود و فرد بعد از او دعوت شود تا در جلسه حاضر شود.
رئیس- آقای مکارم شیرازی بفرمایید.
مکارم شیرازی- بسم الله الرحمن الرحیم. البته از نظر اهمیتی که این ماده در مسأله رأی‏گیری دارد و می‏دانیم سرنوشت مجلس با همین ماده رأی‏گیری تعیین مى‏شود، بنابراین هر چه در مسأله غیبت بیشتر تأکید بشود و راه‏حلهایی پیدا کنیم که حداکثر کوشش برای حضور نمایندگان در مجلس به عمل بیاید، به جاست. برای این مطلب یک راه همان چیزی است که در آیین‏نامه نوشته شده، که فکر مى‏کنم کافی نیست و همه آقایان هم شاید تصدیق بفرمایند که فقط اعلان کردن کافی نیست. و اما این مطلب که اگر نماینده در سه جلسه شرکت نکند، در حکم‏
</section>
<section type="page" number="125">
استعفا باشد، آن طور که آقای ربانی گفتند، فکر مى‏کنم قابل عمل نباشد. بنابراین خوب است که راه دیگری انتخاب بشود، مثلا اسامی غائبین در رسانه‏های گروهی اعلام شود تا مردم ایران بدانند که آنها بدون عذر موجه غایب مى‏شوند و حوزه انتخابیه آنها بدانند و مسلماً این کار اثر عمیقی خواهد داشت که آنها در جلسات شرکت کنند. البته این مطالب را برای محکم کاری عرض مى‏کنم و الا همه برادرها احساس مسؤولیت فوق‏العاده مى‏کنند و این به خاطر علاقه‏ایست که ما می‏خواهیم این مجلس به نحو احسن برگزار بشود. البته هیچ مانعی ندارد که در آیین‏نامه محکم کاری کنیم ولو اینکه این کار به عنوان یک احساس مسؤولیت و وظیفه واجب شرعی که از واجب واجبات است، باشد. اما مانع از آن نیست که ما کوشش به عمل آوریم که افراد حاضر بشوند. این یکی از راه‏هاست که در رسانه‏های گروهی اسامی غائبین هر جلسه اعلام بشود. حالا اگر راه‏حل‏هاى دیگری برای محکم‏کاری به نظر آقایان می‏رسد، هیچ مانعی ندارد ولی مسأله استعفا با وضعی که آقایان می‏دانند، عملی نیست. مضافاً به اینکه ممکن است مشکلات دیگری هم ایجاد کند و نتوانیم آن را عمل کنیم. اما درباره آن ماده رأی‏گیری بعداً صحبت خواهم کرد.
رئیس- پیشنهاد آقای مکارم این است که علاوه بر اینکه در صورت جلسه علنی نوشته خواهد شد در رسانه‏های گروهی نیز اعلام شود.
کرمی- این عمل مخل شخصیت نمایندگان است.
رئیس- آقای دکتر آیت بفرمایید.
دکتر آیت- راجع به نفر بعدی که ایشان فرمودند، نمى‏شود کاری کرد.
رئیس- آقای ربانی شیرازی پیشنهاد کرده‏اند «کسانی که نمی‏توانند مرتب بیایند و مریض هستند استعفا بدهند و نفر بعدی به جای آن شخص بیاید» که به عقیده من ظاهراً عملی به نظر نمی‏رسد. آقای ربانی رانکوهی فرمایشی دارید، بفرمایید.
ربانی رانکوهی- بسم الله الرحمن الرحیم. تردیدی نیست که باید کاری کرد که آقایان نمایندگان در مجلس شرکت کنند. اما پیشنهادی که آقای ربانی شیرازی کردند، نه قابل عمل است و نه به مصلحت. زیرا نمایندگانی که در مجلس هستند با آراء اکثریت مردم انتخاب شده‏اند و به مجلس آمده‏اند. و چه بسا فردی که پس از نماینده منتخب مردم و دارای رأی کمتری بوده تفاوت بسیار فاحشی با منتخب مردم داشته باشد. مثلًا من خبر دارم که بعضی از نمایندگان که در مجلس خبرگان انتخاب شده‏اند و نماینده مردم هستند در حدود دویست و پنجاه هزار رأی آورده‏اند و نفر بعد از او چهار هزار رأی آورده است. این معنایش این است که آن فردی که انتخاب شده مربوط به مردم است و منتخب و مورد اعتماد مردم است و نفر بعدی که چهار هزار رأی آورده چه بسا وابسته به گروهی باشد که مورد تنفر مردم بوده است. پس چطور ما می‏توانیم بگوییم آقایی که دویست و پنجاه هزار رأی آورده است، مستعفی شناخته مى‏شود و شخص بعدی که دارای چهار هزار یا سه هزار رأی است و تنها مربوط به گروه خاصی است نماینده مردم باشد؟ پس این فکر عملی نیست زیرا این شخص نماینده مردم نیست. فرضاً یک کسی که هجده رأی آورده باشد در برابر افرادی که صدها هزار رأی دارند. بنابراین یک نفر که خودش و خانواده‏اش و چند نفر از قوم و خویشان خودش یعنی مجموعاً هجده نفر به او رأی داده باشند، حالا اگر نفر اولی که منتخب مردم است در مجلس حاضر نشد ما بگوییم نفر بعدی بیاید که به هیچ وجه صحیح نیست و قابل عمل هم نیست زیرا هم به منتخب مردم توهین و جسارت است و هم به خود مردم.
</section>
<section type="page" number="126">
رئیس- آقای کرمی بفرمایید.
کرمی- اینجا اشخاص محترمی مانند آقای حاج شیخ مرتضی جابری یا آقای خادمی یا آقای طالقانی تشریف دارند. این توهین است که اسامی این آقایان را در رادیو و تلویزیون به عنوان غائبین جلسه اعلام کنند.
رئیس- آقای ربانی رانکوهی بفرمایید.
ربانی رانکوهی- پیشنهاد مى‏کنم همان مجازاتی که در آیین‏نامه قبلی بود که «اگر کسی یک جلسه غیبت بدون عذر موجه کرد در جلسه بعدی حق رأی نداشته باشد» اعمال شود.
رئیس- آقای ربانی شیرازی بفرمایید.
ربانی شیرازی- ما روی واقعیات باید صحبت کنیم زیرا مسائل را این‏طور روی ذهنیات مطرح کردن درست نیست. اگر مردم به ما رأی داده‏اند، برای این است که در مجلس حاضر شویم و از خواسته‏هایشان دفاع کنیم.
رئیس- یکی از پیشنهادات آقای ربانی این است که «کسانی که بنا به عللی نمی‏توانند به مجلس بیایند، استعفا بدهند و نفر بعدی بیاید» آقای بنی‏صدر بفرمایید.
بنی‏صدر- شما که نمایندگان را انتخاب نفرموده‏اید، مردم انتخاب کرده‏اند و مردم باید بپرسند که چرا نماینده‏شان به مجلس نمی‏آید.
ربانی شیرازی- پیشنهاهای من دو تا بود. پیشنهاد اول این بود که کسانی که نمی‏توانند در تمام جلسات حاضر شوند، از حضورشان خواهش کنیم استعفا بدهند تا نفر بعدی بتواند به مجلس بیاید. پیشنهاد دوم این است که کسانی که بدون عذر موجه چند جلسه در مجلس حاضر نمى‏شوند، عدم حضورشان استعفا محسوب بشود.
رئیس- یکی از پیشنهادهای آقای ربانی شیرازی این بود که اگر یکی از نمایندگان بیش از سه مرتبه غیبت کرد و مجلس تشخیص داد که این شخص بدون عذر موجه مجلس را ترک مى‏کند در اینجا برای چنین شخصی حکم مستعفی قائل شویم. کسانی که با این پیشنهاد موافق‏اند، قیام فرمایند (عده کمی برخاستند) این پیشنهاد رد شد. حالا پیشنهاد آقای مکارم مطرح است که «اگر کسی بیش از یک دفعه غیبت کرد علاوه بر اینکه اسم او در مجلس خوانده مى‏شود که غیبت کرده به وسیله رسانه‏های گروهی هم به اطلاع مردم برسد» کسانی که با این پیشنهاد موافق‏اند قیام فرمایند (کسی برنخاست) این پیشنهاد هم رد شد. بنابراین، این ماده به همان صورتی که در آیین‏نامه موجود است باقی می‏ماند. یعنی اگر نماینده‏اى یک مرتبه غیبت کرد اسم او در جلسه علنی روز بعد اعلام خواهد شد. آقای رشیدیان بفرمایید.
رشیدیان- آقای رئیس شما مرتب خودتان صحبت می‏فرمایید به دیگران هم اجازه بفرمایید نظراتشان را ابراز کنند.
رئیس- حالا به پیشنهاد آقای ربانی رانکوهی رأی می‏گیریم و آن این بود که در آیین‏نامه قبلی ذکر شده که «اگر نماینده‏اى بیش از یک مرتبه غیبت کرد در جلسه بعد حق رأی نداشته باشد» کسانی که با این پیشنهاد موافق‏اند قیام فرمایند (کسی برنخاست) این پیشنهاد هم رد شد. آقای‏هاشمی‏نژاد بفرمایید.
هاشمی‏نژاد- به عقیده بنده از طرف مجلس کسی مأموریت پیدا کند و با آن نماینده‏
</section>
<section type="page" number="127">
صحبت کند که چرا غیبت کرده است و اهمیت قضیه را به ایشان تفهیم کند و صبح و عصر هم از رسانه‏های گروهی اعلام شود که چه کسانی آمده‏اند و چه کسانی نیامده‏اند.
رئیس- کسانی که با پیشنهاد ایشان موافق‏اند، قیام فرمایند (کسی برنخاست) این پیشنهاد هم رد شد. آقای‏هاشمی‏نژاد بفرمایید.
هاشمی‏نژاد- بسم الله الرحمن الرحیم. معذرت می‏خواهم از اینکه وقت آقایان را می‏گیرم مسأله به این صورت نبود که صبح و عصر اعلام بشود که فلان شخص نیامده، بلکه باید ضمن اینکه جزو مقررات باشد که رسانه‏های گروهی اعلام بکنند که صبح و عصر مجلس خبرگان تشکیل شد، علاوه بر آن بگویند مجلس خبرگان با حضور چه کسانی تشکیل شد و چه کسانی هم غیبت داشتند. این باید روال کلی رسانه‏های گروهی باشد. بنابراین ضمن اینکه یک موضع‏گیری خاص نیست، در عین حال کسانی هم که غیبت کرده‏اند مشخص خواهند شد. ولی چون افرادی که در اینجا هستند براساس احساس وظیفه کار مى‏کنند، خوب است از طرف مجلس به آنها تذکر داده شود و اهمیت مطلب بیش از پیش به آنها تفهیم بشود. من تصور مى‏کنم این کار حداقل در مورد عده‏اى مؤثر واقع خواهد شد. پیشنهاد من این بود که عرض کردم متشکرم.
رئیس- کسانی که با پیشنهاد ایشان موافق‏اند، قیام فرمایند (کسی برنخاست) رد شد. مواد بعدی قرائت مى‏شود.
ماده 6- مرخصی نمایندگان در دوره اجلاسیه مجلس بررسی نهایی قانون اساسی بیش از یک جلسه مجاز نخواهد بود، مگر با تصویب کمیسیون یا اجازه هیأت رئیسه مجلس.
ماده 7- جلسات عمومی بررسی نهایی قانون اساسی و اخذ تصمیمات در اصول قانون اساسی با حضور دو سوم کلیه نمایندگان یعنی (پنجاه نفر) رسمیت می‏یابد و تصمیمات متخذه با اکثرین نصف به علاوه یک مجموع نمایندگان، به عقیده بعضی به جای پنجاه نفر با (سی و هشت نفر) معتبر است. جلسات کمیسیون‏ها و شورای دبیران با حضور اکثریت اعضاء رسمیت پیدا مى‏کند و تصمیمات متخذه با اکثریت حاضرین در جلسه معتبر خواهد بود.
رئیس- آقای موسوی تبریزی از کسانی هستند که در ماده هفتم وقت گرفته‏اند که صحبت کنند. آقای موسوی بفرمایید.
موسوی تبریزی- بسم الله الرحمن الرحیم. راجع به این ماده هفتم که مجلس با حضور دو سوم کلیه نمایندگان یعنی با پنجاه نفر رسمیت پیدا کند، اشکال ندارد ولی هنگام اخذ تصمیم و رأی‏گیری ملاک نصف به علاوه یک مجموع نمایندگان یعنی سی و هشت نفر است؟ یا دو سوم مجموع که پنجاه نفر مى‏شود؟
رئیس- دو سوم حاضرین یا دو سوم همه نمایندگان؟
موسوی تبریزی- نصف به علاوه یک مجموع نمایندگان، به عقیده من درست نیست. برای اینکه اگر سی و هفت نفر با یک تصمیمی مخالفت داشته باشند و یکی از مخالفین آقای منتظری و یکی هم آقای بهشتی و یکی هم آقای طالقانی باشند، مخالفین اگر در این اعداد باشند یعنی هر یک از این آقایان که اسم بردم بیش از یک میلیون رأی آورده‏اند. در واقع اگر سی وهشت نفر در یک رأی‏گیری موافق و سی وهفت نفر هم مخالف بودند و به طور متوسط اگر به هر نماینده حداکثر نیم میلیون نفر رأی داده باشند، پس در واقع چندین میلیون نفر از افراد این مملکت با آن رأی‏
</section>
<section type="page" number="128">
مخالف می‏باشند. خداوند به پیامبر (ص) خطاب مى‏کند «و شاورهم فی الامر» یا «و امرهم شوری بینهم» پس مبنای اکثریت باید یک اکثریت معقول باشد. چون وقتی اکثر افراد، عقول، افکار و اندیشه‏هایشان روی هم ریخته شد، به انسان یک اطمینانی می‏بخشد. مثلًا در مقابل صد نفر موافق اگر ده نفر مخالف باشد، تصمیم آنها اطمینان‏بخش است. ولی اگر چهل و نه نفر مخالف و پنجاه و یک نفر موافق باشند، اینکه دیگر موجب اطمینان برای انسان نمى‏شود. بنابراین آن‏چه من از این آیه استنباط مى‏کنم این است که اکثریتی که مبنای کارها در اسلام قرار می‏گیرد آن اکثریتی است که موجب اطمینان است. و الا ما هفتاد و سه نفر نماینده داریم و اگر مبنای نصف به علاوه یک عملی شود معنایش این است که رأی سی و هشت نفر را به تمام مردم ایران تحمیل کرده‏ایم. بنابراین باید بگوییم، همان نصابی را که برای رسمیت جلسه معتبر است، همان نصاب هم باید در مقام اخذ رأی و تصمیم‏گیری معتبر باشد. یعنی اقلًا دو سوم نمایندگان باید با این رأی موافق باشند. اگر دو سوم نمایندگان موافق بودند، در نتیجه می‏توانیم به سی و شش میلیون نفر جمعیت ایران بگوییم که نمایندگان شما به این قانون رأی داده‏اند. اما اگر سی و هشت نفر رأی بدهند و سی و هفت نفر رأی ندهند و مثلا یکی از کسانی که رأی مخالف داده باشد، آقای بنی‏صدر باشند، ایشان نمی‏توانند آن قانون را به کسانی که به ایشان رأی داده‏اند، تحمیل کنند و بگویند که این قانون شما است. بنابراین باید دو سوم تمام نمایندگان در رأی‏گیری تصمیم بگیرند و این تنها راه قانون گذارى صحیح است. و السلام علیکم و رحمة الله و برکاته.
رئیس- از آقایان دکتر ضیایی- دکتر قائمی- دکتر آیت- سبحانی- سید محمد علی جزایری- مولوی عبدالعزیز و یزدی که صبح وقت گرفته‏اند، هر کس مخالف است می‏تواند صحبت کند. آقای دکتر قائمی بفرمایید.
دکتر قائمی- بسم الله الرحمن الرحیم. بنده می‏خواستم در مخالفت با بیانات آقای موسوی چند نکته را به عرض برسانم. ایشان فرمودند اگر نماینده‏اى در موقع رأی‏گیری رأی نداد، چون این شخص با یک میلیون یا دو میلیون رأی مردم انتخاب شده آن رأی مردم را به حساب نیاورده و رد کرده است. من این دلیل را کافی نمی‏بینم، به این دلیل که عده‏اى که تشریف نمی‏آورند به مجلس، حتماً یک مشکلی دارند و یا برنامه‏اى برایشان هست که نمی‏توانند بیایند. هیچ دلیلی نیست که اگر ایشان در جلسه شرکت می‏کردند، با آن مسأله مورد بحث مخالف بودند. عده نمایندگان این مجلس هفتاد و سه نفر است. حالا اگر عده‏اى به دلایلی نمی‏آیند، دلیل بر این نمى‏شود که این عده با جریانی که در مجلس می‏گذرد مخالف هستند. فرض کنید آیت الله طالقانی با دو میلیون رأی برای این مجلس انتخاب شده‏اند و تشریف نمی‏آورند، ولی این دلیل بر این نیست که یک مسأله‏اى را که در اینجا مطرح مى‏شود، ایشان تأکید نکنند و اگر بودند تصویب نمی‏کردند. وقتی گفتند مجلس با پنجاه نفر رسمی است، لازم نیست هر پنجاه نفر به موضوع مطروحه رأی بدهند، بلکه نصف به علاوه یک و یا دو سوم نمایندگان حاضر رأیشان کافی است. بنابراین من معتقد هستم که همان دو سوم رأی شرکت کنندگان در مجلس را بپذیریم. چون همین‏طور که در این دو سه روز دیده‏ایم، مجلس با پنجاه نفر تشکیل مى‏شود و از این پنجاه نفر، دو سه نفری از میان نمایندگان با موضوعی حتماً مخالف هستند. در غیر این صورت اگر ما یک مسأله‏اى را بخواهیم تصویب کنیم باید روزهای بسیاری بنشینیم و منتظر این باشیم که یکی از آقایان تشریف بیاورند به جلسه که عده حاضر پنجاه و یک نفر بشود و پنجاه نفر بتوانند رأی موافق بدهند. نظر
</section>
<section type="page" number="129">
من این است که دو سوم نمایندگان حاضردر جلسه برای تصویب هر قانونی رأیشان کافیست والسلام.
رئیس- آقای دکتر ضیایی بفرمایید.
دکتر ضیایی- بسم الله الرحمن الرحیم، به عقیده من ماده پنج و ماده شش باید حذف بشود چون بود و نبودشان یکسان است. زیرا این یک وظیفه دینی و اجتماعی عجیبی است که به گردن آقایان محترمی که انتخاب شده‏اند، گذاشته شده است. حالا هر کس در هر مقامی که می‏خواهد باشد، اگر به نحوی عذری داشت و نمی‏توانست در جلسه شرکت کند از اول نمی‏باید نمایندگی را قبول می‏کرد و خودش را نمی‏باید کاندیدا می‏کرد. بنابراین باید عذر موجهش را بیان کند و یا اینکه مجلس و یا هیأت رئیسه برای این کار فکری بکند. زیرا هفتاد و سه نفر روی معیار معینی انتخاب شده‏اند که از طرف مردم به این مکان بیایند. همان طوری که آقای موسوی فرمودند با غیبت کردن از قوه و قدرت این قانون کاسته خواهد شد و یا در آن نقص به وجود می‏آید. اگر قرار باشد هر کسی غیبت کند، خوب بنده هم فردا نمی‏آیم و کارهای خیلی ضروری زیادی هم دارم، منتها اگر وظیفه دینی و مسؤولیت اجتماعی خطیر، من را مجبور نمی‏کرد، از همه کارم نمی‏بریدم و شب‏ها تا ساعت دو بعد از نصف شب نمی‏نشستم، پیشنهادات و پیش‏نویس‏ها را مطالعه بکنم. بنابراین یا باید وظیفه دینی، آقایان را برای این کار مجبور کند، همان‏طور که آقایان را مجبور کرده است که نماز بخوانند و روزه بگیرند و حج بروند و اگر چنین نباشد باید فکر اساسی کرد. و اما در مورد دو سوم از مجموع یا دو سوم از حاضرین، با این بیانی که عرض کردم و با این آیین‏نامه که هیچ الزامی برای آقایان منتخبین نمی‏آورد که در جلسه حاضر بشوند و وقتی که هیچ الزامی نباشد مکن است فردا بنده و شما و دیگران روزهای بعد نیاییم و به این ترتیب جلسه رسمیت پیدا نکند. و اما اگر الزامی در کار باشد، قهراً غیبت‏های اضطراری کم است. مثلا اگر غائبین دو سه نفر یا حداکثر ده نفر باشند، بالاخره باز یک حدی است که ما می‏توانیم به اکثریت آراء مجموع منتخبین برسیم. وقتی که دو سوم از مجموع نمایندگان برای رسمیت بخشیدن به جلسه حاضر باشند، به همان نحو که جناب آقای موسوی هم فرمودند و تنها فکر من نیست چه در آن صورت تردید داشتم ولی وقتی یکی دیگر هم فکرش همین فکر من بود، انسان ظن کمی به صحت پیدا مى‏کند. اما اگر نظر نه نفر از ده نفر با نظر من موافق شد، به طور قطع و یقین به صحت آن حکم خواهم کرد، چون دیگر مطمئن هستم که به واقعیت و حقیقت نزدیک می‏باشد. بنابراین هر قدر آراء را بتوانیم بیشتر بکنیم چه موافق و مخالف، زیرا در جهت مخالف هم اگر دیدیم اکثریت هست می‏فهمیم که ما در خطا بوده‏ایم. پس هر قدر آراء بیشتر باشد در آن صورت قوت و قدرت قانون بیشتر خواهد شد و یک مقدار احساس سبکی نسبت به وظیفه خطیر خود خواهیم کرد. بنابراین من فکر مى‏کنم اخذ تصمیمات با دو سوم آراء حاضرین هیچ کافی به مقصود و منظور ملت و منظور کسانی که طرفدار اجراء قانون اسلامی هستند، نخواهد بود.
رئیس- آقای دکتر آیت بفرمایید.
دکتر آیت- بسم الله الرحمن الرحیم. بعضی از آقایان حکم به نادر مى‏کنند یعنی چیزی که معمولا اتفاق نمی‏افتد. تا حالا اکثریت نزدیک به اتفاق آمده‏اند و از این بعد هم خواهند آمد، ما بگوییم (اگر نیامدند) صحیح نیست. گذشته از آن جلسه با دو سوم نمایندگان رسمیت پیدا مى‏کند و اگر این تعداد نیایند که جلسه اصلا نمی‏تواند رسمی باشد. آن وقت اگر دو سوم از افراد حاضر هم‏
</section>
<section type="page" number="130">
رأی بدهند کافی است. بنابراین نباید کاری کرد که مجلس فلج بشود و نتواند تصمیمی بگیرد. و از همه اینها گذشته مصوبه ما بعداً برای اطمینان خاطر به رفراندوم گذاشته خواهد شد، مردم اگر خواستند، قانون را تصویب مى‏کنند و اگر نخواستند، نمى‏کنند. و آن دوست ما هم که گفتند مثلا اگر آیت الله منتظری و دکتر بهشتی رأی ندادند، چون در انتخابات اینقدر رأی آورده‏اند و یا فلانی اینقدر رأی آورده است، صحیح نیست. اینجا همه مساوی هستند با هر تعداد رأی که انتخاب شده باشند. کسی از اشخاص دیگر نماینده‏تر نیست و این رسم تمام دنیا هست و ما نباید سنتی که در دنیا وجود دارد و عاقلانه هم هست، یعنی موافقت دو سوم از اعضای حاضر برای تصویب را زیر پا بگذاریم.
رئیس- آقای سبحانی فرمایشی دارید، بفرمایید.
سبحانی- بسم الله الرحمن الرحیم. مطالب لازم مطرح شد. یعنی مطالبی را که در نظر من بود، آقایان فرمودند. ولی یک حاشیه کوچک دارم که در اینجا عرض مى‏کنم. اگر بنا باشد رسمیت جلسه ما با پنجاه نفر شروع شود و پنجاه نفر موافق باشند، تا ما بتوانیم تصمیم بگیریم، معنایش این است که باید در اکثر مسائل و مجالس اتفاق آراء داشته باشیم زیرا جلسه با پنجاه نفر رسمیت پیدا مى‏کند. فرض کنید که ما در چند جلسه پنجاه نفر بودیم و قرار هم این است که یک سوم از مجموع نمایندگان نظر بدهند. بنابراین معنایش این است که در هر مسأله اتفاق آراء باشد و این در هیچ کجای دنیا عملی نیست و نمى‏شود گفت با پنجاه نفر رسمیت پیدا مى‏کند و رأی معتبرش نیز باید به میزان دو سوم حاضرین در جلسه باشد زیرا این معنایش این است که در تمام مسائل اتفاق آراء داشته باشیم.
رئیس- آقای مکارم شیرازی بفرمایید.
مکارم شیرازی- بسم الله الرحمن الرحیم. با نهایت معذرت که مصدع می‏شوم، می‏خواستم نظریه‏اى در تکمیل این ماده عرض کنم. چون در عمل خواهیم دید که با چه مشکلی رو به رو خواهیم شد و قبل از آن باید این تذکر را بدهم، چون مذاکرات مجلس از رسانه‏های گروهی پخش مى‏شود، از صبح تا به حال یکی دو مرتبه تعبیری تکرار شد که اینجا مدرسه فیضیه نیست. من عقیده دارم که در تعبیرات باید خیلی رعایت شود زیرا مدرسه فیضیه کانون انقلاب و کانون بزرگان و علما بوده و البته یک نظر دیگری از گفتن مدرسه فیضیه داریم، یعنی یک جلسه بحث دوستانه که همه حرف بزنند و درباره مسائلی اظهار نظر کنند. اما تلقی ملت ایران وقتی این را بشنود، این نیست، بلکه خیال مى‏کنند مدرسه فیضیه کانون بدی بوده در حالی که خاطره مدرسه فیضیه در افکار همه به عالی‏ترین وجه هست. بنابراین ما باید تعبیراتی که پیش خودمان هست، تغییر بدهیم و بگوییم که اینجا یک مجلس دوستانه نیست که همه ما با هم صحبت کنیم و نه تنها در این مورد بلکه در تمام موارد باید رعایت این تعبیرات را با توجه به اینکه در رسانه‏های گروهی پخش مى‏شود بکنیم. و اما عرضی که من داشتم مطلبی هست که آن را باید حل کنیم و آن این است که اگر ما مقیاس را دو سوم از حاضرین یا دو سوم از مجموع که پنجاه نفر است، گرفتیم و نتوانستیم رأی بیاوریم چکار کنیم؟ بعضی از آقایان می‏فرمودند که هیچ، رهایش مى‏کنیم. ولی ما نمى‏توانیم این کار را بکنیم برای اینکه به طور مثال در این پیش‏نویس یا پیش‏نویسهای دیگر بحث شده است که نخست وزیر را چه کسی تعیین مى‏کند. در پیش‏نویس فعلی مى‏گوید، رئیس جمهور باید نخست‏وزیر را تعیین کند ولی ممکن است عده‏ای‏
</section>
<section type="page" number="131">
از آقایان عقیده‏شان این باشد که رئیس جمهور اختیاراتش زیاد است و باید آن را محدودتر کرد و نخست وزیر را باید مجلس با پشنهاد رئیس جمهور تعیین کند زیرا می‏خواهد با رئیس جمهور همکاری بکند و او باید همکارش را بشناسد. ولی اگر احتمالا آن حد نصاب را نیاورد و دوره مجلس نمایندگان هم تمام شد، فردا که ملت ایران می‏خواهند نخست‏وزیر تعیین کنند، باید چکار کنند؟ در این ماده اگر تعیین نخست‏وزیر نه به دست رئیس جمهور باشد و نه به دست مجلس باشد و مجلس نمایندگان هم اگر مدتش تمام شد، تکلیف اینکه نخست‏وزیر به وسیله چه کسی انتخاب شود، معلوم نشده است. بنابراین مردم ایران چه کار باید بکنند؟ به علاوه الان درباره خود رئیس جمهور و صفات او بحث است و بعضی معتقدند که فلان و فلان صفت باید قید شود و بعضی معتقدند نه، حالا اگر در موقع رأی‏گیری درباره صفات رئیس جمهور پنجاه رأی نتوانستیم بیاوریم یا دو سوم و یا حتی سی و هشت رأی نیاورد، از یک طرف سی و چهار رأی می‏اورد، با آن طرف صحبت مى‏کنیم بیست و چهار رأی می‏آورد، البته اگر ما بتوانیم تمام مواد را به اتفاق آراء تصویب کنیم که خیلی خوب است و ما شک نداریم ولی باید مسائل را از نظر عملی هم بررسی کنیم. ما معتقدیم هر چه محکم‏تر و به قول آقایان اطمینان‏بخش‏تر باشد، بهتر است. ما حرفی نداریم امیدواریم که بشود، ولی اگر نشد باید چکار کرد؟ اگر برای صفات رئیس جمهور اکثریت لازم را نیاوردیم یعنی سی وهشت رأی نشد و یا دو سوم موجود نشد و یا پنجاه رأی نشد و مجلس خبرگان تمام شد و حالا که ملت می‏خواهد با این قانون اساسی که شما تهیه کرده‏اید، رئیس جمهور تعیین کند، چکار باید بکند؟ بالاخره بعد از دو ماه و یا سه ماه و یا چهار ماه این مجلس تمام مى‏شود. بنابراین بیایید یک تبصره برای این ماده بیاوریم که اگر حد نصاب لازم به دست نیامد، نمایندگان در جلسه فردا مجدداً به شور بنشینند و اگر نشد، جلسه پس فردا تا بالاخره در پایان مجبور شوند این مسأله را تصویب کنند. چون نمى‏شود که حکومت مملکت فردا بلاتکلیف باشد بالاخره بعد از سه یا چهار یا شش ماه باید تصویب کنید و وقتی می‏خواهید تصویب کنید باید یک طوری باشد که قاطع باشد. حالا بعد از تمام محکم‏کاری‏ها بالاخره بفرمایید، آیا اکثریت موجود کافی هست یا نیست؟ و اگر اکثریت موجود هیچ کجا کافی نیست این بن‏بست چگونه شکسته مى‏شود؟ آقای غفاری امروز فرمودند که بعضی از قسمت‏هاى قانون اساسی را مى‏شود که یک قسمتش امسال تعیین شود و یک قسمتش سال دیگر. این درست، اما یک مسائلی مثل تعیین رئیس‏جمهور یا نخست‏وزیر یا امثال اینها را که نمى‏شود برای سال دیگر گذاشت. در این روزها ما باید هر چه زودتر تکلیف ملت و مملکت را از نظر استخوان‏بندی سیاسی و اجتماعی و قضایی روشن کنیم. بنابراین بنده پیشنهاد مى‏کنم تمام محکم‏کاریها را بفرمایید و تمام پیشنهادها را هم به رأی بگذاریم و از الان تا آخر کار با یک یا دو یا سه شور این بن‏بست را بشکنیم و یا از این طریق که علی کل حال با وجود این همه ناراحتی که ما داریم و نمی‏خواهیم که نصف به علاوه عده حاضر یا چهل و نه یا پنجاه رأی حاکم باشد بلکه اتفاق آراء باشد، اما وقتی به بن‏بست رسیدیم چاره‏اى نداریم جز اینکه رأی اکثریت را بپذیریم چون کار مملکت را نمى‏شود رها کرد. این عرضی که من داشتم کاری به آن معیار هم ندارد، زیرا آن معیار هر چه باشد، پشت سرش باید فکری برای این مطلب داشته باشیم. اما راجع به رفراندوم، این مسأله را که مکمل این بحث است، عرض کنم که رفراندوم به صورت ماده به ماده انجام نمى‏شود. زیرا مسلم است که وقتی آقایان قانون اساسی را با اکثریت تصویب بکنند، مردم به آن احترام می‏گذارند. به خصوص این‏که‏
</section>
<section type="page" number="132">
با امام در مسائل مشورت مى‏شود و با مراجع دیگر هم مشورت مى‏شود و آقایان نظرات همه گروه‏های مردم را رعایت مى‏کنند. بنابراین رفراندوم یک‏جا انجام مى‏شود و به احتمال قریب به یقین آن‏چه آقایان تصویب بکنند در رفراندوم نیز تصویب خواهد شد. ولی ما باید محکم کاری بکنیم زیرا ملت از ما انتظار دارد. بنابراین برای رفع این بن‏بست از این طریق باید فکری کرد.
رئیس- از فرمایشات آقای مکارم برای نمایندگان این تصور پیش آمده است که منظور ایشان از معیار رأی‏گیری برای تصویب مواد، نصف به علاوه یک عده حاضرین است. در حالی که معیار تصویب، آراء مثبت، نصف به علاوه یک مجموع نمایندگان و یا دو سوم مجموع نمایندگان است. منتها دو سوم مجموع نمایندگان پنجاه نفر مى‏شود که برای رسمیت یافتن جلسه معمول است. به نظر می‏رسد که مذاکرات کافی باشد، رأی می‏گیرم به کفایت مذاکرات، نمایندگانی که موافق‏اند قیام کنند (اکثر برخاستند) تصویب شد. حالا رأی می‏گیریم به اصل ماده، موافقین با دو سوم مجموع نمایندگان که در حقیقت مى‏شود پنجاه یا چهل و نه نفر قیام کنند (اکثر برخاستند) تصویب شد. بنابراین تصمیمات متخذه با رأی اکثریت حاضر در جلسه (چهل و نه نفر یعنی دو سوم مجموع نمایندگان) و جلسات گروه‏ها هم با حضور اکثریت اعضاء رسمیت پیدا مى‏کند. کسانی که موافق‏اند که گروه‏ها هم با اکثریت حاضرین کار را انجام بدهند قیام کنند (اکثر برخاستند) تصویب شد. ماده هشت قرائت مى‏شود:
ماده 8- پس از رسمیت یافتن جلسه، خروج نمایندگان از جلسه تا میزان اکثریت مطلق (نصف به علاوه یک) مانع ادامه بحث و رسیدگی نخواهد بود، ولی به هنگام اخذ تصمیم و رأی‏گیری، رأی نماینده یا نمایندگانی که به جلسه مراجعت نکرده‏اند، به عنوان رأی ممتنع در مجموع آراء احتساب می‏گردد.
رئیس- آقای دکتر بهشتی فرمایشی دارید بفرمایید.
دکتر بهشتی- به نظر من با آن چیزی که قبلا تصویب کردیم این ماده زاید است، چون این در صورتی بود که با سی و هشت نفر بتوانیم چیزی را به تصویب برسانیم، ولی وقتی ما قبلا گفته‏ایم که برای رسمیت مجلس پنجاه یا چهل و نه نفر لازم است و برای اینکه اصل یا ماده‏اى هم تصویب بشود حداقل چهل و نه نفر لازم است، دیگر این ماده لغو است. ولی فقط برای مذاکرات مجلس می‏تواند ادامه پیدا کند.
رئیس- آقای دکتر شیبانی بفرمایید.
دکتر شیبانی- بسم الله الرحمن الرحیم. در مورد رأی‏گیری برای اصول قانون اساسی با رأی دو سوم کل نمایندگان تصویب شد. در اینجا توضیحی که می‏دهد برای رسمیت مذاکرات مجلس است که اگر دو سوم نمایندگان حضور داشتند مجلس می‏تواند شروع به کار کند. حالا ممکن است وسط کار یک عده‏اى بلند شوند و از جلسه بیرون بروند. این ماده آن قسمت را می‏خواهد توضیح بدهد، که اگر یک عده‏اى بیرون رفتند اشکالی در مذاکرات ایجاد نمى‏کند، مسأله این است. یک شق دیگرش هم این است که اگر عده‏اى از نمایندگان در موقع رأی‏گیری بیرون از جلسه باشند، رأی آنها به عنوان ممتنع به حساب می‏آید. یعنی می‏خواهد بگوید که اگر عده‏اى موقع رأی‏گیری بیرون رفتند به این مسأله توجه داشته باشند که رأیشان ممتنع به حساب خواهد آمد.
رئیس- آقای دکتر بهشتی بفرمایید.
دکتر بهشتی- آن‏چه که بنده عرض کردم زاید است، فقط ذیل ماده است و بخش اول آن‏
</section>
<section type="page" number="133">
لازم است زیرا جلسه با چهل و نه نفر رسمیت پیدا مى‏کند، و وقتی رسمیت پیدا کرد و مذاکرات شروع شد با بیرون رفتن دو سه نفر از رسمیت نمی‏افتد، تا اینجا لازم است. آن‏چه که عرض کردم زاید است، ذیل این ماده است. چون این قسمت برای وقتی خوب بود که ما می‏خواستیم اصول را با سی و هشت رأی تصویب کنیم. ولی وقتی می‏گوییم برای تصویب اصول قانون اساسی چهل و نه رأی لازم است، دیگر قسمت ذیل این ماده لازم نیست. زیرا ما بعد از تنظیم این آیین‏نامه، وظیفه دیگری جز تصویب قانون اساسی نداریم و اصلا تصویب چیز دیگری در صلاحیت ما نیست.
رئیس- برای این قسمت رأی می‏گیریم، که فقط قسمت اول به این صورت باشد «پس از رسمیت یافتن جلسه، خروج نمایندگان از جلسه تا میزان اکثریت مطلق (نصف به علاوه یک) مانع ادامه بحث و رسیدگی نخواهد بود» کسانی که موافق‏اند این قسمت باشد و بقیه حذف شود قیام فرمایند (عده کمی برخاستند) رد شد. و اما کسانی که موافقت دارند که این ماده به همین صورت که هست باقی بماند و چیزی از آن کم نشود قیام کنند، (کسی برنخاست) تصویب نشد. بنابراین، این بند حذف مى‏شود. آقای دکتر بهشتی بفرمایید.
دکتر بهشتی- خواهش مى‏کنم به نکته‏اى که می‏خواهم تذکر بدهم، عنایت بفرمایید. جلسه وقتی می‏تواند رسمی باشد که اکثریتش در حد اکثریت رأی‏گیری باشد. چون اگر جلسه بدون چنین اکثریتی شروع به کار کند، ممکن است اصلا کسانی بعداً نیایند و مذاکراتی که آغاز مى‏شود بی‏نتیجه بماند و این وقت تلف کردن است. این است که برای شروع جلسه یعنی برای رسمیت جلسه در آغاز همان عددی را معتبر می‏دانیم که برای رأی‏گیری و تصویب معتبر دانسته‏ایم. این از لحاظ ضرورت تعداد نمایندگان برای شروع کار جلسه است. ولی بعد از شروع جلسه اگر یکی از آقایان پنج دقیقه بیرون رفت، آیا ما باید برای ادامه مذاکرات صبر کنیم تا او برگردد؟ و وقتی هم که برگشت، ممکن است کس دیگری بیرون برود و اگر دو مرتبه هم بخواهیم صبر کنیم تا او برگردد، مذاکرات همین طور تعطیل مى‏شود و بی‏ثمر خواهد بود. پس بهتر است که مذاکرات را ادامه بدهیم، آن نماینده‏اى هم که پنج دقیقه رفته است بیرون، وقتی برگشت از دوستش سؤال مى‏کند که در این پنج دقیقه، صحبت درباره چه بوده است، که در جریان مذاکرات باشد. پس با توجه به اینکه اکثریتی که ما می‏خواهیم، یکی در موقع شروع است و یکی هم برای رأی‏گیری است، باید بگوییم برای موقع رأی‏گیری تمام چهل و نه نفر باید باشند ولی برای ادامه مذاکرات، کم شدن دو سه نفر از نمایندگان اشکالی ندارد.
رئیس- آقای ربانی شیرازی بفرمایید.
ربانی شیرازی- چنان‏چه در جلسه‏اى چهل و هشت نفر رأی مخالف دادند و یک نفر هم رفت بیرون، آیا رأی آن شخص جزء مخالفین است یا ممتنعین؟
رئیس- آقای دکتر بهشتی بفرمایید.
دکتر بهشتی- آقای ربانی، اصولا ما پنجاه نفر رأی مخالف نمی‏خواهیم، ما برای تصویب اصول چهل و نه رأی موافق می‏خواهیم. آن‏چه که ما در رأی‏گیری می‏خواهیم، این است و مشخص بودن وضع بقیه آراء هیچ نقشی در کار ما ندارد. چون ما برای تصویب یک مطلب می‏گوییم چهل و نه نفر رأی موافق می‏خواهیم، دیگر لازم نیست رأی مخالف هم چهل و نه رأی باشد.
</section>
<section type="page" number="134">
رئیس- آقای سید محمد علی جزایری چون نوبت گرفته بودند می‏توانند چند دقیقه‏اى صحبت بفرمایند.
موسوی جزایری- بسم الله الرحمن الرحیم. این جمله که مى‏گوید: «ولی به هنگام اخذ تصمیم و رأی‏گیری نماینده یا نمایندگانی که به جلسه مراجعت نکرده‏اند به عنوان رأی ممتنع در مجموع آراء احتساب می‏گردد.» باید به این صورت تغییر کند «ولی به هنگام اخذ تصمیم و رأی‏گیری وجود پنجاه نفر لازم است» وجود پنجاه نفر در جلسه، عندالشروع و در موقع رأی‏گیری لازم است ولی در موقع مذاکرات وجود پنجاه نفر در جلسه ضروری نیست. ما این را می‏خواهیم بگوییم، پس از رسمیت یافتن جلسه یعنی وجود پنجاه نفر اگر در موقع مذاکرات افرادی خارج بشوند، اشکالی ندارد، ولی به شرط آن‏که عده حاضر در جلسه از سی و هشت نفر کمتر نشود. بنابراین ما سه مرحله داریم، رسمیت جلسه برای شروع با حضور پنجاه نفر، رسمیت جلسه برای مذاکرات با سی و هشت نفر و رسمیت جلسه برای رأی‏گیری که باز همان پنجاه نفر است.
دکتر بهشتی- اگر ماده هفت را به این صورت اصلاح کنیم، همه این معانی که تأیید فرمودید در آن هست و به ماده هشت هم دیگر نیازی نیست. توجه بفرمایید قرائت مى‏کنم:
ماده 7- جلسات عمومی مجلس بررسی نهایی قانون اساسی، با حضور دو سوم کلیه نمایندگان (چهل و نه نفر) رسمیت می‏یابد. پس از رسمیت یافتن جلسه، برای ادامه مذاکرات حضور نصف به علاوه یک، کلیه نمایندگان (سی و هشت نفر) کافی است. ولی برای تصویب هر یک از اصول قانون اساسی، رأی موافق دو سوم کلیه نمایندگان (چهل و نه نفر) لازم است.
رئیس- ماده هشت در ماه هفت ادغام شد، کسانی که با ماده هفت به صورتی که قرائت شد، موافق‏اند قیام فرمایند (اکثر برخاستند) تصویب شد. فصل دوم قرائت مى‏شود:
فصل دوم- هیأت رئیسه موقت‏
ماده 8- در نخستین جلسه رسمی مجلس بررسی نهایی قانون اساسی، مسن‏ترین نماینده حاضر در جلسه به ریاست سنی تعیین مى‏شود و با جلوس رئیس موقت در جایگاه هیأت رئیسه، یک نفر از اعضاء مسن حاضر در جلسه نیز به عنوان نایب رئیس، و سه نفر از جوان‏ترین اعضای حاضر در جلسه به ترتیب دو نفر به عنوان منشی و یک نفر به عنوان دبیر تعیین و در اطراف رئیس موقت مجلس در جایگاه هیأت رئیسه جلوس می‏نمایند.
تبصره- تعیین و تشخیص مسن‏ترین و جوان‏ترین نمایندگان مطابق با مشخصات ثبت دفتر حضور و یا دبیرخانه ستاد مرکزی انتخابات خواهد بود.
ماده 9- هیأت رئیسه موقت تا انتخاب هیأت رئیسه دائم، کلیه وظایف هیأت رئیسه دائم را به عهده خواهد داشت.
ماده 10- با جلوس هیأت رئیسه موقت در جایگاه هیأت رئیسه مجلس، نمایندگان حاضر در مجلس بررسی نهایی قانون اساسی به ترتیب ماده سیزده، مراسم سوگند را به جای آورده و ذیل صورت قسم‏نامه را امضاء می‏نمایند.
ماده 11- رئیس موقت مجلس متعاقب تکبیر، صورت قسم‏نامه را به حالت قیام و خضوع در مقابل قرآن کریم و کتب آسمانی اقلیت‏ها که در پیش روی نمایندگان در صدر اجلاس قرار دارد، با بیان شمرده قرائت مى‏کند. نمایندگان حاضر در جلسه نیز در حال قیام، قاطع و شمرده آن را تکرار می‏نمایند و پس از قرائت قسم‏نامه، کلیه نمایندگان به ترتیب از اولین ردیف‏
</section>
<section type="page" number="135">
پیشین مجلس به محل تریبون خطابه که ورقه قسم‏نامه روی آن گشوده است، مى‏روند و ذیل صورت قسم‏نامه را امضاء می‏نمایند.
ماده 12- صورت قسم‏نامه مجلس بررسی نهایی قانون اساسی به شرح زیر می‏باشد:
بسم الله الرحمن الرحیم‏
ما به پروردگار یکتا و در برابر خلق قهرمانان، به قرآن و دیگر کتب آسمانی سوگند می‏خوریم که در بررسی و تدوین قانون اساسی نظام جمهوری اسلامی ایران، همواره اصول ذیل را رعایت نموده و به تحقق آنها متعهد باشیم:
1- به رژیم جمهوری اسلامی ایران که به تأیید ملت رسیده، وفادار و مؤمن بوده و در راه استحکام و دوام آن کوشش نماییم.
2- تمامیت ارضی مملکت و همبستگی همه اقوام ایرانی را در تحت لوای جمهوری اسلامی ایران، در مد نظر قرار دهیم.
3- به مسؤولیت خطیر خود در مقابل خدا و ملت مسلمان ایران و مأموریت تاریخی که این ملت به ما واگذار کرده توجه عمیق مبذول داشته و در جریان بررسی قانون اساسی احقاق حقوق پایمال شده ملت ستمدیده ایران در طول بیست و پنج قرن سلطه جباران بر این مملکت و اهداف انقلاب مقدس اسلامی را که متضمن مصالح ملی جامعه ایران است، نصب العین قرار دهیم.
ماده 13- هیأت رئیس موقت پس از انجام مراسم سوگند، بدون تأخیر نسبت به انتخابات هیأت رئیسه دائم «یک رئیس و یک نایب رئیس و یک دبیر و دو منشی با رأی مخفی و اکثریت نسبی» اقدام خواهد کرد.
فصل سوم- مراحل بررسی و تصویب اصول قانون اساسی‏
ماده 14- طرز کار مجلس در بررسی اصول پیش‏نویس و تصویب قانون اساسی به شرح زیر است:
1- تشکیل کمیسیون‏هاى مقدماتی (کمیسیون مطالعه نظرات رسیده).
2- کمیسیون بررسی اصول پیشنهادی.
3- جلسات عمومی مجلس برای تصویب اصول.
4- جلسات شور نهایی.
رئیس- این چهار قسمت مربوط است به ماده چهارده فعلی و ماده پانزده قبلی و بعد از کلمه (اصول) در قسمت سوم یعنی (کمیسیون‏هاى مقدماتی به منظور استفاده از نظرات متخصصان مجلس خبرگان یا آنان که از خارج از مجلس به کمیسیون دعوت مى‏شوند و مطالعه پیشنهادات فراوانی که تاکنون به مجلس رسیده و در دفتر مجلس موجود است یا بعداً می‏رسد، به مدت یک هفته تشکیل می‏گردد) این قسمت باید خودش مستقلا یک ماده باشد. بنابراین قسمت فوق مى‏شود ماده پانزده و اینها را تماماً صبح تصویب کرده‏ایم، حالا ماده شانزده قرائت مى‏شود:
طرز تشکیل و کار کمیسیون‏هاى مقدماتی‏
ماده 16- نمایندگان محترم به هشت گروه تقسیم و به تناسب تخصص و تمایلشان در یکی از هشت موضوع زیر بحث و بررسی می‏نمایند:
1- مقدمه و اصول کلی.
</section>
<section type="page" number="136">
2- حقوق مردم (یا ملت).
3- حاکمیت ملی و شوراها.
4- قوه مقننه.
5- قوه مجریه.
6- قوه قضائیه و دیوان داوری اداری.
7- امور مالی.
8- دین و شورای نگهبان.
رئیس- این ماده هم صبح تصویب شده است، ماده هفده قرائت مى‏شود:
ماده 17- برای تعیین اعضای کمیسیون‏هاى هشت‏گانه، یک شورای سه نفره از طرف مجلس خبرگان انتخاب مى‏شود و لیست موضوعات هشت‏گانه به وسیله اعضای این شورا در اختیار نمایندگان گذارده مى‏شود، و هر نماینده سه موضوع از هشت موضوع را انتخاب مى‏کند و براساس آن، اعضای کمیسیون‏ها تعیین مى‏شوند.
رئیس- اگر هشت کمیسیون باشد و در هر کدام نه نفر عضو باشند، هشت ضرب در نه مى‏شود هفتاد و دو نفر، آن وقت یک نفر برای شورای هماهنگی باقی می‏ماند، در صورتی که باید اعضای شورای هماهنگی سه نفر باشند. به این جهت یک تبصره پیشنهاد شده و آن این است:
تبصره- شورای سه نفره، خودشان هم می‏توانند عضو کمیسیون‏هاى هشت‏گانه باشند. آقای دکتر بهشتی بفرمایید.
دکتر بهشتی- پیشنهاد من این است که برای اینکه دو بار نخواهیم انتخاب کنیم، اینجا هم به همان هفت گروه تقسیم شویم، زیرا ما نه تنها این فصول را بلکه فصول احتمالی دیگر را هم که در پیش‏نویس‏هاى دیگر هست آنها را هم استخراج مى‏کنیم. مثلا ممکن است عناوین فصول پانزده تا بشود، که آنها را گروه‏بندی مى‏کنیم و به آقایان ارائه مى‏کنیم. بنابراین بهتر است کیفیتش را به این نحو عرض کنیم، که کلیه عناوینی را که در متون پیشنهادی قابل توجه است، استخراج کنیم و آنها را با رعایت تناسب بین هفت گروه تقسیم کنیم. البته ممکن است به یک گروه دو بحث برسد و به یک گروه یک بحث برسد و به یکی هم ممکن است سه بحث برسد، که این بسته به وسعت میدان بحث و اصولی که هست، می‏باشد. به این جهت من این ماده را به این صورت نوشتم. عنایت بفرمایید، آن را می‏خوانم: «هفتاد نفر نمایندگان مجلس، به هفت گروه ده نفری تقسیم مى‏شوند. سه نفر بقیه با رأی مجلس به عنوان اعضای شورای هماهنگی میان گروه‏ها انتخاب می‏گردند. فصول پیش‏بینى شده در پیش‏نویس‏هاى قانون اساسی استخراج و برای رسیدگی مقدماتی با رعایت تناسب میان گروه‏ها تقسیم مى‏شود».
یکی از نمایندگان- اضافه شود که اعضای شورای هماهنگی می‏توانند عضو کمیسیون‏ها هم بشوند.
دکتر بهشتی- در آخر ماده‏اى که قرائت مى‏کنم اضافه مى‏کنیم (یکی از نمایندگان- دو نفر هم عضو علی‏البدل باشند) این را هم اضافه مى‏کنیم. عنایت بفرمایید، ماده را قرائت مى‏کنم.
 «ماده 16- برای رسیدگی مقدماتی به قانون اساسی هفت گروه از نمایندگان مجلس تشکیل مى‏شود. برای این گروه‏بندی نخست مجلس با اکثریت آراء، سه نفر از نمایندگان را به عنوان عضو اصلی و دو نفر را به عنوان علی‏البدل برای شورای هماهنگی انتخاب مى‏کند. این شورا
</section>
<section type="page" number="137">
پیش‏نویس‏هاى رسیده برای قانون اساسی را بررسی، و عناوینی را که در این پیش‏نویس‏ها برای فصول قانون اساسی آمده استخراج و آنها را بر حسب تناسب بر هفت قسمت تقسیم مى‏کند. فهرست این هفت قسمت برای اطلاع نمایندگان تکثیر مى‏شود، تا هر یک بر حسب علاقه یا تخصص، حداقل سه قسمت را انتخاب کند و به اطلاع شورای هماهنگی برساند. شورا پس از دریافت نظر نمایندگان، اعضای هر گروه را تعیین و به آنها ابلاغ مى‏کند. عضویت اعضای شورای هماهنگی می‏توانند عضو گروه‏ها نیز باشند) من از کلمه کمیسیون و هر کلمه خارجی در صورت امکان پرهیز مى‏کنم و دوست دارم در تهیه این متن از آنها استفاده نشود. البته این سلیقه من است، زیرا ما کلماتی مترادف آن کلمات در فارسی داریم و می‏توانیم از آنها استفاده کنیم. البته تعصبی برای نفی آنها ندارم، ولی دلم می‏خواهد کلمات بومی را انتخاب کنم مثل کلمه «گروه» در مقابل کلمه «کمیسیون».
رئیس- این ماده را به این ترتیب که قرائت شد به رأی می‏گذاریم. موافقین قیام فرمایند (اکثر برخاستند) تصویب شد. در ضمن همه «کمیسیون» ها مى‏شود «گروه» و همه «ارتباط» ها هم مى‏شود «هماهنگی». ماده 17 قرائت مى‏شود:
ماده 17- در پایان هفته که کار بررسی کمیسیون‏ها به انجام رسید، نتیجه کار آنها تکثیر و بین نمایندگان توزیع می‏گردد.
رئیس- ماده 18 قرائت مى‏شود:
کمیسیون بررسی اصول‏
ماده 18- پس از خاتمه کار کمیسیون‏هاى مقدماتی، در هفته دوم کمیسیون بررسی اصول قانون اساسی تشکیل و مشغول کار می‏گردد.
تبصره 1- همه نمایندگان محترم، در این مرحله به هفت گروه ده نفره و یک شورای ارتباط سه نفره، به ترتیب مرحله اول تقسیم می‏گردند.
تبصره 2- هر روز تعدادی از اصول پیش‏نویس (با توجه به میزان اهمیت آنها) وسیله شورای ارتباط تعیین و در اختیار هیأت رئیسه گذارده مى‏شود و به دستور رئیس مجلس در دستور جلسه قرار می‏گیرد.
تبصره 3- پس از قرائت و اعلام اصول در همه کمیسیون‏هاى هفت‏گانه، همه اصول مورد بحث و بررسی، به طور خلاصه در اختیار شورای ارتباط قرار داده مى‏شود تا تکثیر و توزیع گردد.
تبصره 4- برای اینکه نمایندگان محترم مجال کافی برای مطالعه همه نظرات داشته باشند، جلسات کمیسیون‏ها هر روز صبح تا ظهر تشکیل و نظرات در پایان هر جلسه برای تکثیر آماده مى‏شود و عصر همان روز در میان نمایندگان توزیع می‏گردد یا در عصر روز بعد در جلسه عمومی مطرح و رأی‏گیری مى‏شود.
رئیس- برای اصلاح ماده هجده این پیشنهادها شده است که کلمه (کمیسیون‏ها) به (گروه‏ها) و بعد از کلمه (مقدماتی از هفته دوم)، (همان) و بعد از (کمیسیون)، (ها به) اضافه شود و کلمات (تشکیل) و (کار) حذف شود. بنابراین ماده هجده بعد از اصلاح قرائت مى‏شود:
ماده 18- پس از خاتمه کار گروه‏های مقدماتی، از هفته دوم همان گروه‏ها به بررسی اصول قانون اساسی مشغول می‏گردند.
</section>
<section type="page" number="138">
رئیس- در ضمن تبصره یک این ماده حذف و تبصره دو به جای تبصره یک می‏آید، در آن هم اصلاحاتی شده است که قرائت مى‏شود:
تبصره 1- هر روز مقداری از اصول پیش‏نویس، با توجه به میزان اهمیت آنها به وسیله شورای هماهنگی تعیین و در اختیار هیأت رئیسه گذارده مى‏شود و به دستور رئیس مجلس در دستور جلسه قرار می‏گیرد. این اصول همیشه یک روز قبل از تشکیل گروه مربوطه به وسیله منشی مجلس، در جلسه علنی خوانده مى‏شود، یعنی باید در آخر جلسه منشی برنامه کار فردای گروه‏ها را اعلام کند، تا اعضاء توجه داشته باشند و شب آن اصول را مطالعه کنند.
رئیس- تبصره‏های بعدی قرائت مى‏شود:
تبصره 2 (تبصره 3 قبلی)- پس از قرائت و اعلام اصول در همه گروه‏های هفتگانه، اصول مذکور مورد بحث و بررسی قرار می‏گیرد و نتیجه بحث و بررسی به طور خلاصه در اختیار شورای هماهنگی قرار داده مى‏شود تا تکثیر و توزیع گردد.
تبصره 3- برای اینکه نمایندگان محترم مجال کافی برای مطالعه همه نظرات داشته باشند، جلسات گروه‏ها هر روز صبح تا ظهر تشکیل و نظرات در پایان هر جلسه برای تکثیر آماده مى‏شود و عصر همان روز در میان نمایندگان توزیع می‏گردد تا در عصر روز بعد در جلسه عمومی مطرح و رأی‏گیری شود.
رئیس- ماده نوزده قرائت مى‏شود:
ماده 19- هر یک از گروه‏های مجلس، برای تنظیم صورت جلسه و انجام امور دفتری و تسریع در جریان امور بایگانی و چاپ و تکثیر اوراق و اسناد، یک مخبر اداری از اعضای دبیرخانه در اختیار خواهند داشت.
رئیس- ماده بیست قرائت مى‏شود:
 جلسات عمومی مجلس‏

ماده 20- اصول بررسی شده در گروه‏ها، در جلسات عمومی مجلس مطرح و پس از شور و مذاکره به رأی گذارده مى‏شود.
تبصره- جلسات عمومی مجلس هر روز بعد از ظهرها تشکیل مى‏شود و پس از رسمیت جلسه از هر یک گروه‏ها یک عضو منتخب همان گروه، نظرات گروه خود را تشریح مى‏کند و در صورت وجود نظر مخالف در گروه، یک عضو دیگر هم در تشریح نظر مخالف، سخن خواهد گفت.
رئیس- آقای دکتر بهشتی بفرمایید.
دکتر بهشتی- من در اینجا نظری دارم، ملاحظه بفرمایید اگر قرار باشد چهارده نفر یا حتی هفت نفر بخواهند روی هر اصلی صحبت بکنند و در آن صحبت‏ها سؤال هم باشد، می‏خواهم عرض کنم که این عده خیلی زیاد است. بهتر این را اینقدر طولانی نکنیم و حداقل یک موافق و یک مخالف صحبت کنند، آن وقت اگر ادامه مذاکرات لازم بود، بر حسب تشخیص مجلس و یا بر حسب تشخیص رئیس جلسه، کسان دیگری هم صحبت کنند، ولی اگر چهارده نفر بخواهند صحبت کنند و هر نفر هم بخواهد یک ربع ساعت صحبت کند، فقط سه ساعت و نیم مدت صحبت‏ها مى‏شود. با توجه به اینکه قرار هم این است که جلسات علنی بعد از ظهرها تشکیل بشود، ملاحظه بفرمایید که در این صورت اصلا به تصویب چیزی می‏رسید یا نه؟
</section>
<section type="page" number="139">
رئیس- آقای دکتر ضیایی بفرمایید.
دکتر ضیایی- به نظر من بهتر است از هر گروه یک نفر به عنوان موافق و یک نفر به عنوان مخالف صحبت کنند.
رئیس- آقای دکتر بهشتی بفرمایید.
دکتر بهشتی- به عقیده بنده اگر چند اصل در همه گروه‏ها به طور یکسان رسیدگی شده باشد، و بعد هم نتیجه آنها تکثیر شده و به اطلاع همه رسیده باشد، چه لزومی دارد که ما بگوییم از هر گروهی یک نفر موافق و احیاناً یک مخالف بیاید اینجا و درباره‏اش نظر بدهد. زیرا نتیجه‏اش این مى‏شود که به طور عادی اگر هیچ مطلبی پیش نیاید، باید سه ساعت و نیم وقت برای این چهارده نفر احتمالی در نظر گرفت. بنابراین بهتر است از هر گروه یک نفر بیاید و نظر گروه خودش را بیان کند و بگوید من این پیشنهاد را مى‏کنم. مخالفش هم که گروه دیگر است، مى‏گوید من چیز دیگری را پیشنهاد مى‏کنم. اگر غیر از این باشد ما باید بیست نوع نظر را مطرح کنیم. بنابراین اجازه بفرمایید یک نفر مدافع نظر گروه باشد، زیرا ممکن است در یک گروه سه جور نظر باشد و آن وقت باید سه جور دفاع کنند. بنابراین اگر بخواهیم منطقی باشد، باید این‏طور اصلاح کنیم که اگر پیشنهاد گروه‏ها مختلف باشد، برای دفاع از هر نظر جدیدی یک نفر از آن گروه می‏آید و بعد مجلس رأی می‏گیرد تا بشود در وقت صرفه‏جویی کرد و ده دقیقه هم بیشتر وقت برای صحبت کردن ندهیم. و الا شما چگونه می‏خواهید صد و پنجاه و یک اصل را با این کیفیت به تصویب برسانید با توجه به اینکه جلسات علنی هم فقط عصرها است و نمونه کیفیت بحث‏ها را هم در مسائل مربوط به آیین‏نامه ملاحظه فرمودید و در مسائل مربوط به اصول قانون اساسی خود به خود بحث‏ها جدی‏تر و کامل‏تر خواهد بود. حالا هم البته جدی است ولی آن موقع با احتیاط بیشتر رویش کار مى‏شود. فرض بفرمایید اصل چهلم از طرف گروه‏ها به پنج صورت پیشنهاد شده، این پنج صورت یکی یکی در مجلس خوانده مى‏شود و یک نفر هم از آن گروه برای توضیح و دفاع از آن می‏آید صحبت مى‏کند. بعد دومی و بعد سومی تا نفر پنجم. وقتی همه خوانده شد، پیشنهاد اول را به رأی می‏گذارند، اگر چهل و نه رأی نیاورد که هیچ، مردود است، و اگر چهل و نه رأی آورد، این تصویب شده است ولی تصویبش معلق است. بعد دومی را به رأی می‏گذارند و به همین ترتیب سومی و چهارمی و پنجمی را. اگر یک پیشنهادی پنجاه رأی آورد این پیشنهاد بر پیشنهادی که چهل و نه رأی آورده مقدم است، آن را می‏گذاریم و اگر یک پیشنهادی پنجاه و دو رأی آورد بر پنجاه رأی مقدم است و آن را می‏گذاریم. بنابراین ماده را با این اصلاحات باید از نو بنویسیم و اگر اصلاحات مورد تأیید آقایان است به همین ترتیب بعداً تغییر عبارت می‏دهیم.
رئیس- آقای دکتر آیت بفرمایید.
دکتر آیت- پیشنهادی که بیشتر رأی آورد یک بار دیگر به رأی گذاشته مى‏شود.
3- اخذ رأی برای انتخاب سه نفر اعضای شورای هماهنگی‏
یکی از نمایندگان- پیشنهاد مى‏کنم برای تسریع در کار، هم اکنون سه نفر شورای هماهنگی را انتخاب نماییم.
دکتر بهشتی- بسیار پیشنهاد خوبی است برای اینکه کار پیش برود. بنابراین در این جلسه‏
</section>
<section type="page" number="140">
سه نفر اعضای شورای هماهنگی را انتخاب مى‏کنیم که امشب به کار رسیدگی به استخراج موضوعات بپردازند و موضوعات را گروه‏بندی کنند و تا فردا صبح تکثیر کرده و در اختیار آقایان بگذارند تا ان شاءالله فردا ضمن ادامه بحث پیرامون بقیه مواد آیین‏نامه که خیلی طول نمی‏کشد، بتوانیم گروه‏بندی را هم انجام بدهیم. به عقیده بنده سه نفر اول که انتخاب می‏فرماییم اعضای اصلی و دو نفر بعد اعضای علی البدل باشند.
رئیس- آقایانی که داوطلب هستند اعلام نمایند.
آقایان: دکتر باهنر- دکتر غفوری- مکارم شیرازی- موسوی تبریزی- دکتر آیت فارسی و حسینی آمادگی خود را برای شرکت در شورای هماهنگی اعلام کردند. هر کدام از آقایان نمایندگان می‏توانند اسم پنج نفر را مرقوم فرمایند. سه نفری که رأی بیشتر آورند، اعضای اصلی و دو نفر بعدی اعضای علی البدل خواهند بود. (در موقع رأی‏گیری با نظارت آقایان منشی‏ها و داوطلبان به عمل آمد).
4- پایان جلسه و تعیین زمان تشکیل جلسه بعد
رئیس- نتیجه اخذ رأی در جلسه فردا صبح اعلام خواهد شد. جلسه را ختم مى‏کنیم، جلسه آتی فردا صبح ساعت نه خواهد بود.
 (جلسه ساعت هجده و سی دقیقه پایان یافت)
رئیس مجلس بررسی نهایی قانون اساسی- حسینعلی منتظری‏
</section>
</section>
<section type="session" number="7" title="جلسه هفتم">
<section type="page" number="141">
 صورت مشروح مذاکرات مجلس بررسى نهایى قانون اساسى جمهورى اسلامى ایران‏

جلسه در ساعت نه صبح روز سى و یکم مرداد ماه 1358 هجرى شمسى‏
برابر با بیست و هشتم رمضان المبارک 1399 هجرى قمرى‏
با ریاست آقاى دکتر سید محمد حسینى بهشتى (نایب رئیس) تشکیل شد.
<section type="list" numbers="6">
فهرست مطالب:
1- اعلام رسمیت جلسه‏
2- اعلام نتیجه اخذ رأى براى انتخاب اعضاى شوراى هماهنگى‏
3- قرائت اساسى غائبین و دیر آمدگان جلسه قبل‏
4- ادامه بحث پیرامون آیین‏نامه داخلى و تصویب آن‏
5- اعلام پانزده دقیقه تنفس و تشکیل مجدد جلسه‏
6- پایان جلسه‏
</section>
دبیرخانه مجلس بررسى نهایى قانون اساسى‏
</section>
<section type="page" number="143">
1- اعلام رسمیت جلسه‏
نایب رئیس- بسم الله الرحمن الرحیم. با رسیدن عده نمایندگان حاضر به حد نصاب جلسه رسمی است. از خدای متعال این توفیق را می‏خواهم، که در هر جلسه با استفاده از تجربه‏های جلسه قبل، در راه بردن بحث‏ها به سوی تصمیم مورد رضای او، سریع‏تر گام برداریم.
2- اعلام نتیجه اخذ رأی برای انتخاب اعضای شورای هماهنگی‏
نایب رئیس- نتیجه رأی‏گیری برای انتخاب اعضای شورای هماهنگی را به اطلاع می‏رسانم. آقایان دکتر باهنر پنجاه و نه رأی، دکتر غفوری پنجاه و نه رأی، مکارم شیرازی پنجاه و سه رأی، دکتر آیت چهل هفت رأی، فارسی سی و هشت رأی.
این پنج نفر اکثریت آراء را داشتند. به این ترتیب آقایان، دکتر باهنر و دکتر غفوری و مکارم شیرازی اعضای اصلی شورای هماهنگی در کمیسیون‏ها و آقایان، دکتر آیت و فارسی اعضای علی البدل این شورا خواهند بود.
3- قرائت اساسی غائبین و دیر آمدگان جلسه قبل‏
نایب رئیس- غائبین جلسه قبل دیروز عصر عبارتند از: آقای حایری که با تلفن عذرشان را اطلاع دادند، آقای رحمانی که به مناسبت شهادت فرزندشان با اجازه رفته‏اند و آقایان: طالقانی، طباطبایی، قاسم‏لو و مدنی.
آقایانی که تأخیر داشتند: حیدری نوزده دقیقه- خادمی هشتاد و دو دقیقه- صدوقی نوزده دقیقه- طاهری گرگانی دوازده دقیقه- مولوی ملازاده بیست و دو دقیقه- فارسی بیست و دو دقیقه- کریمی بیست و یک دقیقه- موسوی جزایری سیزده دقیقه- نوربخش نوزده دقیقه.
4- ادامه بحث پیرامون آیین‏نامه داخلی و تصویب آن‏
نایب رئیس- دستور جلسه طبق تصمیم دیشب دو چیز است، یکی اینکه بقیه آیین‏نامه را مورد بحث قرار داده و تصویب کنیم، و دیگر اینکه شورای هماهنگی فهرست عناوین فصول را میان دوستان تکثیر کرده، و گروه‏ها تا ظهر امروز مشخص شوند، که هر چه زودتر کار خودشان را آغاز کنند، و اما هنوز مشخص نیست که امروز نطق قبل از دستور داشته باشیم یا نه، فکر مى‏کنم بهتر است نداشته باشیم، چون هنوز آیین‏نامه تصویب نشده و به علاوه ما یک روز تمام نطق قبل از دستور داشتیم و امروز باید سریع‏تر به کارمان برسیم. البته دوستانی که نوبت خواسته‏اند متناسب با بحث‏هایی که در پیش می‏آید نوبتشان را استفاده خواهند کرد، و رعایت خواهد شد. اما در باره آیین‏نامه فکر مى‏کنم تا ماده بیست و یک تصویب شده و قرار بود که گروه مسؤول تهیه آیین‏نامه جدید، طرحی را درباره ماده بیست و یک و تبصره آن، با توجه به سؤالاتی که دیشب مطرح شد، تهیه کرده و بیاورند اینجا بخوانند. آیا کاری انجام گرفته؟ (نمایندگان- چون‏
</section>
<section type="page" number="144">
شب بود فرصت نشد) اگر دوستان اجازه بفرمایند، متنی را که من تهیه کرده‏ام می‏خوانم:
 «ماده 21- اصول بررسی شده در کمیسیون‏ها در جلسات عمومی مجلس که هر روز بعد از ظهر تشکیل مى‏شود، مطرح و پس از شور و مذاکره به رأی گذارده مى‏شود.
تبصره- اگر متن تهیه شده توسط کمیسیون‏ها یکی باشد، حداقل یک موافق و یک مخالف صحبت مى‏کنند، سپس رأی‏گیری به عمل می‏آید. و اگر در کمیسیون‏ها بیش از یک متن پیشنهاد شده باشد، متن پیشنهادی هر گروه به ترتیب شماره‏گذاری گروه‏ها (یک تا هفت) خوانده مى‏شود و مخبر گروه از آن دفاع مى‏کند. پس از قرائت همه متون پیشنهادی برای یک اصل و دفاع همه مخبرین از آنها، نسبت به هر پیشنهاد به ترتیب رأی‏گیری مى‏شود. هر یک که بیشتر رأی بیاورد در متن قانون اساسی قرار می‏گیرد. راجع به ذیل پیشنهاد بنده، اگر آقایان فکر مى‏کنند این قابل تضمین است که موقع رأی‏گیری واقعاً حضور ذهن داشته باشیم، یعنی هرکس به آن متن که موافق است رأی ندهد، بلکه به بهترین متن رأی بدهد. اگر بتوانیم این حضور ذهن را دائماً حفظ بکنیم و بعد رأی به بهترین متنی که انتخاب کرده‏ایم، بدهیم یک رأی‏گیری کافی است. یعنی ذیل پیشنهاد این‏طور اصلاح مى‏شود. «پیشنهاد به رأی گذاشته مى‏شود، هر پیشنهاد رأی کافی آورد» چون بنده این را تجربه دارم که در جلسات افراد، قبل از اینکه همه پیشنهادات خوانده شود، پیشنهادی را گفته‏اند خوب است و قبولش داریم و به آن رأی داده‏اند و بعد متوجه شده‏اند که غفلتی پیش آمده است. بنابراین اگر تضمین مى‏کنیم که همواره حضور ذهن داشته باشیم با یک رأی کار را تمام کنیم، وگرنه ناچاریم رأی‏گیری‏هاى متعدد بکنیم. این یک متن پیشنهادی است.
مراغه‏اى- بنده پیشنهاد دارم.
نایب رئیس- دوستان دیگر هم تقاضای صحبت کرده‏اند، خواهش مى‏کنم برای صرفه‏جویی در وقت و اینکه چیزی مشخص در جلسه مطرح شود، هر کس پیشنهاد خودش را بنویسد و بدهد. بنابراین پیشنهادهای رسیده را به ترتیب می‏خوانم، و نوبت تقاضای صحبت را هم حفظ و رعایت مى‏کنم، تا ببینم چگونه مى‏شود در خدمتتان بود. حال پیشنهاد آقای موسوی اردبیلی قرائت مى‏شود:
به جای تبصره ماده بیست و یک چنین نوشته شود:
تبصره- کمیسیون‏هاى هفت‏گانه هر روز گزارش و نظرات خود را درباره مواد مورد بحث به شورای هماهنگی، و توسط آنها به هیأت رئیسه بدهند. اگر مطلب قابل بحثی در میان نظرات کمیسیون‏ها به نظر رسید، هیأت رئیسه آن را در مجلس عنوان کند، ودر آن کمیسیون یک نفر را برای توضیح بخواهند و تشخیص این مسأله به نظر هیأت رئیسه باشد.
نایب رئیس- پیشنهاد آقای مراغه‏اى قرائت مى‏شود:
پیشنهاد می‏نماید تبصره زیر به ماده بیست و یک اضافه بشود:
تبصره- در پایان هر روز، کمیسیون هماهنگی نظرات کمیسیون‏ها را جمع‏آوری، در صورتی که درباره اصول بیش از سه متن متفاوت وجود داشته باشد، نظرات کمیسیون‏ها را مجدداً به کمیسیون‏ها ارجاع می‏نماید، تا براساس جمیع نظریات نتیجه را اصلاح و تجدید نظر نموده، و به مجلس پیشنهاد نمایند.
نایب رئیس- پیشنهاد آقای منتظری قرائت مى‏شود:
</section>
<section type="page" number="145">
اولًا- رأی مخفی گرفته مى‏شود، اگر اکثریت مطلوب حاصل شد، هوالمطلوب، و اگر حاصل نشد چون همه سبق ذهن دارند، نسبت به همه متون پیشنهاد مى‏شود که متنی که اکثریت دارد، به آن رأی علنی داده شود، و با قیام و قعود برای آن متن رأی گرفته مى‏شود.
نایب رئیس- پیشنهاد آقای رشیدیان قرائت مى‏شود:
کمیسیون‏ها متن خود را به یک گروه نگارش بدهند، تا به صورت بهترین متن درآید، به این وسیله هم بهترین متن تهیه، و هم اصول به صورت یکدست و منظم تدوین خواهد شد.
نایب رئیس- آقای رشیدیان اگر نظر شما در مورد عبارت باشد، همین‏طور است که می‏فرمایید ولی در مورد مطلب و محتوا کمیسیون‏ها، اختلاف نظر دارند. عنایت می‏فرمایید که بحث سر محتوا است و نه سر کلمات. پیشنهاد آقای نوربخش قرائت مى‏شود:
اگر در کمیسیون‏ها بیش از یک متن پیشنهاد شد، مخبرین هر گروه با هم سعی کنند نظرات را یکسان کنند، و سپس به اطلاع گروه‏ها برسانند. سپس در صورتی که توافق لازم حاصل نشد و اختلاف در اصول بود، و نه در انشاء و کلمه، آنگاه در جلسه عمومی بحث شود.
نایب رئیس- آقای دکتر روحانی پیشنهاد دارند که خودشان راجع به آن توضیح می‏فرمایند.
دکتر روحانی- باتوجه به اینکه کمیسیون‏هاى هفتگانه، از شماره یک تا هفت شماره‏گذاری شده است، پیشنهاد مى‏شود متون تهیه شده از طرف کمیسیون‏ها برای هر اصل بر حسب شماره کمیسیون، شماره‏گذاری، و نمایندگان پس از مطالعه کامل آنها و استماع نظرات موافقین و مخالفین، در مقابل هر یک از متن‏ها که آن را بهترین متن، یعنی به عنوان انتخاب اول خود می‏دانند علامت بگذارند، و بدین ترتیب متنی که بیشترین آراء را به عنوان اولین انتخاب به خود اختصاص دهد، به عنوان متنی که باید با تبادل نظر در جلسه عمومی توسط پیشنهاد دهندگان تکمیل و به رأی نهایی گذارده شود، انتخاب گردد.
نایب رئیس- پیشنهاد آقای طاهری قرائت مى‏شود:
اگر متون پیشنهادی گروه‏ها، همه در نظر آقایان باشد، یک رأی کافی است، چون به نظر نمی‏رسد اگر آقایان متن یکی از گروه‏ها را بهتر بدانند، به متن دیگری رأی بدهند.
نایب رئیس- پیشنهاد موسوی جزائری قرائت مى‏شود:
رأی‏گیری روی هر پیشنهاد معقول‏تر است، زیرا رأی‏گیری به صورت نفی و اثبات است و چون پیدا کردن بهترین که روی آن نفی و اثبات شود، خود اول کلام است. و آیا چه معیاری می‏تواند وجود داشته باشد؟ لا محالا رئیس جلسه نظر خود را برای تشخیص بهترین و به رأی گذاردن آن تحمیل خواهد کرد.
نایب رئیس- پیشنهاد آقای صافی قرائت مى‏شود.
به نظر می‏رسد این عبارت چنین اصلاح شود (اگر متن پیشنهادی هر یک از کمیسیون‏ها متعدد شود) چون ممکن است در یک کمیسیون توافق حاصل نشود، و رد نظر مخالف با اکثریت آراءکمیسیون صحیح نیست، بلکه باید تمام پیشنهادهای مخالف در هر فصل و هر اصل در جلسه عمومی مطرح و به رأی گذارده مى‏شود.
نایب رئیس- پیشنهاد آقای دکتر غفوری قرائت مى‏شود:
در جلسات عمومی مجلس که هر روز بعدازظهر تشکیل مى‏شود، و پس از شور و مذاکره لازم به رأی گذارده مى‏شود، پس از رسمیت جلسه در صورت توافق همه اعضای گروه، در مورد متن‏
</section>
<section type="page" number="146">
پیشنهادی، یک عضو منتخب از طرف کمیسیون مربوط نظر کمیسیون خود را تشریح مى‏کند، و در صورت وجود نظر مخالف، یک عضو دیگر هم در تشریح نظر مخالف سخن خواهد گفت، و سپس به رأی گذارده مى‏شود.
نایب رئیس- پیشنهاد آقای مکارم شیرازی قرائت مى‏شود:
1- «مخبر» حذف شود، و به جای آن «یک نفر از کمیسیون» قرار داده شود.
2- تأکید شود که «بهترین را انتخاب کنند و اضافه کنند»
3- اگر رأی کافی نیاورد، آن‏که اکثریت دارد مورد شور قرار داده شود و روی آن اصلاحات لازم به عمل آید.
نایب رئیس- به طور کلی هر کمیسیونی باید یک نفر مخبر داشته باشد.
مکارم شیرازی- مخبر، نه کسی که دفاع کند.
نایب رئیس- این ذیل معلوم است، که اگر پیشنهاد رأی نیاورد در همه موارد باید توجه داشته باشیم و برای تکمیل باید فکری برای آن بکنیم، پیشنهاد آقای عرب قرائت مى‏شود:
هر پیشنهادی که محتوای آن مستدل‏تر و منطقی‏تر بوده باشد، نسبت به پیشنهادی که از جهت عبارت و الفاظ متین باشد، مرجع است و تشخیص این کار با هیأت بررسی می‏باشد.
نایب رئیس- پیشنهاد آقای کریمی قرائت مى‏شود:
هرگاه گروه‏ها بیش از یک متن پیشنهاد نمودند، دو گروه متخالف نشست مشترک تشکیل دهند و با مذاکره و اخذ رأی، برای یک متن مورد توافق اقدام نمایند تا اختلاف بدین وسیله در میان هر گروه متخالف پیش از عرضه متن به جلسه علنی، رفع شود.
نایب رئیس- پیشنهاد آقای حیدری قرائت مى‏شود:
اگر بیش از یک متن، برای اصول بررسی شده از طرف گروه‏ها باشد، به رأی گذاشته مى‏شود. متونی که به نظر هیأت فقها مخالف شرع اسلام نبود و به صلاح ملت و مملکت باشد، انتخاب و متونی که با اسلام یا به صلاح مملکت و ملت نیست، به گروه مربوط رفته که اصلاح نمایند، و به رأی گذاشته شود. بعد از آن‏که متون به شرح فوق به تصویب رسید، برای انتخاب متن از حیث محتوا و عبارت، به رأی عمومی گذاشته شود، و قبل از به رأی گذاشتن متون، از هر گروه یک نفر به مدت پنج دقیقه می‏تواند در موضوع متن گروه خود صحبت کند.
نایب رئیس- پیشنهاد آقای دکتر آیت قرائت مى‏شود:
جلسات عمومی مجلس، هر روز بعد از ظهرها تشکیل مى‏شود و پس از رسمیت جلسه پیشنهاد کمیسیون‏ها در مورد هر اصل جداگانه مطرح می‏گردد، و بدون مذاکره در مورد پیشنهادهای مطروحه رأی‏گیری مى‏شود. پیشنهادی که بیشترین رأی را آورد، در مجلس مطرح می‏گردد، که مورد حک و اصلاح قرار گرفته و به طور نهایی تصویب گردد.
نایب رئیس- پیشنهاد بعدی از طرف آقای خزعلی و سید جلال‏الدین طاهری رسیده است که قرائت مى‏شود:
بسمه‏تعالی‏
اگر متون پیشنهادی گروه‏ها همه در منظر آقایان باشد، یک رأی کافی است، چون به نظر می‏رسد اگر آقایان متن یکی از گروه‏ها را بهتر بدانند، به متن دیگری رأی بدهند.
خزعلی، سید جلال‏الدین طاهری‏
</section>
<section type="page" number="147">
نایب رئیس- من نظر آقای طاهری و خزعلی را می‏پذیرم و اصلاح مى‏کنم، و دوباره می‏خوانم. این پیشنهاد را که می‏خوانم به رأی می‏گذارم:
 «تبصره- اگر متن تهیه شده توسط گروه‏ها یکی باشد، حداقل یک موافق و یک مخالف صحبت مى‏کند. سپس رأی‏گیری به عمل می‏آید و اگر در گروه‏ها بیش از یک متن پیشنهاد شده باشد متن پیشنهادی هر گروه، به ترتیب شماره‏گذاری گروه‏ها خوانده مى‏شود و مخبر گروه از آن دفاع مى‏کند.»
برای این اصل و دفاع مخبرین از آن، هر پیشنهاد به ترتیب به رأی گذاشته مى‏شود. وقتی یک پیشنهاد با حد نصاب لازم تصویب شد، از رأی‏گیری نسبت به پیشنهادهای باقیمانده خودداری مى‏شود. توجه دارید که ما هفت گروه داریم. اگر گروه یک مطلبی را پیشنهاد کرده، وگروه دو و سه مطلب دیگری را، البته هر یک از این مطالب قبلا در گروه مربوط به خودش اکثریت آراء را به دست آورده است. بنابراین اختلاف در متون پیشنهادی گروه‏ها است و مسأله اینکه دفاع را مخبر بکند یا فرد منتخب، بهتر است که این را در اینجا نگوییم، بلکه در جای خودش بگوییم، زیرا به طور کلی گروه‏ها با مجلس سر و کار دارند و باید در جای خودش مطرح کنند که آیا گروه‏ها مخبر خواهند داشت یا خیر؟
یکی از نمایندگان- اگر کلمه «حداقل» را حذف کنید بهتر است.
مکارم شیرازی- آیا با شماره‏گذاری یک بار رأی گرفته مى‏شود، یا هفت بار؟
نایب رئیس ى ک بار رأی گرفته مى‏شود، اجازه بفرمایید که این توضیح را بنده بدهم که ما اول یک متن را به رأی می‏گذاریم. مثلا اگر در مورد اصل سی و چهار از هفت گروه، هفت پیشنهاد داشته باشیم، این پیشنهاد را به ترتیب شماره‏گذاری کرده، و به ترتیب شماره گروه‏ها آنها را می‏خوانیم. اول متن پیشنهادی گروه شماره یک خوانده مى‏شود و حداقل یک موافق و یک مخالف صحبت مى‏کنند، بعد متن پیشنهادی گروه دو خوانده مى‏شود و یک موافق و یک مخالف صحبت مى‏کنند تا شماره هفت، ولی رأی نمی‏گیریم، فقط می‏خوانند و دفاع مى‏کنند. وقتی همه اینها خوانده شد و دفاع شد، بعد نوبت رأی‏گیری است که به ترتیب ابتدا پیشنهاد گروه یک را به رأی می‏گذاریم. اگر متن شماره یک چهل و نه رأی آورد، از رأی‏گیری بقیه خودداری مى‏شود ولی اگر متن شماره یک چهل و نه رأی نیاورد، متن گروه شماره دو را به رأی می‏گذاریم. اگر این متن چهل و نه رأی آورد، از رأی‏گیری بقیه خودداری مى‏شود و همین‏طور ادامه می‏دهیم.
مکارم شیرازی- آیا هفت مرتبه رأی کتبی می‏گیرید؟ زیرا اگر آخرین مرحله مورد تصویب واقع شود هفت بار رأی گرفته مى‏شود، یک بار رأی بهترین کار است.
نایب رئیس- آقای مکارم تشریف بیاورید این یک بار رأی بهترین را توضیح بفرمایید.
مکارم شیرازی- بسم الله الرحمن الرحیم. عرضی که کردم منظورم این است که ما در عمل با مشکلی مواجه نشویم. فرض این است که طرح‏هاى هفت گروه چاپ شده و در اختیار همه گذاشته شده، بنابراین طرح هر گروهی معلوم است که چیست و از گروه اول تا هفتم شماره‏گذاری شده است. بنابراین هفت طرح از هفت گروه چاپ شده و جلویمان هست. سپس اینجا روی هفت طرح، موافق و مخالف صحبت مى‏کنند، ولی در موقع رأی‏گیری ما یک رأی بیشتر نمی‏دهیم. بنابراین از این هفت طرح که جلوی ما گذاشته شده و روی این هفت طرح هم بحث و صحبت کرده‏اند، بهترین آنها را پنج دقیقه رویش مطالعه مى‏کنیم و انتخاب مى‏کنیم. در یک رأی‏گیری ممکن است، این بهترین سی و چهار یا سی و پنج و یا بیست و پنج رأی بیاورد. آن‏که بیشترین رأی را آورده،
</section>
<section type="page" number="148">
در جلسه مورد بحث قرار می‏دهیم. یک چیزی کم و یا یک چیزی اضافه مى‏کنیم و اصلاح مى‏کنیم، تا توافق بشود و تعداد رأی لازم را بیاورد. و الا هفت بار رأی گرفتن کتبی و مخفی روی هر اصل از صد و پنجاه تا دویست اصل، با توجه به اینکه از هر گروهی یک موافق و یک مخالف صحبت مى‏کند، هم گیج‏کننده است و هم با مشکلات زیادی رو به رو می‏شویم. اما میزان تشخیص بهترین این است که چون هدف ما تنظیم قانون اساسی است، باید ببینیم آیا آن‏که مى‏گوید رئیس جمهور این سه شرط را داشته باشد، هدف ما را بهتر تأمین مى‏کند، یا آن‏که مى‏گوید دو صف و یا سه صف داشته باشد؟ بنابراین آن متنی که هدف قانون اساسی ما را یعنی هم تعلیمات اسلام و هم حقوق ملت و هم مترقی بودن آن را بهتر تأمین مى‏کند، ما همان را انتخاب مى‏کنیم و به رأی می‏گذاریم. اگر رأی آورد که هیچ، ولی اگر آراء موافق آن به حد نصاب نرسید، در آن اصلاحاتی مى‏کنیم تا حد نصاب رأی را بیاورد.
نایب رئیس- آقای طاهری بفرمایید.
سید جلال طاهری- من جواب آقای مکارم را می‏گویم. هفت متن از هفت گروه جلوی ما است، ایشان می‏فرمایند بهترینش را انتخاب مى‏کنیم، دلیل بهترینش کدام است؟ از نظر من ممکن است بهترینش آن باشد. پس برای آن‏که بهترینش تشخیص داده شود، راهی نداریم مگر اینکه متن شماره یک و دو، همین‏طور تا آخر را به آراء عمومی بگذاریم، هرکدام چهل و نه رأی آورد، آن بهترین به شمار می‏رود.
نایب رئیس- از توضیحی که درباره پیشنهاد آقای مکارم دادید متشکرم. عرض کنم یک وقتی ما رأی می‏گیریم بدون علامت، همان‏طور که می‏فرمایند پیشنهاد ایشان این است که روی رأی، شماره پیشنهاد را بنویسیم، به این ترتیب هر فردی متن منتخب خودش را با شماره مشخص کرده و دیگر رأی موافق و مخالف و ممتنع گرفته نمى‏شود، بلکه رأی کتبی گرفته مى‏شود و هر کس شماره متن منتخب خودش را می‏نویسد و اینها استخراج می‏خواهد که بیش از مدت رأی‏گیری طول می‏کشد. بنابراین به متن اولی رأی می‏گیریم اگر رأی نیاورد دومی را مطرح مى‏کنیم. بنابراین باید توجه داشته باشیم که هر رأی‏گیری چهار پنج دقیقه طول می‏کشد و استخراج آراء هم همان قدر طول خواهد کشید. آقای دکتر غفوری فرمایشی دارید بفرمایید.
دکتر غفوری- بسم الله الرحمن الرحیم. همان‏طور که گفتم سخن تا به حد ضرورت نرسد انسان به خودش حق نمی‏دهد که وقت عزیز گرفته شود. چون به نظر می‏رسد یک ابهامی با آن‏چه مورد نظر ما هست پیش آمده است، خواستم اینجا یک توضیحی بدهم. غرض اصلی این است که کشف بهترین متن بشود و برای کشف بهترین متن، پیشنهاد شده بود که یک کمیسیونی که اگر اسمش را بگذاریم کمیسیون متخصصین و در یک قسمت متمرکزند، یک متن را انتخاب کنند و برای اینکه تنها فکر نکرده باشند و از عقل و تجربه و تخصص دیگران استفاده کنند، گفتیم این متن تهیه شده توسط هر کمیسیون (که متمرکزند در یک قسمت خاص) در اختیار سایر گروه‏ها قرار گیرد. چرا؟ چون ممکن است آنها که تخصص‏هاى متعددی دارند و یکی از متن‏ها را انتخاب کرده‏اند، حالا در گروه دیگری باشند و راجع به این موضوع نظر خواستی داشته باشند، بنابراین نظر خودشان را کتباً به همین کمیسیون اطلاع بدهند و این کمیسیون که قبلًا یک تصمیمی گرفته و متنی تهیه کرده، احتمالًا متوجه یک مسائل تازه‏تری بشود و رویش مطالعه کند و آنها را در متن جدید دخالت بدهد، این متن قابل عرضه مى‏شود و لذا در پیشنهادی که داده شده وقتی که یک چیزی دو مرحله را
</section>
<section type="page" number="149">
گذرانده این مى‏شود آماده. (مرحله اول تصمیم اولیه کمیسیون متمرکز اصلی است و مرحله دوم الحاق و انضمام نظرات رسیده و قابل طرح در آن ماده می‏باشد) پس آمادگی دو مرحله دارد، مرحله اول که کمیسیون اصلی متمرکز، متنی را تهیه مى‏کند ولی به خاطر اینکه ممکن است چیزی از نظرشان دور مانده باشد، در اختیار شش گروه دیگر قرار داده مى‏شود، و نظرات آنها کتباً به همین گروه بر می‏گردد و یک روز یا دو روز به تناسب موضوع و پیشنهادات رسیده آنها را مطالعه و دخالت می‏دهند و متن نهایی را برای جلسه عمومی آماده مى‏کنند ...
نایب رئیس- خیلی متشکرم آقای دکتر غفوری.
دکتر غفوری- بنابراین آن وقت درباره آن رأی گرفته مى‏شود.
نایب رئیس- چون توضیحاتی که از صرف وقت اضافی کم مى‏کند بر عهده مسؤول هر جلسه است، من توضیح می‏دهم آقای دکتر غفوری توجه بفرمایید که ما در طرح جدید گروه اصلی و غیر اصلی نداریم بلکه در طرح جدید هر هفت گروه، اصلی هستند، که متمرکز هستند و همه گروه‏ها روی متون کار و رسیدگی مى‏کنند، ولی البته متن پیشنهادی آنها متفاوت است، بنابراین پیشنهاد شما با طرح جدید نمی‏خواند. آقای موسوی جزایری بفرمایید.
موسوی جزایری- بسم الله الرحمن الرحیم. برای تشخیص بهترین نظر، بنده همان طرحی را که آقای دکتر روحانی پیشنهاد کردند خیلی خوب می‏دانم. یعنی روی پیشنهادها شماره یک تا هفت نوشته مى‏شود و هر کس جلوی آن‏چه که به نظرش بهتر است علامت می‏گذارد. بعد حساب می‏کنید هر کدام بیشتر رأی آورد آن را بهترین می‏شناسیم. البته ممکن است بهترین به میزان حد نصاب، یعنی چهل و نه رأی نیاورد، که دو مرتبه در معرض بحث قرار می‏گیرد و کم و زیاد شده و مجدداً نسبت به آن رأی‏گیری مى‏شود تا به حد نصاب، یعنی چهل و نه رأی برسد.
نایب رئیس- بهتر بود آقای موسوی جزایری مطلبشان را به صورت پیشنهاد مرقوم می‏فرمودند. از سایر آقایان هم خواهش مى‏کنم اگر مطلبی غیر از مطالب دیگران دارند، عنوان و به صورت کتبی مرقوم بفرمایند. آقای موسوی اردبیلی بفرمایید.
موسوی اردبیلی- بسم الله الرحمن الرحیم. بحث ما درباره یک ماده و یک تبصره است و پیشنهادهایی که داده شده یک مقدارش مربوط به ماده و مقداری از آن مربوط به تبصره است. یک مطالب اضافی دارد که صحبت‏هاى دیروز مربوط به تبصره بود و امروز دو تا مسأله توی هم رفته که من نمی‏توانم تشخیص بدهم. اما راجع به تبصره، اصل مسأله و بحث در کمیسیون این بود که نظرات کمیسیون‏ها به صورت گزارش داده شود، یعنی هفت کمیسیون باید هفت گزارش کتبی بدهند. آقای مکارم نظرش این بود که غیر از توضیح کتبی، توضیح شفاهی هم داده شود. یکی روی این موضوع بحث شد و قرار شد در این مورد گزارش هم داده شود. ولی با ایشان یک بحث این‏طوری هم داشتیم که اگر در کمیسیون دو نفر دو نظر موافق و مخالف داشتند از نظر خود دفاع کنند، چون «آه صاحب درد را باشد اثر» بنابراین در صورتی که دو نظر باشد، هر کمیسون باید دو گزارش بدهد که یکی مربوط به تبصره است و دیروز هم راجع به این بحث بود و پیشنهادی که کردم این بود که ممکن است پیشنهاد دوم بیشتر از پیشنهاد اول رأی بیاورد. پس باید پیشنهاد دوم مطرح بشود و به نظر من برای اینکه وقت مجلس گرفته نشود طبیعی‏ترین راه این است که گزارش‏هاى کمیسیون‏ها به شورای سه نفر داده شود و اینها گزارش‏ها را روی هم بریزند و این اختیار را به هیأت رئیسه بدهند، که اگر پیشنهادها اختلافی با هم دارند
</section>
<section type="page" number="150">
که آن اختلاف اصولی نبود و به نظرشان مهم نرسید دیگر لازم نیست یک نفر یا دو نفر بیایند و بحث کنند، بلکه خود هیأت رئیسه گزارش بهتر را تدوین کنند و اگر در میان اینها یک مطلبی اساسی و اصولی و اصلاحی بود، از آن کمیسیون که این مطلب اصولی را داده، یک نفر یا دو نفر نظرات خودشان را توضیح بدهند. این مطلبی بود راجع به تبصره، و اما راجع به ماده بیست و یک، آقای دکتر غفوری مثل اینکه مابین کمیسیون‏هاى اصلی و فرعی و کمیسیون‏هاى دوم اشتباه کرده‏اند. در کمیسیون‏هاى دوم دیگر موضوع اصلی و فرعی مطرح نیست و اگر متن هم درست تنظیم نشده باشد، بنده پیشنهاد مى‏کنم که کمیسیون دوم نظرات را به دست هیأت رئیسه بدهند و اگر پنج نفر هم برای این کار کم است، سه نفر شورای دبیران هم با آنها همکاری کنند که مى‏شوند هشت نفر و اگر لازم بود افراد دیگر را هم دعوت کنند و بنشینند و این نظرات و جهات اصولی را از هم جدا کنند. و الا چون هفت گروه است ممکن است هفت نوع نظر باشد، که خیلی هم اصولی نباشد. ولی من که این نظر را دارم چون معمولًا آن را خیلی اصولی می‏دانم، می‏آیم وقت جلسه را می‏گیرم که صحبت کنم و دفاع کنم. با در نظر گرفتن اینکه جلسه علنی فقط عصرها است و کمیسیون‏ها هفت تا است و هر کمیسیون ممکن است سه نظر داشته باشد، هیأت رئیسه کمکی که می‏تواند بکند این است که نظرات کمیسیون‏ها را بررسی و آن‏چه را که قابل طرح در جلسه هست به مجلس بیاورند. زیرا اگر همه نظریات بیاید اینجا و از همه آنها بخواهد دفاع شود، هم وقت نمی‏رسد، و هم گاهی جلسات بسیار به طول خواهد انجامید.
نایب رئیس- آقای ربانی شیرازی پیشنهادی دارند که قرائت مى‏شود:
1- اگر متون و اصل متعدد بود، متنی که بیشترین گروه‏ها با آن توافق دارند، حق تقدم برای طرح در مجلس دارد.
2- اگر متون متعدد بود پس از توزیع و دفاع مخبر، رأی‏گیری مى‏شود و صاحب رأی با شماره‏گذاری رأی خود را تعیین می‏نماید.
3- برای صرفه‏جویی در وقت، یک نفر یا دو نفر با توجه به نظرات و دلیل آن در مقام تبیین و توضیح نظرات برمی‏آیند.
نایب رئیس- پیشنهادی است از طرف آقای بنی‏صدر که قرائت مى‏شود:
اگر هفت گروه هفت نظر داشته باشند، معلوم است که دو سوم آراء را به دست نمی‏آورند. چرا این هفت گروه یک گروه جدید تشکیل ندهند؟ به این ترتیب که از هر گروه یک نفر در صورتی که همه با متن تقدیمی موافق‏اند و دو نفر در صورتی که دو گرایش دارند، یک گروه جدید تشکیل دهند و هفت نظر را به یک نظر، و اگر نتوانستند به دو نظر تبدیل کنند، وگرنه با رأی‏گیری به هرترتیب انجام پذیرد، مشکل حل نمى‏شود.
نایب رئیس- پیشنهاد آقای رشیدیان قرائت مى‏شود:
کمیسیون‏ها متن خود را به یک گروه نگارش بدهند، تا به صورت بهترین متن درآید، به این وسیله هم بهترین متن تهیه و هم اصول به صورت یک دست و منظم تدوین خواهد شد.
نایب رئیس- پیشنهادی است که از طرف آقای فاتحی رسیده است قرائت مى‏شود:
هر یک از متون تهیه شده کمیسیون، جهت دقت بیشتر مناسب‏تر است مورد بررسی مجدد کمیسیون‏هاى هفت‏گانه قرار گرفته، و نظریه اصلاحی خود را اعلام به کمیسیون اولیه بنمایند، تا کمیسیون با توجه به نظرات دیگران متن نهایی خود را تهیه نماید تا در جلسه عمومی به رأی گذاشته شود.
</section>
<section type="page" number="151">
نایب رئیس- پیشنهادی است از طرف آقای دکتر شیبانی که قرائت مى‏شود:
جلسات عمومی مجلس هر روز بعد از ظهر تشکیل مى‏شود و پس از رسمیت جلسه، تمام پیشنهادهای گروه‏های هفت‏گانه با بیان موافق و مخالف قرائت، سپس با شماره‏گذاری اولین منتخب و بهترین منتخب و دومین و سومین، رأی گرفته مى‏شود. در صورت حایز اکثریت، تصویب و در غیر اینصورت به کمیسیون مشترک ارجاع و پس از تلفیق نظرات در مجلس قرائت و به رأی گذاشته مى‏شود.
نایب رئیس- پیشنهادی است از طرف آقای باهنر که قرائت مى‏شود:
نظرات کمیسیون‏ها توسط شورای هماهنگی تنظیم مى‏شود و موارد اختلاف از نظر محتوا دقیقاً مشخص شده و درباره هر مورد اختلاف، از نظر محتوا یک نفر دفاع نماید، سپس رأی گرفته شود و پیشنهادی که بیشترین آراء را آورد تصویب مى‏شود.
نایب رئیس- به طور کلی نظرات در دو نوع خلاصه مى‏شود. 1- وقتی نظرات متعدد است ما در همان جلسه به نظرات رأی می‏گیریم. 2- اگر نظرات متعدد بود آنها را برمی‏گردانیم به یک مرجعی مثلًا شورای هماهنگی، البته در مورد پیشنهاد اول هم دو حالت وجود دارد، یکی اینکه پیشنهادها را بخوانیم و موافق و مخالف هر پیشنهاد بیایند صحبت کنند و بعد نسبت به هر یک از پیشنهادها رأی گرفته شود، وقتی به اکثریت رسید رأی‏گیری را متوقف مى‏کنیم. حالت دوم این است که رأی‏گیری به صورت موافق و ممتنع و مخالف نباشد، هرکسی پیشنهاد مورد انتخابش را جلویش علامت می‏گذارد و بعد آراء را استخراج مى‏کنند. اگر اکثریت آورد که هیچ وگرنه باید راهی پیدا کرد. بنابراین دو رویه را به رأی می‏گذاریم، رویه اول این است که ابتدا پیشنهاد خوانده مى‏شود، موافق و مخالف صحبت مى‏کنند و به ترتیب رأی‏گیری مى‏شود، موافقین با این پیشنهاد قیام فرمایند (اکثر برخاستند) با سی و هفت رأی موافق از شصت و چهار رأی حاضرین تصویب شد. بنابراین پیشنهادهای دیگر در این زمینه مطرح نمى‏شود.
صافی- مجلس نمی‏تواند رأی بدهد که نماینده در مجلس اظهار نظر نکند.
نایب رئیس- پیشنهاد با اظهار نظر فرق مى‏کند. اگر کسی نظری دارد می‏تواند بگوید، آقای مراغه‏اى بفرمایید.
مقدم مراغه‏اى- به نام خدا، اولًا بنده می‏خواستم جسارتاً عرض کنم اظهار نظرات و ترتیب جریان کار مجلس طوری است که اگرچه حالا مسأله مهمی مطرح نیست، و راجع به آیین‏نامه است. چون اگر اشخاص همین‏طور بدون نوبت و متفقاً صحبت کنند، ممکن است نظرات و تصمیمات نامعلوم بماند. اما در مورد مطلبی که الان مطرح شد و چیزی که تصویب مى‏شود باید روشن و صریح باشد. الآن مقداری مذاکره شد و رأی گرفته شد، و ما نفهمیدیم برای چه رأی گرفته شد. اگر یک متنی با عبارات مشخص و معینی تنظیم و توزیع شده بود و ما به آن رأی می‏دادیم بهتر بود، آن چیزمدون و مشخصی نبود.
یک نفر از نمایندگان- چیزی نبود که نفهمیم، ما فهمیدیم و رأی دادیم.
ربانی املشی- ایشان دیر به جلسه تشریف آوردند.
مقدم مراغه‏اى- یک کمیسیون هماهنگی داریم که اسمش روی آن است و باید کار کمیسیون‏ها را هماهنگ کند. آقای بهشتی از یک طرف می‏فرمایند یک موافق و یک مخالف صحبت مى‏کنند بعد رأی می‏گیریم ولی در عمل این کار را نکردند و به پیشنهاد دهندگان بعدی‏
</section>
<section type="page" number="152">
مجال اظهار نظر داده نشد، و حال آن‏که درباره پیشنهاد منفرد مدتی صحبت کردند. اگر رعایت اصول را می‏خواهید بکنید، باید اجازه بدهید همان‏طور که خودتان پیشنهاد فرمودید همه درباره پیشنهاد خودشان صحبت کنند تا مجلس روشن شود، و بعد رأی‏گیری کنند. به این ترتیب که عرض کردم اگر این کمیسیون هماهنگی نظرات کمیسیون‏ها را هر شب جمع‏آوری کند، اگر همه یک جور بود که اشکالی نیست ولی آن‏چه که مسلم است محصول هفت کمیسیون غیر ممکن است که از نظر عبارتی یکی باشد. اما از نظر عبارات اگر اختلافی باشد این را کمیسیون هماهنگی درست مى‏کند ولی اگر در محتوا اختلافی بود و بیشتر از دو سه تا بود، باید مجدداً به کمیسیون‏ها ارجاع بشود، شاید آنها خودشان در نظرات خودشان تعدیل کنند و بالمآل برسد به دو یا سه نظر و حتماًبا این وحدتی که الآن هست همین طور مى‏شود و آن وقت درباره دو سه نظر مى‏شود در مجلس تصمیم گرفت و اخذ رآی برای چند موضوع در یک نوبت برخلاف سنت پارلمانی است، زیرا برای رأی دهنده باید روشن باشد که کدام رأی از کدام رأی بیشتر است و به نظر من این کار صحیح به نظر نمی‏رسد.
کرمی- آنها که رأی دهنده هستند خودشان می‏فهمند.
نایب رئیس- آقای مراغه‏اى خواهش مى‏کنم با توجه به آن‏چه که در مجلس می‏گذرد صحبت بفرمایید. برای رفع سوء تفاهم، عرض مى‏کنم که متن پیشنهادی که به رأی گذاشته شد، نه تنها خوانده شد بلکه دوستان متن آن را هم نوشته‏اند و درمقابلش دارند و می‏خوانند و بعد به آن رأی می‏دهند. چون این‏جور چیزها به قول آقای کرمی به جریان مجلس توهین مى‏کند. من به عنوان مسؤول جلسه در مقابل اظهارات آقای مراغه‏اى اعلام مى‏کنم که پیشنهاد نه تنها خوانده شد بلکه همه آن را نوشته بودند. ضمناً ایشان گفتند که همه در هم و با هم مطلبی را عنوان مى‏کنند، ولی امروز مخصوصاً حتی برای یک بار هم دو نفر با هم صحبت نکردند، اسم‏ها را هم من اعلام کرده‏ام و طبق روال مسؤول جلسه می‏تواند اجازه دهد که نمایندگان از سر جایشان صحبت کنند. ماده بیست و دوم آیین‏نامه قرائت مى‏شود:
ماده 22- پس از پایان کار جلسات عمومی، جلساتی به مدت سه روز برای شور و تصویب نهایی تشکیل می‏گردد، تا اگر در طول بررسی این اصول نظرهای تازه‏اى برای نمایندگان حاصل شده باشد و اصولی را لازم الاصلاح بدانند، اصلاح و بلافاصله به رأی گذاشته مى‏شود.
نایب رئیس- در مورد این ماده نظری نیست؟ آقای‏هاشمی‏نژاد بفرمایید.
هاشمی‏نژاد- اگر به این ترتیب پیش برویم سه روز دیگر هم کار تمام نمى‏شود.
بنی صدر- یک مرتبه به ماده بیست و دوم رأی داده‏ایم و تصویب شده است.
نایب رئیس- بنابراین ماده بیست و سه قرائت مى‏شود:
ماده 23- مدت جلسات سی و یک روز است و در صورت ضرورت با تصویب مجلس حداکثر به مدت ده روز قابل تمدید است.
نایب رئیس- در این ماده نظری نیست؟ آقای مکارم بفرمایید.
مکارم شیرازی- اگر مدت را اضافه‏تر و نامحدود بگذاریم کار جلسات عقب می‏افتد، و با نظراتی که در این زمینه هست، وفق نمی‏دهد پس باید محدودش کنیم.
نایب رئیس- موافقید حداکثر پانزده روز بگذاریم؟ (نمایندگان- بلی).
نایب رئیس- پس ماده به این صورت اصلاح مى‏شود. «مدت جلسات مجلس از شروع‏
</section>
<section type="page" number="153">
سی و یک روز است و در صورت ضرورت با تصویب مجلس حداکثر به مدت پانزده روز قابل تمدید است».
حیدری- اگر در این مدت کار تمام نشد، مجلس منحل مى‏شود؟
حایری- برای سی روز، پانزده روز هم تمدید می‏گذارید؟
حیدری- بگذارید به حد ضرورت.
نایب رئیس- متشکرم، ماده بیست و سه را به صورت اصلاح شده به رأی می‏گذاریم، لطفاً موافقین قیام فرمایند (اکثر برخاستند) تصویب شد. مواد بیست و چهار و بیست و شش که به هم مربوط است قرائت مى‏شود:
ماده 24- پس از تعیین هیأت رئیسه، مجلس و شورای دبیران با اعلام رئیس مجلس تشکیل جلسه رسمی خواهد داد، و پس از معرفی اعضاء و هیأت رئیسه کمیسیون‏ها، وظایف هر کمیسیون توسط رئیس مجلس به رئیس کمیسیون مربوط ابلاغ می‏گردد، و تاریخ تشکیل و ساعات شروع و ختم جلسات تعیین و به اطلاع نمایندگان حاضر در مجلس می‏رسد.
ماده 25- هر یک از نمایندگان که مطلب مهمی داشته باشد در ارتباط با دستور روز مجلس می‏تواند با ثبت‏نام در فاصله قبل از شروع و ورود مجلس در دستور و یا با اجازه رئیس و رعایت نوبت به عنوان نطق قبل از دستور اظهار نماید.
تبصره- نطق نمایندگان قبلًا تنظیم و یک نسخه آن هنگام ثبت‏نام تقدیم هیأت رئیسه مجلس مى‏شود.
ماده 26- نمایندگانی که برای نطق قبل از دستور اجازه گرفته‏اند با اعلام رئیس مجلس به نوبت پشت تریبون خطابه قرار خواهند گرفت، و حداکثر پانزده دقیقه مطالب خود را اظهار می‏نمایند.
نایب رئیس- در این سه ماده نظری نیست؟ آقای کیاوش بفرمایید.
کیاوش- اگر امکان هست جلوی صندلی نمایندگان میکروفن بگذارید.
نایب رئیس- متشکرم، در متن پیشنهادی قبلی پیش‏بینى شده بود که حداکثر وقت برای نطق قبل از دستور نیم ساعت است و در این نیم ساعت بین دو تا پنج نفر می‏توانند صحبت کنند، و حتماً باید زمان نطق روشن باشد. به این موارد رأی می‏گیریم. موافقین اعلام موافقت بفرمایند (اکثریت دست بلند کردند) با حذف تبصره ماده بیست و پنج، هر سه ماده تصویب شد. ماده بیست و هفت مطرح است قرائت مى‏شود:
ماده 27- نمایندگان از جایگاه کرسی خود حق ایراد سخنرانی ندارند مگر با اجازه رئیس مجلس.
نایب رئیس- نسبت به ماده بیست و هفت نظری نیست؟ (اظهاری نشد) به این ماده رأی می‏گیریم، موافقین اعلام موافقت بفرمایند (اکثریت دست بلند کردند) تصویب شد.
ماده 28- در هر جلسه رسمی حداکثر پنج نماینده می‏توانند نطق قبل از دستور را ایراد نمایند.
نایب رئیس- بنده فکر مى‏کنم ماده بیست و هشت راجع به تجدید وقت است، بهتر است تجدید عددی را برداریم و در جلسه رسمی حداکثر نیم ساعت وقت برای نطق قبل از
</section>
<section type="page" number="154">
دستور در نظر گرفته شود که این نیم ساعت طبق آیین‏نامه قبل بود. پس به این پیشنهاد که در هر جلسه رسمی حداکثر نیم ساعت برای نطق قبل از دستور در نظر گرفته مى‏شود، رأی می‏گیریم، آقایانی که موافق‏اند خواهش مى‏کنم اعلام موافقت بفرمایند (اکثریت دست بلند کردند) تصویب شد. ماده بیست و نه قرائت مى‏شود:
ماده 29- ثبت‏نام نمایندگان برای نطق قبل و یا بعد از دستور باید در جدول مخصوص نطق که روی تابلوی خارج از جلسه، مجاور کارت دستور روز جلسه رسمی نصب مى‏شود، صورت می‏گیرد. نمایندگان شخصاً نام خود را در جدول ثبت می‏نمایند.
اجازه نطق توسط رئیس مجلس مطابق ردیف ثبت‏نام در جدول و از روی نوبت خواهد بود.
نایب رئیس- وقتی نوبت سخن داده مى‏شود، برای مطلب جدید است، ضمناً اگر پیشنهادی دارید، کتبی بنویسید.
بنی‏صدر- ثبت‏نام را برای این گفته‏اند که خاصه خرجی نشود، چون تماس با رئیس همیشه برای همه میسر نیست.
نایب رئیس- قبلًا این رسم بود که نمایندگان مجلس برای گرفتن نوبت شب را در مجلس می‏خوابیدند اگر روی آن بحثی است، بفرمایید.
نوربخش- بعضی‏ها ممکن است خیلی علاقه داشته باشند و بخواهند بیست روز صحبت نمایند.
کرمی- پیشنهاد مى‏کنم نمایندگان شخصاً نام خود را ثبت کنند یا به ریاست مجلس تقدیم کنند.
نوربخش- عده‏اى در مجلس می‏خوابند و برای بقیه ساعت پنج صبح مشکل است.
موسوی جزایری- چون ممکن است تعداد ثبت‏نام‏ها زیاد بشود، با قید قرعه تعیین شود.
نایب رئیس- صحیح نیست.
هاشمی‏نژاد- قبل از اینکه مجلس به چند گروه تقسیم شود از آقایان خواهش مى‏کنم فقط یک نوبت اگر در قانون اساسی مطلبی دارند بیایند و صحبت بفرمایند.
قرشی- بهتر است مسأله ثبت‏نام در تابلو نباشد، به کسی که حرف زده یک در میان اقلًا نوبت بدهید.
مکارم شیرازی- باید تاریخ تعیین شود که چه موقع و از کجا اسمشان را بنویسند.
طاهری اصفهانی- یک اولویتی برای کسانی که صحبت نکرده‏اند، در نظر گرفته شود.
نوربخش- اگر یک نفر از یک ربع ساعت کمتر صحبت کرد، باید حق داشته باشد که بقیه وقتش را به نفر بعدی بدهد.
نایب رئیس- در جملات اول ماده بیست و نهم یک کلمه اضافه بفرمایید به این صورت در جدول مخصوص نطق «که ساعت شش هر ورز صبح» روی تابلو نصب مى‏شود ... ضمناً نسبت به این پیشنهاد «با رعایت اینکه به کسانی که قبلًا نطق قبل از دستور یا بعد از دستور نداشته‏اند، اولویت داده شود» رأی می‏گیریم، خواهش مى‏کنم موافقین دست بلند کنند (اکثر دست بلند کردند) تصویب شد. پیشنهادی از خانم گرجی رسیده که در این پیشنهاد مرقوم داشته‏اند:
</section>
<section type="page" number="155">
 «ثبت‏نام مجدد لازم نیست»، موافقین به این پیشنهاد که ثبت‏نام مجدد لازم نیست دست بلند کنند (اکثر دست بلند کردند) تصویب شد.
پیشنهادی از آقای کرمی رسیده به این عنوان که «به جای ساعت شش صبح، ساعت هشت نوشته شود» موافقین با این پیشنهاد دست بلند کنند (اکثر دست بلند کردند) تصویب شد.
پیشنهاد از آقای منتظری رسیده که مرقوم داشته‏اند: به تابلو احتیاج نیست. از طریق هیأت رئیسه وقت گرفته شود.
طاهری اصفهانی- من هم تقریباً پیشنهادم همین است که تابلو نباشد.
نایب رئیس- به این پیشنهاد رأی می‏گیریم، موافقین دست بلند کنند (عده کمی دست بلند کردند) تصویب نشد. پیشنهاد آقای دکتر ضیایی این است که اگر مطلبی فوریت دارد اولویت داشته باشد. البته همه به تشخیص خودشان مطلبشان فوری است و اولویت دارد. آقای قرشی فرمایشی دارید بفرمایید.
قرشی- بنده عقیده دارم که اجازه نطق و ثبت در تابلو به دستور رئیس و آن هم به ترتیب پیشنهادهایی که به دست رئیس می‏رسد، باشد.
نایب رئیس- موافقین با این پیشنها دست بلند کنند (عده کمی دست بلند کردند) پیشنهادشان رد شد. آقای مکارم شیرازی بفرمایید.
مکارم شیرازی- باید عرض کنم که اگر در این مدت یک ماه بخواهیم در مورد این جزئیات و اینکه قانون را به چه مرکبی بنویسیم، و چطور بنویسیم و امثال اینها، وقت صرف بکنیم مخصوصاً با این حوصله‏اى که آقای رئیس دارند، من فکر مى‏کنم کاری پیش نخواهد رفت.
نایب رئیس- یکی از حوصله‏های من این است که حرف‏های جنابعالی را مکرر گوش مى‏کنم، ماده بیست و نه با اصطلاحات قرائت مى‏شود:
ماده 29- ثبت‏نام نمایندگان برای نطق قبل یا بعد از دستور باید در جدول مخصوص نطق که ساعت هشت هر روز صبح روی تابلو خارج از جلسه مجاور کارت دستور روز جلسه رسمی نصب مى‏شود صورت گیرد و نمایندگان شخصاً نام خود را در جدول ثبت نمایند. اجازه نطق توسط رئیس مجلس مطابق ردیف ثبت‏نام در جدول و از روی نوبت خواهد بود. با رعایت اینکه کسانی که قبلًا نطق قبل از دستور یا بعد از دستور نداشته‏اند، اولویت داده مى‏شود.
نسبت به ماده بیست و نه کلًا با اصلاحات رأی گرفته مى‏شود موافقین دست بلند کنند (اکثریت دست بلند کردند) تصویب شد. ضمناً اجازه نطق و ثبت در تابلو به دستور رئیس نیز اضافه مى‏شود. ماده سی قرائت مى‏شود:
ماده 30- نمایندگان نباید از موضوع مباحثه و نطق دستور روز مجلس خارج شوند، در غیر این صورت رئیس مجلس به او تذکر می‏دهد، و اگر نماینده مذکور مجدداً از موضوع مباحثه خارج شود، توسط رئیس مجلس به او اخطار داده مى‏شود، و چنان‏چه نماینده مذکور به اخطار رئیس توجه ننمود، رئیس مجلس ناطق را از ادامه نطق منع و در این صورت نماینده باید تریبون خطابه را ترک نماید.
هاشمی‏نژاد- معمولًا نطق‏هاى قبل از دستور نباید از محور اصلی خود خارج شود و مربوط به موضوع قانون اساسی باشد.
</section>
<section type="page" number="156">
منتظری- تذکر من این است که باید نوشته شود «و نطق قبل از دستور مجلس باید مربوط به قانون اساسی باشد.»
نایب رئیس- از آقای منتظری هم خواهش مى‏کنم که پیشنهادشان را کتباً مرقوم بفرمایند تا مطرح شود.
هاشمی‏نژاد- با توجه به تجربه‏هایی که داریم، معمولا نطق‏های قبل از دستور ما با موضوع جلسه مربوط نمى‏شود. مقید بفرمایید نطق قبل از دستور راجع به قانون اساسی باشد.
دکتر شیبانی- لازم نیست که نطق قبل از دستور مربوط به دستور جلسه باشد. شاید نماینده مطلبی به نظرش برسد که گرچه با دستور جلسه مرتبط نیست ولی لازم می‏داند که بگوید.
نایب رئیس- پیشنهاد کتبی آقای منتظری مطرح است که قرائت مى‏شود:
نطق قبل از دستور باید مربوط به قانون اساسی باشد ولی لازم نیست مربوط به موضوع روز باشد.
نایب رئیس- کسانی که با پیشنهاد آقای منتظری موافق‏اند دست بلند کنند (اکثر دست بلند کردند) تصویب شد. بدین ترتیب با تصویب این پیشنهاد، پیشنهادهاى دیگر قابل طرح نیست، اکنون به ماده سی با توجه به اصلاح وارده رأی می‏گیریم، از نمایندگان خواهش مى‏کنم آنهایی که موافق‏اند قیام فرمایند (اکثر برخاستند) تصویب شد. ماده سی و یک قرائت مى‏شود:
ماده 31- در صورتی که ضمن مذاکرات مجلس، نسبت سویی به یکی از نمایندگان مجلس داده شود، یا عقیده اظهارات او را خلاف واقع جلوه دهند، چنان‏چه نماینده مذکور برای رد اتهام یا رفع اشتباه و سوء تفاهم از رئیس مجلس اجازه نطق بخواهد، بدون رعایت نوبت به نماینده مذکور برای پنج دقیقه اجازه نطق داده مى‏شود.
نایب رئیس- نسبت این ماده نظری هست؟ (اظهاری نشد) نمایندگانی که با این ماده موافق‏اند قیام فرمایند (اکثر برخاستند) تصویب شد. ماده سی و دو خوانده مى‏شود:
ماده 32- انتظامات جلسات کمیسیون‏ها مانند جلسات رسمی و علنی مجلس و به دستور رئیس کمیسیون اعمال خواهد شد.
نایب رئیس- نسبت به این ماده نظری نیست؟ (اظهاری نشد) به ماده سی و دوم رأی می‏گیریم موافقین قیام فرمایند (اکثر برخاستند) تصویب شد. ماده سی و سه خوانده مى‏شود:
ماده 33- در اولین جلسه که پس از تعیین هیأت رئیسه مجلس تشکیل خواهد شد و با حضور هیأت وزیران خواهد بود، پیش‏نویس قانون اساسی برای طرح و بررسی توسط نخست‏وزیر و در غیاب او توسط وزیر مشاور در طرح‏هاى انقلاب، با ذکر مقدمه‏اى در ارتباط با نحوه تنظیم اصول قانون اساسی، از پشت تریبون خطابه تقدیم رئیس مجلس مى‏شود.
نایب رئیس- نسبت به این ماده نظری نیست؟ (اظهاری نشد) بنابراین نسبت به ماده سی و سه رأی می‏گیریم، موافقین قیام فرمایند (اکثر برخاستند) تصویب شد. ماده سی و چهار قرائت مى‏شود:
ماده 34- در صورت لزوم، هیأت وزیران با اجازه قبلی از رئیس مجلس می‏توانند در جلسات رسمی حضور به هم رسانند، و در صورتی که مجلس لازم بداند، در ارتباط با اصول مطروحه حداکثر ده دقیقه از پشت تریبون خطابه، توضیحات لازم را به استحضار نمایندگان می‏رسانند.
</section>
<section type="page" number="157">
نایب رئیس- آقای دکتر آیت فرمایشی دارید بفرمایید.
دکتر آیت- این اصل تبعیضی نباید در مورد دیگران باشد. من با این ماده موافق نیستم به خصوص که در مورد ماده سی و شش این اجازه داده شده که اگر خود مجلس خواست نخست‏وزیر یا هر فرد دیگری را برای توضیحات لازم به مجلس دعوت مى‏کند.
نایب رئیس- توضیحی می‏دهم که در ماده سی و چهار، هیأت وزیران می‏توانند با اجازه قبلی از رئیس مجلس در جلسات رسمی شرکت کنند. ولی در ماده سی و شش آنها را مجلس برای ادای توضیحات به مجلس دعوت مى‏کند.
دکتر ضیایی- مواد سی و چهار و سی و پنج و سی و شش مربوط به هیأت وزراء است. هیچ یک از وزراء حق ندارند در امور مجلس دخالت و اظهارنظر بکنند، و مسؤولیتی در مورد کار ما ندارند، بنابراین آنها در مقابل ما رسمیت ندارند بلکه در برابر شورای انقلاب مسؤول هستند. پس کاری ندارند که بیایند اینجا توضیح بدهند.
ربانی شیرازی- با توجه به اینکه آنها قبلًا پیش‏نویس را تهیه کرده بودند، این ماده نوشته شده، چون در آن صورت ممکن بود ابهامی باشد و آنها بیایند توضیح بدهند، ولی حالا که پیش‏نویس به وسیله خود نمایندگان تهیه شد، دیگرآمدن آنها به مجلس ضرورتی ندارد.
مکارم شیرازی- برای بعضی از آقایان سوء تفاهمی شده که شاید هیأت وزراء بخواهند در امور مجلس دخالت کنند. در صورتی که این‏طور نیست، اى بسا آنها تجربیاتی در اموری داشته باشند و لازم باشد که در ظرف ده دقیقه تجربیات خودشان را در اختیار ما بگذارند.
طاهری اصفهانی- در اینجا قید شده با اجازه قبلی رئیس مجلس، اگر رئیس مجلس در شرایطی بود که صلاح ندانست، اجازه نمی‏دهد. به عقیده من بودن این ماده عیبی ندارد.
نایب رئیس- بنابراین کسانی که با ماده سی و چهار موافق‏اند قیام فرمایند (اکثر برخاستند) تصویب شد. ماده سی و پنج خوانده مى‏شود:
ماده 35- وزیر مشاور در طرح‏هاى انقلاب اجازه خواهد داشت در جلسات کمیسیون‏هاى مجلس شرکت کند و یا برای ادای توضیحات لازم نماینده‏اى را که مناسب تشخیص می‏دهد اعزام دارد.
نایب رئیس- نسبت به این ماده نظری هست؟ آقای دکتر آیت صحبتی دارید بفرمایید.
دکتر آیت- من اصولًا با این ماده مخالفم، چون اگر مسأله تجربه را مطرح کنیم، هرکس به سهم خود ممکن است تجربیاتی داشته باشد.
پرورش- اصلًا به نظر من مواد سی و پنج و سی و شش یکی است.
طاهری اصفهانی- این یک امتیازی است بدون دلیل.
یکی از نمایندگان- با توجه به اینکه قبلًا در این زمینه صحبت شده که اگر مجلس لازم بداند متخصصین را دعوت مى‏کند و به نظر من وجود این ماده اشکالی ندارد.
نایب رئیس- بنابراین نسبت به ماده سی و پنج رأی می‏گیریم موافقین قیام فرمایند (عده کمی برخاستند) رد شد. ماده سی و شش قرائت مى‏شود:
ماده 36- رئیس مجلس و رؤسای کمیسیون‏ها می‏توانند برای توضیحات لازم، نخست‏وزیر و یا هریک از وزراء و یا معاونین و یا اشخاص دیگری را که مقتضی بدانند به جلسات دعوت نمایند.
</section>
<section type="page" number="158">
نایب رئیس- به ماده سی و شش رأی می‏گیریم موافقین قیام فرمایند (اکثر برخاستند) تصویب شد.
5- اعلام پانزده دقیقه تنفس و تشکیل مجدد جلسه‏
نایب رئیس- الآن ساعت یازده و نیم است و برای یک ربع اعلام تنفس مى‏شود تا مجدداً جلسه کارش را ادامه دهد.
 (جلسه ساعت یازده و نیم به عنوان تنفس تعطیل گردید و مجدداً ساعت یازده و چهل و پنج دقیقه به ریاست آقای دکتر بهشتی نایب رئیس تشکیل شد).
نایب رئیس- جلسه رسمی است، ماده سی و هفت قرائت مى‏شود:
ماده 37- اصولی که از طرح پیش‏نویس قانون اساسی حذف و یا اضافه می‏گردد، با اکثریت دو سوم آراء اعضای حاضر در جلسه رسمی، به شرط آن‏که کمتر از سی و هشت رأی نباشد تصویب می‏گردد.
نایب رئیس- به نظر من این ماده زاید است و باید حذف شود. کسانی که با حذف این ماده موافق‏اند قیام فرمایند (اکثر برخاستند) تصویب شد. ماده بیست و هشت قرائت مى‏شود:
ماده 38- هرگاه اصلی از اصول در مجلس تصویب شد مجدداً قابل طرح در مجلس نمی‏باشد مگر به صورتی که در این آیین‏نامه پیش‏بینى شده باشد.
نایب رئیس- موافقین نسبت به این ماده با بلند کردن دست موافقتشان را اعلام فرمایند (اکثر دستشان را بلند کردند) تصویب شد. ماده سی و نه قرائت مى‏شود:
ماده 39- هر یک از نمایندگان در صورتی که تخلف در اجرای نظامنامه داخلی مجلس را مشاهده نماید، حق دارد مورد تخلف را با استناد به ماده مربوط در همان جلسه کتباً تسلیم رئیس مجلس نماید، و رئیس مجلس چنان‏چه لازم بداند به نماینده مزبور اجازه می‏دهد ظرف پنج دقیقه نظرات خود را به استحضار مجلس برساند.
نایب رئیس- مقصود این است که اخطار نظامنامه‏اى هم باید کتبی باشد، چون قبلًا معمول بود که شفاهاً می‏توانستند اخطار نظامنامه‏اى بدهند. آقای دکتر آیت فرمایشی دارید؟
دکتر آیت- من معتقدم شفاهی هم باشد، برای آن‏که تا بیاید بنویسد ممکن است موضوع منتفی بشود.
نایب رئیس- آیا با این اصلاح که کلمه شفاهاًهم اضافه شود موافقید؟ (همه موافق بودند). بنابراین عبارت به این صورت «... در همان جلسه کتباً یا شفاهاً اعلام نماید» اصلاح می‏گردد. موافقین نسبت به این ماده با اصلاح اخیر، قیام فرمایند. (اکثر برخاستند) تصویب شد. ماده چهل قرائت مى‏شود:
ماده 40- هیچ یک از نمایندگان مجلس حق مسکوت گذاشتن موضوع مطروحه در جلسه رسمی و یا جلسات کمیسیون‏هاى مجلس را نخواهد داشت.
نایب رئیس- آیا کسی داوطلب توضیح دادن در این ماده است؟ آقای موسوی اردبیلی بفرمایید.
موسوی اردبیلی- ممکن است مسأله‏اى مطرح شود، و یک نفر پیشنهاد مسکوت گذاشتن آن را بنماید.
</section>
<section type="page" number="159">
نایب رئیس- پس اگر اجازه بدهید کلمه «پیشنهاد» قبل از «مسکوت» اضافه شود. با این اصلاح به این ماده رأی می‏گیریم، موافقین موافقتشان را اعلام بفرمایند. (اکثر برخاستند) تصویب شد. ماده چهل و یک قرائت مى‏شود:
ماده 41- نتیجه رأی توسط رئیس مجلس به اطلاع نمایندگان حاضر در جلسه خواهد رسید.
نایب رئیس- موافقین نسبت به این ماده با بلند کردن دست موافقتشان را اعلام بفرمایند (اکثر دستشان را بلند کردند) تصویب شد. ماده چهل و دو قرائت مى‏شود:
ماده 42- اخذ رأی در مجلس بررسی نهایی قانون اساسی بر چهار قسم است:
1- رأی با بلند کردن دست. 2- رأی با قیام و قعود. 3- رأی علنی با ورقه. 4- رأی مخفی با ورقه.
نایب رئیس- کسانی که با این ماده موافق‏اند با بلند کردن دست موافقتشان را اعلام بفرمایند (اکثر نمایندگان دستشان را بلند کردند) تصویب شد. ماده چهل و سه قرائت مى‏شود:
ماده 43- به طور کلی در تمام جلسات کمیسیون‏هاى مجلس، اخذ رأی با بلند کردن دست صورت می‏گیرد.
نایب رئیس- نسبت به این ماده نظری نیست؟ (اظهاری نشد)، موافقین با بلند کردن دست اعلام بفرمایند (اکثر دستشان را بلند کردند) تصویب شد. مواد چهل و چهار و چهل و پنج خوانده مى‏شود:
ماده 44- در جلسات رسمی و عمومی، اخذ رأی با قیام و قعود انجام می‏گیرد.
ماده 45- در صورتی که رأی‏گیری با قیام و قعود و یا بلند کردن دست مشکوک تلقی شود، رأی‏گیری با ورقه و به طور مخفی صورت خواهد گرفت.
نایب رئیس- آقای طاهری اصفهانی فرمایشی دارید؟
طاهری اصفهانی- سؤالم این است که آیا رأی ممتنع رأی است یا لا رأی؟ در تصویب قانون اساسی نیاز به رأی چهل و نه نفر داریم، ولی موقعی که می‏گوییم رأی ممتنع یعنی چه؟ ممکن است کسی که قیام نکرده موافق نباشد، ولی نظری نداشته و لا رأی است. سنجش اکثریت شما نسبت به مخالفین است نه کسی که لا رأی است.
نایب رئیس- ما سه نوع رأی داریم. یکی نصف به علاوه یک کل نمایندگان، یکی هم اینکه اکثریت حاضر موافق باشند، و یکی هم رأی اکثریت که مشخص است. و نوع چهارمی هم هست، و آن اینکه اگر مطلبی آراء بیشتری آورد، از هرنوع که بخواهد باشد، در میان مخالف و موافق یا ممتنع این هم قبول مى‏شود.
طاهری اصفهانی- اگر رأی کمتر آورد چه؟ بیست نفر موافق را، با چهل نفر مخالف و ممتنع مقایسه می‏کنید؟
نایب رئیس- برای قانونی شدن یک مطلب نصف به علاوه یک رأی موافق لازم است، پس وقتی تعداد آراء موافق به حد نصاب نرسید، تصویب نمى‏شود. بنابراین ما فقط تعداد آراء موافق را برای تصویب مطالبمان در نظر می‏گیریم. اما موارد مشکوک، عبارت از این است که مطلبی در مجلس عنوان مى‏شود که رویش حساسیتی وجود دارد که اگر رأی مخفی نباشد شخص نمی‏تواند نظریه‏اش را بیان کند.
</section>
<section type="page" number="160">
سبحانى- ماد چهل و پنج قاطعیت ندارد. در یک تبصره هم باید اضافه کنیم که ممتنع اثرى بر رأى گیرى ندارد، یعنى اثر عملى ندارد.
نایب رئیس- با توجه به مجموع سخنان، ماد چهل و پنج را با اصلاحاتى که شده است تنظیم مى‏کنیم. پس به ماد چهل و چهار و چهل و پنج با توجه به اصلاحى اخیر و نیزتبصر آن رأى مى‏گیریم. موافقین با بلند کردن دست موافقتشان را اعلام فر مایند (اکثر دستشان را بلند کردند) تصویب شد. ماد چهل و شش قرائت مى‏شود:
ماد 46- به محض اعلام اخذ رأى، رئیس عد حضار را از روى تابلوى مخصوصى که در مجلس نصب است اعلام و بلافاصله اخذ رأى به عمل مى‏آید.
نایب رئیس- نسبت به این ماده نظرى نیست؟ موافقین موافقتشان را اعلام بفرمایند. (اکثراً دستشان را بلند کردند) تصویب شد. ماد چهل و هفت قرائت مى‏شود:
ماده 47- ترتیب اخذ رأى با ورقه به قرار ذیل است:
هر نماینده داراى سه نوع ورقه. اول- ورقه سبز، دوم- ورقه زرد، و سوم ورقه سفید است که سبز علامت مخالف- زرد علامت ممتنع- سفید علامت موافق مى‏باشد. هنگام اخذ رأى هر یک از نمایندگان، رأى خود را به منشى تحویل و منشى آراء جمع‏آورى شده را تسلیم نایب رئیس مى‏کند. آراى نمایندگان با نظارت رئیس و دبیر هیأت رئیسه توسط نایب رئیس شمارش و پس از تعیین موافق و مخالف، توسط منشیان هیأت رئیسه صورت جلسه مى‏شود.
نایب رئیس- اجازه بدهید از ماده چهل و هشت تا پنجاه و پنج نیز قرائت شود:
ماد 48- انتخاب هیأت رئیسه مجلس و همچنین انتخاب هیأت رئیسه کمیسیون‏هاى مجلس با ورقه و به طور مخفى انجام مى‏گیرد.
ماد 49- رأى گیرى مخفى با ورقه به شرح زیر است:
1- براى تعیین هیأت رئیسه دائم اجلاسى دور مجلس بررسى نهایى قانون اساسى، رأى‏گیرى در محل تریبون خطابه صورت مى‏گیرد.
2- اسامى نمایندگان یکایک به ترتیب ردیف دفتر حضور دبیرخانه مجلس، توسط یکى از منشیان هیأت رئیسه موقت، از روى برگ مخصوصى که براى همین کار اختصاص داده شده است خوانده مى‏شود، و پس از آن‏که حضور نماینده در مجلس معین شد، مقابل اسم او علامت گذارده مى‏شود و توسط تندنویسان ثبت مى‏گردد و نماینده‏اى که نام او قرائت شده در محل تریبون خطابه حاضر مى‏شود ودر حالى که رأى خود را تا کرده است، درون جعبه‏اى که روى تریبون قرار دارد مى‏اندازد. نمایندگانى که به محل تریبون نروند و یا بروند ولى ورقه رأى ندهند و یا از جلسه مجلس خارج شوند، حضور آنان براى حصول اکثریت احتساب ولى رأى آنان ممتنع محسوب خواهد شد.
3- هنگام شمارش آراء در صورتى که تعداد رأى داخل جعبه از تعداد اسامى ثبت شده در برگ مخصوص بیشتر باشد به تعداد، آراى آنان باطل مى‏شود ودر صورت‏جلسه قید مى‏گردد.
4- سپس آراء مطابقت داده شده یک‏یک از داخل جعبه خارج و توسط نایب رئیس و با نظارت رئیس و دبیر هیأت رئیسه قرائت و توسط منشیان ثبت و در پایان اسامى و تعداد آراء صاحبان رأى در صورت‏جلسه قید مى‏شود.
5- انتخابات تعیین هیأت رئیسه دائم مجلس، جمعى و با قید رئیس، نایب رئیس،
</section>
<section type="page" number="161">
دبیر، منشى اول و منشى دوم در مقابل اسامى انجام خواهد گرفت.
تبصره- در صورتى که هر یک از اعضاى منتخب که براى هیأت رئیسه تعیین شده‏اند بلافاصله پس از رأى گیرى استعفا دهند ویا به علل دیگر حضور نیابند، به ترتیب نفرات بعدى حایز رأى بیشتر به جاى آنان تعیین وصورت‏جلسه مى‏شود.
6- حاضرین اکثریت توسط رئیس موقت مجلس از پشت تریبون اعلام مى‏شود.
ماد 50- حفظ انتظام و امنیت بررسى نهایى قانون اساسى به عهد رئیس و در غیاب او به عهد نایب رئیس است.
ماد 51- مخبرین جراید و فیلمبرداران و تماشاچیان با داشتن کارت مخصوص که با امضاء و مهر دبیرخانه ستاد مرکزى انتخابات صادر مى‏شود و همچنین کارمندان دبیرخانه و مأمورین انتظامى در محل‏هاى مخصوص، حق حضور در مجلس را خواهند داشت و باید در تمام مدت حضور در مجلس ساکن بوده و از هرگونه تظاهر و هیاهو خوددارى نمایند و گرنه به دستور رئیس از مجلس اخراج مى‏شوند.
ماد 52- حمل هرگونه اسلحه براى کسانى‏که وارد مجلس مى‏شوند، به استثناى مأمورین انتظامى اکیداً ممنوع است.
ماد 53- متظاهرین و هیاهوکنندگانى که باعث اغتشاش یا اختلال نظم مجلس شوند و یا نسبت به نمایندگان و هیأت رئیسه و کارمندان دبیرخانه مجلس توهین یا تهدید نمایند، به دستور رئیس مجلس توقیف و در صورتى که عمل آنها مستوجب تعقیب کیفرى باشد، تسلیم مراجع صالحه دادگسترى خواهند شد.
ماد 55- جلسه اختتامیه مجلس بررسى نهایى قانون اساسى با حضور دو سوم نمایندگان حاضر در مجلس (چهل و نه نفر) با اعلام رئیس مجلس تشکیل خواهد شد و پس از توزیع متن قانون اساسى و توضیح مطالب لازم توسط رئیس، نمایندگان حاضر در مجلس ذیل ورقه مخصوص تصویب قانون اساسى و صفحه مخصوص یک جلد از قانون اساسى را امضاء مى‏نمایند، و رئیس مجلس پس از تکبیر، ختم دور اجلاسیه مجلس بررسى قانون اساسى را اعلام مى‏نماید.
نایب رئیس- نسبت به موادى که خوانده شد رأى مى‏گیریم. موافقین با بلند کردن دست موافقتشان را اعلام مى‏نمایند (اکثر دستشان را بلند کردند) تصویب شد. من بدین مناسبت از فرصت استفاده مى‏کنم و به مخبرین محترم تذکر مى‏دهم، که در نشر اخبار مربوط به مجلس وظیفه و مسؤولیت خطیر مطبوعاتیشان را با دقت بیشترى رعایت بفرمایند، که در خانم و آقایان نمایندگان مجلس واکنش نامطلوبى نداشته باشند. امروز عنوان مى‏شد که در رادیو و تلویزیون و روزنامه‏ها و مجلات آن روى مناسبى را که بتواند پاسخگوى خاص و نظرات عموم نمایندگان باشد، نمى‏بینند، که انتقادیست بر شما نمایندگان رسانه‏هاى گروهى که باید خودتان عملًا این انتقاد را برطرف کنید.
بنى‏صدر- مطالب بعضى‏ها را سانسور مى‏کنند و اصلًا نمى‏نویسند، مثل سخنان آقاى مهندس سحابى را ولى مطلبى دیگرى را کامل و مفصل مى‏نویسند.
ى کى از نمایندگان- اصلًا بعضى اوقات مطالب عوض مى‏شود. من در سخنانم گفته بودم که اقلیت‏هاى مذهبى حق حیات دارند ولى در رادیو از قول من نقل کردند که اقلیت‏هاى مذهبى حق جهاد دارند.
</section>
<section type="page" number="162">
نایب رئیس- همه این فرمایشات آقایان تأییدى است بر این نکته که مخبرین جراید و رسانه‏هاى گروهى به وظیفه خود بیشتر آشنا باشند. ضمناً ماده پنجاه و چهار را که خوانده نشد، خواهش مى‏کنم قرائت بفرمایید.
ماد 54- براى حضور هیأت وزیران و مدعوین دیگر در اجلاس مجلس بررسى نهایى قانون اساسى، یک ردیف صندلى مقابل جایگاه هیأت رئیسه اختصاص داده مى‏شود و هیچ یک از نمایندگان حق جلوس در آن صندلى‏ها را نخواهند داشت.
نایب رئیس- به نظر من اصلًا این ماده زاید است. آیا کسى با این ماده موافق است؟ (کسى موافق نبود) این ماده حذف گردید. ماد آخر به جاى ماد حذف گردیده، خوانده مى‏شود:
ماد 56- دبیرخانه مجلس موظف است نسبت به چاپ و انتشار جزوه قانون اساسى به تعداد مورد لزوم اقدام و در سراسر کشور آن را توزیع نمایند.
نایب رئیس- آیا این مسأله که دبیرخانه مجلس را موظف کنیم که قانون اساسى را به اندازه کافى تکثیر کند، ضرورتى دارد؟ چون ممکن است یک بودج زیادى براى این کار لازم باشد، به علاوه مؤسسات خصوصى هم مى‏توانند این کار را بکنند.
دکتر ضیایى- من موافق نیستم که از بودج عمومى، قانون اساسى تکثیر شود. شرکت‏هاى انتفاعى خودشان مى‏توانند آن را تکثیر بکنند و در اختیار عموم بگذارند.
رشیدیان- من پیشنهاد مى‏کنم که قانون اساسى در وسایل ارتباط جمعى به هم مردم تفهیم و تدریس شود چون به هر حال باید مردم در جریان امور مملکتى باشند.
دکتر قائمى- این وظیفه ما نیست که دبیرخان مجلس را موظف کنیم که قانون اساسى را تکثیر کند. وزارت کشور خودش در این مورد مى‏تواند تصمیم بگیرد.
هاشمى‏نژاد- من هم معتقدم که باید کارى کرد که جلوى سودجویى‏ها را گرفت.
فاتحى- شایسته است که قانون اساسى در دسترس فرد فرد ملت قرار گیرد.
طاهرى اصفهانى- مطلبى را مى‏خواستم عرض کنم و آن این است که شنیدم ده میلیون تومان اعتبار براى هزین این مجلس در نظر گرفته شده، اعلام بفرمایید که شاید یک هزارم آن هم خرج نشود زیرا این در حقیقت اتهامى نسبت به هم ما مى‏باشد.
نایب رئیس- لازم مى‏دانم که از طریق رسانه‏هاى گروهى و جراید به اطلاع ملت ایران برسانم که ما ترجیح مى‏دادیم که محل گردهماییمان اینجا نباشد و در محلى ساده و دور از تشریفات معمولى تشکیل گردد و من خودم به دولت پیشنهاد کردم که این مجلس خبرگان در جایى برگزار شود که متناسب با خان ملت باشد، ولى گفتند از نظر تجهیزات و تدارکات و بلندگو و انتشار اخبار و سایر وسایل، اگر در جاى دیگر باشد، مستلزم هزینه‏هاى جدیدى خواهد بود. به همین جهت این مکان انتخاب شده است، و شاید انتخاب آن خودش به مصلحت اقتصادى ملت باشد. به هر حال اگر ملت ما دلیل دولت را بپذیرد، ما هم مى‏پذیریم و قلباً از این‏که مجلس خبرگان در چنین جایى برگزار مى‏شود، مخالفیم. و اما در مورد ده میلیون تومان بودجه‏اى که براى مخارج مجلس خبرگان عنوان شده است عرض کنم که این صرفاً اعتبارى است که اگر هزینه‏هایى پیش آمد قبلًا مخارج آن پیش‏بینى شده باشد، به خصوص که به هر حال برگزارى مجلس، خودش هزینه‏هایى را دارد، وگرنه من مطمئن هستم که این مجلس با هزینه بسیار ناچیزى به پایان خواهد رسید و نمونه‏اى از علاق شدید هم ما به صرفه‏جویى هرچه بیشتر از بودجه‏
</section>
<section type="page" number="163">
بیت‏المال خواهد بود. این مورد تأیید هم نمایندگان است، آیا این طور نیست؟ (نمایندگان- تأیید مى‏شود) این تأیید یکپارچه دوستان مؤید آن است که دوستان مى‏خواهند ملت عزیز ایران بداند که در برابر فداکارى‏هاى شما ملت عزیز خدمت بسیار ناچیزیست که انجام مى‏گیرد. گرچه مسأل قانون اساسى براى ملت سرنوشت‏ساز است ولى نمایندگان شما در برابر این خدمت هم مسلماً هیچ‏گونه پاداش مالى در یافت نخواهند کرد (صحیح است) بنابراین هزینه‏ها صرفاً هزینه‏هایى است که در مورد خدمات باید صرف شود، یا احیاناً پذیرایى‏هاى بسیار ساده‏ایست که ظهر یا شب هنگام افطار انجام مى‏گیرد، و یا تهى کاغذ و نوشت‏افزار و چیزهایى از این ردیف که حتماً مبلغ آن خیلى کم است.
طاهرى اصفهانى- در مورد پذیرایى هم فکر مى‏کنم هم نمایندگان حاضرند پول چایشان را هم از جیب بدهند که لطمه‏اى به بودج بیت‏المال نخورد.
نایب رئیس- البته حاضر هستم ولى ممکن است آن وقت به ملت بربخورد که از یک پذیرایى ساده هم امتناع کرده‏ایم.
کیاوش- دولت در هتل‏ها براى آقایان جا در نظر گرفته ولى مى‏دانیم که هیچ کدام از نمایندگان استفاده نکرده‏اند، وما روى همین فرش‏ها مى‏خوابیم و کار مى‏کنیم و البته افتخار هم مى‏کنیم.
نایب رئیس- بله درست است باز به اطلاع همه مى‏رسانیم که ما نمایندگان براى این‏که ظهر و شب اینجا باشیم و خدمتى بکنیم همین‏جا، در همین سرسراها و سالن‏ها مى‏نشینیم و کار مى‏کنیم.
ى کى از نمایندگان- من معتقدم دولت بودجه را پس بگیرد، ما مى‏توانیم مثل همیشه به مسجد برویم.
طاهرى- هم نمایندگان مى‏خواهند این بودجه به بیت‏المال برگردد. ضمناً پیشنهاد مى‏کنم در صورتى که فردا رؤیت هلال شد، همه به دیدن امام برویم.
حسینى‏هاشمى- عنوان اعتبار ولو این‏که خرج هم نشود، مفتاح اعتبارات دیگرى است براى مجالس دیگر قانون‏گذارى و سمینارها و کنفرانس‏ها، و اگر قرار است پیشگیرى شود، مجلس خبرگان باید جلوى این‏گونه اعتبارات را بگیرد.
رشیدیان- به عقید من هم این اعتبار را به برادران روستایى و کشاورزان و گرسنگانى که در میان جامعه هستند بدهید، ما حاضریم توى پارک‏هاى شهر هم مثل یک مسافر بخوابیم و به یک افطارى و سحرى ساده هم اکتفا مى‏کنیم.
دکتر شیبانى- من مخالفم، مقررات ادارى ایجاب مى‏کند که بودجه‏اى در نظر گرفته شود، و اگر خرج نشد آن وقت مسترد شود. نمى‏شود بودجه‏اى در نظر نگیرید زیر بعد اگر هم خرجى پیش آمد، آن وقت لنگ مى‏مانید.
دکتر بنى‏صدر- ما آن‏چه از جیبمان هم مى‏دهیم متعلق به ملت است.
حجتى کرمانى- در جواب آقاى دکتر شیبانى عرض مى‏کنم که اعتبار با چه مقیاسى؟ با مقیاس طاغوتى یا مردمى؟ این در حقیقت توهینى به ما مى‏شود.
دکتر آیت- این بودجه مختص نمایندگان نیست، نمایندگان که همه صرف نظر کرده‏اند، ولى آیا به هر حال برگزارى چنین همایش‏هایى خرج ندارد؟
</section>
<section type="page" number="164">
عرب- فرق ما با نمایندگان سابق این است که آنها به روال طاغوتى رفتار مى‏کردند و ما به روال اسلامى و حاضریم بدون ادعا با کوچک‏ترین هزینه به مردم خدمت کنیم.
حجتى کرمانى- من پیشنهاد مى‏کنم که این بودجه کلًا برگردانده شود زیرا اینجا هیچ هزینه‏اى نداریم، ما حاضریم براى تکثیر جزوه‏ها و صورت جلسات هم از جیبمان پول بدهیم.
نایب رئیس- بودجه که برگشتنى نیست. انشاءالله تواضعمان به تظاهر تبدیل نشود. من بار دیگر به اطلاع هم مردم مى‏رسانم که نمایندگان از این بودجه استفاد شخصى نمى‏کنند و هر مقدار هم که لازم باشد به مصارف دیگر که قبلًا عرض شد، برسد با نهایت صرفه‏جویى خواهد بود.
رشیدیان- آقاى رئیس شما به آقاى حجتى توهین فرمودید از ایشان معذرت بخواهید.
نایب رئیس- در مورد ماد پنجاه و شش ده نکته است: 1- سند قانون اساسى را یک مقدارى در همین‏جا تکثیر کنند. 2- اگر رفراندوم مطرح نبود ما مى‏توانستیم تکثیر را به روال عادى بگذاریم ولى با فرض این‏که رفراندوم شود، شاید این تعهد که ما باید آن را به حد کافى چاپ کنیم منطقى به نظر برسد. منتها قید کنم که در حداکثر صرفه‏جویى باشد. این دو نظریه بود که از جمع‏بندى مطالب دوستان، من عرض کردم حالا نسبت به نظرى اول که دبیر خانه مجلس، قانون اساسى را به تعداد معین مثلًا- ده هزار نسخه چاپ بکند، موافقین با بلند کردن دست موافقت خود را اعلام بفرمایند. (اکثر دست بلند کردند) این پیشنهاد قبول شد. پس در متن ماد پنجاه و شش عبارت «به تعداد مورد لزوم اقدام و در سراسر کشور توزیع نماید» عبارت «به تعداد ده هزار نسخه اقدام نماید» اصلاح مى‏شود. نظرى دوم این بود که قانون اساسى در حد لزوم براى رفراندوم چاپ شود. موافقین با این پیشنهاد دستشان را بلند کنند (کسى دستش را بلند نکرد) رد شد. بدین ترتیب آیین‏نامه با توجه به اصلاحاتى که در آن به عمل آمد، تصویب شد.
ضمناً پیشنهادهایى از طرف آقایان: مقدم مراغه‏اى، میرمرادزهى و ربانى شیرازى دربار مصونیت نمایندگان این مجلس رسیده است که خوانده مى‏شود:
پیشنهاد:
 (در مورد مصونیت پارلمانى اعضاء مجلس ماده‏اى در آیین‏نامه منظور شود. بدین ترتیب که نمایندگان مجلس را نمى‏توان به مناسبت عقایدى که در مجلس اظهار مى‏کنند- در مقام ایفاء نمایندگى- تعقیب کرد. حتى تا پایان دوره این مصونیت را در خارج داشته باشند.)
حمید الله میر مرادزهى‏
به منظور رعایت آزادى بیان ماد زیر را جهت تصویب پیشنهاد مى‏نماید:
 (به هیچ عنوان و به هیچ دست‏آویز کسى بدون اطلاع و تصویب مجلس خبرگان در مدت نمایندگى حق تعرض به اعضاى آن را ندارد. نمایندگان مجلس و یا کارشناسانى را که طبق پیش‏بینى در آیین‏نامه از آنان براى تبادل نظر دعوت مى‏شود به سبب اظهارات و نظرات نمى‏توان تعقیب نمود. اگر احیاناً یکى از اعضاى مجلس خبرگان علناً مرتکب جنحه و جنایاتى شود و در حین ارتکاب جنایت دستگیر گردد، تعقیب او باید به اطلاع مجلس خبرگان برسد.)
رحمت الله مقدم مراغه‏اى‏
</section>
<section type="page" number="165">
 (نمایندگان مجلس خبرگان در بیانات خود آزادند و کسى از این جهت نمى‏تواند آنان را مورد مؤاخذه قرار دهد.)
ربانى شیرازى‏
نایب رئیس- این پیشنهاد چون خیلى روشن نیست من آن را تکمیل مى‏کنم، بدین ترتیب که نمایندگان مجلس بررسى قانون اساسى به عنوان اظهاراتى که در زمینه قانون اساسى اینجا مى‏کنند، به هیچ عنوان نباید تحت تعقیب قرار گیرند، اما اگر خلافى خارج از اینجا مرتکب شدند مى‏توان آنان را تعقیب کرد.
چون مصونیت دو بخش دارد: یکى مربوط به اتهامات سمت نمایندگى است، و یکى مربوط به سمت شخصى (ربانى شیرازى- پیشنهاد من اعم است) البته پیشنهاد دیگرى هم آقاى مرادزهى دارند در همین زمینه و مشابه پیشنهاد قبلى که ماده‏اى بگذرد، که نمایندگان از هرگونه تعقیب حقوقى و جزایى که مانع انجام کارهاى نمایندگى آنها باشد، مصون باشند، مگر با صلب مصونیت از طرف مجلس و با رأى مجلس.
پرورش- اگر مى‏خواهید که قوانینى تصویب کنید که با روح اسلام مطابقت داشته باشد، دیگر اصلًا مصونیت و صلب مصونیت معنى ندارد.
بنى‏صدر- کسى که مى‏خواهد بیاید اینجا باید کاملا در آن‏چه مى‏گوید آزاد باشد زیرا کافى است در بیرون اتهامى وارد کنند و نماینده‏اى را جلب کنند، آن وقت چه باید کرد؟ شما باید آزادى ما را تأمین کنید تا بتوانیم آزادانه عقایدمان را بگوییم. مردم رأى داده‏اند و ما آمده‏ایم اینجا تا در جهت آنان کار کنیم. خوب، اگر پاپوش درست کردند و نماینده‏اى دستگیر شد، تا بیایند و به اتهامش رسیدگى کنند، دور مجلس تمام شده، آن وقت حقوق مردمى که به او رأى داده‏اند چه مى‏شود؟ چنان‏چه قبلًا هم رضاخان و شاه سابق همین پاپوش‏ها را درست مى‏کردند و نماینده یا نمایندگان مورد نظر را دستگیر مى‏کردند و وقتى کار از کار مى‏گذشت، آن وقت آزادشان مى‏کردند.
نایب رئیس- مثل این‏که برداشت آقایان غیر از آن چیزى است که در دنیا معمول است. مصونیت به این معنى نیست که نماینده تافت جدا بافته است، بلکه بدین معنى است که چون نماینده در معرض اعمال غرض‏ها بیش از دیگران قرار مى‏گیرد، و چون با هر اعلام جرمى ممکن است دادستان او را توقیف کند، مى‏خواهند که اعلام توقیف آسان نباشد، وگرنه اگر دادگاهى حکم صادر کرد، که البته اجرا مى‏شود. این مسأله ناظر به وضع فعلى است، چون در شرایط فعلى از طریق همین مقررات جارى، با یک اعلام جرم از طرف دادستان مى‏شود نماینده‏اى را توقیف کرد.
مکارم شیرازى- چون شایعه‏سازان در داخل و خارج اخیراً مى‏گویند که آزادى نیست اگر این ماده مطرح نمى‏شد، مسأله دیگر بود ولى حالا که مطرح شده باید بررسى کنیم، وگرنه مى‏گویند مجلس به مصونیت رأى نداد. بنابراین به عقید من زود از مسأله نگذریم.
نایب رئیس- چون ده دقیقه از وقت مجلس گذشته و پیشنهاد آقاى مکارم هم به نظر من پیشنهاد به جایى است، خوب نیست این ماده را شتابزده بررسى کنیم. بنابراین بقیه بحث در این باره را به جلس بعد از ظهر موکول مى‏کنیم. آقاى منتظرى فرمایشى دارید؟
منتظرى- چون ما باید در اینجا حضور پیدا کنیم و کارمان را ادامه بدهیم، سه نفر از دوستان آقایان: دستغیب، صدوقى، و روحانى، به نمایندگى از طرف مجلس خبرگان در مجلسى‏
</section>
<section type="page" number="166">
که به مناسبت شهادت برادر پاسدارمان در کردستان و پاوه، امروز عصر در مسجد استاد مطهرى منعقد است، شرکت مى‏فرمایند.
6- پایان جلسه‏
نایب رئیس- با اجازه دوستان این جلسه را ختم مى‏کنم و جلس بعدى ما ساعت پنج بعدازظهر امروز خواهد بود.
 (جلسه ساعت سیزده و ده دقیقه پایان یافت)
نایب رئیس مجلس بررسى نهایى قانون اساسى- دکتر سید محمد حسینى بهشتى‏
</section>
</section>
<section type="session" number="8" title="جلسه هشتم">
<section type="page" number="167">
 صورت مشروح مذاکرات مجلس بررسى نهایى قانون اساسى جمهورى اسلامى ایران‏

جلسه ساعت هفده و ده دقیقه روز سی و یکم مردادماه 1358 هجرى شمسى‏
برابر با بیستم و هشتم رمضان المبارک 1399 هجرى قمرى به ریاست‏
آقای دکتر سید محمد حسینی بهشتی (نایب رئیس) تشکیل شد.
<section type="list" numbers="3">
فهرست مطالب:
1- اعلام رسمیت جلسه و قرائت اسامی غائبین جلسه قبل.
2- بحث پیرامون مصونیت نمایندگان.
3- پایان جلسه.
</section>
دبیرخانه مجلس بررسى نهایى قانون اساسى‏
</section>
<section type="page" number="169">
1- اعلام رسمیت جلسه و قرائت اسامی غائبین جلسه قبل‏
نایب رئیس- با حضور نمایندگان در حد نصاب، رسمیت جلسه را اعلام مى‏کنم. غائبین صبح: آقاى مدنى که هنوز شرکت نکرده‏اند- آقاى رحمانى که عذرشان صبح اعلام شد و آقاى قاسم‏لو. نمایندگانى که تأخیر داشتند: آقاى حائرى 10 دقیقه- آقاى بنى‏صدر 37 دقیقه- آقاى خادمى 85 دقیقه- آقاى مکارم شیرازى 11 دقیقه- آقاى باریک‏بین 65 دقیقه- آقاى دستغیب 9 دقیقه- آقاى طالقانى 64 دقیقه- آقاى طباطبایى 34 دقیقه- آقاى مشکینى 12 دقیقه- آقاى مقدسى 37 دقیقه- آقاى نوربخش 12 دقیقه- آقاى هاشمى‏نژاد 44 دقیقه.
پیشنهادى از طرف آقاى سبحانى رسیده است که ظاهراً براى درج در آیین‏نامه نیست و آن این است که یک نسخه از قانون اساسى با خط زیبا دست‏نویس شود و پس از امضاء به عنوان سند در وزارت کشور یا در مجلس بماند. این پشنهاد تصویب در جلسه را نمى‏خواهد و از اختیارات هیأت رئیسه است که عمل خواهد شد.
2- ادامه بحث پیرامون مصونیت پارلمانى نمایندگان‏
نایب رئیس- پیرامون ماده پیشنهادى برادرمان آقاى مرادزهى در مورد مصونیت نمایندگان مجلس در مدت نمایندگى، بحث را ادامه مى‏دهیم. و اگر دوستان نظرى به عنوان آخرین نظر دارند، تشریف مى‏آورند و اظهار مى‏کنند. آقاى موسوى اردبیلى بفرمایید.
موسوى اردبیلى- بسم الله الرحمن الرحیم. من به عنوان مخالف با این پیشنهاد صحبت مى‏کنم. اصولا مصونیت به این معنى که سابق هم مرسوم بود یعنى براى نمایندگان مجلس یک امتیازى قائل مى‏شوند که اینها چون نماینده هستند، هر صحبتى بکنند و یا هر کارى مى‏توانند بکنند و یک امتیازى نسبت به دیگران دارند که قابل تعقیب نیستند و کسى نباید با اینها کارى داشته باشد مگر اول باید از نماینده سلب مصونیت بشود. این تشریفات از مراسم دوره طاغوتى است. افرادى که در اینجا هستند باید حتى منزه‏تر از آنهایى باشند که مسؤولیت را به عهده نگرفته‏اند و اگر یک وقتى حرفى یا مطلبى را گفتند که خلاف بود، نه تنها مصونیت نداشته باشند، بلکه مسؤولیت بیشترى را احساس کنند، و مؤاخذه آنها بیشتر باشد. حالا اگر بیشتر نبود نمى‏توانند خودشان را از دیگران جدا کنند و بگویند چون من نماینده هستم این حرف را مى‏توانم بزنم. اما اگر نبودم نمى‏توانستم بگویم و یا مى‏توانستم بگویم ولى قابل تعقیب بودم. حالا اگر شدت مجازات را تصویب نمى‏کنید، حداقلش باید مساوات بین نماینده با دیگران باشد، زیرا به عقیده من حرف و عمل قابل تعقیب است، نمایندگى هیچ‏گونه امتیازى نمى‏آورد.
نایب رئیس- آقاى مکارم بفرمایید.
مکارم شیرازى- بسم الله الرحمن الرحیم. بنده دو یا سه موضوع را مختصر مى‏خواستم‏
</section>
<section type="page" number="170">
عرض کنم. اولا از فرمایش آقاى موسوى این طور استنباط مى‏شود که در مورد مصونیت سوء تفسیر شده است، زیرا این مصونیت امتیازى براى نمایندگان نیست بلکه حفظ حقوق ملت است. معنى‏اش این است که بنده را کسى مى‏خواهد از محیط این مجلس دور کند، بنابراین شکایتى از من مى‏کند و من را توقیف مى‏کنند و نتیجتاً نماینده مردم نمى‏تواند از حقوقشان دفاع کند بنابراین مسأله حفظ حقوق مردم است و مربوط به نظام طاغوتى هم نیست، زیرا بسیار دیده شده است که در یک مجلسى که سرنوشت‏ساز بوده، یک یا چند نفر مخالف بوده‏اند و مخالفت آنها ممکن بوده است که در رأى گیرى اثر بگذارد و اشخاصى براى این‏که آنها از محیط مجلس دور کنند، توطئه‏هایى مى‏چیدند و در حالى که هیچ گناهى هم نکرده بودند، فقط به صرف اتهام اینها را توقیف مى‏کردند و از محیط مجلس دور مى‏کردند و سرنوشت مجلس عوض مى‏شده است، و در بعضى از دوران‏هاى تاریخى این مطلب را نقل مى‏کنند که مرحوم مدرس که با بعضى از مسائل شدیداً مخالف بوده است، با برپاکردن بساطهایى کارى مى‏کردند که او در مجلس سرنوشت‏ساز نیاید و مخالفت نکند. این مصونیت براى جلوگیرى کردن از یک چنین جریانى است که نتیجه‏اش به زیان ملت تمام مى‏شود. بنابراین ماهیت مصونیت، ماهیت حفظ حقوق مردم است، نه یک امتیاز براى شخص نماینده. و باز نکته‏اى را که امروز صبح هم اشاره کردم، تأکید مى‏کنم که ما باید کارى بکنیم که تمام انحاى آزادى در مملکت فراهم شود و مصونیت هم یک آزادى معقول و مشروع است که مى‏خواهیم نماینده را به صرف اتهام توقیف نکنند، بلکه به مجلس فوراًاطلاع دهند و مجلس وقتى دید که قرائنى وجود دارد که این نماینده باید توقیف شود، فوراً از او سلب مصونیت مى‏کند، ولى وقتى فهمید که قرائن به اندازه کافى در دست نیست و مى‏خواهند یک وکیل را از مجلس دور کنند، جلوى این کار را عملا مى‏گیرد. اما مسأله سوم مهم‏تر از اینها است و آن این است که به فرض اگر ما هم مصونیت را تصویب کردیم این تصویب از نظر قانونى هیچ ارزشى ندارد، مگر این‏که به شوراى انقلاب پیشنهاد کنیم که آنها تصویب کنند، چون ما اینجا نمى‏توانیم در مقابل قانون مدنى که مى‏گوید فلان کس باید تعقیب بشود یک ماده بگذرانیم که آن شخص تعقیب نشود. اگر نمایندگان مجلس شورا بودند، حق داشتند چنین چیزى را تصویب کنند. یک استثنا براى فلان ماده قانون مدنى قائل بشوند که فلان کس تعقیب نشود، اما حدود اختیارات ما تصویب قانون اساسى است و در مسائل حقوقى هرگونه تصویبى بکنیم، ارزش قانونى ندارد. بنابراین اگر لازم بدانیم که این مصونیت باشد، ما باید تصویب بکنیم و خیلى هم خوب است که این مصونیت باشد اما باید یک مقام قانون گذارى آن را تصویب کند، مثلا به شوراى انقلاب داده شود که آن شورا پاى این تصویب‏نامه را صحه بگذارد، و الا اگر ما بنشینیم و مصونیت را هم تصویب بکنیم و فردا که دادستان خواست یک نفر نماینده را توقیف کند، بگوییم چون مجلس خبرگان تصویب کرده‏اند مصونیت دارد، دادستان خواهد گفت، مجلس خبرگان که نمى‏تواند در مسائل حقوقى مملکت دخالت بکند و تعقیب یا عدم تعقیب فلان شخص به قانون اساسى مربوط نیست. شما فقط مى‏توانید قانون اساسى را تصویب کنید، نه آن‏چه در صلاحیت مجلس شوراى ملى است. آقایان توجه بفرمایید که با این‏که قانون اساسى مافوق همه قوانین است ولى آیا ما مى‏توانیم یکى از قوانینى را که در صلاحیت مجلس شوراى ملى است تصویب بکنیم؟ من فکر مى‏کنم اگر ما این مصونیت را که خیلى خوب هم هست تصویب کنیم، باید توجه داشته باشیم که این‏
</section>
<section type="page" number="171">
مصونیت ارزش حقوقى ندارد و از طریق شوراى انقلاب باید مجوزى براى این مسأله بخواهیم.
نایب رئیس- از نظر موازین حقوقى همین‏طور است که آقاى مکارم یادآورى کردند، چون حدود نمایندگى ما مشخص است و حدود آن بررسى قانون اساسى و آماده کردن متنى است که به رفراندوم گذاشته شود. بنابراین قانون اساسى را هم به صورت نهایى تصویب نمى‏کنیم، بلکه رفراندوم مى‏تواند تکلیف نهایى را تعیین کند. این است که تصویب این ماده در آیین‏نامه ارزش قانونى ندارد. بنابراین اگر دو نفر از آقایانى که وقت گرفته‏اند، صرف نظر کنند بحث را تمام کنیم و ماده را به رأى بگذاریم. آقاى موسوى بفرمایید.
سید ابوالفضل موسوى- نظر اینجانب نسبت به ماده مصونیت وکیل مى‏باشد، چون این قانون مخالف روح دین اسلام است، زیرا در جایى که پیغمبر مشروع و یا پیام‏آور، در مقابل حق و عمل به حکم آیه «وَ لَوْ تَقَوَّلَ عَلَیْنَا بَعْضَ الْأَقَاوِیل» مصونیت ندارد، چطور مى‏شود که نمایندگان مجلس که احکام کلى اسلامى را به قالب الفاظ مى‏ریزند، مصونیت داشته باشند؟ و همان‏طور که جناب مکارم فرمودند، اگر سیاست شیطانى در مملکت باشد، با سلب مصونیت عملى مى‏شود، و مصونیت هم فایده‏اى ندارد.
نایب رئیس- متشکرم. ان شاءالله این مجلس بنیادش را مى‏گذارد، ولى بعد از این مجلس تحقق پیدا مى‏کند و دوستان نگران این مدت هستند. آقاى سبحانى بفرمایید.
سبحانى- بسم الله الرحمن الرحیم. وظیفه ما در اینجا فکر نمى‏کنم تشریع قانون باشد و قرار بر این باشد که تشریع در عهده شارع مقدس که خدا است، باشد. اصولًا ما شرعاً مصونیت داریم یا نداریم؟ اگر داریم که مى‏توانیم صحه بگذاریم و اگر نداریم که ما نمى‏توانیم تشریع قانون کنیم و از حالا که اولین بار است مى‏خواهیم یک قانونى تصویب کنیم، نباید اولین قانونش مخالف موازین روشن اسلام باشد. فرض کنید یک نفر واقعاً در دادگاه مجرم شناخته شده و گناه قبلى دارد. ما به چه مجوزى جلوى حکم دادگاه را بگیریم و بگوییم دادگاه حق ندارد حکم را در حق این آدم اجرا کند، چرا؟ براى این‏که ما مانع هستیم. اگر آن هم مطلبى را که آقاى مکارم فرمودند که عنوان ثانوى باشد، آن عناوین ثانوى یک موضوع کشدارى است که در هر مسأله یک عنوان ثانوى مى‏آید و خلاصه بر مبناى «... ان الحکم الالله ...» ما نمى‏توانیم فرض کنیم یک کسى سارق است و یا متهم است و یا یک کسى جرم دیگرى دارد، اما بگوییم خیر تا یک ماه دیگر یا بیست روز دیگر نباید حکم اجرا شود. این باز تشریعى برخلاف موازین اسلام است. عرض من همین بود.
نایب رئیس- آقاى میرمرادزهى بفرمایید.
میرمرادزهى- بسم الله الرحمن الرحیم. هدف از پیشنهاد این مطلب که ماده‏اى به عنوان مصونیت نمایندگان تصویب شود این است، اینجا دو مسأله مطرح است در درجه اول صلاحیت مجلس و در درجه دوم ماهیت این مصونیت. مسلماً صلاحیت این مجلس از شوراى انقلاب که هیچ کس آنها را نمى‏شناسد، بیشتر است. ولى مهمتر از همه این است که اگر بخواهیم این مورد را با موازین اسلامى تطبیق بدهیم، اگرچه بنده اطلاعات زیادى در مورد اسلام ندارم ولى این را مى‏دانم که اذن در اشیاء، اذن در لوازم هم است. با توجه به اصول اسلامى وقتى که مجلس اجازه دارد که قانون اساسى را بررسى و تصویب بکند، بعداً رأى مردم براى تصویب نیست، بلکه یک نوع بیعت است، زیرا مردم با فرستادن نمایندگانشان این اختیار
</section>
<section type="page" number="172">
را تفویض کرده‏اند. پس قاعده اسلام هم مشخص است، یعنى وقتى که مجلس این صلاحیت را دارد که قانون اساسى را تصویب کند، این اجازه را هم دارد که در اطراف جریان کارش هم مطالبى را به تصویب برساند. و اما قسمت دوم، هدف از مصونیت فرار از مجازات نیست. من عرض کردم این فقط براى مدت نمایندگى است. الان متهمانى ماه‏ها است که در زندان هستند و هنوز تکلیفشان معین نشده و یا کسانى تحت تعقیب بوده‏اند و مدت‏ها زندانى شده‏اند و نوبت رسیدگى به پرونده آنها نرسیده است، ولى بعداً تبرئه شده‏اند. فکر نمى‏کنم این مهلت یک ماه مصونیت هیچ اصلى از اصول اسلام را نقض کند. و اما مصونیت دو قسمت دارد، یکى مصونیت در ابراز عقایدى که در مقام ایفاى وظایف نمایندگى در داخل مجلس مى‏شود، خیلى صریح بگویم ممکن است من با نظر علماى اعلام در پاره‏اى مسائل موافق نباشم، ولى کسى در اینجا نمى‏تواند چوب تکفیر بردارد و بگوید شما بر خلاف اصول اسلام صحبت کردید و در این قسمت وکالت نداشته‏اید. قسمت دوم در مورد جرائمى است که ممکن است به وقوع بپیوندد. مثلا الان مأمورین مى‏روند هتل و در اتاق من یک اسلحه یا یک چیز غیر مجازى پیدا مى‏کنند و مرا به استناد آن چیز غیر مجاز توقیف مى‏کنند و به صرف این اعلام که ممکن است از درجه جنایى باشد و دادستان هم با توجه به اهمیت جرم که جنایى است، بنده را بازداشت کند و چند ماه بعد روشن شود که بنده خبرى نداشته‏ام. بنابراین فکر نمى‏کنم که پیش‏بینى این مطلب هیچ قانونى را نقض کرده باشد اما اگر بنده مرتکب یک جرمى شده باشم یک ماه بعد مى‏توانند بنده را محاکمه و مجازات بکنند. بنابراین مصونیت منافاتى با اصل در اینجا ندارد. عرض دیگرى ندارم.
نایب رئیس- آقاى خامنه‏اى بفرمایید.
خامنه‏اى- بسم الله الرحمن الرحیم. من توضیحاتى را که آقاى مکارم در اینجا دادند به دو قسمت تقسیم مى‏کنم که براساس آن صحبت کنم. قسمت اول فلسفه وضع چنین قانونى در تمام قوانین هست که ایشان خیلى خوب بیان کردند. براى پیشگیرى در دادگاه‏ها یک مواردى مى‏گذرانند که به آن مى‏گویند موارد رد، که اگر کسى با قاضى اختلافى یا دعواى حقوقى یا کیفرى داشته باشد، آن قاضى صلاحیت رسیدگى به آن پرونده را ندارد. براى این‏که قاضى را که مسلط به کارش هست از کار بیاندازند، قبلًا دعواى حقوقى علیه ایشان طرح و بعد به همان پرونده استناد مى‏کنند و او را از آن مقام مى‏اندازند. براى این‏که از موارد رد قاضى هست و بعد یک قاضى دلخواه را آنجا مى‏گذارند. در مجلس هم به همین لحاظ که نماینده ملت چه به لحاظ صحبت‏هایى که اینجا مى‏کند، که برادر ما فرمودند و چه به لحاظ اتهام‏هایى که در خارج به نماینده زده مى‏شود. مسأله صرفاً اتهام است و سلب مصونیت، اتهام را هیچ موقع نفى نمى‏کند، بلکه فقط صلاحیت رسیدگى دارد. به عنوان یک نحوه ولایتى، در واقع به آقایانى که در اینجا هستند در مقام اعلاى تشخیص. من احساس کردم در خیلى از صحبت‏هایى که برادرانمان اینجا کردند، هویت مجلس خبرگان یا مؤسسان که حق تدوین قانون اساسى را دارند، شناخته نشده. عرض کنم قوانین دو نوع است، یک قانون اساسى یعنى قانون ما در- ام القوانین- یعنى همین قانونى که ما صلاحیت تدوین آن را داریم و بعد سایر قوانین اعم از قوانین مدنى و کیفرى و بقیه آنها و گمان مى‏کنم مطالبى را که آقاى مکارم در قانون مدنى مى‏گفتند، منظورشان قوانین جزا یا کیفر عمومى بود، که مربوط مى‏شود به اتهامات و محاکماتى که به آن، اصول محاکمات‏
</section>
<section type="page" number="173">
مى‏گویند. بنابراین کسى که در مقام تدوین ام القوانین است، اصلا فارغ است و موضوعاً هنوز قوانین فرعى براى آن پی نگرفته‏اند و صلاحیت دارد در همین‏جا آینده تمام آن قوانین را عوض کند، کما این‏که شما مى‏خواهید در اینجا این کار را بکنید. البته قانون مدنى یعنى قانون حاکم بر روابط، معادلات و عقود و ایقاعات و مسائلى از این قبیل، اسلامى است و اکثراً از روى شرایع نوشته شده است، ولى در اینجا شما مى‏خواهید تمام قوانین را عوض کنید. وقتى که شما قانون اساسى را عوض کردید تمام قوانین عوض مى‏شود زیرا صلاحیت آقایان در اینجا حاکم است. بسا آن‏که آقایان در مجلس شوراى ملى راه پیدا کنند ولى در آنجا نمى‏توانند حق تأثیر در قانون اساسى داشته باشند، ولى شما اینجا دارید این کار را مى‏کنید و نهادهاى حقوقى، اقتصادى، فرهنگى و فردى و اجتماعى را دارید عوض مى‏کنید. آن کسى که اینجا این کار را مى‏کند، مى‏تواند مسائل حاکم بر خودش را هم در اینجا عوض بکند. بنده در جواب آقاى بهشتى باز توضیح عرض مى‏کنم که رفراندوم اگرچه براى روشن شدن تکلیف نهایى این قانون است، ولى مادام که رفراندوم انجام نشده، تدوین این قانون به عهده نمایندگان این مجلس است، که اگر رفراندوم تصویبش کند، همین قانون، «قانون اساسى» مى‏شود، لکن از الان تا موقع رفراندوم ما حاکمیت بر این امر داریم، یعنى مى‏توانیم تکلیف خودمان و بقیه افراد این مجلس را به اکثریت تعیین کنیم. و مسأله تشریع که آقاى سبحانى اشاره کردند بهتر است ما اصطلاحات را روشن کنیم. تشریع که ایشان فرمودند به معناى اخص است. البته حکم از خدا است چه به عنوان اجراء و چه به عنوان فصل خصومت و چه به معناى کلى و قانون گذارى. و اما اگر بنا باشد این مجلس حق داشته باشد یک چیزهایى را تدوین کند، این را مى‏شود تشریع به معناى اعم هم گفت. البته «لا مشاهده فى الاصطلاح» ولى این اصطلاح به هر حال هست. وقتى مى‏گویند بنشینیم قانونى بگذرانیم فقها در محدوده احکام الله بنابراین تشریع به معناى اعم وظیفه ما است و در مجالس مقننه آینده هم، همه آقایان مشروع هستند. به یک معنا ما در آن محدوده «حدودالله» حق تعیین داریم. پس منافات ندارد و چوب تکفیر هم بلند نمى‏شود، زیرا ما این کار را کردیم و یک نظامنامه گذراندیم. ان شاءالله قوانینى که خواهد گذشت در محدوده حدودالله قانون و تشریع است و رفراندوم ناظر به بعد از تدوین قانون اساسى است یعنى الان ما نمى‏توانیم بحثى راجع به قانون رفراندوم بکنیم، یعنى مانع صلاحیت مجلس نمى‏تواند بشود، منتها آن چیزى است که نفوذ این قانون را در آینده ابقاء خواهد کرد یا عوض خواهد کرد. به هر حال آنهایى که این ماده را گذرانده‏اند، مبتنى بر تجربیات عدیده‏اى بوده که همیشه یک افرادى را که در مجلس گاهى صحبتشان، یا آن اقلیت بودنشان یا چیزهاى دیگر در انحراف مسیر مؤثر بوده، با یک اتهام واهى، یک هفته بازداشت مى‏کردند و بعد هم اعتذار مى‏کردند و کار هم از کار گذشته بود، و اگر این قانون را بگذرانید باز هم ممکن است این خطر باشد، منتها به صورت غیر قانونى است. مثلا آقایى را به طور غیر قانونى توقیف کنند و بزنند و بکشند. به هر حال چون این خطر و فلسفه بوده این کار را کرده‏اند و این مصونیت لزوم دارد.
نایب رئیس- آقاى فاتحى بفرمایید.
فاتحى- بسم الله الرحمن الرحیم. براى اولین بار در انقلاب نبى اکرم اسلام، نتیجه این انقلاب عظیم ما این بود که به ما این اجازه را بدهد که قوانین موضوعه‏ى بشرى را با قوانینى که از طرف عالم غیب الهام شده تطبیق کنیم و آن‏چه که انطباق پیدا مى‏کند، تصویب کنیم. هدف از انتخاب مجلس خبرگان بر این مبنا بوده است که یک سلسله مقرراتى که در این‏
</section>
<section type="page" number="174">
کشور اجرا می‏شده، ما اینها را با مسائل اصولى اسلام که از روى مدارک اصلیه به دست آمده انطباق بدهیم و هر کدام که امکان انطباقش هست و قابل اجرا است، تصویب کنیم و هر کدام که انطباق نداشت رد کنیم. و ما معتقدیم که قانون‏گذار خدا است براى این‏که او است که به تمام خواسته‏هاى درونى و بیرونى و نیازمندى‏هاى بشر واقف و آگاه است و ما هیچ گونه آگاهى به تمام معنا نداریم و هر قانونى که بشر خودش بخواهد ....
نایب رئیس- آقاى فاتحى خارج از دستور نفرمایید.
فاتحى- به طور اجمال این بحث را که الان مطرح شده به عنوان مصونیت دادن به یک فرد در هیچ یک از برنامه‏هاى دینى تا به حال ما ندیده‏ایم، و در هیچ کتاب دینى تا به حال شنیده نشده و این مورد از مستحدثات غرب‏زدگى است و آن‏که در اسلام است البته آزادى گفتار به همه داده شده و هر کس مى‏تواند هر چه بخواهد بگوید. البته در همین تشرفى که اخیراً به خدمت امام داشتیم، به این نکته خیلى اصرار داشتند که شما همان اندازه مأموریت دارید که در قانون اسلام است و شما مجاز نیستید مثلا همسر موکلتان را طلاق دهید. ما عنوانى به نام عنوان مصونیت در اسلام پیدا نکردیم و به هیچ وجه شایسته نیست این را در اینجا تصویب کنیم، چون بر خلاف هدف این مجلس است.
نایب رئیس- پشنهاداتى در مورد مصونیت رسیده است که قرائت مى‏شود:
- به نمایندگان در برابر ایراد سخنرانى‏ها و نطق‏ها، در رابطه با بررسى قانون اساسى مصونیت مطلق داده شود، ولى در برابر مسائل گذشته و حوادثى که ممکن است انجام دهند در صورت تعقیب، مجلس آن را مورد بررسى قرار دهد و در صورت لزوم از نماینده سلب مصونیت نماید. (هاشمى‏نژاد)
- نمایندگان مجلس خبرگان در اظهار نظر و بیان عقیده آزادند و از این جهت کسى نمى‏تواند آنها را مورد مؤاخذه قرار دهد و آزادى آنها را سلب نماید و در مورد مسائل خارج از مجلس، تصمیم با مجلس است. (ربانى شیرازى)
- مصونیت باید باشد، ولى اضافه شود که مجلس نسبت به هر کس صلاح نداند سلب مصونیت مى‏کند. (منتظرى)
- در آیین‏نامه ماده‏اى در خصوص مصونیت پارلمانى اعضاء گنجانده شود، تا نمایندگان آزادى عمل بیشترى داشته باشند. در پیش‏نویس قانون اساسى اصل هفتاد و یک براى نمایندگان مجلس شوراى ملى چنین مصونیتى پیش‏بینى شده است، در حالى که اهمیت مجلس حاضر کمتر از مجالس مقننه دیگر نیست. (میرمرادزهى)
ماده- هرگاه یکى از نمایندگان مجلس خبرگان از طرف مقامات صالحه قضائى جهت رسیدگى به اتهامى بازداشت گردد، مجلس خبرگان همان روز بازداشت، و قبل از انقضاى 24 ساعت با آن مقام قضایى در این موضوع تماس گرفته و جریان امر را به مجلس گزارش مى‏دهد، تا از صحت جریان رسیدگى و فوریت آن یقین حاصل کند، وگرنه آن نماینده باید آزاد گردد. (فارسى)
- براى تعقیب و محاکمه متهمین خبرگان با اجازه شوراى انقلاب یا خود امام، قاضیان شرعى که در خود مجلس هستند، مأموریت یابند و در طول مدت مزبور متهم در خود مجلس باشد و از مجلس خارج نشود. (سیدمحمد على موسوى جزایرى)
</section>
<section type="page" number="175">
نایب رئیس- مطالب دیگرى هست که دوستان به عنوان تذکر به سخنان دوستان دیگر نوشته‏اند که از آنها صرف نظر مى‏کنم و چون قبلا هم موافق و هم مخالف هر دو در این باره صحبت کرده‏اند، دیگر مجال صحبت نیست. بنابراین اجازه بدهید اصل پیشنهاد اولى را که مشترکاً به آقاى مقدم مراغه‏اى و آقاى میرمرادزهى مربوط بوده است، به رأى بگذاریم. پیشنهاد قرائت مى‏شود:
 «به هیچ عنوان و به هیچ دستاویز کسى بدون اطلاع و تصویب مجلس خبرگان در مدت نمایندگى حق تعرض به اعضاى آن را ندارد. نمایندگان مجلس یا کارشناسانى که طبق پیش‏بینى در آیین‏نامه از آنان براى تبادل نظر دعوت مى‏شود، به سبب اظهارات و نظرات نمى‏توان تعقیب کرد. اگر احیاناً یکى از اعضاى مجلس خبرگان علناً مرتکب جنحه و جنایتى شود و در حین ارتکاب جنایت دستگیر شود، تعقیب او باید به اطلاع مجلس خبرگان برسد».
نایب رئیس- آقاى مراغه‏اى در اینجا سلب مصونیت را ننوشته‏اید.
مقدم مراغه‏اى- آن را لطفاً اضافه کنید.
نایب رئیس- چون پیشنهاد آقاى مراغه‏اى سه قسمت است، هر سه قسمت جداگانه خوانده مى‏شود و نسبت به آن رأى مى‏گیریم. حالا قسمت اول آن ارائه مى‏شود:
 «به هیچ عنوان و به هیچ دستاویز کسى بدون اطلاع و تصویب مجلس خبرگان در مدت نمایندگى حق تعرض به اعضاى آن را ندارد، مگر با سلب مصونیت از طرف مجلس».
نایب رئیس- نمایندگانى که با این پیشنهاد موافق هستند، دست خودشان را بلند کنند (اکثر دستشان را بلند کردند) تصویب شد. حالا قسمت دوم قرائت مى‏شود:
 «نمایندگان مجلس یا کارشناسانى را که طبق پیش‏بینى در آیین‏نامه از آنان براى تبادل نظر دعوت مى‏شود به سبب اظهارات و نظرات نمى‏توان تعقیب نمود.»
نایب رئیس- موافقین دست بلند کنند (اکثر دستشان را بلند کردند) با اکثریت قاطع تصویب شد. قسمت سوم قرائت مى‏شود:
 «اگر احیاناً یکى از اعضاى مجلس خبرگان علناً مرتکب جنحه و جنایتى بشود و در حین ارتکاب دستگیر گردد، تعقیب او باید به اطلاع مجلس خبرگان برسد.»
نایب رئیس- موافقین دستشان را بلند کنند (اکثر دستشان را بلند کردند) پس هر سه قسمت این پیشنهاد تصویب شد و این را به عنوان یک ماده به آیین‏نامه اضافه مى‏کنیم. آقاى مکارم شیرازى بفرمایید.
مکارم شیرازى- مجوز قانونى آن چطور مى‏شود؟
نایب رئیس- صحیح است، این یک بحث حقوقى است، در مورد مجوز آن بعداً اقدام خواهیم کرد. در مورد ساعات کار مجلس بعد از ماه رمضان، یعنى از روز شنبه بنده پیشنهاد مى‏کنم از ساعت هفت و نیم صبح الى دوازده و نیم و بعد از ظهر از ساعت چهار و نیم الى نماز مغرب باشد. بنابراین، این پیشنهاد را به رأى مى‏گذاریم. نمایندگانى که موافق‏اند ساعت شروع کار هفت و نیم صبح باشد دستشان را بلند کنند. (عده کمى دست بلند کردند) رد شد. حالا نمایندگانى که با شروع کار در ساعت هشت صبح موافق هستند، دستشان را بلند کنند (اکثر دست بلند کردند) تصویب شد.
براى جبران نیم ساعتى که صبح‏ها از دست مى‏رود ساعت اتمام کار را یک ساعت بعد از
</section>
<section type="page" number="176">
دوازده پیشنهاد مى‏کنم. نمایندگانى که موافق‏اند دستشان را بلند کنند (اکثر دستشان را بلند کردند) تصویب شد. نمایندگانى که با شروع کار در بعد از ظهر، با ساعت چهار و نیم الى وقت نماز مغرب موافق هستند، دست بلند کنند (اکثر دست بلند کردند) تصویب شد. از طرف آقاى دکتر قائمى پیشنهادى رسیده است که «که فردا چون روز آخر ماه مبارک رمضان است پیشنهاد مى‏کنم، بعد از ظهر فردا و روز جمعه تعطیل اعلام شود». قبل از این‏که ما راجع به این پیشنهاد تصمیم بگیریم، بنده پیشنهاد مى‏کنم که روزهاى جمعه در طول این مدت تعطیل باشد و هر مقدار وقت لازم داریم به پایان مدت اضافه کنیم. دلیل آن هم این است که خسته مى‏شویم و با خستگى نمى‏شود کارى انجام داد. به علاوه نیازهایى پیش مى‏آید که باید به آن رسیدگى کرد. کسانى‏که موافق‏اند روزهاى جمعه در اثناى این مدت تعطیل باشد، دستشان را بلند کنند (اکثر دستشان را بلند کردند) تصویب شد. بنابراین روزهاى جمعه تعطیل خواهد بود. آقاى دکتر قائمى پیشنهاد کردند فردا که پنج شنبه است بعد از ظهرش به عنوان مقدمه عید فطر تعطیل باشد. اگر مخالفى هست اظهار کند (اظهارى نشد) بنابراین موافقین با این پیشنهاد دستشان را بلند کنند (اکثر دستشان را بلند کردند) تصویب شد. چند نکته راجع به آیین‏نامه است که باید مطرح شود و تکلیفش روشن بشود. یکى این‏که آقاى کریمى سؤال کرده‏اند که «حق واگذارى نوبت نفر بعدى به نفر قبلى براى نطق قبل از دستور در ذیل کدام یک از مواد گنجانده شده؟ و به طور کلى آیا در نطق‏هاى قبل از دستور، امکان این را بدهیم که نفر بعدى وقتش را به نفر قبلى واگذار کند یا خیر»؟ اگر مخالفى با این پیشنهاد است مى‏تواند صحبت کند (اظهارى نشد) پس موافقین با این پیشنهاد دستشان را بلند کنند (اکثر دستشان را بلند کردند) تصویب شد. بنابراین ذیل ماده مناسبى این مطلب را قرار مى‏دهیم. پیشنهاد دیگر قرائت مى‏شود:
 «براى این‏که مبادا موردى پیش آید که یک نفر بخواهد تمام وقت نطق قبل از دستور را به خود اختصاص بدهد و براى نیل به این منظور با کسى توافق کند که بعد از او اسم‏نویسى کند و در موقع خود نوبت را به او واگذار نماید، خوب است واگذارى نوبت نفر بعدى به نفر قبلى منوط به موافقت هیأت رئیسه باشد».
نایب رئیس- چون پیشنهاد اول بدون شرط تصویب شد، این پیشنهاد قابل طرح نیست. پیشنهاد دیگرى است که قرائت مى‏شود:
 «در جلسه علنى رسمى، براى اخذ رأى نسبت به اصول قانون اساسى، نظر به اهمیت موضوع خوب است رأى آقایان نمایندگان علنى باشد و با قیام و قعود انجام گیرد».
نایب رئیس- این پیشنهاد با آن مواردى که صبح تصویب شد، منتفى است. پیشنهاد آقاى سبحانى این است که «پنج‏شنبه‏ها فقط عصرها تعطیل گردد». موافقین با این پیشنهاد دستشان را بلند کنند (عده کمى دست بلند کردند) رد شد. پیشنهادى از آقاى خزعلى به این شرح رسیده است «براى رسیدگى به عبارات از حیث عددى و رعایت بیان قانونى، هیچ گونه پیش‏بینى نشده است. لطفاً توجه شود». بى‏شک باید متن نهایى قبل از شور نهایى سه روزه، از این نظر که عبارت‏هاى حقوقى قالبى باشد، به وسیله یک گروه متخصص تنظیم و نام‏نویسى شود و بعد براى شور نهایى عرضه بشود. بنده خیال مى‏کنم این را جزو اختیارات هیأت رئیسه بگذاریم و حاجتى ندارد که اینجا رویش بحث بکنیم. هیأت رئیسه مى‏تواند این کار را انجام بدهد.
در این فاصله آقاى دکتر باهنر درباره اوراقى که آقایان باید ثبت‏نام کنند، توضیح مى‏دهند.
</section>
<section type="page" number="177">
دکتر باهنر- بسم الله الرحمن الرحیم. براساس موادى که دیروز عصر تصویب شد، قرار شد که هفت کمیسیون تشکیل بشود و مطالبى که باید بررسى شود به هفت گروه نقسیم شود و در اختیار آقایان نمایندگان گذارده شود و هر فرد حق دارد در برابر سه گروه از این هفت گروه علامت بگذارد و بعد آن گروه هماهنگ کننده، براساس پیشنهادى که هر یک از آقایان در مورد انتخاب این بخش‏ها داده‏اند، افراد گروه‏هاى هفت‏گانه را تعیین و اعلام کنند و ان شاءالله فردا کار کمیسیون‏ها و گروه‏ها شروع مى‏شود. امروز با برادرانى که مسؤول تقسیم و تعیین هفت بخش از مطالب هستند، بودیم تا تیترها و عناوینى که اصولا ممکن بود، از آن طرح پیشنهادى قانون اساسى استخراج کنیم. البته تیترهاى کلى را استخراج کردیم و آنها را در هفت گروه تقسیم کردیم. همه این تیترها مربوط به عناوین طرح پیشنهادى قانون اساسى نبود، بلکه از برخى از طرح‏هاى پیشنهادى دیگر هم عناوینى انتخاب شد و به تناسب گروه‏ها اسم این عناوین برده شد. بنابراین این تقسیم‏بندى هفت‏گانه فقط یک طرح است و مقید نیستیم که حتماً تنها روى مسائلى که در طرح اول پیشنهادى قانون اساسى بوده است، کار کنیم و همان‏ها را تنظیم نماییم، بلکه در هر بخشى و در هر کمیسیون اگر مسائلى به نظرتان رسید که باید اضافه یا کم یا تکمیل یا اصلاح بشود و یا توضیح داده بشود، دست این گروه‏ها باز است. منتها این عناوینى که عرض کردم و این تقسیم‏بندى، از زمینه طرح اصلى پیشنهادى استخراج شده بود. علتش هم این بود که طرحى که قبلا رویش دو ماه کار شده بود و در روزنامه‏ها هم چاپ شده بود، در حدود چهار هزار اظهار نظر درباره اصل به اصل این طرح رسیده است، و این اظهار نظرها را آقایان کارمندان دفترى و ادارى مجلس سناى سابق، تقسیم‏بندى و رده‏بندى و کلاسه کرده‏اند. پیشنهادات و اظهارنظرهاى مربوط به هر فصل و هر اصل را در یک پوشه خاصى گذاشته‏اند، که در اختیار کمیسیون‏ها گذاشته شود. بنابراین چون زمینه اظهارنظرها و پیشنهادات و انتقادات روى این طرح پیشنهادى اولى بوده ما همه تیترها را بر همان اساس انتخاب کردیم. البته محدود به اینها نبوده و ما از عناوین برخى از طرح‏هاى پیشنهادى هم استفاده کرده‏ایم، و در عین حال هنوز هم محدود نیست و در هر فصلى مثلا در فصل ارتش یاقوه مقننه و حقوق ملت یا اصول کلى یا هر اصلى که به نظر رسید، باید اضافه و یا کم و یا اصلاح شود، دست آقایان باز است. در هر صورت ورقه‏اى خدمت آقایان داده مى‏شود که در آن مسائل در هفت گروه پیشنهاد شده است و در ذیل آن از آقایان درخواست شده که لااقل در برابر سه بخش از مسائل هفت‏گانه فوق علامت گذارى کنید. بعد اختیار را به گروه شوراى هماهنگى خواهید داد که یکى از سه موردى را که شما پیشنهاد کرده‏اید، انتخاب بکند. براى این‏که دستشان باز باشد و بتوانند مسائل گروه هفت‏گانه را به نحو صحیحى بین نمایندگان تقسیم کنند، البته اگر کسى در گروهى جا گرفت او نظرى نسبت به مسائل گروه دیگرى داشت، منافات ندارد که به آن گروه برود و نظرش را ارائه کند، و این مربوط به هفته اول است و هفته بعد از آن هر یک از این گروه‏ها راجع به کل مسائل اظهار نظر خواهند کرد و رویش کار خواهند کرد. بنابراین باز هم دستمان بسته نیست از این‏که هر گروهى بخواهد در گروه دیگرى اظهار نظر و یا دخالت بکند. این خلاصه توضیحى بود که خواستم عرض کنم. حالا آن ورقه‏اى را که گفتم، توزیع مى‏کنیم و آقایان آن را پر خواهند کرد و بعد جمع مى‏کنیم و تقسیم‏بندى مى‏کنیم.
نایب رئیس- آقاى مکارم شیرازى توضیحات آقاى دکتر باهنر را کافى نمى‏دانید؟
مکارم شیرازى- مى‏خواهم توضیحى عرض کنم.
</section>
<section type="page" number="178">
نایب رئیس- بفرمایید.
مکارم شیرازى- بسم الله الرحمن الرحیم. اولا درباره این پیشنهاد جمله‏اى باید عرض کنم، چون در ماده 73 آیین‏نامه قبلى درباره بودجه مجلس نوشته شده بود که امروز صبح در کمیسیون به اندازه کافى درباره آن صحبت کردیم، ولى بنده فکر مى‏کنم براى این‏که مسأله جدى‏تر تلقى شود، نامه‏اى از طرف مجلس به دولت نوشته شود و مضمون نامه اجمالًا به این صورت باشد که «در ماده 73 که نوشته‏اند ده میلیون تومان بودجه براى مجلس در نظر گرفته شده است، سؤالاتى را برانگیخته است و ما توضیح مى‏دهیم که برنامه کار نمایندگان به عنوان انجام یک وظیفه واجب در برابر خدا و یک دین مسلم در برابر ملت است و هیچ‏گونه پاداشى در مقابل این کار نمى‏خواهند» و بودجه‏اى هم که پیش‏بینى شده باید حداکثر صرفه‏جویى در آن بشود و بقیه‏اش به بیت‏المال برگردد. به عقیده من این دو موضوع تحت عنوان نامه‏اى نوشته شود، که مسأله رسمى‏تر و جدى‏تر باشد، گرچه در اینجا هم مطرح شده است، ولى اگر صلاح مى‏دانید این موضوع به رأى گذاشته شود، فکر مى‏کنم خوب باشد. و اما درباره توضیحى که از نظر کار جلسات فردا آقاى دکتر باهنر دادند، بنده خواستم یک مطلبى را اضافه کنم و امیدوارم به عرضم دقت بفرمایید. اگر بخواهیم بحث‏هاى ما هماهنگ بشود، باید از این متونى که به دست ما رسیده یک متن در تمام گروه‏ها و کمیسیون‏ها باشد و بقیه به صورت حاشیه باشد. اگر ما هیچ متنى انتخاب نکنیم کار گروه‏ها و محصولش که به شوراى هماهنگى مى‏رسد، یک چیز مشوشى خواهد بود. اما اگر یک متنى را مثلا متنى را که قبلا منتشر شده است انتخاب کنیم، چون روى ماده اول آن مطالعاتى شده، و نظراتى داده شده همه تغییرات، اصلاحات و اضافات در کمیسیون هفته اول مورد بررسى قرار مى‏گیرد و نتیجه محصول کار این کمیسیون و کمیسیون هفته بعد از آن براى ما یک محصول منظمى خواهد بود. اما اگر هیچ متنى، مادر و پایه انتخاب نشود، تمام برنامه‏ها به صورت مشوشى پیش مى‏رود و ما در جلسه‏اى که با دوستان داشتیم این پیشنهاد را کردیم که این متنى که منتشر شده است و در اختیار همه مردم است به عنوان متن پایه قرار داده بشود. معنى متن پایه این نیست که تغییر ندهیم، تمام مواد آن بدون استثناء قابل اصلاح و تغییر و حذف و اضافه است، اما در کار این کمیسیون و کمیسیون آینده یک نظام ایجاد مى‏کند. ولى چرا این متن را پایه قرار دهیم؟ براى این‏که چهار هزار پیشنهاد روى این رسیده است و خود آقایان دو ماه است روى این مطالعه کرده‏اید، مراحع روى این مطالعه کرده‏اند، نظریات اصلاحى داده‏اند. بنابراین همه نظریات را روى این پیاده مى‏کنیم و بعد هم عقیده خودمان را و باز هم تأکید مى‏کنم که همه مواد را مى‏توانیم عوض کنیم، اصلاح کنیم، حذف کنیم، کم کنیم و یا زیاد کنیم. هیچ محدودیتى براى نمایندگان از این نظر نیست. اما یک متن پایه در دستور کار باید باشد. با جناب آقاى منتظرى هم صحبت کردم که هدف فقط هماهنگ کردن کار است و الا دست آقایان در اصلاح و تغییر و یا حذف آن باز است. اگر یک چنین مسأله‏اى پذیرفته شود، در آن چیزى که خدمت آقایان داده شده، آن موضوعى که انتخاب مى‏کنید، بعداً مى‏شود کنارش هر موضوعى را نوشت مثلا در متن اصلى، فصل اول ده ماده و فصل دوم پانزده ماده و فصل سوم سى ماده است و هر گروهى به راحتى مى‏تواند سراغ مواد مربوط به خودش برود و بررسى لازم را درباره مواد خودش بکند.
نایب رئیس- من در این زمینه یک نظرى دارم که عرض مى‏کنم. برخى از متن‏هایى‏
</section>
<section type="page" number="179">
که تهیه شده چارچوب فکرى‏اش با چارچوب فکرى متن منتشر شده متفاوت است. چطور است که فقط یک روز صبح دوستان این متون را از نظر چارچوب مطالعه کنند و چارچوب‏ها را استخراج کنند و اگر ممکن بود چند تا از متونى که قابل ملاحظه‏تر است، تکثیر کنند که در اختیار همه گذاشته شود، ولى آن‏چه که مهم است این است که آن چارچوب را همه دوستان در کمیسیون‏ها رسیدگى و شماره‏گذارى کنند و ما در یک جلسه روى انتخاب یکى از چارچوب‏ها شور کنیم و رأى بگیریم که روند کار ما براساس آن چارچوب باشد. این‏طور که ایشان مى‏فرمایند که شماره‏ها و فصول همین باشد ولى مى‏توان مطلب را عوض کرد و چیز دیگر و یا فصل دیگرى به جایش آورد، این کار زمینه اصلی‏اش را از دست مى‏دهد. ولى اگر یک چارچوب را مجلس انتخاب و تصویب کند که ادامه کار روى آن چارچوب باشد، مى‏شود اسمش را زمینه بگذاریم. آقاى هاشمى‏نژاد بفرمایید.
هاشمى‏نژاد- در تأیید سخنان آقاى مکارم فلسفه پیش‏نویس قانون همین بوده که یک چیزى براى بررسى باشد، و الا چیزى نمى‏نوشتند و به ما مى‏گفتند بیایید اینجا یک چیزى تهیه کنید. فکر مى‏کنم این متن نسبت به متون دیگر بهتر باشد. بنابراین هیچ اشکالى ندارد که‏این یک محور باشد و در کنار هر طرحى یا هر اصلى از اصولى که در طرح‏هاى دیگر تقدیم شده بررسى شود.
نایب رئیس- آقاى دکتر آیت بفرمایید.
دکتر آیت- چون چندین متن تهیه شده است بنده پیشنهاد مى‏کنم آن متنى که بتواند داراى ده امضاء از نمایندگان باشد، مطرح بشود و یکى از متن‏ها انتخاب بشود. یک متن آقاى منتظرى دارند و چند متن دیگر هم هست که اگر توانستند ده امضاء را بگیرند، اینجا مطرح شوند و روى آنها رأى بگیریم و یکى را انتخاب کنیم.
نایب رئیس- آقاى منتظرى شما هم همین نظر را دارید؟
منتظرى- بلى.
نایب رئیس- آقاى دکتر باهنر بفرمایید.
دکتر باهنر- براى تنظیم این‏گونه مطالب امروز صبح چهار پنج متن مهم‏تر را بررسى کردیم، از جمله آنها متنى بود که روحانیون تهران تهیه کرده بودند و همچنین متن آقاى منتظرى و متن‏هاى دیگر که چون حقوق ملت را مقید نکرده بودند ما به این متن که بیست و چهار ماده بود، قوه مقنه و شوراى نگهبان و شوراى رهبرى و شوراى اسلامى و ولایت فقیه را اضافه کردیم. متن‏هاى معروف دیگرى هم بود که مورد شور واقع شد.
نایب رئیس- آقاى خامنه‏اى بفرمایید.
خامنه‏اى- من نظرم این بود که ابتدا یکى از آن قالب‏هایى که داده شده است مطرح بشود، اگر کسى آن را بخواند، پاگیر مى‏شود و اگر موضوعى را نتوانست یادداشت کند از دست مى‏دهد، یا این‏که مى‏توانند بدواً موضوعات مورد نظرشان را بنویسند، زیرا این قالب‏ها محدودیتى به وجود نمى‏آورد، به خصوص پیشنهاد اول.
نایب رئیس- آقاى رشیدیان بفرمایید.
رشیدیان- بسم الله الرحمن الرحیم. این چارچوبى که شما مى‏فرمایید اولا باید از اول تا آخر یک مقدار زیادى از عبادات و اصطلاحات متن عوض شود و یک مقدارى به فصول اضافه شود، زیرا تمام صاحب نظران انتقادات شدیدى نسبت به اهمیت چارچوب کرده‏اند و حتى بعضى از مراجع‏
</section>
<section type="page" number="180">
خودشان طرح جداگانه‏اى ارائه کرده‏اند. ثانیاً از همه اینها گذشته ما دیروز تصویب کردیم که این طرح را کنار بگذاریم و یک طرح آزاد و یک روش آزادى را در نظر بگیریم. حالا چطور ظرف دوازده ساعت این رأى تغییر پیدا کرد؟ در صورتى که نباید این‏طور باشد. من متأسفم هستم که این را تذکر مى‏دهم، البته شما حکم استاد را دارید، اما توجه داشته باید که دیروز تصمیم گرفته شد که این طرح پیشنهادى کنار گذاشته بشود و یک طرح آزادى در نظر گرفته شود.
نایب رئیس- آقاى طاهرى اصفهانى بفرمایید.
طاهرى اصفهانى- بنده معتقدم اگر این متن پیشنهادى را اساس کار قرار بدهیم، ولى ماهیتش عوض بشود این بیشتر توهین به متن پیشنهادى است تا این‏که آن را هم مثل یکى از متون قرار بدهیم و کل اینها را مورد مطالعه قرار دهیم و گروه‏ها متنى از بین آنها استخراج کنند و بعداً در معرض افکار عمومى قرار دهیم.
نایب رئیس- آقاى موسوى اردبیلى بفرمایید.
موسوى اردبیلى- بنده تأکید مى‏کنم همان‏طور که برادرم فرمودند ما نباید به آن پیش‏نویس منتشر شده تعصب داشته باشیم که دست نمایندگان بسته باشد. البته به آن چیزى که احتیاج دارند دستشان باید باز باشد، اما بالاخره متنى بوده در اختیار همکاران قرار داده شده و در خارج منتشر شده و همه مراجع آن را دیده‏اند و رویش نظر داده‏اند. حالا اگر بیاییم بگوییم آنها درست نبوده و تمام آن را نادیده بگیریم و مجدداً بنشینیم و یک متنى تهیه کنیم، این یک برخوردى با آن کارهاى سابق و آن نظراتى که داده شده است پیدا مى‏کند و اگر با همان تفصیل بخواهیم شروع کنیم که امکان ندارد، در عین حال اگر بخواهیم از نظرات استفاده کنیم، فرق نمى‏کند که از روى یک اصل استفاده کنیم یا اصول زیادى و یا این‏که اصولى را اضافه یا کسر کنیم، حتى در تبدیلش ممکن است فصل اول را فصل دوم و فصل سوم را فصل دوم قرار دهیم، اما بالاخره کارى روى اصول شده و ما باید به آن اصول احترام بگذاریم و خط بطلان بر آن نکشیم.
نایب رئیس- آقاى فاتحى بفرمایید.
فاتحى- بنده منظورم این است که متن پیشنهادى دولت که روى آن زیاد هم کار شده اساس کار باشد و اگر آقایان اصلاحاتى مى‏خواهند بکنند، مى‏توانند روى آن این کار را بکنند، ولى نظر به این‏که مردم به این متن آشنایى بیشترى دارند و رویش مطالعه بیشترى شده، اساس کار بر روى متن پیشنهادى باشد.
نایب رئیس- آقاى قرشى بفرمایید.
قرشى- فعلا کمیسیون‏ها معین شود، در یک شوراى هماهنگى از بین تمام پیشنهادها مواردى را انتخاب بکند و در اختیار این کمیسیون‏ها بگذارند.
نایب رئیس- خیلى متشکرم. خواهش مى‏کنم دوستان اگر پیشنهادى دارند آن را کتباً مرقوم بفرمایند تا بتوانیم روى آن تصمیم بگیریم. آقاى دکتر ضیایى بفرمایید.
دکتر ضیایى- پیشنهاد دولت به صورت یک پیش‏نویس داده شده است، نظیر آن و بهتر از آن پیشنهادهاى زیادى شده است که با وقت و توجه زیادى تهیه شده و این هیچ برترى در سایر پیش‏نویس‏ها ندارد، به خصوص که باید بگوییم چون با دقت بیشترى تهیه شده شاید مقدم بر آن قبلى باشد، به این جهت آن پیش‏نویس حق تقدمى ندارد. البته همه کسانى‏که پیش‏نویس را تهیه کرده‏اند قابل تقدیرند، زیرا آن کسانى‏که پیش‏نویس قانون اساسى را ارائه داده‏اند
</section>
<section type="page" number="181">
جولان فکریشان زیاد بوده، اما این گروه هفت‏گانه که تعیین شده است یک ملاکى به دست ما مى‏دهد و آن‏چه را از آن پیش‏نویس در ذهن ما بیاید، در جلسه مطرح مى‏کنیم و زوایدش حذف خواهد شد و آن‏چه مورد لزوم است از آن استفاده مى‏کنیم و به متن قانون اساسى اضافه مى‏کنیم، حالا از طریق شوراى هماهنگى یا از طریق گروه‏ها. همان‏طور که فرمودند پیشنهادات رسیده کلاسه شده است پس وظیفه ماست که از نکات خوب آن استفاده کنیم.
نایب رئیس- آقاى دکتر قائمى.
دکتر قائمى- عرض کنم در فاصله سه ماه اخیر که این پیش‏نویس، خواه توسط روزنامه‏ها یا رادیو و تلویزیون منتشر شده، فکر مى‏کنم همه نمایندگان محترمى که اینجا تشریف دارند سعى کرده‏اند که بخش اعظم اظهارنظرها و پیشنهادها را بخوانند و راجع به آنها اظهار نظر کنند و حتى اظهار نظر گروه‏هاى مختلفى را که در رادیو و روزنامه‏ها منعکس شده، با آن تطبیق بدهند. بنده معتقدم که همین پیش‏نویس باید باشد ولى در عین حال مانع آن نیست که از پیش‏نویس‏هاى دیگر استفاده کنیم و براساس مطالعه آن پیش‏نویس‏ها، اصولى را بر این پیش‏نویس اضافه کنیم یا جرح یا تعدیلش کنیم یا از آن حذف کنیم. فکر مى‏کنم دوستان عزیز در فاصله این سه ماه هر کدام این پیش‏نویس را ده بار خوانده‏اید و کم و زیاد و اصلاح کرده‏اید.
نایب رئیس- عده‏اى از آقایان براى صحبت کردن در این زمینه‏ها نوبت گرفته‏اند. به نظر مى‏رسد که صحبت ما مکرر است و وقت ما کوتاه. آقاى سحابى مطلب تازه‏اى هست؟
مهندس سحابى- پیش‏نویس پیشنهادى از همه مجراها، چه شوراى انقلاب و چه هیأت دولت گذشته و حتى به عرض مراجع هم رسیده و نسبت به آن اظهار نظر کرده‏اند و بعد منتشر شده است. این طرح‏هاى پیشنهادى که حالا ما مى‏بینیم مطابق طرح پیشنهادى منتشر شده است. با این ترتیب که آن طرح پیشنهادى، زمینه تمام این طرح‏ها قرار گرفته است و ما به مردم اعلام کردیم که مجلس براى بررسى این پیش‏نویس تشکیل مى‏شود و عده‏اى را انتخاب کنند که این پیش‏نویس را بررسى و رسیدگى و اظهار نظر کنند. بنابراین انتظار مردم این است که ما همان پیش‏نویس منتشر شده را بررسى و رسیدگى کنیم.
نایب رئیس- پیشنهاد کفایت مذاکرات رسیده است، موافقین با این پیشنهاد و این‏که سه پیشنهاد دیگرى را که رسیده است یکى‏یکى به رأى بگذاریم دست بلند کنند (اکثر دستشان را بلند کردند) تصویب شد. بنابراین با اعتذار از دوستانى که نوبت مى‏خواستند، ان شاءالله بعد نظراتشان را گوش خواهیم کرد. سه پیشنهاد است اینها را به رأى مى‏گذاریم. پیشنهاد اول- آقاى یزدى و مکارم کرده‏اند که «متن منتشر شده از طرف دولت به عنوان زمینه انتخاب بشود، منتها گروه‏ها مى‏توانند همه نوع تغییر در اصول آن بدهند. نقش این متن تنظیم است به طورى که معلوم باشد که همه گروه‏ها روى این مطلب کار مى‏کنند و مطالب پیشنهادیشان را به شوراى هماهنگى مى‏دهند.» چون درباره این موضوع مخالف و موافق صحبت کرده‏اند، موافقین با این‏که متن پیشنهادى با چنین توسعه‏اى زمینه کار گروه‏ها باشد، دست بلند کنند (اکثر دستشان را بلند کردند) با اکثریت قاطع تصویب شد. بنابراین نوبت به طرح‏ها و پیش‏نویس‏هاى دیگر نمى‏رسد. باید به اطلاع دوستان برسانم که در پاسخنامه‏اى که به صدا و سیماى جمهورى اسلامى ایران فرستاده بودیم، پاسخ داده‏اند «نامه شماره 1 مورخ‏
</section>
<section type="page" number="182">
29/ 5/ 58 رسیده و مسائلى فنى کاملا آماده است و از فردا ساعتى را که تعیین مى‏فرمایید. گروه رپورتاژ رادیویى ما در محل حاضر و مطالب مستقیماً از کانال 2 رادیو پخش خواهد شد». بنابراین نظر دوستان تأمین است.
پیشنهادى از آقاى منیرالدین حسینى که براى احراز موافقت اصول تصویب شده با قوانین و اصول اسلامى، شورایى از فقهاى مجلس انتخاب شوند و اصول مصوبه پس از تصویب آنان به تصویب نهایى برسد، یعنى قبل از این‏که به جلسه علنى بیاورند با اصل پیام امام تلفیق بشود. متشکرم، آقاى بنى‏صدر بفرمایید.
بنى‏صدر- بیاناتى که بعضى آقایان در اینجا مى‏فرمایند، اکثراً متناقض است. از یک طرف مى‏فرمایید ولایت فقیه، جاى دیگر که به نفعتان باشد، مى‏فرمایید اینجا را آقا فرمودند و چیزى را که مى‏بینید با رأى‏تان جور در نمى‏آید، مى‏گویید آقا نفرمودند. اگر مى‏گویید آقا فرمودند، پیش‏نویس قانون اساسى را بنده و آقاى دکتر بهشتى بردیم خدمتشان و جز دو مورد بقیه آن را تأیید فرمودند، پس شما همان دو مورد را رسیدگى کنید و دیگر از این پیشنهادها ندهید.
نایب رئیس- آقاى هاشمى‏نژاد بفرمایید.
هاشمى‏نژاد- بنده با پیشنهاد آقاى حسینى‏هاشمى موافقم که کار از این کانال انجام بشود، زیرا انتخاب یک شوراى پنج نفرى از فقها و به دست آوردن نظرات آنها قبل از این‏که در جلسه علنى مطرح بشود، این فایده را دارد که مى‏شود با آنها صحبت کرد و نظرات را با هم نزدیک کرد، که وقتى در جلسه علنى مطرح مى‏شود نظرات با هم نزدیک باشد و موارد اختلاف کم شود.
نایب رئیس- عنایت بفرمایید که این مجلس از فقها و کارشناسان اسلامى تشکیل شده است. اگر منظور این است که مى‏خواهید کسانى را که واجد بودن درجه اجتهادشان محرز باشد، آن مسأله دیگرى است، و علت در اینجا فقها عده‏شان آن قدر هست که وقتى مى‏خواهیم رأى بگیریم حتماً رأیشان داخل رأى دیگران قرار مى‏گیرد و بنده پیشنهاد مشخصى نمى‏بینم، مثلا مى‏گویید پنج نفر انتخاب بشوند، اگر بیست نفر فقیه باشند چرا پنج نفر انتخاب بشوند؟ به نظر من این کار ممکن است از اعتبار مجلس خبرگان بکاهد.
حسینى‏هاشمى- پیشنهاد مى‏کنم عین پیام امام ملصق به مقدمه پیشنهادى آقایان بشود.
نایب رئیس- بلى این مسأله روشن است. آقاى طاهرى بفرمایید.
طاهرى اصفهانى- این پیشنهاد موجب سلب آزادى است، زیرا اگر متن اصلى را مورد بررسى قرار دهیم، ولى کسانى باشند که متن دیگرى مورد نظرشان باشد، این کار آزادى را از آن سلب مى‏کند.
نایب رئیس- مثل این‏که دیگر نظرى نیست، پس رأى مى‏گیریم. موافقین با این پیشنهاد که گروهى از فقها انتخاب بشوند دست بلند کنند (سه نفر دستشان را بلند کردند) رد شد. آقاى کرمى فرمایشى دارید، بفرمایید.
کرمى- روزنامه بامداد درباره روزه خوردن آقایان علما چیزى نوشته بود که این توهین به نمایندگان مجلس خبرگان است، باید خبرنگار روزنامه بامداد مورد بازخواست واقع شود که دیگر از این اخبار جعلى منتشر نکند.
</section>
<section type="page" number="183">
نایب رئیس- آقاى طاهرى بفرمایید.
طاهرى اصفهانى- بسمه‏تعالى، روزنامه بامداد دو مطلب نوشته بود که باید استیضاح گردد:
1- راجع به نماز جماعت پیشنهاد شده، نوشته بود آقاى بهشتى پیشنهاد را قرائت کردند ولى در مقام عمل صورت نگرفت.
2- راجع به روزه خوردن بعضى از نمایندگان نوشته بود سؤال شد، گفته‏اند چون ده روز به آخر ماه نمانده بود، میسر نبود قصد کنیم، در صورتى که مطلب این طور نیست و غلط است. آن‏چه بوده این است، عده‏اى قصد داشتند جهت نماز عید به شهرستان خود برگردند، لذا نمى‏توانستند قصد کنند.
نایب رئیس- خبرنگار بامداد باید توضیح بدهد، چون اگر قرار باشد از این مجلس خبرهاى نامطلوب منتشر کنند، هیأت رئیسه تصمیم لازم را خواهد گرفت که آیا خبرنگار بامداد مى‏تواند به مجلس بیاید یا خیر. آقاى اکرمى بفرمایید.
اکرمى- خبرنگار مى‏نویسد که از یکى از نمایندگان سؤال کردم که چرا روزه مى‏خورید. نماینده جواب داد چون ده روز به آخر ماه رمضان مانده است نمى‏توانیم قصد کنیم. گمان مى‏کنم آقایان گفته‏اند چون براى عید مى‏خواهیم به شهرمان برگردیم نمى‏توانیم قصد کنیم و او چون آشنا به مسائل فقهى نبوده، این‏طور تلقى کرده است.
نایب رئیس- به طور کلى باید دید که خبرنگارها براى خبرسازى براى روزنامه‏شان به اینجا مى‏آیند و یا مى‏خواهند ملت را در جریان وقایع جلسه منتخبین‏شان بگذارند؟ اگر واقعاً قصد، سوژه‏سازى باشد، به عقیده بنده هیأت رئیسه در این باره اختیارات کافى دارد و جلوى این کار را خواهد گرفت.
هاشمى‏نژاد- به نظر بنده براى روشن شدن اذهان باید توضیح داده شود که مسأله روزه مطرح نبوده، زیرا اکثریت علما روزه دارند و فقط چند نفرى به عللى که آقاى طاهرى فرمودند و همچنین به علت بیمارى و کهولت سن نمى‏توانند روزه بگیرند.
فاتحى- این خبرنگار دو موضوع را مطرح کرده است. اول گفته است رئیس مجلس پیشنهاد کرده که بعد از جلسه علنى نماز جماعت انجام شود و البته این پیشنهاد خوبى بود اگرچه من متوجه نشدم که این پیشنهاد عملى شده و با این‏که این پیشنهاد عملى شده ولى این خبرنگار مطلب را ناقص نوشته است.
نایب رئیس- خواهش مى‏کنم روزنامه را به آقاى ناظم‏زاده بدهید که بعداً تصمیم گرفته شود. به هر حال ما بار دیگر به رسانه‏هاى گروهى به خصوص به روزنامه‏ها و مجلات اعلام مى‏کنیم که در یک جامعه اسلامى باید استفاده از این رسانه‏ها به صورت اصیل و اسلامى و با حسن‏نیت همراه باشد و هر گونه تخلف، به معناى تخلف از روح انقلاب اسلامى ما است و این تخلف در هر موردى که باشد باید جلوى آن گرفته شود، به خصوص در مورد روزنامه‏ها و رسانه‏هاى گروهى که مى‏توانند در این ایام حساس نقشى سازنده و یا خداى نکرده نقش تخریبى داشته باشند که امیدواریم خودشان مراقب باشند که نقش تخریبى نداشته باشند. دیگر در دستور مطلبى نداریم جز این‏که آقایان پرسش‏نامه‏ها را همین‏جا پر کنند تا سریعاً گروه‏بندى بشود و به اطلاع آقایان برسد. فردا ساعت نه صبح جلسات کمیسیون‏ها تشکیل و آغاز به کار خواهند کرد. یک پیشنهاد هم دیروز از طرف‏
</section>
<section type="page" number="184">
یکی از دوستان رسیده که این پیشنهاد را هم مطرح مى‏کنم و به نظر می‏رسد که در یکی دو مورد از مسائل بنیادی قانون اساسی احتیاج به یک جلسه بحث خودمانی داریم نه رسمى، بنابراین اگر دوستان موافق باشند، این بحث‏ها موکول شود به وقتى که اصول قانون اساسى مطرح مى‏شود و یا اگر موافقت مى‏کنند در یک جلسه خصوصى مجلس مطرح کنیم و چه بهتر که فردا یا روز شنبه را به این کار اختصاص دهیم و یک جلسه بحث سه یا چهار ساعته پیرامون یکى دو مطلب که اینجا زیاد بحث شده به صورت مباحثه داشته باشیم، بلکه بتوانیم در آن زمینه‏ها به یک نوع هماهنگى بیشترى برسیم این پیشنهاد دیروز از طرف آقاى بنى‏صدر داده شده بود که وقت طرحش پایان جلسه بود که از کار آیین‏نامه فارغ شده باشیم «ما در اثناى چند روز گذشته یکى دو مسأله بنیادى را مطرح کردیم که پیدا بود درباره آنها اختلاف‏نظرها و اختلاف برداشت‏هایى وجود دارد. شاید هم اگر مباحثه کنیم معلوم شود که یک مطلب است که با عبارات گوناگون گفته مى‏شود. البته با نظم که فرصتى باشد تا مطالب بیان شود و ما بتوانیم روى یکى دو مبحث تبادل نظر کنیم و با یک زمینه مشترک کارمان را ادامه بدهیم». آقاى دکتر شیبانى پیشنهادى کرده‏اند که مذاکرات در این زمینه تمام کنیم تا کسانى‏که قبلا نام‏نویسى کرده‏اند به نوبت در کلیات صحبت کنند و از بقیه وقت براى این منظور استفاده بشود- البته بعد از تنظیم پرسشنامه‏ها- چون پنجاه و پنج دقیقه از وقت مقرر جلسه باقى است، بنابراین دوستان مى‏توانند بیایند صحبت کنند. آقاى مولوى عبدالعزیز بفرمایید.
مولوى عبدالعزیز- برادران اسلام و حضار محترم، راجع به اصل سیزدهم خواستم در حضور آقایان چند کلمه عرض کنم. تقاضاى بنده این است که همه برادران و دوستان موافقت بفرمایند که دین رسمى ایران فقط و فقط اسلام بشود و اسمى از هیچ یک از مذاهب برده نشود همچنان که در تمام کشورهاى اسلامى اسمى از مذهب برده نشده و برده نمى‏شود و ما هم فقط به کلمه اسلام کفایت بکنیم. از طرف دیگر ما وقتى به کلمه اسلام اتکاء مى‏کنیم تمام عالم اسلام با ما هستند، ما مى‏خواهیم که جمهورى اسلامى جهانگیر و عالمگیر باشد و تمام مسلمان‏هاى عالم به طرف ما دست دراز کنند و ما هم به طرف آنها دست دراز کنیم. اگر بنا باشد ما اسم مذهب را ببریم برادران ما در عالم اسلام به ما بدبین مى‏شوند و آنها هم در مقابل ما یک جبهه‏اى مى‏گیرند، زیرا که مذهب رسمى کشورشان شافعى یا مالکى یا حنفى یا غیر ذلک است معهذا به عقیده بنده باید همه ما با هم متحد باشیم و دین رسمى کشورمان اسلام باشد و اگر اسمى از مذهب برده مى‏شود، باید مذاهب اربعه رسمیت داشته باشند. مثلا عرض مى‏کنیم وقتى که در اصل 14 نوشته شده زرتشتیان- یهودیان- مسیحیان در ایران اقلیت‏هاى رسمى دینى شناخته مى‏شوند پس چطور ما دین اسرائیل و دین آمریکایى‏ها را که دشمن رسمى ما هستند و ادیان آنها منسوخه است (و ان الدین عندالله الاسلام) دین آنها را رسمى بدانیم، اما مذهب اهل سنت و الجماعت را که برادران شما هستند و خداى سنى‏ها و خداى شیعه‏ها و پیغمبر و قبله آنها و کتاب آسمانى آنها یکى است و هیچ تفرقه‏اى ندارند چطور به خودمان اجازه بدهیم که مذاهب اربعه اهل سنت و الجماعت را رسمى ندانیم اما ادیان منسوخه را رسمى بدانیم؟ لهذا در درجه اول باید فقط دین رسمى ایران اسلام باشد و اسم هیچ مذهبى برده نشود. همان‏طور که عرض کردم تمام مسلمان‏هاى دنیا را به آغوش بگیریم و این جمهورى اسلامى را جهانگیر بکنیم. اما اگر آقایان اصرار دارند که کلمه جعفرى اثنى عشرى گنجانده بشود، پس اضافه بفرمایید که مذاهب اربعه هم که حقه هستند و هیچ فرقى بین مذهب‏
</section>
<section type="page" number="185">
جعفرى و شافعى و حنبلى و حنفى نیست و همچنان که شیخ شلتوت پیشواى اهل سنت والجماعت در مصر اعلام کرد که جافعى از فقهاى مذاهب اربعه است و هیچ فرقى نمى‏کند که کسى به فقه جافعى یا به فقه شافعى یا حنفى عمل کند. آنها چقدر وسعت صدر داشتند ما هم باید وسعت صدر داشته باشیم و باید معلم دنیا باشیم و دیگران باشد از ما سرمشق بگیرند نه ما از دیگران. لهذا استدعاى من از حضور آقایان این است که اگر کلمه اسلام اضافه نشود، حداقل برادران شما که در ایران هستند و برادران اسلامى شما که در دنیا هستند، از شماگله‏مند خواهند شد. لهذا چون مى‏خواهیم که جمهورى اسلامى جهانگیر باشد و هیچ نوع اختلاف و شکافى نباشد و این شکاف و نفاق را که استعمارگران در عرض 1300 سال یا 1400 سال گذشته در بین ما انداخته‏اند، از بین ببریم، در این عصر تمدن و در این موقع حساس که عالم اسلام احتیاج به مودت و صلح و صفا و هماهنگى دارد، نباید یک چیزى را در نظر بگیریم که هیچ اثرى ندارد و تمام برادران ما را بدبین کند. لهذا مجدداً عرض مى‏کنم که باید مودت و صلح و صفا را برقرار کنیم چون هیچ فرقى بین شیعه و سنى و فقه جافعى و مالکى و حنفى و شافعى و حنبلى نیست. به خاطرم مى‏آید در زاهدان در یک مسجدى از مساجد اهل تشیع، در سخنرانى خودم بین ده هزار نفر از بلوچ‏ها اعلام کردم که ما سنى‏ها هیچ نوع اهانتى را بر اهل‏بیت روا نمى‏داریم و اعلام کردم هر کسى که کوچک‏ترین اسائه ادبى به حضرت على (ع) و اولادش بکند از اسلام خارج است و اطمینان داشته باشید که تقیه نمى‏کنم و این عقیده اهل سنت و الجماعت است. آنها نسبت به اهل‏بیت و اولاد على بدبین نیستند. ما اهانت نسبت به حضرت على و اولادش را کفر مى‏دانیم، حتى در کتاب‏هاى ما نوشته است که هر کسى در نماز بگوید: «اللهم صل على محمد» و آل محمد را نگوید، نمازش ناقص است و در کتاب‏هاى ما نوشته است که اگر کسى به پیغمبر صلوات و سلام نفرستد نمازش ناقص مى‏شود. لهذا شما مى‏دانید که ما نسبت به هیچ احدى بدبین نیستیم، برادران تشیع را برادر خود مى‏دانیم و هیچ فرق نمى‏گذاریم و فقط التماس و استدعاى ما از آقایان نمایندگان این است که ما وشما سعى کنیم که بین برادران نفاق نیفتد، زیرا دشمنان اسلام و ایادى استعمار خیلى نفاق انداخته‏اند و 1400 سال این صباحى‏ها و یهودى‏ها و نصرانى‏ها و دشمنان اسلام بین ما مسلمانان شکاف و نفاق انداخته و لطمه وارد کردند و حال نگذاریم بیشتر از این استعمارگران بین ما شکاف و نفاق بیندازند. یک زمان ما احتیاج داشتیم که شکاف بینداریم و به عثمانى‏ها بد بگوییم، براى این‏که ملیت خودمان را حذف کنیم، اما حالا آن احتیاج برطرف شده و عالم اسلام حاضر است که براى کشور جمهورى اسلامى ایران هر نوع فداکارى را بکند. پس چرا ما محاذ بگیریم و چرا به آنها اجازه بدهیم که محاذ بگیرند؟ باید ما سعى کنیم که این شکاف و نفاق و دوگانگى از بین برود و در زیر پرچم لا اله الا الله و محمد رسول الله در زیر قانون قرآن مجید عمل کنیم و هیچ اختلافى نداشته باشیم. این استدعایى بود که حضور آقایان عرض کردم و از طرف دیگر مى‏خواستم بگویم که ما مردم بلوچستان و سیستان در دوره طاغوت خیلى محرومیت داشتیم و هنوز هم داریم. بنابراین بگذارید همان اختلافاتى را که دشمنان دین، بین ما انداختند، برطرف کنیم و ما در این کار درگیر نشویم، زیرا حالا وقت اختلاف گذشته و وقت صلح و صفا است. بیش از این عرضى ندارم.
نایب رئیس- به دنبال مطالب برادرمان آقاى مولوى عبدالعزیز، سه نفر از آقایان خواستند
</section>
<section type="page" number="186">
در رابطه با صحبت ایشان صحبت بکنند، ولى رویه فعلى جلسه، این نیست. منتها چون مطالب ایشان سه تذکر کوتاه را ایجاب مى‏کند، من این سه تذکر کوتاه را مى‏دهم که تا حدى خواست این آقایان را تأمین کنم، در عین حال من اسم آقایان را یادداشت کردم که در نوبت خودشان صحبت بفرمایند.
ى کى از نمایندگان- مطابق آیین‏نامه پنج دقیقه مى‏توانند صحبت کنند.
نایب رئیس- صحیح است بر طبق آیین‏نامه تصویب شده پنج دقیقه حق دارند صحبت کنند. من این سه تذکر را مى‏دهم بعد شما صحبت بفرمایید. به آقاى مولوى عبدالعزیز، برادران بلوچ و برادران کردستان و برادران ترکمن صحرا و برادران قسمت‏هاى دیگر ایران که مسلمان پیرو مذاهب دیگر هستند، در یک کلام فعلا این پیام برادرانه را مى‏فرستیم که به رسمیت شناختن فقه مذهب جعفرى اثنى عشرى در رابطه با قانون‏گذارى‏هاى کلى در کشور به هیچ عنوان نباید کمترین شائبه نقض پیوند برادرى میان ما و شما را داشته باشد. ان شاءالله در وقتى که این اصل مطرح مى‏شود، فرصت مى‏دهیم که هم این برادران و هم دیگران در این مورد صحبت کنند و فقط حالا خواستم اجمالًا یادآورى کرده باشم که بودن یا نبودن این اصل در پیوند برادرى اسلامى در این سو یا آن سو هیچ تأثیرى نداشته باشد. تذکر دوم تعبیرى در سخن برادر عزیزمان آقاى مولوى عبدالعزیز بود که ممکن است این تعبیر خوشایند هموطنان مسیحى و یهودى ما نباشد. روشن است که بر طبق قانون عزیز و عظیم اسلام و بر طبق آن‏چه تاکنون نشان داده‏ایم، معتقدیم که در جامعه اسلامى، آیین مسیحیت، آیین یهود و آیین زرتشتى آیین‏هایى هستند که پیروانش با امتیازات خاصى مى‏توانند در این جامعه زندگى کنند و از حقوق عالى انسانى و احترام برخوردار باشند. بنابراین فکر مى‏کنم برادرمان آقاى مولوى عبدالعزیز هم هرگز قصدى مخالف با این احترام و این حق را نداشتند. ولى مطلبى که گفتند مطلبى بود در رابطه با اصول فکرى که انتظار دارم از این تعبیر هم هیچ‏گونه برداشت منفى به عمل نیامده باشد. در عین حال طبق آیین‏نامه تصویب شده هر یک از نمایندگان مى‏توانند پنج دقیقه صحبت بفرمایند، آقاى مهندس دانش‏راد بفرمایید.
مهندس دانش‏راد- به نام خدا با اجازه حضار محترم من در عرض یک هفته‏اى که در خدمتتان هستم کوشش کردم که کمتر صحبت بکنم ولى موقعیت ایجاب کرد که سوء تفاهمى رفع شود. اول خدمت حضار محترم نکته‏اى را عرض کنم که من از حدود سى سال پیش تا حالا، از آن وقتى که وارد مسائل سیاسى شدم و دنیا را شناختم. یکى از افراد ضد صهیونیست کشورم هستم و این را از نوشته‏هایم که در یکى از روزنامه‏هاى یهودى در سال 1328 که در تهران منتشر شده است، شهادت مى‏گیرم. تیترش را براى شما مى‏خوانم «طبقه حاکمه اسرائیل ملت خود را به کجا مى‏کشاند؟» که قسمتى از متن به این شرح است. «اکنون کسانى حکومت را به دست گرفته‏اند که توجهى به ملت رنج دیده خود ندارند و براى تثبیت حکومت خود راهى جز آستان بوسى به درگاه دکانداران و مستعمره‏جویان آمریکایى در پیش پاى خود نمى‏بینند- این حمله‏اى به دولت اسرائیل- مى‏گویند در حدود هشت ماه است آقاى کابلان وزیر دارایى اسرائیل در آمریکا به این در و آن در مى‏زند و دست و پاى دلالان و ال استریت را مى‏بوسد تا شاید براى اداره امور مالى کشور خود از آنان صدقه و اعانه بگیرد. تصور نمى‏رود این آقا به طرز کار کاسبکاران آمریکایى آشنا نباشد و نداند که اگر این آقایان به کسى یک شاهى بدهند، صد
</section>
<section type="page" number="187">
شاهى پس خواهند گرفت. چه کسى هست که از ماهیت کمک آمریکا به کشورهاى یونان و اروپاى غربى اطلاع نداشته باشد و الى آخر ...» باز یک‏جاى دیگر نوشته‏ام «کشور اسرائیل قدم‏هاى جدى‏ترى در راه آمریکایى شدن بر مى‏دارد. روشن‏کنندگان آتش جنگ سوم و تقویت‏کنندگان مجدد آلمان نازى به نام صاحبان سرمایه و تاجر، رشته‏هاى اقتصادى و حیات این مملکت را دارند به دست مى‏گیرند. تجار آمریکایى همه گونه آزادى براى فعالیت‏هاى اقتصادى و بالنتیجه سیاسى در داخل بنگاه‏هاى اقتصادى کشور دارا خواهند شد».
این خلاصه‏اى از یکى از مقالات مفصلى است که اتفاقاً نمونه‏اش را داشتم. بنابراین مى‏خواستم خدمت برادران و خواهر عزیزم عرض کنم که من شخصاً یک ایرانى وفادار به کشور هستم و ایرانى متولد شده‏ام و اجداد من در ایران بوده‏اند و از 2700 سال پیش در ایران بوده‏ایم و در ایران هم به گور خواهم رفت و فرزندانم در ایران در شغل مهندسى و کارمندى دولت مشغول سازندگى هستند و به این خاک و مملکتى که در آن متولد شده‏ایم مثل مسلمانان و مثل سرور عزیزم که به من تقریباً حمله کردند، عشق مى‏ورزیم.
نکته دیگر این‏که من مذهب اسلام را مثل مذهب پدر خودم احترام مى‏گذارم یعنى به عقیده من آن‏چه که اصول توحید است، خواه در دین اسلام و خواه در دین یهود باشد، اساسش یک شکل است. اساسش وحدت و عدالت و جلوگیرى از ظلم و استثمار است. جملات و آیات فراوانى هست که عمل نمى‏کنند. نه آن کسى که شناسنامه اسلامى دارد درست عمل مى‏کند و نه کسى که شناسنامه یهودى دارد و در صف اهل ظلم قرار دارند. در روزنامه اطلاعات قسمتى از فرمایشات حضرت على علیه السلام را خواندم که به برادر عزیزم یادآورى مى‏کنم. در روزنامه نوشته شده است که مردم از دو رقم بیشتر نیستند یا برادر دینى تو هستند و یا اگر از نظر دینى با تو هم کیش نیستند و پیرو ادیان دیگرى هستند، این امر ایجاب نمى‏کند که تو حقوق و حدود آنها را مد نظر قرار ندهى، بلکه آنان هم مانند تو آفریده خدا و بشرى مثل تو هستند و خواسته‏ها و امیال و نیازمندى‏ها و احساسات و عواطفى همانند تو دارند و تو موظف هستى که خواسته‏ها و آزادى‏هاى آنان را همانند برادران دینى خویش رعایت کنى وگرنه مرتکب خلاف مأموریت خود گشته‏اى و در انجام رسالت خویش کوتاهى ورزیده‏اى. این به نظر من از اعلامیه حقوق بشر خیلى رساتر و خیلى مهم‏تر است. نکته دیگرى که مى‏خواستم عرض کنم این است که نه دولت اسرائیل دین یهود دارد و نه دولت آمریکا دین عیسویت. دولت اسرائیل یک دولتى است غیر مذهبى و اساسش بر مذهب نیست بلکه اساسش بر سیاست تجاوزکارانه‏اى است که مورد تنفر یهودیان مؤمن مى‏باشد. بنابراین بگذریم از بازى‏هاى سیاسى که براى پایگاه استعمارى مى‏کنند و این را نباید در داخل کشورمان بین هموطنانمان مطرح بکنیم و اختلاف ایجاد کنیم. که‏این اختلاف، اختلافى است به نفع صهیونیسم و علیه منافع خلق فلسطین، زیرا هر یک نفر یهودى که از ترسش از ایران به فلسطین برود جاى یک نفر فلسطینى را گرفته است و این اشتباهى بود که بعضى از کشورهاى عربى در آن روزگار که طبقه حاکمه‏شان منافع ملتشان را در نظر نمى‏گرفته‏اند، کردند. عراق در دوره نورى سعید این کار را کرد و الان نشریات الفتح به موضوع ایراد مى‏گیرند که شما یهودیان کشور خودتان را زجر دادید و فرارشان دادید و نتیجتاً آنها آمدند و به جبهه دشمن ما پیوستند. بنابراین، این اختلاف را نباید دامن زد این رخنه به وجود بیاید. متأسفانه بعضى نشریات منتشر مى‏شود که کار ما را فلج مى‏کند. من توقع دارم در یک مجلس رسمى و در یک مجلسى که به فرمان امام‏
</section>
<section type="page" number="188">
تشکیل شده است و امام رسماً تأیید کردند که حقوق مذاهب رسمى محترم است، این‏طور بیانات گفته نشود، زیرا مخالف اصول برادرى و مودت است، متشکرم.
نایب رئیس- خانم گرجى بفرمایید.
خانم گرجى- بسم الله الرحمن الرحیم. پس از عرض سلام خدمت برادران عزیز، کلام را با آیه‏اى از قرآن شروع مى‏کنم «الَّذِینَ یُبَلِّغُونَ رِسَلَتِ اللَّهِ وَ یخْشَوْنَهُ وَ لَا یخْشَوْنَ أَحَدًا إِلَّا اللَّهَ وَ کَفَى بِاللَّهِ حَسِیبًا» کسانى‏که رسالت پروردگار را تبلیغ مى‏کنند و مسؤولیت دارند، فقط از او مى‏ترسند و از هیچ کس نمى‏ترسند و کافى است که خدا حسابگر است.
با تأکیدى که در این آیه کوتاه سه مرتبه روى کلمه الله است و در موقعیت خطیرى که ما قرار گرفته‏ایم و لحظه‏هایى که واقعاً نمى‏دانم چه جور بگویم که نه تنها پشتوانه این انقلاب خونى است، بلکه پشتوانه هر لحظه اینجا نشستن ما با خون تصویب مى‏شود و خیلى خطرناک است و لحظه‏هایى است که دارد سرنوشت ملت را مى‏سازد و به خصوص با آن نظرى که مردم دارند، من یک وقت فکر مى‏کنم در این چهاردیوارى نکند فراموش کنیم که بیرون از اینجا چه مى‏گذرد و چه انسان‏هایى در انتظار هستند. ملتى که با خون و شرف و آزادى‏خواهى و انسانیتشان از همه چیز گذشتند و یک انقلابى این‏گونه خونین انجام دادند و براى بهتر ساختن سرنوشتشان ما را انتخاب کردند، وقت ما مهم‏تر از این بود که دو روز اول روى شعارها و مطالبى گذشت که شاید با مسؤولیت خطیر ما منطبق نبود. آن روز مى‏خواستم عرض کنم که تذکر داده شود، ولى الحمد الله مجلس نظام اصلى‏اش را به خود گرفت و در مسیر تکاملش ان شاءالله حرکت مى‏کند و اما مطالبى را مى‏خواستم عرض کنم. به مناسبتى که من اینجا نماینده هستم و انتظارى که خواهران رنج کشیده ما دارند، دیگر نمى‏خواهم شعار بدهم زیرا از شعار دادن منزجر هستم چون دیگر زمان این حرف‏ها نیست ولى مطلبى که مهم و مشخص است، این است که زن در جامعه اسلام به خصوص در نظام فعلى و در نظام‏هاى قبلى محروم‏ترین فرد اجتماع بوده و شاید اصیل‏ترین جامعه بشریت، زن مسلمان است، با آن ایمان و تقوا و شأن و با آن مسؤولیتى که احساس مى‏کنند. متأسفانه با بودن این کتاب نمى‏دانم سخن گفتن من براى شما، از قرآن، مثل معروف زیره به کرمان بردن است، ولى مطلب مهم و شاید فراموش شده، نقش زن و موقعیت و ارزش زن در این جامعه است. نمى‏خواهم بگویم جامعه قرآن چون روح قرآن با روح طبیعت جهان منطبق است و به همین جهت قابل بقاء است و الا اگر این‏طور نبود قابل بقاء براى هر زمانى نبود، به خصوص در سوره رعد منطبق بودن قرآن با روح کلى جهان در آیه «تِلْکَ ءَایَاتُ الْکِتَابِ وَ الَّذِى أُنزِلَ إِلَیْکَ مِن رَّبِّکَ الْحَقُّ ...» آن جهان که مى‏بینید آیاتى از کتاب است و این کلام هم که بر تو نازل شده است، حق است. ملاحظه مى‏فرمایید بر این اساس گرچه من خودم جزو کسانى هستم که وقتى راجع به حقوق زن گوشزد مى‏شد، مى‏گفتم زن در جامعه اسلامى یک انسان است. به عقیده من وقتى صحبت از انسان است، اصلا بازگویى جدا کردن حساب زن از مرد خود یک شرک است. ولى متأسفانه چون حقوق زن اجرا و رعایت نشده و اصلا طرد شده این است که آدم گاهى لازم مى‏بیند دفاعى بکند و من فقط با آیات قرآن تذکر مى‏دهم. در این مورد با یکى از برادران عزیز هم در اصفهان راجع به حقوق زن صحبت شد، ایشان در این قسمت اشکال داشتند ولى وقتى پرسیدم زن یک انسان هست یا نیست؟ آقا گفت چرا هست. متأسفم که مطالبى به عنوان حدیث که ضد قرآن است جمع‏آورى شده با این‏که مى‏دانیم چقدر احادیث جعلى داریم و پیغمبر هم فرموده‏اند «ان وافق القرآن فهولنا» تکیه روى‏
</section>
<section type="page" number="189">
احادیث کردن صحیح نیست. وقتى در قرآن مى‏فرماید: «اقْرَأْ بِاسْمِ رَبِّکَ الَّذِى خَلَقَ* خَلَقَ الْانسَانَ مِنْ عَلَقٍ* اقْرَأْ وَ رَبُّکَ الْأَکْرَمُ* الَّذِى عَلَّمَ بِالْقَلَمِ* عَلَّمَ الْانسَانَ مَا لَمْ یَعْلَم» اینجا بحث قلم مطرح است، به چه عنوان با کلماتى که براى خودشان جالب بوده است قلم را از دست زن گرفتند؟ مگر این قرآن نیست که در سوره الرحمن مى‏فرماید: «الرَّحْمَانُ* عَلَّمَ الْقُرْءَانَ* خَلَقَ الْانسَنَ* عَلَّمَهُ الْبَیَان» آیا زن انسان هست یا نیست؟ من نمى‏دانم اینجا باید ثابت کنم که زن انسان هست یا نیست تا بعداً درباره‏اش سخن بگوییم؟ من با استناد به همین قرآن که البته گفتن این سخن در یک چنین محضر عظیمى که «الَّذِینَ یُبَلِّغُونَ رِسَلَتِ اللَّهِ وَ یخْشَوْنَهُ ...» فقط ترس از او است نه این‏که مردم چه مى‏گویند، چون از من سؤال مى‏کردند که شما چگونه از ما زنان دفاع مى‏کنید با توجه به این‏که شرق و غرب چه مى‏گویند؟ گفتم من، بنده مردم که نیستم، بنده خدا هستم و پس از بندگى خدا لباس خدمت خلق را براى مدت کوتاهى به تن کردم و اگر آن‏چه که خدا مى‏گوید پیاده مى‏شود، هیچ کمبودى و هیچ نقصى براى هیچ یک از گروه افراد نیست چه برسد که با یک زن آن هم به نام مسلمان و به عنوان اسلام این‏گونه رفتار بکنند. در هر صورت تذکراتى که خواستم بدهم از روى قرآن است. در ضمن آقاى پرورش آیاتى از سوره احزاب تذکر دادند که دلم مى‏خواهد قبل از این‏که قانون اساسى مطرح شود، یک مطالعه کوتاه در همان آیه بیست و یکم بکنیم.
 «لَّقَدْ کانَ لَکُمْ فىِ رَسُولِ اللَّهِ أُسْوَةٌ حَسَنَة ...» در این سوره انقلاب عظیم احزاب یا جنگ خندق را مطرح مى‏کند، که تقریباً نهضت ما هم بى‏شباهت به نهضت‏هاى صدر اسلام نیست. بعد از این‏که بلافاصله در جنگ احزاب، آن رشد اقتصادى براى مردم پیش مى‏آید فرموده «و اورثکم ارضهم و دیارهم و اموالهم و ارضاً لم تطؤها ...» که بلافاصله در خانه پیغمبر را باز مى‏کند و رشد سیاسى و اقتصادى و اجتماعى و تقوایى به زن پیغمبر مى‏دهد و از اینجا شروع مى‏کند که «یَأَیهَ‏ا النَّبىُّ قُل لّأَزْوَاجِکَ إِن کُنتُنَّ تُرِدْنَ الْحَیَوةَ الدُّنْیَا وَ زِینَتَهَا فَتَعَالَینْ ...» بگو به همسرانت اگر زندگى دنیا و تجمل آن را مى‏خواهید تشریف بیاورید، خوش آمدید، بروید. ولیکن اگر نخواستید بروید، تربیت اسلامى را شروع کنید از تقوا و نماز و طهارت «... و قلن قولا معروفاً ...» و همین‏طور آیاتی که می‏آید تا به آنجا برسد که «وَ اذْکُرْنَ مَا یُتْلىَ فىِ بُیُوتِکُنَّ مِنْ ءَایَتِ اللَّهِ وَ الحِکْمَةِ ...» اینها که شعار نیست، خانم‏ها باید در جلسات، آیات الهی را با تبادل افکار به هم تذکر دهند و ببینند آیات خدا چیست. وقتی خدا به صورت امر واجب می‏خواهد که آیات قرآن را بررسی کنند، این کار بدون مقدمه نمى‏شود. مثلا برای اینکه نماز بخوانم مقدماتش باید حاصل شود. با توجه به این موضوع ببینیم در قرآن درباره جنگ بدر با آن همه عظمت چه مى‏گوید «... قَدْ کَانَ لَکُمْ ءَایَةٌ فىِ فِئَتَینِ الْتَقَتَا فِئَةٌ تُقَاتِلُ فىِ سَبِیلِ اللَّهِ ...» این یک آیه بود «... إِنَّ فىِ خَلْقِ السَّمَاوَاتِ وَ الْأَرْضِ وَ اخْتِلَافِ الَّیْلِ وَ ...» بنده خجالت می‏کشم که در چنین محضری بخواهم تذکری از آیات قرآن، خدمت سروران عزیز و حامیان قرآن و استادان و مدافعین قرآن و محرومین و ستمدیدگان که خودشان هم از همان محرومین هستند، بدهم. واقعاً چقدر درد است و چقدر شکر، در هر صورت وقتی زن‏ها بخواهند آیات را تذکر بدهند و حکمت بیاموزند با توجه به دنباله آیه‏اى که قبلا خواندم «... ان الله کان لطیفاً خبیرا ...» رشد فرهنگی زن‏هاى ما متأسفانه در حداقل اقل است، حتی خانم‏هایی که تحصیلات عالی و مدارک عالی دارند و متأسفانه من از داشتن آن مدارک عالی که برای آنها دارای ارزش‏هایی است، محروم هستم و یکی از خواهرانی‏
</section>
<section type="page" number="190">
که در جلسه اول اینجا تشریف آورده بودند، پیشنهاد می‏کردند که در قانون اساسی آزادی زنان در امر ورزش را بگنجانید و کلام را خواهر عزیز به اینجا می‏رساند که زن‏ها از اسب‏سواری محروم نباشند و لباس اسب‏سواری بپوشند و می‏گفت لباس سواری پوشیدن با حجاب اسلامی منطبق نیست. گفتم متأسفم که به عنوان یک خبرنگار، به عنوان یک روشنفکر آمده‏ایم. می‏گویید که من در قانون اساسی این مطالب را بگنجانم، نمی‏دانم چرا این‏طور فکر مى‏کنند، می‏خواهم بگویم رشد فکری ما اصلا کم است و فکر زنان ما در حداقل کوتاهی مانده است. البته منظور من گروهی از خانم‏هاى تحصیل کرده نیست بلکه به طور کلی منظورم از کلمه زن در تمام اقصی نقاط ایران، چه در شهر و چه در روستا می‏باشد. پارسال قبل از انقلاب که در یزد بودم رشد فکری برادران عزیز را در آنجا دیدم و آن عظمت و آن شکوفایی و آن نهضت قابل تحسین بود اما وقتى با خواهران رو به رو شدم متأسفانه در حد ابتدایى بودند. من چند تا زن دانشگاهى را کنار مى‏گذارم زیرا به قول معروف با چهار تا گل بهار نمى‏شود. آن چند دختر دانش‏آموز و چند خانم جوان روشن فکر یا خانم‏هایى که تعدادشان در حداقل است را کنار مى‏گذارم، ولى به طور کلى خانم‏هاى یزد محروم‏ترین زنان هستند و با وجود قرآن در یزد، که مرکز شعور انسان‏ها است از لحاظ رشد و تقوا و ایمان، مردها در فراز انسانى هستند و زن‏ها همین طور در سطح پایین مانده‏اند. چه کسى مقصر این کار است؟ وقتى که خداوند در قرآن مى‏فرماید: «لَّقَدْ کانَ لَکُمْ فىِ رَسُولِ اللَّهِ أُسْوَةٌ حَسَنَةٌ لِّمَن کانَ یَرْجُواْ اللَّهَ وَ الْیَوْمَ الاْخِرَ وَ ذَکَرَ اللَّهَ کَثِیرًا (آیه 21 از سوره احزاب) و مى‏گوید: زندگى پیامبر اسوه است، بنابراین وقتى که پیامبر به عنوان اسوه شروع مى‏کند به ترتیب زن‏هایش و این‏گونه رشد فکرى مى‏دهد به همسرانش تا جایى که بنشینند آیات الهى را با حکمت بررسى کنند، دو صفت خدا را در کنارش تضمین مى‏کند که: «إِنَّ اللَّهَ کانَ لَطِیفًا خَبِیرًا» در شأن زن‏ها و در استعداد زن‏هاست و متأسفانه جامعه ما براى خانم‏ها رشدى مشخص نکرده است و ما محروم مانده‏ایم. اینها شعار نیست، واقعیت است. اگر براى آن زنى که در آن دهکده گنداب آن‏گونه در مقابل دوربین و میکروفن سخن مى‏گفت امکانات رشد بود، به چه درجه از تعالى مى‏رسید؟ من نمى‏دانم ولى از امام سؤال کردم گفتند زن‏ها رئیس جمهور نمى‏توانند بشوند، و اگر مى‏شد، شأن رئیس جمهور شدن در توان این زن بود. کى مسؤول اینها است؟ باز بر مى‏گردیم به آیات رشد زن «وَ مَا لَکمْ لَا تُقَاتِلُونَ فىِ سَبِیلِ اللَّهِ وَ الْمُسْتَضْعَفِینَ مِنَ الرِّجَالِ وَ النِّسَاءِ وَ الْوِلْدَان ...» این شأن اسلام است. وقتى امام مى‏گوید به والله قسم «نحن من المستضعفین» ما مستضعف هستیم، زن‏ها هم در کنار امام هستند. مستضعف چه کسى است؟ و اما راجع به شعور سیاسى «رَبَّنَا أَخْرِجْنَا مِنْ هَاذِهِ الْقَرْیَةِ الظَّالِمِ أَهْلُهَا ...» این رشد سیاسى و این رشد فکرى مستضعف به این معنى که لمس مى‏کنند زشتى‏ها و بدى‏ها و نابسامانى‏ها را تا جایى که فریاد مى‏زند و استمداد از خدا مى‏طلبد «... واجعل لنا من لدنک ولیا و اجعل لنا من لدنک نصیرا ...» که حتى بچه‏ها را جزء مستضعفین قرار مى‏دهد و بچه‏ها وضع جامعه را درک مى‏کنند و فریاد مى‏زنند و استمداد مى‏طلبند و حکومت عدل را طلب مى‏کنند. اصلًا مى‏خواهم بگویم مطرح کردن حقوق زن را به طور جداگانه من، کسر شأن زنان مى‏دانم، ولى متأسفانه باید مطرح شود و با توجه به این‏که آیات قرآن تا حد روح عصمت زن‏ها را بالا مى‏برد، من تمام اینها را که مى‏خواهم بگویم، به والله قسم شرمم مى‏آید، ولى تذکر است به حکم آیه «وذکر فان الذکرى تنفع المؤمنین ...» همه قرآن تذکر است، وقتى که مطرح مى‏شود «... من عمل صالحاً من ذکرا او انثى و هو مومن ...» با قید مؤمن «... فلنحیینه حیوه ...» که تا درجه روح، عصمت زن نیز ترقى مى‏کند، دیگر زن و
</section>
<section type="page" number="191">
مرد ندارد. اختلاف را قبول دارم، اختلاف لازمه وجود انسان است. حتى دو انسان با هم یکسان نیستند. و اما این‏که گفته شود زن به رشد فکرى نمى‏رسد و زن ناقص العقل و ناقص الایمان و ناقص الخطوط است، اگر که نقص هست در عقل او نیست و باید در فطرت ناقص باشد که البته نیست، زیرا خدا ناقص نمى‏آفریند. واقعاً اینها با آن روح عظیم على علیه السلام که قرآن ممثل است و قرآن ناطق است، وقتى که این کلام با قرآن تطبیق نمى‏کند، من نمى‏دانم آیا موقعیت خاصى پیش آمده بود که این کلام مطرح شده و شاید حضرت هم توضیح داده باشند؟ در هر صورت مى‏خواهم بگویم دقت بیشترى شود زیرا حقوق زن در اسلام ثابت است. در این زمان ما مى‏خواهیم به قرآن عمل کنیم و هیچ بحث دیگرى هم نیست، اما متأسفانه چون نظام فعلى ما هنوز ادامه نظام قبلى است و جامعه ما از آن حالت‏هاى قبلى پاک نشده حتى به حدى رسیده است که به قول صاحب المیزان زن‏ها خودشان هم خودشان را قبول ندارند.
یعنى آن قدر تحقیر شده‏اند که خودشان هم قبول ندارند که زن یک انسان کامل و پا به پاى برادران است، باز معذرت مى‏خواهم که حرف‏ها را مخلوط مى‏کنم چون وقت کم است و حرف زیاد. دنبال همین آیه سوره احزاب مى‏بینیم بعد از این‏که زنان را در رشد فکرى و تقوا و نماز و زکات ارشاد مى‏کند به حکم آیه «ان المسلمین و المسلمات ...» در ده مرحله از اسلام شروع مى‏شود تا «... و الذاکرین الله کثیراً و الذاکرات ...» اینها را باید مطرح بکنید که چگونه باید زن را رشد داد و سپس کدام زن باید در جامعه بیاید و چگونه در تمام نظام اجتماعى شرکت کند.
نایب رئیس- ى ک دقیقه بیشتر وقت ندارند.
خانم گرجى- بسیار خوب. اول باید مکاتب و مدارس براى رشد فکرى و فرهنگى خانم‏ها باشد و سپس همدوش برادران تا مرحله‏اى که «ما کان لمومن و لا مومنه اذا قضى الله و رسوله امراً ان یکون لهم الخیره ...» من نمى‏خواهم توضیح بدهم و تفسیر بکنم، این یک مسأله بسیار مهمى است که در مورد زن‏ها مطرح نشده آن وقت کار به آنجا مى‏رسد که قانون طلاق و امثال آن‏که این همه در قرآن مى‏فرماید: «... فامسکوهن بمعروف اوسرحوهن بمعروف ...» با این‏که من به این کلمه (معروف) توجه دارم، جاى این سخن در قانون اساسى نیست. ولى متأسفم از این‏که جامعه ما هنوز آن رشد را پیدا نکرده است. بنابراین براى این‏که حقوق زن‏ها از بین نرود، حق مسلم آنان تا زمانى که جامعه ما تقوا و تکامل خودش را پیش بگیرد باید در این قانون اساسى گنجانده شود و یک کانونى یا مرکزى و یا تشکیلاتى براى پاسدارى از حقوق زن باشد تا این نظام شکل بگیرد. وقتم تمام شد، معذرت مى‏خواهم. به هر صورت باز هم براى آخرین بار، چون در پیشگاه قرآن مسؤول هستیم، به حکم آیه «... ومن لم یحکم بما انزل الله ...» که سه بار در سوره مائده تکرار مى‏شود، باید این را توجه داشته باشیم که در این موقع و در این نشست مهم و عظیم، حقوق این گروهى که بنیاد اجتماع بر او استوار است، ضایع نشود، و به خصوص به عقاید و افکارشان احترام گذاشته شود. گرچه اقتصاد در اسلام زیربناى رشد جامعه است و به نظام اقتصادى خانم‏ها اهمیت بسیار داده شده ولى ارزش‏هاى معنوى و فرهنگى و سیاسى زن‏ها که در قرآن بسیار مطرح است، مهم‏تر است. این مطلب را در جلسات بعدى ادامه خواهم داد. خیلى متشکرم.
نایب رئیس- برادرمان آقاى مولوى عبدالعزیز دوست دارند که چند کلمه‏اى درباره سوء تفاهمى که پیش آمده توضیح بدهند. آقاى مولوى عبدالعزیز بفرمایید.
</section>
<section type="page" number="192">
مولوى عبدالعزیز- الحَمْدُ لِلَّهِ وَ سَلَامٌ عَلىَ عِبَادِهِ الَّذِینَ اصْطَفَى اما باذن براداران اسلام و حضار محترم، مثل این‏که برادر هم وطن ما نسبت به عرایضى که کردم یک کمى بهره‏بردارى منفى کردند و تقصیرى هم ندارند چون ایشان مرا نمى‏شناسند. برادر عزیز این را بدانید که فکر مى‏کنم در منطقه سیستان و بلوچستان بنده اولین کسى هستم که حامى اقلیت‏هاى دینى بوده و مى‏باشم. بروید و از فرد فرد اهالى سیستان و بلوچستان بپرسید چون تمام اقلیت‏هاى مذهبى راجع به مشکلاتشان به من مراجعه مى‏کردند و مشکلاتشان را با من در میان مى‏گذاشتند و من هم مشکلات آنها را حل مى‏کردم. منظورم این نیست که اقلیت‏هاى دینى یا مذهبى آزادى نداشته باشد. من به دوستان و هم قطارانم در سیستان و بلوچستان و حتى به کسانى‏که به جوانان ما کمونیست و چپى مى‏گویند، گفته‏ام که به اینها این مارک را نزنید. بیایید اینها را بخواهید و حرف حسابشان را بشنوید و نصیحتشان کنید و اینها را قانع کنید. بیخودى مارک به کسى نباید بزنیم. خیلى عذر مى‏خواهم ولى باید بگویم که موقعى که مى‏آمدم، حتى بهایى‏هاى آنجا آمدند پیش من که مولوى جان، عقیده شما خیلى بالاتر از عقیده دیگران است و همیشه نسبت به همه با عدالت رفتار مى‏کنید، براى ما بهایى‏ها هم دفاع بکنید. تا این حد در اسلام حقوق همه اقلیت‏هاى مذهبى و دینى محفوظ است. امام ابوحنیفه رحمه الله در کتابش مى‏نویسد: «اگر امام وقت اجازه دهد یک یهود یا یک نصارا یا یک بلاتشبیه یک بى‏دین و یا کافرى که خارج از اسلام است در کشور اسلامى سکونت کند، مال او و جان او و حیثیت او و آبروى او مثل حیثیت و ناموس و آبروى مسلمانان است.» حتى امام ابوحنیفه مى‏نویسد که «اگر یک مسلمانى، سیکى را، بلاتشبیه یک هنویى را بکشد، باید امام وقت به قصاص او در عوض خون او، آن شخص را بکشد.» این را ما داریم که اگر کسى خارج از اسلام باشد و در پناه اسلام باشد و ذمى باشد و در کشور اسلامى به سر ببرد، باید حافظ مال و جان او و آبرو و حیثیت او باشیم. ولى این برادر عزیز ما مثل این‏که از عرایض بنده برداشت بد کردند. بنده قصدم این نبود، بنده همیشه حامى حقوق اقلیت‏هاى مذهبى بوده و هستم. به نظر بنده باید حقوق ملى و مذهبى همه اقلیت‏هاى مذهبى محفوظ باشد. همه ما در سایه عدل الهى و در کشور اسلامى در سایه جمهورى اسلامى محفوظ و در امن و امان هستیم. بنده بار دیگر تأکید مى‏کنم که قصدم، هموطنان خودمان نبود، قصدم کسانى بود که با ما محارب هستند و مى‏خواهند ریشه اسلام را بکنند، ریشه کشور ما را بکنند، که خدا آنها را نابود بکند. منظورم آنها بود ولى برادران غیر مسلمانى که در ایران هستند و در پناه عدل اسلامى هستند، حقوقشان محترم و محفوظ و مسلم است. مقصود من از این یک خطى که خواندم، استنادى بود بر این‏که وقتى دین این برادران ما رسمیت دارد، ما که مسلمان و برادر هستیم و شیعه و سنى هم فرقى ندارد پس مذاهب ما هم رسمیت داشته باشند. هدف من فقط گفتن همین نکته بود و الا هدف توهین نبود، دیگر عرضى ندارم.
3- پایان جلسه‏
نایب رئیس- جلسه پایان پیدا مى‏کند. فردا براى تشکیل گروه‏ها همه دوستان تشریف بیاورند، خدانگهدار تا فردا.
 (جلسه ساعت بیست پایان یافت)

نایب رئیس مجلس بررسى نهایى قانون اساسى- دکتر سید محمد حسینى بهشتى‏
</section>
</section>
<section type="session" number="9" title="جلسه نهم">
<section type="page" number="193">
 صورت مشروح مذاکرات مجلس بررسى نهایى قانون اساسى جمهورى اسلامى ایران‏

ساعت 30/ 16 دقیقه روز یازده شهریور ماه 1358 هجرى شمسى‏
برابر با دهم شوال المکرم 1399 هجرى قمرى‏
به ریاست آقاى حسینعلى منتظرى تشکیل شد.
<section type="list" numbers="3">
فهرست مطالب‏
1- اعلام رسمیت جلسه و بیانات رئیس در مورد طرح اصول قانون اساسى‏
2- طرح و تصویب اصل اول و بحث پیرامون اصل دوم‏
3- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="195">
1- اعلام رسمیت جلسه بیانات آقاى رئیس در مورد طرح اصول قانون اساسى‏
رئیس- اعوذبالله من الشیطان الرجیم. بسم الله الرحمن الرحیم و به نستعین. جلسه رسمى است و همان‏طور که اطلاع دارید براى بررسى اصول قانون اساسى است. آقاى هاشمى‏نژاد پیشنهاد کرده‏اند که قبل از دستور دو نفر از نمایندگان که سابقاً اسم نوشته‏اند، صحبت کنند. اگر اجازه بدهند این مسأله را از فردا رعایت مى‏کنیم، چون امروز هنوز کارها جریان عادى خود را پیدا نکرده است. من قبل از این‏که وارد اصل کار شویم دو سه تا تذکر دارم که باید به استحضارتان برسانم. با عرض معذرت از همه آقایان، اگر ما یک وقت زیادى داشتیم، مثل مجلس شوراى ملى که مدت آن چهار سال بود، قطعا مى‏شد همه افراد سخنرانى بفرمایند و مطالبى را عنوان کنند. و این را هم اطلاع داریم که هر یک از آقایان اطلاعات کافى و وافى در یک قسمت‏هایى دارند و مى‏توانند صحبت کنند. ولى متأسفانه وقت کم است و کار فشرده و زیاد. بنابراین دو سه تا تقاضا دارم. یکى این‏که هر کدام از آقایان اگر خواستند مطلبى را بفرمایند دیگر مقدمه و تشریفات نداشته باشد، بلکه لپ و خلاصه مطلبشان را در چند جمله بیان کنند. براى این‏که تعداد نمایندگان هفتاد و سه نفر است و اگر هر کدام هم بخواهند پنج دقیقه صحبت کنند، مى‏دانید که چقدر وقت مى‏گیرد. بنابراین اصل مطلب را بدون مقدمات و تشریفات بیان فرمایید. این یک نکته بود، و موضوع دوم اگر چنان‏چه یکى از آقایان راجع به موضوعى صحبت کرد و نظر شما با آن شخص موافق است، دیگر احتیاجى نیست که تشریف بیاورید و صحبت کنید. براى این‏که صحبت آن شخص نظر شما را تأمین کرده است و در وقت هم صرفه‏جویى شده است. این هم یک موضوعى بود که خواستم تذکر بدهم و خواهش مى‏کنم که آقایان رعایت بفرمایید تا ان شاءالله کارمان به خوبى و با سرعت پیش برود. موضوع سوم این‏که اگر یک متنى خوانده شد و شما نظر مخالفى دارید اگر چنان‏چه به نظرتان، به اصطلاح خودتان واجب است که کلمه یا جمله‏اى عوض شود و عوض شدن آن تغییر اساسى در محتوا و مطلب پدید مى‏آورد البته مطلبتان را بیان بفرمایید و حتى اصرار هم مى‏کنید و این در حقیقت یک وظیفه است، ولى اگر دیدید تغییرش مستحب است. ممکن است عقیده خودتان را اظهار کنید ولى دیگر پافشارى و اصرار نفرمایید. براى این‏که هم در وقت صرفه‏جویى شده باشد و هم بتوانیم کارمان را پیش ببریم. و الا ممکن است هرکس براى یک محتوا، لفظى در نظرش بیاید و اگر بخواهد به خاطر یک لفظ یا یک مسأله جزئى که در معنى تفاوت اساسى ندارد ایستادگى کند، سبب مى‏شود که کارمان به کندى پیش برود.
امیدوارم ان شاءالله بتوانیم یک قانون اساسى که خون‏بهاى متجاوز از سى هزار شهید ایرانى و هزاران مجروح و میلیاردها خسارتى است که ملت عزیز ما در اثر استبداد رژیم سابق متحمل شده است، تنظیم و تدوین کنیم تا هم براى آینده مملکت مفید باشد و هم مطابق خواست‏
</section>
<section type="page" number="196">
مردم که همیشه خواسته‏اند، و مى‏خواهند قانون اساسى بر طبق موازین اسلام تدوین گردد.
خداوند ان شاءالله به همه ما توفیق بدهد که بتوانیم وظایفمان را انجام بدهیم. و اما در مورد دستور جلسه امروز که چاپ و توزیع شده است، آن شش اصلى که در اختیار آقایان گذاشته شده یک اصل هم به عنوان هدف قانون اساسى به آن اضافه شده است که در دستور جلسه امروز به عنوان اصل سوم از آن نام برده شده و به هر حال قبلا به نظرتان رسیده است و ملاحظه فرموده‏اید (یکى از نمایندگان- الان به نظرمان مى‏رسد) حالا آقاى دکتر بهشتى از گروه خودشان در مورد اصل اول مطالبى دارند که بیان مى‏فرمایند.
2- طرح و تصویب اصل اول و بحث پیرامون اصل دوم‏
دکتر بهشتى- بسم الله الرحمن الرحیم. اصل اول از قانون اساسى در زمینه اصول کلى است. اصل کلی را قبلا تعریف مى‏کنیم. اصل کلى در قانون اساسى عبارتست از اصلى که به عنوان مبنا براى یک یا چند اصل دیگر در فصول آینده قانون اساسى شناخته مى‏شود. بنابراین هر اصلى که مى‏تواند به صورت یک اصل مستقل فقط در فصول آینده مطرح بشود جایش در این فصل نیست. اصلى اینجا مطرح مى‏شود که معمولا دو یا سه اصل آینده بر مبناى این اصل است یا اصولا خودش یکى از پایه‏هاست که اگر از پایه‏ها بود خودبه خود حالت اول را به وجود مى‏آورد. امروز بر حسب دستور جلسه که پیش‏بینى شده شش اصل از فصل اول در این جلسه به ترتیب مى‏تواند مطرح بشود. یک اصل پیشنهادى هم از گروه ششم به عنوان هدف‏ها هست که آن هم ضمیمه پیشنهاد گروه اول خدمت آقایان و خواهرمان تقدیم شده است تا مورد بررسى و رأى قرار بگیرد. فعلا اصل اول را مى‏خوانم و بعد هم مختصرى به عنوان دفاع توضیح مى‏دهم.
 (اصل 1) «*»
 حکومت ایران، جمهورى اسلامى است که ملت ایران براساس اعتقاد دیرینه‏اش به حکومت حق و عدل قرآن، در پى انقلاب اسلامى پیروزمند خود به رهبرى امام خمینى، در همه‏پرسى دهم و یازدهم فروردین ماه سال یکهزارو سیصد و پنجاه و هشت هجرى شمسى برابر با اول و دوم جمادى الاولى سال یکهزار و سیصد و نود و نه هجرى قمرى با اکثریت نود و هشت و دو دهم درصد کلیه کسانى‏که حق رأى داشتند به آن رأى مثبت دادند.» از دید ما قانون اساسى باید با این اصل شروع مى‏شد که معین کند این قانون اساسى براى چه طرز حکومتى است و به چه دلیل طرز حکومت و نوع حکومت، جمهورى اسلامى است، و دلیل التزام این مجلس و کارهاى آینده آن این است که این نظام ثمره انقلاب خونین مردم ما مى‏باشد و در آرمان‏ها و عقاید ملت ما ریشه دارد. این دلیل اول آن است. همچنین خون‏بهاى شهیدان فراوان و عزیز و آسیب‏دیدگان فراوان و ثمره رنج‏ها و تلاش‏هاى مداوم یک ملت ستم دیده محروم زیر فشار است که مبارزه و فداکارى‏هایش سابقه‏اى بس دیرینه دارد. و مرحله نهائیش در سال‏هاى اخیر از پانزده خرداد ماه یکهزار و سیصد و چهل و دو تاکنون شکل و اسلوب ویژه برجسته خودش را داشته و تجلى‏
__________________________________________________
 (*). در جلسه شصت و هفتم مجلس بررسى نهایى قانون اساسى که در روز بیست و چهارم آبان ماه 1358 تشکیل گردید با توجه به فصل‏بندى که انجام شده شماره اصول تغییر یافت و براى انطباق مطالب صورت مشروح مذاکرات با شماره جدید اصول، جلو هر اصل داخل پرانتز شماره تصویب نهایى آن گذارده شد فى المثل 1/ 13 مندرج در صورت جلسات در تصویب نهایى با عنوان اصل چهاردهم منعکس است که در مقابل داخل پرانتز ذکر شده (اصل چهاردهم).
</section>
<section type="page" number="197">
نهاییش در حالت انقلابى گسترده دو سال اخیر بوه است. این سند اول اصالت نظام جمهورى اسلامى است. سند دوم که در حقیقت همان تجلى آمارى سند اول است، آراء ملت ایران در همه‏پرسى دهم و یازدهم فروردین ماه امسال است. این توضیحى است که درباره اصل اول مى‏توانم خدمتتان عرض کنم. اگر سؤالى در این زمینه بود لازم شد از طرف گروه ما جواب داده شود، بنده جواب خواهم داد. والسلام.
رئیس- بنده اول براى خودم نوبت گرفته‏ام و بعد هم آقاى هاشمى‏نژاد نوبت سخن گقتن خواسته‏اند.
صافى- پیشنهادهاى گروه‏هاى دیگر را هم توزیع کنید یا بفرمایید توضیح بدهند.
دکتر بهشتى- همه متن‏هایى که از طرف مردم، و از طرف دوستان و گروه‏هاى دیگر براى قانون اساسى تهیه شده بود، در مرحله نهایى هم مورد بررسى قرار گرفت و سرانجام در این گروه به عنوان تصمیم نهایى به صورت پیشنهاد در آمد که ملاحظه مى‏فرمایید.
رئیس- در گروه ما یک مسأله‏اى عنوان شد که اگر نظر اکثریت هم نبود ولى آن را عوض مى‏کنم. در همه‏پرسى که در دهم و یازدهم فروردین ماه انجام شد مجموع کسانى‏که حق رأى داشتند و به جمهورى اسلامى رأى دادند نود و هشت و دو دهم درصد بود، ولى یک نکته دیگر هست و آن این‏که ما در وضع ایران خودمان مى‏دانیم که تاکنون سابقه نداشت تمام مراجع تقلید و بزرگان دینى در انتخابات شرکت کرده باشند. یعنى این اولین مرتبه‏اى بود که تمام مراجع بزرگ تقلید و علماى اعلام در انتخابات شرکت کردند، مراجع بزرگ تقلید قم و حضرت امام خمینى و حتى مراجع نجف و مراجع مشهد و علماى شهرستان‏ها همه، در همه‏پرسى شرکت کردند، و رأى مثبت داند. بنابراین براى تثبیت این رفراندوم و براى این‏که پنجاه سال، صد سال دیگر مردم متوجه بشوند که یک همه‏پرسى همگانى در ایران انجام گرفته که حتى مراجع تقلید و بزرگان دینى و مذهبى در آن شرکت کرده‏اند و به آن رأى مثبت داده‏اند و در حقیقت این هم صحه گذاشتن روى انتخابات و آراء عمومى و تثبیت آراء عمومى است و هم آن را محکم مى‏کند، لذا ما نظرمان این بود که وقتى مى‏گوییم با نظر اکثریت نود و هشت و دو دهم درصد کلیه کسانى‏که حق رأى داشتند بنویسیم «و نیز آراء مثبت همه مراجع تقلید، تصویب گشت». یعنى در حقیقت عبارتى گنجانده شود تا معلوم گردد مراجع هم در این رفراندوم شرکت داشته‏اند. حالا هر طور صلاح مى‏دانید عبارتش نوشته شود. همان‏طورى که عرض کردم حالا این مسأله براى ما روشن است ولى در آینده یعنى بیست سال، سى سال دیگر براى نسل‏هاى آینده معلوم نیست. اما اگر در قانون اساسى این موضوع ثبت شود، سند زنده‏اى است براى مشروعیت و تثبیت رفراندوم، این نظرى است که بسیارى ار رفقاى ما داشتند و من هم همین نظر را دارم. حالا بسته به نظر و رأى آقایان است. آقاى هاشمى‏نژاد فرمایشى دارید بفرمایید.
هاشمى‏نژاد- عرض من هم همین بود که شما فرمودید. به همان علت که نود و هشت و دو دهم درصد ذکر کرده‏اید و به همان علت که پشت سرش اضافه کردید نود و نه درصد کسانى‏که حق رأى داشتند به آن رأى مثبت دادند، پس باید این موضوع هم روشن شود به نحوى در متن اصل اول تصریح گردد.
رئیس- آقاى مکارم فرمایشى دارید؟
مکارم شیرازى- بسم الله الرحمن الرحیم. یک برنامه تنظیم شده بود براى کار جلسات‏
</section>
<section type="page" number="198">
عمومى، و مطابق آیین این برنامه مثل این‏که به هم خورده است. بنا بود نظرات همه گروه‏ها درباره هر اصلى به شوراى هماهنگى داده شود و همه آنها چاپ شود، و در اختیار همه قرار بگیرد. مثلا درباره همین اصل اول گرچه بحث زیادى نداریم ولى هر گروهى نظرى داده است. الان حتى خود گروه‏ها متن نظر خودشان را در دست ندارند، چون یک نسخه بوده و این یک نسخه را هم به شوراى هماهنگى داده‏اند. برنامه این بود که شوراى هماهنگى همه اینها را بررسى کند. اگر تفاوت‏ها جزئى است ادغام کند و اگر تفاوت کلى است جدا جدا آنها را چاپ کند. یعنى الان درباره اصل اول، هفت نظر جلوى روى آقایان باشد. گرچه متنى که پیشنهاد مى‏شود، به تناسب گروه، از گروه اول است ولى بقیه هم جلوى رویمان باشد، تا با هم مقایسه کنیم و بتوانیم پیشنهاد بدهیم. ولى مثل این‏که هیأت رئیسه در کار دوستان ما یعنى گرو هماهنگى دخالت کرده‏اند، و فقط یک متن را چاپ کرده‏اند و به دست ما داده‏اند. من خواهش مى‏کنم این برنامه را به عهده شوراى هماهنگى بگذارند و ما که هر روز با رفقائمان جلسه داریم، اینها را آماده کنیم و قبل از وقت در اختیار آقایان قرار مى‏دهیم که همه آقایان نظر همه گروه‏ها را در مقابل چشم داشته باشند ولو متنى که پیشنهاد مى‏شود یکى باشد. آیین‏نامه هم همین را تصویب کرده و برنامه هم همین است. حالا امروز چون هنوز چاپ نشده ناچاریم براساس مصوباتى که خودمان در گروه‏ها داشتیم و در ذهنمان باقى مانده بحث کنیم. دوستان ما در گروه دوم درباره این اصل دو سه جمله یا دو سه کلمه اضافه کرده‏اند. یکى در اول اصل، به عبارت «حکومت ایران» یک کلمه «نوع» اضافه شده است، یعنى نوع حکومت ایران جمهورى اسلامى است، چون بحث درباره نوع حکومت است. همین‏طور اگر گفته شود حکومت ایران جمهورى اسلامى است، مختصرى گنگ است اگر بگوییم نوع حکومت ایران، جمهورى اسلامى است روشن‏تر مى‏شود. و پیشنهادى هم که جناب آقاى منتظرى دادند ما به این صورت تصویب کردیم که در آخر این اصل اضافه شود: «و مورد تصویب همه مراجع دینى وقت نیز قرار گرفت» بنابراین همان‏طور که اشاره کرده‏اند سابقه نداشته است که همه مراجع و حتى یکى از مراجع در گذشته، در انتخابات شرکت کنند ولى در این رفراندوم شرکت کرده‏اند و این کار پایه این قانون اساسى را محکم مى‏کند و بسیار به جا است. چون آن عبارت خدمت آقایان نیست، من بار دیگر تکرار مى‏کنم: «و مورد تصویب همه مراجع دینى وقت نیز قرار گرفت» و یک پیشنهاد هم در مورد کلمه «روزها» است که اضافه شده است: «روزهاى یازدهم و دوازدهم فروردین ماه الخ ...»
چون جمله براى بعضى‏ها گنگ بود، گفتند اگر کلمه «روزها» را اضافه کنیم دیگر هیچ اشکالى نخواهد داشت. این پیشنهادى بود که دوستان ما داشتند. عرض دیگرى ندارم.
رئیس- آقاى بنى‏صدر بفرمایید.
بنى‏صدر- عرض کنم من موافقم که پیشنهادهاى آقاى منتظرى در قانون اساسى بیاید، ولى این‏که رأى مخفى بوده است. چگونه احراز کردیم که همه مراجع موافق بوده‏اند؟ مگر این‏که اعلام کرده باشند. اگر اعلام کرده‏اند، خیلى خوبست که در این اصل گنجانده شود که مورد تصویب همه مراجع دینى قرار گرفت. این راجع به آن پیشنهادم راجع به کار کمیسیون‏ها یا این گروه‏ها به نظر مى‏رسد که از ابتدا یک آشفتگى کلى وجود داشته است. براى این‏که حدود کار را شوراى هماهنگى مشخص نکرده است، اقتصاد و مالیه و سیاست خارجى و اینها را خودمان‏
</section>
<section type="page" number="199">
از قانون اساسى استخراج کردیم که بیست و شش اصل شد و به اینها رسیدگى کردیم. بعد معلوم شد کمیسیون‏هاى دیگرى هم به علت کارشان هر کدام آن اصول را جزء کار خودشان قرار داده‏اند و ما هنوز نمى‏دانیم آن تعداد اصولى را که ما تصویب کردیم، دیگران راجع به آن چه اظهار نظرى کرده‏اند، چون دو مرتبه به کمیسیون ما برنگشت که بدانیم چه تغییراتى در کمیسیون‏هاى دیگر داده شده است. اگر هم برگشته به صورتى است که تطبیقش کار ساده‏اى نیست. بنابراین بهتر است که هیأت رئیسه در امورى که اختیار ندارند، دخالت نکنند و لطف کنند و بگذارند در اختیار همان شوراى هماهنگى و شوراى هماهنگى صبح‏ها کارشان را به این موضوع اختصاص بدهند و در کمیسیون‏هاى دیگر شرکت بفرمایند و ما دقیقاً بدانیم که این اصولى که توزیع شده است راجع به همان موضوعى است که ما تصمیم گرفته‏ایم، یا چیز دیگرى است و به صورت دیگرى نوشته شده است. ممکن است نظرات متفاوت باشد و مثلا هفت نظر باشد. ما قبلا باید این هفت مورد را دیده باشیم و از آنها مطلع باشیم و بعد بیاییم به این مجلس. این بود عرض من.
رئیس- آقایان بنى‏صدر و مکارم راجع به هیأت رئیسه صحبت کردند. ناچارم بگویم من که عضو هیأت رئیسه هستم، یاد ندارم که در کار شوراى هماهنگى دخالت کرده باشم یا گفته باشم که نظرات گروه‏ها را چاپ نکنند و در اختیار افراد نگذارند. شاید وقت کم بوده است و شاید شوراى هماهنگى فرصت نکرده‏اند که این کار را بکنند. آقاى بهشتى توضیحى دارید بفرمایید.
دکتر بهشتى- خدمت برادرمان آقاى مکارم و همه نمایندگان محترم عرض مى‏کنم کارى را که هیأت رئیسه انجام داده است، همان کارى است که آقایان در اختیارش قرار داده‏اید. یعنى تهیه دستور جلسه مجلس، در آیین‏نامه مجلس هم ذکر شده است که این کار به عهده هیأت رئیسه است و در کار آقایان هم هیچ دخالتى نشده است.
رئیس- آقاى مکارم بفرمایید.
مکارم شیرازى- ما نظر بسیارى از گروه‏ها را دادیم به دبیرخانه و از طرف دبیرخانه به ما گفته شد که هیأت رئیسه این نظرات را از ما گرفته و گفته‏اند که چاپ نکنید. گویا یک سوء تفاهمى شده است.
رئیس- در مورد کلمه «نوع» که آقایان اشاره فرمودند در جلسه کمیسیون در این مورد صحبت شد گفتیم اگر بگوییم «نوع حکومت جمهورى اسلامى است» این بیشتر جنبه اخبارى دارد. روى این اصل لزومى ندارد و شاید مضر هم باشد، براى این‏که به عبارت، جنبه اخبارى مى‏دهد در صورتى که اصل و قانون بیشتر باید جنبه انشایى داشته باشد. وقتى مى‏گوییم حکومت ایران جمهورى اسلامى است، یعنى باید جمهورى اسلامى باشد و براساس جمهورى اسلامى عمل شود. روى این اصل «نوع» را حذف کردیم. در مورد روزهاى دهم و یازدهم بعضى آقایان اصرار دارند که «روزها» گذاشته شود ضررى ندارد، اگرچه معلوم است که شب هیچ وقت همه‏پرسى نمى‏شود. همچنین در مورد گذاشتن «آراء مثبت همه مراجع تقلید» آقاى رحمانى پیشنهاد کرده‏اند که بنویسید که همه مراجع تقلید هم در انتخابات شرکت کردند. آقاى دکتر بهشتى توضیح بفرمایید.
دکتر بهشتى- راجع به حذف کلمه «نوع» عرض کنم پیشنهادهاى متعددى هم از
</section>
<section type="page" number="200">
خارج رسیده بود و برداشت گروه هم این بود که لزومى ندارد و خیلى قاطع‏تر، این است که بنویسیم حکومت ایران جمهورى اسلامى است و هیچ نوع کمبودى هم به نظر ما نرسید. در مورد اضافه کردن کلمه «روزها» ما فکر کردیم که تا آنجا که امکان دارد، از به کار بردن کلمات غیر لازم خوددارى کنیم، تا متن تا آنجا که مى‏شود کوتاه و ساده باشد. در مورد رأى مراجع تقلید نظر گروه این بود که این موضوع اگر در مقدمه بیاید بهتر است چون مى‏شود آن را هم با یک جملاتى پرورش داد البته هر رأیى که جلسه عمومى بدهد همان رأى نهایى خواهد بود.
رئیس- آقاى کیاوش بفرمایید.
کیاوش- براى اتصال و پیوند ناگسستنى این جمهورى اسلامى با جماهیرى که در تاریخ با خط سیر حرکت خواهند کرد، پیشنهاد مى‏کنم بعد از جمله «حکومت جمهورى اسلامى» اضافه شود «تا واحدى از جماهیر متحده اسلامى باشد».
رئیس- دکتر نوربخش بفرمایید.
دکتر نوربخش- عرض کنم که قبلا قرار بود که ما پیش‏نویس قانون اساسى را ملاک کارمان قرار بدهیم یا پیش‏نویس‏هاى دیگر را یعنى هر کدام از کمیسیون‏ها در انتخاب آن آزاد باشند. حالا متن گزارش گروه اول مورد بررسى قرار مى‏گرفت. خواستم ببینم قبل از ورود در شور گزارش گروه اول، آیا نمایندگان ترجیح مى‏دهند روى متن پیشنهادى این گروه کار کنند، یا روى متن پیشنهادى پیش‏نویس قانون اساسى اول؟ یعنى قبلا باید ببینیم وارد کدام متن بشویم.
رئیس- آقاى غفورى بفرمایید.
دکتر غفورى- بسم الله الرحمن الرحیم. من خواستم دو سه نکته را به طور خلاصه اشاره کنم که برادران آقایان بنى‏صدر و مکارم صحبت کردند. راجع به مسؤولیتى که شوراى هماهنگى دارد که باید رعایت امانت بشود در اظهار نظرى که گروه‏ها مى‏کنند، عرض کنم که اعتقاد دیرینه ملت ایران حکومت حق و عدل است، باید این موضوع حق و عدل را از خودمان شروع کنیم و تمام لحظاتمان اسلامى باشد و امیدوارم که این طور باشد. راجع به این متن بعضى از نظرها این بود که طبیعت قانون اساسى این است که به خصوصیات بپردازد ولى به خاطر اهمیتى که مسأله دارد این جریان آمارى که داده شده و مسائلى که هست، حکایت مى‏کند از علاقه قبلى ملت ایران و ما مى‏توانیم اظهار نظر کنیم که این آمار باشد ولى من نظر همه را با نهایت دقت به مسائل جلب مى‏کنم. این جمله آخرى که اصل اول دارد که با «اکثریت نود و هشت و دو دهم درصد کلیه کسانى‏که حق رأى داشتند» ممکن است عده‏اى بگویند مگر شما علم غیب داشتید که چه اشخاصى حق رأى داشتند؟ یا باید بگوییم طبق آمار رسمى حق رأى داشتند یا باید بنویسیم رأى داده‏اند یعنى در رأى شرکت کرده‏اند. ما باید نشان بدهیم که حرف بى‏خود نمى‏زنیم و هر چه مى‏گوییم صحیح است و جوابش را هم داشته باشیم.
رئیس- آقاى بهشتى بفرمایید.
دکتر بهشتى- در مورد تذکر برادرمان آقاى کیاوش عرض کنم و قبلا هم گفته شد که این موضوع در فول دیگر هم آمده است که «جمهورى اسلامى جزئى از کل بزرگ امت اسلام است».
کیاوش- منظورم این است که در اولین جمله آورده شود.
دکتر بهشتى- در مورد فرمایش برادرمان آقاى نوربخش توضیح بدهم در آیین‏نامه هم‏
</section>
<section type="page" number="201">
پیش‏بینى کرده‏ایم که به جاى هر متن خاصى، متنى را که هر گروهى تنظیم مى‏کند مورد بررسى قرار مى‏دهیم. مثلا اصولى را که گروه اول موظف است بررسى کند، متن گروه اول در جلسه عمومى مورد بررسى قرار مى‏گیرد، اصولى را که گروه دوم موظف است بررسى کند، متن گروه دوم در جلسه عمومى مورد بررسى قرار مى‏گیرد و الى آخر. البته متن گروه‏ها در اختیار هیأت رئیسه قرار مى‏گیرد و هیأت رئیسه در دستور کار مجلس قرار مى‏دهد. بنابراین کارى که انجام گرفته بر طبق آیین‏نامه بوده و قابل برگشت نیست. در مورد تذکر برادرمان آقاى غفورى یادداشت هم خدمتشان داده بودم که این نود و هشت و دو دهم درصد کسانى هستند که بر طبق پیش‏بینى آمارى حق رأى داشتند، نه کسانى‏که در رأى دادن شرکت کردند. چون حدود یک درصد، کسانى هستند که در رأى گیرى شرکت نکردند، نمى‏توانیم بگوییم نود و هشت و دو دهم درصد آنها که رأى دادند. چون درست نیست نمى‏توانیم بگوییم نود و هشت و دو دهم درصد کسانى‏که بر طبق آمار حق رأى داشتند.
دکتر غفورى- بر طبق آمار اضافه شود.
دکتر بهشتى- پس پیشنهاد شما این است که «بر طبق آمار» اضافه شود.
دکتر غفورى- اگر آمارى وجود داشته باشد.
رئیس- چون رأى مخفى گرفته مى‏شود توضیح دیگر لازم نیست. آقاى فاتحى بفرمایید.
فاتحى- بسم الله الرحمن الرحیم. موضوعى که به نظر من توجه به آن لازم است و جواب برادر بنى‏صدر هم واقع مى‏شود این است که ایشان اعتراض کردند که ما علم غیب نداشتیم که مراجع رأیشان مثبت بوده، باید عرض کنم که همه مراجع در اعلامیه‏هاى جداگانه‏اى اعلام کردند که ما به جمهورى اسلامى رأى مثبت مى‏دهیم و اما موضوع دیگر راجع به این است که در اینجا به نظر من از کلیه کسانى‏که حق رأى داشتند و رأى مثبت دادند، یعنى این بیست و دو میلیون نفر ذکر شود. چون الان ما که در متن انقلاب هستیم عظمت و بزرگى آن را درک مى‏کنیم و باید این عظمت را به نسل‏هاى بعد منتقل کنیم، باید این توجه را به نسل‏هاى آینده بدهیم که از سى و پنج میلیون جمعیت ایران بیست و دو میلیونش با اشتیاق در پاى صندوق‏هاى رأى حاضر شدند و به نداى رهبرشان لبیک گفتند و این سندى است که تثبیت مى‏کند جمهورى اسلامى ما را، پس تذکر این مسأله براى نسل‏هاى بعد لازم است.
رئیس- آقاى طاهرى خرم‏آبادى پیشنهاد داده‏اند آنجا که نوشته شده «به رهبرى امام خمینى» نوشته شود «مرجع عالى‏قدر شیعه آیت الله العظمى امام خمینى» پیشنهاد دیگرى است از آقاى ربانى املشى که نوشته‏اند: «1- به جاى حکومت حق و عدل قرآن بهتر است گفته شود حکومت حق و عدل اسلامى تا مشخص باشد که سنت و سیره پیشوایان دخیل در شناخت عدل اسلامى است. 2- بهتر است به جاى «رهبرى امام خمینى» جمله «به رهبرى مرجع عالى‏قدر تقلید آیت الله العظمى امام خمینى» اضافه شود. 3- کلمه «روز» را اضافه نمایید». آقاى فاتحى بفرمایید.
فاتحى- با توجهى که آقاى حایرى دادند که چون اساس این مجلس بر صدق است و جزئیات گفتارى که در اینجا بیان مى‏شود باید کاملا بر صدق استوار باشد، خواستم توضیح بدهم که مقصود من از تمام مراجع، آن مراجع معروفى بودند که در قم بودند. وقتى آن سه مرجع بزرگ نظراتشان را کتباً اعلام داشته‏اند. بعضى از مراجع هم هستند که نظراتشان به دست ما نرسیده است.
</section>
<section type="page" number="202">
رئیس- ى ک تذکر لازم است، البته آقایان توجه دارند و امیدوارم در رسانه‏هاى عمومى منعکس بشود و آن این است که مجموع نمایندگان مجلس خبرگان هفتاد و سه نفر است. یک نفر که اصلا غایب است که اسمش را هم نیاوریم بهتر است. بنابراین ایشان مستثناى منقطع هستند. پس مجموع نمایندگان مى‏شود هفتاد و دو نفر و از هفتاد و دو نفر نمایندگان محترم، الان هفتاد نفرشان در جلسه حاضرند ولى متأسفانه در خارج منعکس شده است که از هفتاد و دو نفر نمایندگان چهل نفر بیشتر در جلسه حاضر نمى‏شوند که این دروغ و تهمتى است، زیرا آقایان بحمدالله همه وقت سر وقت معین حاضر مى‏شند و همه در کمیسیون‏ها شرکت مى‏کنند، الان هم که جلسه عمومى و علنى است از هفتاد و دو نفر، هفتاد نفر حاضر هستند. آقاى بهشتى بفرمایید.
دکتر بهشتى- راجع به مسأله آمار بیست و دو میلیون توجه دارند که آن‏چه عظمت رأى گیرى را در دنیا نشان مى‏دهد درصد است چون باید بگوییم از سى و پنج میلیون و هفتصد و پنجاه و دو هزار و سیصد و چهل و دو نفر، بیست میلیون و اندى رأى دادند واین معنى را مى‏رساند که یک چیزى را باید اضافه کنیم و حال آن‏که در دنیا عظمت انتخابات را به این مى‏دانند که درصد کسانى‏که حق رأى دارند یعنى آنهایى که حق رأى دارند و شرکت مى‏کنند، چند درصدشان رأى مثبت مى‏دهند؟ پس بنابراین از همه کسانی که طبق آمار رسمى حق رأى داشتند نود و هشت و دو دهم درصد رأى مثبت دادند و این بالاترین رقم براى نشان دادن عظمت رفراندوم است.
رئیس- الان از هفتاد و دو نفر، هفتاد و یک نفر در جلسه حاضر هستند و یک نفر غایب داریم. اگر اجازه مى‏فرمایید به یک یک مواد رأى بگبریم و خیلى معطل نشویم، آقاى مکارم فرمایشى دارید بفرمایید.
مکارم شیرازى- ى ک تذکر براى نحوه قرار رأى گرفتن است، اگر بخواهیم به این جزئیات یکى یکى رأى کتبى بگیریم، نمى‏شود. مثلا کلمه روز و امثال اینها را با قیام وقعود رأى بگیرید و بعد براى این‏که اهمیت و اصالت کار از بین نرود طبق آیین‏نامه بر این آرایى که با قیام و قعود مشخص شد یک جا رأى مخفى و کتبى گرفته شود، چون رأى کتبى سند و قانون اساسى مملکت است و آیین‏نامه هم همین‏طور پیش‏بینى کرده است البته جزئیاتش را مى‏شود با قیام و قعود رأى بگیرید.
رئیس- در آیین‏نامه هم نوشته شده «در صورتى که لازم بدانند» مطلق نیست.
مکارم شیرازى- به هر حال اهمیت کار ایجاب مى‏کند که رأى کتبى گرفته شود.
رئیس- پس موارد اختلاف روشن شد، حالا لفظ «نوع» حکومت حق و عدل اسلامى لازمست یا نه؟ و روزهاى دهم و یازدهم مى‏خواهد یا نه؟ و یا رهبرى مرجع عالى‏قدر تقلید آیت الله العظمى امام خمینى لازم است یا نه؟ چهارم این‏که آیا آراء مثبت همه مراجع تقلید، یا شرکت مراجع یا اصولا همه مراجع تقلید؟ آقاى بهشتى بفرمایید.
دکتر بهشتى- من تذکرى که به دوستان مى‏دهم این است که کیفیت رأى گیرى در آیین‏نامه هست ملاحظه بفرمایید بنده قرائت مى‏کنم:
ماده 42- در جلسات رسمى و عمومى اخذ رأى با قیام و قعود انجام مى‏گیرد.
ماده 43- در صورتى که رئیس جلسه احتمال دهد در رأى گیرى با قیام و قعود یا بلند
</section>
<section type="page" number="203">
کردن دست آزادى کامل رأى‏دهنده تأمین نمى‏شود رأى گیرى با ورقه و به طور مخفى صورت خواهد گرفت.
یعنى منظور از رأى مخفى رأى بى‏نام است، یعنى طبق این آیین‏نامه‏اى که تصویب شده است در مورد اصول قانون اساسى اصولى که با قیام و قعود تصویب مى‏شود باید خیلى کوشا باشیم و اگر در اصلى اختلاف نظر و اظهار نظر زیاد شد و تشخیص بدهیم که رأى گیرى با ورقه مخفى باشد همین‏طور عمل خواهد شد.
رئیس- آقاى بنى‏صدر بفرمایید.
بنى‏صدر- راجع به تصویب مراجع، وقت داریم مى‏شود از نجف هم بپرسید که آیا موافق بودند یا نه؟ اگر همه موافق بودند فایده دارد وگرنه براى ثبت در تاریخ باید تحقیق شود کى بود کى نبود سندیتش هم بیشتر است، آنها هم مثل بقیه ملت رأى دادند، اگر صبر کنیم آراء معلوم شود مطلب بعدى را مطرح مى‏کنیم و به بحثمان ادامه مى‏دهیم و از هیچ کس هم رودربایستى نداریم هرکسى هر رأیى دارد مى‏گوید.
دکتر بهشتى- لطفا آقایان ببینند که در کشوهایى که در جلویشان هست کارت‏هاى سه رنگ هست یا نه؟
طاهرى اصفهانى- چگونه ممکن است با رأى مخفى متن را اصلاح کرد؟ با قیام و قعود باید اصلاح شود و بعد اصلاح شده‏اش را به رأى بگذارید.
دکتر بهشتى- با قیام و قعود اصلاح مى‏کنیم بعد کلا رأى مخفى مى‏گیریم.
هاشمى‏نژاد- لازم نیست از مراجع تقلید نجف سؤال کنیم مراجع مشروع مشخص است.
رئیس- کسانى‏که موافق‏اند لفظ «نوع» اضافه شود قیام بفرمایند (عده کمى برخاستند) رد شد، مسأله دیگر «حکومت حق و عدل اسلامى» است، کسانى‏که موافق‏اند به جاى «قرآن» «اسلامى» بنویسیم قیام کنند (عده کمى برخاستند) رد شد. حالا به رهبرى مرجع عالى‏قدر تقلید آیت الله العظمى امام خمینى، پیشنهاد این است که بنویسیم «به رهبرى مرجع عالى‏قدر تقلید آیت الله العظمى امام خمینى» یا «حضرت آیت الله العظمى امام خمینى» کسانى‏که نظرشان این است که بنویسیم «مرجع عالى‏قدر امام خمینى» قیام بفرمایند (عده کمى برخاستند) رد شد. حالا به «آیت الله العظمى» رأى مى‏گیریم موافقین قیام بفرمایند (عده کمى برخاستند) رد شد.
حجتى- اسم کامل ایشان حاج آقا روح الله موسوى الخمینى را بنویسید.
طاهرى اصفهانى- چرا رد شد؟
رئیس- دو سوم کامل رأى ندادند.
ربانى رانکوهى- در مورد جزئیات که نگفته‏اند دو سوم.
دکتر بهشتى- در مورد کلیه اصول قانون اساسى باید دو سوم باشد یعنى حداقل چهل و نه رأى است.
رئیس- لفظ «امام» همه آنهایى را که شما مى‏خواهید در آن هست، حالا کسانى‏که با لفظ «روز» یعنى «همه‏پرسى روزهاى دهم و یازدهم» موافق‏اند قیام فرمایند (عده کمى برخاستند) رد شد.
مکارم شیرازى- در اینجا منظور از «روزها» در مقابل «شب‏ها» نیست بلکه دهم و یازدهم همه‏پرسى دهمین یا یازدهمین مرتبه نیست.
</section>
<section type="page" number="204">
رئیس- حالا قسمت آخر آیا اصلا اسم مراجع تقلید نوشته شود یا نه؟ و از نجف هم آیت الله نورى رأى مثبت دادند. آن وقت بنویسیم «آراء مثبت مراجع تقلید» یا بگوییم «شرکت مراجع تقلید» یا اصلا اسم نیاوریم و بگوییم «اکثریت قاطع مراجع تقلید».
حایرى- اکثریت قاطع مراجع تقلید خوب است.
بنى‏صدر- اگر هم باشند تأییدى است اگر بنویسید اکثریت بعد مى‏گویند اقلیتى هم مخالف بوده‏اند و این صحیح نیست.
رئیس- اگر بنویسیم اکثریت قاطع مراجع تقلید دیگر ابهامى ندارد یعنى اقلیت نتوانسته‏اند شرکت کنند.
موسوى- مفهومش این است که اقلیتى با جمهورى اسلامى مخالف بوده‏اند.
خانم گرجى- فقط شرکت کافیست، براى این‏که شرعى بودن را تأیید مى‏کند.
موسوى جزایرى- اصلا ذکرى از مراجع تقلید نشود و در مقدمه اشاره بکنید. کلمه اکثریت خیلى مضر است چون ممکن است فکر بشود که اقلیتى بوده که شرکت نکرده‏اند و مخالف بوده‏اند در حالى که این‏طور نیست و عده‏اى مریض بوده‏اند و شرکت نکرده‏اند.
میرمرادزهى- اگر هر فردى از مملکت یک رأى دارد و مساوى هم هست، ذکر نود و هشت و دو دهم درصد کافى است ولى اگر براى مراجع تقلید ارزش بیشترى از نظر رأى دادن قائل هستید با توجه به این‏که اگر چند نفر از مراجع تقلید شرکت نمى‏کردند و نود و هشت و دو دهم درصد مردم رأى مى‏دادند شما به این رأى اعتقاد نداشتید؟
هاشمى‏نژاد- آنجا که انقلاب مطرح است و نقش روحانیت مطرح است و کوشش آنها و تهییج مردم مطرح است و فتواى یک رهبر مطرح است، آن وقت مسأله مرجع هم مطرح است. مسأله این است که ملت از اول انقلاب تا آخر، دوش به دوش مراجع آمده و با هم کار کرده‏اند و هر یک از مراجع تقلید با یک اعلامیه تمام نیرو را مى‏تواند بسیج کند، بنابراین نباید نوشت اکثریت، مرقوم بفرمایید «مراجع تقلید» و رأى بگیرید تا نتیجه مشخص بشود.
رئیس- ما نمى‏خواهیم بگوییم که یک نفر مرجع رأیش چند تا حساب مى‏شود، این یک واقعیتى است در کشور ما و ما مى‏دانیم که در مملکت ما سال‏ها تضادى بین روحانیت و مراجع تقلید و مردمى که مقید بودند به اسلام و متدین بودند، آنها در یک صف بودند و دولت و حکومت و آنهایى که وابسته به حکومت بودند هم در صف دیگر، و یک تضادى دیده مى‏شد که بحمدالله این تضاد برطرف شد و امیدوارم در آینده به طور کلى این تضاد وجود نداشته باشد و دولت، دولت اسلام باشد و همه مردم و همه مراجع تقلید حامى دولت باشند و متحد باشند با دولت. ما مى‏خواهیم بفهمانیم که مراجع تقلیدى که مرجع بودند، همه مردم به آنها توجه داشتند و روى همین اصل مردم قبلا سراغ انتخابات نمى‏رفتند چون انتخابات را وابسته به دستگاه حکومت فاسد مى‏دانستند و حالا همه آنها که علاقه‏مند به مراجع بودند و در انتخابات و رفراندوم شرکت نمى‏کردند، خوشبختانه در این رفراندوم شرکت کردند و خود مراجع هم شرکت کردند و تثبیت شد. بنابراین وحدت روحانیت و حکومت و ملت و این‏که همه در یک صف حرکت مى‏کنند، این یک واقیعت است و مى‏خواهیم این واقیعت را منعکس کنیم.
موسوى اردبیلى- بحث اساسى نیست که این همه صحبت مى‏کنید.
طاهرى اصفهانى- جناب آقاى رئیس، تقاضا مى‏کنم شما خودتان هم براى صحبت کردن‏
</section>
<section type="page" number="205">
وقت بگیرید.
رئیس- وقت گرفته بودم.
طاهرى اصفهانى- این‏که مى‏فرمایند یک مرجع تقلید رأیش با دیگران فرق مى‏کند باید عرض بکنم که رأى، رأى است و فرق ندارد ولى شما و من فقط به نداى زعیم عالى‏قدر رأى دادیم و الا جرأت نمى‏کردیم سرمان را از رختخواب بیرون بیاوریم. ولى در مورد پیشنهاد باید نوشته شود همه مراجع، و مراجع جمع است بنابراین به دو نفر و پنج نفر و شش نفر صدق مى‏کند و حتماً این مقدار در ایران و خارج از ایران به جمهورى اسلامى رأى داده‏اند.
ربانى شیرازى- اگر بخواهیم بنویسیم رأى دادند، این اشکالات پیش مى‏آید در صورتى که ما مى‏دانیم که حکومت اسلامى مورد تأیید تمام مردم بوده است، پس آنجایى که «به رهبرى امام خمینى و تأیید مراجع» نوشته شده آنجا به نظر من یک تأییدى مى‏باشد.
رئیس- پیشنهاد داده‏اند که مذاکرات کافیست.
رحمانى- امام خمینى و مراجع را مقابل هم نمى‏شود قرار داد.
حجتى کرمانى- عرض مى‏کنم مراجعى که رأى داده‏اند، زنده هستند یا مرده‏اند؟ این چه بحثى است که ما مى‏کنیم! آقایانى که حیات دارند ما از ایشان مى‏پرسیم که آیا رأى داده‏اند یا نه و همچنین مى‏پرسیم نسبت به این نوع حکومت نظرتان چیست، همه امضاء مى‏کنند که ما تأیید مى‏کنیم. یقین داریم که هیچ مرجعى نیست که حکومت جمهورى اسلامى را تأیید نکند و حکومت شاه را بخواهد. بنابراین ما معتقدیم که مرجع تقلید چنان‏چه شرکت و یا تأیید او در رأى و در تحکیم جمهورى اسلامى اثر دارد، این حق‏شناسى هم بشود و اشکالى ندارد که اسمشان نیز نوشته شود و امضاء آنها هم باشد و این سندى است براى قانون اساسى.
مشکینى- این مطلبى نیست که این همه کشدار باشد این قدر روى آن ایستادگى نکنید.
رئیس- نظر من با آقاى طاهرى موافق است که بنویسیم «شرکت مراجع تقلید» پس رأى مى‏گیریم.
بنى‏صدر- به «شرکت» رأى مى‏گیرید یا به کلمه «مراجع تقلید»؟ آیا لازم است اسم مراجع تقلید را بیاوریم یا نه؟ اگر رأى مى‏گیرید بنده موافق نیستم.
رئیس- رأى مى‏گیریم به این‏که آیا اسم مراجع تقلید را بیاوریم یا نه. موافقین قیام فرمایند (عده کمى برخاستند) رد شد.
عده‏اى از نمایندگان- چرا رد شد؟
دکتر بهشتى- لااقل آقایان توجه فرمایند کیفیت به رأى گذاشتن‏مان باید بر مبناى آن چیزى باشد که قبلا تصویب کرده‏ایم. گفتیم دو سوم آراء کل نمایندگان یعنى چهل و نه رأى لازم است آراء را شمردیم و به حد دو سوم نرسید. توجه داشته باشید که بارى اصول قانون اساسى رأى دو سوم کل نمایندگان که چهل و نه نفر است باید باشد، بنابراین مورد تصویب قرار نگرفت.
مکارم شیرازى- آیین‏نامه فصلش باز است و گفتیم در مورد جزئیات، چهل و نه رأى لازم نیست، زیرا مشکلاتى را به وجود مى‏آورد، و چون این مشکلى است که تا آخر ادامه دارد، بنا شد که آیین‏نامه بعداً قابل اصلاح باشد.
بنى‏صدر- اگر اینها را هم با چهل و نه رأى تصویب بکنیم آن وقت خودمان هم مى‏افتیم‏
</section>
<section type="page" number="206">
توى دست‏انداز.
رئیس- پس اصل اول به همین ترتیبى مى‏ماند که هست. منتهی پیشنهاد آقاى غفورى را اضافه مى‏کنیم که شامل هر دو بشود یعنى قبل از «با اکثریت»، «طبق آمار رسمى» را اضافه مى‏کنیم و رأى مى‏گیریم البته من خودم با این پیشنهاد یعنى «طبق آمار رسمى با اکثریت نود و هشت و دو دهم درصد» موافق نیستم، این دیگر گفتن ندارد. کسانى‏که عقیده‏شان این است که «طبق آمار رسمى» اضافه شود، قیام فرمایند (عده کمى برخاستند) رد شد. پس اصل اول به همین صورت باقى مى‏ماند. آقایان نظرشان را با رأى مخفى راجع به اصل اول بنویسند.
دکتر بهشتى- کسانى‏که با این متن بدون وارد شدن پیشنهادها و اصلاحات موافق‏اند ورقه سفید که رأى مثبت است و کسانى‏که مخالف هستند رأى سبز و کسانى‏که ممتنع هستند کارت زرد رنگ که هر سه را در اختیار دارید، توى گلدان بیندازید.
خامنه‏اى- در یکى از پیش‏نویس‏ها اصولى متناسب با این فصل هست که متأسفانه به وسیله گروه پیش‏بینى نشده است. همچنین مقدارى اصلاحات خدمت آقایان هست که در اصل‏هاى دیگر خواهش مى‏کنم رعایت بفرمایید.
رئیس- پیشنهاد ایشان این است که پیش‏نویس‏هاى مختلف را مورد توجه قرار دهند و در رأى‏گیرى دخالت دهند.
 (در این هنگام اخذ رأى به عمل آمد و نتیجه به شرح زیر اعلام شد.)
رئیس- عده حاضر در جلسه هنگام اخذ رأى هفتاد نفر تعداد کل آراء هفتاد رأى، موافق شصت و چهار رأى، ممتنع سه رأى، مخالف سه رأى. بنابراین اصل اول با شصت و چهار رأى تصویب شد.
مکارم شیرازى- آقاى ناظم‏زاده از دبیرخانه توضیح دادند که هیأت رئیسه پیشنهادها را از ما نخواستند بلکه گروه اول خواستند.
طاهرى اصفهانى- به شکرانه تصویب هر اصل پنج دقیقه تنفس نداریم؟
رئیس- لطفا آقاى ربانى براى قرائت اصل دوم و دفاع از آن تشریف بیاورند.
بنى‏صدر- اصل اول که همه با آن موافق بودیم، تصویبش یک ساعت و نیم طول کشید، به این ترتیب تصویب همه اصول لااقل چند ماه طول مى‏کشد. من پیشنهاد مى‏کنم شوراى هماهنگى دو سه نفر را دعوت کند تا روى این موضوع یک هماهنگى به وجود بیاید.
رئیس- پیشنهاد بسیار خوبى است امیدوارم عملى شود.
ربانى شیرازى- اعوذبالله من الشیطان الرجیم، بسم الله الرحمن الرحیم. در اصل اول که به موقع به تصویب رسید، حکومت ایران جمهورى اسلامى معرفى گردید. در قانون اساسى لازم مى‏بود که این جمهورى اسلامى مورد تعریف واقع بشود و ویژگى‏ها و خصوصیات آن معلوم شود. براى این‏که چه بسا که به واسطه عدم سابقه، چنین جمهورى اسلامى براى دیگران نامأنوس است. جمهورى مطلق براى مردم معروف است که حکمتى است بر پایه جمهور، و جمهور یعنى عموم مردم در آن نقش دارند، در مقام قانون‏گذارى، در مقام رهبرى و در حاکمیتش و امثال آن، ولى این ترکیب براى مردم معروف نیست. مخصوصاً این‏که یک برداشتى هم در اطراف و جوانب مملکت از جمهورى اسلامى بوده است. لازم بود اینجا تشریح بشود که جمهورى اسلامى ما چیست. لذا در اینجا پایه‏هایى براى تدوین جمهورى اسلامى تبیین و تعیین شد. البته مسائل‏
</section>
<section type="page" number="207">
مهمى که در جمهورى نقش برجسته‏اى دارد، روى آنها تکیه گردیده است. در ابتداى اصل دوم گفته شده: جمهورى اسلامى، نظامى است توحیدى، از ویژگى‏هایش این است که توحیدى است منسوب به توحید و بر پایه توحید، یعنى بینشى که در این مکتب است، وحدت جهان، وحدت صانع جهان، وحدت مدیر و مدبّر و رب جهان، وحدت رهبرى مکتب، مراد از توحیدى این است و با این توضیحى که دادم اشکالاتى که شده بود و تذکراتى که داده شده بود که توحیدى چون یک لفظ مشترکى است و برداشت‏هاى مختلفى از آن مى‏شود، مثل لفظ «خلق» پس «توحیدى» نگویید و اسلامى بگویید. با این بیانى که گفتم از آن اشتراک بیرون مى‏آید مخصوصاً بعد تکیه شده است روى این پایه‏ها، و این توحیدى که غیر از آن توحیدى است که منظور فلان جامعه بى‏طبقه است، در اینجا با توضیحاتى که بعد مى‏آید، فردا روشن مى‏شود. حالا چرا بگذاریم الفاظمان را دیگران بربایند؟ چرا بگذاریم دیگران فرهنگ ما را بدزدند و براى معانى دیگر استعمال کنند؟ بهتر است ما جورى توحیدى را تعریف کینم که دیگران نتوانند آن را مورد استعمال و برداشت خود قرار بدهند. پس جمهورى اسلامى نظامى است توحیدى، بر پایه مطالب زیر:
در بعضى کمیسیون‏ها گفته شده بود «بر پایه» درست نیست ولى این پایه یک معناى اعم دارد یعنى از شما در اصول اجتماعى پایه دارید، در مسأله شناخت هم پایه دارید و صحیح این بود که اگر مى‏خواستم بگوییم مثلا بر پایه و هدف و روش زیر، این پایه‏اى که مى‏گوییم مرادمان اصیل دینى نیست، این پایه اعم است بر پایه یک، ایمان به خداى یکتا، ما در دوران اسلامى روى اصول همیشه تکیه کرده‏ایم و آن اصول نقشش شاید در جامعه درست روشن نمى‏بود. یکى از ویژگى‏ها و خصوصیاتى که انقلاب ما داشت این بود که به اصول اسلامى و فرهنگ اسلامى و حتى به الفاظى که ما در طول تاریخ استعمال مى‏کردیم، محتوا بخشید. مدت‏ها ما «لا اله الاالله» مى‏گفتیم، «الله اکبر» مى‏گفتیم و محتواى آن در دست ما نبود، لذا سازندگى هم نداشت ولى در انقلاب ما، فرهنگ ما و الفاظ و اصولى که در آن بود، محتوا پیدا کرد. براى این‏که نقش سازندگیش را به عیان و ملموس دریافت کردیم. مثلا بر پایه ایمان به خداى یکتا که در این مکتب روى آن تکیه شده است که ما باید معتقد باشیم و ایمان داشته باشیم به خداى یکتا، یکتاى در ذات و یکتاى در مقام پرستش و یکتاى در فرماندهى. توحید ذات، توحید عبادت، توحید افعال و توحید حاکمیت و فرماندهى که مى‏دانیم ایمان به خدا با این معانى که گفتم چه نقشى در سازمان جامعه دارد. زیرا در آن جامعه‏اى که تکیه مى‏شود روى فرماندهى واحد حق و خداوند جهان، و حاضر نیست زیر بار فرماندهى سلطه‏جویان و ستمگران و خودکامگان برود، نقش سازنده او به درستى معلوم مى‏شود. «وَ لَقَدْ بَعَثْنَا فىِ کُلِ أُمَّةٍ رَّسُولًا أَنِ اعْبُدُواْ اللَّهَ وَ اجْتَنِبُواْ الطاغوت» این چیزى است که پیامبران الهى همه براى این آمده‏اند. در هر امتى، در هر قومى رسولى آمد، مبعوث شده براى این‏که مردم را وادار کند و براى آنها تبیین کند. نقش الله و نقش طاغوت را «أَنِ اعْبُدُواْ اللَّهَ وَ اجْتَنِبُواْ الطاغوت» پس ایمان به خداى یکتا و عدل او، خداوند تبارک و تعالى در تکوین و در تشریع است. در تکوین یعنى در نظام آفرینش خللى نیست، حکمى ناروا داده نشده است و تفاوتى گذاشته نشده است و تفاوتى گذاشته نشده است و آن‏چه استعداد موجودات جهان اقتضا مى‏کرده است، به آنها داده نشده است. حتى یک نظام همبسته‏اى که یک واحد با همه کسوراتش تشکیل مى‏دهد، بر پایه نظم واحد یعنى عدل در جهان آفرینش و عدل در تشریع مى‏باشد. در مورد قانون گذارى هم ما ایمان داریم که این قوانینى که اسلام براى جهان تشریع کرده است، بر طبق‏
</section>
<section type="page" number="208">
عدالت است و آن‏چه مصلحت جهان و مردم اقتضا مى‏کرده است، در این قانون نهفته است و بر هیچ کس ظلم روا نشده است.
رئیس- آقاى ربانى مختصرتر بفرمایید.
ربانى شیرازى- چاره‏اى نیست «... و عدل او در تکوین و تشریع و اختصاص حاکمیت و تشریع به او» حاکمیت و قانون گذارى به حق تعالى اختصاص دارد.
پایه دوم اعتقاد به وحى الهى و نقش بنیادى آن در بیان قوانین. پایه دوم اعتقاد به وحى الهى است، یعنى مبتنى بر پایه‏اى است که نظام ما را از نظامات دیگر جدا و ممتاز مى‏کند، زیرا نظام‏هاى دیگر بر پایه افکار مردم است و نظرات آنها در تشریع قوانین دخالت دارد، قانون‏گذار آن است ولى در اصل دوم بیان شده است اعتقاد به وحى الهى و نقش بنیادى آن در بیان قوانین.
پایه سوم، اعتقاد به معاد و نقش سازنده آن در تکامل انسان که معاد چه کاربردى در جامعه الهى و توحیدى دارد. سازنده است، انسان را تکامل مى‏بخشد و به او مسؤولیت مى‏دهد یعنى چنان‏چه نقش معاد را برداریم مسؤولیت قابل تبیین نیست، فقط معاد است که مى‏تواند مسؤولیت تبیین کند. لذا در نظام‏هایى که اعتقاد به معاد ندارند، در آنجا تبیین قوانین میسور نمى‏باشد. بنابراین پایه سوم، اعتقاد به معاد و نقش سازنده آن در تکامل انسان و در التزام قلبى و عملى او به احکام و قوانین مى‏باشد. پایه دیگر این اصل «امامت و رهبرى مستمر و نقش اساسى آن در تداوم اسلام انقلابى» است. پایه دیگر «کرامت و ارزش والاى انسان و پرورش گوهر الهى نهفته در او» یعنى دیدى که در جمهورى اسلامى نسبت به انسان وجود دارد، انسان به منزله یک حیوان ابزار است/ از تلقى نشده است بلکه انسان خلاصه موجودات و اشرف موجودات و موجود متکامل طبیعت است و پرورش گوهر الهى نهفته در او، آن چیزى که انسان را به سوى تکامل مى‏کشاند، آن خصلت و ویژگى که در انسان است و در سایر حیوانات و موجودات دیگر نمى‏باشد، آنى که او را مدبر و مدیر جهان طبیعت قرار داده است و ارزش والاى انسان و پرورش گوهر الهى نهفته در او، این هم نظر جمهورى اسلامى راجع به انسان است. اصول اجتماعى دیگرى که در نظام اسلامى اهمیت دارد و قابل ذکر است «آزادى و اختیار انسان در ساختن سرنوشت خویش» است. یک پایه دیگر که پایه‏اى اقتصادى و اجتماعى است «قسط و عدل اجتماعى و اقتصادى و نفى کامل هرگونه ستمگرى و ستمکشى» مى‏باشد یعنى در نظام اسلامى قسط و عدل اجتماعى در تمام شؤون برقرار است و ما مى‏خواهیم این نظام را بیاوریم، براى این‏که قسط و عدل در سراسر جامعه حکم‏فرما شود و انسان‏ها زیربار ستمگرى و ستم‏کشى نروند. «لاتظلمون و لا تظلمون». پایه دیگر، مسؤولیت انسان در این مکتب است که انسان بدون مسؤولیت نیست. مکتبى که انسان مسؤول و متعهد مى‏سازد، مسؤولیت انسان و جهاد او مسؤولیت پویا و دائمى است، یعنى باید جهاد و کوشش کند که خود را متکامل سازد و دیگران را هم به تکامل برساند. پایه دیگر شناخت است که همان‏طور که فرمودند پایه نیست بلکه شناخت است. «اجتهاد انقلابى و پویاى متخصصان در فهم کتاب و سنت» براى تکامل جامعه‏مان، براى این‏که جامعه‏اى متحول و پویا باشد و ایستا نباشد، احتیاج داریم به تداوم اجتهاد، آن هم اجتهاد انقلابى و متحرک و پویا، نه ایستا. ولى اجتهاد انقلابى و پویاى متخصصان، کسانى‏که متخصص هستند در فهم کتاب و سنت، نه این جور که‏
</section>
<section type="page" number="209">
قرآن را بغل دستمان و کتاب لغت را طرف دیگرمان بگذاریم و هى از این به آن مراجعه کنیم و به نظر خودمان اجتهادى با شرایط خودش است و بر پایه تخصص است مقدماتش را انجام داده، ضروریاتش را دریافت کرده و بعد مثل سایر شؤون مثل دکتر در طب، مهندس که تخصصى دارد، در این مسأله نمى‏شود یک نفر کتاب طب را بگذارد بغل دستش و مرضى را مداوا کند، حقوق چطور متخصص دارد؟ حالا اسلام‏شناسى هم تخصص مى‏خواهد، از چه راه؟ از راه کتاب و سنت، قرآن و سیره پیغمبر. پایه دیگر «استفاده کامل از علوم و فنون پیشرفته و تجارب بشرى» است وقتى ما مى‏گوییم مکتب برترى داریم معنایش این نیست که در اجراى امور، دیگر علوم بشرى را نادیده مى‏گیریم، اسلام به ما دستور داده است براى تکامل جامعه‏تان و پیشرفت امور جامعه‏تان از علوم ولو این‏که در جاهاى دیگر باشد و به دست دیگران باشد استفاده کنید. پس ما در راه جمهورى‏مان از علوم بشرى و تجارب سایر امم هم استفاده مى‏کنیم. این پایه‏هایى است که در اصل دوم بیان شده است به عرض رساندم.
صافى- آزادى و اختیار انسان در ساختن سرنوشت خویش، آزادى تشریعى است یا تکوینى؟
ربانى شیرازى- آزادى تشریعى به واسطه همان آزادى تکوینى است.
صافى- حالا کدام است؟
ربانى شیرازى- این اجتماعى است ولى بر پایه همان خصلت طبیعى است.
رئیس- پیشنهادهایى مربوط به این اصل رسیده است که مى‏خوانم:
1- پیشنهاد مى‏شود به جاى «و عدل او در تکوین و تشریع» نوشته شود «و عدل خداوند در عالم هستى».
2- به جاى «اسلام انقلابى»، «انقلابى اسلامى» نوشته شود.
3- بعد از «تجارب بشرى» اضافه شود «بدون وابستگى به عالم شرق وغرب».
4- تبدیل «سنت» به «اخبار».
موسوى تبریزى‏
رئیس- آقاى بنى‏صدر اول نوبت گرفته‏اند، بفرمایید.
بنى‏صدر- اگر بنده بخواهم به همان ترتیب که مخبر محترم گروه راجع به توحید و اصول صحبت کردند، صحبت کنم. خیال مى‏کنم شما دیگر فرصت پیدا نمى‏کنید که امروز به این اصل برسید. بنابراین از آن صرف نظر مى‏کنم و به اشکالاتى که در این اصل است، مى‏پردازم. دیروز که ما این اشکالات را در حضور خود آقاى ربانى بررسى کردیم این مشکلات یادآور شد. البته بعضى از آنها را مورد بررسى و نظر قرار داده‏اند. اما این توضیح که ایشان دادند که روش هم پایه مى‏خواهد، خیلى خوب، پایه روش، پایه روش است و پایه دین، پایه دین است. این دو تا یک نوع پایه نیستند و دلیلى ندارد که شما یک متن بنویسید که در این متن این مسائل در هم و قاطى شود. مى‏توانیدآنها را از هم جدا کنید، دلیل ندارد که چون همه پایه است، پس زیر هم قطار شود. آن پنج پایه اول براى توضیح توحید، بسیار خوبست ولى از آن به بعد به نظر من مى‏رسد که باید هدف و روش را از هم جدا کرد و گفت براساس آن پنج اصل و پایه، با این روش مى‏خواهیم به این هدف معین برسیم و الا فایده این اصل چیست؟ و با این اصل به کجا مى‏خواهید برسید؟ اگر هدف و روش آن معلوم نیست و اینها در عرض همدیگرند، شما مى‏خواهید بکنید و به کجا مى‏خواهید برسید؟ این راجع به آن مسأله که نظر ایشان وارد نیست. در جهان ما، به خصوص که‏
</section>
<section type="page" number="210">
دیگران هم این مسائل را از ما یاد گرفتند. شما هم منطق و هم اصول دارید که هر دو اینها روشن هستند، براى این‏که بتوانید تفقه کنید آن پنج پایه اول جزء اصول دین ما است. پس نظام توحیدى بر آن پایه‏ها قرار مى‏گیرد و بعد هدفش استقرار عدل است و جلوگیرى از ستم و ظلم، روشش هم همین است.
بدین ترتیب همه متوجه مى‏شوند که ما چه مى‏گوییم. ولى این متنى که نوشته‏اید در چند جایش ابهامات اساسى وجود دارد. یکى این‏که عبارت «اعتقاد به وحى الهى و نقش بنیادى آن در میان قوانین» غلط است. (عده‏اى از نمایندگان- نقش بنیادى آن در بیان قوانین) در بیان قوانین هم معنى نمى‏دهد. بلکه مراد شما لابد وضع قوانین بوده است. پس باید نوشت «... و نقش بنیادى آن در وضع قوانین». و اما این‏که مى‏گویید کرامت و ارزش والاى انسانى، این کرامت و آن ارزش چیست؟ در نظر شما ارزش، یک چیزى است و در نظر دیگرى، یک چیز دیگر. اگر منظورتان ارزشى است که فکر مى‏کنید همه مى‏دانند، خوب، آن چیزى را که همه مى‏دانند بنویسید، اگر چیزى است که همه نمى‏دانند و شما مى‏دانید آن‏چه را که مى‏دانید بنویسید. ارزش خودش یک کلمه‏اى است و در جامعه‏شناسى بحث مهمى دارد مثلا «کروات زدن کار خوبى است یا نه؟ در بعضى جوامع ارزش است و در بعضى جوامع ارزش نیست».
ارزش خودبه خود معرف چیزهاى دیگرى است که مصداقش را باید پیدا کنید و بگویید مصداق این ارزشى که بیان مى‏شود کدام است، و الا ارزش والاى انسانى چیست؟ هیچ کس از آن چیزى سر در نمى‏آورد. یا «پرورش گوهر الهى» این دیگر از عبارت قبلى مبهم‏تر است. چون در نظر فلسفه اسکولاستیک «اسپرى» همان خرد یا هوش خلاق است که در وجود انسانى نهفته است و اروپایى‏ها معتقدند که آنها دارند و بقیه انسان‏ها ندارند.
ما هم گوهرداریم. به نظر من این اصول دین ما در هر جزئى از اجزاء عالم وجود دارد، یعنى یک الکترون را هم که شما در نظر بگیرید، هم در آن توحید هست، هم نبوت هست، یعنى در آن نظام و قاعده و قانون و هم امامت یعنى رهبرى به سوى هدف هست، هم عدالت است، هم معاد، پس انسان قدر مسلم یک موجود پنج بعدى است، اگر نگوییم آن چهار بعد دیگر انعکاس بعد اولى است. بنابراین این را هم باید روشن کرد که آیا مرادتان همین اصول است که در انسان گوهر الهى است؟ اگر این‏طور است همین را ذکر کنید تا معلوم شود که این انسان در نظر شما کدام انسان است و انسان را شما چگونه تلقى مى‏کنید. آن خلیفة الله که ما مى‏گوییم و حیوان ابزارساز نمى‏گوییم، به چه معنى مى‏گوییم، تا مردم دنیا بفهمند منظورمان چه است و الا این متن به تنهایى هیچ معنایى در بر ندارد. بعد آمدید گفته‏اید «اجتهاد انقلابى و پویا» از مارکسیسم تا سرمایه‏دارى در آن طرف دنیا، از انواع اسلام‏هایى که ما در قلمرو خودمان داریم، هرجا «انقلابى» یک معنا دارد. چه را شما انقلابى مى‏دانید؟ چون فردا اینها قانون مى‏شود. الان شما دارید قانون مى‏نویسید ولى فردا براى یک به یک اینها یقه ما را مى‏چسبند و هر حرفى بزنیم، مى‏گویند این خلاف قانون اساسى است و این اجتهاد شما انقلابى نیست، انقلابى را هم که شما تعریف نکرده‏اید که چیست، مثلا بنویسید طبق رویه مرسوم. خوب، در نزد حوزه‏هاى علمیه، ما مى‏فهمیم یا نه، طبق رویه مرسوم در دانشگاه‏ها، بسیار خوب مى‏فهمیم. یا این‏که توضیح بدهید که مقصودتان چیست؟ و هیمنطور کلمه «پویا». پویا ترجمه دینامیک است. چون شما خیلى با غرب‏زدگى موافق نیستید من خودم این کلمه را زیاد به کار برده‏ام بعد هم به تدریج‏
</section>
<section type="page" number="211">
به این نتیجه رسیده‏ایم که نه، این متضمن واقعیت توحید نیست و آن را رها کردم. یعنى در این چند ماهه اخیر کار عملى، مرا به این جا رسانید که نه، دینامیک بالاخره برمى‏گردد به تقابل قوا، یعنى برمى‏گردد به همان تضاد، تضاد در دیالکتیک. حالا آیا شما به آن معنى مى‏گویید اجتهاد پویا، یا معنى دیگرى براى این کلمه دارید؟ (ربانى شیرازى- پویا به معنى متحرک در مقابل ایستا است) خوب پس متحرک بنویسید. و یک چیزى بگذارید که ما بفهمیم و روشن‏تر باشد و دقیقا پویا نبوده است. این هم اشکال این عبارت است و اما کمبود آن، ما یک شعارى در انقلاب داشتیم: «استقلال، آزادى، جمهورى اسلامى»، در آن متن پیش‏نویس اصلى این موضوع و معنى رعایت شده بود. شما در اینجا نوشته‏اید «ستمگرى و ستم‏کشى». به اصطلاح اگر آن را به ایدئولوژى‏هاى جدید ببریم و مى‏بینیم با عبارات مارکسیستى خواناتر است. براى این‏که آنها اصل را بر تضاد داخلى مى‏گذارند. آن‏چه در آن پیش‏نویس قبلى آمده بود رساتر است. یعنى «ستمگرى و ستمکشى» را هم در درون مرزها نفى مى‏کرد و هم در بیرون مرزها. در این پیشنهاد، استقلال را نمى‏دانیم در کجا است؟ یک جایى لازم است که باشد، چون در داخل ممکن است شما بتوانید بین زیر سلطه‏ها یک قسطى برقرار کنید. این عبارت را چرا برداشته‏اید؟ چه حاجت بوده که آن را حذف کردید؟ با این‏که ما دیروز هم بررسى کردیم این موضوع را و قید کردیم که مسأله سلطه در جهان، یک مسأله اساسى است. گیرم به این‏که در قرآن ما هم یک فصل وسیعى اختصاص داده به روابط اقوام با هم و سلطه‏گر و زیرسلطه‏اى که در بین اقوام بوده است. داستان فرعون با قوم موسى، یکى از آن داستان‏ها و بسیارى دیگر مانند همین داستان خود پیغمبر اسلام و مبارزه‏اش با اقوام دیگر و یا این وضعیتى که خود ما از آن خارج شده‏ایم، علیه یک رژیم دست نشانده‏اى مبارزه کردیم، اگر ما در این اصل کمترین اشاره‏اى به این مسأله نکنیم که مملکتى بودیم که از طریق رژیم پهلوى زیر سلطه آمریکا و غرب بوده‏ایم و حال از زیر این سلطه با این انقلاب بیرون آمده‏ایم، درست نیست و ظلم بزرگى است به انقلاب ما و خوب نیست به عنوان یادگار ما براى نسل‏هاى فردا. بنابراین این مسأله باید جزء عبارات این اصل گنجانده شد، و یکى از هدف‏هاى ما دسترسى به استقلال کشور باشد، البته استقلال همه جانبه، این هم باید اضافه بشود. حالا این را هرجا دلتان مى‏خواهد بگذارید، اختیار در سرنوشت هم که مى‏فرمایید، ربطى به استقلال همه جانبه در زمینه اقتصادى و اجتماعى و سیاسى و فرهنگى ندارد. در حقوق بشر هم این اختیار سرنوشت را گذاشته‏اند اما هیچ کسى هم بر سرنوشت خود حکم ندارد، چون عملا از جهات دیگر وابسته است. آن استقلال یک مفهوم گسترده‏اى است که ما باید بفهمیم چیست و در همین‏جا تصریح کنیم تا شیرفهم بشویم. حالا این ایراداتش بود و آن هم نقایصش بود که به نظر من رسید اگر اینها قبلا در آن کمیسیونى که عرض کردم رسیدگى مى‏شد اى بسا وقت‏ها اینجا صرف این امور نمى‏شد.
رئیس- متشکرم اینجا دو سه پیشنهاد رسیده یکى این‏که نوشته‏اند در جواب آقاى بنى‏صدر به جاى «ارزش و کرامت» بنویسید «ارزش به خلیفه الهى انسان».
پیشنهاد دیگر مربوط به آقاى رحمانى است راجع به «آزادى و اختیار انسان در ساختن سرنوشت خویش» در این مورد اگر تکوینى باشد که مانعى ندارد ولى اگر تشریعى باشد باید معلوم باشد که مراد از آن جواز اتخاذ هر سبیلى نیست بلکه در حدود «فَمَن شَاءَ فَلْیُؤْمِن وَ مَن شَاءَ
</section>
<section type="page" number="212">
فَلْیَکْفُرْ إِنَّا أَعْتَدْنَا لِلظَّالِمِینَ نَارًا أَحَاطَ بهِمْ سُرَادِقُهَا وَ إِن یَسْتَغِیثُواْ یُغَاثُوا»، «إِنَّا هَدَیْنَاهُ السَّبِیلَ إِمَّا شَاکِرًا وَ إِمَّا کَفُورًا» یا آن‏که اگر سبیل غیر صحیح را اختیار نماید و سرنوشت خود را بد سازد مورد عقاب واقع مى‏شود. آقاى کرمى نوشته‏اند پس از کلمه «حاکمیت کلمه مطلق نوشته شود یعنى «حاکمیت مطلق» بعد از «وحى الهى» نوشته‏اند «وحى الهى خود قانون است نه مبین قوانین» آنجا که دارد «التزام قلبى و عملى او بر احکام و قوانین» ایشان نوشته‏اند بنویسید «احکام و قوانین الهى» یک الهى اضافه کرده‏اند. آنجا که نوشته شده است «امامت» نوشته شود «امامت و رهبرى مرجع دینى» آزادى و اختیار انسان در ساختن سرنوشت خویش با این‏که تکالیف خدا او را محدود ساخته است. اجتهاد انقلابى یعنى چه؟ و ثانیاً تمام افراد، افراد مکلف به اجتهاد نیستند یک چنین چیزى. حالا آقاى بهشتى براى دفاع از اصل دوم اگر مطلبى دارید بفرمایید.
دکتر بهشتى- با تشکر از تذکرات عرض کنم مطالبى را که آقاى بنى‏صدر گفتند توضیح مى‏دهم، آن‏چه در این اصل دوم راجع به پایه ذکر شده است همه اینها پایه است نه هدف، یکى یکى آنهایى را که ایشان قبول کردند عبور مى‏کنم و آنهایى را که قبول نکردند توضیح مى‏دهم، ایمان به خدا پایه است، اعتقاد به تمدن پایه است، رد مى‏شویم، اعتقاد به وحى پایه است رد مى‏شویم، اعتقاد به معاد و اعتقاد به امامت را پذیرفتند رد مى‏شویم، اعتقاد به «کرامت و ارزش والاى انسان و پرورش گوهر الهى نهفته در او» عنایت بفرمایید وقتى مى‏گوییم پایه، یعنى جهان‏بینى، مسأله کرامت و ارزش انسان جزو جهان‏بینى است یعنى ما به انسان با چه دیدى نگاه مى‏کنیم؟ و در مکتبى که در پیکر مادى انسان نفخه روح الهى دمیده انسان را با چه ابعادى مى‏شناسیم؟ و دید ما نسبت به انسان چگونه مطرح است؟ طبعاً این همیشه پایه است اگر عبارتى که اینجا هست وافى نیست، متشکر مى‏شویم که هم جنابعالى و هم همه دوستان همکارى بفرمایند تا عبارتى رساتر بنویسیم. ولى اینجا منظور گروه این است که دید نسبت به انسان و این‏که در وجود او گوهر الهى نهفته است و باید همه نظام‏ها طورى باشد که به پرورش این گوهر الهى کمک کند، منظور این بوده است. راجع به فراز بعدى «آزادى و اختیار انسان در ساختن سرنوشت مویش» مکتب‏ها به انسانها دو گونه مى‏نگرند، انسان مجبور در یک جبر و سرنوشت مادى اجتماعى، اقتصادى یا هر نوع جبر دیگر و انسان آزاد و حدود این آزادى‏ها هم در مکتب‏ها متفاوت است. ما البته از این جهت نخواستیم دودش را روشن کنیم این در شرع مقدس ما مشخص است که آزادى مطلق نیست بلکه از نظر تکوینى آزادى است که در طول اراده خداوند قرار گرفته نه در عرض اراده خداوند ولى به هر حال منظور همان آزادى تکوین است، این پاسخى است به برادرمان آقاى رحمانى و برخى از دوستان دیگر که گفته‏اند این آزادى باید محدود به قوانین و پرهیز از محرمات و پیروى از واجبات باشد نه، منظور همان آزادى در سرنوشت انسان و نقش او در خودسازى انسان است. مسأله بعدى یعنى فراز بعدى «قسط عدل اجتماعى و اقتصادى و نفى کامل هرگونه ستمگرى و ستمکشى است» در اینجا نزدیک بود که این شبهه پیش بیاید که جزو هدف‏ها است نه جزو مبانى ولى توضیحى که مى‏دهم این است که مکتب به قسط و عدل اجتماعى به عنوان یک پایه مهم نگاه مى‏کند یعنى به عنوان مبنایى دیگر نگاه مى‏کند و یک وقت است این مقدار را اهمیت و بها نمى‏دهد. در اینجا خواسته‏ایم در نظام جمهورى اسلامى این بعد به عنوان یک مبنا براى نظم نظام‏هاى گوناگون داده شود. مسأله بعد مسؤولیت انسان و جهاد او در راه‏
</section>
<section type="page" number="213">
تکامل خود و دیگران است البته این مسؤولیت از نظر تنظیم عبارت بهتر است بعد از مسأله آزادى انسان‏ها بیاید چون به دنبال آن است که مسؤولیت مى‏خواهد. مقصود از این فراز این است که اول- انسان خودساز است و مسؤول ساختن خویش است و این در همه نظام‏هاى قانونى که بر پایه قانون اساسى در آینده مى‏خواهیم وضع کنیم، اثر تعیین کننده دارد. دوم- نه تنها مسؤول خودسازى است، بلکه مسؤول دگرسازى و محیطسازى است، یعنى انسان مسؤولیت دارد دیگران را هم بسازد، از راه نقش و تأثیرى که در ساختن محیط دارد در رابطه امر به معروف ونهى از منکر که بعدا در اصول مى‏آید. پس این هم باز به عنوان یک مبنا و دید است یعنى انسان را مسؤول مى‏دانیم و نه این‏که بعدها مى‏خواهیم مسؤول بدانیم بلکه همین امروز از دید نظام جمهورى اسلامى مسؤول است. اما فراز بعدى «اجتهاد انقلابى و پویاى متخصصان در فهم کتاب و سنت» است که این مربوط به روش است، ما براى این‏که جمهورى اسلامى‏مان جمهورى اسلامى بماند باید اجتهاد انقلابى داشته باشیم. یعنى اجتهادى که محافظه‏کارانه نباشد، اجتهادى که با همه مسائل و با همه نهادها با روحیه انقلابى برخورد کند.
کرمى- مجتهد محافظه‏کار نمى‏شود، رأى خود را ابراز مى‏کند.
دکتر بهشتى- و باز مى‏گوید اجتهاد پویا باشد در حقیقت بیان این است که در برخورد با مسائل یک وقت است کسى مجتهدى است که ملتزم مى‏کند خودش را به آراء گذشته و یک وقت مجتهدى است که با برخورد به شهرت قبلى با کمال شهامت و پویا برخورد مى‏کند، که ما در این صورت دو نوع مجتهد داریم و نمونه‏هاى فراوانى در تاریخ فقه خودمان داریم مثلا مرحوم علامه حلى در مسأله پاکى یا نجسى آب چاه در اثر ملاقات با نجاست، یک نوع برخورد قاطع کرد و نخست گفت آب پاک است ولو کشیدن آب‏ها لازم باشد که مقدمه مرحله بعدى قرار گرفت ...
کرمى- این مسائل به مقام مجتهد موهن است. (یک نفر از نمایندگان- مجتهد در عالم اسلام یکى است).
دکتر بهشتى- اما ما گفتیم که این اجتهاد باید اجتهاد متخصصان باشد که واحد شرایط تخصص باشد آن هم تخصص در فهم کتاب و سنت، در حقیقت آن اصولى که آقایان مى‏فرمایند ما در اینجا ملتزم شدیم و خواستیم دو نکته انقلابى و پویا را که مى‏توانند روى آن اظهار نظر بکنند به آن اضافه بکنیم. مسأله بعدى «استفاده کامل از علوم و فنون پیشرفته و تجارب بشرى» است که فعلا این جمله به آن اضافه شده است «بدون هیچ‏گونه وابستگى به شرق و غرب» که بسیار هم خوب است، مى‏توانیم اضافه کنیم در جوامع در برخورد با علوم و فنون، زیرا در بینش اسلامى چنین تردیدى وجود ندارد، آن‏چه پرهیز هست این است که از فرهنگ و ایدئولوژى، انتقادى نشود. البته نخست آن را پرهیز و مقید داشتیم اما از این‏که به خالص ماندن فرهنگ اسلامى و ایدئولوژیان محکم ملتزم بودیم به همه جا مى‏رویم و از همه هرچه سودمند باشد تحت عنوان علوم و تجارب بشرى استفاده مى‏کنیم و این‏که ملاحظه مى‏فرمایید حالت پایه‏اى و مبنایى دارد، نسبت به جمهورى اسلامى دارد. اما راجع به استقلال که آقاى بنى‏صدر گفتند، نظر ما این است که استقلال نتیجه چند اصل غیر از اصول پایین است. آنجا هم گفتیم که نفى هرگونه ستمکشى و ستمگرى داخلى و خارجى است (یک نفر از نمایندگان- بنویسید) عیبى ندارد، تصریح آن اشکالى ندارد. در مورد توضیح آقاى کرمى راجع‏
</section>
<section type="page" number="214">
به این‏که حاکمیت مطلق خوب است، راجع به این‏که وحى عین تشریع است یا بیان شرع است، ما فکر کردیم که بیان شرع است.
کرمى- ممدوحش خود وحى است.
دکتر بهشتى- به هر حال از آنجا که گفتم تشریع و وضع قانون‏گذارى با خداوند متعال است و آن‏چه نبى اکرم به عنوان مسؤولیت نبوت و رسالت دارد، بیان وحى و اطلاق شریعت الهى است پس فکر کردیم اگر بیان کنیم دقیق‏تر باشد.
صافى- اعتقاد به نبوت که باشد کافى است.
کرمى- بیان قوانین ابهام دارد.
دکتر بهشتى- راجع به این‏که فرمودید در آن فراز نوشته شود: «التزام به احکام و قوانین» که توجه مى‏فرمایید یک انسان متشرع، فرمان و دستور امام و حاکم شرع را با همان انگیزه صواب و التزام خطاب مى‏کند، روى این اصل قوانین و احکام را نوشتیم.
کرمى- الهى باشد، چون سوق دهنده معاد است.
دکتر بهشتى- اینها توضیحاتى بود که درباره بیان دوستان لازم بود عرض کنم.
رئیس- اینجا آقاى حائرى پیشنهاداتى دارند که خود من هم با اکثر آنها موافقم، ایشان نوشته‏اند که: «نظام توحیدى» تبدیل به «نظام الهى» شود چون نظام توحیدى شعارهاى کمونیستى است که طبقاتى نباشد. جمله «کرامت و ارزش والاى انسانى» غیر معلوم است. همچنین در عبارت «آزادى انسان در سرنوشت خویش» دنباله‏اش اضافه شود «برطبق حدود مذهبى». «اجتهاد انقلابى و پویا» مجهول است فقط باید اجتهاد، فهم صحیح کتاب و سایر ادله شرعیه باشد. حالا از نوبتى که براى خودم گرفته بودم استفاده مى‏کنم. اینجا کلمه توحیدى به نظر من زاید است براى این‏که لفظى که دو معنى مى‏دهد، یعنى لفظ متشابه در قانون نباید باشد زیرا اولا بایستى کارى بکنیم که قانون اساسى کم لفظ و پرمحتوا و لفظ متشابهى که احتمال دو معنى و سه معنى بدهد در آن ذکر نکنیم، و صریح باشد. ثانیا بعد از آن‏که مى‏نویسیم «ایمان به خداى یکتا» این لفظ «توحیدى» معلوم نیست که یعنى خداى یگانه یا مثلا جامعه توحیدى، یعنى بدون طبقه، بالاخره احتمال مى‏آید و وقتى که احتمال آمد، لفظ متشابه و اگر لفظ متشابه ذکر نشود، بهتر است. ما چه داعى داریم بنویسیم جمهورى اسلامى نظامى است بر پایه این اصولى که بعد مى‏آید؟ این لفظى که موهم است ولو خلاف باشد ما از این لفظ جوشان نمى‏آید. مسأله دیگر این‏که ما یک جمله‏اى داشتیم براساس یکى از آیات قرآن و گفتم تا در اینجا که اصل حقیقت اسلام و تسلیم را نوشتیم، ذکر نکردیم که اسلام معنایش تسلیم است «فَلَا وَ رَبِّکَ لَا یُؤْمِنُونَ حَتىَ یُحَکِّمُوکَ فِیمَا شَجَرَ بَیْنَهُمْ ثُمَّ لَا یجِدُواْ فىِ أَنفُسِهِمْ حَرَجًا مِّمَّا قَضَیْتَ وَ یُسَلِّمُواْ تَسْلِیمًا» اصلا اسلام حقیقتش تسلیم است ما این همه که ذکر کردیم، خوب بود که اینجا مى‏نوشتیم «و تسلیم در برابر الله» دنبال آن مى‏نوشتیم «اختصاص حاکمیت و تشریع به او و تسلیم در برابر الله یا تسلیم در برابر وى» که خلاصه معنى اسلام و حقیقت اسلام ذکر شده باشد. مسأله دیگر این‏که آقایان فرمودند که «آزادى و اختیار انسان در ساختن سرنوشت خویش» این معنایى است که ولو این‏که آقایان معنى دیگرى براى آن مى‏کنند، اما موهم خلاف است. ممکن است معنایش این باشد که عقیده، عمل و ایمان و کفرهم مربوط به سرنوشت انسان است و معنایش این است که اگر مى‏خواهد ایمان اختیار کند و کفر اختیار کند یا اگر مى‏خواهد
</section>
<section type="page" number="215">
مثلا «فساد» در عمل داشته باشد آزاد است. این موقع یک چیز مجملى است که بایستى در محدوده قوانین یک همچون چیزى به آن اضافه شود و الا از آن سوء استفاده مى‏شود و فردا ممکن است کسى بگوید که مطابق این اصل دوم قانون اساسى، آزادى مطلق است و من هر کار مى‏خواهم مى‏کنم، بنابراین این عبارت محتاج به قید است. اشکال دیگر آقاى بنى‏صدر را در مورد قسط و عدل قبول دارم، به خصوص که ما بعداً ممکن است اصل سومى به عنوان هدف‏هاى دینى قانون اساسى ذکر نکنیم. آن وقت قسط و عدل اجتماعى و اقتصادى مربوط به هدف مى‏شود و در اصل بعدى باید ذکر شود. ما اینجا در حقیقت جهان‏بینى اسلام را داریم، ذکر مى‏کنیم در آن اصل بعدى هدف‏ها را ذکر مى‏کنیم، بنابراین قسط و عدل هم باید به اصل بعدى برود. مطلب دیگرى که دنبالش داریم «نفى کامل هر گونه ستمگرى و ستمکشى» است ما در جلسه و کمیسیون خودمان اصرار داشتیم که از آن عبارتى که در آن پیش‏نویس سابق بود «نفى هرگونه سلطه‏جویى فرهنگى، سیاسى، اقتصادى» و خیلى عبارت روشنى بود و مى‏فهماند که در قسمتى ستم کردن و ستم‏کشى جایز نیست و سلطه‏جویى جایز نیست، و خلاصه از آن عبارت که هم اصرح بود و هم اعم بود و به تمام خصوصیات وافى بود، استفاده کنیم، زیرا ما چه داعى داریم بیاییم آن را برداریم؟ بر فرض هم اگر بخواهید ستمگرى و ستم‏کشى را ذکر بکنید. اما آن هم باید دنبالش ذکر شود «نفى هر گونه سلطه‏جویى فرهنگى و سیاسى و اقتصادى» که اینها خودش هر کدام یک مبحث است و چون استعمار در دنیاى امروز اقسام مختلف دارد، ما این اقسام را باید تصریح کنیم، این هم یک اشکال.
اشکال دیگرى که به نظرم آمده این است که خلاصه با این‏که ما با آقاى بهشتى در کمیسیون بودیم ولى مع ذلک از این کلمه انقلابى من وحشت دارم براى این‏که از این لفظ سوءاستفاده مى‏شود. به نظر من چون ما برخوردیم به افراد و دیدیم که یک قرآن و یک مفردات راغب مى‏گذارد جلویش و در حالى که اصلا به مطالب ادبیات عرب هم هیچ وارد نیست، تا موردى پیش مى‏آید مى‏گوید شما دگم هستید و شما مرتجع هستید و ما انقلابى فکر مى‏کنیم و هر جورى دلشان مى‏خواهد آیه‏هاى قرآن را سنجش مى‏کنند.
پس چه اشکاتى دارد این جورى بنویسیم «اجتهاد زنده و مستمر متخصصان» یا بنویسیم «اجتهاد زنده و مستمر در فهم کتاب و سنت بر مبناى تخصص یا متخصصان» که آن مهم نیست مسأله بر مبناى تخصص یا متخصصان باید باشد که بفهمانیم که اجتهاد هم مثل سایر امور یک معناى تخصصى است همین‏طور که طبابت و دکتر در طب و یا مثلا مهندسى و سایر کارها جزو امور تخصصى است و من که در امور طبابت وارد نیستم اگر بخواهم بیایم اظهار نظر کنم در مسائل پزشکى شما همه به من اعتراض مى‏کنید که تو حق ندارى در آن چیزى که متخصص نیستى اظهار نظر بکنى. همین‏طور در مسائل اجتهادى اسلامى که پایه‏هاى زیادى دارد و مبادى زیادى دارد، علم رجال مى‏خواهد، علم در آیه مى‏خواهد و به تفسیر بایستى خوب وارد باشد، تاریخ فقه، اقوال فقها، هم اقوال فقهاى شیعه و هم اقوال فقهاى اهل سنت، چون آنها هم دخالت دارد در نحوه استنباط و رأى دادن، باید چهل سال، پنجاه سال یک کسى در این رشته زحمت کشیده باشد تا بتواند در مسائل فقهى اظهار نظر بکند. خلاصه به یک مفردات راغب قرآن نمى‏شود، فتوا داد. بنابراین نظر این متخصصان قطعاً باید بر مبناى تخصص باشد، من از این لفظ انقلابى اصلا خوشم نمى‏آید، از انقلاب خوشم مى‏آید و از مجتهد انقلابى هم خوشم مى‏آید اما فرق است بین مجتهد انقلابى و اجتهاد انقلابى. آقایان مى‏گویند
</section>
<section type="page" number="216">
ما اجتهاد انقلابى داریم. مجتهد هر چقدر مى‏خواهد انقلابى باشد على عین، ما مخلصش هستیم اما، ما خیلى معناى اجتهاد انقلابى را نمى‏فهمیم ولى اگر بگوییم «اجتهاد زنده» این به نظر من مطلب را بهتر مى‏فهماند. اجتهاد زنده و مستمر در فهم کتاب و سنت بر مبناى تخصص، استفاده کامل از علوم و فنون پیشرفته و تجارب بشرى. این قید که آقاى موسوى تبریزى و آقاى بهشتى گفتند به نظر من هم اگر بگوییم «بدون وابستگى به شرق و غرب» این یک قید لازمى است که باید باشد. عرض دیگرى ندارم.
مقدم مراغه‏اى- من یک تذکر آیین‏نامه‏اى دارم. اولا من نوبت گرفته بودم که صحبت کنم ولى متأسفانه هنوز این اجازه داده نشده، به علاوه قرار بود هر اصلى که مطرح مى‏شود یک موافق و یک مخالف صحبت کنند در حالى که این موضوع هم رعایت نشده است.
دکتر بهشتى- آقاى مقدم فقط غفلت شده است در ثبت‏نام اسمتان، یعنى آقایان منشى‏ها ندیده‏اند وگرنه عملا همان آیین‏نامه اجرا شده است و موافق و مخالف صحبت کرده‏اند.
رئیس- آقاى ربانى بفرمایید.
ربانى شیرازى- عرض مى‏کنم در موقعى که این مواد بررسى مى‏شد خود بنده هم نظام الهى را ترجیح مى‏دادم ولى دوستان با آن سابقه ذهنى که نظام الهى دارد و استعمالاتى که داشته آن استعمالات در گذشته مردم‏پسند نبوده است، مخصوصا در عالم مسیحیت. لذا ترجیح داده شد که نظام توحیدى باشد و این اشکال که لفظ مشترک است، لفظ مشترک وقتى که قرائن در کلام باشد دیگر آن قرائن لفظ مشترک را از فهم اشتراک بیرون مى‏آورد. خواننده وقتى ببیند، مى‏فهمد این توحیدى چه توحیدى است، توحیدى است که دیگران مى‏گویند یا توحیدى است که بر پایه حاکمیت حق، اعتقاد و ایمان به خدا، انبیاء، امامت، معاد است این یک مسأله. مسأله دوم راجع به «آزادى مطلق» اگر با آن توضیحى که آقاى بهشتى دادند که در برابر «جبر» است که آن اشکال پیش نمى‏آید و اگر آن چیزى باشد که من توضیح دادم که این آزادى بر پایه یک امر طبیعى است یعنى اختیار و آزادى یک انسان است، با قید و با جمله بعدى و با پایه بعدى آن چیزى که منظور آقایان است تأمین مى‏شود. چون که بعد از آن نوشته شده «مسؤولیت انسان» و اگر قید مسؤولیت درمقام آمد، دیگر آن آزادى بى‏بند و بار وجود پیدا نمى‏کند، آزادى بى‏بند و بار یعنى آزادى غیر مسؤول، ما در پایه بعدى قید کردیم «مسؤولیت انسان». راجع به سلطه‏هاى متعددى که بیان کردند وقتى ما مى‏گوییم «نفى کامل هر گونه ستمگرى و ستمکشى» دیگر سلطه‏ها کجا جا دارد؟ نفى کامل، جمله این است «نفى کامل هر گونه ستمگرى و ستمکشى». (یکى از نمایندگان- البته نفى کامل هرگونه ستمگرى و ستم‏کشى داخلى وخارجى) بلى داخلى و خارجى، این دیگر با قبول سلطه جور در نمى‏آید که یک کسى بخواهد نفى کامل هر گونه ستمگرى و ستمکشى بکند و زیر سلطه سیاسى و اقتصادى و اجتماعى هم برود. این توضیح بنده که عرض کردم.
رئیس- اینجا آقاى صافى در تأیید نظر حضرت آیت الله حائرى نوشته‏اند که عبارت «اجتهاد انقلابى» به این گونه اصلاح شود که ضمنا نقش انقلابى مذهب و شیعه و تداوم آن در مرور اعصار معلوم شود «استمرار اجتهاد و استنباط احکام شرع از کتاب و سنت و احادیث ائمه طاهرین علیهم السلام». آقاى اشراقى مرقوم فرموده‏اند که ممکن است که به هر مجتهد کامل ایراد کنند
</section>
<section type="page" number="217">
که متخصص نیستى و لجاجت نمایند، بنابراین این‏طور نوشته شود «مجتهد آگاه به امور زمان و جهانى». آقاى هاشمى‏نژاد بفرمایید.
هاشمى‏نژاد- از آقایان منشى‏ها خواهش مى‏کنم اسامى کسانى‏که نوبت مى‏گیرند، درست بنویسند و نوبت‏ها رعایت شود تا کسى به عنوان مخالف تگوید که از بیان من جلوگیرى مى‏شود. از جناب آقاى مراغه‏اى هم تقاضا مى‏کنم اول سؤال بفرمایند اسمشان در نوبت منظور شده است یا خیر. اگر منظور نشده آن وقت تذکر بدهند.
رئیس- اسمشان اینجا هست لکن هنوز نوبت ایشان نرسیده بود. الان نوبت ایشان است. آقاى مراغه‏اى بفرمایید.
مقدم مراغه‏اى- بسم الله الرحمن الرحیم. البته این‏طور هم که آقایان فکر مى‏کنند بنده مخالف مخالف نیستم، فقط خواستم تذکرى عرض کنم و اگر نظر مخالفى هم داشته باشم از نظر روش تنظیم اصول زیر است زیرا اصول قانون اساسى براى امروز نیست، براى خواص نیست، براى توده‏هاى مردم است براى این‏که همه مردم آگاه باشند، برایشان روشن باشد و صراحت داشته باشد و الان مى‏بینید آقایان اهل اصطلاح هستند و بنده نه به اندازه آقایان ولى تا حدودى وارد هستم، اما مى‏بینم که واقعا این مطالب را درک نمى‏کنم و در خود آقایان هم مى‏بینید که اختلاف نظر هست و به این جهت که این اصول صد تا ماده هم دارد. طبق دستور مقام ریاست چون نمى‏خواهم وقت را بگیرم، خواستم پیشنهاد کنم این اصول در مقدمه جمع‏آورى بشود یعنى بیان مطالب بیاید در مقدمه، البته اصل اول را هم شامل همین مى‏دانستم ولى به احترام نام امام بنده آن را آنجا ذکر نکردم ولى این را مى‏خواستم ذکر کنم که این اصول به این ترتیب باعث ایجاد ابهام خواهد شد. شما الان را در نظر نگیرید بلکه بیست سال دیگر سى سال دیگر یک یک این لغات و کلمات مورد تعبیر و تفسیر واقع مى‏شود به این جهات است که خواستم براى جلوگیرى از این مطالب و این‏گونه پیش‏آمدها این را ذکر کرده باشم. مطلب دیگرى که خواستم عرض کنم راجع به گزارش همکاریست، که البته جلسه اول است و نقایص زیاد است بنده ذکر نمى‏کنم. مثلا الان اینجا خود آقاى مکارم ملاحظه فرمودند متونى که اینجا توزیع شده با این متنى که در اختیار من است کاملا مغایر است و پاره‏اى نقایص دارد، مثلا مطلب «آزادى و اختیار انسان در ساختن سرنوشت خویش» در این متنى که در پیش بنده هست وجود ندارد و یا مثلا مطلب «اجتهاد انقلابى و پویاى متخصصان» یا «مستمر متخصصان» وجود ندارد، به این جهت خواستم خواهش کنم یک ترتیبى داده شود که این اشکال پیش نیاید.
دکتر بهشتى- آقاى مراغه‏اى، اجازه بفرمایید من توضیح بدهم، چون این حرف‏هاى شما منتشر مى‏شود و این مطالب شما برای شنوندگان رسا نیست. ما یک طرحى قبلا داشتیم، به عنوان طرح گروه اول که تکثیر کردیم، که قبلا جزو برنامه دیروز بود و این هم که حضرتعالى ملاحظه مى‏فرمایید آن طرح قبلى است. یک طرحى هم امروز داریم که بالایش نوشته شده دستور جلسه یک شنبه، حالا آیا این دستور جلسه به جنابعالى داده نشده است؟
مقدم مراغه‏اى- چرا داده‏اند.
دکتر بهشتى- پى داده‏اند، جنابعالى در انتخابش اشتباه کرده‏اید.
مراغه‏اى- بلى کاملا صحیح است، به هر حال بنده بیشتر از این وقت مجلس را نمى‏گیرم.
</section>
<section type="page" number="218">
فقط مى‏خواستم نکته‏اى را عرض کنم مثلا در همین گزارش گروه چهار که توزیع شده در آن متنى که الان به دست خود ما رسیده بنده دیدم قسمت‏هایى هست که خودم اطلاع نداشتم این را خواستم عرض کنم که ترتیبى باشد که در گزارش گروه‏ها، نظرات مختلف منعکس باشد که واقعا فرصت و امکان این‏که در آن بررسى بشود موجود باشد البته جلسه اول بود استدعا مى‏کنم هیأت هماهنگى یک ترتیبى بدهند که ما را از این سرگردانى که فقط یک متن جلوى ما باشد رها سازند.
رئیس- آقاى بهشتى اگر توضیحى دارید بفرمایید.
دکتر بهشتى- چند توضیح دارم که در شروع ذکر می‏کنم. در مطلبى که آقاى مراغه‏اى بیان کردند و توجه ایشان و دوستان را جلب مى‏کنم به این نکته، همان‏طور که مسبوق هستید دیروز پس از این‏که گزارش گروه اول براى اطلاع نمایندگان تکثیر شده اعضاى گروه اول در همه گروه‏هاى دیگر شرکت کردند، یعنى یک یا دو نفر از گروه اول به هر گروه رفتند در آنجا نظرهاى گوناگون مورد بحث قرار گرفت، آن‏چه انجام نگرفته و پیشنهاد مى‏شود که انجام بگیرد این است که نظرهاى گروه‏هاى گوناگون را که به دست شوراى هماهنگى مى‏رسد به گروه‏هاى دیگر هم بدهند و تکثیر کنند که در اختیار آنها باشد. این یک توضیحى بود که چه کارى انجام گرفته و چه باید انجام بگیرد. برگردم به توضیح مطلبى درباره اصل پیشنهادى گروه اول، و اما توضیحات درباره توحید، علاوه بر آن‏چه آقاى ربانى توضیح دادند این نظر را توضیح مى‏دهم که در گروه هم مطرح شد.
توحید پایه نظام اسلام است، صفت بارز نظام اسلام است، اساس انبیاء است.
از نظر قرآن ما نمى‏توانیم به آسانى و به صرف بودن برخى از شائبه‏هاى ضعیف و زودگذر از یک وصف تاریخى چهارده قرن آیین و نظاممان صرف نظر بکنیم. حالا راجع به قرآن عرض مى‏کنم و الا نظام توحیدى از ابراهیم بلکه بگویید از انبیاء پیش از او اسلام الله علیهم اجمعین وقتى لااله الاالله شعار اصلى اسلام است وقتى توحید پایه اصلى همه مسائل بعدى است یعنى وقتى اصول دین را هم مى‏گوییم، باز مى‏گوییم توحید پایه اصول دیگر است. ما روا نمى‏دانستیم و حالا هم نمى‏دانیم که از یک چنین ویژگى به این آسانى صرف نظر کنیم. دیگرى انتخاب کنیم این ویژگى را با صراحت بیانگر نیست.
رئیس- ایمان به خداى یکتا بعدش هست.
دکتر بهشتى- دوم درباره تسلیم و اسلام که آقاى منتظرى بیان فرمودند به نظر ما وقتى نوشتیم منحصر کردن حاکمیت در خداوند متعال، این هم معنایش همان تسلیم در برابر اوست وقتى یک حاکمیت است پس جز او حاکمیتى نمى‏شناسیم این بیان رسایى است براى تسلیم، در عین حال اگر احساس مى‏شود که تصریحى مى‏خواهد به شکلى تصریح و تکمیل بشود. درباره آزادى بار دیگر این اصل را تأکید مى‏کنیم، آقا مگرنه این است که ما بر حسب تعلیم قرآن و اسلام مى‏گوییم آن کسى هم که معصیت مى‏کند فرمان خدا را یعنى حدود خدا را آزادانه رعایت نمى‏کند، این آزادى که ما اینجا خواستیم به عنوان پایه بگوییم این نوع آزادى است و هیچ وقت به معناى بى‏بند و بارى نیست، مفید این معنى هم نیست و همان‏طور که آقاى ربانى یادآورى کردند تصریح به مسؤولیت و آن‏چه به دنبالش آمده، نفى هر گونه ابهام را در این زمینه مى‏کند. آن‏چه مهم است این است که آن‏چه انسان اطاعت مى‏کند، آزاد است، معصیت مى‏کند آزاد است، و بر طبق قانون‏
</section>
<section type="page" number="219">
عمل مى‏کند، آزاد است و برخلاف قانون عمل مى‏کند، آزادانه خلاف قانون مى‏کند. به همین دلیل در این دنیا و آن مسؤولیت و کیفر دارد. و اما مسأله انقلابى بودن اجتهاد، دوستان، ما برداشتمان این است که کسانى‏که بر طبق آن چیزهایى که معمولا در کتب اصول به عنوان شرایط اجتهاد ذکر مى‏کنیم، مى‏گوییم مجتهد و صاحب نظر و داراى حق رأى و فتوا هستند و مى‏بینیم که رأى و فتوا هم دارند، ما مى‏بینیم برخورد اینها با مسائل اسلام و منابع فهم اسلام، دو نوع برخورد است. ما این‏طور فکر مى‏کنیم و معتقدیم که اسلام از روز اول یک انقلاب بود و باید همچنان به عنوان یک آیین انقلابى تا ابد بماند. براى درک یک آیین انقلابى، روحیه انقلابى لازم است عرض ما این است و روى این تکیه داریم، مى‏گوییم فردى که روحیه انقلابى ندارد و ضعف نفس دارد، ملاحظه‏کار بار آمده است اگر تمام ویژگى‏هاى دیگرى را هم که در کتاب‏ها براى مجتهد مى‏شماریم دارا باشد، در فهم بعد انقلابى اسلام توانایى کافى نخواهد داشت و در حقیقت با صراحت این‏طور بگویم براى این‏که یک مجتهد، مجتهدى باشد واجد شرایط، مى‏خواهم یک شرط اضافه کنم و بگویم که مجتهد داراى روحیه انقلابى باشد تا درست مجتهد باشد. این قیدى است که ما به عنوان یک مبنا براى اصول الفقه پیشنهاد مى‏کنیم.
رئیس- اینجا آقاى دکتر روحانى پیشنهاد کردند بنویسیم «اجتهاد مستمر زمان و آگاه در فهم کتاب و سنت». آقاى مکارم بفرمایید.
مکارم شیرازى- ما از حدود و روش آیین‏نامه خارج شده‏ایم. قرار بوده که از هر گروه دو نفر صحبت کنند ولى الان عملا این‏طور نیست. اگر بنا باشد هر گروهى وقتى اشکالى مى‏بیند بگوید و گروه اول دفاع کند، این ایجاد اشکال خواهد کرد و جلسات ما هم طولانى و زیاد مى‏شود. اگر ما روزى یک ماده تصویب بکنیم با توجه به این‏که یکصد و پنجاه ماده پیش‏بینى شده، بنابراین جلسات ما حدد پنج ماه طول خواهد کشید و این علاوه بر این‏که برخلاف روش آیین‏نامه است، صحیح هم نیست.
رئیس- آقاى سبحانى فرمایش دارید، بفرمایید.
سبحانى- بسم الله الرحمن الرحیم. من یک پیشنهاد دارم و چند تذکر عبارتى، پیشنهاد من این است که ما اصول کلى براى قانون اساسى جمهورى اسلامى ایران مى‏نویسیم یعنى در واقع مى‏خواهیم قانون اساسى براى حکومت جمهورى اسلامى بنویسیم. در اینجا آوردن عقاید اسلامى، اعتقاد به وجود خدا، وحدانیت خدا، صفات خدا و مسائل نبوت لزومى ندارد. یک موقع ما مى‏خواهیم براى جوانان کتاب عقیدتى بنویسیم که از اول تا آخر عقایدمان این است یک موقع نه، مى‏خواهیم براى حکومت اسلامى اصولى تدوین کنیم. در اینجا اگر بنا باشد اینها را متذکر بشویم با یک کلمه خیلى کوتاه، این در واقع شبیه همان کتاب‏هاى عقیدتى است که اول یک مشت عقاید مى‏نویسند و بعد هم اصول فرضیه و عملیه مى‏نویسند. به نظر من این اصول اولیه در عین حالى که تمامش محترم است و همه‏اش را اعتقاد داریم حالا وجودش لازم است یا لازم نیست ظاهرا لازم نیست، فقط اکتفا کنیم به آن اصول زنده و چشمگیر اسلام در مسائل اقتصادى و اجتماعى و عدالتى و تربیتى. اینها را یک مقدار بیاوریم اول و اگر بنا باشد اشاره به آنها کنیم، بگوییم پس از اعتقاد به خدا با یک کلمه رهگذر، آن موقع بقیه دیگر اشکالى ندارد. این پیشنهاد من است و اما بر فرض این‏که اصلاحاتى لازم است، در آنجا داریم اعتقاد به معاد در اینجا باید یک کلمه اعتقاد به امامت و رهبرى اضافه شود که جمله منسجم گردد. یکى دیگر هم‏
</section>
<section type="page" number="220">
همان‏طور که آقایان فرموده‏اند از به کار بردن الفاظى که ممکن است در آینده جور دیگر تفسیر و تعبیر کنند، خوددارى کنیم. این امامت و رهبرى مستمر، خوب یک تفسیر دیگرى است که هم در نظر بعضى از فرقه‏ها دارد که در دوران غیبت، امامت در افراد دیگر هم به صورت رکنى موجود است، باید طورى باشد که نتوانند این جمله را بر آن مسائل رکنى تطبیق کنند، اگر هم باشد به قیدش منطبق بشود یعنى همان عقیده مشهورى که ما داریم یعنى عقیده صحیحى که ما داریم. و همچنین در مسأله کرامت و ارزش والاى انسان باید احیاى کرامت و ارزش یا مثلا تعبیرى که خلاصه جمله‏ها را منسجم کند، بیاوریم. مثلا پرورش کرامت و ارزش احیاء را هم بیاوریم و الا جمله انسجامى نخواهد داشت. در مسأله قسط و عدل اجتماعى هم اقامه لازم است یعنى اقامه قسط و عدل اجتماعى، و الا قسط و عدل اجتماعى منسجم نخواهد بود. در این جمله «مسؤولیت انسان و جهاد او در راه تکامل خود و دیگران» این مثل این‏که منظور اصل امر به معروف ونهى از منکر است، اگر منظور آن باشد در اینجا مبارزه با فساد و طاغوت و منکر هیچ منعکس نیست فقط جنبه‏هاى معروفى آن منعکس است و اگر همان تعبیر اسلامى را بیاوریم روشن‏تر و واضح‏تر خواهد بود. مطلب دیگرى که هست مسأله اجتهاد انقلابى است خوب ما از زمان شیخ طوسى تا به حال یک اجتهاد مستمر داریم، قبلش هم بود از زمان امام صادق (ع) اجتهاد بود بلکه از زمان پیغمبر (ص) هم بود خوب، اگر به ما بگویند نمونه‏هایى در این چهارده قرن و در هر قرنى ده تا نمونه باید نشان بدهید، چه رقم مى‏توانیم نشان بدهیم؟ اجتهاد بر دو قسم است یا صحیح یا باطل، اما اجتهاد انقلابى و غیر انقلابى چه معنى دارد؟ اگر اجتهاد مطابق موازین قرآن و کتاب و سنت باشد این اجتهاد است، اگر نیست باطل است. بنابراین تقسیم اجتهاد به انقلاب و غیر انقلاب صحیح نیست. تقسیم اجتهاد به صحیح و باطل هست ولى انقلابى و غیر انقلابى خیر. یک مسأله‏اى آقاى بهشتى در مورد علامه حلى فرمودند درباره مسأله آب چاه «ماء البیر» آن درست است ولى آن تفسیرى که در مورد اجتهاد انقلابى مى‏فرمایید درست نیست، آن معنایش این است که با دید وسیع، و با بینش وسیع تحت تأثیر محیط واقع نشود البته اینها صحیح است ولى انقلابى که شما به دنبالش هستید در اجتهاد علامه وجود ندارد. در فهم کتاب و سنت از نظر ما یکى از پایه‏ها عدل است، زیرا عدل یکى از پایه‏هاى اجتهاد است. اجماع را ممکن است به سنت برگردانیم. اما عدل را نمى‏شود به سنت و به کتاب برگرداند آن‏که رزرو نشده است. در پیش‏نویس سابق استفاده کامل از علوم و فنون وجود نداشت بلکه در آن پیش‏نویسى که در اختیار ما بود، یک کلمه سودمند داشت. این در حقیقت اصلاحات من بود ولى پیشنهاد من از این اصلاحاتم به نظرم مهم‏تر است و آن این است که اصول اولیه که مربوط به مجموع جهان اسلام است در اینجا گفته نشود. آقاى بنى‏صدر یادداشتى براى بنده فرستاده‏اند و نوشته‏اند که درباره قرض‏هاى بانکى، رأى به جواز ربا، چه نوع اجتهادى است؟ نظر ایشان این است که بعضى‏ها که این قرض‏ها را از بانک مى‏گیرند این مسأله را تجویز مى‏کنند آیا این اجتهاد است؟ ربا که مى‏دانیم حرام است چه از دولت قرض کنیم و چه از فرد، ربا در حقیقت یک عنصر فاسدى است براى اقتصاد، این چه نوع اجتهادى است؟ مثلا مى‏توانیم بگوییم اجتهاد انقلابى است؟ البته این مسأله مربوط به رشته تخصصى آقاى بنى‏صدر است ولى آن‏چه مربوط به من است باسد به عرض برسانم در طول تاریخ اسلام اجتهاد انقلابى به آن صورت که فرمودند، از زمان شیخ، از زمان ابن بابویه، از زمان کلینى به این طرف حرف‏
</section>
<section type="page" number="221">
بوده و عملا نبوده است متشکرم.
رئیس- اینجا دو سه تا پیشنهاد هست یکى «اجتهاد انقلابى و پویاى متخصصان» آقاى حسینى پیشنهاد کرده‏اند که بنویسیم «متخصصان با تقوا»، یکى هم آقاى قائمى پیشنهاد کرده‏اند که براى رفع هرگونه ابهام کمیسیونى مرکب از نمایندگان انتخاب و مأمور شوند براى لغات و اصطلاحات به کار برده شده در قانون اساسى، توضیح و معنى آنها را بنویسند و به عبارت دیگر قاموس قانون اساسى تدوین و تهیه و ضمیمه شود. اینجا آقاى سبحانى عرض کنم که ایشان فرمودند: ما اینجا مگر اصول دین مى‏نویسیم، این معمول است که چون قانون اساسى ما بر حسب مکتب اسلام است ما بایستى ایدئولوژى اسلامى خودمان را که زیربناى همه قوانین‏مان هست، اینجا اجمالا ذکر کنیم و این در دنیا معمول است. مثلا وقتى که کمونیست‏ها مى‏خواهند قانون بنویسند در مکتب خودشان براساس مارکسیسم و لنینیسم و یا براساس ماتریالیسم دیالکتیک مى‏نویسند خلاصه جهان‏بینى و ایدئولوژى خودشان را ذکر مى‏کنند. پس بنابراین ما جهان‏بینى اسلامى خودمان را باید ذکر بکنیم که اصول دین باشد و بگوییم که احکام اسلامى ما بر این پایه است خلاصه از اساس محکم و متقن باشد. ما هم جهان‏بینى و هم هدف را باید ذکر کنیم، آقاى هاشمى‏نژاد بفرمایید.
هاشمى‏نژاد- بسم الله الرحمن الرحیم. مسائلى که دوستانمان در صحبت‏هاى چند دقیقه قبل فرمودند من اینها را حذف مى‏کنم یعنى این مطلب را که اکثر آقایان اظهار داشتند و گروه اول مرتب توضیح دادند که برداشتمان این است و جناب آقاى بهشتى فرمودند، در زمینه گوهر اسلامى منظور ما این است زیرا باید توجه بفرمایید که ما داریم اینجا قانون اساسى مى‏نویسیم و فردا مى‏خواهیم بفرستیم به روستاها و روستایى این را ببیند و بخواند و براساس آن رأى بدهد، بنابراین باید از به کار بردن الفاظى که نیاز دارد یک نفر توضیح دهنده کارش باشد و براى افراد توضیح بدهد، برکنار بمانیم. این یک تذکر است و لذا همان جایى که مى‏گویند «گوهرهاى انسانى»، من در کمیسیون هم پیشنهاد کرده بودم که به جاى آن بنویسیم «پرورش استعدادهاى انسان‏ها» و این چیزى است که براى روستایى هم قابل توجیه است، چرا کلمه گوهر به کار ببریم که ممکن است از دید جمعى خوب باشد، ولى نیاز دارد که مفسرى در کنارش باشد؟ و این‏که مسأله توحید را برادران‏مان رویش تکیه کردند و جناب آقاى دکتر بهشتى هم توضیح دادند که کلمه توحید یک مبناى اسلامى دارد و آن در جایى است که نظام در قلبش نباشد، در اینجا که نظام توحیدى آمده، و من رویش نمى‏خواهم حساسیت نشان بدهم ولى اجازه بدهید این اطلاعى را که دارم بدهم که مطمئناً جمعى از آقایان هم مطلع هستند که از حدود شاید یکى نشستند و تصمیم گرفتند تعبیرشان را عوض کنند و اسمش را بگذارند نظام توحیدى. بنابراین اگر مى‏فرمایید که این اصل مال ماست، بسیار خوب ولى این را قرآن دارد «لاتقولو راعنا قولوا انظرنا» من نمى‏خواهم داستان را تعریف کنم خودتان بهتر از من مى‏دانید وقتى به حضرت پیغمبر (ص) گفتند که از راعنا قومى سوء استفاده کردند، دستور آمد راعنا نگویید یک جمله‏اى بگویید که دو پهلو نباشد. بنابراین تقاضا مى‏کنم چون قانون اساسى است فردا مى‏خواهد دست روستایى برود، نه تنها در سطح داخل بلکه به خارج از کشور هم مى‏رود، همان‏طور که جناب سبحانى هم فرمودند این چیزها مورد نیاز قانون اساسى ما نیست، شرق و غرب الان چشم دوخته‏اند
</section>
<section type="page" number="222">
ببینید محصول این مجلس خبرگان چه خواهد بود و آن چیزى که نظام جمهورى اسلامى بعد از این همه تحمل و فداکارى ارائه مى‏کند چه خواهد بود. بنابراین حساب کنید که اینجا ایران است و براى ایران قانون مى‏نویسید. اصول و مبانى و جهان‏بینى‏مان بنا به گفته جناب دکتر بهشتى باید در اینجا منعکس شود تا در آمریکا هم وقتى این باز مى‏شود و خوانده مى‏شود کاملا دیگران بدانند که انقلاب ما بر چه پایه‏اى است و جهان‏بینى ما چه نوع جهان‏بینى است. در مسأله «اجتهاد انقلابى وپویا» من حق را به همه برادرانم مى‏دهم که رویش تکیه کردند. مطلبى که ما اینجا در طرحش ما مرتب نیازداریم رویش صحبت کنیم ولى نمى‏توانیم معیار نشان دهیم. معیارهایى است که چه بسا خودمان مى‏فهمیم خیلى خوب هم این را درک مى‏کنیم. مثلا اجتهاد انقلابى دارد و غیر انقلابى تمام مجتهدین از دیدگاه ما محترم هستند این یک مسأله است و اگر مجتهدى مطلبى را بفهمد وخلاف آن را بگوید خلاف عدالت اوست. باید آن‏چه را که مى‏فهمد بگوید ولى فرق است بین دو گروه آن گروهى که شرایط زمان را به خوبى درک مى‏کند و آن گروهى که درک نمى‏کند ولى مقصر نیست. اینها عظمتشان فوق آیات متشابه قرآن که نیست آیات متشابه قرآن خودبه‏خود به درد عمل نمى‏خورد ولى بالاى سر ما جاى دارد زیرا وحى الهى است و متشابه را باید برگرداند به محکمات تا بشود در عمل پیاده بشود، یعنى از آن حالت تشابه بیرون بیاید. ما در ابتداى این انقلاب دیدیم که فقهایى بودند عالى‏قدر که فتوایشان مورد احترام است. ولى نظرشان این بود که بانوان گرامى و خانم‏ها در تظاهرات شرکت نکنند و نباید بکنند. متقابلًا رهبر انقلاب رویش تکیه داشت. (کرمى- آقا این حرف‏ها جایش اینجا نیست) اجازه بفرمایید عرضم را تمام کنم. در این مرحله من پیشنهاد مى‏کنم این دوتا کلمه هم «انقلابى» و هم «پویا» حذف شود و این سر و صدا به نظر من یک مقدار تأثیرش ناشى از کسانى است که توضیحى در این زمینه در کمیسیون براى ما دادند ولى اینجا توضیح ندادند. هدف از بیان این ماده در اینجا این بود که فقط بگویند در مکتب تشیع، اجتهاد زنده است و مجتهد متناسب با شرایط زمان، حوادث واقع و نیازهاى روز را با توجه به کلیات اسلام استنباط مى‏کند. در کمیسیون براى ما توضیح دادند که هدف از آوردن این ماده این بوده است، خوب اگر این است بنابراین نیازى نداریم که لفظى بیاوریم که نمى‏توانیم معیار برایش تعیین کنیم، کافى است که بنویسیم ما اجتهاد را زنده مى‏دانیم و رهبران زنده جامعه با توجه به کلیات و اصول و مبانى اسلامى حوادث روز که محور اصلى اجتهاد اینهاست و نیازهاى جامعه را استنباط مى‏کنند و در اختیار افراد جامعه قرار مى‏دهند، عمده ناراحتى‏ها از اینجا ناشى شده عرض من همین بود والسلام.
رئیس- اینجا دو سه تذکر کوچک رسیده، آقاى طاهرى اصفهانى پیشنهاد کرده‏اند که هر روزى دو ساعت صبح کمیسیونى مرکب از نمایندگان گروه‏ها تشکیل شود و یک هماهنگى در نظرات به وجود آوردند و سپس آخرین نظرات را نوشته و توزیع نموده و در جلسه عمومى روى نظرات رأى گیرى شود. این تذکر خوبى است و باید عملى شود تا جلو پیشرفت کارمان را نگیرد چون مى‏دانید که روز اول کارمان و شروع کار است. امیدوارم ان شاءالله به تدریج کارها منظم‏تر و مرتب‏تر شود. پیشنهادى از آقاى رشیدیان رسیده است که قرائت مى‏شود:
دخالت زنان در تظاهرات و انتخابات چه نوع اجتهادى است؟
این انقلاب از نماز واجب‏تر است (امام خمینى) چه نوع اجتهادیست؟
نماز در خیابان‏ها و نماز انقلابى چه نوع اجتهادى است؟
</section>
<section type="page" number="223">
رئیس- در حقیقت مى‏خواهند بفرمایند اجتهاد دو نوع دارد، انقلابى و غیر انقلابى خانم گرجى هم پیشنهادى داده‏اند که قرائت مى‏شود:
بعد از ذکر پایه‏هاى پنج‏گانه عبارت این‏گونه باشد:
با تکیه بر کرامت و ارزش ...
و آزادى و اختیار ...
و برقرارى قسط ... و مسؤولیت ...
و اجتهاد زنده و مستمر در فهم کتاب و سنت.
رئیس- آقایانى که وقت گرفته‏اند براى صحبت خیلى زیاد هستند فعلا نفر اول آقاى موسوى اردبیلى تشریف بیاورند.
موسوى اردبیلى- بسم الله الرحمن الرحیم. من در آن اوایل نوبت گرفتم و فکر مى‏کردم مثلا نوبت من اول یا دوم است ولى مثل این‏که آقایان از ما خیلى زرنگ‏تر و خیلى جلوترند. بحث‏هایى که من در نظر داشتم بگویم. آن بحث‏ها را نوعاً آقایان فرمودند و استفاده کردیم جواب‏هایش هم گفته شد من دیگر از آن بحث‏ها صرف نظر مى‏کنم و راجع به ماهیت اصل دوم نمى‏خواهم مزاحمتان بشوم. مطلبى که مى‏خواستم من عرض کنم مثل این‏که قبلا هم یک تذکرى داده شد. اگر قرار باشد وضع این مجلس به این منوال بگذرد فکر مى‏کنم آقایانى که اینجا تشریف دارند هیچ‏کدامشان از وضع مجلس راضى نباشند، اولا کار ما برخلاف آیین‏نامه است، آیین‏نامه‏اى که خودمان نوشتیم و تصویب کردیم. باید یک نظمى به مجلس داده شود. من به سهم خودم امروز از همه صحبت‏ها استفاده کردم، هم حرف‏هایى که گفته شد و اعتراض‏هایى که شد و هم جواب‏هایى که داده شد. اما این سبک بحث که در هر کلمه آن هم مکرر بحث بشود بعد هم ملزم بشوند از آن دفاع کنند، صحیح نیست. اگر آقایان صلاح مى‏دانند از فردا پیشنهاداتى هم که داده مى‏شود در بیرون جلسه بررسى شود. جناب آقاى منتظرى هم در وسط این سخنرانى‏ها مى‏فرمایند دو سه تا پیشنهاد کوچک آمده و از همانجا از رو مى‏خوانند و هوا مى‏شود، مى‏رود.
کرمى- هوا نمى‏شود آقا. این صحبت‏ها چیست؟
موسوى اردبیلى- اجازه بفرمایید اگر مطلبى دارید نوبت بگیرید و تشریف بیاورید اینجا بیان کنید. بعد هم اگر هوا نشده ده تا بیست تا، پیشنهاد است براى هر کدام بخواهند یک رأى بگیرند این‏که نمى‏شود. در اینجا آقایان اصولى را که مى‏خواهد مطرح بشود این اصول را نصف روز قبل به ما مى‏دهند ما مطالعه مى‏کنیم آنچنان هم اینها مشکل نیست که ما مطالعه کنیم و نفهمیم تازه اگر یک جایش، دو جایش مبهم بود، مراجعه مى‏کنیم به آن کمیسیونى که این اصل را تنظیم کرده، یا مى‏پسندیم یا نمى‏پسندیم. اگر مى‏پسندیم بسیار خوب، اگر نمى‏پسندیم یک اصل دیگرى با شکلى که خودمان قبول داریم، تنظیم مى‏کنیم، این، این جورى نوشته شده و فردا که آقایان مى‏آیند اینجا، یک صورت یا دو صورت یا سه صورت از اصول مطالعه شده را در اینجا مى‏خوانند و اگر احتیاج به توضیحى باشد یک نفر مى‏آید توضیح مى‏دهد و یک نفر هم جواب مى‏دهد بعد هم رأى مى‏گیرند. من نمى‏خواهم بگویم آن صورتى که تنظیم شده و در اینجا نوشته شده، دیگر هیچ اشکالى ندارد اما خیلى بهتر از این وضعى است که ما امروز داشتیم. کلمه «نظام توحیدى» چند بار گفته شد؟ و چند بار جواب داده شد؟ در هر کمیسیون روى این کلمات بحث شده بود، اجتهاد
</section>
<section type="page" number="224">
انقلابى اجتهاد پویا، گوهر انسان، ارزش انسان، همه اینها دیروز وقت جلسه ما را گرفت. امروز هم همینجور بود، بعد هم اگر وقت بود یک ساعت دو ساعت روى این کلمات بحث مى‏شود ولى به این ترتیب به جایى نمى‏رسد. اگر آقایان هیأت رئیسه مى‏پسندند این آیین‏نامه را انجام بدهند و بر طبق همین آیین‏نامه ما مى‏خوانیم، اگر اشتباهى داریم یا ابهامى هست مراجعه مى‏کنیم یا مى‏پسندیم و همان را مى‏گذاریم یا نمى‏پسندیم و کمیسیون با نظر اکثریت یک صورتى را تهیه مى‏کند فردا هم یک نفر یا دو نفر از هر کمیسیون بیایند و دفاع کنند، زیرا آن وقتى که این اصول تنظیم مى‏شد قرار بر این بود که یک نفر یا دو نفر دفاع کنند، آن هم یک بار یا دو بار ولى امروز راجع به هر کلمه چند بار دفاع شد و چند بار گفته شد و وقت هم گذشت و الآن هم وقت نماز است. امروز که این چنین بود من تذکر مى‏دهم که طبق آیین‏نامه عمل کنید و الا این جور وقت گرفته مى‏شود و نتیجه هم ندارد.
رئیس- آقایان اجازه بفرمایید یادداشتى هم آقاى باهنر به صورت استیضاح فرستادند که عیناً قرائت مى‏کنم.
معلوم شد:
اولًا- نمایندگان گروه اول نتوانستند دیگر گروه‏ها را درست توجیه کنند و از کجا معلوم که دیگر گروه‏ها همچنین نباشند.
ثانیاً- کار شوراى هماهنگى و هیأت رئیسه در جمع‏آورى و ادغام نظرات و نزدیک کردن آنها ضعیف بوده است.
پس، دقیقاً باید نشست و طرحى براى رفع مشکلات بالا ریخت.
والله اعلم- که در کار گروه‏هایى که از ریشه در هم ریخته است چه خواهد شد.
3- پایان جلسه‏
رئیس- حالا جلسه ختم مى‏شود و امیدواریم که فردا کارها بهتر پیش برود.
 (جلسه ساعت نوزده و پنجاه دقیقه پایان یافت)
رئیس مجلس بررسى نهایى قانون اساسى- حسینعلى منتظرى‏
</section>
</section>
<section type="session" number="10" title="جلسه دهم‏">
<section type="page" number="225">
 صورت مشروح مذاکرات مجلس بررسى نهایى قانون اساسى جمهورى اسلامى ایران‏

جلسه در ساعت شانزده و سى دقیقه روز دوازدهم شهریور ماه 1358 هجرى شمسى‏
برابر با یازدهم شوال المکرم 1399 هجرى قمرى‏
به ریاست آقاى دکتر سید محمد حسینى بهشتى (نایب رئیس) تشکیل شد.
<section type="list" numbers="3">
فهرست مطالب:
1- اعلام رسمیت جلسه‏
2- ادامه بحث پیرامون اصل دوم پیش‏نویس قانون اساسى‏
3- پایان جلسه‏
</section>
دبیرخانه مجلس بررسى نهایى قانون اساسى‏
</section>
<section type="page" number="227">
1- اعلام رسمیت جلسه‏
نایب رئیس- بسم الله الرحمن الرحیم. در این لحظه که نمایندگان در حال تشریف آوردن هستند جلسه با حضور پنجاه و دو نفر رسمى است. آقاى منتظرى بفرمایید.
منتظرى- اعوذ بالله من الشیطان الرجیم. بسم الله الرحمن الرحیم. قبل از این‏که جناب آقاى بهشتى جلسه را اداره کنند، من یک تذکرى به رسانه‏هاى گروهى دارم و آن این است که تقاضا مى‏کنم که گفته‏هاى من در رسانه‏هاى گروهى منعکس شود. این آقایان توجه داشته باشند که سبک بحث‏هایى که در حوزه‏هاى علمیه معمول است، با سبک بحث‏هایى که در دانشگاه وجود دارد تفاوت دارد و ما خوشبختانه امروزه در روزنامه‏ها مى‏بینیم که خیلى‏ها پیشنهاد مى‏کنند که همان سبکى که در حوزه‏هاى علمیه متداول است، در دانشگاه‏ها نیز پیاده شود. در حوزه‏هاى علمیه معمول است که یک مسأله مطرح مى‏شود و افراد مختلف در آن مسأله اظهار نظر مى‏کنند و همه کسانى‏که اظهار نظر مى‏کنند نه این‏که مراد این است که صددرصد صحیح است بلکه براى این‏که مسأله پخته شود و تمام حدود و جوانب آن رسیدگى شود و جنبه تقلیدى نداشته باشد، بلکه تقارب افکار بشود و با برخورد افکار مختلف یک مسأله پخته و کاملى از آب درآید. به همین جهت استاد مسأله‏اى را مطرح مى‏کند و شاگردها اشکال مى‏کنند و بعد استاد جواب مى‏دهد و بعد شاگردان دیگر اشکال مى‏کنند و بسیارى از نظرات جنبه پراتیک ندارد بلکه جنبه تئورى دارد و بعد نتیجه قطعى به صورت یک مسأله نوشته مى‏شود. این سبکى است که در حوزه‏هاى علمیه متداول است و چون آقایان علمایى که در این مجلس خبرگان تشریف دارند، به سبک حوزه‏هاى علمیه آشنایى دارند، بنابراین ممکن است مسأله‏اى را یک نفر عنوان کند به خاطر این‏که در اطرافش گفت و گو شود و بعد دیگرى به عنوان اعتراض نکته‏اى را ذکر مى‏کند و باز دنبالش شخص دیگرى نکته دیگرى را ذکر مى‏کند که این تقریباً همان سبکى است که در حوزه‏هاى علمیه معمول است. از آقایانى که متصدى رسانه‏هاى گروهى هستند تقاضا مى‏کنم اگر مى‏خواهند صحبت‏هاى این جلسه را در خارج منعکس بکنند، به طور کامل منعکس کنند زیرا بعضى از نمایندگان گله کرده‏اند که کسى به عنوان اشکال مطلبى را گفته است و این مطلب را در رسانه‏هاى گروهى منعکس کرده‏اند و جواب‏هایى که دیگران با این اشکال داده‏اند منعکس نکرده‏اند و چه بسا مردم در خارج به اشتباه بیافتند. بنابراین اگر بناست که صحبت‏هاى این جلسات منعکس شود، تمام صحبت‏هاى علمى اعم از سؤال و جواب در خارج منعکس شود تا کسى به اشتباه نیفتد. چون بعضى از نمایندگان اعتراض کرده بودند، من به عنوان ریاست جلسه وظیفه داشتم این اعتراض نمایندگان را منعکس کنم و امیدوارم که از این وضع مجلس خبرگان مطابق نظر آقایان نمایندگان در رسانه‏هاى گروهى منعکس شود.
</section>
<section type="page" number="228">
2- ادامه بحث پیرامون اصل دوم پیش‏نویس قانون اساسى‏
نایب رئیس- اکنون عده نمایندگان حاضر در جلسه به شصت و پنج نفر رسیده است و ما مى‏توانیم با حضور عده بیشترى از نمایندگان کارمان را انجام دهیم.
دستور جلسه ادامه بحث و بررسى پیرامون اصل 2 پیشنهادى گروه اول است که خدمت آقایان هست و اصل پیشنهادى به آن صورتى که از طرف گروه اول مطرح شده قرائت مى‏شود:
اصل 2- جمهورى اسلامى نظامى است توحیدى بر پایه:
- ایمان به خداى یکتا و عدل او در تکوین و تشریع و اختصاص حاکمیت و تشریع به او.
- اعتقاد به وحى الهى و نقش بنیادى آن در بیان قوانین.
- اعتقاد به معاد و نقش سازنده آن در تکامل انسان و التزام قلبى و عملى او به احکام و قوانین.
- امامت و رهبرى مستمر و نقش اساسى آن بر تداوم اسلام انقلابى.
- کرامت و ارزش والاى انسان و پرورش گوهر الهى نهفته در او.
- آزادى و اختیار انسان در ساختن سرنوشت خویش.
- قسط و عدل اجتماعى و اقتصادى و نفى کامل هرگونه ستمگرى و ستم‏کشى.
- مسؤولیت انسان و جهاد او در راه تکامل خود و دیگران.
- اجتهاد انقلابى و پویاى متخصصان در فهم کتاب و سنت.
- استفاده کامل از علوم و فنون پیشرفته و تجارب بشرى.
دیروز پیرامون فرازهاى مختلف این اصل پیشنهادى بحث‏هایى شد که نظرات گروه‏ها تنظیم و تکثیر شد و خدمت دوستان داده شده است.
نظرات گروه شماره دو را که ملاحظه مى‏فرمایید، اصل پیشنهادى را به یک اصل فشرده‏تر و داراى چهار بند تبدیل کرده‏اند. گروه سه پیشنهاد کرده‏اند بعضى تعبیرها اضافه شود و بعضى‏ها تغییر پیدا کند. گروه چهار به جاى این اصل پیشنهادى، پیشنهاد جدیدى داده‏اند با برخى تغییرات. گروه پنج به جاى اصل پیشنهادى، پیشنهادى داده‏اند که در صفحه دو ملاحظه مى‏فرمایید. گروه شش هم پیشنهاد جدیدى داده‏اند و از گروه شش آقاى غفورى پیشنهادى داده‏اند که در صفحه دو ملاحظه مى‏کنید.
گروه هفت پیشنهاد تازه‏اى داده بودند ولى باز پیشنهادشان را که در صفحه سه است تغییر داده‏اند و در صفحه الحاقى جداگانه خدمت همه نمایندگان هست.
ى کى از نمایندگان- به همه نداده‏اند.
نایب رئیس- خیلى خوب مى‏توانیم بخوانیم.
فاتحى- من با همان پیشنهاد اولى موافق هستم.
نایب رئیس- بلى به استثناى آقاى فاتحى که مى‏فرمایند من با همان پیشنهاد قبلى موافق هستم. در ادامه کارمان در مورد کسانى‏که نظر جزئى داده‏اند در هر فرازى که مطرح مى‏کنم نظر اصلاحیشان را طرح خواهیم کرد. اگر نظر اصلاحى احتیاج به استدلال و توضیح خاصى داشته باشد، از نمایندگان گروه‏ها دعوت مى‏کنیم که توضیح بدهند. ولى گروه‏هایى که پیشنهاد جدید دارند، خواهش مى‏کنم با ترتیبى که صدا مى‏کنم هر گروه یک نفر را که قبلًا انتخاب کرده است اینجا بفرستد و دلایل تغییر متن پیشنهادى گروه یک را به این متن، به صورت خیلى فشرده بیان‏
</section>
<section type="page" number="229">
کند. لازم به تکرار نیست که بحث‏ها باید بدون مقدمه و مؤخره و صرفاً در حدود متن دستور جلسه و در حد اعلاى اختصار باشد. از نماینده گروه دو خواهش مى‏کنم چون متن جدیدى پیشنهاد کرده‏اند براى توضیح تبدیل متن قبلى به متن پیشنهادى تشریف بیاورند. آقاى مکارم بفرمایید.
مکارم شیرازى- بسم الله الرحمن الرحیم. دوستان ما در گروه شماره دو عقیده‏شان بر این بود که اولًا ذکر تمام مواد اصول دین به صورت جداگانه لزومى ندارد و مى‏شود تمام اینها را جمع و جور کرد و به این صورت نوشت که: «جمهورى اسلامى نظامى است الهى بر پایه عقاید اسلامى و کرامت و ارزش انسان به منظور رسیدن به اهداف زیر» بنابراین اصل دوم و اصل سوم در هم ادغام مى‏شود و آن اصول که پایه ذکر شده است، در یک جمله، همان جمله‏اى که جلوى چشم آقایان است، بر «پایه عقاید اسلامى» خلاصه شده است و آن چیزى که به عنوان اصل سه داده شده است، آن هم به عنوان هدف در ذیل همین اصل نوشته مى‏شود. این نظرى است که دوستان ما در این گروه داشته‏اند و البته تغییراتى در همین جمله‏ها داده شده که اینها پیچیده و نامفهوم براى عموم بوده و به این جهت سبب شده است که در جمله همه را خلاصه کنند و اصل دو را به همین صورت خلاصه و تلفیق شده با اصل سه خدمت آقایان ارائه کنند. بنده چون خودم عضو گروه دو هستم یک نظرى هم ضمیمه گروه داشتم، آن را هم اضافه مى‏کنم و خلاصه‏اش این است که دیروز اشکالى به اصل دو شد که آن اشکال جواب داده نشد. اصل دو مرکب است از سه قسمت پایه‏ها و هدف‏ها و روش‏ها. همه اینها در اصل دو مخلوط شده است و آن قسمتى که مربوط به پایه است همان اصول اعتقادات اسلامى و آزادى بشر و کرامت انسان است و آن قسمتى که مربوط به روش است استفاده از اجتهاد و استفاده کردن از علوم انسانى است و آن قسمتى که مربوط به هدف است از قبیل قسط و عدل اجتماعى و اقتصادى است، پس این اصل دو ترکیبى است از پایه‏ها و روش‏ها و هدف‏ها که باید کاملًا از هم تفکیک شود. و توضیحاتى که دیروز گروه یک براى دوستان ما دادند قانع‏کننده نبود. براى تفکیکى اینها بهتر است که ما پایه و هدف‏ها را از هم جدا کنیم و روش را هم جدا کنیم و ضمناً ما نمى‏خواهیم کتاب فلسفه بنویسیم.
نایب رئیس- آقاى مکارم فقط درباره تبدیل توضیح بفرمایید. یعنى توضیح بفرمایید که علت تبدیل‏ها چیست؟
مکارم شیرازى- در تبدیل‏ها کلمه تشریع و کلمه تکوین و کلمه پویا و گوهر انسانى که جنبه فلسفى داشته است برداشته شد و همان‏طور که بعضى از آقایان گفته‏اند، اینها الفاظ مبهمى است و به درد کتاب فلسفه مى‏خورد و به درد قانونى که همه باید بفهمند، نمى‏خورد. و به علاوه فردا در دبستان یا حداقل دبیرستان باید تدریس شود.
بنابراین همه الفاظ دو پهلو و مبهم و نامفهوم در سطح عموم باید برداشته شود و بین آن سه جنبه هم تفکیک بشود، تا این‏که به صورت کاملى در بیاید. چون وقت کم است بیش از این دیگر عرضى ندارم.
نایب رئیس- ملاحظه مى‏فرمایید که گروه دو براساس آن‏چه آقاى مکارم توضیح دادند، خواسته‏اند به جاى اصل دوم پیشنهادى گروه اول و اصل سوم پیشنهادى آقاى دکتر غفورى این‏طور نوشته شود «جمهورى اسلامى نظامى است الهى بر پایه عقاید اسلامى و کرامت و ارزش انسان به منظور رسیدن به اهداف زیر»
</section>
<section type="page" number="230">
1. پرورش و تکامل انسان‏ها در همه زمینه‏هاى مادى و معنوى و جهاد هر انسان در راه پیشرفت خود و دیگران.
2. برقرارى قسط و عدل اجتماعى و اقتصادى و نفى کامل هرگونه ستمگرى و ستم‏کشى.
3. آزادى و استقلال انسان‏ها.
4. استفاده کامل از تمام علوم و فنون گذشته و تجارب سودمند بشرى در پرتو اجراى تعالیم اسلام.
اینها به عنوان هدف‏ها اعلام شده است و پایه به صورت فشرده عقاید اسلامى و کرامت و ارزش انسان.
گروه سه هم توضیحاتى داده‏اند که در بررسى یکایک فرازها مطرح مى‏کنند. گروه چهار به جاى اصل پیشنهادى، اصلى را پیشنهاد کرده‏اند که از نماینده آنان خواهش مى‏کنم براى توضیح فشرده‏اى تشریف بیاورند. آقاى یزدى بفرمایید.
ى زدى- بسم الله الرحمن الرحیم. تصمیمى که در خدمت رفقا گرفته شده است این است که اصل پیشنهادى گروه اول عیناً مورد قبول است ولى فقط اصلاحاتى در آن انجام شده است. یکى کلمه توحید است که با توجه به مطلبى که دیروز بحث شد و نباید تکرار شود فقط به این صورت درمى‏آید که جمهورى اسلامى نظامى است که باید بر پایه مطالب زیر ذکر شود. مسأله دوم این بود که اگر قرار است به عدل اشاره شود باید شعاع عدل به طور وسیعى بحث شود و اگر قرار است به طور کلى اشاره شود کافى است که گفته شود ایمان به خداى یکتاى عادل یا خداى یکتا و عدل و مسأله تسلیم در برابر او باید اضافه شود براى این‏که روح اسلام را طبق آیه شریفه مسأله تسلیم نشان مى‏دهد. موضوع دیگرى که در خدمت رفقا تصمیم گرفته شد، مسأله قسط و عدل بود که در اینجا ذکر شده که در ردیف اهداف بیاید و چون اینجا به عنوان زیر بنا و جهان‏بینى ذکر شده آن شبهه‏اى هم که آقاى مکارم فرمودند، جواب داده شده است. از نظر ما و رفقاى ما جوابش همان بود که بحث شد که منظور از این اصل جهان‏بینى اسلام است و اگر جهان‏بینى باشد همه اینها تحت این عنوان مى‏آید، منتها قسط و عدل اجتماعى و اقتصادى به ردیف اهداف برود و در اصل سوم ذکر شود. مسأله دیگر این بود که درباره اجتهاد انقلابى که دیروز به طور مفصل بحث شد، گفته شود اجتهاد زنده و مستمر متخصصان در فهم کتاب و سنت پیغمبر اکرم (ص) و ائمه معصومین (ع) و در پرانتز به عنوان توضیح اضافه شود «کتاب و سنت». در قسمت «استفاده کامل از علوم و فنون» یکى کلمه «سودمند» اضافه شود.
منتظرى- بدون هیچ وابستگى هم دنبالش اضافه شود.
نایب رئیس- بلى آن هم اضافه مى‏شود. در حقیقت کار گروه چهار هم این بود که اصل پیشنهادی را با یک مقدار تغییرات پذیرفته‏اند ولى آقاى منتظرى به عنوان یک فرد از این گروه تذکراتى داشتند که جزئى است و در مورد تصویب هر بند خدمتتان توضیح داده خواهد شد. گروه پنج طرح جدیدى پیشنهاد کرده که از نماینده گروه پنج خواهش مى‏کنم براى توضیح دلیل تغییر این طرح به طرح جدید تشریف بیاورند. آقاى مهندس سحابى بفرمایید.
مهندس سحابى- بسم الله الرحمن الرحیم. در پیشنهادى که در گروه پنج مطرح شد و تقریباً به تصویب همه رسید یعنى طبق نظر همه اعضاى گروه پنج تهیه شد دو نکته مورد نظر قرار گرفت یکى این‏که در قانون اساسى به طور کلى جاى تفصیل و توضیح نیست زیرا قانون اساسى‏
</section>
<section type="page" number="231">
بیشتر اصول کلى را بیان مى‏کند و دوم این‏که در فصل کلیات و اهداف که فصل اول قانون اساسى است مطالب بازهم باید کلى‏تر بیان شود و زیاد وارد جزئیات و تفصیلات نشود و بسیارى از تفصیلات و جزئیات که در فصل اهداف و کلیات گفته مى‏شود، تفصیل آنها در اصول دیگر قانون اساسى مى‏آید و در فصل مقدمه و اهداف بیشتر کلیات و اصولى‏ترین مطالب که جهان‏بینى و ایدئولوژى است که حاکم بر تدوین‏کنندگان این قانون اساسى بوده و یا اندیشه حاکم بر ملت است، بارى به طور مختصر و فشرده جمع‏آورى شود و در فصل مقدمه و کلیات مى‏آید. به این جهت در فصل کلیات، اساسى‏ترین نکات ایدئولوژیکى و جهان‏بینى به طور فشرده‏اى باید بیاید. نکته دوم این‏که ما در پیش‏نویس قانون اساسى که از قبل منتشر شده بود و در دست داشتیم، همین اصل دو در آنجا به نحو فشرده‏تر و موجزتر مطالبى را که در اصل دو پیشنهادى گروه اول آورده شده، بیان کرده است که خیلى کلى‏تر و مناسب‏تر است و به همین جهت ما اصل دو را که در پیش‏نویس قانون اساسى بود مبنا قرار داده و اصلاحاتى درآن انجام دادیم و چند لغتش را جابه‏جا و یا عوض کردیم و به صورت آن اصلى در آمد که خدمتتان هست و مى‏خوانید. اگر اجازه بدهید من هم یک دفعه بخوانم.
نایب رئیس- بلى بخوانید.
مهندس سحابى- پیشنهاد گروه پنج این است: «جمهورى اسلامى نظامى است مبتنى بر توحید و دیگر عقاید و اصول اسلامى با تکیه بر ارزش و کرامت انسان و مسؤولیت او درباره خویش و جامعه و نقش بنیادى تقوا در رشد او و نفى هر گونه ستمگرى و ستم‏کشى داخلى و خارجى و ضرورت استفاده از دستاوردهاى سودمند علوم و فرهنگ بشرى با التزام به تعالیم حیات‏بخش اسلام». به نظر مى‏رسد این چند جمله مجموع تفکر تدوین‏کنندگان قانون اساسى را بیان مى‏کند و در عین حال کلیت هم دارد و از اختصار و ایجاز هم برخوردار است به همین جهت به نظر ما به جاى اصل پیشنهادى گروه یک ما همین چند سطر را بگذاریم.
نایب رئیس- آقاى کرمى از گروه پنج در پیشنهاداتشان نوشته‏اند یا اصل سوم با اصلاحات موضعى و خاصى که اینجا نوشته‏اند، مطرح شود یا بر طبق آن‏چه گروه پنج پیشنهاد کرده ولى با بعضى تغییرات که آن تغییرات را بعداً موقعى که خواستیم آن را مطرح کنیم خودشان توضیح خواهند داد.
کرمى- آن چیزى که جناب آقاى سحابى گفتند هدف بنده است ولى آن‏چه که گروه اول تصویب کرده‏اند با آن یادداشت‏هایى که بنده داده‏ام اگر اصلاح بشود من رأى مى‏دهم در غیر اینصورت رأى نمى‏دهم.
نایب رئیس- و آن یادداشت‏ها را اینجا مى‏خوانم که معلوم باشد چیست «جمهورى اسلامى نظامى توحیدى» «به معناى» به جاى «بر مبناى» و اضافه کردن «مطلق» به «حاکمیت» و بعد اضافه کردن «الهى» به دنبال «احکام و قوانین» در فراز خودش «و امامت و رهبرى مرجع دینى» در آن بند «آزادى انسان با مکلف بودنش» و به جاى «انقلابى» کلمه «اجتهاد صحیح». این اضافاتى است که ایشان نوشته‏اند و اگر اصلاح شود، رأى مثبت مى‏دهند. آقاى طاهرى نوشته‏اند «متأسفانه نظریه گروه سه آن طور که منظور بوده نوشته و ارائه نشده است» آقاى طاهرى منظورتان این است که متن تکثیر شده آن طور که منظور بوده ارائه نشده؟ یعنى چیز علاوه‏اى بوده است؟
</section>
<section type="page" number="232">
طاهرى- بلى.
نایب رئیس- این موضوع را بعداً به شوراى هماهنگى بفرمایید و ضمناً موقعى که مطرح مى‏شود تشریف بیاورید که نظرتان را بهتر بیان کنید. گروه شش باز به جاى اصل پیشنهادى توسط گروه اول، اصل جدیدى پیشنهاد کرده‏اند که خواهش مى‏کنم نماینده گروه شش براى توضیح تشریف بیاورند. آقاى دکتر ضیایى بفرمایید. ضمناً توضیح مى‏دهم که تعداد نمایندگان در حال حاضر هفتاد و یک نفر مى‏باشد.
دکتر ضیایى- بسم الله الرحمن الرحیم. دیروز مطالبى در دفاع و انتقاد از اصل دو پیشنهادى قانون اساسى بیان شد. اصولًا من با این نظر که تمام اینها باید در مقدمه ذکر شود با سروران عزیز موافق بودم. چون قانون آن است که یقه بگیر و تکلیف‏آور باشد، به هر نحوى به یکى از احکام خمسه. اصل اول و دوم و سوم پیش‏نویس به عنوان بیان تکلیف براى دولت نیست، ولى اگر قرار شد که به عنوان اصل در قانون اساسى ذکر شود باید به این نکته‏ها توجه داشت که گنگ و مبهم و قابل تغییر نباشد. راجع به جمهورى اسلامى که بر پایه عقاید اسلامى بنا شده است، اعلان بعضى از کشورها که با حقیقت اسلام جنگ دارند و خودشان را به عنوان کشور اسلامى معرفى کرده‏اند مثل کشور لیبى و یا کشور اسلامى زمان سابق (طاغوت) که مثل یک کشور اسلامى میان مردم جلوه‏گرى مى‏کرد در حالى که ضد اسلام بود. بنابراین باید ذکر شود که نظام جمهورى اسلامى روى قرآن و سنت پیغمبر اکرم و ائمه اطهار بنا شده است که پایه است. و اما در مورد اهداف باید عرض کنم که چون تیتر همیشه حاوى مطالبى است که به عنوان دلالت التزامى باید گویاى آن باشد، گرچه به فرمایش جناب آقاى مهندس سحابى مطالبى در عناوین اصول ذکر شده است اما وقتى که این اصول را به عنوان مقدمه قانون اساسى در اصل دوم و سوم قانون اساسى ذکر کردیم به عنوان جهان‏بینى نظام جمهورى اسلامى باید به عنوان تیتر همه مطالب را در بر داشته باشد. به این جهت گروه ششم این مطالب را به ترتیبى که خدمت آقایان هست پیشنهاد کرده است که با توجه به نقص‏هایى که به نظر ما رسید، آن را تکمیل کرده‏ایم به این ترتیب که «جمهورى اسلامى نظامى است که بر پایه قرآن و سنت پیغمبر اسلام و ائمه اطهار بنا شده است»، و اصولًا جمهورى اسلامى یعنى همان و براى تحقق‏بخشى اهدافش شامل روش‏هاى زیر است:
1- تحکیم مبانى اعتقادى، اسلامى.
2- اعتقاد به رهبرى مستمر در مسیر تداوم انقلاب اسلامى یعنى در هر زمان باید یک رهبر براى تداوم انقلاب داشته باشیم یا شخص یا شورا.
3- تحقق‏بخشى و پرورش استعدادهاى ارزنده در هر زمینه.
4- حمایت ازآزادى و اختیارات افراد ملت در ساختن سرنوشت خویش نه آزاد ولى بر مبناى قوانین اسلامى که راهنما و برنامه‏ریز است.
5- اقامه و گسترش قسط و عدل در سراسر کشور و نفى هرگونه تبعیض و سلطه‏جویى فرهنگى، سیاسى، اقتصادى و اجتماعى و ضرورت استفاده از دستاوردهاى سودمند و علوم و فرهنگ بشرى غیر وابسته و تحریص و تشویق افراد به جهاد در راه تکامل انسانى خود و دیگران و شناسایى حقوق برابر براى همه افراد ایرانى بر طبق موازین اسلامى.
یعنى در حقیقت جمیع قوانین اصول اسلامى را در این پیشنهاد هفت‏گانه به قول خودش جمع کرده و به همه اشاره کرده و در عین حال روشن است یعنى احتیاج به تفسیر ندارد و ابهام و
</section>
<section type="page" number="233">
اجمالى هم ندارد.
نایب رئیس- متشکرم، ار گروه شش آقاى دکتر غفورى پیشنهادشان را به این صورت در آورده‏اند که ملاحظه مى‏کنید:
اصل 2- نظام جمهورى اسلامى نظامى است مبتنى بر 1- توحید و مقررات اصیل اسلامى 2- کرامت و ارزش انسانى 3- تحقق‏بخشى آثار توحید در همه زمینه‏هاى زندگى 4- سعى در تحقق اهداف زیر که در آن ضمیمه دیگر در دوازده هدف بیان کرده‏اند که در حقیقت خواسته‏اند خود اصل دو را ملخص‏تر کنند. بعد نوبت اصل سه که مى‏رسد خودشان براى توضیح اصل سه تشریف مى‏آورند. آقاى غفورى اگر توضیح اضافى دارید بفرمایید. ضمناً تا آقاى غفورى اینجا تشریف مى‏آورند تذکرى هم آقاى مکارم نوشته‏اند که در حقیقت پاسخى به مطلب دکتر ضیایى است که من این پاسخ را چون به کار گروه اول مربوط مى‏شود عیناً به نماینده گروه مى‏دهم که بعداً با استفاده از نوشته ایشان عیناً بخواند. آقاى غفورى بفرمایید.
دکتر غفورى- بسم الله الرحمن الرحیم. ارزش هر چیزى به ارزش آثارش است. وقتى مى‏گوییم دین یا اسلام یا هر کس هر چه مى‏گوید باید ببینیم که در عمل چه مى‏کند. در برنامه‏اى که از اسلام و پیغمبر گرامى هست خاطر همه مستحضر است که یک جمله‏اى دارد «یضع عنهم اصرهم والاغلال التى کانت علیهم اصرواغلال» حالا نمى‏خواهیم وارد این بحث شویم ولى اجمالًا باید بدانیم که هر جامعه‏اى اصرواغلال دارد و حتى مذاهب و ادیان قبل از اسلام که اول رهایى‏بخش بودند و بعد خود اینها اصرواغلال شدند. همان‏طور که در برنامه پیغمبر اسلام و برنامه اسلامى که در ابتداى ورود اسلام به ایران تشریح شد «لنخرج الناس من عبادة العباد الى عبادة الله و من جور الادیان الى عدل الاسلام و من ضیق الارض الى سعتها» بنابراین به طور اجمال وقتى قانون اساسى ما اساسى و کارساز خواهد بود که ببینیم دردهاى اجتماعى ما چیست. بنابراین به طور خلاصه فکر کردم که با توجه به کلمات قانون که به قول معروف باید قیراط، قیراط حساب شود و حرف زیادى درش نباشد دو پیشنهاد دارم، یکى این‏که اصل دو و سه تلفیق شود زیرا وقتى گفتیم توحید و آثار توحید، اشکال بزرگ ادیان این است که اسم توحید را مى‏برند ولى توحید را به آسمان‏ها مى‏برند در صورتى که باید توحید را به روى زمین آورد و از زمین به آسمان برد. یعنى آثار توحید را اجرا کرد همان‏طور که همه در موقع به دنیا آمدن دو چشم دارند ولى مقررات غلط اجتماعى چشم‏هاى بعضى‏ها را کور مى‏کند و به بعضى‏ها صدها چشم مسلح مى‏دهد. ما باید ببینیم آثار توحید در اجتماع چیست و آن آثار را پیاده کنیم. بنابراین قانون اساسى ما وقتى کارساز است که مردم نفس راحت بکشند. و افرادى که ما را به اینجا فرستاده‏اند وقتى مى‏فهمند که کارى برایشان صورت داده‏ایم که ببینیم دردشان چیست و چیزى که گلویشان را فشار مى‏دهد چیست. به نظر مى‏رسد که براى رعایت اختصار در قانون ما اصل دو و سه را یکى کنیم و تمام مطالبى که احیاناً بحث‏انگیز است، در سه جمله خلاصه کنیم. یکى «توحید و مقررات اصیل اسلامى»، البته اسلام‏شناسانى وجود دارند که مقررات اصیل آن را بیان مى‏کنند. مسأله بعدى «کرامت انسانى» هست و بعد هم «تحقق‏بخشى آثار توحید» است که مربوط به اصل دو است و بعد به دنبالش سعى در تحقق اهداف زیر که پیشنهاد اول است که اگر اصل دو و سه تلفیق شود هم عبارت‏ها کوتاه شده و هم مسائل بحث‏انگیز گفته نشده است و هم تحقق‏بخشى آثار توحید که کار اجتهاد است که در زمانى باید ببیند گرفتارى مردم چیست و به داد مردم برسد و ضمانت اجرایى خاتمیت اسلام و
</section>
<section type="page" number="234">
اجتهاد زنده هم در همین است. پس پیشنهاد اول این است که اصل دو و سه تلفیق شود بعد از همه آن بحث‏ها که دیروز شد امروز شوراى هماهنگى نهایت تلاشش را در آن مورد به کار برد ولى باز هم چهار یا پنج متن را مى‏بینید به نظر من اگر به این صورت در اجتماع برود آن وقت صدها برابر درباره‏اش صحبت مى‏شود، پس بهتر است ما بیاییم بگوییم اول توحید و مقررات اصیل اسلامى و بعد کرامت و ارزش انسانى که بعضى‏ها فکر نکنند که حالا توحید و اسلام که هست باید یک سلطه‏گر جدید بیاید و یک استبداد دینى پیدا شود، نه کرامت و ارزش انسانى و سوم هم تحقق‏بخشى به آثار توحید. خدا مى‏خواهد که مردم چطور زندگى کنند؟ همان‏طور که هوا و این نعمت‏ها عام است بالاخره محددیت‏هاى اجتماعى را باید برطرف کرد و براى این‏که بدانیم چه چیزهایى باعث محدودیت‏هاى اجتماعى است دوازده مطلب ذکر شده که اینها گلوى جامعه را فشار مى‏دهد. اگر ما توانستیم این اغلال، این زنجیرها را از گردن مردم باز کنیم کارى کرده‏ایم، و الا چنان تلقى مى‏شود که ما آمده‏ایم چند زنجیر دیگر هم به دست و پاى این جامعه ببندیم که همین‏طور سرگردان بشود. پیشنهاد اول تلفیق اصل دو و سه است و چنان‏چه این پیشنهاد قبول نشد و اصل دو به صورت یکى از این پیشنهادهایى که گفته شده تصویب شد، نوبت به اصل سه مى‏رسد که من براى بیان اصرواغلال و به خاطر این‏که دین خودمان را به جامعه ادا کرده باشیم و آن چیزهایى که جامعه ایرانى را فشار مى‏دهد که در آن دوازده هدف با توجه به اصلاحاتى که شده ملاحظه مى‏فرمایید آنها را بیان مى‏کنم تا جامعه بفهمد وقتى جمهورى اسلامى آمد یک چیزى جامعه از آن مى‏خواهد و طبق برنامه‏هاى زمان‏بندى شده مثلًا آموزش و پرورش رایگان را از آن مى‏خواهد و الى آخر، متشکرم.
نایب رئیس- ضمناً علاوه بر مطالبى که عرض شد آقاى صافى هم از گروه دو پیشنهادى نوشته‏اند که قرائت مى‏شود:
بسمه تعالى‏
اینجانب نظرم این است که در همان متن گروه اول چند اصلاح بشود که با علامت در ذیل مشخص شده است.
اصل دوم- جمهورى اسلامى نظامى است بر پایه ایمان به خداى یکتا و عدل او در تکوین و تشریع و اختصاص و حاکمیت و تشریع به او و اعتقاد به نبوت و وساطت آن در تبلیغ کلیه قوانین و احکام و نظامات الهى و اعتقاد به معاد و نقش سازنده آن در تکامل انسان و التزام قلبى و عملى او به احکام و قوانین الهى.
ایمان به امامت و رهبرى مستمر آن در عصر غیبت حضرت مهدى حجة بن الحسن علیه الصلوة و السلام، و نقش کارساز و اساسى آن بر تداوم جنبش‏هاى انقلابى اسلامى.
کرامت و ارزش والاى انسان و پرورش گوهر الهى نهفته در او.
آزادى و اختیار انسان در ساخت سرنوشت خویش (نفى جبر) قسط و عدل اجتماعى و اقتصادى و نفى کامل هرگونه ستمگرى و ستم‏کشى.
مسؤولیت انسان و جهاد او براى تکامل خود و دیگران، تداوم اجتهاد و استنباط احکام از کتاب و سنت و احادیث ائمه طاهرین علیهم السلام در تمامى اعصار، استفاده کامل از علوم و فنوون پیشرفته و تجارب بشرى.
نایب رئیس- گروه هفت اصل پیشنهادى را تبدیل به اصل جدیدى کرده‏اند که نظر
</section>
<section type="page" number="235">
نهایى گروه هفت مى‏باشد و خدمت آقایان داده شده است. آقاى تهرانى نماینده گروه هفت در این مورد توضیحاتى مى‏فرمایند.
نظر نهایى گروه هفت درباره اصل 3
جمهورى اسلامى نظامى است مبتنى بر پایه یکتاپرستى و سایر معارف و احکام اسلامى که بر طبق آیه بیست و چهار از سوره حدید «لَقَدْ أَرْسَلْنَا رُسُلَنَا بِالْبَیِّنَاتِ وَ أَنزَلْنَا مَعَهُمُ الْکِتَابَ وَ الْمِیزَانَ لِیَقُومَ النَّاسُ بِالْقِسْط» عدالت و قسط اجتماعى و اقتصادى، و نفى کامل سلطه‏طلبى و سلطه‏پذیرى را در پى مى‏آورد.
تهرانى- بسم الله الرحمن الرحیم. ابتدا به طور خیلى مختصر نظر کلى گروه خودمان را ذکر مى‏کنم و بعد تبدیل اصل دو به اصلى که آقایان نوشته‏اند ان شاء الله قرائت مى‏شود و اگر معلوم شد که از اشکال‏ها دورتر است آقایان رأى مى‏دهند. اما نظر آقایان این است که قانون اساسى احکامى را که الزام‏آور است در بر داشته باشد، یعنى درست است که ما اهداف زیاد داریم و اهداف را مى‏شود در مقدمه نوشت، اما آن‏چه مردم متوقع هستند، احکام الزامى «نظم امور کم» نظم امور و نظم دولت و نظم اقتصادى و سایر روابط اجتماعى است. تصویب و صادر شود و الزام به اجرا داشته باشد تا آن اهداف را مردم با تمام وجود حس کنند نه این‏که یک اهدافى تشعشع‏آمیز مثلًا در قانون اساسى آورده بشود و اما وقتى به جایش برسیم «به نظام اقتصادى یا فرهنگى یا ارتشى یا به نظام جمهورى» چیزهایى و اصل‏هایى تصویب شود که این اهداف را در پى نداشته باشد. خلاصه توقع مردم این است که الزاماتى تصویب بشود و اهداف و هر چیزى که مى‏خواهید هدف قرار دهید در مقدمه بنویسید. اما اصل پیشنهادى ما به خاطر این‏که هم مطابق قرآن کریم باشد و هم از تمام اشکال‏هایى که شده دور باشد، پیشنهاد شده است «جمهورى اسلامى»، البته بنابراین‏که بخواهیم یک اصلى قرار بدهیم و الا نظر آقایان این است که این حرف‏ها مربوط به مقدمه است و قانون اساسى تماماً باید به احکام و الزاماتى که مربوط به «نظم امور کم» است، تصویب شود. اما اگر بخواهیم اصل دوم را بگذاریم و حذف نکنیم این‏طور اصلاح شود که «جمهورى اسلامى نظامى است مبتنى بر پایه یکتاپرستى و سایر معارف و احکام اسلامى که بر طبق آیه بیست و چهار از سوره حدید «لَقَدْ أَرْسَلْنَا رُسُلَنَا بِالْبَیِّنَاتِ وَ أَنزَلْنَا مَعَهُمُ الْکِتَابَ وَ الْمِیزَانَ لِیَقُومَ النَّاسُ بِالْقِسْط» که عدالت و قسط اجتماعى و اقتصادى و نفى کامل سلطه‏گرى و سلطه‏پذیرى را در پى مى‏آورد.» که از اشکال‏ها دور مى‏باشد و به همین مقدار تذکرى در اصل دوم باشد. البته بنده و همکار محترم ما آقاى بنى‏صدر آن پیشنهاد گروه پنجم را که جناب آقاى مهندس سحابى خواندند، مى‏پذیریم و آن هم بسیار درست است و به نظر ما بى‏اشکال است. پس هم آن متن پیشنهادى گروه پنجم را که آقاى مهندس سحابى قرائت فرمودند قبول داریم و هم این متن پیشنهادى خودمان را که طبق آیه کریمه است و یکتاپرستى در آن ذکر شده و توحید ذکر نشده که معانى گوناگونى داشته باشد و سایر معارف احکام اسلامى و عدالت و قسط هم بر طبق آیه شریفه سوره حدید است و نفى سلطه‏طلبى و سلطه‏پذیرى هم از آیه (تِلْکَ الدَّارُ الاْخِرَةُ نجْعَلُهَا لِلَّذِینَ لَا یُرِیدُونَ عُلُوًّا فىِ الْأَرْضِ وَ لَا فَسَادًا) گرفته شده است. والسلام علیکم و رحمة الله.
نایب رئیس- متشکرم، جلسه در حال حاضر با حضور هفتاد و دو نفر کارش را ادامه مى‏دهد. تذکرات دیگرى اینجا رسیده است، یکى از آقایان جلال‏الدین طاهرى است به این شرح «جمهورى اسلامى نظامى است توحیدى بر پایه ایمان به لا اله الا الله و عدل خداوند در
</section>
<section type="page" number="236">
تکوین و تشریع و اختصاص حاکمیت و تشریع به او و به وحى الهى انبیاء و نقش بنیادى آن در بیان قوانین و به معاد و نقش سازنده آن در تکامل انسان و التزام قلبى او به احکام و قوانین و به امامت و رهبرى مستمر و نقش اساسى آن بر تداوم اسلام که تنها مکتب انقلابى است» و بعد از این اصول که مى‏گذریم همان متن پیشنهادى گروه یک به استثناى آن‏چه در مورد اجتهاد هست که یکى دو تذکر دارد و آقاى موسوى جزایرى نوشته‏اند که نظرشان با نظرى که گروه هفتم فرستاده موافق نبوده و نظرشان با نظر گروه چهار موافق است، با این تفاوت که اجتهاد به عنوان پایه شناخته نشود بلکه به عنوان روش باشد. و باز تذکرات دیگرى هست که من به نوبت مى‏خوانم و از دوستانى که تذکراتى مى‏فرستند خواهش مى‏کنم از جلسه آینده سعى بفرمایند که تذکرات را قبلًا بدهند و حالا هم که مى‏فرستند گروهشان را یادداشت کنند که وقتى ما نظر گروه‏ها را مطرح مى‏کنیم نظر آنها را نیز مطرح کنیم.
پیشنهاد گروه‏ها خوانده شد و درباره آن توضیح هم داده شد. حالا موقعى است که باید رأى گیرى نهایى بکنیم، آقاى خامنه‏اى بفرمایید.
خامنه‏اى- بنده پیشنهاد داده‏ام خواهش مى‏کنم قرائت بفرمایید.
نایب رئیس- البته نمایندگانى به عنوان نکات تکمیلى مطالبى فرستاده‏اند که به موقع خواهیم خواند، یعنى اگر پیشنهادات کاملًا جدید باشد مطرح مى‏شود ولى اگر پیشنهادهاى تکمیلى و تذکرات است به نوبت که به گروه مربوطه مى‏رسیم از اعضاى آن گروه خواهیم خواست که اگر کسى هست بیاید تکمیل کند. فعلًا اگر پیشنهاد کاملى هست که تغییرات کلى داده شده باید اینجا باشد که من ببینم و اگر اینجا چیزى نباشد نمى‏شود مطرح کرد. ولى این بار هم اگر در اثناى جلسه پیشنهاد جدیدى بفرستند مى‏پذیریم ولى در جلسات آینده اجازه بفرمایید این رویه را ادامه ندهیم. آقاى خامنه‏اى اصل دو را به این صورت نوشته‏اند:
 «جمهورى اسلامى نظامى است بر پایه عقیده و ایدئولوژى اسلامى، توحید و نبوت و معاد و رعایت واقعى حیثیت و حرمت والاى انسان، احترام به آزادى‏هاى انسانى، مساوات زن و مرد و توانا و ناتوان و مسلمان و غیر مسلمان، اقامه قسط و عدل تعدیل مشروع ثروت و جلوگیرى از تمرکز ثروت‏ها، توزیع متناسب ثروت‏هاى ملى، مقابله با ظلم و استثمار و استبداد و استقلال، مسؤولیت هماهنگى و جهاد انسان‏ها در راه خودسازى و اصلاح جامعه، همزیستى مسالمت‏آمیز با بیگانگان، رعایت ضعفا و نجات مستضعفین و اقامه «خلافت الله» براساس وراثت تاریخى انسان، رعایت اجتهاد پویا در امر تقنین و رهبرى عالى و بیان اصول غیر قابل تفکیک و واحد هستند.» آن‏چه مرقوم فرموده‏اید براى من روشن است اگر براى کسى ابهامى دارد که ایشان باید توضیحى بدهند، مى‏توانند چند دقیقه‏اى صحبت بفرمایند و اگر هم براى همه روشن است که دیگر توضیحى نمى‏دهند. آقاى مکارم بفرمایید.
مکارم شیرازى- پیشنهاد بنده غیر از پیشنهاد دوستان است. این پیشنهاد بنده در اصل سه چاپ شده است چون تلفیق هر دو بوده است و با استفاده از همه نظریاتى که داده‏اند اصل دو و سه تلفیق شده است و به صورت اصل سه در صفحه دوم چاپ شده است.
نایب رئیس- این را هم ملاحظه مى‏فرمایید:
جمهورى اسلامى نظامى است الهى بر پایه:
1. ایمان به خداى یکتا و عدالت و حاکمیت او.
</section>
<section type="page" number="237">
2. ایمان به وحى و نقش آن در تأسیس قوانین.
3. ایمان به معاد و نقش سازنده آن در تکامل انسان.
4. ایمان به امامت و رهبرى مستمر در جامعه بشرى.
5. ایمان به ارزش والاى انسان و آزادى اراده او و مسؤولیتش در برابر خود و دیگران براى تحقق بخشیدن به هدف‏هاى زیر:
1. محو هرگونه استبداد و خود کامگى، و مشارکت مردم در تعیین سرنوشت خویش.
2. طرد کامل استعمار و هرگونه گرایش به شرق و غرب.
3. رفع هر گونه تبعیذ ناروا و تأمین حقوق همه افراد.
4. ایجاد خودکفایى در تمام زمینه‏هاى علمى و اقتصادى و نظامى و عمرانى.
5. پى‏ریزى اقتصاد صحیح بر طبق ضوابط اسلامى به منظور طرد فقر و محرومیت و بیکارى با استفاده از اجتهاد متخصصان در فهم کتاب و سنت و بهره‏گیرى از علوم و فنون پیشرفته و تجارت بشرى در تمام زمینه‏ها.
حالا آقاى آیت اگر نظراتى از گروه یک دارید به صورت فشرده بیان کنید.
دکتر آیت- بسم الله الرحمن الرحیم. در مورد اصل دو، دیروز مطالبى گفته شد و آقایان دکتر بهشتى و ربانى شیرازى جواب‏هاى کافى دادند و من فکر نمى‏کنم که لازم باشد آن جواب‏ها را تکرار کنم ولى با وجود این به بعضى از مسائل اشاره مى‏کنم. بعضى‏ها گفتند که اصل دوم هم پایه‏ها است و هم هدف‏ها که باید از هم جدا بشود. باید عرض کنم که اصل دو فقط پایه‏ها و روش‏ها است و هدف‏ها نیست و اگر قسط و عدل را مى‏فرمایند اینها را هم مى‏شود پایه قرار داد و هم هدف، و در نظام هم اشکال ندارد و باید هدف‏ها آورده بشود. نظام یک کل وابسته به هم است که پایه و روش و هدف این پل را مشخص مى‏کند، به خصوص این مسأله که بعضى‏ها گفته‏اند جاى اینها در مقدمه بود، باید توجه کنیم وقتى که نظام مشخصى شد، براى قانون‏گذار تعهدآور است و در قانون گذارى مؤثر است و تعدی و الزام ایجاد مى‏کند. وقتى که گفتیم «نظام جمهورى اسلامى کرامت و ارزش انسان را در نظر دارد» بنابراین قانون‏گذار نمى‏تواند قانونى وضع کند که کرامت را نادیده بگیرد، قانون‏گذار متعهد به رعایت کرامت انسان است. و همین طور وقتى ما معاد و توحید و نظایر اینها را در نظام اسلامى ذکر مى‏کنیم، مشخص است که توحید و معاد و نبوت وزن شعر نیست، اینها در همه مراحل زندگى منعکس مى‏شود و من جمله در قانون گذارى. آقاى مکارم فرمودند که بعضى کلمات مبهم به کار رفته است و از مبهمات، تشریع را به کار بردند در حالى که هیچ ابهامى در کلمه تشریع نیست و کلمات مبهم دیگرى هم در اینجا نیست و اگر مشکل بودن آن را در نظر بگیریم که هر طفل دبستانى باید بفهمد، هرکسى به اندازه معلوماتش از قانون اساسى و هر چیز دیگرى برداشت مى‏کند و ضرورتى ندارد که همه کس آن را بفهمد. حتى حقوقدان‏ها هم ممکن است در فهم بعضى از مسائل قانون اساسى محتاج به مطالعه و تفکر باشند. در هیچ جاى دنیا نمى‏توان قانون اساسى را طورى نوشت که براى همه دقیقاً قابل فهم باشد.
پیشنهادى هم شده در مورد این‏که تسلیم در مقابل خداوند را در این اصل بیاوریم، البته مخالفتى با این پیشنهاد نیست ولى وقتى که گفتیم «اختصاص حاکمیت خداوند» تسلیم هم در آن هست و احتیاج به تکرار نیست، در مورد سنت، بعضى‏ها خواسته‏اند
</section>
<section type="page" number="238">
اضافه بشود سنت ائمه اطهار خود سنت رسا است و دیگر اضافه کردن آن لزومی ندارد. آقای مهندس سحابی آن اصل قبلی را با تغیییراتی پیشنهاد کرده‏اند و استدلالشان این بود که در قانون اساسی نباید طول و تفصیل باشد. باید عرض کنم در این اصل، طول و تفصیل نیست ولی از ایجاز به اصطلاح مخل هم جلوگیری شده است، زیرا ایجاز نباید به نحوی باشد که در معنی اخلال ایجاد بکند. در اصل پیشنهادی آقای مهندس سحابی و گروه ایشان نوشته شده و معارف اسلامی این کلمه دیگر خودش ابهام ایجاد مى‏کند، با آن کلیاتی که باید رویش تکیه بشود و ذکر کرده‏ایم مثل این است که ما بخواهیم درباره فلسفه کانت صحبت کنیم ولی بگوییم مراجعه کنید به فلسفه کانت. اما به نظر ما آن اصول و نکاتی که فلسفه کانت و یا دکارت را نشان می‏دهد باید ذکر گردد. همین ایراد به گروه هفت هم وارد است، زیرا آنها هم نوشته‏اند و سایر معارف و احکام اسلامی و باز هم ایجاز مخل هست و نظام را نمی‏رساند. مثل این است که ما سوار تاکسی بشویم و بگوییم ما را ببر تهران، حالا کجای تهران مشخص نیست. اما کلمه سودمند که در مورد علوم و معارف پیش‏بینى شده است، این کلمه سودمند برای چه کسی است؟ چون قمار باز هم فن قمار برایش سودمند است، بدیهی است که ما علوم و معارف را در قانون اساسی در جهتی که اسلام تعیین کرده است به کار می‏بریم و چه کلمه سودمند باشد یا نباشد، این تکلیف در قانون اساسی ایجاد مى‏شود و احتیاجی به کلمه سودمند نیست. مسأله دیگر اینکه پیشنهاد شده بدون هیچ وابستگی بنده اشکالی نمی‏بینم که این هم اضافه بشود ولی معهذا استفاده از علوم و فنون بشری وابستگی ایجاد نمى‏کند و در آن مفهوم وابستگی در اصول دیگر آمده است و رعایت هم خواهد شد.
بعضی از دوستان همین اصل را به عبارت دیگری پیشنهاد کرده‏اند ولی دلیلی نیاورده‏اند که چرا آن عبارت را عوض کرده‏اند. مثلا آقای دکتر ضیایی تقریبا «همان عبارات پیشنهادی را مرقوم فرموده‏اند و فقط قرآن و سنت را پایه ذکر کرده‏اند، در حالی که پایه‏ها از سنت و قرآن استخراج مى‏شود و آنها منبع قانون گذارى باشد در اصل دیگر آمده است. در پیشنهاد یکی از گروه‏ها مسؤولیت را آورده‏اند ولی کرامت و آزادی را که مقدمه و لازمه مسؤولیت است ذکر نکرده‏اند.
در مورد تلفیق اصل دو و سه که پیشنهاد آقایان دکتر غفوری و مکارم است باید عرض کنم که تقریباً اینکار درخود این اصل شده است. گروه یک اصولا با آوردن اصل سه به طور مستقل در کلیات مخالف است بدلیل اینکه اصل سه در سایر فصول آمده است و اگر بخواهیم در کلیات بهمه اهداف اشاره کنیم باید همه قانون اساسی را در یک اصل ذکر کنیم که این هم امکان‏پذیر نیست. همه این اهداف در سایر اصول آمده است و همه اینها بر می‏گردد به قسط و عدل که در اصل دوم هست و احتیاجی به اصل سه نیست باز آقای مکارم توضیحی داده‏اند که همان بود که عرض کردم که اشاره به این پایه‏ها برای قانون‏گذار الزام‏آور است. مسأله دیگری که احتیاج به جواب دادن باشد، نیست چون دیروز به همه آن مسائل اشاره شد و فقط اشاره مى‏کنم که در این اصل منظور بیان نظام اسلامی بوده است و بعد از اینکه با تمام کمیسیون‏ها مشورت شد و نظراتشان خواسته شد، آن‏چه که باید در مورد نظام اضافه بشود، این کار شده است و به نظر گروه در این مورد کم و کسری نیست. بعضی از آقایان مطالبی نوشته‏اند که من مجبورم پاسخ بدهم.
مثلا نوشته‏اند: «در موارد زیادی تشریع در معنی قریب به بدعت به کار می‏رود» توجه‏
</section>
<section type="page" number="239">
بفرمایید وقتی که ما نظام اسلامی را شرح می‏دهیم و در اصول بعدی هم می‏گوییم منابع قانون گذارى باید سنت و قرآن باشد، بنابراین دیگر این مفهوم، منتفی است که بدعت از آن استنباط بشود، همچنین نوشته‏اند: لفظ نقش از اصطلاحات سینمایی است باید پرهیز شود، این هم به نظر من استدلال درستی نیست. من خواستم راجع به توحید و انقلاب این توضیح را بدهم، اگر یک لفظی را دیگران به کار می‏برند ما نباید برای خودمان این مشکل را ایجاد کنیم که چون دیگران به کار برده‏اند ما دیگر به کار نبریم. و یا اینکه چون دیگران مثلا با قاشق و چنگال غذا می‏خورند ممکن است با ما مخالف باشند، ما نخوریم. و یا اینکه سوار اتومبیل مى‏شوند و ما سوار اتومبیل نشویم. یکی از نمایندگان- اصطلاحات اسلامی را به کار ببرید.
نایب رئیس- از آقایان خواهش مى‏کنم بدون نوبت و از جای خودشان صحبت نفرمایند.
دکتر آیت- یکی از آقایان نوشته‏اند: مقصود از امامت و رهبری چیست؟ آیا ولایت فقیه است؟ عرض شود ولایت‏فقیه جداگانه چه در کلیات و چه در سایر موارد آمده است که به موقع مورد بحث قرار خواهد گرفت. مفهوم امامت و رهبری هم در اسلام به خوبی روشن است.
نایب رئیس- آقای دکتر نوربخش بفرمایید.
دکتر نوربخش- آقای دکتر آیت دو مثال زدند که هر دو مؤید نظر ما است:
تذکر 1: اتفاقا در اصول باید گفت مراجعه شود به فلسفه مثلا کانت.
تذکر 2: وقتی شما از مشهد به تهران حرکت می‏کنید نمی‏گویید می‏خواهم بروم به خیابان و کوچه فلان، بلکه ابتدا فقط بلیط برای تهران می‏گیرید.
در فصل اول هم کلیات باید ذکر گردد.
نایب رئیس- یادداشتی را آقای حائری مرقوم فرموده‏اند مبنی بر اینکه طرفدار پیشنهاد گروه پنجم می‏باشد وهمین طور به نظر ایشان و دیگر معارف اسلامی ایجاز مخل نیست برای اینکه قانون اساسی کتاب عقاید نیست و معارف اسلامی خمسه برای همه روشن است. آقای مولوی عبدالعزیز یادداشتی نوشته‏اند که پایه‏ها و هدف‏ها باید طبق اصول مسلمه تشیع وتسنن باشد نه مخصوص یک گروه و از اول چیزهای مهم و مخصوص یک مذهب را نیاورید.
یادداشت‏هاى دیگری هم هست که هر وقت لازم باشد و موقعش بود مطرح خواهد شد.
بحث ما راجع به مطالب تمام است. آقای منتظری برای توضیح یک نکته کوتاه وقت گرفته‏اند بفرمایید.
منتظری- اعوذ بالله من الشیطان الرجیم. بسم الله الرحمن الرحیم. بنده هم به عنوان دفاع از اصل دوم و هم نظریاتی را که خودمان داریم به طور مختصر بیان مى‏کنم. اینکه آقایان اصرار دارند اصول دین ذکر نشود باید عرض کنم که ما این اصول دین را برای تشریفات در اینجا ذکر نکرده‏ایم. قانون اساسی مسیر زندگی آینده ما را باید در همه شؤون تعیین کند، در قانون گذارى، در کار، در بازرگانی و خلاصه در همه شؤون و آن‏چه که بیش از همه مسیر زندگی ما را تعیین مى‏کند اصول اعتقادی و ایمان ما است. ایمان به خدا، ایمان به نبوت، ایمان به امامت و ایمان به معاد، اینها علاوه بر اینکه وظایف است، نقش کاملی در تعیین مسیر زندگی ما دارد. آن قانون گذارى که در آینده می‏خواهد در مجلس شورای ملی قانونی بگذارند، اگر شخصی باشد معتقد به خدا و به معاد و معتقد به وحی، مسلماً روش قانون گذارى او فرق مى‏کند با کسی که اعتقادش اسلامی نباشد. بنابراین چون قانون اساسی پایه سایر قوانین و همین طور
</section>
<section type="page" number="240">
پایه سایر شؤون زندگی است. چون ایمان و اعتقاد به اصول دین دخالت دارد و پایه است باید ذکر بشود و آقایان بخل نکنند که سه یا پنج تا از اصول دین به طور مختصر در قانون اساسی ذکر بشود اینکار ضرری به جایی نمی‏زند چون ضرورت دارد. و اینکه آقای آیت فرمودند ابهام در آن نیست، بنده باید بگویم که در دو سه جا ابهام هست یکی همان کلمه توحیدی است که دیروز می‏گفتیم و این یک لفظی است متشابه و قاعدتاً باید حذف شود و من که به پیشنهادها نگاه مى‏کنم، مى‏بینم گروه یک و یکی دیگر از گروه‏ها لفظ توحیدی را ذکر کرده‏اند. بنابراین به اجماع مرکب این رد مى‏شودبرای اینکه اکثریت لفظ توحیدی را برداشته‏اند و لفظ مبهمی هم هست زیرا معلوم نیست مرادش خدای یگانه است و یا طبقه واحدی است که بعضی‏ها می‏گویند توحید طبقاتی بنابراین، این لفظ مبهم است و اگر حذف بشود بهتر خواهد بود. به نظر ما یکتا و عادل کافی خواهد بود و تکوین و تشریع یک لفظی است مجمل و گفتنش لزومی ندارد.
بنده چون امروز به علتی نتوانستم در گروه باشم و قبلا اصرار داشتم به دنبال ستمگری و ستم‏کشی باید آن چیزی که در اصل پیشنهادی سابق بود، ذکر بشود. حالا اگر می‏خواهند دنبال همین هم بیاورند اشکال ندارد. به این شکل:
هرگونه ستمگری و ستم‏کشی و سلطه‏جویی فرهنگی، سیاسی و اقتصادی به نظر من ذکر این مطب ضرورت دارد ولو اینکه اکثر گروه‏ها نگفته باشند.
نایب رئیس- آقای ربانی بفرمایید.
ربانی شیرازی- مطلبی را که آقای آیت فرمودند در نظر گروه دوم اشکالی که داشت این است که آزادی آمده ولی در کنارش مسؤولیت نیامده است. آزادی بدون مسؤولیت به هرج و مرج کشیده مى‏شود. اشکال دیگری که داشت این بود که بین روش‏ها و اهداف فرقی قائل نشده بودند و روش را جزو اهداف آورده بودند. در گروه پنج نظامی را که بیان کرده‏اند بر خلاف نظریه گروه اول قابل انطباق با نظام توحیدی است.
نایب رئیس- آقای منتظری بفرمایید.
منتظری- اینجا آزادی و اختیار انسان هم چیز مبهمی است. آیا مراد آزادی تکوینی است یا آزادی تشریعی؟ باید بگوییم آزادی و اختیار خدادادی انسان که معلوم بشود آزادی تکوینی است یعنی انسان دارای اراده است و یا اینکه اگر می‏خواهید این را ذکر نکنید باید بگویید در محدوده قوانین.
نایب رئیس- حالا ادامه کار به این کیفیت است. چند طرح پیشنهادی است که خدمتتان آورده‏اند و مطالعه هم فرموده‏اید و درباره آنها توضیح هم داده شد. حالا به اندازه سه دقیقه وقت در نظر می‏گیریم که همه نمایندگان بتوانند نگاهی به آن نوشته‏ها بکنند و بعداً رأی می‏گیریم به پیشنهاد گروه اول صرف نظر از اصلاحات جزئی که در آن به عمل آمده است. اگر رأی آورد اصلاحات را بعداً در آن وارد مى‏کنیم و اگر رأی هم نیاورد مى‏رویم سراغ پیشنهاد گروه دوم و همچنین گروه‏هاى بعدی. بنابراین این سه دقیقه را برای یک بار مراجعه مکرر، وقت در نظر می‏گیریم و آقایانی که اصلاحاتی در هر فرازی دارند، معنایش این است که اصل پیشنهاد گروه اول را قبول دارند و ما بعدا اصلاحاتشان را به رأی خواهیم گذاشت. کسانی که پیشنهاد گروه اول را با فرض اصلاحات قبول دارند آنها رأی موافق خواهند داد و اصلاحیه‏شان را هم به رأی‏
</section>
<section type="page" number="241">
می‏گذاریم چون یکی از آقایان یادداشتی نوشته‏اند که سه دقیقه کم است، پنج دقیقه وقت می‏دهیم. (در این موقع برای مطالعه بیشتر و مجدد پیشنهادها پنج دقیقه وقت در نظر گرفته شد).
نایب رئیس- پنج دقیقه تمام شد. توجه دارید که درباره این اصل دیروز مستوفی همه بحث کرده‏ایم و بحث‏ها هم شنیده شده است و نمایندگان گروه‏ها هم رفته‏اند و بحث کرده‏اند و نظرات رسیده امروز مجدداً جمع‏بندی و تلخیص و چاپ و تکثیر شده و در اختیار همه هست و نزدیک یک ساعت و بیست دقیقه پیرامون این نظرات امروز از هر گروه صحبت کرده‏اند. بنابراین حالا اعلام رأی مى‏کنیم. آقای حجتی بفرمایید.
حجتی کرمانی- این جور رأی‏گیری خیلی زودرس است زیرا تلفیق نظرات هم احتیاج به این دارد که انسان در یک آرامش فکری این کار را انجام بدهد. در یک وقت پنج دقیقه‏اى انسان نمی‏تواند یک معادله چند مجهولی را حل کند. در نتیجه این رأی‏گیری به عقیده بنده زودرس است زیرا هر گروهی در مواد مربوط به خودش مثلا درباره حقوق ملت که ما بحث می‏کردیم بنده حضور ذهن دارم ولی در مورد اینها ندارم و در مورد اصل یک یا دو تلاش ذهنی و کنکاش ذهنی برای ما امکان نداشته است. (علی تهرانی- خیر این‏طور نیست) در مورد گروه خاص که این کار را کرده‏اند، درست است، ولی گروه‏های دیگر باید به همان اندازه که مطالب گروه خودشان را بررسی کرده‏اند اظهارنظر بکنند.
نایب رئیس- شما چه پیشنهادی می‏کنید که این اصل یا هر اصل دیگری را در آینده بتوانیم در جلسه عمومی به رأی بگذاریم؟ یعنی ما در جلسه عمومی چه جوری رأی‏گیری کنیم که هر کسی رأیی را که می‏دهد رأیی باشد با تمام حضور ذهن؟ آقای بنی‏صدر بفرمایید.
بنی‏صدر- جناب آقای رئیس، حق این بود که به پیشنهاد اینجانب عمل می‏شد، همه هم تصدیق کردند. حالا اگر هیچ کدام چهل و هشت رأی نیاوردند دو روز وقت ما تلف شده است. حالا اینکه اگر از هر کمیسیون دو نفر صبح به این اصل رسیدگی می‏کردند. حالا یک متن داشتیم و رأی بسا تابه حال تصویب شده بود. حالا این پیشنهاد را عمل بفرمایید.
نایب رئیس- سؤال این است که اگر ما از هر گروهی یک نفر یا دو نفر گردآوری کردیم و اینها خودشان یک گروه هفت نفری و یا چهارده نفری تشکیل دادند و اگر آنها یک متنی را با تصویب اکثریت به جلسه عمومی آوردند، ما بیاییم فقط آن متن را به رأی بگذاریم؟ چه فرقی مى‏کند که آقایان نماینده گروه‏ها باشند و یا در یک گروه باشند؟ اگر به رأی گذاشتن یک متن برخلاف آزادی در اینجا نباشد و کاملا حق پیشنهادهای دیگر رعایت بشود، بگذارید هر گروهی که پیشنهاد به خصوص دارد آن را به رأی بگذاریم. برای اینکه آنها احق هستند تا آن گروه تلفیقی، چون آنها بیشتر درباره آن مطلب مطالعه کرده‏اند و اگر پیشنهاد یک گروه چند نفری حق پیشنهاد جدید از فرد یا گروهی را سلب نمى‏کند، باز هم اگر ما یک گروه هفت نفری یا چهارده نفری داشته باشیم به همین محظور برخورد مى‏کنیم. پیشنهاد حضرت عالی صبح در جلسه مشترک هیأت رئیسه و شورای هماهنگی مطرح شد ولی به این دلیل دیدیم حلال مشکل نخواهد بود. ما برای هر پیشنهادی احترام قائلیم و پیشنهاد دهنده می‏تواند توضیح بدهد و بعد آن را به رأی می‏گذاریم. اگر آن پیشنهاد به عنوان راه‏حل مورد قبول مجلس قرار گرفت، آن وقت ماده جدیدی برای آیین‏نامه مى‏شود. و اما این کاری که من می‏خواستم حالا عمل کنم، بر طبق آیین‏نامه مصوب خود آقایان بود. بر طبق این ماده از آیین‏نامه قرار بود که نظرات هر گروهی که اصلی‏
</section>
<section type="page" number="242">
را پیشنهاد مى‏کند به اینجا بیاید و در اینجا درباره‏اش توضیح بدهند، موافق و مخالف هم صحبت بکنند و اگر سؤالاتی بود توضیح داده بشود و پیشنهاد همان گروه به رأی گذاشته بشود واگر گروه‏های دیگر متن جدید دارند به ترتیب، هر متنی به رأی گذاشته بشود. هر یک از متون پیشنهادی که اکثریت را آورد دیگر از ادامه رأی‏گیری خودداری کنیم. بنده عین ماده مصوب خود آقایان را می‏خوانم:
مرحله سوم- طرح اصول پیشنهادی در جلسات عمومی مجلس‏
ماده بیست و شش- اصول بررسی شده در گروه‏ها به وسیله هیأت رئیسه به تدریج در جلسات عمومی مجلس که از روز دوم هفته سوم همه روز عصر تشکیل مى‏شود و طرح و پس از شور و مذاکره به رأی گذارده مى‏شود.
تبصره- پس از رسمیت جلسه متن پیشنهادی برای یک اصل در جلسه خوانده مى‏شود. اگر متن تهیه شده توسط گروه‏ها یکی باشد حداقل یک موافق و یک مخالف صحبت مى‏کنند و سپس رأی‏گیری به عمل می‏آید و اگر در گروه‏ها بیش از یک متن پیشنهاد شده باشد متن پیشنهادی هر گروه به ترتیب شماره‏گذاری گروه‏ها خوانده مى‏شود و یک نفر از همان گروه از آن دفاع مى‏کند- کاری که امروز کردیم- پس از قرائت همه متون پیشنهادی برای یک اصل و دفاع از آنها نسبت به متون پیشنهادی به ترتیب رأی‏گیری مى‏شود. همین کاری که می‏خواستیم حالا بکنیم، یعنی هر پیشنهادی که با حد نصاب لازم تصویب شد، از رأی‏گیری درباره پیشنهادهای بعدی خودداری می‏گردد. آن‏چه که امروز ما از اول جلسه تا حالا عمل کرده‏ایم بر طبق این ماده از آیین‏نامه بوده که مصوب اکثریت خود آقایان است. آقای حجتی کرمانی بفرمایید:
حجتی کرمانی- الان هفت پیشنهاد است و مى‏شود پیش‏بینى کرد که هیچ یک از اینها رأی نمی‏آورند چون هر یک از گروه‏ها طرفدار متن خودشان هستند. در ضمن نمی‏دانم آیا پیشنهاد آقای بنی‏صدر بر خلاف آیین‏نامه است یا خیر؟
نایب رئیس- اگر اجازه می‏دادید ما به جای پیش‏بینى عمل می‏کردیم بهتر بود. آقای طاهری گرگانی بفرمایید.
طاهری گرگانی- بنده پیشنهادم این است که هر گروهی که روی یک قسمت مطالعه کرده‏اند و کار کرده‏اند چنان‏چه توافق کنند آن را در اختیار شورای هماهنگی و نمایندگان گروه‏ها قرار دهند و پس از تلخیص در اختیار ما بگذارند تا رویش مطالعه بکنبم و اگر نکاتی به نظرمان رسید در مجلس مطرح کنیم. ضمناً ما الزامی نداریم که حتماً به آیین‏نامه عمل کنیم راجع به دو سوم، بنده از آقایان خواهش مى‏کنم یک طرح جدیدی تهیه بکنند.
نایب رئیس- آقای مهندس سحابی بفرمایید.
مهندس سحابی- بسم الله الرحمن الرحیم. مشکل اصلی این است که ما امروز هفت متن در پیش‏رویمان داریم و می‏خواهیم راجع به آنها رأی بگیریم، در حالی که ممکن است روی جزئیات و کلمات هر متن هم نظریاتی داشته باشیم و باز احتیاج به رأی‏گیری باشد. به این ترتیب به نظر من امروز که نمى‏شود کار این اصل را تمام کرد. هیچ، تا یک هفته شاید بیشترهم طول بکشد که این اصل دو از مجلس بگذرد. پیشنهادی که ما کردیم و آقای بنی‏صدر آن را دیروز مطرح کردند و امروز هم با خیلی از آقایان صحبت می‏کردیم همه آن را می‏پسندیدند، این پیشنهاد برای این است که این مشکل را حل کند. در یک مجلس عمومی هفتاد
</section>
<section type="page" number="243">
و چند نفری وقتی مسائل مختلف مطرح بشود و همه هم صاحب نظر باشند، توافق و تقارب و به وحدت رسیدن خیلی مشکل است، در حالی که در یک مجلس مختصرتر و محدودتری از نمایندگان آنها آزادتر مى‏شود بحث کرد و به توافق رسید و آن وقت یک پیشنهاد و یا یک بیاورند به جلسه عمومی و در اینجا روی بندهای آن آقایان صحبت بفرمایند و بعد رأی بگیرند. به این ترتیب ما فکر مى‏کنیم که با تصویب این پیشنهاد یک کمکی مى‏شود که آن آیین‏نامه بهتر اجرا بشود و اگر بخواهیم به آیین‏نامه ویا به کلمات و ظاهر آن نگاه کنیم آن وقت عملا مشکلاتی پیش خواهد آمد و کار پیش نخواهد رفت. دیروز یکی از آقایان فرمودند ما صد و پنجاه اصل داریم و اگر اضافاتی هم پیدا بشود ما حدود صد و شصت یا صد و هفتاد اصل داریم و ما برای یک اصل آن دیروز و امروز معطلیم، آن وقت حساب کنید برای تصویب تمام اصل‏ها ما هفت، هشت ماه وقت لازم داریم در حالی که اصل‏های پر بحث‏تری در پیش داریم. به نظر من پیشنهادآقای بنی‏صدر خیلی خوب است. اجازه بفرماییدکه از ساعت هشت صبح تا ده و نیم خود گروه‏ها تشکیل جلسه بدهند و از ساعت یازده تا یک بعد از ظهر یک کمیسیون عمومی از نمایندگان هفت گروه به اضافه شورای هماهنگی برای تقارب نظریات تشکیل بشود و البته سعی خواهند کرد که به یک نظر واحدی برسند و آن نظر را تکثیر مى‏کنند و به اطلاع همه نمایندگان می‏رسانند، این بود نظر بنده.
نایب رئیس- جا داشت پیشنهاد شما نوشته می‏شد و به رأی گذاشته می‏شد. حالا خواهش مى‏کنم آقای بنی‏صدر پیشنهادشان را بنویسند. آقای‏هاشمی‏نژاد پیشنهادی دارید بفرمایید.
هاشمى‏نژاد- در مورد پیشنهاد آقای بنی‏صدر اشکالی هست که باید گفته شود اگر اجازه بفرمایید به عنوان مخالف صحبت کنم. (طاهری اصفهانی- من هم مخالف هستم).
بنی‏صدر- اجازه بدهید در مورد پیشنهادم توضیح بدهم.
نایب رئیس- اول بنویسید و بدهید، هر وقت پیشنهاد نوشته و خوانده شد، آن وقت یک نفر می‏تواند به عنوان مخالف صحبت کند. آقای مقدم مراغه‏اى بفرمایید.
مقدم مراغه‏اى- پیشنهاد آقای بنی‏صدر درست به نظر نمی‏رسد پیشنهاد آقای سحابی صحیح است. اگر ما دقت بکنیم الان در مورد اصل دوم دو سه نظر بیشتر نیست برای آن‏که بیشتر آنها با هم مشابه هستند و یک اختلاف جزئی با هم دارند. چون متن گروه پنجم همان متنی است که ارائه شده و افکار عمومی هم با آن آشنا است، همان متن گروه پنجم را به رأی بگذاریم.
مطلب دیگری که باید تذکر بدهم این است که همان آیین‏نامه‏اى را که خودمان تصویب کرده‏ایم، یکی یکی باید رعایت بکنیم تا کار درست شود و به نتیجه برسیم.
نایب رئیس- آقای بنی‏صدر پیشنهادشان را قرائت مى‏کنند و بعد از آن دفاع مى‏کنند بفرمایید.
بنی‏صدر- بسم الله الرحمن الرحیم. اینکه آقای دکتر بهشتی فرمودند که از هر گروه دو نفر انتخاب شوند، معلوم نیست که این انتخاب منعکس کننده نظر همه افراد باشد، ثانیاآنهایی که روی اصل به خصوصی کار کرده‏اند، صلاحیت بیشتری دارند. این واقعیت را باید بپذیریم که وقتی یک عده روی یک اصل به خصوص کار کرده‏اند روی آن حساسیت پیدا مى‏کنند. بنابراین آن گروه دوم با آزادی بیشتری می‏توانند کار کنند و نظرات را با هم تلفیق کنند. ثالثا اینکه مى‏شود ترتیب دیگری داد یعنی به همین ترتیبی که نوشته‏ایم می‏توانیم نظر را برگردانیم به آن گروه‏
</section>
<section type="page" number="244">
چهارده نفری و آنان نظرات آقایان را ببرند در آنجا و نظر خودشان را بدهند و برای ساعت دوازده تا یک ساعت بعداز ظهر درباره آن، گروه چهارده نفری به اضافه گروه هماهنگ کننده متن را آماده کنند. به هر حال ما صبح را برای این قرار دادیم که کار عصر را سبک‏تر کنیم نه آن‏که کار عصر را سنگین‏تر کنیم. کاری باید کرد که وقت صبح ما هدر نرود. این پیشنهاد من برای همین است که وقت صبح ما بیهوده تلف نشود و آن را می‏خوانم. دیروز هم بنده پیشنهادی دادم و مجلس هم پذیرفت، پیشنهاد بنده این است چون صبح‏ها برای تدارک جلسات علنی است و پیشنهاد مى‏کنم یک گروه با شرکت دو نفر از گروه‏های هفت‏گانه تشکیل بشود، این گروه چهارده نفری ساعت نه تا ده و نیم صبح تشکیل شود و سعی کند یک یا حداکثر دو نظر را از راه تلفیق به دست بیاورد. ساعت ده و نیم آن دو نماینده نظر گروه چهارده نفری را به گروه خود ببرند و به بحث بگذارند و ساعت دوازده دوباره با شورای هماهنگی جلسه گروه چهارده نفری تشکیل شود ومتن را برای جلسه عصر آماده کند.
نایب رئیس- این پیشنهادی بود که خود آقای بنی‏صدر قرائت کردند آقای هاشمی‏نژاد با این پیشنهاد مخالف هستند که الان صحبت مى‏کنند، بفرمایید.
ها شمی‏نژاد- بسم الله الرحمن الرحیم. پیشنهادی که آقای بنی‏صدر برادر عزیز من فرمودند مشکلی ایجاد مى‏کند و آن این است که آن دو نفری که می‏خواهند بیایند و در آن کمیسیون مشترک شرکت کنند، آنان می‏خواهند نظرات خودشان را منعکس کنند یا نظرات همه افراد گروه را؟ اگر نظرات همه افراد گروه‏ها را می‏خواهند منعکس بکنند که این تحصیل حاصل است و چاپ شده در اختیار همه است، اگر می‏خواهند توافق کنند فقط در یک صورت ممکن است و آن این است که اختیارات تامه به آنها بدهیم و آنها هر نوع اصلاحی که می‏خواهند به عمل بیاورند و در آن کمیسیون مشترک به منظور نزدیک کردن نظرات یکدیگر اختیاراتی داشته باشند و مطمئناً چنین اختیاری را حاضر نیستند پنج نفر دیگر به آن دو نفر واگذار کنند، به خاطر اینکه مشاهده مى‏کنیم در یک کمیسیون وقتی یک نظریه طرح مى‏شود اظهارات و نظرات درباره آن وجود دارد. بنابراین اگر این دو نفر با اختیار تام بروند که خلاف وکالتشان است، این کار و این پیشنهاد عملی نیست، و اگر بدون اختیارات تامه بروند که فقط نظرات دیگران را منعکس بکنند، باز عملی نیست. البته اگر این کار امکان‏پذیر باشد که وکالت‏نامه بگیرند، مشکل حل خواهد شد و باید تذکر بدهم که الان وقت جلسه را گرفتن بعد از تصویب آیین‏نامه صحیح نیست. زیرا ما چند جلسه وقت صرف کردیم و آیین‏نامه را تصویب کردیم و در دسترس ما است. و این را تصویب نکردیم که در اولین بار به این مشکلات برخورد کنیم، حالا اگر صلاح باشد همین الان آیین‏نامه را عوض کنیم. همان‏طور که آقای حجتی تهرانی فرمودند صبح‏ها برای انعکاس نظرات گروه‏ها وقت زیادی صرف مى‏شود. مع‏ذلک می‏فرمایند که ما حظور ذهن نداریم و در این سه دقیقه نمى‏شود اینها را بررسی کرد. این سه دقیقه منضم به ساعات زیادی است که در گروه‏ها صرف شده است.
نایب رئیس- آقای مکارم هم عین این پیشنهاد را کرده‏اند که دیگر نمی‏خوانم. پیشنهاد دیگری هم رسیده است که برای تصویب آن، نصف به علاوه یک نماینده کافی است، چون آیین‏نامه را هم با همین روش تصویب کرده‏ایم. یک پیشنهاد دیگری هم بعداً رسیده است و آن را بدون اینکه رویش بحث کنیم فقط می‏خوانم. پیشنهاد از آقای آیت است:
پیشنهاد مى‏کنم برای اینکه با بن‏بست مواجه نشویم در مورد اینکه چه اصلی در مجلس‏
</section>
<section type="page" number="245">
مطرح گردد اکثریت نسبی کافی باشد. ولی البته در مورد تصویب خود اصل دو سوم کل مجموع آراء لازم است درباره این پیشنهاد بحث نمى‏شود چون می‏توانست در نظر دوستان دخالت داشته باشد این بود که خواندم. اگر این پیشنهاد تصویب نشد یک نفر مخالف و یک نفر موافق می‏توانند درباره آن صحبت کنند تا به رأی بگذاریم. حالا پیشنهاد آقای بنی‏صدر را می‏خوانم و بعد موافقین با آن قیام مى‏کنند:
چون صبح‏ها برای تدارک جلسات علنی است پیشنهاد مى‏کنم یک گروه با شرکت دو نفر از گروه‏های هفت‏گانه تشکیل شود. این گروه چهارده نفری ساعت نه تا ده و نیم تشکیل شده و سعی کند یک یا حداکثر دو نظر را از راه تلفیق به دست بیاورد و ساعت ده و نیم دو نماینده نظر گروه چهارده نفری را به گروه خود ببرند و به بحث بگذارند و ساعت دوازده دوباره با شورای هماهنگی جلسه گروه چهارده نفری تشکیل شود و متن را برای جلسه عصر آماده کند، بنی‏صدر
موافقین با این پیشنهاد قیام کنند. (بیست و هشت نفر برخاستند) چون عده حاضر در جلسه شصت و نه نفر است پیشنهاد رد شد. پیشنهاد بعدی از آقای دکتر آیت است که قرائت مى‏شود:
پیشنهاد مى‏کنم برای اینکه با بن‏بست مواجه نشویم در مورد اینکه چه متنی در مجلس مطرح گردد، اکثریت نسبی کافی باشد ولی البته در مورد تصویب خود اصل دو سوم کل مجموع آراء لازم است. پیشنهاد روشن است و دفاع و توضیح نمی‏خواهد و یک نفر مخالف می‏تواند صحبت کند. آقای مکارم بفرمایید.
مکارم شیرازی- بسم الله الرحمن الرحیم، این پیشنهادی که فرمودند فکر مى‏کنم در صدر و ذیلش یک تضادی وجود دارد. یعنی اکثریت نسبی این است که پیشنهاد اول بیست رأی بیاورد و پیشنهاد دوم فرضا پانزده رأی ولو هیچ کدام از اینها رأی کافی نیاورد، ما ملزم خواهیم شد پیشنهاد اول را که بیست رأی آورده و بیش از پیشنهادهای دیگر رأی داشته است بپذیریم و آن را متن بحث قرار بدهیم. پس نتیجه این شد که ما این پیشنهاد را با بیست رأی متن قرار بدهیم و چون اکثریت نسبی را داشته است آن وقت در رأی گرفتن به مجموع، ما چطور می‏توانیم به پیشنهادی که اصلش بیست نفر بیشتر موافق نداشته است دوسوم رأی بیاوریم؟ آن وقت دو مرتبه اصلاحش کنیم و به رأی بگذاریم و قاعدتاً رأی نخواهد آورد و بن‏بست را نخواهد شکست و به این دلیل بنده فکر مى‏کنم اگر اجازه بفرمایید ...
نایب رئیس- اگر پیشنهادی دارید باید بنویسید و اگر به عنوان مخالف با پیشنهاد آقای آیت صحبتتان تمام شد بفرمایید.
مکارم شیرازی- برای شکستن بن‏بست ...
نایب رئیس- پیشنهاد تازه‏اى دارید؟
مکارم شیرازی- بلی.
نایب رئیس- پس لطفا بنویسید. آقای آیت اگر توضیحی دارید بفرمایید.
آیت- بسم الله الرحمن الرحیم. در مورد این پیشنهادی که من دادم چون مطابق آیین‏نامه اگر حد نساب دو سوم را در مورد تصویب در نظر نگیریم که باید در نظر بگیریم اگر این اصول مطرح شود بدیهی است هر کمیسیونی خواه‏ناخواه روی نظر خودش ممکن است توجه بیشتری داشته باشد و رأی نمی‏دهد و بنابراین هیچ اصلی برای مطرح شدن رأی نمی‏آورد و در نتیجه دچار بن‏بست می‏شویم. اما اینکه آقای مکارم اشاره کردند که چگونه پیشنهادی که بیست رأی می‏آورد
</section>
<section type="page" number="246">
اگر مطرح شود، می‏تواند دو سوم آراء را بیاورد، درست نیست. برای اینکه افراد رأی نمی‏دهند و تنها به پیشنهاد کمیسیون خودشان رأی می‏دهند ولی بعد وقتی که این متن مطرح شد، خواه‏ناخواه ممکن است رأی بیاورد. بنابراین یک عده‏ای رأی نمی‏دهند برای اینکه متن خودشان را برتر از متن دیگران می‏دانند و هیچ راهی برای خروج از بن‏بست جز تصویب این پیشنهادی که من دادم نیست. چون خواه ناخواه یک متن باید مطرح شود و جز اکثریت نسبی برای طرح یک متن، راه دیگری ما نداریم.
نایب رئیس- موافقین با پیشنهاد آقای آیت قیام فرمایند.
 (بیست و سه نفر از شصت و هشت نفر عده حاضر در جلسه برخاستند) بنابراین، این پیشنهاد رد مى‏شود. و ما کارمان را با همان آیین‏نامه ادامه می‏دهیم و بر طبق آیین‏نامه متن پیشنهادی گروه اول را به رأی می‏گذاریم. (یکی از نمایندگان- من در این باره پیشنهادی دارم). به هر حال اگر صلاح بدانند جلسه را به عنوان تنفس تعطیل کنیم و یک جلسه مجدداً برای اصلاح آیین‏نامه تشکیل بدهیم. چون پیشنهادها خیلی زیاد است و ما اگر امروز مرتب بخواهیم تا آخر وقت به این پیشنهادها بپردازیم و یکی موافق و یکی مخالف بحث بکند شاید دو جلسه دیگر هم صرف این کار بشود. بنابراین امروز بر طبق آیین‏نامه ادامه می‏دهیم و برای اینکه شورای هماهنگی مسؤول بشود و در یک کمیسیون مشترک با هیأت رئیسه به کلیه پیشنهادات رسیدگی کند و کمیسیون خاصی هم لازم نباشد و اگر دیدیم که واقعاً بن‏بست وجود دارد، برای راه‏حل یک فکری بکنیم. بنابراین بر طبق آیین‏نامه عمل مى‏کنیم و متن پیشنهادی گروه اول را صرف نظر از اصلاحات جزئی که هر کدام از گروه‏ها یا آقایان پیشنهاد کرده‏اید، البته آنها مجدداً فراز به فراز خوانده مى‏شود و اصلاحات لازم به رأی گذاشته مى‏شود و اینکه پایه و مبنا را برای اصل دوم، متن پیشنهادی گروه اول قرار بدهیم، یعنی همان متنی که مکرر خوانده شده و عبارتست از جمهوری اسلامی نظامی است توحیدی بر پایه ... الی آخر صرف نظر از هدف‏ها که آن هم اصل سه است.
موسوی اردبیلی- چون این متن با متن گروه چهار تقریباً یکی است این دو را با هم رأی بگیرید.
نایب رئیس- متشکرم این کار را خواهیم کرد.
مهندس سحابی- اینکه فرمودید اول به متن رأی می‏گیریم بعداً اگر اصلًا نکاتی لازم داشت با قیام و قعود انجام می‏دهیم، شاید اصلاحات بر وفق مراد نباشد. اگر اول اصلاحات مشخص شود بعد رأی گرفته شود، بهتر است.
نایب رئیس- هیچ کس نمی‏تواند فکر کند که کلیه آن‏چه که گفته است همه قبول مى‏کنند. اول به چارچوب رأی متن پیشنهادی رأی می‏گیریم بعد اگر اصلاحی لازم داشت به ترتیب مطرح مى‏کنیم و رأی می‏گیریم. این راه بهتر است و ما را زودتر به مقصود می‏رساند پس ناچار باید رأی بگیریم. نمایندگانی که با متن پیشنهادی گروه اول برای اصل دوم موافق‏اند تا اصلاحات بعداً مطح بشود قیام فرمایند (عده‏اى برخاستند). آقایان بایستتند تا شماره شود. (شمارش به عمل آمد و چهل و سه نفر ایستاده بودند) در حالی که برای تصویب قطعی باید چهل و هشت رأی موافق باشد، بنابراین رأی کافی نیاورد. اکنون متن پیشنهادی گروه دوم قرائت مى‏شود:
جمهوری اسلامی نظامی است الهی بر پایه عقاید اسلامی و کرامت و ارزش انسان به منظور رسیدن به اهداف زیر:
</section>
<section type="page" number="247">
1- پرورش و تکامل انسان‏ها در همه زمینه‏های مادی و معنوی و جهاد هر انسان در راه پیشرفت خود و دیگران.
2- برقراری قسط و عدل اجتماعی و اقتصادی و نفی کامل هر گونه ستمگری و ستم‏کشی.
3- آزادی و استقلال انسان‏ها.
4- استفاده کامل از تمام علوم و فنون پیشرفته و تجارب سومند بشری در پرتو اجرای تعالیم اسلامی.
نایب رئیس- مطلبی که می‏بایستی اول جلسه تذکر می‏دادم و فراموش شد، حالا تذکر می‏دهم که مبنای عده نمایندگان مجلس خبرگان هفتاد و دو نفر است و چون یکی از نمایندگان حاضر نشده است، حد نصاب برای تصویب، چهل و هشت نفر خواهد بود. اکنون رأی می‏گیریم به متن پیشنهادی گروه دوم برای اصل دوم. آقایانی که موافق‏اند، قیام فرمایند. (عده کمی برخاستند) رد شد. اینک متن پیشنهادی گروه پنج قرائت مى‏شود:
جمهوری اسلامی نظامی است مبتنی بر:
توحید و دیگر عقاید و اصول اسلامی با تکیه بر ارزش و کرامت انسان، مسؤولیت او درباره خویش و جامعه و نقش بنیادی تقوا در رشد او، نفی هر گونه ستمگری و ستم‏کشی داخلی و خارجی و ضرورت استفاده از دستاوردهای سودمند علوم و فرهنگ بشری با التزام به تعالیم حیاتبخش اسلام. ضمنا یک بند به اصل دو به شرح زیر اضافه شود:
آزادی و اختیار انسان در انتخاب مسیر زندگی و سرنوشت خویش.
نایب رئیس- رأی می‏گیریم به متن پیشنهادی گروه پنجم، موافقین قیام فرمایند (عده کمی برخاستند) تصویب نشد. آقای بنی‏صدر بفرمایید.
بنی‏صدر- بنده قبلا گفته بودم که دو نظر بیشتر نیست و بند شماره هفت این سه گروه قابل تلفیق است و اگر این کار را می‏کردیم دیگر این دردسرها را نداشتیم.
نایب رئیس- خیال می‏کردم که نظر جدیدی دارید. اکنون متن پیشنهادی گروه شش خوانده مى‏شود:
جمهوری اسلامی، نظامی است بر پایه قرآن و سنت پیغمبر اسلام (ص) و ائمه اطهار (ع) بنا شده و برای تحقق‏بخشی اهدافش، شامل روش‏هاى زیر است:
1- تحکیم مبانی اعتقاد اسلامی.
2- اعتقاد به رهبری مستمر در مسیر تداوم انقلاب اسلامی.
3- تحقق‏بخشی و پرورش استعدادهای ارزنده انسانی.
4- حمایت از آزادی و اختیارات افراد ملت در ساختن سرنوشت خویش بر مبنای قوانین اسلامی.
5- اقامه و گسترش قسط و عدل، در سراسر کشور و نفی هر گونه تبعیض، سلطه‏جویی فرهنگی، سیاسی و اقتصادی و ضرورت استفاده از دستاوردهای سودمند و علوم و فرهنگ بشری غیر وابسته.
6- تحریص و تشویق افراد به جهاد در راه تکامل انسانی خود و دیگران.
7- شناسایی حقوق برابر، برای همه افراد ایرانی بر طبق موازین اسلامی.
نایب رئیس- آقایانی که با متن پیشنهادی گروه ششم برای اصل دوم موافق‏اند قیام فرمایند.
</section>
<section type="page" number="248">
 (عده کمی برخاستند) رد شد. متن پیشنهادی گروه هفت خوانده مى‏شود:
جمهوری اسلامی نظامی است مبتنی بر پایه یکتاپرستی و سایر احکام و معارف اسلامی که بر طبق آیه بیست و چهار از سوره حدید «لَقَدْ أَرْسَلْنَا رُسُلَنَا بِالْبَیِّنَاتِ وَ أَنزَلْنَا مَعَهُمُ الْکِتَابَ وَ الْمِیزَانَ لِیَقُومَ النَّاسُ بِالْقِسْط»، عدالت و قسط اجتماعی و اقتصادی و نفی کامل سلطه‏طلبی و سلطه‏پذیری را در پی می‏آورد.
نایب رئیس- موافقین با متن پیشنهادی گروه هفتم برای اصل دوم قیام فرمایند. (عده کمی برخاستند) تصویب نشد. (عده از نمایندگان- متن پیشنهادی گروه چهارم را هم رأی بگیرید- موسوی تبریزی- اگر این پیشنهادها را بعد از اصلاح رأی بگیرید بهتر است.) آقای طاهری اصفهانی بفرمایید.
طاهری اصفهانی- اینکه اول گفتم اگر اصلاحات را اول اعمال کنند بعداً رأی بگیرید بهتر است، برای این است که مثلا در متن پیشنهادی گروه دوم جمله‏ایست که مى‏گوید: آزادی و اختیار در انتخاب. خوب اگر این جمله در این پیشنهاد نبود چه بسا همه موافق بودند و رأی کافی می‏آورد. البته همه متون پیشنهادی به همین شکل است اگر اول اصلاح شود بهتر است. (نایب رئیس- من که توضیح دادم) توضیح شما دردی را دوا نمى‏کند. وقتی جمله‏اى نامناسب در متن پیشنهادی باشد من به خودم اجازه نمی‏دهم که موافق باشم.
نایب رئیس- این مسأله خیلی روشن بود و من هم چندین بار تکرار کردم. ما می‏خواهیم ببینیم اول کدام متن را انتخاب کنیم تا بعداً اصلاحات جزئی را درآن به عمل بیاوریم و چون متون با هم تفاوت دارد آن متن که نزدیک‏تر است به آن رأی موافق بدهند. الان رأی می‏گیریم که کدام یک از پیشنهادها را به عنوان متن قبول کنیم. اینک اگر آقایان نظر جدیدی در رفع این مشکل دارند کتبا پیشنهاد بفرمایند تا بررسی شود. گروه چهارم آن‏چه را که داده به صورت یک متن داده است هرچند اختلافات جزئی با متن اول دارد و علی القاعده باید آنهایی که موافق بودند در همان رأی شرکت می‏کردند، موافقین با اینکه متن پیشنهادی (یکی از نمایندگان- آن را قرائت کنید) الان جلوی چشم شماست ما متن اول را هم نخواندیم (منتظری- اختلافاتش را بخوانید) اجازه بفرمایید آقای سید اسدالله مدنی فرمایشی دارید بفرمایید.
سید اسدالله مدنی به نظر من اگر پیشنهاد آقای آیت را دو قسمت بکنیم بهتر است منتها باید این حد را قائل باشیم که اکثریت نسبی کافی باشد و برای اصل، دو سوم لازم است. این دو تا را از هم جدا کنیم و ببینیم آیا برای تصویب متن پیشنهادها رأی اکثریت نسبی کافی است یا نه ... اگر بگوییم که برای متون پیشنهادی رأی دو سوم نمایندگان لازم است این مشکل همیشه باقی خواهد بود و آیین‏نامه هم به همین شکل تصویب شد که برای تصویب هر اصل، دو سوم آراء لازم است و بنابراین ما بین نفی و اثبات چهل و پنج نفر رأی می‏دهند و بر فرض که همه حاضر باشند معنایش این است که بیست و هفت نفر رأی نداده‏اند و این مخالف میزان عدالت است. و حالا که دوسوم مجموع رأی نمایندگان لازم است، این تصمیم با وضع مجلس هیچ وقت جور در نمی‏آید پس باید نسبت به آیین‏نامه تجدید نظر شود که من با یک قسمت پیشنهاد ایشان موافق هستم و گمان نمى‏کنم کسی هم با نظر من مخالف باشد. پیشنهاد من این است که رأی اکثریت نسبی مناط باشد.
</section>
<section type="page" number="249">
نایب رئیس- برای اینکه درباره این متون پیشنهادی چگونه رأی گرفته شود و عمل کنم پیشنهادهای زیادی رسیده که همه آنها را می‏فرستم به هیأت رئیسه و شورای هماهنگی که رسیدگی کنند و در اول جلسه فردا به عنوان راه‏حل‏هاى پیشنهادی، یکی یکی روی آن بحث مى‏کنیم و فقط برای اینکه کار این جلسه ناقص نباشد، متن پیشنهادی گروه چهار را درباره اصل دو که در صفحه یک چاپ شده ملاحظه بفرمایید تا نسبت به آن رأی بگیریم و جلسه را ختم کنیم. آقای علی تهرانی بفرمایید.
علی تهرانی- پیشنهادی داده‏ام خدمت شما که باید آن را به رأی بگذارید.
نایب رئیس- آقا اجازه بفرمایید، قرار شد پیشنهادها به کمیسیون برود اگر حضرتعالی پیشنهادی دارید بدهید برود به کمیسیون (علی تهرانی- پیشنهاد من باید به رأی گذاشته شود) پس پیشنهاد راجع به خود اصل بود آقای تهرانی (علی تهرانی- بلی آن را نوشته‏ام) متن گروه چهار را لطفا مطالعه بفرمایید که بعد از دو دقیقه آن را به رأی خواهم گذاشت. (منتظری- این متن ناقص است کامل نشده) من همین را دارم اعلام مى‏کنم (طاهری- آقای منتظری اجازه بفرمایید به این پیشنهاد گروه چهار یک جمله اضافه کنند) اگر پیشنهاد گروه چهار ناقص است پیشنهاد را تکمیل بفرمایید که در جلسه فردا مطرح شود (طاهری- یک جمله باید به آن اضافه شود) یعنی این پیشنهاد کمیسیون است، یا پیشنهاد شخصی ایشان است، آقای طاهری توجه بفرمایید من می‏خواهم به عنوان مسؤول جلسه کاری بکنم که برای همه گروه‏ها مى‏کنم، در مورد همه گروه‏ها عین پیشنهاد نوشته شده را رأی گرفتم.
منتظری- من این اصل پیشنهادی را می‏خوانم «جمهوری اسلامی نظامی است بر پایه ایمان به خدای یکتا و عادل و تسلیم در برابر او و اختصاص حاکمیت و تشریع به او، اعتقاد به وحی الهی و نقش بنیادی او در بیان قوانین، اعتقاد به معاد و نقش سازنده آن در تکامل انسان و التزام قلبی و عملی او به احکام و قوانین. در اینجا فقط یک کلمه (الهی) اضافه کرده‏ایم آن بحثی است جدا، «امامت و رهبری مستمر و نقش اساسی آن بر تداوم اسلام انقلابی. کرامت و ارزش والای انسان و پرورش استعدادهای الهی نهفته در او، آزادی و اختیار انسان ...»
ما با این‏طور مخالفیم «آزاذی و اختیار خدادادی انسان با اینکه آزادی و اختیار انسان در سرنوشت خویش در محدوده قوانین، قسط و عدل اجتماعی و اقتصادی و نفی کامل هر گونه ستمگری و ستم‏کشی. اینجا عنوان کردیم که این قسمت اگر به اصل سوم اعتقاد داشته باشیم، این هدف‏ها، یعنی این کلمه «قسط و عدل» در اصل سوم ذکر شود و بقیه‏اش هم این‏طور نوشته شود «استفاده کامل از علوم و فنون پیشرفته و تجارب سودمند بشری بدون هیچ گونه وابستگی.» این متن پیشنهادی گروه چهارم برای این اصل است.
نایب رئیس- اگر هیچ کس در جلسه مخالف نباشد با اینکه من، این پیشنهاد خلاف اصول را به رأی بگذارم، اعلام رأی مى‏کنم اگر حتی یک نفر مخالف باشد، به رأی نمی‏گذارم. آقای قائمی شما مخالفید؟
قائمی امیری- من اخطاری دارم.
نایب رئیس- آقای قائمی امیری بفرمایید. در ضمن متن پیشنهادی گروه چهار را دو دقیقه مطالعه کنید تا رأی بگیریم.
قائمی امیری- در صفحه چهارم آیین‏نامه درباه مراحل بررسی، سه مرحله نوشته شده است.
</section>
<section type="page" number="250">
مرحله اول، تشکیل کمیسیون‏هاى مقدماتی، مرحله دوم، بررسی اصول و مرحله سوم، تشکیل جلسات عمومی مجلس برای تصویب اصول کمیسیون‏هاى مقدماتی است. اصولا تشکیل کمیسیون‏هاى مقدماتی برای این بوده است که آقایان بتوانند این نظرات را ابراز بکنند و روی آن اصول فکر کنند و شب مطالعه کنند و حاصل بررسی آنها یک متن شود که در جلسه علنی به آن رأی گرفته شود و تصویب شود. در جلسه علنی باید یک متن مطرح شود نه آن‏که تمام متون مختلفی را در اینجا بخوانند و مورد بررسی قرار بدهند. با این وضعی که مجلس الان کمیسیون‏هاى مقدماتی را تصویب کنند.
نایب رئیس- در جواب آقای قائمی باید توجه ایشان را به ماده بیست و شش که چند دقیقه قبل آن را خواندم جلب کنم. این ماده بیست و شش تکمیل آن ماده قبلی است. آقای بنی‏صدر بفرمایید.
بنی صدر- تبعیض صحیح نیست، مگر آقای منتظری وضع خاصی دارند که هر وقت که خواستند صحبت مى‏کنند و پیشنهاد خاصی می‏دهند؟ حالا شما می‏خواهید کدام متن را به رأی بگذارید؟ همان را که در این جلسه آقای منتظری اصلاح کرده‏اند؟
نایب رئیس- خیر از نظر بنده متن پیشنهادی گروه چهارم چون در مجلس عمومی اصلاح شده، قابل طرح و رأی مجلس نیست. چون در این مورد دوستان، کم عنایتی کردند واین کار خلاف رویه است و وقت را تلف مى‏کند از این به بعد هم اجازه ندهید من کار خلاف رویه بکنم. بنابراین از نظر من این متن قابل طرح در جلسه و رأی نیست. آقای علی تهرانی پیشنهادی کرده‏اند که آن را به رأی می‏گذاریم. آقای تهرانی یک پیشنهاد جدید دارند و آن این است که اصولا اصل دو حذف شود و کل آن به مقدمه برده شود. توضیح به اندازه کافی درباره آن داده شود. اگر کسی با این پیشنهاد مخالف است می‏تواند صحبت کند، زیرا باید الگو باشد چون به عنوان براعت الاستهلال است که شما خودتان در اول کتاب‏ها می‏گذارید. پس این را باید هم الگوی اصول بعدی که بعداً تصویب خواهد شد، قرار بدهید و هم زیر بنای انقلاب ما است و لذا باید در اول بلکه به عنوان اصل اول در متن قانون اساسی نوشته شود. این علت مخالفت من بود. آقای موسوی تبریزی بفرمایید.
موسوی تبریزی- بسم الله الرحمن الرحیم. بنده با پیشنهاد آقای آشیخ علی آقا تهرانی مخالفم برای اینکه ریشه انقلاب اسلامی مردم ایران محرکش همان عقاید مردم بوده است یعنی عقیده به معاد و توحید و این امور بوده است یعنی این مطلب که بکشد، در بهشت است و کشته هم بشود در بهشت است. بنابراین چیزی که زیربنای انقلاب ماست، چیزی که واقعاً اسلام را زنده کرده است، چرا به عنوان زیربنا باید آن را ببریم در مقدمات؟ به عقیده من این باید در اول قانون اساسی به عنوان اصل زیربنای انقلاب و زیربنای اصولی که بعداً تصویب خواهد شد، قرار بگیرد.
 (ساعت نوزده و ده دقیقه نایب رئیس جلسه را ترک کرد و رئیس به جای ایشان قرار گرفت)
رئیس- آقای تهرانی فرمایشی داشتید؟
علی تهرانی- می‏خواستم از پیشنهاد خودم دفاع کنم.
رئیس- آقای تهرانی پیشنهادشان این بود که این اصل را منتقل کنیم به مقدمه و
</section>
<section type="page" number="251">
آقای موسوی تبریزی مخالف بودند و صحبت هم کردند. حالا پیشنهاد ایشان را به رأی می‏گذاریم کسانی که با این پیشنهاد که از این اصل صرف نظر شود و منتقل شود به مقدمه، موافق‏اند، قیام فرمایند. (عده کمی برخاستند) تصویب نشد.
چند تن از نمایندگان- آقا جلسه را ختم کنید.
رئیس- چند دقیقه آقای دکتر روحانی صحبت مى‏کنند، بعد از آن جلسه را ختم مى‏کنیم. آقای روحانی بفرمایید.
دکتر روحانی- بسم الله الرحمن الرحیم.
سعدی دو چیز می‏شکند پشت مرد را تصدیق بی‏وقوف و سکوت وقوف‏دار
من بنا به مسؤولیت خطیری که به عنوان عضو کوچکی از این مجلس و یکی از اعضاء هیأت رئیسه دارم برای اینکه جلسه به مسیر بهتری هدایت شود اجازه می‏خواهم چند کلمه‏اى خدمت نمایندگان محترم عرض کنم. همان‏طور که اطلاع دارید سه روز نشستیم و وقت صرف کردیم تا به جای آیین‏نامه قبلی، آیین‏نامه داخلی مجلس را تنظیم کردیم و اکنون می‏بینیم که در بعضی از موارد، این آیین‏نامه به نحو مطلوب پاسخگو نیست. دیروز عده‏اى از نمایندگان محترم گله کردند که چرا نظرات همه گروه‏ها پلی کپی نشده است. برای انجام این امر شورای هماهنگی دیشب و امروز صبح، با همکاری گروه یک کلیه نظرات واصله مربوط به اصل دو و سه را تکثیر نمود و در اختیار نمایندگان محترم گذاشت که متأسفانه امروز عده‏اى اظهار می‏دارند که متون متعدد علاوه بر آن‏که باعث بحث‏های طولانی مى‏شود رأی‏گیری‏های متعدد را ایجاب مى‏کند، لذا پیشنهاد مى‏کنم با توجه به اینکه گاهی اوقات هیچ یک از متون رأی کافی (چهل و هشت رأی) نمی‏آورد و در اینگونه مواقع آیین‏نامه پیش‏بینى لازم را نکرده است، امروز جلسه تعطیل شود و در اولین فرصت جلسه‏اى از شورای هماهنگی و هیأت رئیسه تشکیل و با استفاده از کلیه پیشنهادات واصله درباره رفع اشکال موجود، تصمیم لازم را اتخاذ نمایند تا بدین ترتیب آیین‏نامه در این قسمت گویا و کامل گردد. متشکرم.
3- پایان جلسه‏
رئیس- جلسه عجالتاً امروز تعطیل مى‏شود. آقایان هر پیشنهادی دارند به هیأت رئیسه و شورای هماهنگی بدهند که انشاءالله جلسه تشکیل می‏دهند و همه پیشنهادها را رسیدگی مى‏کنند. امروز عجالتاً جلسه تعطیل مى‏شود و فردا ساعت چهار و نیم بعد از ظهر تشکیل خواهد شد.
 (جلسه در ساعت نوزده و سی دقیقه پایان یافت)

رئیس مجلس بررسی قانون اساسی- حسینعلی منتظری‏
</section>
</section>
<section type="session" number="11" title="جلسه یازدهم">
<section type="page" number="253">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 35/ 16 دقیقه روز سیزدهم شهریور ماه 1358 هجری شمسی‏
برابر با دوازدهم شوال المکرم 1399 هجری قمری‏
به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="4">
فهرست مطالب:
1- اعلام رسمیت جلسه و بیانات آقای دکتر بهشتی (نایب رئیس) پیرامون تشکیل شورای چهارده نفری هما هنگى‏
2- طرح و تصویب اصل دوم قانون اساسى‏
3- اعلان تنفس و تشکیل مجدد جلسه‏
4- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="255">
1- اعلام رسمیت جلسه و بیانات آقای دکتر بهشتی (نایب رئیس) پیرامون تشکیل شورای چهارده نفری هماهنگی‏
نایب رئیس- بسم الله الرحمن الرحیم. چون اکثریت برای شروع جلسه رسمی کافی است کارهایمان را آغاز مى‏کنیم. برطبق آخرین مذاکرات جلسه دیروز، امروز صبح جلسه مشترک هیأت رئیسه و شورای هماهنگی تشکیل شد، پیشنهادهایی درباره بهتر شدن کیفیت کار پیش از آوردن طرح به جلسه عمومی رسیده بود، این را هم اضافه کنم که در اواخر جلسه سه نفر از اعضاء گروه چهار در جلسه شرکت کردند که حامل پیشنهادهایی بودند. سرانجام پس از بررسی پیشنهادها با اکثریت آراء اعضاء جلسه مشترک هیأت رئیسه و گروه هماهنگی این‏طور تصمیم گرفتند که برای اینکه متنی که به جلسه علنی آورده مى‏شود مرحله تکاملی بیشتری را طی کرده باشد و اینجا وقت کمتری را بگیرد، یک جلسه همآهنگ کننده مرکب از چهارده نفر، از هر گروه دو نفر تشکیل شود و اینها طرح‏هاى پیشنهادی را رسیدگی بیشتری را بکنند و با اکثریت آراء خود متنی را برای آوردن به جلسه علنی آماده کنند، آن متن اینجا مطرح مى‏شود ومورد بحث و رسیدگی قرار می‏گیرد و به رأی گذاشته مى‏شود. البته بلافاصله جلسات گروه‏ها تشکیل شد، نمایندگان انتخاب شدند و این جلسه چهارده نفری امروز قبل از ظهر تشکیل شد و پیشنهادهای مربوط به اصل دو مورد بررسی قرار گرفت و اصل دو به این صورتی که ملاحظه فرموده‏اید در اختیار همه نمایندگان قرار گرفت. اول سؤال کنم، آیا این متن خدمت همه نمایندگان رسیده است؟ (نمایندگان- بله) این را هم اضافه کنم که برای روزهای آینده کوشش مى‏شود نتیجه کار این جلسه مشترک چهارده نفری گروه‏ها، همان قبل از ظهر به جلسات گروه‏های هفت‏گانه برگردد تا نمایندگان با حضور ذهن و آمادگی بیشتری در جلسه علنی حظور پیدا کنند و آن را مورد بررسی و تصویب قرار دهند.
2- طرح و تصویب اصل دوم قانون اساسی‏
نایب رئیس- حالا اصل دو را یک بار دیگر می‏خوانم و بعد فراز به فراز آن را به رأی می‏گذاریم. اصل 2- جمهوری اسلامی نظامی است توحیدی که بر پایه ایمان به:
1- خدای یکتا (لا اله الا الله) و اختصاص حاکمیت و تشریع به او و تسلیم در برابر امر او.
2- وحی الهی و نقش بنیادی آن در بیان قوانین.
3- معاد و نقش سازنده آن در سیر تکاملی انسان به سوی خدا.
4- عدل خدا در خلقت و تشریع.
5- امامت و رهبری مستمر و نقش اساسی آن در تداوم انقلاب اسلام.
6- کرامت و ارزش والای انسان و آزادی توأم با مسؤولیت او در برابر خدا، استوار است. و از راه:
- نفی هر گونه ستمگری و ستم‏کشی و سلطه‏گری و سلطه‏پذیری.
</section>
<section type="page" number="256">
- اجتهاد مستمر فقیه جامع الشرایط در فهم کتاب و سنت.
- استفاده از علوم و فنون و تجارب پیشرفته و تلاش در پیشبرد آنها.
- قسط و عدل و استقلال سیاسی و اقتصادی و اجتماعی و فرهنگی و همبستگی ملی را تأمین مى‏کند.
این طرح جدید اصل دو است، با توجه به اینکه دیروز درباره بسیاری از مطالب مربوط به این اصل به صورت موافق و مخالف صحبت شد، حالا هر فرازی را به طور جداگانه می‏خوانم و اگر در مورد هر فرازی مخالفی باشد یک مخالف صحبت مى‏کند و طبعاً یک نفر هم دفاع مى‏کند و بعد به رأی گذاشته مى‏شود. (ربانی- من راجع به اینکه این اصل پایه و هدف و روش داشته باشد، اشکال دارم.) توجه بفرمایید ما در جلسه دیروز در مورد اینکه پایه باشد یا نباشد، بحث کرده‏ایم، حالا موقع رأی‏گیری است با این وصف برای اینکه حداکثر آزادی رعایت شده باشد، ما می‏توانیم اگر مطلبی علاوه بر مطالب دیروز داشته باشید یا تذکر خاصی داشته باشید به شما وقت بدهیم که با نهایت اختصار بیان بفرمایید.
ربانی شیرازی- تذکر خاصی است.
نایب رئیس- بفرمایید.
ربانی شیرازی- بسم الله الرحمن الرحیم. این ترکیبی که در این اصل درست شده به دنبال اشکالی است که به اصل دوم قبلی وارد بود که در آنجا روش و پایه و هدف مخلوط شده بود و ظاهراً در اینجا خواسته‏اند که پایه از روش و هدف جدا باشد «نفی هرگونه ستمگری و ستم‏کشی» روش نیست «اجتهاد» روش است، «استفاده از علوم» روش است ولی «نفی هرگونه ستمگری و ستمکشی» روش نیست، یا اینکه مبارزه با طاغوت در تثبیت حاکمیت الله است، «و لقد بعثنا فی کل امه رسولا ان اعبدواالله و اجتنبواالطاغوت» یعنی ایمان به خدای یکتا «الله» است و مبارزه با طاغوت «لا اله» است این دو تا روی هم تشکیل می‏دهد «لا اله الا الله» را. پس این را جزو روش آوردن درست نیست، باید دنبال اصل اول یعنی ایمان به خدای یکتا باشد. مسأله دیگر (لا اله الا الله) است که تفسیر خدای یکتا است و جمله، جمله درستی نیست. دیگر اینکه اگر کلمه «استوار» را برداریم جمله بعدی درست در نمی‏آید چون دنبالش می‏آید «از راه نفی هر گونه ستمگری».
نایب رئیس- بسیار متشکریم، آقای بنی‏صدر بفرمایید.
بنی‏صدر- بسم الله الرحمن الرحیم. عرض کنم که نفی کردن و مبارزه «روش» است. در هیچ جای دنیا کسی به این دلیل مبارزه نمى‏کند که چون خود مبارزه هدف است، بنابراین اجتهاد هم یک نوع مبارزه است منتها در تبلور ذهن و علم از راه جهاد با جهل مبارزه مى‏کند. بنابراین ما درست آورده‏ایم، روش است و نفی مى‏کند سلطه‏گری و سلطه‏پذیری را، برای اینکه برسد به قسط و عدل و این هدف که تأمین شد، این اصول ان شاء الله در جامعه ما تبلور پیدا مى‏کند، چون ما خودمان امروز صبح توحید را اجرا کردیم و هفت نظر را به یک نظر درآوردیم.
ربانی شیرازی- کلمه توحیدی در اینجا چه معنی دارد؟ مراد الهی است؟
نایب رئیس- درباره این مسأله دیروز به حدّ کافی صحبت شد. یعنی درباره کلمه توحیدی و بودن و نبودنش و همچنین دلایلش، مخالف و موافق صحبت کرده‏اند. اگر امروز دوباره بخواهیم مطرح کنیم و هر یک از آقایان صحبت بفرمایند، قبول کنید که کار ما پیشرفتی‏
</section>
<section type="page" number="257">
نخواهد داشت.
منتظری- من با کلمه توحیدی مخالفم و می‏خواهم دلایل مخالفتم را بگویم.
نایب رئیس- ما جمله اول اصل دوم را به رأی می‏گذاریم و البته هر کس با آن مخالف است رأی کبود می‏دهد. اگر پس از رأی‏گیری، این جمله به حد کافی رأی آورد که مسأله تمام است وگرنه پیشنهادهای جدید را مطرح مى‏کنیم. خواهش مى‏کنم جز نمایندگان، کسی در جلسه نباشد تا در شمارش آراء اشکالی پیش نیاید. برای حضور ذهن دوستان جمله اول را یک بار می‏خوانم «جمهوری اسلامی نظامی است توحیدی که بر پایه ایمان به:» کسانی که با این جمله به همین صورت که قرائت کردم، موافق‏اند خواهش مى‏کنم قیام فرمایند، (اکثرا برخاستند) با چهل و هشت رأی به تصویب رسید. البته آقای صدوقی رأی موافق دادند و از جلسه خارج شدند.
عده‏اى از نمایندگان- باید ایشان در جلسه حضور داشته باشند.
منتظری- ما این طرز رأی‏گیری را قبول نداریم، هر کس رأی می‏دهد باید در جلسه هم حضور داشته باشد. ما از اول مخالف بودیم و حالا هم باید اجازه داده شود نظرمان را بگوییم بعد رأی‏گیری شود.
نایب رئیس- اگر آقای منتظری که در حقیقت مسؤول جلسه هستند ...
منتظری- من از چیز خلاف دفاع نمى‏کنم.
نایب رئیس- جناب منتظری عرض کردم که دیروز راجع به این مسأله خیلی صحبت شد.
منتظری- دیروز، دیروز بود و امروز هم امروز است. مسأله‏اى که امروز مطرح مى‏شود باید درباره‏اش صحبت کرد.
نایب رئیس- به هر حال راجع به این موضوع به حد کافی صحبت شده است و ادامه این صحبت‏ها درباره مسأله‏اى که قبلا به تفصیل صحبت شده جز تضییع وقت، نتیجه دیگری ندارد و تکرار مسائل است. اگر من مسؤول اداره جلسه باشم ناچارم همین روش را ادامه بدهم.
منتظری- کار شما فرصت طلبى است.
عده‏اى از نمایندگان- اجازه بدهید آقای منتظری نظرشان را بفرمایند. به علاوه آقای صدوقی هم در جلسه حاضر شوند تا معلوم شود که رأیشان چه بوده است.
طاهری گرگانی- باری اکثریت آراء باید چهل و نه رأی باشد نه چهل و هشت رأی.
نایب رئیس- دیروز اعلام کردیم که چون تعداد کل نمایندگان در حقیقت هفتاد و دو نفر است، اکثریت چهل و هشت نفر مى‏شود. یعنی برای تصویب هر اصلی چهل و هشت رأی کافی است. معذالک اگر می‏فرمایید که باید آقای صدوقی هم در جلسه حضور داشته باشند، تأمل مى‏کنیم تا ایشان تشریف بیاورند. بنابراین اجازه بدهید موکول کنیم به بازگشت ایشان و اگر رأی کافی نبود دوباره به رأی می‏گذاریم.
منتظری- اجازه بدهید حرفمان را بزنیم.
نایب رئیس- اگر می‏خواهید بی‏اجازه صحبت بفرمایید، حرفی نیست.
حجتی کرمانی- گو اینکه کلمه توحید را که از بچگی ما در دهات و مدارس ...
نایب رئیس- خواهش مى‏کنم بدون اجازه صحبت نفرمایید. چون اگر شما مثلا به عنوان موافق صحبت کنید باید یک نفر هم دوباره به عنوان مخالف صحبت کند و این کار تا آخر همین‏طور
</section>
<section type="page" number="258">
ادامه پیدا خواهد کرد.
حایری- توحید، مال عقاید و عمل است، آقا چه اصراری دارید که معنی این کلمه برای همه روشن نشود؟ من هم با این‏طور رأی گرفتن مخالفم.
نایب رئیس- وقتی مسأله‏اى در جلسه مطرح مى‏شود نظرات مختلفی هم در رابطه با آن وجود دارد و همیشه هم به همین صورت بوده که هر کس پیشنهادی داشته، داده است و رویش صحبت کرده و مخالف و موافق نظرات و دلایلشان را گفته‏اند. بنابراین وقتی بحث به حد کافی شده ما ناچار هستیم که در پایان آن را به رأی بگذاریم و راهی هم غیر از این نیست. البته ما نباید انتظار داشته باشیم که درباره هر موضوعی اتفاق آراء باشد، ممکن است یکی دو نفر هم با آن مخالف باشند و در نتیجه رأی مخالف بدهند. آقای طاهری اصفهانی بفرمایید.
طاهری اصفهانی- اجازه بدهید آقایان منتظری و حایری نظرشان را بفرمایند شاید عده‏اى رأیشان برگردد. الان کلمه «توحیدی» برای همه اشکال پیدا کرده است. در اصفهان زیر پوشش ارتش توحیدی، می‏گویند ارتش بی‏طبقه و درجه‏ها را کنده‏اند و این برای ما دردسر ایجاد کرده است.
منتظری- باید اجازه داده شود که هر کس هر نظری دارد بگوید، بعد رأی گرفته شود.
نایب رئیس- آیین‏نامه داخلی مجلس راه ما را روشن کرده، روش‏هاى تجربه شده در سال‏هاى متمادی هم طرز کار مجلس را روشن کرده است، خوب، اگر بخواهیم بعد از اینکه دیروز این همه صحبت شد، باز بحث را ادامه بدهیم و یک مخالف و یک موافق صحبت بکنند و مجددا نفر سومی و چهارمی به دلیل موافق و مخالف بودن، نظراتشان را بگویند، من سؤال مى‏کنم آیا می‏توانیم بحث‏ها را به همین ترتیب جلو ببریم؟
منتظری- پس لااقل به جای کلمه توحیدی بنویسید الهی.
نایب رئیس- آقای بنی‏صدر بفرمایید.
بنی‏صدر- ما دیروز بحث‏ها را کرده‏ایم و الان در مرحله رأی‏گیری هستیم. امروز برای حل مشکل دیروز اینجا آمده‏ایم. دیروز قرار شد که برای حل مشکل راه حلی پیدا کنیم، به همین جهت در گروه چهارده نفری شرکت کردیم و این راه‏حل را ارائه دادیم و اتفاقاً خود آقای منتظری هم در آن گروه تشریف داشتند.
منتظری- من در گروه هم با آن مخالفت کردم.
بنی‏صدر- بله، ولی شما در اقلیت بودید و اکثریت یعنی ده رأی موافق داشت. آقای منتظری مطمئن باشید که ما هیچ کدام کمونیست نیستیم و نظر به خصوصی نداریم.
منتظری- آقای بهشتی خلاف آیین‏نامه عمل کردند. «توحیدی» یک لفظ است «الهی» هم یک لفظ دیگر.
بنی‏صدر- اگر بخواهیم راجع به همه اصل‏ها بدین صورت عمل بکنیم، پس تصویب کنید که دو سه سال اینجا بمانیم تا بتوانیم همه اصول را بررسی و تصویب کنیم.
نایب رئیس- من به عنوان رعایت آیین‏نامه داخلی شخصاً نمی‏توانم درباره ادامه بحث تصمیم بگیرم، ولی باز ناچارم برای صرفه‏جویی در وقت در چنین حالت‏هایی اتخاذ تصمیم را به عهده مجلس بگذارم. اگر بیش از نصف نمایندگان حاضر در جلسه- که الان شصت و هفت نفر حاضر هستند- موافق باشند که باز یک مخالف و یک موافق در این مورد صحبت کنند،
</section>
<section type="page" number="259">
بحث را ادامه می‏دهیم. بنابراین کسانی که با این پیشنهاد موافق‏اند قیام بفرمایند (عده کمی برخاستند) رد شد. و اما برای اینکه هیچ گونه ابهامی نباشد، الان که آقای صدوقی هم در جلسه حضور به هم رسانده‏اند بار دیگر جمله اول اصل دوم را که قبلا خوانده شد، قرائت مى‏کنم و بعد به رأی می‏گذارم:
 «جمهوری اسلامی نظامی است توحیدی که بر پایه ایمان به:» موافقین قیام بفرمایند (عده کمی برخاستند) این بار رأی کافی نیست و رد شد. پس اگر پیشنهاد جدیدی دارید کتباً مرقوم بفرمایید تا مطرح کنیم. الان پیشنهادی رسیده که: «جمهوری اسلامی نظامی است الهی بر پایه ایمان به:» موافقین با این پیشنهاد قیام فرمایند (عده کمی برخاستند) تعداد رأی کافی نیست و رد شد.
پیشنهاد دیگری است که بدون هیچ گونه وصفی باشد یعنی کلمه توحیدی اصلا حذف گردد. موافقین با این پیشنهاد قیام فرمایند (اکثر برخاستند) تصویب شد. با تصویب جمله اول اصل دوم بدین صورت: «جمهوری اسلامی نظامی است بر پایه ایمان به:» فراز اول اصل دوم خوانده مى‏شود.
 «1- خدای یکتا (لا اله الا الله) و اختصاص حاکمیت و تشریع به او و تسلیم در برابر امر او».
نایب رئیس- موافقین با فراز اول به همین صورت که خوانده شد، قیام فرمایند (اکثر برخاستند) با پنجاه و چهار رأی تصویب شد. فراز دوم خوانده مى‏شود.
 «2- وحی الهی و نقش بنیادی آن در بیان قوانین».
نایب رئیس- موافقین با این جمله، خواهش مى‏کنم قیام فرمایند (اکثر برخاستند) با شصت و دو رأی موافق به تصویب رسید. فراز سوم خوانده مى‏شود.
 «3- معاد و نقش سازنده آن در سیر تکاملی انسان به سوی خدا».
نایب رئیس- این در حقیقت همان جمله دیروز است با مختصر تغییر و با این تفاوت که به جای «تکامل انسان» نوشته شده: «سیر تکاملی انسان». خواهش مى‏کنم موافقین قیام فرمایند (اکثر برخاستند) با شصت و دو رأی موافق به تصویب رسید. فراز چهارم خوانده مى‏شود.
 «4- عدل خدا در خلقت و تشریع)).
نایب رئیس- جمله و دلایلش کاملا روشن است، موافقین خواهش مى‏کنم قیام فرمایند (اکثر برخاستند) با شصت و پنج رأی تصویب شد. فراز پنجم خوانده مى‏شود.
 «5- امامت و رهبری مستمر و نقش اساسی آن در تداوم انقلاب اسلام».
نایب رئیس- تغییراتی که در این فراز داده شد، به دنبال تذکرات و سؤالات و پیشنهاداتی بوده که در جلسه دیروز مطرح گردید و مجدداً نیز در جلسه مشترک امروز به حد کافی درباره‏اش بحث و تبادل نظر شده است.
ربانی شیرازی- معنی انقلاب اسلام چیست؟
نایب رئیس- چون خود اسلام در حقیقت انقلاب بوده است، مى‏خواهیم بگوییم که انقلاب ما هم تداوم انقلاب اسلام است. آقای فاتحی بفرمایید.
فاتحی- اساس تشیع ما بر مبنای توجه به ائمه اثنی‏عشر است و ما در اینجا دو بار از امامت اسم برده‏ایم ولی از ائمه اطهار نامی به میان نیامده است. به هر حال چون قوام کشور ما
</section>
<section type="page" number="260">
بر تشیع است اگر اسمی از ائمه برده نشود، جفایی است که به انقلاب اسلامی ما شده است.
ربانی شیرازی- باید نوشته شود «اسلام انقلابی» یا «انقلاب اسلامی».
نایب رئیس- قبلا آقای فاتحی پیشنهاد خودشان را کتبا مرقوم فرموده بودند و حالا هم درباره‏اش توضیح دادند. به هر حال ما فراز پنجم را به رأی می‏گذاریم موافقین با آن به همین صورت که خوانده شد قیام بفرمایند (اکثر برخاستند) با پنجاه و سه رأی از کل هفتاد رأی تصویب شد. فراز ششم خوانده مى‏شود.
 «6- کرامت و ارزش والای انسان و آزادی توأم با مسؤولیت او در برابر خدا».
نایب رئیس- این فراز در حقیقت با توجه به پیشنهادات و تذکراتی که فرمودید ادغام دو فراز در یک فراز است. بنابراین موافقین قیام فرمایند (اکثر برخاستند) با شصت و نه رأی از هفتاد رأی به تصویب رسید. فراز بعدی بدین صورت است «و از راه نفی هرگونه ستمگری و ستمکشی و سلطه‏گری و سلطه‏پذیری» توجه دارید که در این باره آقای ربانی شیرازی عقیده داشتند که این هم پایه است و راه و روش نیست و آقای بنی‏صدر هم دفاع کردند که راه است و پایه نیست پس با توجه به انتقاد آقای ربانی و پاسخ آقای بنی‏صدر این فراز را به همین صورت که خوانده شد به رأی می‏گذاریم موافقین قیام فرمایند (اکثر برخاستند) با پنجاه و هشت رأی از هفتاد رأی به تصویب رسید. فراز بعدی خوانده مى‏شود.
 «اجتهاد مستمر فقیه جامع الشرایط در فهم کتاب و سنت».
نایب رئیس- آقای صدوقی فرمایشی دارید، بفرمایید.
محمد صدوقی- بسم الله الرحمن الرحیم. این جمله «اجتهاد مستمر فقیه جامع الشرایط در فهم کتاب و سنت» همیشه بوده در دوران گذشته هم بوده است و یک چیزی نیست که تازه آورده باشید. شما باید در اینجا تثبیت کنید که مردم باید در هر دوره و هر زمان تابع مرجع عالى‏قدر عالم تشیع باشند و جمهوری هم باید تابع و تحت نظر مرجع باشد و اساس اسلام روی مرجعیت گذاشته شود. من خیال مى‏کنم آقایان روی مرجعیت یک خرده حساسیت دارند، از چه جهت حساسیت دارند؟ آیا از جهت حکم خدا، یا از جهت آن‏چه در خارج دیده‏اند؟ در خارج هر چه هست و نیست روی این پایه بود که مرجعیت، این انقلاب را ایجاد کرد تا دامنه قیامت و مادام که زمان ظهور حضرت ولی عصر عجل الله تعالی فرجه فرا نرسیده است، دوام و تداوم داشته باشد و هیچ کاری و هیچ حکمی بدون نظر مرجع انجام نشود. از آن طرفش هم خدا حق مالکیت و حق همه گونه تصرف را به پیغمبر (ص) داده و پیغمبر هم به ائمه طاهرین (ع) و امام زمان و ایشان هم به مجع جامع الشرایط داده‏اند. حالا بعضی‏ها شبهه کرده‏اند و گفته‏اند اگر قرار باشد همه اختیارات در دست مرجع باشد، فردا که رئیس جمهور معین شد با یک اشاره یک نفر مرجع، باید کنار برود و این چنین رئیس جمهوری هیچ گونه اختیاری ندارد تا بتواند کاری انجام دهد. این اشکال در دوره پیغمبر (ص) و علی (ع) و در دوره دیگر ائمه هم بوده است، یعنی همان‏طور که اگر ولی موعود حاضر بودند و یک نفر را که به عنوان رئیس جمهور انتخاب شده بود، در صورتی که خلافی می‏کرد، حق داشتند او را برکنار کنند. پس مرجع عالم تشیع هم همین حق را دارد و لابد وقتی مرجع عالم تشیع خلافی می‏بیند او را برکنار مى‏کند، وگرنه مادام که خلافی نکرده و مطابق موازین اسلام رفتار کرده است، ایشان هم تثبیتش مى‏کنند و من معتقدم که باید در این مورد حق تام به مرجعیت داده شود وگرنه‏
</section>
<section type="page" number="261">
جمله شما یعنی «اجتهادمستمر فقیه جامع الشرایط در فهم کتاب و سنت» درهر دوره بوده و چیزی نیست که شما در جمهوری اسلامی می‏خواهید به فقیر اعطا کنید. والسلام علیکم و رحمه الله و برکاته.
نایب رئیس- متشکرم. در اواسط بیانات جناب صدوقی متوجه شدیم آن‏چه ایشان می‏خواهند، در اصل پنج در متن پیشنهادی پیش‏بینى شده است وآن‏چه اینجا می‏گوییم عبارتست از مبنا قرار دادن حق اجتهاد، وگر نه نفس فقیه به عنوان رهبر در اصل پنج بعداً مطرح خواهد شد. بنابراین اگر سؤالی نیست این فراز را به همان صورتی که خوانده شده به رأی می‏گذاریم. موافقین قیام فرمایند (عده کمی برخاستند) رد شد. آقای آیت فرمایشی دارید؟
دکتر آیت- من خواستم در این مورد تذکر بدهم که این جمله‏اى را که الان به رأی گذاشتیم و رد شد، فکر نمى‏کنم کسی با اصل مطلب آن مخالف باشد، شاید علت عدم تصویب آن، این باشد که عده‏اى نظرات دیگری علاوه بر این دارند. بنابراین اگرخود مطلب به رأی گذاشته شود، خود من هم به آن رأی مثبت می‏دهم که بعد بشود چیزی بر آن اضافه کرد.
ربانی- خواهش مى‏کنم «فهم کتاب وسنت» را معنی کنید بفهمیم یعنی چه.
نایب رئیس- اجتهاد مستمرفقیه جامع الشرایط در فهم کتاب و سنت به عنوان یکی از راه‏هایی که باید در برقراری جمهوری اسلام و نظام این جمهوری حتماً مورد اهتمام قرار گیرد، این بدین اعتبار است که کلیه مسائل مربوط به قانون گذارى‏ها، تهیه و تصویب آیین‏نامه‏ها، روش‏ها در یک نظام ایدئولوژیک یعنی در یک نظام مکتبی و در یک جامعه مکتبی نمی‏تواند دور از نظر مکتب وجهت‏گیری از آن صورت بگیرد، این‏ها همه باید در رابطه با تصمیم و نظر و جهت‏گیری خاص آن باشد تا آن قانون وآن آیین‏نامه وآن تصویب‏نامه بتواند متناسب با یک جامعه مکتبی باشد. در یک جامعه اسلامی کلیه قوانین و مقررات و تصویب نامه‏ها و آیین‏نامه‏ها باید ناظر باشد به آن‏چه که اسلام به عنوان آیین‏نامه و جهت دهنده در همه زمینه‏ها عرضه کرده است. یعنی حوادث واقعه را با مراجعه به مأخذ اسلامی مشخص کرد و بعد از نظر روش‏هاى قانون اساسی آن را دنبال کرد و تکمیل کرد البته منبع برای شناخت نظر اسلام کتاب و سنت است ولی برای اینکه حوادث واقعه در کتاب و سنت حکمش و نظرش استنباط بشود، همواره ما اجتهاد مستمر برای استنباط آراء و احکام اسلام را احتیاج داریم، این اجتهاد همواره باید ادامه داشته باشد و از کتاب و سنت فهمیده شود وچون مسأله اجماع جز در مستقلات عقل، به سنت بر می‏گردد، بنابراین بدیهی است برمی‏گردد به فهم کتاب و سنت، جز در مورد اصول دین و مستقلات عقلیه که پیروی از آنها تقریباً ضروری و بدیهی است. بنابراین به نظر می‏رسد که این جمله کامل است و همین طور که دوستان توضیح دادند «سنت» جامع است و به این دلیل دوستان به این اکتفا کردند، البته تصریح به سنت پیغمبر (ص) و احادیث ائمه طاهرین (ع) پیشنهاد آقای سبحانی است که مخصوصاً آن را احادیث گفته‏اند.
حایری- اگر کلمه اثنی عشر نباشد من استعفا می‏دهم (جلسه را ترک کردند.)
نایب رئیس- پیشنهادهای متعددی رسیده که من فعلا همه پیشنهادها را قرائت مى‏کنم.
مکارم شیرازی- تذکر بدهید که در بحث مذهب همه این مسائل می‏آید و چنان نیست که در قانون اساسی نیاید.
نایب رئیس- بله در اصول دیگر حتما می‏آید و تمام این مسائل در نظر گرفته خواهد شد.
فاتحی- این موضوع یکی از مسائل دیرینه کشور ماست که بر روی این اصل مهم‏
</section>
<section type="page" number="262">
استوار است و بسیار موجب تأسف است که اسمی از ائمه اطهار (ع) برده نشود.
نایب رئیس- بنابراین پیشنهادهای رسیده را قرائت مى‏کنم:
- سنت پیامبر اسلام (ص) و احادیث ائمه اطهار علیه السلام.
 (سبحانی)
- اجتهاد مستمر فقهای جامع الشرایط براساس عقل و کتاب و سنت.
 (منتظری)
- اجتهاد مستمر فقهای متخصص در فهم کتاب و سنت.
 (باهنر)
- اجتهاد مستمر فقیه جامع الشرایط در فهم احکام از مدارک معلومه.
 (سید جلال‏الدین طاهری)
- در فهم کتاب و سنت و اخبار ائمه اطهار علیه السلام.
 (سید ابوالفضل موسوی)
- و اخبار اهل‏بیت ذکر شود، مراجع جامع الشرایط.
 (مکارم)
- کتاب و سنت رسول خدا (ص) و ائمه اثنی عشر علیه السلام.
 (دستغیب)
- اجتهاد مستمر فقهای جامع الشرایط و نافذالکلمه در فهم کتاب و سنت.
 (غفوری)
- رهبری و اجتهاد مستمر فقیه جامع الشرایط در فهم کتاب و سنت و اخبار ائمه اطهار.
 (حسینعلی رحمانی)
- اجتهاد مستمر فقیه جامع الشرایط در فهم کتاب و سنت پیامبر و امامان راستین.
 (ربانی شیرازی)
- اعتماد بر اجتهاد فقیه جامع الشرایط در فهم کتاب و سنت پیامبر و ائمه اطهار که قبل از جمله «از راه نفی هرگونه الخ» ذکر شود.
 (ضیایی)
- و خلفاء راشدین را هم اضافه فرمایید.
 (مولوی عبدالعزیز)
- در فهم کتاب و سنت معصومین (ع).
 (جوادی)
- اجتهاد مستمر فقهای جامع الشرایط در فهم کتاب و سنت.
 (علی تهرانی)
- پس از کتاب و سنت یا: احادیث ائمه اطهار و یا به صورت ادله شرعیه تبدیل گردد.
 (سبحانی)
- «از راه نفی هرگونه الخ» بعد از اجتهاد مستمر ذکر شود.
 (منتظری)
- اجتهاد مستمر فقیه جامع الشرایط در استخراج احکام الهی از ادله شرعیه.
 (سبحانی)
</section>
<section type="page" number="263">
- اجتهاد مستمر فقهای جامع الشرایط براساس کتاب و سنت و عقل و اجماع.
 (مقدم مراغه‏اى)
- این جمله حذف شود چون استفاده از علوم و فنون و تجارب پیشرفته شامل اجتهاد هم مى‏شود.
 (شیبانی)
- اجتهاد مستمر فقیه جامع الشرایط در استنباط احکام و قواعد از قرآن و سنت معصومین سلام الله علیهم.
 (جعفر کریمی)
- رفتار امامان شیعه خارج از کتاب و سنت نبی اکرم نبوده و لذا ذکر نام ائمه لزومی ندارد.
 (عرب)
- مسأله ذکر ائمه طاهرین را کوچک نشمارید.
 (محمد صدوقی)
- به دنبال عبارت فوق این عبارت افزوده مى‏شود:
 «برای حل کلیه مسائل نوظهور و هموار ساختن راه تکاملی امت اسلامی».
 (رشیدیان)
نایب رئیس- چون در این زمینه پیشنهادها از جهات عبارتی بسیار متنوع است و ممکن است بعضی از آراء مربوط به عبارت باشد بنابراین، ما این یک فراز را مسکوت می‏گذاریم تا بقیه فرازها را دنبال کنیم و یک تنفس کوتاه می‏دهیم و پیشنهادها را جمع‏بندی مى‏کنیم و نتیجه را در ادامه جلسه برای ادامه رأی آماده مى‏کنیم، اکنون فراز بعدی را می‏خوانم:
 «استفاده از علوم و فنون و تجارب پیشرفته و تلاش در پیشبرد آنها».
ربانی املشی- به جای «پیشبرد»، «توسعه آن» نوشته شود.
دکتر غفوری- این چیزی نیست که توصیه کنیم، شرط عقل است دنباله‏روی کنید.
نایب رئیس- توصیه شد تلاش در پیشرفت و پیشبرد معارف بشری همان‏طور که مسلمین از اول پیشرو بوده‏اند نه دنباله‏رو، پس گفته شود «معارف بشری».
مکارم- یک کلمه «بشری» در این فراز بوده که افتاده است آن را اضافه کنیم و به رأی بگذاریم.
نایب رئیس- توضیح آقای غفوری را شنیدید که گفتند «فنون و معارف بشری»، فعلا بعد از شنیدن پیشنهادها، متن را یک بار دیگر می‏خوانم تا به رأی گذاشته شود: «و استفاده از علوم و فنون و تجارب پیشرفته بشری و تلاش در پیشبرد آنها»، موافقین قیام فرمایند (پنجاه و هفت نفر از شصت و نه نفر عده حاضر برخاستند) تصویب شد. فراز بعدی را قرائت مى‏کنم: «قسط و عدل و استقلال سیاسی و اقتصادی و اجتماعی و فرهنگی و همبستگی ملی را تأمین مى‏کند». اگر پیشنهادی است کتبا ارائه بفرمایید تا روشن شود.
نایب رئیس- فکر مى‏کنم روشن است این چهار مورد (فرهنگی و سیاسی و اجتماعی و اقتصادی) هم مربوط به استقلال است و هم مربوط به قسط و عدل و هم اینکه همبستگی ملی‏
</section>
<section type="page" number="264">
را تأمین مى‏کند. آقای ضیایی خواسته‏اند که کلمه «کشاورزی» در اینجا اضافه شود، باید عرض کنم که روشن است که شامل بازرگانی و کشاورزی هم مى‏شود. اگر بخواهیم بازرگانی را هم اضافه کنیم خیلی طولانی مى‏شود، بنابراین پیشنهادات رسیده قرائت مى‏شود.
- کلمه کشاورز اضافه شود.
 (ضیایی)
- جناب آقای دکتر بهشتی‏
پیشنهاد مى‏شود در اصل دو که اهداف در آخر اصل ذکر شده و اصل سه کلا از اهداف جمهوری اسلامی است، بهتر است مواد آن در آخر اصل دو در ردیف اهداف تلفیق و جمعاً یک اصل بشود.
 (محمد فوزی)
- پیشنهاد مى‏کنم: «و عمرانی» بعد از «اقتصادی» اضافه بشود.
 (حیدری)
- و همبستگی دینی و دینی را تأمین مى‏کند.
 (دستغیب)
- همبستگی ملی صحیح نیست، همبستگی همگانی انسانی و اسلامی را پیشنهاد مى‏کنم.
سید موسی موسوی قهدریجانی‏
- بعد از «همبستگی ملی» اضافه شود: «و ایجاد ارتباط سالم و سازنده بین‏المللی».
 (غفوری)
- همبستگی ملی و ملل را تأمین مى‏کند.
 (کیاوش)
- بعد از قسط و عدل در بقیه جملات «واو» حذف شود و «همبستگی ملی» پیش از کلمه «استقلال» ذکر شود.
 (جعفر کریمی)
- «قسط و عدل و استقلال همه جانبه و همبستگی ملی را تأمین مى‏کند» صحیح است پیشنهاد قبلی اشتباه شده است.
 (حسینعلی رحمانی)
- اصل سه که تصویب مى‏شود و فراز آخر به اصل سه منتقل مى‏شود.
 (حجتی کرمانی)
- و تجارب پیشرفته که برخلاف موازین شرع نباشد.
 (طاهری گرگانی)
- این جمله در بیان هدف بسیار مختصر و نارسا است. همان‏طور که آقای غفوری فرمودند مشکلات زیاد گلوی مارا می‏فشارد، من پیشنهاد مى‏کنم دو خط از اصل پیشنهادی آقای غفوری برای هدف اضافه شود.
 (سید علی اکبر قرشی)
- پیشنهاد مى‏کنم که از آقایان تقاضا شود مه در تغییر و یا اضافه کلماتی که تغییر ماهوی و اساسی نمی‏دهد و تنها بسط یا معنی را بهتر مى‏کند صرف نظر فرمایند و به آن‏چه که شورای‏
</section>
<section type="page" number="265">
نمایندگان تصویب نموده‏اند، اکتفا شود.
 (سید حسن طاهری)
- فراز سه جدا ذکر نشود و از شماره یک تا آخر جزء هدف‏های جمهوری اسلامی آورده شود.
 (فاتحی)
- پیشنهاد مى‏شود لفظ «و سایر ادله» اضافه گردد.
 (سبحانی)
- این جمله اضافه شود «... و احترام به آراء عمومی»
 (احمد نوربخش)
- پیشنهاد: حال که برای جلو و عقب کردن جملات و کلمات پیشنهاد می‏پذیرند در فراز شماره یک، اول کلمه (لا اله الا الله) و بعد داخل پرانتز (خدای یکتا) باشد.
 (کیاوش)
- اضافه شود: «و هماهنگی مادی و معنوی».
 (سبحانی)
- جناب آقای بهشتی، برای قرار دادن اصل سه در متن قانون اساسی رأی بگیرید تا فردا آماده شود.
 (موسوی تبریزی)
نایب رئیس- آقای قرشی اگر مخالف با این اصل هستید بفرمایید صحبت کنید.
قرشی- بسم الله الرحمن الرحیم. این اصل از لحاظ بیان پایه و بیان روش نارسا است و همان‏طوری که اکثر آقایان به آن رأی مثبت دادند، من هم که حق رأی داشتم به آن رأی مثبت دادم ملی در بیان هدف خیلی مختصر و کاملا نارسا است. همان‏طور که جناب آقای غفوری فرمودند مشکلات زیادی در مملکت گلوی ما را می‏فشارد، ما بعد از گفتن این همه روش و اصول، مسأله هدف را فقط در یک سطر خلاصه کرده‏ایم و نوشته‏ایم «قسط و عدل و استقلال سیاسی و اقتصادی و اجتماعی و فرهنگی و همبستگی ملی را تأمین مى‏کند. «به نظر من باید دو سه خط از اصل پیشنهادی جناب آقای غفوری بر این اصل اضافه شود تا این هدف کاملا تکمیل شود. والسلام علیکم.
نایب رئیس- یک پیشنهادی هم بنده دارم که اگر آقای بنی‏صدر می‏خواهند صحبت بفرمایند و ممکن است ناظر بر پیشنهاد خودم باشد، وقتی قرار شد شد اصل به این صورت تنظیم شود، پیشنهادم این است که در این سطر آخری که به عنوان هدف است، این قسمت در اول سطر اضافه شود: «رشد هماهنگ معنوی و مادی قسط و عدل اسلامی تا آخر» و هدف «رشد هماهنگ مادی و معنوی» باشد که به دنبالش «قسط و عدل» بیاید، آقای بنی‏صدر فرمایشی دارید بفرمایید.
بنی‏صدر- عرض کنم که خود آقای غفوری هم با همین متن موافقت کردند به لحاظ اینکه ما کل هدف را در اینجا می‏گوییم و به همین ترتیب که قانون اساسی پیش می‏رود هدف‏ها را توضیح می‏دهیم و هر کدام را در جای خودش قرار می‏دهیم، چنان‏چه بعد از این هم نوبت به اصل سه می‏رسد که هدف‏ها را در اصول بعدی در جای خودش قرار خواهیم داد، پیشنهادات بعدی هم از همین نوع است و به این جهت است که ما به این مورد اکتفا کردیم و در مورد رشد مادی‏
</section>
<section type="page" number="266">
و معنوی عین همین عبارت را درباره اصل اقتصاد پیشنهاد کردیم. پس این «قسط و عدل» چون از آیه قرآن متخذ می‏شد به همین اصل اکتفا کردیم و در اصل نهم که مربوط به اصل اقتصاد است، این مطالب تشریح شده است.
نایب رئیس- خوب پیشنهادها داده شد، نظم این بود که وقتی در یک اصل چیزی را به هر حال به عنوان هدف از آن یاد مى‏کنیم باید فراگیر باشد اینکه اینجا هست چون صریح نیست و در جنبه‏های مادی و معنوی صراحتی ندارد روی این اصل و به این دلیل بود که پیشنهاد کردم این سطر جامع‏تر باشد. خوب این سطر را به همین صورتی که آمده بعد از خواندن همه پیشنهادات و توضیح به رأی می‏گذاریم، موافقین با این فراز قیام فرمایند (پنجاه نفر از شصت و نه نفر عده حاضر در جلسه برخاستند) بنابراین به همین صورت این فراز تصویب شد. حالا در تصویب این اصل ما دو تا کار داریم، یکی با توجه به پیشنهادهای رسیده در مورد فراز مربوط به اجتهاد مستمر فقیه جامع الشرایط در فهم کتاب و سنت، پیشنهادها را هنگام تنفس تنظیم مى‏کنیم و یکی اینکه بعضی‏ها پیشنهاد کرده‏اند که فرازهایی نیز به آن اضافه بشود. ما در مورد اینکه آیا طرح هر دوی آنها لازم است یا نه، در زمان تنفس تصمیم می‏گیریم.
ربانی شیرازی- صحبت شد که بعد از رأی‏گیری، به این فراز ما بتوانیم کلمه‏اى اضافه کنیم.
3- اعلام تنفس و تشکیل مجدد جلسه‏
نایب رئیس- فعلا برای چند دقیقه اعلام تنفس مى‏کنیم. (جلسه ساعت هجده و پنج دقیقه به عنوان تنفس تعطیل و مجدداً در ساعت هجده و چهل دقیقه تشکیل گردید).
نایب رئیس- بسم الله الرحمن الرحیم. عده نمایندگان برای رسمیت جلسه کافی است و کارمان را ادامه می‏دهیم. میزان تنفس بیشتر طول کشید تا موفق به جمع‏آوری کامل‏تر پیشنهادات بشویم. فرازی که تصویب نشده بود و درباره آن نظرهای مختلفی رسیده بود، با استفاده از پیشنهادهای رسیده و نظراتی که در گروه ارائه شد، بدین صورت درآمد که می‏خوانم و شما می‏توانید حتی یادداشت بفرمایید که برای رأی دادن فرصت توجه کافی روی پیشنهاد جدید را داشته باشید «اجتهاد مستمر فقهای جامع الشرایط براساس کتاب و سنت معصومین سلام الله علیهم اجمعین» همه این فراز نوشته و روشن است و چون پیشنهاد جدید است اگر کسی نظر مخالف داشته باشد می‏تواند اینجا صحبت کند، آن وقت بعد هم یک موافق صحبت خواهد کرد. آقای طاهری گرگانی می‏گویید این پیشنهاد کافی نیست بفرمایید اینجا صحبت کنید.
طاهری گرگانی- بسم الله الرحمن الرحیم. با اینکه بنا ندارم پشت تریبون بیایم و بهتر می‏دانم از همانجا صحبت کنم ولی چون مسأله به نظر من مهم است آمدم. حساسیت قانون اساسی ما را همه آقایان می‏دانند، مسأله «مدرکات عقلیه» که از آن تعبیر به «احکام عقلیه» هم مى‏شود بر دو دسته هست و اشاره به اصطلاح اصولی‏اش را هم مى‏کنم که البته بزرگان ما مستحضرند. یک دسته‏اش آن مدارک عقلیه‏اى است که در سلسله معالیل احکام قرار می‏گیرد که باب وجوب اطاعت و سایر است و دسته دیگر آن مدرکاتی است که در سلسله علل احکام قرار می‏گیرد و اینکه می‏دانیم احکام شرعیه ما تابع مصالح و مفاسدند، حالا در تعلقات، در موارد قلیله‏اى هم مصلحت در جعل است. آن اختلافی که در اصول است که منافات با این ندارد که در عین حال اگر در موردی در متعلق، مطرح دیدیم بتوانیم کشف حکم شرعی هم بکنیم، بله حکم عقلی ما گاهی‏
</section>
<section type="page" number="267">
در مرحله بعد از جعل احکام قرار می‏گیرد. حکمی جعل شده، بعد ما بر خودمان لازم می‏دانیم اطاعت کنیم. در مواردی که احکام، احکام الزامی است آن یک سنخ حکم، و از این نمى‏توانیم استکشاف حکم شرعی کنیم. دوم لازم می‏آید آن قضایا که دیگر توضیح نباید داد ولی آنجا که مدرکات عقلیه ما به فرموده مرحوم نائینی، در سلسله علل احکام قرار می‏گیرد، آن بیانی را که آقای دکتر بهشتی فرمودند که مستقلات عقلیه امور واضحه‏اى است که احتیاج به ذکر ندارد، نه، این‏طور نیست ما اصولا عقلی را که اسلام ما بر پایه عقل و آن همه احترامی را که برای عقل قائل هست و آن را حجت ثانیه می‏داند، از کار بیاندازیم و اسمی از او نبریم و همین باعث شده است که معذرت می‏خواهم فقهای ما در خیلی از موارد دست از حکم دادن بکشند، به خاطر اینکه دنبال مدرکات عقلیه نرفته باشند. من حالا از باب مثال یک توضیح مختصری می‏دهم و یک مثال می‏زنم. خواهش مى‏کنم مناقشه در مثال نفرمایید. مثلا اگر بنا بود واقعاً اهل فن تشخیص می‏دادند، همین دخانیات که به مال شخص و به اقتصاد مملکتش و به جانش و به سلامتی‏اش و نشاطش ضرر می‏زند، اگر بنا باشد که واقعا دنبال این مطلب را بگیریم، جای استکشاف حکم شرعیه من نمی‏گویم، حالا حکم بر حرمت یا بر کراهت آن را باید فقیه متخصص بدهد، بلکه باید در جایش رویش حساب کند. بنابراین با قبول کردن قاعده ملازمه «کل ما حکم به العقل حکم به الشرع» آن همه احترامی که شرع برای عقل قائل است من معتقدم که عقل را جزو ادله بگذاریم و این افتخاری است برای قانون اساسی ما که به مطلب کاملا توجه داشته باشد والسلام.
نایب رئیس- یک نفر می‏تواند به عنوان موافق صحبت بکند، آقای موسوی تبریزی و آقای مکارم توافق بفرمایید یک نفر از آقایان صحبت بفرمایید. (موسوی تبریزی- آقای مکارم شما بفرمایید) بله آقای مکارم تشریف بیاورید.
مکارم شیرازی- بسم الله الرحمن الرحیم. پیشنهادی که ایشان فرمودند اتفاقا در گروه هم مطرح بود که سنت و کتاب و عقل و اجماع، چهار دلیل است و مسلماً اجماع بازگشت مى‏کند به سنت، همان‏طور که همه آقایان توجه دارند. و اما راجع به عقل هم، از آنجایی که کتاب الله و سنت، عقل را تأیید کرده‏اند بدون اینکه ما ذکر بکنیم، هم در کتاب الله، «قرآن»، تأیید عقل است و هم در سنت. اما یک نکته مهم اینجا است که بعضی اوقات که این کلمه عقل جدا ذکر مى‏شود، عده‏اى از آن سوء استفاده مى‏کنند. در زمان طاغوتی سابق ما فراموش نکردیم که خیلی از خلاف کاری‏هایشان را متکی به همین عقل می‏کردند و می‏گفتند چون عقل یکی از ادله چهارگانه است، بنابراین ما فعلا این چنین تصویب مى‏کنیم و عقل ما چنین حکم مى‏کند. بنابراین چون از این کلمه مسلماً در آینده سوء استفاده مى‏شود و به علاوه در کتاب و سنت هم آمده است و این چون تأییدش در هر دو قسمت هست، به این دلیل آقایان در گروه موافقت کردند که به «کتاب و سنت» قناعت بشود و همان مثالی که ایشان زدند، خود دلیلی است بر آن‏چه عرض کردم.
نایب رئیس- اجازه بفرمایید که در توضیح مطلب به این مقدار اکتفا کنیم.
موسوی تبریزی- جناب طاهری که می‏فرمایید «مستقلات عقلیه» درست، ولی به اعتبار مستقلات عقلیه که قبل از جعل احکام باشد و به سرعت احکام باشد نداریم یعنی، «مستقلات عقلیه» که خودش مستقلا باشد و جعل نباشد، چنین چیزی نداریم.
</section>
<section type="page" number="268">
نایب رئیس- اجازه بدهید چون مسأله، مسأله‏اى است که در حد رسیدگی به همه ابعادش درخور یک جلسه و بلکه جلسات بحث و بررسی تحقیقی و استدلالی است، به این مقدار اکتفا مى‏کنیم. آن‏چه دوستان توجه دارند این است که به مطلبی که برادرمان آقای طاهری گرگانی درباره‏اش صحبت کردند، عموم نمایندگانی که اینجا هستند در طول سال‏ها تحقیق و مطالعه با آن برخورد و بحث کرده‏اند و توجه داشته‏اند و هیچ‏کس از حاضرین نقش عقل را در اساس قبول دین و بعد در استنباط مسائل دینی نفی نمى‏کند، آن‏چه هست این است که آیا ذکر آن در اینجا در کنار کتاب و سنت ممکن است چه برداشتی را به وجود بیاورد. بنابراین شنوندگان و بینندگان و تمام ملت عزیز ایران عنایت کنند که این بحث هیچ‏گاه از طرف هیچ کس کمترین معنی حتی سست کردن نقش عقل در آیین مقدس اسلام را ندارد، بلکه آن‏چه مهم است این است که آیا در این فراز آوردنش چه معنی می‏تواند داشته باشد. بحث بر سر این قسمت است، به اندازه‏اى هم که لازم بود درباره‏اش صحبت بشود، صحبت شد و کافی است که ما این را به رأی بگذاریم. بنابراین اجازه می‏خواهم که متن را بار دیگر بخوانم و اعلام رأی کنم. البته برادرمان آقای مولوی عبدالعزیز باز پیشنهادی نوشته‏اند که: (و سنت خلفای راشدین را اضافه فرمایند، اساسنامه کلی مملکت براساس مذهب تشیع تنها نباید باشد، باید تمام فرق اسلامی را در برداشته باشد) من داشتم یادداشتی می‏نوشتم که خدمت ایشان بفرستم، همان‏طورکه در پیش‏نویس ملاحظه فرمودید در اصول آینده مسأله احترام کامل به مذاهب فقهی اسلامی و آزادی کامل برادران و خواهران اهل تسنن در عمل به احکام بر طبق مذهب فقهی خودشان پیش‏بینى شده است و آن‏چه اینجا نوشته شده هیچ گونه منافاتی با آن نخواهد داشت و ان شاءالله در آن موقع برادران اهل تسنن که اینجا تشریف دارند به عنوان نماینده این مجلس و موکلین آنها و همه برادران و خواهران اهل سنت در جهان توجه خواهند کرد که این حق به صورت کامل رعایت و تضمین شده است. در عین حال من بر حسب وظیفه و مسؤولیتم لازم بود که پیشنهادتان را بخوانم که خواندم. خوب این فراز را می‏خوانم و به رأی می‏گذارم. «اجتهاد مستمر فقهای جامع الشرایط براساس کتاب و سنت معصومین سلام الله علیهم اجمعین» موافقین قیام کنند. شصت و سه نفر برخاستند) برای اطلاع همه مردم اعلام مى‏کنم که برادرمان آقای مولوی عبدالعزیز هم به عنوان موافق با این فراز قیام کردند و این همان تجلی برادری اسلامی است که ما همیشه دوست داریم در تمام شؤون کشورمان ادامه داشته باشد، ان شاءالله. خوب این فراز با شصت و سه رأی موافق از شصت و هفت نفر عده حاضر در جلسه تصویب شد. درباره این اصل که باید امروز تمامش کنیم چند پیشنهاد رسیده است، یکی از پیشنهادها که مربوط به کیفیت تنظیم آن از آقای منتظری است و آن این است که آن قسمت «اجتهاد» که اینجا ذکر شده با تغییرش قبل از «نفی هرگونه ستمگری و ستمکشی» بیاید یعنی فراز دوم از قسمت آخر قبل از فراز اول بعد از آن (و) باشد یعنی اول نوشته شود (و از راه اجتهاد مستمر فقهاء جامع الشرایط براساس کتاب و سنت معصومین سلام الله علیهم اجمعین) و بعدش بیاید «نفی هرگونه ستمگری وستمکشی و» و بعدش بیاید «استفاده از علوم و فنون و تجارب پیشرفته بشری». این پیشنهاد در مورد ترتیب رسیده است. پیشنهاد دیگری در اختیار من نیست، آقای ربانی مى‏گوید که «استفاده از علوم ...» هم بیاید قبل از «نفی هرگونه» یعنی بنویسیم (و از راه اجتهاد مستمر فقهاء تا آخر) و (استفاده از علوم و فنون و ...) بعدش بیاید (نفی هرگونه ستمگری و ...) وآخرش آن عبارت (قسط و عدل اقتصادی و ...) بیاید.
</section>
<section type="page" number="269">
در مورد ترتیب فرازها دیگر پیشنهاد نرسیده. آقای ربانی عقیده دارند بعد از دو روش قسط و عدل باشد، کلیه پیشنهادها خوب است ولی بهتر این است که قبلا مرحمت بفرمایند به گروه چهارده نفری که بررسی و ادغام کنند تا جلساتمان بازده و نتیجه بهتر و بیشتری داشته باشد. اما رأی‏گیری به این صورت است که وقتی به متن پیشنهادی رأی گرفتیم و تصویب شد دیگر به آن رأی نمی‏گیریم. بنابراین پیشنهاد راجع به تغییر و جابه جایی این سه جمله را مطرح کردم حالا اعلام رأی مى‏کنم.
نمایندگانی که موافق‏اند متن به همین ترتیب باشد قیام فرمایند (از شصت و هفت نفر عده حاضر در جلسه سی و سه نفر برخاستند) عده موافقین کافی نیست، تصویب نشد.
مکارم شیرازی- توضیح کافی ندادید.
نایب رئیس- آقای منتظری پیشنهاد کرده‏اند فراز (و از راه نفی هرگونه ستمگری و ستمکشی و ...) برود بعد از فراز (استفاده از علوم و فنون و ...) به هر حال متن با ترتیب جدید باز خوانده مى‏شود.
 «که از راه اجتهاد مستمر فقهای جامع الشرایط براساس کتاب و سنت معصومین سلام الله علیه اجمعین و استفاده از علوم و فنون و تجارب پیشرفته بشری و تلاش در پیشبرد آنها و نفی هرگونه ستمگری و ستمکشی و سلطه‏پذیری- قسط و عدل و استقلال سیاسی و اقتصادی و اجتماعی و فرهنگی و همبستگی ملی را تأمین مى‏کند.»
نایب رئیس- موافقین با این ترتیب قیام کنند (از شصت و هفت نفر عده حاضر در جلسه پنجاه و هفت نفر به عنوان موافق برخاستند) تصویب شد، خوب بحث ما پیرامون این بحث تمام شد.
ربانی املشی- به گفته آقای حجتی توجه کنید که (لا اله الا الله) معنی خدای یکتا، نیست.
نایب رئیس- پیشنهادی است از آقای نوربخش که قرائت مى‏شود.
 «که از راه اجتهاد مستمر فقیه جامع الشرایط در فهم کتاب و سنت معصومین (ع) و احترام و مراجعه به آراء عمومی و نفی هرگونه ستمگری و ستمکشی و سلطه‏گری و سلطه‏پذیری و استفاده از علوم و فنون و تجارب پیشرفته و تلاش در پیشبرد آنها و قسط و عدل و استقلال سیاسی و اقتصادی و اجتماعی و فرهنگی و همبستگی ملی را تأمین مى‏کند.»
نایب رئیس- قرار شد بعد از تصویب فرازها دیگر چیزی به آن اضافه نکنیم و اگر هرکدام از نمایندگان پیشنهاد افزایش کلمه‏اى یا حذف چیزی را دارند به کمیسیون مرحمت بفرمایند نه اینکه در هر جایی چیزی به نظرشان رسید بخواهند فورا مطرح شود زیرا در هیچ مجلس قانون گذارى به این طریق عمل نمى‏شود. من فکر مى‏کنم هر نماینده‏اى می‏خواهد پیشنهاد جدیدی بدهد که در کمیسیون چهارده نفری مطرح نشده باشد باید لااقل پانزده امضاء داشته باشد، (چند نفر از نمایندگان اعتراض کردند) بدون در نظر گرفتن این روش طرح پیشنهاد با یک امضاء میسر نیست. استنباط من این است که بر اثر مذاکرات مصوب در هیأت رئیسه و شورای هماهنگی، هر پیشنهادی اگر کمتر از پانزده امضاء داشته باشد، قابل طرح مجدد در جلسه علنی نیست، با این حال برای اینکه وضع کار روشن باشد مجدداً در جلسه فردا صبح درباره این مورد هم نظر خواهیم داد. آقای دکتر آیت فرمایشی دارید بفرمایید.
دکتر آیت- این خلاف آیین‏نامه است برای اینکه وقتی اصلی تصویب شد، نمى‏شود
</section>
<section type="page" number="270">
محدودش کرد این حتی به تصویب مجلس عمومی هم رسیده حالا اگر می‏خواهید این‏طور باشد، باید در آیین‏نامه اضافه کنید که پیشنهادهای جدید باید به امضاء حداقل پانزده نفر برسد. ولی حالا هر نماینده حق دارد با یک امضاء، پیشنهاد اضافه کردن جمله یا کلمه‏اى را بدهد و در تمام دنیا هم رویه همین است. پس لزوم امضای پانزذه نفر را باید مجلس رأی بدهد یا پیشنهاد کند حداقل چند نفر باید امضاء کنند.
ربانی املشی- پس باید دائماً جملات را کم و زیاد کنیم.
نایب رئیس- با توجه به مذاکرات قبلی برای اینکه رعایت عدل شده باشد، این را به صورت پیشنهاد برای تکمیل آیین‏نامه می‏دهم بعد دوستان نظر بدهند. در آیین‏نامه راجع به پیشنهاد گروه پیش‏بینى شده نه پیشنهاد فرد. بنده ماده بیست و شش آیین‏نامه را می‏خوانم: «اصول بررسی شده گروه‏ها به وسیله هیأت رئیسه به تدریج در جلسات عمومی مجلس که از روز دوم هفته سوم همه روزه عصر تشکیل مى‏شود مطرح و پس از شور و مذاکره به رأی گذاشته مى‏شود.
تبصره- پس از رسمیت جلسه متن پیشنهادی برای یک اصل در جلسه خوانده مى‏شود اگر متن تهیه شده توسط گروه‏ها یکی باشد، حداقل یک موافق و یک مخالف صحبت مى‏کنند. سپس رأی‏گیری به عمل می‏آید و اگر در گروه‏ها بیش از یک متن پیشنهاد شده باشد، متن پیشنهادی هر گروه به ترتیب شماره‏گذاری گروه‏ها خوانده مى‏شود و یک نفر از همان گروه از آن دفاع مى‏کند. پس از قرائت همه متون پیشنهادی برای یک اصل و دفاع از آنها، نسبت به متون پیشنهادی به ترتیب رأی‏گیری مى‏شود، هر پیشنهادی که با حد نصاب لازم تصویب شد از رأی‏گیری درباره پیشنهادهای بعدی خودداری می‏گردد. همان موقع که این آیین‏نامه تدوین می‏شد برای اینکه کار مجلس به درازا نکشد، ما برای پیشنهادهای افراد جدا از گروه طریقی را پیش‏بینى نکردیم. به همین دلیل در جلسات پریروز و دیروز و امروز در صورتی که پیشنهادی هم جالب به نظر می‏رسید، چون که از طرف گروه‏ها نبود، راه باز نبود که مطرح کنیم، برای باز کردن چنین راهی باید طرحی تهیه شود که اگر طرح جالبی به نظر نماینده‏اى رسید، با امضاء حداقل پانزده نفر، در جلسه علنی بتواند مطرح شود تا اگر تصویب نشد، مجدداً در جلسه عمومی به عنوان اصل الحاقی مطرح و بررسی گردد.
مکارم شیرازی- برای اینکه سانسور عقاید و افکار پیش نیاید پانزده امضاء را تقلیل دهیم مثلا به ده امضاء، چون در گروه‏ها با هفت نفر می‏توان پیشنهادی را تصویب کرد. به عقیده من لزوم پانزده امضاء شکل سانسور پیدا مى‏کند.
نایب رئیس- در آیین‏نامه فعلا مجوزی ندارد، اجازه بفرمایید فردا در کمیسیون بحث مى‏کنیم و راهی برای آن پیدا خواهیم کرد. منهم از پیشنهاد خودم الان صرف نظر مى‏کنم.
محمد فوزی- باید قبل از ظهر این مسائل در گروه‏ها مطرح گردد.
دکتر نوربخش- این سوء تفاهم پیش نیاید که نظام استبدادی است، چون کلمه توحیدی را هم برداشتید.
نایب رئیس- نسبت به کل این اصل با توجه به تغییراتی که تصویب شد و اینجا ثبت گردید، با ورقه رأی می‏گیریم و قبل از اخذ رأی تمام اصل دو را می‏خوانم:
اصل دوم- جمهوری اسلامی نظامی است بر پایه ایمان به:
1- خدای یکتا (لا اله الا الله) و اختصاص حاکمیت و تشریع به او و تسلیم در برابر امر او.
</section>
<section type="page" number="271">
2- وحی الهی و نقش بنیادی آن در بیان قوانین.
3- معاد و نقش سازنده آن در سیر تکاملی انسان به سوی خدا.
4- عدل خدا در خلقت و تشریع.
5- امامت و رهبری مستمر و نقش اساسی آن در تداوم انقلاب اسلام.
6- کرامت و ارزش والای انسان و آزادی توأم با مسؤولیت او در برابر خدا، که از راه:
الف- اجتهاد مستمر فقهای جامع الشرایط براساس کتاب و سنت معصومین سلام الله علیهم اجمعین.
ب- استفاده از علوم و فنون و تجارب پیشرفته بشری و تلاش در پیشبرد آنها.
ج- نفی هرگونه ستمگری و ستمکشی و سلطه‏گری و سلطه‏پذیری.
قسط و عدل و استقلال سیاسی و اقتصادی و اجتماعی و فرهنگی و همبستگی ملی را تأمین مى‏کند.
نایب رئیس- موافقین با این اصل ورقه سفید و ممتنعین ورقه زرد و مخالفین ورقه سبز مرحمت بفرمایند. (اخذ رأی به عمل آمد و نتیجه به قرار زیر اعلام گردید)
نایب رئیس- عده حاضر در جلسه هنگام اخذ رأی شصت و پنج نفر، موافقین شصت و یک نفر، مخالفین چهار نفر، ممتنعین سه نفر. چون تعداد کل آراء نسبت به تعداد حاضر در جلسه یکی اضافی است، یعنی یک نفر گویا پس از دادن رأی از جلسه خارج شده است بنابراین یک رأی از آراء موافقین کسر مى‏کنیم. بنابراین اصل دوم قانون اساسی با شصت رأی موافق تصویب شد. تکبیر (حضار سه مرتبه تکبیر گفتند).
نایب رئیس- مطلبی را که برای ملت عزیزمان شرح می‏دهم و آن اینکه همچنان که در این دو روز مشاهده کردید برای بررسی یک اصل بنیادی و مهم در قانون اساسی ما این مقدار نیرو و وقت صرف کردیم، این مقدار در جمله‏ها دقت کردیم، مطالبی که بنیادی و پایه زندگی خواهد شد و مبنای احساس و رفتار و اعتقاد ما است و این به خاطر اهمیتی است که شما و نمایندگان شما ملت عزیز ایران برای قانون اساسی قائل هستید. قانون اساسی چیزی نیست که هر روز بتوان آن را تصویب کرد، درست است که قرار گذاشته‏ایم بر صحیح‏ترین وجه و کوتاه‏ترین وقت کار بررسی آن را تمام کنیم و به وظایف دیگر بپردازیم ولی هیچ‏گاه نمی‏خواهیم استحکام و جامعیت قانون اساسی ملت ایران و جامعه ایران و نظام جمهوری اسلامی ایران، فدای سرعت شود. البته سرعت و صرفه‏جویی در وقت لازم است به شرط اینکه نسبت به استحکام و استواری و جامعیت قانون خدشه‏اى وارد نشود. بنابراین من امیدوارم ملت عزیز و موکلین ما این دقت و این کوشش نمایندگان خودشان را اقدامی درست در جهت انقلاب و ضرورت انقلابی و خواست خودشان دریابند و بدانند که ما در بررسی اصول آینده نیز موظف هستیم حداکثر کوشش را برای متانت و استحکام آن به عمل بیاوریم. (صحیح است).
حجتی کرمانی- برادرمان آقای هاشمی‏نژاد گفتند در روزنامه‏اى با تیتر درشت از قول من نوشته شده برای تصویب هر اصل سه دقیقه کافی نیست من توضیح می‏دهم که گفته ام ...
نایب رئیس- تشریف بیاورید در محل نطق.
حجتی کرمانی- بسم الله الرحمن الرحیم. من سعی مى‏کنم هرچه کمتر وقت مجلس را بگیرم‏
</section>
<section type="page" number="272">
ولی در عین حال بعضی وقتها ایجاب مى‏کند که تصدیق بدهم. دیروز در زمینه کیفیت رأی‏گیری مطلبی گفتم که همان باعث شد یک مقدار وقت، مجلس به این مسأله بپردازد که چه بکنیم که آرایمان به هم نزدیک‏تر شود. امروز رأیمان به هم نزدیک بود چون چهارده نفر از گروه‏های مختلف نشسته بودند و اصول را به هم نزدیک کرده بودند. من نخواستم بگویم این اصولی که به ما داده مى‏شود قبلا مطالعه نکرده‏ایم و فی المجلس به ما می‏دهند و می‏گویند طی سه دقیقه به آن رأی بدهید، این‏طور نیست ما قبلا اصول را می‏بینیم ولی گفتم برای تلفیق نظرات و اینکه از بین هفت نظر و یا هفت پیشنهاد یکی را فی المجلس انتخاب کنیم، سه دقیقه و پنج دقیقه کافی نیست، نه اینکه گفته باشم ما اینها را اصلا ندیده‏ایم و همان جا از ما می‏خواهند فوری ببینیم و رأی بدهیم، این سوء تفاهم باید برطرف شود. همان‏طور که قبلا گفته شده روی این پیشنهادهایی هم که می‏رسید، بررسى‏هاى لازم انجام می‏گیرد. منتها بعضی‏ها مثل من وسواس زیادی دارند که در کلماتش دقت و کنکاش زیاد و بررسی زیاد بشود. از این موقعیت استفاده مى‏کنم و پیشنهاد مى‏کنم که اصولا در قالب الفاظی که خودمان تصویب مى‏کنیم، نمانیم. آن‏چه برای مهم است تصویب این اصلی هست که مشتمل بر معانی هست، منتها الفاظش را ما حق داشته باشیم که تغییر و تبدیل بکنیم و بعضی کلمات را اضافه و کم بکنیم. چون ما که نمی‏خواهیم پیغمبروار عمل کنیم یعنی آن‏چه تصویب شد قیراط، قیراط حساب شده باشد که یک کلمه حتی نتوانیم به آن اضافه کنیم، بلکه پیشنهاد مى‏کنم که همین مجلس بررسی پیش‏نویس قانون اساسی، کاری کند که در این مورد دستش باز باشد برای اینکه فکرمان متحول است و این‏طور نیست که به آخرین نتیجه قاطع رسیده باشیم، این امکان برایمان باشد که در کلمات و در شکل‏بندی عبارات بتوانیم تغییر دهیم. در هر صورت تقاضا مى‏کنم که روزنامه‏ها این مطلب را بنویسند و هیچ وقت این گفت و گوهای آزاد ما در این مجلس، بهانه‏اى برای سوء استفاده دیگران نشود. اضافه مى‏کنم که ممکن است بعضی از خبرنگاران و تماشاچیان وضع جلسه و شکل بحث و گفت و گوها را طوری ببینند که نمی‏پسندند، من درروز بعد از جلسه به بعضی از دوستان گفتم که شکل جلسه ما و نحوه بررسی‏ها و اظهار نظرها یکی دو مطلب خیلی اساسی را به مردم نشان می‏دهد که سند افتخار ما است. یکی آزادی مطلق رأی‏دهندگان بدون هیچ گونه بند و بست و جبهه‏گیری گروهی، که این مسأله جالبی است برای همه آنهایی که این مجلس را تماشا مى‏کنند. شما می‏بینید که هر فرد با اندیشه شخص خودش با کمال آزادی اظهار نظر مى‏کند و رأی می‏دهد. بدون اینکه پشت پرده مسأله‏اى باشد، یا اینکه تصمیمات مشترکی به صورت گروهی گرفته شده باشد و این مسأله جالبی است. و یکی هم آزادی دادن به افراد است، مثلا حتی گاهی حضرت آیت الله منتظری مجلس را از حدودی که باید اداره بشود، خارج مى‏کنند، یا برادرمان آقای تهرانی وقتی که به ایشان اجازه ندادند صحبت کنند، در حال راه رفتن و خروج از جلسه صحبتشان را کردند. این حالات برای کسانی که به دیسیپلین غربی عادت کرده‏اند چیز غریب و نامأنوسی به نظر می‏رسد ولی به نظر من نمودار اصالت است. ما نمایندگان این مجلس که از میان همین ملت برخاسته‏ایم با اخلاق همین ملت رفتار مى‏کنیم.
نایب رئیس- خیلی متشکرم، در حقیقت عمل خود آقای حجتی تجلی همان مطلبی بود که بیان فرمودند ولی برادر عزیز، ما می‏خواهیم به ملتمان بگوییم که نظم معقول، منافاتی با آزادی معقول و مشروع ندارد. شنوندگان و بینندگان مبادا از سخن ایشان چنین استنباط کنند که خدای نکرده ما طرفدار نظم نیستیم. ما امروز فرصتی برای ادامه کار درباره یک اصل دیگر را
</section>
<section type="page" number="273">
نداریم، به خصوص در اصل سه، گروه‏ها باید تجدید نظر لازم را بکنند. سعی کنیم گروه چهارده نفری کارشان را از ساعت هشت شروع کنند و پیشنهادهای اصل سوم را بررسی کنند. نماینده گروه‏های دیگر هم نظرشان را به این گروه بدهند تا همواره بتوانیم به موقع از کلیه نظرها استفاده کنیم.
طاهری اصفهانی- بعداز آن‏که به یک اصل رأی نهایی گرفته شد، هیچ نوع تغییری صحیح نیست، ولی قبل از هر جلسه علنی تغییرات مجاز است.
نایب رئیس- خیلی متشکرم، بنده هم همین مطلب را می‏خواستم عرض کنم. آقای حجتی، اگر برای تغییرات و حد مرزی قائل نشویم، نگران هستم تا موقع چاپ کلی قانون اساسی، پیشنهاد تغییر برسد. خواهش ما این است که هر کسی هر پیشنهادی برای تغییر هر لفظ عبارتی دارد، قبلا برای گروه چهارده نفری بفرستد تا آن گروه‏ها با استفاده از همه پیشنهادها و قریحه سرشار همبستگی رسیدگی کنند تا کارمان در اینجا با سرعت معقولی پیش برود.
سبحانی- در آیین‏نامه پیش‏بینى شده که در آخر می‏توان سه روز صرف تغییرات نهایی کرد.
نایب رئیس- بله، سه روز آخر برای این کار تعیین شده است.
عرب- لطفا بفرمایید اصولی را که در جلسه علنی به تصویب می‏رسد، تکثیر کنند و به نمایندگان بدهند.
خزعلی- در موقع تنظیم آیین‏نامه عرض کردم، برای تهذیب عبارات از نظر ادبی، فکری بشود. اگر هیأت رئیسه در این مورد اقدام می‏کرد به این اشکال بر نمی‏خوردیم.
4- پایان جلسه‏
نایب رئیس- جلسه را به پایان می‏رسانیم وآخر دعوینا ان الحمدلله رب العالمین.
 (جلسه ساعت نوزده و چهل دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی.
</section>
</section>
<section type="session" number="12" title="جلسه دوازدهم‏">
<section type="page" number="275">
صورت مشروح مذاکرات مجلس بررسی نهایی قانون اساسی جمهوری اسلامی ایران‏
جلسه ساعت 30/ 16 دقیقه روز چهاردهم شهریورماه 1358 هجری شمسی‏
برابر با سیزدهم شوال المکرم 1399 هجری قمری‏
به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="3">
فهرست مطالب‏
1- اعلام رسمیت جلسه‏
2- بحث پیرامون اصل سوم قانون اساسی‏
3- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="277">
1- اعلام رسمیت جلسه‏
نایب رئیس- بسم الله الرحمن الرحیم. با حضور پنجاه و هفت نفر از هفتاد و دو نفر مجموع نمایندگان، جلسه رسمی است. دستور جلسه چند اصل از قانون اساسی است که یک یک مطرح خواهد شد و پس از بررسی رأی گرفته خواهد شد، امیدوارم با همکاری بیشتر برای استفاده کامل‏تر از وقت موفق بشویم اصولی که برای جلسه امروز در نظر گرفته‏ایم به تصویب برسد. اصل سوم مطرح است آقای مقدم مراغه‏اى فرمایشی داشتید؟ (مقدم مراغه‏اى- من مخالف هستم) مخالف با چه چیز؟ (مقدم مراغه‏اى- با اصل سوم) اینجا در این لیست قبلا آقای آیت و آقای فارسی و آقای مقدم مراغه‏اى و بعداً آقای خامنه‏اى نوبتشان یادداشت شده است. اصل سوم، اول خوانده مى‏شود و بر طبق آیین‏نامه یک مخالف و یک موافق و اگر ایجاب کرد بیشتر صحبت خواهند کرد.
سبحانی- چون این متن الان به دست ما رسیده و وقت مطالعه آن را نداشته‏ایم، نمی‏توانیم راجع به آن تصمیم نهایی بگیریم.
نایب رئیس- این اصل قبلا به آقایان داده شده است و در اینجا فقط تغییرات است و تفاوت اصلی و اساسی در آن نیست. به علاوه این اصل چند روز است در اختیار نمایندگان است و این تغییرات جزیی مربوط به امروز صبح است، علتش هم این است که امروز صبح از اول وقت تا آخر وقت دوستانتان زحمت کشیدند تا توانستند این را تهیه کنند و زودتر از این میسر نبوده زیرا بدون اینکه هیچ فرصتی را از دست داده باشند آن را تهیه کردند (یکی از نمایندگان- حتی قبل از ظهر یک نسخه برای هر گروه هم فرستاده شده مگر گروه‏هایی که کارشان را زودتر تمام کرده باشند) ایشان می‏گویند که قبل از ظهر یک نسخه برای هر گروه فرستاده شده مگر گروه‏هایی که کارشان را زودتر تمام کرده‏اند، به هر حال در این فرصت اینجا عرض کنم که یک وقت کل اصل عوض شده و یک اصل جدید است، آن وقت این نقد آقایان به جا بود. کل اصل، جدید نیست این همان اصلی است که چند روز است در اختیار آقایان است. اصل سوم قرائت مى‏شود. (یکی از نمایندگان- مثل اینکه تابلو عده حاضر را به طور صحیح نشان نمی‏دهد) این تذکر به جایی است لطفا این تابلو عوض بشود چون طرز کارش غلط است، امیدوارم که تذکرات آقایان دستور جلسه را قطع نکند.
2- بحث پیرامون اصل سوم قانون اساسی‏
نایب رئیس- اصل سوم: «جمهوری اسلامی ایران موظف است برای نیل به اهداف مذکور در اصل دوم همه امکانات خود را در راه رسیدن به آرمان‏هاى زیر به کار ببرد.
1- ایجاد محیط مساعد برای رشد فضایل اخلاقی براساس ایمان و تقوا و مبارزه با کلیه مظاهر فساد و تباهی.
</section>
<section type="page" number="278">
2- بالا بردن سطح آگاهی‏هاى عمومی در همه زمینه‏ها با استفاده صحیح از مطبوعات و رسانه‏های گروهی و وسایل دیگر.
3- آموزش و پرورش و تربیت بدنی رایگان برای همه در تمام سطوح و تسهیل و تعمیم آموزش عالی.
4- تقویت روح بررسی و تتبع و ابتکار در تمام زمینه‏های علمی و فنی و فرهنگی و اسلامی از طریق تأسیس مراکز تحقیق و تشویق محققان.
5- طرد کامل استعمار و جلوگیری از نفوذ اجانب.
6- محو هرگونه استبداد و خودکامگی و هرنوع سلطه‏جویی و انحصارطلبی.
7- تأمین آزادی‏های سیاسی و اجتماعی در حدود قانون.
8- مشارکت عامه مردم در تعیین سرنوشت سیاسی، اقتصادی، اجتماعی و فرهنگی.
9- رفع تبعیضات ناروا و ایجاد امکانات مساوی و عادلانه برای همه در تمام زمینه‏های مادی و معنوی.
10- ایجاد نظام اداری صحیح و حذف تشکیلات غیر ضرور به منظور تحقق اهداف انقلاب اسلامی.
11- تقویت کامل بنیه دفاع ملی از طریق آموزش نظامی عمومی برای حفظ استقلال و تمامیت ارضی و نظام اسلامی کشور.
12- پی‏ریزی اقتصاد صحیح و عادلانه بر طبق ضوابط اسلامی جهت ایجاد رفاه و رفع فقر و برطرف ساختن هرنوع محرومیت در زمینه‏های تغذیه و مسکن و کار و بهداشت و تعمیم بیمه.
13- تأمین خودکفایی در علوم و فنون و صنعت کشاورزی و امور نظامی و غیره.
14- تأمین حقوق همه جانبه افراد از زن و مرد و ایجاد امنیت قضایی عادلانه برای همه و تساوی عموم در برابر قانون.
15- توسعه و تحکیم برادری اسلامی و تعاون عمومی بین همه مردم.
16- برقراری روابط عادلانه با همه ملل و تعهد برادرانه در قبال ملل مسلمان و حمایت همه جانبه از همه مستضعفان جهان.
همان‏طور که ملاحظه می‏فرمایید این اصل بیان کننده قسمت آخر اصل دوم با تفصیل و فصل‏بندی مطالب است که در حقیقت می‏تواند فهرست‏گونه مختصری هم از مباحث اصول آینده قانون اساسی باشد و دیروز و پریروز هم در این باره توضیح داده شد که درج این اصل در اینجا بدین منظور است که یکی به صورت فشرده وظیفه قانون گذارى و اجرای قانون را در آینده مشخص کند و جهت کلی قانون اساسی ما را در شاخه‏های مختلف نشان بدهد و هم برای خود ملت ما که امروز در انتظار آن هستند که قانون اساسی می‏خواهد چه مسائلی از مسائل آنان را اولویت بدهد و هم برای سایر مردم روشن‏گر کلی راه باشد. بنابراین هدفی بوده است که آقایان از درج این اصل اعلام کرده‏اند و خواهش مى‏کنم بحث‏هایی که مى‏شود ناظر به این هدف و دلیل باشد و اگر واقعا دلایلی علیه آن است و باید اقامه بشود، فشرده بیان بشود به طوری که امروز بتوانیم با وقت محدود، کار لازم را انجام بدهیم، آقای آیت بفرمایید.
دکتر آیت- در ماده بیست و شش آیین‏نامه داریم که باید اصول مطرح بشود، یعنی اصولی که کمیسیون‏ها می‏دهند. ما البته یک توافق ضمنی نه به طوری که جنبه قانونی داشته‏
</section>
<section type="page" number="279">
باشد، کرده‏ایم که کمیسیون چهارده نفری یک متنی را تهیه بکند و آن مطرح بشود. معهذا در این مورد گزارشی داریم که نظرات گروه‏ها در مورد اصل سه الحاقی است و من معتقدم اول آن مطرح بشود. بعضی از گروه‏ها هم معتقد به حذف این اصل هستند بعد اگر تصویب شد که این مطرح بشود، آن وقت مطرح بشود.
نایب رئیس- در مورد تذکر آقای آیت توضیح می‏دهم که البته اصل اول در مورد هر اصلی نیست که این اصل ضرورت دارد باشد یا نباشد. بنابراین مخالف و موافق درست می‏توانند پیرامون این بعد از گزارش صحبت کنند. همان‏طوری که ملاحظه می‏فرمایید بقیه گزارش‏ها هم اصلاح لفظی است و متن جدیدی پیشنهاد نشده (منتظری- بعضی‏ها هم متن جدیدی پیشنهاد کرده‏اند) اگر شده باشد آنها را هم به نوبت مطرح مى‏کنیم خوب، آقای فارسی بفرمایید.
جلال فارسی- بسم لله الرحمن الرحیم. ایرادهایی که بر این اصل مشروح وارد هست خیلی زیاد است. عرض کنم که یک مقدار از این ایرادات در ارتباط این اصل با اصل قبلی است چون که در این اصل گفته مى‏شودکه: «جمهوری اسلامی ایران موظف است برای نیل به هدف مذکور در اصل دوم این کارها را انجام بدهد» اولا وظیفه متعلق به شخص یا مجموعه‏اى از اشخاص مى‏شود. اینجا معلوم نیست که جمهوری اسلامی نظام است، چنان که در اصول قبل آمده یا درست است به معنای اخص آن اینجا باید مشخص بشود وظیفه بر عهده انسان‏ها یا هیأتی از انسان‏ها گذاشته بشود نه بر عهده نظام. ثانیا مى‏گوید برای نیل به هدف مذکور، وقتی به اصل دوم اشاره مى‏کنیم می‏بینیم سه هدف است یکی «قسط و عدل»، یکی «استقلال فرهنگی، اقتصادی، اجتماعی و سیاسی» و یکی «همبستگی ملی» اینها سه چیز جدا از هم است حالا فرض کردیم که این هم درست شد و هدف‏هاى مذکور در اصل دوم شد که دولت جمهوری اسلامی موظف است تمام امکانات را برای نیل به این هدف‏ها به کار ببندد، بعد مى‏گوید برای نیل به این سه هدف باید به آرمان‏هاى زیر برسد یعنی اینجا آرمان‏ها فرع بر هدف‏ها قرار گرفته‏اند، در حالی که ما از آرمان، هدف بعید و دیررس را می‏فهمیم، مثلا وحدت مسلمین یک آرمان برای مسلمین است نه اینکه این هدف کوچکی باشد که وقتی این آرمان‏ها به تحقق برسد تازه به قسط و عدل و به همبستگی ملی برسیم، علاوه بر این آن‏چه در ذیل اصل ذکر شده وسیله و راه است، نه آرمان و نه هدف. ملاحظه می‏فرمایند «محو هرگونه استبداد» این وسیله است «طرد کامل استعمار و جلوگیری از نفوذ اجانب» وسیله است برای تأمین استقلال سیاسی، اجتماعی، اقتصادی و فرهنگی، یک آشفتگی در روابط اینها وجود دارد که کاملا محرز است. بنابراین راه اصلاحش این است که کلمه «آرمان‏ها» را تبدیل کنیم به «وسایل». تازه یکسری اشکال به شانزده بند این اصل وارد مى‏شود یا بر بیش از یک اصل که حالا توضیح می‏دهم. البته نمی‏توانم تمام ایرادات را ذکر کنم همین مقدار که وقت اجازه می‏دهد عرض مى‏کنم. دیگر تکرار هدف‏ها است، اگر «آرمان‏ها» را بنویسیم «راه‏ها و وسایل» دو اشکال پیدا مى‏شود، یکی در رابطه با بندهای همین اصل و یکی در رابطه با آن‏چه در اصل دوم خودمان به عنوان راه و وسیله اتخاذ کردیم. ایراد آقای بنی‏صدر در مورد اصل دوم پیاده شد و پایه‏هارا از هدف‏ها و روش‏ها جدا کردیم، آنجا ملاحظه می‏فرمایید که یک بار سه راه داریم برای رسیدن به سه هدفی که عبارت است از قسط و عدل، استقلال سیاسی و همبستگی ملی، که این سه راه و وسیله است برای رسیدن به این سه هدف، در اینجا شانزده راه و وسیله دیگر ردیف شده که رابطه‏اش نه با آن راه‏ها معلوم است و نه با این‏
</section>
<section type="page" number="280">
هدف‏ها. علاوه بر اینکه یک راه و وسیله است به نام استفاده از علوم و فنون و تجارب پیشرفته بشری در پیشبرد اینها، این یک وسیله و راه است برای اینکه ما مثلا به این سه هدف برسیم. این باز در اصل پیشنهادی سوم یک وسیله هست که عبارت است از «تأمین خودکفایی در علوم و فنون». یک بار یعنی اینکه ما خودکفا باشیم از نظر علمی و فنی و از خارج وارد نکنیم و این شده وسیله برای رسیدن به قسط و عدل و همبستگی ملی و یک بار استفاده از علوم و فنون و تجارب پیشرفته بشری شده یک وسیله. علاوه بر اینکه اگر این آرمان‏ها تبدیل به وسیله بشود و اینها وسایل باشند برای آن هدف‏ها، خودکفایی باید هدف باشد نه استفاده از علوم و فنون و تجارب پیشرفته، چون آن راهی است که مارا به خودکفایی می‏رساند، بعد یک دسته هدف‏هاى دیگر در شرح این وسایل شانزده‏گانه ذکر مى‏شود. یک بار در مقدمه این اصل مى‏گوید که ما داریم راه‏ها و روش‏ها و وسایل را شرح می‏دهیم یک بار در اصل ده مى‏گوید: «ایجاد نظام اداری صحیح» و این را گذاشته روش و وسیله، بعد یک هدف هم آنجا تعیین مى‏کند. شما در مقدمه همین اصل می‏خواهید وسایلی را برای رسیدن به هدف‏های پایین اصل دوم شرح بدهید ولی یک بار در بند ده مى‏گوید: «ایجاد نظام اداری صحیح به منظور تحقق اهداف انقلاب اسلامی» یا در بند یازده مى‏گوید: «تقویت کامل بنیه دفاع ملی برای حفظ استقلال و تمامیت ارضی و نظام اسلامی کشور» این هدفی است که قبلا به صورت استقلال سیاسی در آنجا ذکر کردیم آن وقت چیزهای نامربوطتری هم هست مثل بند شانزده که مى‏گوید: «برقراری روابط عادلانه با همه ملل و تعهد برادرانه در قبال ملل مسلمان» اینها در سطح جهانی است، اینها وسیله نیست برای اینکه قسط و عدل را در داخل تأمین کند بلکه هدفی است بزرگ‏تر در صحنه جهانی که آن هدف قسط و عدل در جامعه اسلامی را انجام می‏دهد. ما یک بار همبستگی ملی را در داخل انجام می‏دهیم ولی یک جز از هدف بزرگ‏تر، همبستگی به ملل مستضعف و مسلمان است نه اینکه همبستگی با ملل اسلامی یا ملل مستضعف وسیله بشود برای همبستگی ملی. علاوه بر اینکه مطالب دیگر هم هست مثلا در بند دوازده می‏فرمایند: «پی‏ریزی اقتصاد صحیح جهت ایجاد رفاه و رفع فقر ...» که این بار یک هدف برای این کار شده در حالی که ما گفتیم تمام این وسایل ما را می‏رساند به آنجا، علاوه بر اینکه در همین اصل آورده شده «تعمیم بیمه» که با پی‏ریزی اقتصاد صحیح نامتناسب است، بیمه در بخش خدمات هم باید انجام بشود، در بخش غیر دولتی هم باید انجام بشود، این یک چیز مستقلی می‏خواهد. عرایض بنده به اختضار همین است.
نایب رئیس- آقای مقدم مراغه‏اى بفرمایید.
مقدم مراغه‏اى- به نام خدا، اول می‏خواستم یک استدعایی از حضور حضرات آیات بکنم و این برای همیشه تا آخر مجلس باشد، چون در وضع مشکلی ما هستیم، ما از کودکی عادت کرده‏ایم که به لباس روحانیت احترام بگذاریم و این احترام همیشه در خون ما هست و برای من مشکل است وقتی مطلبی از طرف آیات عظام عنوان مى‏شود، در مقابل آن یک اظهار نظری بکنم. اکنون اجازه بفرمایند ایرادات خود را عرض کنم.
نایب رئیس- با تشکر یادآوری مى‏کنم که در عین سپاس‏گذاری از محبت و عاطفه و فرهنگ پر ادب جنابعالی، همه ما به صراحت کامل و آزادی کافی در برخورد عقاید عادت کرده‏ایم و همان احترام قلبی که جنابعالی نسبت به همه آقایان احساس می‏کنید، ایجاب مى‏کند
</section>
<section type="page" number="281">
که ما هم یک‏جا و برای همیشه بگوییم که در این جلسه بیان آراء و عقاید نه تنها خلاف ادب و احترام نیست، بلکه لازمه محبت و ادب و احترام است.
مقدم مراغه‏اى- متشکرم تعارف نبود، قلبی بود. به هر حال مطالبی را که آقای فارسی فرمودند در اشاره به مواد و بندها بود، بنده از آن دیدگاه نگاه نمى‏کنم بلکه از دیدگاه کلیات اصول است. مطالبی که اینجا به طور منفرد در همه بندهای این اصل آمده خوبست ولی جایش اینجا نیست، اینها قسمت‏هایی هستند که باید در مقدمه جا داده بشود. یک مسائلی هست که باید صریح‏تر و روشن‏تر در جای خودش گفته بشود و گفته شده که اگر توجه کنید مثلا در حقوق ملت ما تمام این مطالب را خیلی صریح می‏خواهیم تصویب کنیم زیرا مردم می‏خواهند مفهوم آنها را خوب بدانند و این جملات کلی آنها را اقناع نمى‏کند و شاید در تعبیر و تفصیل بعداً یک اشکالاتی به وجود بیاید. بنابراین در حقوق ملت آن چیزی که حقوق ملت است باید صریح و روشن گفته شود، این است که بنده معتقدم بیشتر اینها زیادی بوده و توضیحاتی است که بعداً ممکن است ایجاد اشکال کند و از آن فایده‏اى متصور نیست. قانون اساسی باید مختصر، صریح، روشن، موجز و برای همه قابل درک باشد. این برای خواص نباید باشد. همان‏طور که آقایان می‏دانند اسلام یک دنیای وسیعی است که همه افراد عادی نمی‏توانند به آن آگاهی پیدا کنند. در اینجا آن عصاره‏اى که از مجلس خارج مى‏شود باید صریح و روشن و قابل درک برای تمام مردم و توده عوام باشد. البته در اینجا استفاده مى‏کنم که چرا این اشکال برای ما پیدا مى‏شود چون اگر ما روز به روز کار انجام بدهیم یک روز در آخر کار می‏بینیم فرصت‏ها از کف رفته و یک اشتباهاتی یا نواقصی در کار ما بوده است. الان سه ماه است که قانون اساسی برای مردم مطرح است. بنده خودم به عنوان اهل نظر سه بار در رادیو و دوبار در تلویزیون اظهار نظر کردم و مبنای مذاکرات ما آن اصولی بوده که در پیش‏نویس تنظیم شده و حاصل بررسی و مطالعه عده‏اى از کارشناسان بود که چارچوب قانون را تعیین کرده بود، یعنی صغری و کبری مطالب پیوسته و روشن آمده بود و موزون هم بود. البته ایراداتی داشت ولی قابل اصلاح بود و بایستی اصلاح می‏شد، زیرا از روش ترکیب، یک روش منطقی را دنبال کرده بودند. مثلا فرض بفرمایید ما از اول گفتیم که جمهوری اسلامی، خیلی روشن هم اسلامی‏اش را معنی کرده بود، هم جمهوری را که مراد از این جمهوری اسلامی که این همه خون در راه آن ریخته شده چیست و چه بایستی باشد؟ ما الان فکر مى‏کنیم یک اصلی را که بررسی مى‏کنیم تمام مطالب را در همان اصل باید بگنجانیم و حال آن‏که یکصد و پنجاه و یک اصل است و اگر ملاحظه بکنید می‏بینید که این اصول یک پیوستگی منطقی با هم داشته ومن نمی‏دانم چطور شد، زیرا روز اول قرار بود از طرف کارشناسانی که این گزارش را تهیه کرده بودند، گزارشی به عرض مجلس خبرگان برسد، چون حیف است ما نتیجه مطالعاتی را که به وسیله صاحب نظران انجام شده نادیده بگیریم و دوباره خودمان از نو یک اصول دیگری را تنظیم کنیم زیرا در بعضی مواد مطالبی متضاد در آن‏چه با مردم صحبت کرده‏ایم دیده مى‏شود. خود بنده به تمام روستاهای آذربایجان رفته‏ام و واقعاً فعالیت کردم و مطالب را تشریح کردم، به مردم گفتم هدف چیست و وظیفه دولت چه خواهد بود. بنابراین وظیفه مردم هم باید در اینجا روشن شود و من در مقابل مردم متعهد هستم. اگر این اصول، همان اصول باشد البته می‏توان آن را در یک ماه تمام کرد ولی اگر قید یک ماه و شش هفته را بردارید تا وسعت وقت داشته باشیم و بتوانیم بحث کنیم، البته یک قانون اساسی‏
</section>
<section type="page" number="282">
جدیدی بدون توجه به آن مطالعاتی که انجام شده می‏توانیم تنظیم کنیم. ولی من می‏بینم هر روز صبح ما را در فشار می‏گذارند که آقا ساعت ده و نیم نزدیک شد زودتر نظرتان را بدهید این عجله و شتاب چرا؟ اگر ما اشتباهی مرتکب بشویم عواقب و نتایج آن در درازمدت خیلی گران تمام مى‏شود. به این جهت بود که با ایمان و عقیده‏اى که به جمهوری اسلامی دارم و با آن‏که امیدوارم وآرزویی جز این ندارم که این جمهوری به ثمر برسد، نظر خودم را عرض کردم و استدعا دارم در آن چیزی که بنده به اجمال گفتم توجه بیشتری بفرمایید. یک گله هم دارم و آ ن را عرض مى‏کنم و مرخص می‏شوم. در کمیسیون‏ها گفته شد به آن کمیسیون چهارده نفری فقط یک نظر را ارائه مى‏شود کرد، آن هم نظر اکثریت را، چرا؟ اگر من در یک کمیسیون یک نظر صحیح داشتم چرا نباید ارائه بشود و مطرح بشود؟ الان تهیه پانزده نفر برای ارائه یک طرح در این مجلس برای کسی مثل بنده کار آسانی نیست چون آشنایی‏های ما کم است و بایستی این تضییق برای آن کسانی که نظریات نامتجانس دارند، از بین برود. البته در اصول اسلامی بنده هیچ گونه نه اجازه دارم اظهار نظر کنم و نه خواهم کرد. ولی در آن چیزی که مربوط به حقوق ملت و مسائل کلی ملت است که حضرت امام خمینی آن را مسائل اداری نام گذاشته‏اند، در آن مسائل من هم باید به عنوان یک فرد اجازه داشته باشم که نظراتم را به مجلس تقدیم بکنم معذرت می‏خواهم از تصدیع خاطر آقایان.
نایب رئیس- تنها یک تذکر را لازم می‏دانم که در رابطه با وظیفه هیأت رئیسه برای روشن شدن آقای مقدم مراغه‏اى و همه بدهم وآن این است که اظهار نظر درداخل کمیسیون آزاد است ولی اگر نظری در داخل یک کمیسیون نتوانسته باشد اکثریت آراء را به دست بیاورد و بعد بخواهد در مجلس مطرح بشود بدین منظور که آرائی جذب بکند، این خیلی بعید است و وقت را به مقدار زیادی می‏گیرد، به این جهت بود که فکر کردیم لااقل صاحب این نظر با مذاکرات خصوصی قانع کننده‏تر بتواند یک عده را با خودش موافق کند. گمان نمى‏کنم نظم دادن به اظهار نظر، معنایش تضییق باشد. به جاست که یک نفر موافق صحبت کند ولی برای صرفه‏جویی در وقت بهتر است که اول یک مخالف صحبت کند و بعد یک موافق. آقای خامنه‏اى به عنوان مخالف نام نوشته‏اید؟ (خامنه‏اى- بلی) بفرمایید و ضمنا توجه بفرمایید که حاضران جلسه مدتی است هفتاد و یک نفر هستند چون در آغاز جلسه پنجاه و یک نفر بودند.
خامنه‏اى- بسیاری از مطالبی را که در نظرم بود نمایندگان محترم قبل از من گفتند و بنابراین از آن مطالب می‏گذرم اما حرف من در دو قسمت خلاصه مى‏شود که بیشتر آن را آقای فارسی گفتند و خلاصه روی کل قضیه است. من شاید آن‏چه که وظیفه اعم خود می‏دانستم بگویم، آن قسمتی بود که مربوط به تدوین قانون بود. چون من جسارت می‏دانم که در حضور بزرگانی که اینجا هستند و هر کدام در قسمتی متخصص، به خصوص آقایان علماء که متخصصین وا قعی اسلام و فقه هستند بگویم که آقایان بنشینید و قانون را برابر احکام اسلام بنویسید، اصلا مقام نصیحت و ارشاد آ قایان را به تقوا یک نوع تظاهر می‏دانم. بنابراین، این قسمت مفروغ عنه است اما این قسمت دوم را تأکید داشتم و مسؤول می‏دانستم که ما اینجا برای بیان حقایق اسلام نیامده‏ایم ما اینجا باید حقایق اسلام را در یک قالب ایران‏پسند و دنیاپسند که مخالفین ساکت بشوند و موافقین خوشحال بشوند، در یکصد و پنجاه یا تعداد اصول بیشتری بریزیم و اینها اصول قانون باشد، به عنوان اینکه نقش تعیین کننده داشته باشد و شعار نباشد زیرا معنای‏
</section>
<section type="page" number="283">
قانون این است و الا ما در تعریف اخلاق می‏شنویم که می‏گویند آن است که ضمانت اجرا ندارد و درج آن در قانون بسیار مشعشع‏تر است اما اثر عملی ندارد. ما اینجا برای بیان اخلاق اسلامی نیامده‏ایم، گو اینکه باید آن را هم بگنجانیم ولی ما اینجا کلماتی می‏خواهیم و جملاتی و اصولی می‏خواهیم که در درجه اول بودن و نبودنش در سرنوشت ما و دیگران مؤثر باشد، نقش داشته باشد و تعیین کننده باشد. تعریف جامع و مانع که مى‏کنیم همین است. بنابراین چیزی ننویسیم که از آن استفاده وسیع‏تر بشود یا چیزی ننویسیم که بیان کننده مکنونات ذهن ما نباشد. علیهذا چون این اصلا قدری نامناسب است، بیش از این خجالت می‏کشم چیزی بگویم و برمی‏گردم به آن الفاظی که اشاره شد آرمان و هدف. آرمان را همان‏طوری که تعریف کردند به معنای هدف دور است. نایب رئیس می‏توانم خواهش کنم آن مطالبی که گفته شده تکرار نفرمایید؟) خیر این مطالب مال خودم است، این چیز دیگری است آرمان چیزی نیست که دولت بتواند در روز اول تأمین کند. ما اینجا جزو آرمان‏ها داریم «بالا بردن سطح آگاهی» یعنی یک عمل و یک فعل مکانیکی است که دولت از آغاز کار خود باید آن را انجام بدهد، آموزش و پرورش رایگان آیا یک آرمان است؟ آیا ارزان کردن اجناس یک آرمان است؟ ملی کردن انبار فلان، آرمان است؟ تهیه شیر و آذوقه و ارزاق مردم یک آرمان است؟ «تقویت روح تحقیق» از وظایف است این را بنویسید. من خودم هم در پیش‏نویسی که تهیه کردم که خودم هم قبول ندارم و بر آن خیلی افزوده‏ام ما یک اصل گذاشتیم و به طور خلاصه نوشتیم «دولت موظف است انقلاب اسلامی را در جلوه‏های مختلف پیاده کند». یک انقلاب را در جلوه‏های مختلف که می‏خواهند پیاده کنند، اول انقلاب فرهنگی یعنی آموزش رایگان را باید بگذارند دیگر این را مى‏شود از روز اول مهر عملی کنند. صحبت بهداشت را سه ماه پیش کردند، آیا بهداشت و طب ملی آرمان است؟ این را باید از فردا شرروع کنند. یا بیمه، بیمه‏های متعدد قبلا در این مملکت بوده ولی شمول آن کم بوده خوب، حالا بیشتر کنند. وضع این کلمات و جمله‏ها طوری نباشد که در خانه بنشینیم و جرأت نکنیم از خانه بیرون بیاییم و مرتباً به ما نشان بدهند که آقا این کلمات، این ایرادات را دارد. اگر ما باهم دوستانه انتقاد بکنیم بهتر است که دشمنان بکنند. مشارکت مردم در تعیین سرنوشت در اصل سه آرمان است و در اصل شش این تأمین شده (نایب رئیس- آقای خامنه‏ای، روی کلمه آرمان بیش از این صحبت نفرمایید، آقای فارسی این را گفتند) فقط آرمان نیست من راجع به قسمت دیگر صحبت مى‏کنم. ما بحث لفظی نداریم، ما در اصل ششم داریم که در جمهوری اسلامی شورا یکی از مبانی اساسی امور جامعه است، اینها منافات دارد. به علاوه مگر آن‏چه را که نیازمندیم (من دفع دخل مقرر را مى‏کنم) که چیزهایی بوده که می‏بایستی باشد آنها را ما گنجانده‏ایم و آقای مقدم مراغه‏اى هم فرمودند که اینها همه‏اش خوب است ولی تمام چیزها که اینها نیست. بنده یک لیستی به اندازه تمام اینها دارم اجازه بدهید بیاورند اینجا پخش کنند، چیزهایی است که ضرورتش به اندازه اینها است و کمتر نیست. من گمان مى‏کنم در رابطه با همین اشکالاتی که دارم، من البته زیادتر نوشته بودم ولی به اختصار می‏گویم که فرصتی برای بقیه آقایان موافقین هم باشد، اشکال کار ما از کار غلط همان شورای هماهنگی بود که به جای هماهنگی، نظم را برهم زدند. ما برای این مجلس انتخاب شدیم و قبول دولت و اعتبارنامه، حق رأی به نمایندگان داده است. این حق مکتسب را هیچ عاملی نمی‏تواند بگیرد جز موکل، آن هم با عزل. ما طبق این حق رأی، در گروه‏ها حق بیان داریم و حق رأی نداریم، چون رأی تأثیر ندارد و به صورت اقلیت‏
</section>
<section type="page" number="284">
مندرج نمى‏شود و بعد در اینجا حق طرح نداریم و اینجا فقط می‏توانیم با اجازه مخالفت کنیم. آن هم به صورتی است که متأسفانه به مدیریت این مجلس اعتراض دارم، برای همین بارها وقت سخنرانی خواسته‏ایم ولی توجهی نشده، دیروز یا پریروز بود که من گفتم آقای بهشتی نوبت من در اینجا است و نوبت من رعایت نشد، البته مصالح کلی را ایشان در نظر گرفته بودند ولی به هر حال این احتمال هست که این احتمال رعایت نشود و این فرصت صحبت ملحوظ نگردد. پس بنده برای چه انتخاب شدم؟ من به شورای هماهنگی و همچنین انتخاب گروه‏ها، یعنی فشرده کردن هفتاد و سه نفر در دو دسته هفت نفری که حداکثر مى‏شود چهارده نفر، مخالف هستم و کندی کار را هم از آن می‏دانم و باز تذکر می‏دهم که از موضع یک نفر که با قانون بازی مى‏کند، به چیز دیگر کاری ندارم، این طرز قانون‏نویسی نیست که اصل دوم را ما شانزده بند بکنیم و مثل آن اصل قبلی دو روز معطل بشویم و روش صحیح در کار نداشته باشیم و در اینجا بنشینیم به جای تصویب بگوییم چه کنیم و هر روز آهنگ جدیدی باشد برای اینکه چه باید کرد. شما اگر این قانون را می‏آورید همین جا و کلمه کلمه مطرح می‏کردید، وقت کمتری صرف می‏شد، با آن‏که آن هم روش صحیحی نیست. بنده اعتراض دارم و خواهش دارم برای اینکه حقوق کلیه نمایندگان از بین نرود و حقوق موکلین از بین نرود، در ابراز رأی تجدیدنظر بشود، شورای هماهنگی به خودش تکانی بدهد، به نظرات توجه بیشتری بشود و این همه پاکنویس و غلطنویس نکنند. وقتی من می‏خواهم متنی را مطالعه کنم می‏بینم این متن‏هایی که به دستم داده‏اند، هر کدام نسبت به دیگری مختصر تغییر دارد. نحوه مدیریت هم در طریق اداره عمومی جلسه باشد نه شخصی، خیلی متشکرم.
نایب رئیس- در آیین‏نامه تذکر داده شده است که اگر در اثناء سخن نماینده‏اى مطلبی باشد که مربوط به نماینده دیگری باشد، آن نماینده می‏تواند جواب بدهد. برادرمان آقای خامنه‏اى در دو جای سخنشان به نحوه مدیریت جلسه اعتراض داشتند، یکی این بود که نوبتشان را دیروز رعایت نکرده‏اند و یکی هم در آخر حرف‏هایشان گفتند نحوه مدیریت باید مطابق مصالح عمومی جلسه باشد و نه شخصی، از ایشان خواهش مى‏کنم که بعداً مورد منظورشان را یادداشت کنند و به خود من بدهند تا اگرآن‏طور که ایشان برداشت کرده‏اند بوده است، خود من اینجا اعلام کنم که این خلاف از من سرزده و اگر ایشان از مطلب برداشت اشتباهی کرده‏اند، بعداً خودشان بیایند و اشتباهشان را تصحیح کنند. ما الان می‏خواهیم یک موافق بیاید و صحبت کند. آقای فاتحی بفرمایید.
فاتحی- بسم الله الرحمن الرحیم. پس از سلام بر حضار محترم قبل از اینکه وارد بحث درباره اصل سوم، که هدف اصل دوم- که عدل بود- بشوم و عدل هم تقسیم مى‏شود به عدل در تشریع و عدل در تقسیم و عدل در تکوین و این مسائل که در اینجا بررسی شده برای این است که عدل در جامعه تحقق و عینیت پیدا بکند، یک مطلب را لازم بود عرض کنم و بعداً درباره این مطالبی که اینجا گفته شده، عرایضی را به سمع می‏رسانم. با اینکه سعی مى‏کنم کمتر وقت نمایندگان محترم مجلس بررسی نهایی قانون اساسی را بگیرم، اکنون احساس مى‏کنم توجه و دقت نسبت به یک موضوع نهایت ضرورت و لزوم را دارد و آن این است که به طوری که نمایندگان محترم توجه دارند، کلیه پیشنهادهای رسیده مربوط به قانون اساسی از چهارهزار متجاوز است و بین نمایندگان هفت کمیسیون که هر کدام مرکب از ده نفر می‏باشد،
</section>
<section type="page" number="285">
تقسیم شده است. هریک از کمیسیون‏ها پیشنهادهای مربوط به آن مواد و اصولی را که بین کمیسیون‏ها تقسیم شده، مورد بررسی و تحقیق قرار داده‏اند و البته توجه داریم که دفتر مجلس هم ...
نایب رئیس- آقای فاتحی فقط به عنوان موافق اصل صحبت بفرمایید، نه به عنوان پاسخ به همه مطالبی که گفته شده است. از دوستانی که دعوت مى‏کنم به اینجا به عنوان موافق تشریف بیاورند، انتظار همه این است که فقط به عنوان موافق صحبت کنند. بنابراین لازم بود که شما می‏فرمودید من تذکری دارم تا ببینم آیا باید تشریف بیاورید یا خیر.
فاتحی- دو سه دقیقه بیشتر طول نمی‏کشد. خلاصه‏اش این است که این آقایان آن پیشنهادهایی را که مربوط به اصول خودشان در کمیسیون‏ها بوده، مطالعه کرده‏اند و پیشنهادهایی را که مربوط به کمیسیون‏هاى دیگر بوده است، به طور دقیق مطالعه نکرده‏اند. فی المثل بنده جزو کمیسیون هفتم که در امور قضایی و مالی و روابط اجتماعی بررسی مى‏کند، هستم، به این دلیل پیشنهادهای رسیده در کمیسیون‏هاى دیگر را دقیقاً مطالعه نکرده‏ام.
نایب رئیس- نظرم این است که طوری ترتیب داده بشود که همه آقایان تمام پیشنهادها را مطالعه کنند، عرضم در این قسمت تمام شد. و اما راجع به این اصول عرض شود و دیروز قسط و عدل و استقلال سیاسی یا اقتصادی و فرهنگی و همبستگی ملی را گفتیم باید تأمین کنیم، حالا بررسی مى‏کنیم ببینیم این اصولی که پیشنهاد شده است، ما را به این هدف می‏رساند یا نه. بند اول این بود که «ایجاد محیط مساعد برای رشد فضایل اخلاقی»، پیداست کسی که متصف به فضایل اخلاقی و ایمان و تقوا باشد، این خود یک نحوه از عدلی است که آرمان ما هم هست و می‏خواهیم به آن برسیم و عرض شود «بالا بردن سطح آگاهی عمومی در همه زمینه‏ها با استفاده صحیح از مطبوعات و رسانه‏های گروهی»، این هم باز راهی است برای رسیدن به سعادت و عدل و استقلال سیاسی و اجتماعی که تفکرات ما در اجتماع صحیح باشد و از تمام جریانات واقع در دنیا بااطلاع باشیم. و از نظر «آموزش و پرورش و تربیت بدنی رایگان در تمام سطوح» که در اصل پیش‏بینى شده است، مسلما عدل هنگامی تحقق پیدا مى‏کند که علم و دانش برای همه افراد باشد، همان‏طور که اسلام هم علم و دانش را برای تمام افراد فرضیه دانسته است. در بند بعدی مى‏گوید: «طرد استبداد و خودکامگی و هر نوع سلطه‏جویی و انحصارطلبی»، یعنی باید سرمایه‏های ملت به طور عادلانه تقسیم شود. افرادی که خودکامه و سلطه‏جو هستند مانع تقسیم عادلانه مى‏شوند، کما اینکه در زمان سابق هم تقسیم به طور عادلانه نبود و این خود برخلاف عدل بود. در بند دیگر «مشارکت عام مردم در تعیین سرنوشت سیاسی و اقتصادی و اجتماعی خود» این هم حدی است که هر کسی به حقوق خودش برسد و اگر کسی به حق خودش نرسد برخلاف عدل است.
نایب رئیس- آقای فاتحی شما باید می‏فرمودید که این بندها بودنش ضرورت دارد یا خیر. نه اینکه درباره‏اش توضیح بدهید.
فاتحی- پس برای رسیدن به عدل و استقلال سیاسی و اقتصادی و اجتماعی، حتما باید این مطالب در جامعه ما تحقق پیدا مى‏کند. دیگر عرضی ندارم.
نایب رئیس- برای روشن شدن یک نکته که در سخن آقای فاتحی بود، یادآوری‏
</section>
<section type="page" number="286">
مى‏کنم که هریک از نمایندگان در هر گروه که باشند این امکان را دارند که به اوراق موجود در گروه‏های دیگر مراجعه کنند، ممنوعیت و یا محدودیتی برای این کار وجود ندارد. آقای ربانی بفرمایید.
یکی از نمایندگان- مگر قرار نبود یک موافق و یک مخالف صحبت کنند؟
نایب رئیس- سه مخالف آمدند و صحبت کردند، سه موافق هم می‏توانند صحبت کنند، مگر شما در جلسه تشریف نداشتید؟ چون آقای ربانی قبلا نوبت گرفته بودند صحبت مى‏کنند و بعد هم آقای غفوری می‏توانند به عنوان دفاع از این اصل توضیحاتی بدهند. آقای ربانی بفرمایید.
ربانی شیرازی- اعوذ باالله من الشیطان الرجیم، بسم الله الرحمن الرحیم. آن‏چه موجب شد که این اصل در اینجا گنجانده بشود، نظریه‏اى بود که آقای غفوری داشتند و آن این بود که یک قانونی بنویسیم که علاوه بر اینکه بیانگر اصول و قوانین اسلامی باشد، جهان‏پسند و همچنین نمایشگر این باشد که حقوق مردم به آنان برسد و رفع اغلال بنماید. به نظر من منظور ایشان در اینجا تأمین نشده است، ما گفتیم این اصولی را که شما نوشته‏اید، تمام اینها در ضمن فصول دیگر خواهد آمد (یکی از نمایندگان- مثل اینکه شما به عنوان مخالف صحبت می‏کنید) ... اجازه بفرمایید مخالف نیستم بلکه موافق مشروط هستم، به نظر من گروه چهارده نفری هدف ایشان را درست تنظیم نکرده‏اند. قرار بود که اول بیان حکومت بشود، بعد تفسیر حکومت و سوم اهداف حکومت بیان شود. اصلا نظر ایشان این بود که ما بیاییم در اول فصل کلیات اهداف حکومت جمهوری اسلامی را بیان بکنیم، نه اینکه به نحوه قانون بپردازیم، چون در ضمن سایر فصول تمام آنها می‏آید. لذا اینکه نوشته شده «جمهوری اسلامی ایران موظف است» این جمله بیانگر خواسته ایشان نیست، برای اینکه این در فصول دیگر هست. بنابراین باید همان‏طور که ایشان گفته‏اند اهداف جمهوری اسلامی یکی یکی گفته بشود. مسأله دوم تقدم و تأخر این اصول است، به نظر من بعضی از این اصول مقدم بر اصول دیگر است، مثلا استقلال مقدم بر سایر اصول است. به علاوه خیلی از این اصول است که وقتی کشور دارای استقلال باشد، قابل اجراست و به نظر من بعضی از این مقدمه‏ها باید جلوتر ذکر بشود. مسأله سوم تکرار است، ستمگری یک بار در اصل دوم آمده است و یک دفعه هم با لفظ «سلطه‏جویی» در اصل سوم آمده است که این تکرار هم باید حذف بشود. بنابراین بنده با این شرایط با اصل موافقم.
نایب رئیس- نوبت آقای دکتر غفوری است که به عنوان موافق صحبت بفرمایند.
سبحانی- مگر قرار نبود یک موافق صحبت کند؟
نایب رئیس- چون سه مخالف صحبت کرده‏اند، سه نفر هم به عنوان موافق می‏توانند صحبت کنند. جنابعالی اول حساب را رعایت بفرمایید بعداً انتقاد کنید، آقای غفوری بفرمایید.
دکتر غفوری- بسم الله الرحمن الرحیم، اللهم اکفنا ما یشغلنا الاهتمام به واستعملنا بما تسیلنا غدا عنه.
آرزوی حقیقی ما این است که «من» را رها کنیم و به «ما» برسیم، این سرلوحه کارمان است. من خیلی شرمنده هستم که به کسی نسبت داده بشود که این اصل را او درست کرده است. ممکن است که شخصی وسیله شده باشد، اما خدا خودش می‏داند که دلم نمی‏خواهد به من نسبت داده بشود، صحبت در این است که ما چه باید بکنیم. روی این اصل همان‏طور که اشاره شد من خودم را مسؤول دانستم موقعی که این نوشته‏ها و پیشنهادها رسید، احساس مسؤولیتی‏
</section>
<section type="page" number="287">
شد و در لابلای مطالبی که رسید خواسته‏هایی وجود داشت. در سابق قانون را قانون‏نویسان در اتاق‏های در بسته می‏نوشتند، یعنی یک عدد قانون می‏نوشتند و یک عده هم قانون در باره‏شان اجرا می‏شد. حالا به نظر می‏رسد که در نوشتن قانون باید به نیازهای موجود توجه داشت و همچنین آن کسی که نیازها را می‏داند، در این کار دخالت داشته باشد، و این مسؤولیتی که ما در اینجا داریم، یعنی نیازهای انسان‏ها را دریابیم و به آن توجه داشته باشیم، از جهت اینکه خدای انسان‏ها خواسته که امانت‏ها را به کسی بسپارندکه اهلیت و صلاحیت دارند. من عرایضم را خیلی خلاصه مى‏کنم چون فکر مى‏کنم آنها که اهل مطالعه بوده‏اند در این چند روز (در این چند روز عرض مى‏کنم چون می‏دانم که همه اهل مطالعه هستید) توانسته‏اند مسائل را بررسی کنند. بدون اینکه هیچ گونه دفاعی باشد ضمن اظهار تشکر از همه چون واقعا دفاعی وجود ندارد که بگوییم «تو» نه، و «من» آری، اگر چنین باشد اول سقوط و انحطاط خواهد بود. پس با اقرار بر اینکه همه در تلاش هستیم تا راه بهتر را پیدا کنیم، یک سؤال وجود دارد و آن این است که این مردمی که در انتظار هستند و این مطالب را می‏شنوند، ببینینم چگونه مى‏شود این بار را از دوششان بر داشت، ببینیم چه چیزی وجود دارد که می‏تواند بار دوششان را سبک کند. بحثی که الان مورد توجه ما است، اصول کلی است. البته هر قانونی یک مقدمه دارد، مقدمه تاریخی، که چگونه ما به این مرز تاریخی رسیدیم و انگیزه‏های اصلی چه بوده، در اصول کلی یعنی الهام‏هاى اصیل، پایه‏های اصیل، برنامه‏های کسانی که بعدا می‏خواهند عهده‏دار مسؤولیت این جامعه بشوند، آنهایی که این قانون اساسی را تصویب مى‏کنند، می‏گویند ما اینها را می‏خواهیم. در اصولی که بعدا می‏آید همان‏طور که شأن یک قانون است، در یک ماده و یک اصل یک چیز الزام‏آور باشد مثلا وقتی ما می‏گوییم که «بالا بردن سطح آگاهی‏های عمومی» این را مردم می‏خواهند، «آموزش و پرورش رایگان» را مردم می‏خواهند اما می‏گوییم تا کلاس هشت، که البته خیلی هم کم است، چون کشورهایی هستند که در آنجا تحصیل تا کلاس دوازده الزامی و اجباریست. ما در اینجا نگفته‏ایم اجباری، این قانون یک حرکتی را ایجاد مى‏کند که این حرکت از مقدمه شروع شده، یعنی از انگیزه‏های اولیه که چرا ما قانون اساسی را تدوین مى‏کنیم شروع مى‏شود که اصول کلی و انگیزه‏های اولیه را بیان مى‏کند، اصول مستند اسلامی را بیان مى‏کند که اگر این قوانین هم عوض شد، معلوم باشد که در اسلام (الحق لا یجری لا حد حتی جری علیه) یک اصل است پس این مقدمه انگیزه‏ها را بیان مى‏کند، اصول کلی پایه‏ها را بیان مى‏کند، اصول تفصیلی بعدی الزامی و آن‏چه که در شأن قانون است، من نمی‏خواهم از دوستان گله کنم ولی این یک امر طبیعی است. شما از تکرار نهراسید خصوصا چون دست روی دل مردم و درد مردم می‏گذارید. عزیزان من، ما می‏خواهیم در این مملکت کار انجام بگیرد. قانون اساسی قبل هم نوشته شده بود، عین ماده هشت تا ماده بیست و پنج آن را آوردند در این اعلامیه قانون بشر فعلی. در این مملکت بیست و نه میلیون هکتار بدون استفاده افتاده است. خیلی عذر می‏خواهم از اینکه وارد جزئیات می‏شوم، من نمی‏خواستم این مطالب را بگویم ولی دردهایی را که ملت ایران دارند باید روشن بشود. ما که مجبوریم از سیر تا پیازمان را وارد کنیم آن وقت بیست و نه میلیون هکتار زمین قابل‏
</section>
<section type="page" number="288">
کشت بدون استفاده مانده است و دیگر اینکه هفده درصد آب زیرزمینی ایران به وسایل مختلف بیرون می‏آید و بقیه‏اش زیر زمین است و یا اینکه از رودخانه‏ها هدر می‏رود. یک میلیون و ششصد هزار اداری داریم که یک دهم آن کافی است، بقیه‏اش شغل‏هاى تشریفاتی بوده است که فقط برای حقوق و مستمری گرفتن است. الان که چهار میلیون بشکه نفت در روز استخراج مى‏شود و در سابق این مقدار به هشت میلیون هم رسیده بود، روزانه شصت و پنج میلیون دلار این مملکت عایدی دارد.
نایب رئیس- آقای غفوری در خود این اصل صحبت بفرمایید.
دکتر غفوری- من در یکی از کشورهای خارج مطلبی را خواندم نوشته بود سیستان و بلوچستان و آذربایجان قدرت دارند تمام آذوقه این مملکت را بدهند، اینها دردهایی است که در این مملکت وجود دارد، قانون‏نویس خود مردم هستند ما و شما نیستیم، مردمی هستند که خدایی دارند و آن خدا می‏خواهد مردم به حقوقشان برسند و اختیار این کار در دست عده خاصی است. آقایان بگذارید این اصل را مردم بنویسند و این اصلی که مردم می‏نویسند سه قسمت است، یکی اصول کلی است که یک نظم منطقی دارد و در آن اصول کلی گفتیم حکومت ایران جمهوری اسلامی است، زیرا منطق اقتضا می‏کرد که بگوییم جمهوری اسلامی بر چه پایه‏هایی است، ما گفتیم بر پایه‏های اعتقاد اسلامی، براساس توحید و بعد آمدیم هدف‏ها را گفتیم که، یک هدف اجمالی گفتیم و بعداً هدف‏هاى کلی را اینجا اجمال و تفصیل است که باید پایه باشد و چون تیتر مطلب اصول کلی است، بنابراین به نظر می‏رسد که با توجه و با تشکر از اصلاحات و تذکراتی که داده شد، عبارات باید اصلاح بشود ومن تشکر مى‏کنم. اولین تلخیص عبارات را خود برادر ربانی انجام داد و امروز هم، همه واقعاً فداکاری کردند که بتوانند تلخیص بکنند. اخیراً یکی از دوستان عزیزم شانزده بند را در ده بند تلخیص کردند. من کار به تعدادش ندارم من می‏گویم که باید دردی از مردم دوا بشود. این شما و این اتمام حجت، می‏خواهید حذفش کنید یا می‏خواهید قرآن را بگذارید جایش و فقط به یک سلسله کلیات اکتفا کنید، هر کاری می‏خواهید بکنید، بکنید، انسان باید وظیفه‏اش را انجام بدهد. یک دسته کارهایی است که اگر مردم آنها را بشنوند، مسائلی است که قسمت اولش مربوط به آگاهی است این نظم و ترتیب منطقی هم رعایت شده می‏توانیم تغییرش بدهیم، روزهای آخر این مجلس برای اصلاح جملات است. اولش از آگاهی شروع شده ما فکر کردیم که اگرمردم آگاه نباشند، کلاه سرشان می‏رود، گول می‏خورند و هر کس می‏آید سر کار، اول باید مردم را آگاه کند تا سانسور در اظهار افکار مخالف نباشد، افکار مخالف هم بایدبه گوش مردم بخورد، مردم آ گاه بشوند به زندگی. این مال بند اول است. بعد از آن آزادی است، آقا نفوذ اجانب هنوز هم وجود دارد، بنابراین سر ما را گرم مى‏کنند همان اجانب، همان شیطانی که به فرعون می‏گفت آمدم تو را صدا کنم که نماز بخوانی، بنابراین ما حرفمان این است که در چند تای اول اتمام حجتی است و خیلی عاجزانه، برادرانه به ملت عرض شده است. چند اصل اول درباره آگاهی است، هر کس مسؤول حکومت شد، حکومت بر مردم آگاه افتخار دارد، نه بر مردم جاهل. و بعد آزادی هست و طرد کامل استعمار و جلوگیری از نفوذ اجانب. در این مملکت بیست و هفت هزار فروند هلی‏کوپتر هست اگر یک دانه سوزنش بشکند باید بیندازیمش دور. در مورد اطمینان کامل نظامی، همه ما سرباز دین هستیم ارتش ملی اصولش در اینجا گفته شده، اصل‏های الزام‏آور گفته شده من به عنوان اتمام حجت گفتم و
</section>
<section type="page" number="289">
دفاعی ندارم، فقط برای اینکه بین خود و خدا آ نچه را که خدا به فکر انسان رسانده انسان باید آنها را عرضه بکند. من یقین دارم که بین شما اشخاصی هستند که خیلی عمیق‏تر می‏اندیشند. خداوند ما را به سبیل ارشاد هدایت کند.
 «اللهم اکفنا مایشغلنا الاهتمام به و استعملنا بما تسیلنا غدا عنه».
وارد جزئیات نمی‏شوم. این شما و این هم مسؤولیتی که دارید.
نایب رئیس- پیشنهادی از طرف آقای آیت درباره کفایت مذاکرات رسیده است و اما این تذکر را در جواب فرمایش یکی از آقایان بدهم که این روشی که حداکثر سه نفر به عنوان مخالف بیایند صحبت کنند و بعد هم یک موافق، امید من این بود که یک موافق بتواند توضیحات لازم در جواب ناطقین مخالف را بدهد تا در وقت صرفه‏جویی کرده باشیم، چون تاحالا هم که عمل کرده‏ایم از نظر زمان، نه از نظر کیفیت مثل این است که یک موافق و یک مخالف صحبت کرده باشند، منتها من امید داشتم که از نظر زمان صرفه‏جویی بشود. البته امتیاز یک مخالف و یک موافق این بود که فاصله بین سخنان مخالف و موافق کمتر می‏شد و حضور ذهن‏ها بیشتر و حالا هم امید است که حضور ذهن به اندازه کافی باشد. آقای مکارم بفرمایید.
مکارم شیرازی- من فکر مى‏کنم به اندازه کافی برای موافقت صحبت نشد با اینکه بیانات آقای گلزاده غفوری کاملَا رسا بود، بیشتر شبیه وعظ و خطابه بود و پاسخ اشخاص داده نشد. به عقیده من اگر اعلام رأی بشود ممکن است به اندازه کافی رأ ی نیاوریم، اگر موافق باشید یک موافق دیگر صحبت کند.
نایب رئیس- یک تذکر رسیده آن را می‏خوانم: «صحبت آقای دکتر غفوری این سوء تفاهم را به وجود می‏آورد که اگر با این ماده مخالفت شده علت این است که نمایندگان اینها را دردهای مردم نمی‏دانند، لطفا اگر صلاح می‏دانید تذکر دهید علت این نیست، مقصود ما این است که همه اینها در آینده مطرح خواهد شد».
پیشنهاد کفایت مذاکرات آقای آیت را به رأی می‏گذاریم. کسانی که با این پیشنهاد موافق‏اند قیام فرمایند (اکثریت برخاستند) تصویب شد. درباره اصل سوم دو مطلب داریم مطلب اول که الآن روی آن بحث شد این است که آیا این مطالب به عنوان اصل سوم باید اینجا باشد یا نباشد؟ آ نچه تا حالا بحث شد روی این مطلب بود ولی بعدا مثل دیروز فراز، فراز می‏خوانیم و روی هر کدام رأی‏گیری مى‏کنیم و اگر اصلاحاتی به نظر رسید و بر طبق آیین‏نامه بود، انجام می‏دهیم. بنابراین کسانی که موافق‏اند این اصل سوم به عنوان یک اصل در متن قانون اساسی بیاید قیام فرمایند. (از هفتاد و یک نفر عده حاضر پنجاه و دو نفر برخاستند) تصویب شد. آ قای صدوقی فرمایشی دارید؟
صدوقی به نظر من تمام این بندها خوب است و یکی یکی مطرح کردن آنها صحیح نیست، زیرا دو سه ساعت وقت می‏گیرد. بنابراین برای اینکه وقت مجلس گرفته نشود همه‏اش را یک‏جا به رأی بگذارید.
نایب رئیس- اگر مختصری وقت صرف کنیم اما متن منقح‏تری باشد، بهتر است.
مکارم شیرازی- تذکر بنده این است که بعضی اشکالات وارد است، از جمله آ قای فارسی یک اشکال داشتند، در آنجا که نوشته شده «جمهوری اسلامی موظف است» صحیح‏
</section>
<section type="page" number="290">
نیست، بلکه باید نوشته شود «حکومت جمهوری اسلامی موظف است» ضمناً اگر یک‏جا بخواهید رأی بگیرید، صحیح نیست. ثانیاً این شانزده بند را مى‏شود در ده بند خلاصه کرد.
نایب رئیس- قابل مطرح کردن نیست. از شما انتظار نداشتم که چیزی را که خودتان تصویب کردید مبنی بر اینکه «پیشنهاد یک نفره را در اینجا مطرح نکنیم»، حالا مطرح بفرمایید.
مکارم شیرازی- من روشن نشدم، عرضم این است که اگر طرح تازه‏اى باشد که بدون کم و زیاد خلاصه‏تر شده باشد و به جای شانزده بند، در ده بند تنظیم شده باشد، آن را مطرح کنیم.
نایب رئیس- در دو بند هم مى‏شود خلاصه کرد ولی مى‏شود یک طرح تازه‏اى که قابل طرح کردن نیست.
منتظری- ما تطبیق کردیم دیدیم، مختصر شده و جامع هم هست ما خیلی هم نباید «دیسیپلین‏ایست» باشیم، این شانزده بند در ده بند تلخیص شده بدون اینکه چیزی کم بشود.
نایب رئیس- آقای حجتی کرمانی بفرمایید.
حجتی کرمانی به دنبال نطق آقای خامنه‏اى خواستم عرض کنم که یک نفر حق داشته باشد حرفش را بزند. اگر آن‏طور که آقای مکارم پیشنهاد مى‏کنند این اصل به جای شانزده بند در ده بند تلخیص شده باشد و این طرح جدید بهتر باشد، چه اشکالی دارد که این را به رأی بگذاریم؟
نایب رئیس- آقای حجتی چیزی را که هنوز تکثیر نشده من به رأی بگذارم؟ حالا اگر یک نفر آمد و یک طرح پنج ماده‏اى تنظیم کرد آن را به رأی بگذاریم؟ آیا ما با این روش می‏توانیم کاری از پیش ببریم؟ پس تشکیل کارهای مقدماتی برای چیست؟ بنده عرض مى‏کنم ما جلوتر می‏نشینیم و برای تنظیم کارمان رویه‏اى را اتخاذ مى‏کنیم و فردا می‏آییم می‏گوییم رویه بی‏رویه، ما به شرطی می‏توانیم پیشنهادی را مطرح کنیم که از گروه رسیده باشد، نه از یک فرد.
حجتی کرمانی- مگر از اول گفته نشد که هر طرحی که بیاید قابل مطرح کردن است؟
نایب رئیس- آقای مکارم بفرمایید.
مکارم شیرازی- بعد از تصویب حرف شما صحیح است. اما قبل از تصویب نباید ما مصالح قانون اساسی را فدای تشریفات کنیم.
نایب رئیس- آقای مکارم نظم از نظر شما تشریفات است؟ ایشان صبح در جلسه حضور داشتند تا ظهر هم آنجا کار کردند و بعد از ظهر چیزی را به اینجا می‏آورند. کدام نظم اجازه می‏دهد که محصول کار چهارده نفر را تغییر بدهیم؟
مکارم شیرازی- اشتباه صحبت مى‏شود، آقا من حق دارم از خودم دفاع کنم. این آقایان هم که مطلبی می‏گویند براساس حرف شما است. عرض بنده را درست بیان کنید.
نایب رئیس- من دوباره همان مطلب شما را بیان مى‏کنم. مطالبی را صبح در شانزده بند در یک جلسه چهارده نفری با حضور خود شما تنظیم کرده‏اند و تنظیم شامل محتوا و شکل هر دو هست، حالا بعدازظهر جنابعالی می‏گویید این مطالب را در ده بند ادغام کنیم بدون اینکه مطلب کم و زیاد بشود، آقای مکارم درست بود؟ (مکارم- بله) بنده عرضم این است که اگر یک آقایی آمد و گفت همین مطالب را درسه بند ادغام کرده‏ام آیا باید آن را هم مطرح کنم؟
</section>
<section type="page" number="291">
آقای مکارم بفرمایید.
مکارم شیرازی- قضیه بنده و شما و آقا و آقا نیست، در گروه چهارده نفری در همان جلسه‏اى که خود جنابعالی تشریف داشتید با آن شلوغی و ضیق وقت این اصل در شانزده بند تنظیم شد. حالا می‏بینیم عبارات زاید و تکراری است. بنده عین همان عبارات را با حذف زواید در ده بند خلاصه کرده‏ام چه اشکالی دارد که این طرح جدید را به رأی مجلس بگذارید؟ در اینجا بنده و شما نداریم.
پرورش- آقای مکارم پنج ساعت ضیق وقت بود؟
نایب رئیس- من نخواستم بگویم که شخص مطرح است، می‏گویم کار رویه می‏خواهد و معنایش این است که نظمی را در همه کارها داشته باشیم تا بتوانیم از وقتمان استفاده صحیح بکنیم. یک آیین‏نامه‏اى را همه آقایان تصویب کردید. هیچ یک از ما نباید خارج از روشی که این آیین‏نامه برای ما معین کرده رفتار کنیم، اگر چنین باشد تصمیم‏گیری‏های شخصی مى‏شود. آقای حجتی کرمانی بفرمایید.
حجتی کرمانی- معنای بی‏رویه این است که اینجا درست اداره نمى‏شود. علتش هم این است که من خودم در کمیسیون بودم، چون آنجا شلوغ بود و بی‏رویه بود و اشخاص نتوانستند نظرشان را بگویند، این اصل درست تنظیم نشده است. شما خودتان نمی‏توانستید آنجا را اداره کنید. ما در برابر ملت مسؤولیم، من نمی‏دانم این حرف را که اینجا می‏گویم درست است یا از اسرار است و نباید بگویم ولی فکر مى‏کنم بیان این مطلب باعث شود که کمیسیون‏هاى ما منظم‏تر اداره شوند، نه شتابزده. الان این نوشته را به دست هرکس بدهید می‏فهمد که شتابزده تهیه شده است. من خودم آنجا بودم وقتی که این را می‏نوشتند محیط متشنج بود. بنابراین این حقیقت را ملت ایران بدانند که چنان‏چه بخواهیم وضعمان در اینجا منظم‏تر باشد، باید کمیسیون‏ها مرتب اداره شوند. به طول کشیدن این مجلس اشکالی ندارد. بگذارید سه ماه، چهار ماه طول بکشد ولی سبک قانون اساسی را به دست مردم بدهیم که حقوق تمام طبقات و مصالح کشور در آن رعایت شده باشد.
نایب رئیس- آقای موسوی تبریزی بفرمایید.
موسوی تبریزی- در جواب جناب آقای حجتی باید عرض کنم بنده صبح آنجا بودم محیط آرام و سالم بود و متشنج هم نبود و چهارده نفر آقایان متشکل از هفت گروه، به اضافه اعضای شورای هماهنگی از ساعت هشت صبح تا ساعت یک بعدازظهر روی این متن کار کردند و آن را به این ترتیبی که خدمت نمایندگان محترم است، تنظیم کردند.
نایب رئیس- و اضافه بفرمایید که اداره جلسه یک ساعت و نیم به عهده بنده بود و دیگر نتوانستم آنجا بمانم، آقای‏هاشمی‏نژاد بفرمایید.
هاشمی‏نژاد- آقای حجتی پریروز هم مطلبی را که بیست و چهار ساعت قبل به دست همه رسیده بود و گویا ایشان فرصت نکرده بودند مطالعه کنند، فرمودند سه دقیقه وقت برای مطالعه آن کافی نیست.
پرورش- آقای مکارم و آقای حجتی می‏فرمایند جلسه متشنج بود و آقای موسوی تبریزی می‏گویند جلسه متشنج نبود. جایی که آقایان درباره تشنج و عدم تشنج توافق ندارند، چطور می‏خواهید اصولی را به اینجا بیاورید و رویش رأی بگیرید و همه به آن رأی بدهند.
</section>
<section type="page" number="292">
بنی‏صدر- جلسه را یک ساعت و نیم آقای بهشتی اداره کردند و بقیه مدت را هم بنده اداره کردم. هیچ تشنج و دعوایی هم نبود یعنی هر اصلی که مطرح می‏شد علاوه بر پیشنهاد کمیسیون‏ها هر کس یک جور نظر می‏داد. خوب طبیعی است که چهارده نظر بدون قیل و قال انجام نمى‏شود چون یک نفر مى‏گوید من این‏طور نوشتم دیگری مى‏گوید من این‏طور نوشتم. دراینجا موضوع این نیست که هرکس حرف خودش را پیش ببرد، بلکه نظر این است که اگر ما هنری یا نظری داریم باید هم با انقلاب ما سازگار باشد و هم نظرات ما را تأمین کند، زیرا اگر به فرد فرد ما بگویند این را تهیه بکنید یک جور دیگری می‏نویسیم. بعد از کار کمیسیون‏ها آقای مکارم فرمودند چون این اصل طولانی شده و در شانزده بند تنظیم شده اگر در ده بند تلخیص بشود بهتر است. بنابراین در اینکه این اصل، خوب طرحی است خودشان هم حرفی ندارند. پس نباید بگویید جلسه با عجله بوده است، شما نظرتان این است که این طرح را تلخیص کنیم و برای این کار می‏توانید هرکجا رسیدیم و خواستید آن را تلخیص کنید، در همان جا پیشنهاد بدهید، اینکه دعوا ندارد. به این ترتیب ایشان می‏توانند نظرشان را ارائه کنند و طرح یک نفری را هم وارد نکنند.
نایب رئیس- لطفا توجه بفرمایید اصل سوم را قرائت مى‏کنم:
اصل سوم: جمهوری اسلامی ایران- اگر احساس مى‏شود که کلمه «جمهوری اسلامی» با تعریفی که قبلا کرده‏ایم و بعد گفته شده است «همه امکانات خود را» با هم، هماهنگی ندارد، تعبیر دقیق آن این است که بنویسیم: «دولت جمهوری اسلامی» که دولت شامل خود ملت هم مى‏شود. البته معنی متعارف دولت در زبان فارسی در مقابل ملت فهمیده مى‏شود، بنابراین اگر آقایان موافق باشند اینجا ما کلمه دولت را می‏گذاریم به همان معنای دقیقش تا این اشکال برطرف بشود و در آنجا هم که نوشته شده است «در راه رسیدن به آرمان‏های زیر» بنویسیم: «در راه‏هاى زیر به کار می‏برد» و نتیجه گرفته مى‏شود. آن کلمه «هدف» را هم «اهداف» بگذاریم به این ترتیب «دولت جمهوری اسلامی ایران موظف است برای نیل به اهداف مذکور در اصل دوم همه امکانات خود را در راه‏هاى زیر به کار اندازد» این یک تعبیر، تعبیر دیگر اینکه «... در راه تحقق امور زیر به کار برد» و هر دو هم یک معنی را می‏دهد، نظر عده‏اى هم این است که مقدمه به این صورت باشد که می‏خوانم:
 «دولت جمهوری اسلامی ایران موظف است برای نیل به اهداف مذکور در اصل دوم همه امکانات خود را در راه تحقق امور زیر به کار برد» برای اینکه به عبارت‏ها با قیام و قعود رأی‏گیری نکنیم، عبارت‏ها را با بلند کردن دست رأی می‏گیریم و بعد به کل اصل سه با قیام و قعود رأی می‏گیریم، موافقین با این عبارت لطفا دست بلند کنند (اکثر دست بلند کردند) تصویب شد. بند یک را می‏خوانم:
1- ایجاد محیط مساعد برای رشد فضایل اخلاقی براساس ایمان و تقوا و مبارزه با کلیه مظاهر فساد و تباهی.
آقای سبحانی بفرمایید.
سبحانی- این قسیم در آن مقسم باقی ماند.
نایب رئیس- ما نگفتیم قسیم و مقسم است، گفته‏ایم برای آن هدف در این راه‏ها مساعی خود را به کار اندازد. آقای طاهری اصفهانی بفرمایید.
</section>
<section type="page" number="293">
طاهری اصفهانی- مبارزه با مظاهر فساد و تباهی مقدم بر رشد فضایل اخلاقی است، اول باید مبارزه با گناه شود، بعد فضایل اخلاقی رشد پیدا کند.
فارسی- بنده پیشنهاد مى‏کنم «در راه رسیدن به آرمان‏های زیر» را حذف کنیم.
مکارم شیرازی- «مبارزه» غلط است باید نوشته شود «ایجاد محیط مناسب».
نایب رئیس- «مبارزه» عطف به ایجاد محیط مساعد است.
موسوی جزایری- اشکالی که آقای فارسی فرمودند، صحیح است.
نایب رئیس- موافقین با بند اول دست بلند کنند (اکثر دست بلند کردند) تصویب شد. بند دوم قرائت مى‏شود.
2- بالا بردن سطح آگاهی‏های عمومی در همه زمینه‏ها با استفاده صحیح از مطبوعات و رسانه‏های گروهی و وسایل دیگر.
موافقین دست بلند کنند (اکثر دست بلند کردند) تصویب شد.
3- آموزش و پرورش و تربیت بدنی رایگان برای همه در تمام سطوح و تسهیل و تعمیم آموزش عالی.
هاشمی‏نژاد- تربیت بدنی را حذف کنید.
کیاوش- تربیت بدنی رایگان یعنی چه؟
نایب رئیس- یعنی وسایل ورزش رایگان برای همه مردم فراهم شود.
کیاوش- برای آموزش و پرورش هم هست.
نایب رئیس- بلی.
هاشمی‏نژاد- من منظورم این بود که اینجا نباشد.
یکی از نمایندگان- «تربیت بدنی» را چرا اینجا گذاشته‏اید؟
نایب رئیس می‏دانید که پرورش همیشه همراه آموزش است و الان هم می‏دانید که یک بخش عمده از تربیت بدنی در مدارس و دانشگاه‏ها همراه با آموزش است، به این دلیل با هم گذاشته‏اند و باید تا سطح آموزش عالی هم رایگان باشد. موافقین با بند سه دست بلند کنند (اکثر دست بلند کردند) تصویب شد. بند چهار را قرائت مى‏کنم.
4- تقویت روح بررسی و تتبع و ابتکار در تمام زمینه‏های علمی، فنی، فرهنگی و اسلامی از طریق تأسیس مراکز تحقیق و تشویق محققان. آقای موسوی تبریزی بفرمایید.
موسوی تبریزی- مسأله اسلامی را در اینجا نیاورید و روحانیت شیعه را آزاد بگذارید و استقلالشان را نگیرید، زیرا در اینجا نوشته شده است دولت جمهوری اسلامی موظف است مراکز تحقیق و تشویق محققان اسلامی را فراهم کند و سطح مسائل اسلامی را بالا ببرد.
نایب رئیس- توجه بفرمایید که اصطلاح کلمه (دولت) را باید بعداً طبق موازین در قانون اساسی تعریف کنیم.
موسوی تبریزی- امروز را ملاحظه نکنید، تصور بفرمایید که چطور در گذشته از الفاظ قانون اساسی سوء استفاده کردند.
نایب رئیس- «لا شاء الله ذلک» نسبت به بند چهار دیگر نظری نیست؟ (اظهاری نشد) موافقین با بند چهار دست بلند کنند. (اکثر دست بلند کردند) تصویب شد. بند پنج را قرائت مى‏کنم:
</section>
<section type="page" number="294">
5- طرد کامل استعمار و جلوگیری از نفوذ اجانب.
مکارم شیرازی- چرا کلمه استثمار را نیاورده‏اند؟
نایب رئیس- استثمار در مسائل اقتصادی است و بعداً در مسائل اقتصادی خواهد آمد. موافقین با این بند دست خود را بلند کنند. (اکثر دست بلند کردند) تصویب شد. بند شش قرائت مى‏شود.
6- محو هرگونه استبداد و خودکامگی و هرنوع سلطه‏جویی و انحصار طلبی. آقای سبحانی بفرمایید.
سبحانی- آقای ربانی فرمودند که ما دیروز نفی سلطه‏گری را اثبات کردیم. اگر سلطه‏گری و سلطه‏جویی یکی است دیگر در اینجا لزومی نداردکه بگنجانیم، زیرا ممکن است این لغت در آینده یک اشکالاتی ایجاد کند.
نایب رئیس- نگفتند نفی هرگونه سلطه‏جویی.
طاهری اصفهانی- تکرار است.
نایب رئیس- بنده هم فکر مى‏کنم که اگر «هرنوع سلطه‏جویی» را برداریم، از مطلب هیچ چیز کاسته نمى‏شود و شائبه هرنوع توهمی هم از بین می‏رود و وقتی که گفتیم «... استبداد، خودکامگی و انحصارطلبی» خود اینها تجلیات گوناگون سلطه‏جویی است.
سید منیرالدین حسینی هاشمی- اجتهاد در اصول مفاهمه را روی اصول خودتان دقت کنید، ولی روابط بین مفاهیم و فلسفه و احکام، بررسی‏اش جای دیگر است تا دیگران نگویند حالا از انحصارطلبی برخی استفاده مى‏کنند، مثلا علوم انسانی و جامعه شناسی و روانشناسی دخیل در احکام نیست، کما اینکه پارسال دیدیم که در حقوق جزائی مقدار زیادی از حقوق اسلام را به خاطر نداشتن یکسری تجارب به اصطلاح جامعه‏شناسی طرد کرده بودند، حالا اگر بنا باشد از اجتهاد استفاده بشود، آیا انحصارطلبی است یا خیر؟
بنی‏صدر- اینجا که می‏رسد بذل و بخشش می‏کنید. این مفهوم گسترده‏اى دارد.
نایب رئیس- ما چون در اصل دو راجع به سلطه‏گری و سلطه‏پذیری توضیح داده‏ایم، بنابراین برداشتن این سلطه‏جویی و یا بودنش هیچ تفاوتی ندارد. آقای بنی‏صدر بفرمایید.
بنی‏صدر- اینجا که می‏رسد بذل و بخشش می‏کنید این مفهوم گسترده‏اى دارد.
نایب رئیس- در اصل دو قبل از بند آخر که راجع به هدف است، این مطلب را کامل داریم و در اینجا مفاهیم دیگرش هست وقتی این جمله را برداریم، گزندگی تکرار را از بین می‏برد، سوء تفاهمی هم نیست و مسأله هم تمام است. بنابراین دوباره بند شش را به این ترتیب می‏خوانم:
 «6- محو هرگونه استبداد، خودکامگی و انحصارطلبی» موافقین دست بلند کنند (اکثر دست بلند کردند) تصویب شد. بند هفت را می‏خوانم:
 «7- تأمین آزادی‏هاى سیاسی و اجتماعی در حدود قانون» نسبت به این بند نظری نیست؟ (اظهاری نشد) موافقین دست بلند کنند (اکثر دست بلند کردند) تصویب شد. بند هشت را می‏خوانم:
8- مشارکت عامه مردم در تعیین سرنوشت سیاسی، اقتصادی، اجتماعی و فرهنگی.
</section>
<section type="page" number="295">
دکتر بیت اوشانا- این بند باید به این صورت باشد «تضمین مشارکت عامه مردم ... الی آخر».
نایب رئیس- آقای دکتر اوشانا، عمل که فوق تضمین است. وقتی می‏گوییم تأمین بهداشت، یعنی بهداشت را به وجود بیاورد. از کلمه تأمین، ضمانت مفهوم نمى‏شود بلکه معنایش به وجود آوردن است. آقای غفوری بفرمایید.
دکتر غفوری- در ذیل این جمله یک کلمه «هنری» بود، بعضی از دوستان کلمه هنر را به علت شهرتی که هنر دارد، حذف کردند. من فکر مى‏کنم چون هنر در متن زندگی افراد است اگر این کلمه باشد بهتر است.
نایب رئیس- فقط به نظر می‏رسد که یک کلمه «خود» در آخر لازم است که معنی را کامل‏تر مى‏کند «مشارکت عامه مردم در تعیین سرنوشت سیاسی، اقتصادی، اجتماعی و فرهنگی خویش» آقای بنی‏صدر بفرمایید.
بنی‏صدر- اینکه شما فرمودید تضمین عمل است، چنین چیزی نیست. آقای بیت اوشانا درست می‏گویند، دولت باید مشارکت عامه مردم را تضمین کند.
نایب رئیس- بنده می‏خواهم بگویم مشارکت را تحقق ببخشد، لکن آقای منتظری به جای «مشارکت عامه مردم»، «شرکت دادن عامه مردم» را پیشنهاد مى‏کند.
دکتر ضیایی- در مقدمه این اصل که نوشته شده «جمهوری اسلامی در راه تحقق امور زیر» بنابراین هریک از امور، مضاف الیه آن تحقق است.
نایب رئیس- آقای بنی‏صدر، این‏طور نیست. ما نوشتیم دولت جمهوری موظف است همه امکانات را در راه تحقق امور زیر به کار برد. بنابراین یکی از اموری که دولت موظف است امکاناتش را برای تحقق آن به کار برد، مشارکت مردم است و این مورد خوبست. بنابراین، این بند را قرائت مى‏کنم و بعد به رأی می‏گذارم:
8- مشارکت عامه مردم در تعیین سرنوشت سیاسی، اقتصادی، اجتماعی و فرهنگی.
نمایندگانی که موافق‏اند دستشان را بلند کنند (اکثر دست بلند کردند) تصویب شد.
قرشی- کلمه هنری حذف شده است.
نایب رئیس- آقای قرشی اصولًا فرهنگ شامل هنر هم مى‏شود، فقط تصریح است و ذکر خاص بعد از عام است. بند نه قرائت مى‏شود.
9- رفع تبعیضات ناروا و ایجاد امکانات مساوی و عادلانه برای همه در تمام زمینه‏های مادی و معنوی.
نایب رئیس- اگر سؤالی هست بفرمایید. آقای کیاوش بفرمایید (فاتحی- کلمه «مساوی» باید حذف شود).
کیاوش- تبعیضات در همه موارد ناروا است، تبعیض روا وجود ندارد، پیشنهاد مى‏کنم کلمه «ناروا» حذف شود.
طاهری- هدف در اصل دو قسط و عدل بود. مگر این عدل، عدل اجتماعی نیست؟ منظور از عدل اجتماعی این است که تبعیض ناروا نباشد.
نایب رئیس- معلوم است، ما که گفتیم اینها شرح همان است. آقای سبحانی بفرمایید.
</section>
<section type="page" number="296">
سبحانی- وقتی آزادی‏هاى سیاسی و اجتماعی تأمین شد و مشارکت عامه مردم در تعیین سرنوشت سیاسی، اقتصادی، اجتماعی و فرهنگی مطرح شد، دیگر ما احتیاج به رفع تبعیضات ناروا نداریم، زیرا این همان است.
نایب رئیس به خصوص که بعداً در بند دوازده می‏گذارید «پی‏ریزی اقتصادی صحیح و عادلانه برای رفاه همه و بیمه برای همه» و بعداً در بند چهارده می‏گذارید «تأمین حقوق همه جانبه افراد از زن و مرد» بنابراین به نظر می‏رسد که این بند مفاد تازه‏اى را عرضه نمى‏کند. مکارم شیرازی بفرمایید.
مکارم شیرازی- اگر قرار است به رأی گذاشته شود، عرض کنم که رفع تبعیض در اینجا یک مفهومی پیش از آن مفاهیم گذشته را می‏رساند. اگر نخواهیم ادغام کنیم به همین ترتیب باشد، بهتر است.
نایب رئیس- نظرات در بند نه گفته شد، بنابراین دوباره بند نه را قرائت مى‏کنم و آ ن را به رأی می‏گذارم. موافقین دست بلند کنند (چهل و سه نفر دست بلند کردند) رد شد. چون نظر عده‏اى از نمایندگان بر این است که به جای «امکانات مساوی و عادلانه»، «امکانات عادلانه» گذاشته شود، بنابراین بند نه را به این صورت به رأی می‏گذاریم: «رفع تبعیضات ناروا و ایجاد امکانات عادلانه برای همه در تمام زمینه‏های مادی و معنوی» موافقین دست بلند کنند (اکثر دست بلند کردند) تصویب شد. بند ده قرائت مى‏شود.
10- ایجاد نظام اداری صحیح و حذف تشکیلات غیر ضروری به منظور تحقق اهداف انقلاب اسلامی.
نایب رئیس- من فکر مى‏کنم اگر «و حذف تشکیلات غیر ضرور» را در آخر بیاوریم «به منظور» بهتر به ضمیمه متصل مى‏شود، یعنی این‏طور بنویسیم «ایجاد نظام اداری صحیح به منظور تحقق اهداف انقلاب اسلامی و حذف تشکیلات غیر ضرور». آیا به این صورت موافقید؟ آقای مکارم بفرمایید.
مکارم شیرازی عبارت «به منظور تحقق اهداف انقلاب اسلامی» در اینجا به نظر من زاید است.
نایب رئیس- نظرتان این است که این عبارت حذف شود؟
مکارم شیرازی- بلی.
ربانی شیرازی- «ایجاد نظام اداری صحیح» مفهوم ندارد، این معنی کشداری دارد.
نایب رئیس- آن‏چه جنابعالی پیشنهاد فرمودید هم، همین معنی را می‏دهد، زیرا دیوانسالاری یعنی دیوان تشکیلات دولتی. بنابراین همین متن قرائت مى‏شود و آن را به رأی می‏گذاریم. اگر رأی کافی نیاورد، تغییرات لازمه را می‏دهیم.
10- ایجاد نظام اداری صحیح و حذف تشکیلات غیر ضرور به منظور تحقق اهداف انقلاب اسلامی.
نایب رئیس- موافقین دست بلند کنند (عده کمی دست بلند کردند) رد شد.
بنابراین چون عده‏اى پیشنهاد کرده‏اند که «به منظور تحقق اهداف انقلاب اسلامی» که در همه جا هست، حذف شود. بنابراین بند ده را به این صورت که قرائت مى‏شود به رأی می‏گذاریم.
10- ایجاد نظام اداری صحیح و حذف تشکیلات غیر ضرور.
</section>
<section type="page" number="297">
نایب رئیس- موافقین دست بلند کنند (اکثر دست بلند کردند) تصویب شد. بند یازده قرائت مى‏شود.
11- تقویت کامل بنیه دفاع ملی از طریق آموزش نظامی عمومی برای حفظ استقلال و تمامیت ارضی و نظام اسلامی کشور.
نایب رئیس- آقای فارسی بفرمایید.
فارسی- هدف‏هاى دفاع ملی در اینجا کامل نیست زیرا قبلًا گفتیم تمام این کارها برای اهداف مذکور در اصل دوم است.
نایب رئیس- چه چیز ناقص است؟
فارسی- منظور دفاع از سرزمین‏هاى اسلامی هم هست، یعنی همان‏طور که ملت و ارتش ایران برای استقلال و تمامیت ارضی ایران دفاع مى‏کنند، از فلسطین و سایر سرزمین‏هاى اسلامی هم باید دفاع کنند.
نایب رئیس- اصولًا امروزه در دنیا چنین چیزی را می‏توان در قانون اساسی کشوری گفت؟ ما الان این را در داخل دفاع از نظام اسلامی کشور به صورت مستتر آورده‏ایم ولی آیا با صراحت در هیچ قانون اساسی کشوری می‏تواند باشد که ارتش ملی مسؤول دفاع از سرزمین‏هاى دیگر است؟
فارسی- آیا ملت ایران موظف نیست؟
نایب رئیس- ایشان تذکری دارند ما که مخالف تذکرشان نیستیم، من فقط توضیح دادم.
ربانی- ماده هشت که قبلًا پیشنهاد شده بود، برای این مطلب بهتر و رساتر است.
نایب رئیس- بلی در ماده شانزده هم به شکل دیگری حمایت همه جانبه از مستضعفان جهان بدون اینکه روابط خصوصی با ارتش داشته باشد، آمده است.
حجتی کرمانی- آقای فارسی گفتند که کلمه «کشور» را در آخر جمله حذف کنیم.
نایب رئیس- ى ک بار دیگر این بند قرائت مى‏شود.
11- تقویت کامل بنیه دفاع ملی از طریق آموزش نظامی عمومی برای حفظ استقلال و تمامیت ارضی و نظام اسلامی کشور.
نایب رئیس- موافقین دست بلند کنند (اکثر دست بلند کردند) تصویب شد. بند دوازده قرائت مى‏شود.
12- پی‏ریزی اقتصاد صحیح و عادلانه برطبق ضوابط اسلامی جهت ایجاد رفاه و رفع فقر برطرف ساختن هرنوع محرومیت در زمینه‏های تغذیه و مسکن و کار و بهداشت و تعمیم بیمه.
نایب رئیس- آقای دکتر بیت اوشانا بفرمایید.
دکتر بیت اوشانا- به «تعمیم بیمه» کلمه «اجتماعی» را اضافه کنید.
موسوی جزایری به جای «اقتصاد صحیح» «اقتصاد سالم» بیشتر مصطلح است.
دکتر ضیایی- راجع به منع تحصیل و کسب ثروت‏هاى نامشروع و استرداد ثروت‏هاى نامشروع در هیچ کجا ذکری نشده است.
کیاوش- بایستی نوشته شود «تبدیل ثروت و پی‏ریزی اقتصاد صحیح و سالم و خودکفا» چون خودکفا از نظر علمی کار صحیحی نیست. در اینجا نوشته‏اند «اقتصاد صحیح‏
</section>
<section type="page" number="298">
بر طبق ضوابط اسلامی جهت ایجاد رفاه و رفع فقر و برطرف ساختن هرنوع محرومیت در زمینه‏هاى تغذیه و مسکن و کار و بهداشت و تعمیم بیمه».
حجتی کرمانی- با الهام از کلمات حضرت علی به جای «فقر»، «نابودی» یا «ریشه‏کن کردن فقر» باشد، بهتر است.
ربانی شیرازی جمله «و برداشتن موانع و مشکلات موجود در راه پیشرفت طبقه محروم و مستضعف» اضافه شود.
دکتر غفوری- بنده در آخر این بند با مشورت دوستان اضافه کرده بودم «عایدات حاصله از منابع ملی و طبیعی، به خصوص نفت و گاز فقط در راه تولید و با رعایت حقوق نسل آینده» حالا می‏بینیم که در این بند چاپ نشده است.
نایب رئیس- من یک تذکر بدهم، چون قرار بر این است که وقتی قانون اساسی تصویب شد، بعد به رفراندوم گذاشته شود، پیشنهاد جنابعالی معنایش این است که دو ماه دیگر هیچ دولتی نمی‏تواند حقوق کارمندان را بدهد. بنابراین به این شکل اگر بخواهید بگذارید، فاجعه‏اى پیش می‏آید. بنابراین اول فکری برای این مسأله بکنید، بعد این پیشنهادها را مطرح کنید.
حالا اجازه بفرمایید این متن را به همین صورت به رأی بگذاریم، یعنی «پی‏ریزی اقتصاد صحیح و عادلانه بر طبق ضوابط اسلامی جهت ایجاد رفاه و رفع فقر و برطرف ساختن هرنوع محرومیت در زمینه‏های تغذیه و مسکن و کار و بهداشت و تعمیم بیمه» موافقین دست بلند کنند (اکثر دست بلند کردند) تصویب شد. بند سیزده قرائت مى‏شود.
13- تأمین حقوق همه جانبه افراد از زن و مرد و ایجاد امنیت قضایی عادلانه برای همه و تساوی عموم در برابر قانون.
نایب رئیس- آقای کیاوش بفرمایید.
کیاوش- وقتی پیغمبر می‏فرمایند: «اطلبو االعلم ولو بالصین» چطور می‏توانیم خودکفا باشیم؟
نایب رئیس- آقای کیاوش خودکفایی غیر از استفاده نکردن از دیگران است، یعنی وابسته نمانیم، یعنی برویم و معلومات آنها را در داخل خودمان بیاوریم و بعد اینجا مستقل باشیم.
کیاوش- خودکفایی را تعریف بفرمایید.
نایب رئیس- یعنی «استقلال فرهنگی» آقای سبحانی بفرمایید.
سبحانی- حال که مقصود این است که عبارت کافی نیست، اگر بنویسیم استقلال یا عدم وابستگی بهتر است.
دکتر آیت- تأمین خودکفایی معنیش این است که ما نمى‏توانیم دانشجو به ممالک دیگر بفرستیم، تأمین خودکفایی باید دید چه مدت طول می‏کشد.
نایب رئیس- یعنی در راه خودکفایی کوشش کنیم که اگر دانشجو به خارج می‏فرستیم وقتی که برگشت ما را بی‏نیاز کند، نه دانشجویی که الان می‏فرستیم وقتی که برمی‏گردد نماینده مصرف آنها در اینجا شود، این کار صحیح نیست.
علی تهرانی- معنای خودکفایی این نیست، منظور از خودکفایی، استقلال است.
</section>
<section type="page" number="299">
هاشمی‏نژاد- بهتر است نوشته شود «همه علوم و فنون مورد نیاز کشور» و بقیه عبارت حذف شود.
بنی‏صدر- همان‏طورکه آقای تهرانی فرمودند خودکفایی ترجمه استقلال است. اگر به آن مرحله برسیم که خیلی عالی است، چون علم خواهیم داد و علم خواهیم گرفت. الان آمریکا با اینکه خودکفا است، در عین حال با تمام دنیا مبادله هم دارد.
نایب رئیس- اجازه بفرمایید چون توضیحات کافی داده شد طبق معمول عین متن را قرائت مى‏کنیم و به رأی می‏گذاریم. اگر رأی نیاورد تغییرات لازم را می‏دهیم.
13- تأمین خودکفایی در علوم و فنون و صنعت و کشاورزی و امور نظامی و غیره.
نایب رئیس- البته به جای «غیره» کلمه «مانند اینها» بهتر است زیرا کلمه غیره خیلی کشداراست.
طاهری- «غیره» کشدار است.
بنی‏صدر- کشدار باشد که چیزی را از دست نمی‏دهیم.
نایب رئیس- منظور این است که گنگ نباشد. بنابراین بند سیزده به این صورت تصحیح مى‏شود: «تأمین خودکفایی در علوم و فنون و صنعت و کشاورزی و امور نظامی و مانند اینها». موافقین دست بلند کنند (اکثر دست بلند کردند) تصویب شد. بند چهارده قرائت مى‏شود.
14- تأمین حقوق همه جانبه افراد از زن و مرد و ایجاد امنیت قضایی عادلانه برای همه و تساوی عموم در برابر قانون.
نایب رئیس- سؤالی نیست؟ آقای‏هاشمی‏نژاد بفرمایید.
هاشمی‏نژاد- بعد از «حقوق»، «مشروع» را اضافه کنید.
حایری- در برابر قانون یعنی چه؟
دکتر بیت اوشانا- باید نوشته شود «مساوی و همه جانبه».
صدوقی- این بند گنگ است.
نایب رئیس- یعنی هم زن و هم مرد باید حقوقش رعایت شود.
موسوی قهدریجانی- اگر عادلانه نباشد امنیت قضایی نیست.
نایب رئیس- امنیت قضایی تأکید خوبی است، چون سؤالات مطرح شد و نقص‏ها و ابهاماتی که به نظر آقایان آمده بود، فرمودند، بنابراین متن را قرائت مى‏کنم و بعد به رأی می‏گذاریم، اگر تصویب نشد، تغییرات لازمه را می‏دهیم. «تأمین حقوق همه جانبه افراد از زن و مرد و ایجاد امنیت قضایی عادلانه برای همه و تساوی عموم در برابر قانون». موافقین دست بلند کنند (اکثر دست بلند کردند) تصویب شد. بند پانزده قرائت مى‏شود.
15- توسعه و تحکیم برادری اسلامی و تعاون بین همه مردم.
نایب رئیس- سؤالی هست؟ آقای طاهری بفرمایید.
طاهری- پس همبستگی ملی در اصل دو چه بود؟
نایب رئیس- آن مورد یعنی «اقوام و گروه‏ها تشکیل یک ملیت بدهند» بیشتر ناظر به آن بوده است و در اینجا منظور این است که روابط افراد یک رابطه برادرانه باشد.
منتظری- این وابسته به دولت است؟
نایب رئیس- خیر، دولت باید زمینه‏های تحقق عملی این را فراهم کند. دیگر سؤالی‏
</section>
<section type="page" number="300">
نیست؟ آقای فارسی بفرمایید.
فارسی- منظور از «مردم» مردم ایران هستند و باید ذکر شود «مردم ایران».
نایب رئیس- از این بند بیشتر فهمیده مى‏شود که داخلی است، بند شانزده مربوط به امور خارجی است. یعنی بند شانزده امور جهانی را دارد و این بندها امور داخلی را ... و به علاوه اصولا این بند در سطح افراد است و بند شانزده در سطح کارهای دولت و اگر همین طور به صورت کلی باشد بهتر است که چیزی را نفی نکند. آقای مکارم بفرمایید.
مکارم شیرازی- البته این تغییر ضرری ندارد. ابتدا باید وضع موجود را تحکیم کنیم و بعداً توسعه بدهیم، بنابراین «تحکیم و توسعه» بهتر است از «توسعه و تحکیم».
نایب رئیس- این متن را قرائت مى‏کنم و به رأی می‏گذارم «توسعه و تحکیم برادری اسلامی و تعاون عمومی بین همه مردم» موافقین دستشان را بلند کنند (اکثر دست بلند کردند) تصویب شد. بند شانزده قرائت مى‏شود.
16- برقراری روابط عادلانه با همه ملل و تعهد برادرانه در قبال ملل مسلمان و حمایت همه جانبه از همه مستضعفان جهان.
سبحانی- در پیش‏نویس سابق یک اشکال وجود داشت، زیرا که نوشته شده بود «آزاد کردن همه مستضعفان جهان». باید تأمین سعادت آنها هم نوشته شود، و الا آزاد کنیم و دعوت به اسلام نکنیم درست نیست.
هاشمی‏نژاد- ما احساس مسؤولیت مى‏کنیم و این مسؤولیت از ایدئولوژی ما برخاسته است. به این ترتیب تعهدهای همه جانبه را ما باید بپذیریم، در حالی که ابرقدرت‏ها این کار را نکرده‏اند.
مکارم شیرازی- به نظر می‏رسد عبارت اول و آخر جهانی است و وسطی اسلامی، در صورتی که دو عبارت جهانی باید پهلوی هم قرار گیرد و اسلامی هم جدا باشد.
طاهری خرم‏آبادی- برقراری روابط عادلانه با همه ملل درست نیست، زیرا ما می‏دانیم بعضی از ملل مانند اسرائیل یا ملل دیگر ستمگر هستند.
نایب رئیس- عرض مى‏کنم که وظیفه مسلمان عادل این است که ظالم را، ولو ظالم به دیگری باشد، سرکوب کند که عین عدل است.
طاهری خرم‏آبادی- روابط ما عادلانه است، ولی آنها ستمگر هستند.
نایب رئیس- عدل برای او سرکوبی اوست. آقای دکتر ضیایی بفرمایید.
دکتر ضیایی ذکر «حمایت همه جانبه» این وضع را پیش می‏آورد که ما در امور داخلی بعضی از مردم دخالت کنیم.
نایب رئیس- آقای فاتحی بفرمایید.
فاتحی- من یک اصلاح عبارتی دارم، «برقراری روابط عادلانه با همه ملل و تعهد برادرانه و حمایت همه جانبه از همه مستضعفان جهان مخصوصا در قبال ملل مسلمان».
نایب رئیس- آقای ربانی شیرازی بفرمایید.
ربانی شیرازی- چون سیاست خارجی است، سیاست عدم تعهد لازم است.
نایب رئیس- بعد از همه تذکرات عین متن را قرائت مى‏کنم و به رأی می‏گذارم.
 «برقراری روابط عادلانه با همه ملل و تعهد برادرانه در قبال ملل مسلمان و حمایت‏
</section>
<section type="page" number="301">
همه جانبه از همه مستضعفان جهان» موافقین دست بلند کنند (عده کمی دست بلند کردند) رد شد. بنابراین بر حسب تذکراتی که دوستان دادند چنین حدس می‏زنم که فکر بعضی از افراد را کلمه «همه جانبه» مغشوش کرده و البته هر مسلمانی این را می‏داند که حمایت همه‏جانبه وظیفه‏اش است ولی فکر بعضی از دوستان را مغشوش کرده، اجازه بفرمایید بر حسب استنباطی که از پیشنهادها داشتم بدون کلمه «همه جانبه» این بند را به رأی بگذارم.
هاشمی‏نژاد- این قید را اضافه بفرمایید که با رعایت عدم مداخله در امور کشورهای دیگر.
تهرانی- شما الان با اسرائیل قطع رابطه کرده‏اید.
قرشی- پیشنهاد مى‏کنم «با موازین اسلام» را اضافه کنید.
بنی‏صدر- بعضی‏ها فکر کرده‏اند منظور از روابط «عادلانه با همه ملل روابط با دولت‏ها است مثلا رابطه با اسرائیل یا هر ستمگر دیگری، در صورتی که در اینجا منظور ملت‏ها است.
نایب رئیس- اجازه بفرمایید بنویسیم: «برقراری روابط عادلانه با ملت‏هاى غیر متجاوز».
طاهری گرگانی- ملت‏ها متجاوز نمى‏شوند.
نایب رئیس- پس می‏نویسیم «دولت‏ها» که بهتر بشود. بنابراین مى‏شود «برقراری روابط عادلانه با دولت‏هاى غیر متجاوز» (همهمه نمایندگان) چون بعضی از دوستان فقط کلمه «همه جانبه» را پیشنهاد کرده‏اند، این را هم به رأی می‏گذاریم. آقای پرورش بفرمایید.
پرورش- در قرآن سه نوع مستضعف وجود دارد:
یک دسته آنهایی که مورد عنایت خدا هستند، با توجه به آیه: «و ما لکم لا تقاتلون فی سبیل الله و المستضعفین من الرجال و النساء»، گروه دوم آنهایی هستند که مورد عفو خدا هستند. با توجه به آیه «الا المستضعفین من الرجال و النساء والولدان لا یستطیعون حیله و لا یهتدون سبیلا فاولئک عسی الله ان یعفو عنهم و کان الله عفواً غفوراً»، گروه سوم آنهایی هستند که مورد عذاب خدایند، یعنی آنها که ظلم را پذیرفته‏اند «و قال الذین استضعفواللذین استکبروا بل مکراللیل و النهار اذ تأمروننا ان نکفر بالله و نجعل له اندادا ...».
نایب رئیس- آقای پرورش توضیحی که می‏دهم این است که حمایت از مستضعف به یکی از دو صورت برای همه ما متصور است، یا به هدایت اوست که همان است که می‏فرماید: «و قال الذین استضعفوا للذین استکبروا».
کرمی- مستضعف مربوط به عقیده است، ربطی به این موضوع ندارد.
نایب رئیس- بنده هم همین را عرض مى‏کنم و می‏گویم اگر عام هم بگیریم، با هدایت اوست، یا کسی که اصولًا تحت ظلم است، یعنی غیر مسلمان مظلوم است و ما یکی از این دو معنی را می‏فهمیم و ما می‏دانیم که برحسب موازین اسلام باید از غیر مسلمان مظلوم در حد رفع ظلم حمایت کنیم.
کرمی- ولو کافر باشد، اگر دشمن نباشد باید حمایت کنیم.
نایب رئیس- آقای مکارم بفرمایید.
مکارم شیرازی- الان حزبی تأسیس شده به نام مستضعفین که فراگیر است از مسلمانان و غیر مسلمانان که با توجه به آن، مستضعف معنای مظلوم را پیدا کرده است.
پرورش- یعنی کسی که سلطه را پذیرفته است.
</section>
<section type="page" number="302">
نایب رئیس- همان را هم باید حمایت کرد، فرق نمى‏کند.
هاشمی‏نژاد- مستضعفی، که فرمودند از نظر فکری است و جنگ‏هاى انبیاء هم به این خاطر بوده است.
نایب رئیس- آقای منتظری بفرمایید.
منتظری- این حمایت همه جانبه از مستضعفان، یعنی ما مستضعفان را یک درجه بالاتر از برادران مسلمان ذکر کردیم و چون «همه جانبه» معنی ندارد، اگر بنویسیم «حمایت از مستضعفین» صحیح است.
نایب رئیس- آقای بنی‏صدر بفرمایید.
بنی‏صدر- آقای منتظری در جلسه صبح همین متن را تصویب فرمودند حالا چیز دیگر می‏فرمایند، در صورتی که «تعهد برادرانه» بهتر است زیرا تعهد برادرانه اسلامی است.
نایب رئیس- فعلًا متن را با تغییر اول به رأی می‏گذاریم که در آن «باهمه ملل» تبدیل شد به عبارت «با دولت‏هاى غیر متجاوز» که متن این‏طور مى‏شود «برقراری روابط عادلانه با دولت‏هاى غیر متجاوز و تعهد برادرانه در قبال ...».
مکارم شیرازی- یکی یکی تغییر بدهید.
نایب رئیس- من هم یکی را تغییر دادم و هنوز به آن نرسیده‏ام.
یکی از نمایندگان دولت‏ها چیست؟
نایب رئیس- عرض کردم که هنوز به آن نرسیده‏ام بلکه از طرف نمایندگان پیشنهاد شد که «ملل» را به «دولت‏هاى غیر متجاوز» تبدیل کنیم و کلمه «همه جانبه» محفوظ می‏ماند. اگر این بند به این صورت رأی نیاورد، مجدداً آن را تغییر می‏دهیم.
مکارم شیرازی- نصف دولت‏هاى دنیا متجاوز هستند. آمریکا، انگلستان، شوروی، چین متجاوز هستند و با این کار شما دولت را در بن‏بست می‏گذارید.
بنی‏صدر- عنایت بفرمایید که نوشته «برقراری روابط عادلانه با دولت‏هاى غیر متجاوز» اگر دولتی متجاوز شد با آن دولت که قطع رابطه نمى‏کنیم.
هاشمی‏نژاد- آقای بنی‏صدر همیشه معتقد بودند چیزی که در فارسی معیارش مشخص نیست در قانون اساسی به کار برده نشود، ولی می‏دانیم که آمریکا در رأس متجاوزها و ابرقدرت‏ها است.
دکتر آیت- «برقراری روابط عادلانه با همه ملل» حذف شود و «تعهد برادرانه در قبال ملل مسلمان و حمایت همه جانبه از همه مستضعفان جهان» جداگانه باشد.
نایب رئیس- آقای موسوی بفرمایید.
موسوی جزایری بنویسیم «حسن تفاهم با ملت‏هاى دنیا».
منتظری- خود آقای بنی‏صدر در کمیسیون رأی دادند که «ملل» باشد حالا می‏گویند «دول».
مدنی- بنویسیم «برقراری روابط عادلانه با همه ملل و دولت‏هاى غیر متجاوز».
نایب رئیس- فعلا این متن را که قرائت مى‏کنم به رأی می‏گذارم اگر رأی نیاورد، اصلاحش خواهیم کرد تا به نتیجه برسیم.
 «برقراری روابط عادلانه با دولت‏هاى غیر متجاوز و تعهد برادرانه در قبال ملل مسلمان‏
</section>
<section type="page" number="303">
و حمایت همه جانبه از همه مستضعفان جهان» موافقین دستشان را بلند کنند (عده کمی دستشان را بلند کردند) رد شد.
ربانی املشی- بنده پیشنهاد مى‏کنم با این اصلاح «با همه ملل دوست» رأی بگیرید.
نایب رئیس- «ملل دوست» توضیح می‏خواهد. یک متنی رسیده که یک نکته قابل توجه دارد که قرائت مى‏کنم:
 «رعایت سیاست عدم تعهد در برابر دول و برقراری روابط عادلانه با ملل و تعهد برادرانه در قبال مسلمانان و حمایت از مستضعفان جهان» آقای مکارم بفرمایید.
مکارم شیرازی- شاید ما فردا با دولت‏هاى اسلامی خواستیم تعهد داشته باشیم، بنابراین سیاستی که الان هست نمى‏توانیم در قانون اساسی بنویسیم.
هاشمی‏نژاد- تعهد را در قانون اساسی نمى‏توانیم بنویسیم زیرا در حالی که هنوز خودمان را نمى‏توانیم جمع و جور کنیم چرا آسیب‏پذیر کنیم.
صافی- پیشنهاد مى‏کنم بنویسید: «روابط عادلانه با ملل».
رشیدیان- معنیش این است که دسته‏بندی‏هاى استعماری نباشد، نه اینکه تعهد برادرانه نداشته باشیم.
نایب رئیس- منظور آقای مکارم هم این این است که ما ممکن است ناچار شویم یک بلوک اسلامی در دنیا به وجود آوریم و ضرورت هم ایجاب مى‏کند چون دیگران یک بلوک دارند، ما هم یک بلوک می‏خواهیم داشته باشیم.
مکارم شیرازی- پیشنهاد اول خودتان را فراموش کردید قرار بود «همه جانبه» باشد.
نایب رئیس- عنایت بفرمایید من دو متن را به ترتیب زمانی که اینجا قرائت شد به رأی می‏گذارم، متن اول را قرائت مى‏کنم:
 «برقراری روابط عادلانه با همه ملل و تعهد برادرانه در قبال ملل مسلمان و حمایت از همه مستضعفان جهان» با حذف «همه جانبه»، موافقین دست بلند کنند (عده کمی دست بلند کردند) رد شد. متن بعدی این است که ما «برقراری روابط عادلانه با ملل» را حذف کنیم و کلمه «همه جانبه» را حفظ کنیم به این صورت که قرائت مى‏کنم:
 «تعهد برادرانه در قبال ملل مسلمان و حمایت همه جانبه از همه مستضعفان جهان» آقای بنی‏صدر بفرمایید.
بنی‏صدر- توضیح من این است که اگر واقعاً ما می‏خواهیم فرمایش امام را عمل کنیم اگر کلمه «همه جانبه» را برداریم این کار صورت نمی‏گیرد.
هاشمی‏نژاد- الان وزیر امور خارجه ما در کنفرانس عدم تعهدها شرکت کرده است و به عنوان یک نیرویی که در برابر ابرقدرت‏ها باز دارنده هستند دارند شکل می‏گیرند، بنابراین آن متنی که الان قرائت گردید و عدم تعهد هم در آن مطرح بود که تعدادی از آقایان هم آن را می‏پسندند، به رأی بگذارید.
نایب رئیس- عیبی ندارد آن را هم به رأی می‏گذاریم، دقت بفرمایید قرائت مى‏کنم. «رعایت سیاست عدم تعهد در برابر دول» البته اگر بخواهید مطابق با کنفرانس عدم تعهدها باشد، باید «در برابر ابرقدرت‏ها» بنویسیم. آقای ربانی موافقید که کلمه «دول» را به «ابر قدرت‏ها» تبدیل کنیم؟ (ربانی- بلی)، پس این‏طور مى‏شود «رعایت سیاست عدم تعهد در برابر ابرقدرت‏ها».
</section>
<section type="page" number="304">
صدوقی- قسمت اول آن را حذف کنید و بنویسید «تعهد برادرانه در قبال ملل مسلمان و حمایت همه‏جانبه از همه مستضعفان جهان».
نایب رئیس- لطفا مرقوم بفرمایید که بیاورند تا من بخوانم، چون چند متن قبلا رسیده است. آقایان اجازه بفرمایید همان متنی که رسیده بدون تغییر بخوانم:
 «رعایت سیاست عدم تعهد در برابر دول و برقراری روابط عادلانه با ملل و تعهد برادرانه در قبال مسلمانان و حمایت از مستضعفان جهان» موافقین دست بلند کنند. (عده کمی دست بلند کردند) رد شد. حالا همین متن را با حذف کلمه «همه جانبه» به رأی می‏گذارم.
حجتی کرمانی- باید آقایان توجه کنند که ما قرآن داریم، قرآن را که نمى‏توانیم بگذاریم کنار، به حکم قرآن باید با تمام نیرو از همه مستضعفان جهان حمایت کنیم و این حکم قرآن است.
نایب رئیس- برای رفع هرگونه شبهه از آقای حجتی و دوستان دیگر با اینکه این را به رأی گذاشتیم و رأی هم نیاورد، دوباره متن را قرائت مى‏کنم و به رأی می‏گذارم:
 «تعهد برادرانه در قبال ملل مسلمان و حمایت همه جانبه از همه مستضعفان جهان»، موافقین دست بلند کنند (عده کمی دست بلند کردند) ملاحظه می‏فرمایید که رأی نیاورد.
موسوی اردبیلی- معلوم مى‏شود این بند در نظر اکثریت مبهم است و رأی نمی‏آورد. پیشنهاد مى‏کنم این اصل را با حذف این بند مسکوت بگذارید.
طاهری اصفهانی- «همه جانبه» را حذف کنیم، به علاوه جواب آقای حجتی این است «و مالکم لا تقاتلون فی سبیل الله و المستضغفین من الرجال و النساء و الولدان الذین یقولون ربنا اخرجنا من هذه القریه الظالم اهلها و اجعل لنا من لدنک ولیا واجعل لنا من لدنک نصیرا» مؤمنین مستضعف هستند.
نایب رئیس- اجازه بفرمایید بحث را بیش از این ادامه ندهیم. آقای مکارم بفرمایید.
مکارم شیرازی- همان‏طور که گفتند مثل دیروز به مجموع رأی بگیرید، لیکن پیشنهادهای مربوط به بند شانزدهم را اجازه بفرمایید در کمیسیون چهارده نفری مطرح بشود و یک طرح جامعی به مجلس بیاید، چون سیاست بین‏المللی را نمى‏توانیم حذف کنیم.
نایب رئیس- آقای غفوری بفرمایید.
غفوری- من پیشنهادی داده‏ام که نخوانده‏اید.
نایب رئیس- پیشنهادها الی ماشاءالله می‏آید و می‏دانید اگر بخواهیم بخوانیم چقدر مى‏شود. معهذا من پیشنهادات را یکی یکی می‏خوانم و به رأی می‏گذارم:
 «برقراری روابط عادلانه با همه کشورها براساس احترام متقابل و تعهد برادرانه در قبال ملل مسلمان و حمایت از مستضعفان جهان با رعایت عدم دخالت در امور دیگران طبق عرف بین‏المللی» موافقین با این پیشنهاد دست بلند کنند (عده کمی دست بلند کردند) این هم رأی نیاورد. پیشنهاد دوم را قرائت مى‏کنم:
 «برقراری روابط عادلانه با همه ملل و تعهد برادرانه و حمایت همه جانبه مستضعفان‏
</section>
<section type="page" number="305">
مخصوصاً در قبال ملل مسلمان جهان» که پیشنهاد آقای فاتحی است و چیز تازه‏اى ندارد و رأی نمی‏آورد.
طاهری اصفهانی- مگر قرار نبود جمله اول و «همه جانبه» حذف شود؟
نایب رئیس- اجازه بفرمایید، این پیشنهاد را که من فکر کرده‏ام قبلا به آن رأی گرفتیم و دو نفر از آقایان می‏فرمایند که من روی آن رأی نگرفتم، به رأی می‏گذاریم. این پیشنهاد این است که «همه جانبه» را برداریم به این صورت که قرائت مى‏شود:
 «تعهد برادرانه در قبال ملل مسلمان و حمایت از همه مستضعفان جهان». موافقین دست بلند کنند (عده کمی دست بلند کردند). این هم رد شد. فکر مى‏کنم برای تهیه یک پیشنهاد متین حتماً باید فرصت داشت یعنی همه پیشنهادهای نوشت شده را می‏بریم و روی آنها تصمیم می‏گیریم.
طاهری گرگانی- چرا شتابزدگی به خرج می‏دهید؟ ده دقیقه فرصت بدهید و جلسه را به عنوان تنفس تعطیل کنید تا با مطالعه همه پیشنهادها طرح جامعی تهیه کنیم و بعد از جلسه علنی مطرح کنیم.
دکتر شیبانی هیچ کدام رأی نیاورد پس حذف مى‏شود.
نایب رئیس- جناب آقای دکتر شیبانی، مقدار زیادی پیشنهاد رسیده است که نخوانده‏ایم. بنابراین نفرمایید که حذف شد.
موسوی تبریزی- برای حذفش رأی بگیرید.
نایب رئیس- همه‏اش در اصول بعدی می‏آید ولی فرض بر این است که اینجا باید در کنار چیزهای دیگر چیزی گفته شود.
صدوقی- بنده هم پیشنهادی تقدیم کردم، خواهش مى‏کنم قرائت بفرمایید.
نایب رئیس- آقای صدوقی قبل از جنابعالی هم چهار یا پنج پیشنهاد رسیده است که اگر آقایان موافقید فعلا پیشنهادها را می‏خوانم:
- تعهد برادرانه در قبال ملل مسلمان و حمایت از همه مستضعفان جهان و برقراری روابط عادلانه با همه ملل غیر محارب با اسلام.
 (کریمی)
- برقراری روابط عادلانه با همه ملل به شرط صلاح‏دید حکومت اسلامی.
 (قرشی)
- به کار بستن قواعد حقوق بین‏الملل اسلامی در سیاست خارجی و تعهد برادرانه در قبال ملل مسلمان و حمایت همه جانبه از همه مستضعفان جهان.
 (فارسی)
- تعهد برادرانه در قبال ملل مسلمان و حمایت از مستضعفان جهان به ویژه مسلمانان و رعایت احترامات متقابل نسبت به دول.
 (رحمانی)
</section>
<section type="page" number="306">
- برقراری روابط متقابل با همه ملل و تعهد برادرانه در مقابل ملل مسلمان و حمایت از همه مستضعفان جهان.
 (ربانی املشی)
- برقراری روابط عادلانه با دولت‏هاى موافق و تعهد برادرانه در قبال ملل مسلمان و حمایت مستضعفان جهان.
 (صدوقی)
- تلاش در برقراری صلح جهانی و تعهد برادرانه در قبال ملل مسلمان و حمایت از مستضعفان جهان.
 (موسوی جزایری)
- برقراری روابط عادلانه و برادرانه در قبال ملل مسلمان و حمایت از همه مستضعفان جهان.
 (منتظری)
نایب رئیس- اینها پیشنهادهای متعددی است که رسیده است که یکی از دو کار را مى‏شود کرد.
اولا- پیشنهادهاى رسیده را که ملاحظه فرمودید به رأی بگذاریم تا شاید تکلیف این بند تا پایان جلسه مشخص شود و البته اگر بعد از خواندن همه پیشنهادها هیچ پیشنهادی تصویب نشود، بنده فکر مى‏کنم آن وقت باید راجع به اصلش رأی بگیریم.
دکتر شیبانی- بند پانزده را که تصویب کردید، شامل موارد سیاسی هم مى‏شود و دیگر احتیاجی به بند شانزده نیست.
نایب رئیس- برای غیر مسلمان‏ها چطور؟
دکتر شیبانی- آن را هم شامل مى‏شود.
موسوی اردبیلی- بفرمایید دیگر پیشنهاد ندهند.
نایب رئیس- بنده گمان مى‏کنم اگر آقایان حوصله به خرج بدهند و این پیشنهادها را که زیاد هم نیست یکی یکی به رأی بگذاریم، بهتر می‏توانیم از وقتمان استفاده کنیم و پیشنهاد هم دیگر قبول نمى‏کنیم. اگر اجازه بفرمایید من این پیشنهادها را به رأی می‏گذارم. آقای‏هاشمی‏نژاد بفرمایید.
هاشمی‏نژاد- نظر آقای طالقانی این است که باید اول ببینیم سیاست کلی جمهوری اسلامی برای آینده در چه خط مشی است، بعد عبارت برایش درست کنیم.
طالقانی- الان در دنیا سیاست عدم تعهد مورد بحث است. اول ما باید ببینیم پیرو این سیاست هستیم یا نیستیم و بعداً تعهداتی که نسبت به عموم مستضعفان جهان داریم آیا در آیین قرآن یا احکام، این تعهدات برای ما هست یا نیست و چون جمهوری ما اسلامی است، پس مسأله اول این است که حالا که دنیا تقسیم شده ببینیم جزو گروه غیر متعدد هستیم یا نیستیم و اگر نیستیم پس چرا الان یک عده‏اى از کشور ما، به هاوانا رفته‏اند. این مسأله را بنده بارها گفته‏ام که اول ببینیم چکاره هستیم و چه می‏خواهیم بکنیم بعد بنشینیم و برای نظری که داریم عبارت درست کنیم ولی ما اول عبارت درست مى‏کنیم و با این وقت کمی که داریم یک ساعت یا دو ساعت وقت تلف مى‏کنیم و بحث مى‏کنیم.
حجتی- در برابر قدرت‏ها.
</section>
<section type="page" number="307">
طالقانی- هرچه هستیم جایش همین‏جا است.
نایب رئیس- من قبل از اینکه آقای طالقانی اظهاراتشان را بفرمایند، این‏طور استنباط کردم که با توجه به سخنان آقای حجتی و بعضی دوستان و با کمی وقتمان صحیح این است که پیشنهادهای رسیده و پیشنهادهایی که دوستان احیاناً بدهند اول وقت فردا رسیدگی کنیم و یک متنی را با توجه به معیارها تهیه کنیم و البته معیارها را هم طوری مشخص کنیم که کمتر ابهام داشته باشد. دوم اینکه ما فردا احتمالا به یک نوع جلسه مشترک کمیسیون‏ها برای بررسی یک مطلب احتیاج داریم، بنابراین نمایندگان محترم برنامه اتخاذ بفرمایند که اگر ما در ساعت نه خواستیم در محل فعلی گروه شماره سه جلسه مشترک کمیسیون‏ها داشته باشیم، امکان آن باشد و دوستان نگویند که ما خبر نداشتیم، چون یک مقدار مطالبی را باید در جلسه مشترک کمیسیون‏ها حل کنیم که شاید لازم بوده پریروز تشکیل می‏دادیم و ابتلا به اصل قبلی مانع شد و من خواستم حالا محض اطلاع عرض کنم و البته تا قبل از ساعت نه صبح فردا کتباً به اطلاع گروه‏ها خواهیم رساند.
طاهری اصفهانی- وقت فردا بعد از ظهر هم برای یک بند گرفته مى‏شود.
3- پایان جلسه‏
نایب رئیس- به هرحال چاره‏اى غیر از این نیست. البته در جلسه امروز پانزده بند از یک اصل را توانستیم رسیدگی و تصویب کنیم که موفقیت‏آمیز بوده است زیرا گاهی به یک مسأله دشواری می‏رسیم که آن را باید از راه خودش حل کنیم، که ادخلواالبیوت من بابها.
بنابراین با اجازه همگی جلسه را امروز ختم مى‏کنیم. خواهش مى‏کنم فردا طوری دوستان اینجا باشند که اگر خواستیم در ساعت نه صبح جلسه مشترک داشته باشیم موفقیت داشته باشیم. خدانگهدار و ما توفیقنا الا با لله.
 (جلسه ساعت بیست پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="13" title="جلسه سیزدهم">
<section type="page" number="309">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 16 و 45 دقیقه روز پانزدهم شهریورماه 1358 هجری شمسی‏
برابر با چهاردهم شوال المکرم 1399 هجری قمری‏
به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="4">
فهرست مطالب:
1- اعلام رسمیت جلسه و بیانات آقایان دکتر بهشتی و مقدم مراغه‏اى پیرامون روز جمعه سیاه (17 شهریور ماه سال گذشته‏
2- قرائت اسامی نمایندگانی که در جلسه قبل تأخیر داشته‏اند
3- طرح و تصویب بند 16 از اصل سوم و بحث پیرامون اصل چهارم‏
4- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="311">
1- اعلام رسمیت جلسه و بیانات آقایان دکتر بهشتی و مقدم مراغه‏اى پیرامون روز جمعه سیاه (17 شهریورماه سال گذشته)
نایب رئیس- بسم الله الرحمن الرحیم. با حضور دو سوم نمایندگان حاضر در مجلس، جلسه رسمیت دارد. (از هفتاد و دو نفر عده حاضر در مجلس پنجاه نفر در جلسه حضور داشتند) در آغاز به مناسبت سالروز هفدهم شهریور، که امسال روز شنبه مصادف با هفدهم شهریورماه مى‏شود، لازم می‏دانم مراتب تکریم و بزرگداشت این شهیدان راه حق را از جانب همه نمایندگان اعلام کنم و ضمناً به اطلاع دوستان برسانم که بر طبق تصمیمی که گرفته شده، مجلس خبرگان همچون دیگر مؤسسات کشور روز شنبه به این مناسبت تعطیل است. سال پیش به دنبال راهپیمایی عمومی شکوهمند روز عید فطر که روز دوشنبه بود، روز پنج‏شنبه چهارم شوال یا شانزدهم شهریور در تهران راهپیمایی بسیار پرشکوهی با شرکت برادران و خواهران مجاهد برگزار شد. روز قبل از آن، یعنی شب چهارشنبه از اطراف تلفن می‏کردند و می‏گفتند از برگزاری این راهپیمایی خودداری شود و چون جامعه روحانیت مبارز تهران دعوت کننده روز پنج‏شنبه بود و گروه‏های سیاسی اسلامی و گروه‏های دیگر هم به این دعوت پیوسته بودند، از جوانب مختلف اعلام می‏شد که روز پنج‏شنبه ممکن است با کشتار ددمنشانه رژیم دژخیم روبه‏رو شوند. از آنجا که تدارکات کافی برای رویارویی با چنین حمله احتمالی پیش‏بینى نشده بود و از آنجا که تلفن‏ها و اطلاعات حتی در برخی موارد از گروه‏های دوست می‏رسید، در برگزاری این مراسم حتی رخنه‏اى هم به وجود نیامد و روز پنج‏شنبه این مردم باایمان که از همان لحظات اول نشان داده بودند با دست خالی ولی دلی سرشار از ایمان آماده‏اند که در برابر مأموران رژیم وظیفه خودشان را انجام دهند، از گوشه و کنار شهر از همان نقطه‏های اعلام شده گرد هم آمدند و روز پنج‏شنبه، راهپیمایی هرچه باشکوه‏تر برگزار شد و در میدان آزادی که پایان راهپیمایی اعلام شده بود با حضور صدها مأمور مسلح دشمن، زن و مرد مسلمان آن‏چه می‏خواستند کردند و آن‏چه می‏خواستند گفتند. در اثناء همان راهپیمایی بود که باز اعلام شد صبح جمعه در میدان ژاله آن روز و میدان شهدای امروز تجمع خواهیم داشت. حقیقت این است که خود ما مطلع نبودیم که دعوت‏کنندگان به اجتماع صبح جمعه، چه کسانی هستند و از آنجا که وظیفه داشتیم با اطلاع و آگاهی بدانیم که چه می‏گذرد، نمی‏توانستیم تصمیم مثبت برای این راهپیمایی و تجمع صبح جمعه داشته باشیم. صبح روز جمعه مردم از گوشه و کنار به سوی خیابان ژاله و میدان ژاله آن روز رهسپار شدند و معلوم شد تهدیدی که از جانب دشمن به عمل می‏آید، هرچند روز پنج‏شنبه عملی نشده بود، باید صبحگاه جمعه عملی می‏شد، روز «جمعه سیاه» برای دشمن دژخیم و «جمعه سرخ حماسه‏آفرین» برای ملت مسلمان انقلابی ما. در آن روز زنان فرزند در آغوش، دختران جوان، دانشجویان، مردان سالخورده، جوانان، دانش آموزان و کارگران همه و همه برای بار دیگر
</section>
<section type="page" number="312">
صحنه‏اى را به وجود آوردند که دل دوست را دچار غم و اندوه کرد و روح دوست را از شادابی و نشاط و سرافرازی جدیدی برخوردار و دشمن را در دنیا روسیاه کرد. بله جمعه سیاه خونین روز پنجم شوال سال پیش که مصادف با هفده شهریور بود، آغاز فصل جدیدی است در برخورد انقلابی ملت ما با رژیم دژخیم و از همان روز بود که پایه برخوردهایی بس شکوهمند، یکی پس از دیگری استوارتر شد. به دنبال آن روز بودکه محرم آمد و تکبیرها آمد و برخوردهای استوار مردم پیش آمد و راهپیمایی‏های تاسوعا و عاشورا آمد و همچنین و همچنان و سرانجام به پیروزی ملت انجامید. ما یاد این شهیدان را گرامی می‏داریم و تدارکی که ملت عزیز ما برای بزرگداشت این روز در روز شنبه فراهم آورده، نشان سپاس و قدردانی این ملت از «شهید» است، شهید که به حق «شاهد حق» و «آیت خدا» و حقانیت راه خدا و راه قرآن و راه اسلام است. امیدوارم این آمادگی شهادت در یک‏یک ما و در یک‏یک مردم ما برای همیشه روزافزون بماند، چون تنها با یک چنین آمادگی است که می‏توانیم نسبت به تداوم انقلاب اسلامی تا پیروزی نهایی امیدوار باشیم، ان شاءالله. خارج از این سخن این مطلب هم یادم آمد که بد نیست برای دوستان اضافه کنم، همین الان قبل از آمدن به جلسه یکی از جوانهایی که در هفدهم شهریور پارسال در پشت بام منتظر حمله مهاجمان به مردم نشسته و به او تیرهایی اصابت کرده بود و از جمله به دستش تیری خورده بود و با وجود معالجات فوری که اینجا کرده بودند، باز آن طور که شاید و باید بهبود کافی برایش حاصل نشده بود و به همت کمیته امداد امام به خارج فرستاده شده بود، حالا اینجا دیدم برگشته است و بحمدالله معالجاتی که در مورد دستش انجام گردیده، مؤثر واقع شده است. واقعاً همین حالا دیدار این جوان با این مناسبتی که داشتم برایم خاطره‏انگیز بود، این جوان‏ها در پشت‏بام سنگر گرفته بودند که با اولین وسیله به دشمن احتمالی آن روز حمله کنند ولی دشمن حتی از خیابان و حتی گفته می‏شد با هلی‏کوپتر به مردم حمله‏ور شده بود. به این جوان گفتم این کمترین خدمت و وظیفه‏اى است که همه ما برای شما جوانان جان بر کف می‏توانسته‏ایم انجام بدهیم. این را از این جهت عرض کردم که همه‏مان این آمادگی را داشته‏ایم و خواهیم داشت که نسبت به آسیب‏دیدگان این برخوردهای خونین و خانواده‏های این شهیدان بر حق‏
همچنان احساس تعهد مستمر کنیم، ان شاء الله. پس اجازه بدهید به احترام آنها به پا خیزیم و فاتحه‏اى بخوانیم.
غفرالله لنا و لهم یا لیتنا کنا معهم فنفوز فوزا عظیما (نمایندگان به پا خاستند و سوره فاتحة الکتاب را قرائت کردند) آقای مقدم مراغه‏اى بفرمایید.
مقدم مراغه‏اى- بسم الله الرحمن الرحیم. اجازه بفرمایید به عنوان یکی از کسانی که روز هفده شهریور گذشته منزلش مورد یورش مأموران ساواک قرارگرفت و به زندان فرستاده شد، به این واقعه که حقیقتاً حاکی از عظمت پروردگار و مشیت الهی است، اشاره‏اى بکنم. چون آن روز کسانی دیگر را همچون آیت الله دستغیب و آیت الله ربانی و آقای حجتی در زندان دیدم و آشنا شدم. آن روز این خبر برای ما غیر منتظره بود. این از عظمت خداوند و مشیت پروردگار بود که ملتی را از دست آن دستگاه وحشتناک نجات داد. اجازه می‏خواهم این پیروزی بزرگ را به ملت ایران تبریک عرض کنم و یک پیام بفرستم که اگر ما بخواهیم شهدای هفده شهریور و سایر شهدا را پاس بداریم، این است که اهداف و آرمان‏هاى ملی آنها را از یاد نبریم، ان شاء الله.
</section>
<section type="page" number="313">
2- قرائت اسامی نمایندگانی که در جلسه قبل تأخیر داشته‏اند
نمایندگانی که در جلسه عصر چهارشنبه چهاردهم شهریور تأخیر داشته‏اند عبارتند از آقایان: بشارت، بیست و شش دقیقه- حایری، هجده دقیقه- خادمی، چهل و چهار دقیقه- طالقانی، بیست و چهار دقیقه نوربخش، بیست دقیقه.
3- طرح و تصویب بند شانزده از اصل سوم و بحث پیرامون اصل چهارم‏
نایب رئیس- با اجازه دوستان وارد دستور می‏شویم. از هفته آینده برای نطق‏های قبل از دستور بر طبق صورتی که تنظیم خواهد شد، فرصت خواهیم داشت. خواستیم این چند روز را بیشتر به دستور جلسه بپردازیم. راجع به بند شانزده از اصل سوم با توجه به پیشنهادهای رسیده و تذکراتی که در این پیشنهادها بود، بند شانزده به این صورت در گروه چهارده نفری با اکثریت آراء مورد تأیید قرار گرفت که آن را می‏خوانم، دقت بفرمایید: «تنظیم سیاست خارجی کشور براساس معیارهای اسلام، تعهد برادرانه نسبت به مسلمانان و حمایت بی‏دریغ از مستضعفان جهان» این بند با توجه به همه تذکرات داده شده به این صورت تنظیم شد و فکر نمى‏کنم که امروز جای ابهام و سؤالی باقی مانده باشد، خواهش مى‏کنم کسانی که با این بند موافق هستند، دستشان را بلند کنند (از پنجاه و شش نفر عده حاضر چهل و نه نفر اعلام موافقت کردند) این بند هم تصویب شد.
هاشمی‏نژاد- دیروز بندهای این اصل که تصویب می‏شد، چون حاضرین در جلسه بیشتر بودند، رأی بیشتری می‏آورد ولی امروز تعداد آراء کمتر است.
نایب رئیس- برای اطلاع ملت ایران در توضیح مطلبی که دیشب از رادیو- تلویزیون پخش کنم عرض کنم که ما برای اصلاحاتی در جمله‏ها و یا برای تصویب بندها ابتدا با قیام و قعود یا به وسیله بلند کردن دست رأی‏گیری مى‏کنیم بعد برای تصویب یک اصل مجدداً به وسیله ورقه و به طور مخفی اخذ رأی مى‏شود، چون آن‏چه دیشب از رادیو- تلویزیون گفته شد، موهم این معنا است که رأی‏گیری احیاناً با دست و شمارش آراء با چشم صورت می‏گیرد، در صورتی که این‏طور نیست و رأی‏گیری مقدماتی به این صورت است که متن نزدیک به توافق را پیدا مى‏کنیم و پس از آن با ورقه و به طور مخفی رأی‏گیری مى‏کنیم.
مکارم شیرازی- اگر این اصل را امروز به رأی نهایی بگذارید، چون حاضرین در جلسه کم هستند ممکن است رأی کافی نیاورد و طبق آیین‏نامه نمی‏توانید بدون اصلاح یا تغییری مجدداً آن را به رأی بگذارید.
نایب رئیس- بسیار خوب، در جلسه بعدی که عصر یک شنبه تشکیل مى‏شود این اصل را مطرح مى‏کنیم تا با حضور عده‏اى که امروز غایب هستند، مطرح و به رأی گذاشته شود. اصل بعدی را می‏خوانم:
اصل چهارم- کلیه قوانین و مقررات مدنی، جزائی، مالی و اقتصادی، اداری، فرهنگی، نظامی و غیره باید با رعایت کامل موازین اسلامی باشد.
هاشمی‏نژاد- منظور از این قوانین اداری چیست که بر طبق موازین اسلامی باشد؟ آیا آیین‏نامه‏های داخلی هم شامل آن مى‏شود؟
مشکینی- «قوانین مدنی و جزائی» همه جای دنیا یا فقط کشور خودمان؟
نایب رئیس- من گمان مى‏کنم هر خواننده‏اى می‏داند که این قانون اساسی برای چه‏
</section>
<section type="page" number="314">
کشوری تدوین و تصویب مى‏شود. در قوانین اساسی سایر کشورها هم نام کشورشان را در هر اصل ذکر نمى‏کنند.
هاشمی‏نژاد- پیشنهاد مى‏کنم که همه قوانین جزئی و کلی مملکت با رعایت کامل موازین اسلامی باشد.
نایب رئیس- آقای منتظری بفرمایید.
منتظری- اعوذ بالله من الشیطان الرجیم، بسم الله الرحمن الرحیم. اینک در عبارت آمده است: «با رعایت کامل موازین اسلامی» ممکن است که یک کسی فرض کنید، بگوید معیارهای قانون گذارى، هم قوانین و ضوابط اسلام است و هم حقوق بین‏الملل، این حقوق بین‏المللی که مردم پذیرفته‏اند یا مثلًا حقوق بشر که در سازمان ملل تصویب شده اینها همه پایه‏های قانون باشد، آن وقت ما که اینجا گفته‏ایم که قوانین و مقررات کشورمان بر معیارها و پایه‏های زیادی متکی باشد و یکی از آن معیارها هم رعایت کامل موازین اسلامی است، آن وقت اگر قوانین اسلام با قوانین عرفی یا حقوقی بین‏الملل یا مصوبات سازمان ملل تزاحم پیدا کرد، آن وقت در مقام قانون گذارى باید بیاییم و مقایسه کنیم که حالا قانون اسلام را معیار بگیریم یا حقوق بشر را، برای اینکه این لفظ «با رعایت کامل موازین اسلامی» مارا مجبور می‏سازد که هم موازین اسلامی را و هم قوانین دیگر را رعایت کنیم و همه آنها معیار و پایه باشد، آن وقت باهم مقایسه کنیم و براساس تمامش یک قانونی بنویسیم و تصویب بشود. بنابراین بنده تلویحاً با این مطلب مخالفم چون صریح نیست ولو اینکه در مجلس شورای ملی قوانینی بگذارند که صریحاً در متون اسلامی نباشد ولی بالاخره بر طبق موازین اسلامی است، پس به جای «با رعایت کامل موازین»، «بر طبق موازین اسلامی» باید باشد. یعنی تطبیق کلمات اسلامی بر آن قوانین که در مجلس تصویب مى‏شود. اما عبارت «با معیار کامل قوانین اسلامی» صریح نیست در اینکه «معیار و پایه قانون گذارى ما فقط موازین اسلام است»، حتی در مواردی که موازین اسلام با موازین دیگر معارض است.
نایب رئیس- آقای مقدم مراغه‏اى بفرمایید.
مقدم مراغه‏اى- به نام خدا، البته همان‏طور که عرض کردم چون ما یک متن کلی را در نظر نگرفتیم و مبنا قرار ندادیم، بنده نگران هستم که مبادا عجله در اینکه اصولی زودتر مطرح شود، این اصول در جای خودش قرار نگیرد و بدون هماهنگی مثل سری گنده باشد که روی جثة کوچکی قرار می‏گیرد. اگر متن پیشنهادی قانون اساسی اصل شصت و شش را ملاحظه بفرمایید چون منشأ قانون گذارى مجلس خواهد بود، در حدود اختیارات مجلس می‏نویسد: «مجلس شورای ملی نمی‏تواند قوانینی وضع کند که با اصول مسلم اسلام و قانون اساسی مغایرت داشته باشد ...» پس به این ترتیب و با توجه به اینکه این اصل در جای خودش ذکر شده و جامعیت دارد، فکر مى‏کنم این اصلی که در اینجا ذکر شده زاید است مگر اینکه پیشنهاد کنیم که آن اصلی که به نظر من بهتر است، در اینجا آورده شود و اصل فعلی حذف بشود.
نایب رئیس- آقای موسوی جزایری بفرمایید.
موسوی جزایری- بسم الله الرحمن الرحیم. این عبارت «با رعایت کامل موازین اسلامی» شامل ملاک‏هاى اسلامی جعفری بر طبق مذهب شیعه اثنی عشری مى‏شود و چون شامل مذاهب دیگر هم مى‏شود، من عقیده‏ام این است که اگر این اصل را موکول کنیم به فصل‏
</section>
<section type="page" number="315">
مذهب رسمی کشور، جایی که مذهب رسمی کشور شیعه اثنی عشری است و آنجا توضیح دهیم که کلیه قوانین باید براساس موازین این مذهب تدوین شود، بهتر است.
خامنه‏ای- پیشنهادی تقدیم کردم که در آن نوشته‏ام به جای آیین‏نامه‏ها بنویسید کلیة مصوبات.
نایب رئیس- آقای پرورش بفرمایید.
پرورش- بسم الله الرحمن الرحیم. سلام علیکم (نمایندگان- علیکم السلام) اولًا اصل چهارم و ششم همان دو اصلی است که صبح دیروز از طرف گروه یک پیشنهاد شد و پس از بررسی‏هایی که در گروه‏ها شد، با توجه به اینکه کوچک‏ترین تغییری داده نشد مجدداً برای بررسی به جلسه علنی فرستاده شد، معلوم مى‏شود که به نظرهای گروه‏ها به هیچ عنوان عنایتی نشده است. البته اگر این دو اصلی که گروه یک پیشنهاد کرده بهتر است، حرفی نیست، ولی ظاهراً نظرهایی بود که شاید از اینها کلی‏تر بود و می‏بایستی رعایت می‏شد. اما در این اصل چهارم «قوانین و مقررات» در کنار هم قرار گرفته در حالی که قوانین پیغمبر اکرم (ص) ارزش‏هایی است که ثابت است و قابل تغییر نیست، ولی مقررات، قراردادهایی است که قابل تغییر است، لذا قوانینی که در اینجا ذکر مى‏کنیم باید حتماً مأخوذ از قرآن و سنت باشد ولیکن در مورد «مقررات» اگر گفته شود «با رعایت کامل موازین اسلام» اشکالی ندارد. برای اینکه اگر قوانین این خصوصیت را داشته باشد که «رعایت موازین اسلامی» در نظر گرفته شود، آن اشکالی که آقای منتظری فرمودند، باقی می‏ماند. بنابراین «قوانین» باید مأخوذ از قرآن و سنت معصومین (ع) باشد و «مقررات» با رعایت موازین اسلامی باشد.
نایب رئیس- آقای دکتر روحانی بفرمایید.
دکتر روحانی به نظر من کلمه «وضع» را باید در ابتدای جمله بگذاریم.
صافی- بسم الله الرحمن الرحیم. اگر این‏طور بنویسیم شاید بهتر باشد «مصدر کلیه قوانین الی آخر» منحصراً «باید احکام و قواعد اسلامی باشد و مشخص آن فقهای عادل باشند».
رشیدیان- همان‏طور که آقای پرورش فرمودند اگر کلیه مقررات نباشد ما در جاهای دیگر به کرّات گفته‏ایم کلیه قوانین باید برطبق موازین اسلام باشد. مقررات داخلی هر وزارتخانه را ممکن است خود آن وزارتخانه تصویب کند بنابراین، این «کلیه مقررات» اگر اینجا آورده شود لازم است «با رعایت موازین اسلامی» هم آورده شود. بنابراین در جواب آقای مراغه‏اى که مطلبی را فرمودند می‏گوییم این مسأله به لحاظ اینکه مربوط به مقررات داخلی است و هیچ اشکالی ندارد.
حجتی کرمانی- به جای «با رعایت کامل»، «براساس» اگر بگذاریم نظر آقای منتظری رعایت مى‏شود و اشکال آقای رشیدیان هم حل مى‏شود.
دکتر نوربخش- اگر به جای اینکه در آخر هر جمله و یا هر اصل تکرار کنیم «براساس موازین اسلامی» برای یک مرتبه یک اصل بگذاریم که گویای این مطلب باشد، بهتر است.
نایب رئیس- عنایت بفرمایید که اینجا الان اصول کلی مطرح است. در اصول کلی اگر روی موضوعی تأکید شود، تکرارش بعداً غیر ضروری است. وقتی می‏رسیم به حقوق و حدود حقوق و وظایف قوه مقننه، می‏گوییم طبق اصل چهارم قوه مقننه حدود اختیاراتش تا آن اندازه است که با موازین اسلامی اصطکاک پیدا نکند و وقتی می‏رسیم به حقوق قوه مجریه و احیاناً کسانی که در حد مقررات وظایفی به عهده دارند، باز به این اصل ارجاع مى‏شوند. حالا پیشنهادهای‏
</section>
<section type="page" number="316">
رسیده قرائت مى‏شود.
- اصل چهار پیشنهادی:
کلیه قوانین و مصوبات (آیین‏نامه‏ها و نظامنامه‏ها و بخشنامه‏ها) باید مطابق کتاب و سنت باشد.
 (ضیایی)
- ... با توجه به اینکه در اصل سیزده گفته شده مذهب رسمی، مذهب شیعه است و بعد هم گفته شده که دیگر مذاهب اسلامی در احوال و دعاوی شخصیه به مرهب خود عمل مى‏کنند، طبیعتاً اینکه قوانین رسمی مملکت طبق چه میزانی نوشته مى‏شود، جایش در آن بند است.
 (موسی موسوی)
- کلیه قوانین و مقررات مدنی، جزائی، مالی و اقتصادی، اداری، فرهنگی، نظامی و غیره باید طبق موازین اسلامی متخذ از کتاب و سنت باشد.
 (سید حسین طاهری)
نایب رئیس- من اینجا یک توضیحی می‏دهم که دوستان توجه داشته باشند. ما نمى‏توانیم بگوییم همه مقررات باید متخذ از قرآن و سنت باشد، ما باید بگوییم با رعایت خطوط کلی کتاب و سنت و در محدوده آنها بوده و مخالف آنها نباشد، برای اینکه ما مثلا در امور راهنمایی و رانندگی باید از تجارب استادان و کارشناسان این فن با رعایت حدود کلی کتاب و سنت استفاده کنیم. آقای طاهری بفرمایید.
طاهری خرم‏آبادی- بسم الله الرحمن الرحیم. منظور این نبود که تمام قوانین و مقررات و آیین‏نامه‏ها متخذ از کتاب و سنت باشد، این‏طور نیست، منظور کلیه موازین اسلامی است که همان‏طور که آقای منتظری هم فرمودند: موازین اسلامی را ما از کجا استفاده کنیم؟ اینجا است که می‏گوییم این قانون ناظر بر همه قوانین است همان‏طور که آقای بهشتی توضیح فرمودند، در تمام فصول ما باید به این اصل اشاره کنیم و این اصلی است که همه آن‏چه را که در سایر فصول و قوانین خواهد آمد، باید به آن استناد کرد. اینجا است که ممکن است یک وقت موازین اسلام یک چیز کشدار بشود که باید آن را تشریح کرد. فرض کنید مطلبی را می‏گویند بر طبق موازین اسلام است، مسلم است که همه قوانین باید بر مبنای کتاب و سنت باشد که اعم است از اخبار پیغمبر و معصومین، ما موازین اسلام را از کتاب و سنت اخذ مى‏کنیم در گروه اول هم در آن متن پیشنهادیشان این جمله بود «قوانین اسلام که متخذ از کتاب و سنت است» البته تمام مقررات و قوانین باید طبق این موازین باشند ولی در مسائل دیگر همین قدر که مخالف با موازین اسلام نباشد کافی است.
نایب رئیس- ما در اصل دو این قسمت را با صراحت آورده‏ایم. آقای منتظری پیشنهاد کرده‏اند که عبارت به همین صورت باشد
که «کلیه قوانین و مقررات مدنی، جزائی، مالی و اقتصادی، اداری فرهنگی، نظامی و غیره باید بر طبق موازین اسلامی یا مطابق قوانین اسلامی باشد» پیشنهادهای دیگری هم رسیده است که قرائت مى‏شود.
-
بعد از «باشد» اضافه شود «و هر اطلاق و فراگیری لفظی که در قوانین اساسی و شورای ملی و سایر مقررات می‏باشد، مقید محدود شرعی است». (مرتضی حایری)-
آخر اصل چهار اضافه شود: «باید فرا گرفته و متخذ از موازین کلی اسلامی باشد» (مشکینی)
-
کلیه قوانین و مصوبات و نظامنامه‏ها، «سیاسی، مدنی، جزائی، مالی، اقتصادی، اداری،
</section>
<section type="page" number="317">
-
فرهنگی، نظامی و غیره» باید بر طبق دین و مذهب رسمی جمهوری اسلامی ایران و نشان دهنده احکام و اصول اسلامی باشد. (حیدری)
-
بسم الله الرحمن الرحیم، مصدر کلیه قوانین و مصوبات ... احکام و قواعد اسلامی باشد و مشخص آن فقهاء عصر می‏باشند. (صافی)
-
کلیه قوانین مصوبه و مقررات مدنی، جزائی، مالی و اقتصادی، اداری، فرهنگی، نظامی و غیره بر طبق موازین اسلامی باشد. (موسوی زنجانی)
-
کلمه «وضع» به ابتدای متن تهیه شده برای اصل چهارم اضافه شود. (روحانی)
- کلیه قوانین و مقررات مدنی، جزائی، مالی، اقتصادی، اداری، فرهنگی، نظامی، و مانند آن باید اساس موازین اسلامی باشد و تشخیص آن با فقیه اعلم زمان است.
 (سید جلال‏الدین طاهری)
نایب رئیس- عنایت بفرمایید، این پیشنهادها راجع به «تشخیص» صحبت شده، تشخیص را ما در اصول آینده حدی برایش معین خواهیم کرد. حالا اینجا اصول کلی است و تفصیل مطلب راجع به این اصول در فصول آینده خواهدآمد که چه مرجعی تشخیص خواهد داد، یا شورای نگهبان با هر ارگان و مسؤول دیگری که معین بشود، این کار را خواهد کرد. بنابراین هر چیزی را بخواهیم اینجا بیاوریم، دچار اشکال خواهیم شد.
طاهری خرم‏آبادی- در عبارت «مالی و اقتصادی» این «و» زیاد است.
نایب رئیس- «مالی و اقتصادی» مربوط به هم است، بدین جهت به وسیله یک «و» ربط داده شده‏اند.
فاتحی- کلمه اقتصادی که در اینجا ذکر شده در بند دوازده همین اصل آمده است، در آنجا مى‏گوید «پی‏ریزی اقتصاد صحیح و عادلانه بر طبق ضوابط اسلامی ...» مجدداً اینجا هم تکرار مى‏شود.
نایب رئیس- این یک اصل کلی است، تکرار آن نیست، آقای اکرمی بفرمایید.
اکرمی- راجع به قوانین و مقررات که فرمودید، اگر ما بگوییم «کلیه قوانین و مقررات بر طبق موازین اسلامی باشد»، مقررات می‏تواند مخالف با موازین اسلامی نباشد؟
نایب رئیس- این مسائل قبلا در گروه هم مطرح شده عنایت بفرمایید. ماباید ببینیم که در نظام اجتماعی آینده تحت عنوان جمهوری اسلامی، دیدگاهمان چیست؟ اگر این نظر را داشته باشیم که برای هر گونه قانون و مقررات در اسلام لااقل معنی و مبدأ و خاستگاهی هست که جهت را معین مى‏کند، در این صورت به این قناعت نمى‏کنیم که یک قانون و مقررات همواره روح اسلامی و جنبه مثبت داشته باشد، ولی اگر ما نظرمان این است که اسلام یک مقدار قانون و مقررات در یک زمینه‏هایی دارد، حالا که ما احتیاج پیدا مى‏کنیم که در زمینه‏های مختلف، قوانین مختلف داشته باشیم، باید مخالف با موازین اسلامی نباشد، آن وقت تعبیر شما کافی است، ولی با آن دیدگاه اول کافی نیست. آقای آیت بفرمایید.
دکتر آیت- در مورد این اصل باید عرض کنم که گروه متن دیگری تنظیم کرده بود
</section>
<section type="page" number="318">
که هدفش چیز دیگری بود و اینجا چیز دیگری مطرح شده، من به خصوص وقتی که آقای پرورش گفتند متوجه شدم این غیر از آن چیزی است که در گروه تنظیم شده بود. این اصل را ما بر این مبنا تنطیم کرده‏ایم که نه تنها قوانین و مقررات نباید مخالف اسلام باشد، بلکه باید از منابع اسلامی گرفته شده باشد، چون منبع مقررات باید کتاب و سنت باشد و این متن جدید این معنا را نمی‏رساند. مطلب دیگر این است که برای اینکه فردا نگویند این مقررات را از کجای موازین اسلامی استخراج می‏کنید، من معتقدم به این صورت نوشته شود «منبع کلیه قوانین و مقررات باید کتاب و سنت باشد» و باز تأکید مى‏کنم که در قانون اساسی قبلی هم اینها بود ولی یک قانون جزایی گذراندند و گفتند که مخالفتی با موازین ندارد، ولی به هر حال منطبق با کتاب و سنت نبود.
نایب رئیس- شما پیشنهاد قبلی گروه را بخوانید.
دکتر آیت- «کلیه قوانین و مصوبات مدنی، جزائی، مالی و اقتصادی، اداری، فرهنگی، نظامی و غیره، باید با رعایت کامل موازین اسلامی که از قرآن و سنت گرفته شده، تنظیم گردد» گفتیم «قوانین» از کتاب و سنت، ولی «مقررات و مصوبات» د رحدود موازین اسلامی باشد.
نایب رئیس- ملاحظه می‏فرمایید، این متنی را که قرائت فرمودند متن پیشنهادی گروه یک است که به گروه چهارده نفری داده شده و در این گروه با توجه به نظرات گروه‏های دیگر در آن تغیراتی داده شده است، مثلا قید «از قرآن و سنت گرفته شده» حذف شده و به جای «تنظیم گردد» نوشته‏اند «باشد»، و الا فرق دیگری ندارد. آقای مکارم بفرمایید.
مکارم شیرازی- بسم الله الرحمن الرحیم. بنده یک تذکر کلی درباره این اصل می‏خواستم خدمت برادران عرض کنم و یک تذکر جزئی. اما تذکر کلی این است که همه ما بدون تردید می‏خواهیم این قانون اساسی بر طبق موازین اسلامی تنظیم بشود و یک جو و یک ذره از آن کمتر نباشد ولی نحوه بیان ما از اول تا به اینجا که رسیدیم، این چنین نشان می‏دهد که ما گرفتار یک وسواس محسوسی شده‏ایم. مثلا ما تا حالا دو سه ماده بیشترتصویب نکرده‏ایم، ملاحظه بفرمایید، در یک جا نوشته‏ایم «تنظیم سیاست خارجی بر طبق موازین و معیارهای اسلامی» در یک جا نوشته‏ایم «پی‏ریزی اقتصاد صحیح و عادلانه بر طبق ضوابط اسلامی» در اینجا هم نوشته‏ایم «کلیه قوانین و مقررات مدنی و جزائی و فلان با رعایت کامل موازین اسلامی» ما باید یا این «با رعایت موازین اسلامی» را در آخر فصل‏ها بگذاریم، یا اینکه یک‏جا دو جا، پا بر جا کنیم تا دیگر نخواهیم در همه جا این قید را تکرار کنیم. اگر این قید را در یک اصل بنویسیم و در اصل دیگر ننویسیم، مفهومش این است که اصل دیگر بر طبق موازین اسلامی نباید باشد. الان ما این را سه بار تکرار کرده‏ایم، به نظر من این قید را یک بار باید به طور کلی در مقدمه، یک بار هم در فصل مذهب و یک بار هم در فصل قوانینی که از مجلس شورا می‏گذرد، دو سه جا محکم بیان کنیم. اگر غیر از این باشد، من فکر مى‏کنم وقتی این قانون اساسی تمام بشود، از نحوه تنظیمش تعجب کنیم که چرا در یک فصل این قید را نوشته‏ایم، در جای دیگر ننوشته‏ایم. ما الان مثل آدم‏هایی که گرفتار وسواس شده باشند هستیم و فکر مى‏کنیم که می‏خواهند مذهب را از دست ما بگیرند، بنده می‏خواستم تقاضا کنم آقایان اول یک تصمیم کلی بگیرند که ضوابط اسلامی را کجا باید بنویسیم و کجا باید ننویسیم. باز تکرار مى‏کنم سوء تفاهم نشود، در اصل مسأله هیچ گونه تردیدی نیست و اصولًا جمهوری اسلامی که گفتیم اینها در آن هست و باید به صورت صریح و قاطع و محکم بیان بشود، اما نه به صورتی که وقتی قانون‏
</section>
<section type="page" number="319">
تنظیم مى‏شود و به دست کسی داده مى‏شود، از نظر تنظیم یک نوع تکرار و وسوسه در آن دیده شود. این تذکر کلی بود و اما این را هم عرض کنم، واقعش این است که ما بین خودمان و خدا مسؤولیم و باید آن‏چه را که تشخیص می‏دهیم بگوییم و برای خاطر حفظ مصالح تقیه، هم نکنیم. ممکن است تکرار یک جمله باعث خوشحالی هم بشود، ولی ما باید تمام مسائل را در نظر بگیریم تا کسانی که حتی صدها سال دیگر این قانون را می‏بینند نتوانند بگویند روی حساب تنظیم نشده است. و اما آن تذکر جزئی را که خواستم عرض کنم این است که ما باید وضع خودمان را برای حالا و آینده روشن کنیم. مرتب گفته مى‏شود با رعایت موازین اسلامی که از کتاب و سنت گرفته شده باشد، مگر ما موازین اسلامی داریم که از کتاب و سنت گرفته نشده باشد؟ این جز وسواس چیز دیگری نیست. همین اندازه که در متن اصلی نوشته‏ایم «با رعایت کامل موازین اسلامی» هم به درد اینجا می‏خورد، هم تمام فصول آینده و هم فرازهای گذشته. حالا اگر یک‏جا برای رفع سوء تفاهم تکرار کردیم، مانعی ندارد ولی همه جا نمى‏توانیم جمله را تکرار کنیم، چون ممکن است ایجاد سوء تفاهم کند.
نایب رئیس- آقای حسینی هاشمی بفرمایید.
حسینی هاشمی- بسم الله الرحمن الرحیم. دو مطلب را می‏خواستم عرض کنم یکی اینکه قرار بود گروه چهارده نفری یک متن تهیه کنند، ولی آیا به رأی گذاشته شد یا خیر؟ اگر به رأی گذاشته شده باشد، یقیناً من در مجلس نبودم. دوم اینکه گروه وظیفه‏شان این بود که اگر اختلاف مبنایی بین متنها هست، دو متن تنظیم کنند. فقط اختلاف‏هاى مبنایی و ظاهری و به اصطلاح تعبیرهای ادبی را یک متن کنند. سوم اینکه گروه چهارده نفری بنا بود از ساعت هشت صبح تا ساعت ده صبح در گروه‏ها تشریف داشته باشند تا در اصطکاک افکار و تبادل نظرات، مطلع و سهیم باشند و تبادل فکر بفرمایند، نه اینکه ابداً خودشان در گروه‏ها نباشند و مصلحت اینکه فرضاً یک نظری را یک اکثریتی از یک گروه تصویب مى‏کند، چه است و یا چه نیست فقط موکول کنند به آن‏چه خودشان درک می‏فرمایند (از ظاهر عباراتی که به دستشان رسیده، آن هم خصوصاً عباراتی که ملاحضات در زیرش نوشته نشده است). مطلب چهارم اینکه افراد یک گروه، یعنی گروه هفت نفری، میل دارند از افکار گروه‏های دیگر در تنظیم متن خودشان کاملًا اطلاع داشته باشند و مثلًا اگر این کار یک روز قبل انجام گرفته باشد که امروز که نظریات به اکثریت در گروه‏ها تصویب شد، فردا صبح تکثیر شده باشد و آقایان مجدداً مورد بررسی قرار بدهند و از آن طرف هم شورای هماهنگی یا گروه چهارده نفری آن را تبدیل به یک یا دو متن بکنند تا وقتی در اینجا یک متن خوانده مى‏شود، بدانند که نظریات دیگری هم در این مورد وجود دارد یا خیر. من باب مثل یک بند در اینجا خوانده می‏شد ولی من نمی‏دانستم آیا نظری بهتر از این وجود دارد یا وجود ندارد، تا اگر وجود دارد رأی ندهم و اگر وجود ندارد آن وقت رأی بدهم. این عدم آگاهی گروه‏ها هم از نظرات مختلف دیگر، برای تصویب اصول قانون اساسی، مشکلاتی را ایجاد مى‏کند. در مرحله اخیر نسبت به همین متن، تفکیک بین قوانین و مقررات، اولًا نسبت به این اصلی که ناظر به قوانینی است که قوه مقننه بعداً درباره‏اش صحبت مى‏کند، چرا در اینجا قید نشود؟ خوب، این اصلی است که برای کلیه قوانین و مقررات مرجع است. قبلًا ذکر شد که راهش اجتهاد باشد، بسیار خوب، ما نمی‏گوییم که در اینجا هم قید شود که از چه راهی، آن وقت فقها هم در فصل‏هاى آینده، به یاری خداوند ان شاءالله تعالی موضعشان باید درست تبیین‏
</section>
<section type="page" number="320">
شود که در تشخیص قوانین این مسأله و موضوع سرجای خودش ذکر شود، ولی خود این اصل، مرجع قوانین و مقرراتی است که در قوه مقننه باید از آن صحبت شود. آن وقت یک طرف داریم که باید قوانین متخذ از شرع باشد و یکی دیگر اینکه مقرراتی است برای نظم عمومی، که اینها باید مخالفت با شرع نداشه باشد، و قسمت اخیر هم کلیه اطلاقاتی که اصولًا در خود این قانون است. به هر حال آقایان روابط مفاهمه را مسلماً مسلط هستند، ولی اگر بگوییم که ابداً غفلت هم نمى‏کنند، این تقریباً محال است. اضافه کردن یک جمله یا یک اصل تمام درباره اینکه هر نحو اطلاقی یا تغییری، اجمالی در قانون باشد و نتواند در آینده مستند باشد، اشکال ایجاد خواهد کرد، زیرا قانون اساسی زیربنای روابط سیاسی یک ملت را مشخص مى‏کند. شما خودتان اگر بخواهید خانه‏اى را مثلًا به مبلغ صد هزار تومان با یک معماری قولنامه کنید و از طرف خود اطمینان کامل نداشته باشید، مسلماً در همه موارد و جوانب خیلی دقت می‏کنید. این قانونی هم که ما الان تصویب مى‏کنیم، در حقیقت برای نسل‏هاى آینده رابطی است بین افراد صالح و فاسد جامعه، ولو اینکه افراد فاسد تعدادشان نسبت به افراد صالح بسیار کم باشد ولی باید دستاویز و بهانه‏اى برای آنها باقی نمی‏ماند. بنابراین یک اصل اضافه شدن، یا دنباله همین اصل اضافه کردن که: «کلیه اطلاقات و اجمال‏ها و قیدها محدود به حدود الهی است» بسیار لازم است. امیدواریم که ان شاء الله تعالی خداوند به همه ما توفیق عنایت بفرماید که با حول و قوه او، به بهترین وجه انجام وظیفه بکنیم. والسلام علیکم و رحمه الله و برکاته.
نایب رئیس- الان نوبت آقای هاشمی‏نژاد است و در این فاصله که اینجا تشریف می‏آورند دو پیشنهاد رسیده است که قرائت مى‏شود.
اصل 4- کلیه قوانین و مصوبات مدنی، جزائی، اداری، فرهنگی، مالی، نظامی و حتی اصول این قانون اساسی باید با موازین اساسی هیچ گونه مخالفتی نداشته باشد و این اصل بر تمام اصول این قانون حکومت دارد.
 (صافی)
بسمه‏تعالی‏
کلیه قوانین اعم از قانون اساسی و مدنی و مقررات کشوری، جزائی، مالی، اقتصادی، اداری، فرهنگی، نظامی و غیره بایستی برابر موازین اسلامی باشد و ضمناً پیشنهاد جناب آقای حائری تأیید و به شکل زیر پیشنهاد مى‏شود که به صورت تبصره در آخر اصل دو و یا اصل سه ذکر شود:
تبصره- کلیه اطلاقات و عموماتی که در بعضی از اصول بدون تقیید و تخصیص ذکر شده‏اند اطلاقات و عمومات آنها در مواردی معتبر و متبع هستندکه به موازین فقهی منطبق باشند.
 (فوزی)
نایب رئیس- آقای‏هاشمی‏نژاد بفرمایید.
هاشمی‏نژاد- بسم الله الرحمن الرحیم. اینکه من مزاحم شدم تا چند کلمه عرض کنم، به خاطر این بود که امروز دیدم این مسأله دو سه بار تکرار شد و آخرین بار برادرمان جناب آقای مکارم مطالبی فرمودند و من تصور مى‏کنم که این اشتباه از آنجا ناشی شده که خود آقایان مجموع پیش‏نویس قانون اساسی را مطالعه کرده‏اند و دیده‏اند که از ابتدا تا به انتها این عبارت «طبق موازین اسلامی» چند بار به کار رفته است، و در نتیجه ایجاد انتقاد می‏فرمایند که چرا یک جمله باید چندین بار تکرار شود. در حالی که اگر درست دقت بفرمایید الان که داریم اصل چهار را بررسی‏
</section>
<section type="page" number="321">
مى‏کنیم، برای اولین بار است که در اصول کلی این مطلب را داریم. شما تأمل بفرمایید وقتی به اصول بعدی رسیدیم، اگر این جمله را دوباره داشتیم، آن وقت انتقاد بفرمایید که ما جمله را قبلًا آورده‏ایم و در اصول کلی، روی آن تکیه شده است. بنابراین در اینجا برای اولین بار است که این موضوع ذکر مى‏شود. آن دو موردی هم که شما روی آن تکیه فرمودید، یکی مسأله سیاست خارجی کشور است که یک مورد خاصی است، و یکی هم مسائل مالی و اقتصادی است که باز یک مورد خاصی است و اینجا چون یک اصل کلی است، ناچار باید این مسأله را محکم بکنیم. البته بعداً اگر به موارد دیگر رسیدیم آقایان تذکر بفرمایند که قبلًا این موضوع ذکر شده و دیگر نیازی به تکرار نیست. بنابراین ضرورت دارد حالا که برای اولین بار در اصل چهار به این مسأله برمی‏خوریم، خیلی قرص و محکم با همه قیود، این موضوع ذکر شود. و اما مسأله دیگری که برای بعضی از دوستانمان مکرر در مکرر گفته مى‏شود گاهی به صورت انتقاد و گاهی به صورت حسن کارمان، مسأله دقت برادرانمان است.
نکته دیگر اینکه بعضی از مسائل را ما باید از دیدگاه غیر خودمان مورد بررسی و مطالعه قرار بدهیم. با کارکنان و برادرانی که در اینجا کار مى‏کنند در یک رابطه‏اى که امروز صحبت بود، همین دقت‏هایی که آقایان روی کلمات دارند، با حسن برخورد تلقی می‏کردند و یادآوری می‏کردند که این مجلس، مجلسی بوده است که ما دیده‏ایم حدود ششصد لایحه را ضمن ماده واحده‏اى تقدیم می‏کردند و با یک قیام و قعود تصویب می‏کردند و دنبال کارشان می‏رفتند. بنابراین دقتی که در اینجا مى‏شود نشانه سختگیری ناشی از احساس مسؤولیت است. من نمی‏خواهم بگویم که در حد افراط باید باشد، خیر، همه آقایان از نظر اسلامی در برابر خدا و اسلام و ملت مسلمان ایران، احساس مسؤولیت مى‏کنند، بنابراین حق دارند که نظرشان را بفرمایند البته نه به صورتی که از حد معقول خارج شود. به طوری که آقایان فرمودند با وجودی که ما قبلًا پیشنهادها را بررسی و مطالعه کرده‏ایم، معذالک پیشنهادهای دیگری که می‏رسد باید با دقت مطالعه کنیم. غالب آقایان به فن نویسندگی آشنایی دارند. یک مقاله یا کتابی را که انسان می‏نویسد قبل از ظهر که آن را می‏خواند، بعضی عباراتش را تغییر می‏دهد، بعد از ظهر که نگاه مى‏کند، یک جمله را برمی‏دارد و باز مطالبش را عوض مى‏کند، شب که نگاه مى‏کند باز عوض مى‏کند. هربار که نگاه مى‏کند و جمله‏اى دیگر را به جای آن قرار می‏دهد. این نباید موجب شود که ما بگوییم لحظه به لحظه ما باید در جریان تغییر مسائل باشیم زیرا همه گروه‏ها قبلا نظراتشان را به کمیسیون مشترک می‏دهند. حالا من نمی‏دانم این نقص شورای هماهنگی و کار آنهاست که گاهی آقایان می‏آیند اینجا و گله مى‏کنند و منعکس مى‏شود، یا شاید بعضی‏ها فکر کنند در مراحل قبلی، کارها دقیقا انجام نمى‏شود. در صورتی که خود ما به عنوان یک گروه هم پیشنهادهایی که تا به حال داده شده، حداقل بیست و چهار ساعت قبل در اختیارمان بوده و ما نظراتمان را به کمیسیون مشترک دادیم، روی آنها بحث کردیم، روی کلیات و جزئیات بحث شد. بنابراین نقصی در تحقیق و بررسی دوستان باقی نمانده است. و تقاضا مى‏کنم که شورای هماهنگی در این زمینه دقت بیشتری بفرمایند که نقص در کجاست، این نقص را شناسایی بفرمایند و بر طرف کنند تا مکرر در مکرر گفته نشود و اعلام نگردد، والسلام.
نایب رئیس- چهار نفر از آقایان: طاهری، کیاوش، رشیدیان و موسوی تبریزی نوبت اظهار نظر خواسته‏اند، ولی از طرف آقای موسوی اردبیلی پیشنهاد کفایت مذاکرات رسیده است.
</section>
<section type="page" number="322">
این پیشنهاد را به رأی می‏گذاریم موافقین با کفایت مذاکرات دست بلند کنند (از پنجاه و دو نفر چهل و هشت نفر موافق بودند) بنابراین پیشنهاد کفایت مذاکرات تصویب مى‏شود. حالا اجازه بدهید در میان تذکرات یک تعداد تذکری است که به نظر می‏رسد مورد توجه عده بیشتری است و از اهمیت خاصی هم برخوردار است و آن تذکری است که آقای حائری داده‏اند و عده‏اى از دوستان آن را تأکید کرده‏اند و آن این است که در ذیل این اصل نوشته شود «و این اصل بر همه اطلاعت و عمومات این قانون و قوانین و مقررات دیگر حاکم است.»
مکارم شیرازی- «و غیره» را اصلاح بفرمایید.
نایب رئیس- در اینجا اشکالی ندارد که باشد. پس یک مرتبه دیگر اصل چهارم را می‏خوانم: «کلیه قوانین و مقررات مدنی، جزائی، مالی و اقتصادی، اداری، فرهنگی، نظامی، سیاسی و غیره باید براساس موازین اسلامی باشد و این اصل بر همه اطلاقات و عمومات این قانون و قوانین و مقررات دیگر حاکم است». آقای کیاوش بفرمایید.
کیاوش- شمردن این اسامی شاید ضرورت نداشته باشد «به جمیع شؤون مملکتی» بنویسیم درست‏تر است، البته پیشنهادی در این مورد داده‏ام.
نایب رئیس- این پیشنهاد قبلًا هم در کمیسیون مطرح شده بود و جواب داده شد که در گذشته در این موارد سهل‏انگاریهایی شده است، مثلًا در گذشته ربا آمد و اقتصاد ما را برد به آن اقتصاد کافری که می‏دیدید. بنابراین یک مقدار تصریح و تأکید برای این است و ما از تأکید ضرر نمی‏بینیم. حالا آن متنی را که خواندم به رأی می‏گذاریم. لطفاً گلدان‏ها را حاضر کنید.
طاهری- عبارت خوب است ولی عده حاضر پنجاه و سه نفر است. رأی‏گیری را بگذارید برای روز یک شنبه.
کرمی- این اصل چهل و نه رأی برای تصویب می‏خواهد و عده حاضر پنجاه و سه نفر هستند، مسلم است که تصویب نمى‏شود.
هاشمی‏نژاد- اگر این رد بشود انعکاسش زشت است و از آن سوء استفاده مى‏کنند. رأی‏گیریش را برای روز یک شنبه بگذارید.
دکتر آیت- تذکر آیین‏نامه‏اى دارم.
نایب رئیس- بفرمایید.
دکتر آیت- اینجا قرار شد متنی خوانده شود و آن متن را به رأی بگذاریم. ما نمى‏توانیم پیشنهادها را به آخر متن اضافه کنیم، این کار خطرناک است. اگر بنا است این قسمت آخر اضافه شود باید رویش بحث بشود و الا طبق آیین‏نامه قابل طرح نیست، زیرا این نه آن متنی است که از کمیسیون آمده و نه آن متنی است که از گروه یک داده شده است و نه متنی است که گروه چهارده نفری داده است، بلکه یک متن جدیدی است که آقای دکتر بهشتی یک پیشنهاد را به آخرش اضافه کرده‏اند، پس من هم یک پیشنهاد به آن اضافه مى‏کنم. این درست نیست و قابل رأی‏گیری نیست.
نایب رئیس- دوستان توجه بفرمایید اگر ما بخواهیم تذکر آقای آیت را در همه موارد رعایت کنیم، باید از هرگونه تغییر جزئی در اینجا صرف نظر کنیم و حتی اگر تشخیص داده شود که کلمه‏اى ضروری و منطقی است که اضافه شود، یا به کمیسیون برگردانیم. اگر آقای آیت‏
</section>
<section type="page" number="323">
و همه دوستان این رویه را برای همه موارد در آینده می‏پذیرند، بسیار خوب آن وقت چنین چیزی ایجاب مى‏کند، رعایت نص دقیق آیین‏نامه بشود، ولی برطبق معمول که دیروز هم عمل کردیم که اگر کلمه‏اى یا جمله‏اى مورد نظر اکثریت بود برای کوتاه کردن زمان همین جا به رأی می‏گذاشتیم، اجازه بدهید این کار را بکنیم. اگر بعضی از دوستان هم نگران هستند که چون عده حاضر کم است و ممکن است رأی کافی نیاورد، عرض کنم که آن را مجدداً روز یک شنبه با یک تغییراتی به رأی می‏گذاریم. آقای موسوی اردبیلی بفرمایید.
موسوی اردبیلی- اصلًا اشکال آیین‏نامه‏اى ندارد، اگر در متن آیین‏نامه چنین محدودیتی درباره تغییرات جزئی وجود دارد، آن را بخوانید. در آیین‏نامه چنین چیزی نداریم، کمیسیون چهارده نفره را هم در آیین‏نامه نداریم، این یک تصمیمی بود که در اینجا گرفته شد.
دکتر آیت- این اصلًا خلاف آیین‏نامه هست و موضوع تغییر جزئی نیست. این تبصره اصلًا قانون اساسی را از اثر می‏اندازد و این کلمه «اطلاق» به صورت کلی آمده است و هر کسی می‏تواند این موضوع را بچسبد و بگوید که این موضوع مخالف فقه است و باطل است.
نایب رئیس- آقای ضیایی بفرمایید.
دکتر ضیایی- بسم الله الرحمن الرحیم. تذکر جناب دکتر آیت در مورد اصول پیشنهادی البته اگر بخواهد یک اصل عوض شود و به جای آن یک اصل و متن دیگری بیاید، شامل آیین‏نامه مى‏شود و همان‏طور که تذکر دادند، باید برگردد به کمیسیون و از کمیسیون باید برود به گروه چهارده نفری تا دوباره بتواند بیاید به مجلس و رویش تصمیم بگیرند، اما در تغییرات جزئی یا اطلاق و قید یا کلیت و حذف و امسال اینها اگر بخواهیم بگوییم با آیین‏نامه منطبق نیست، قاعدتاً برای تغییر یک «واو» و «میم» و امثال اینها هر روز باید قوانین را بیاوریم اینجا و برگردانیم به کمیسیون و ممکن است یک سال اینجا معطل بشویم. به عقیده من این عبارت کوچکی که اضافه شده است مخالف با آیین‏نامه نیست که بخواهد به کمیسیون برگردد. آقایان اهل نظر هستند و توجه دارند که قید این جمله چه مطلبی را ادا مى‏کند. و اما مطلب دیگری که ایشان فرمودند که اگر ما بخواهیم این تبصره را توضیح بدهیم تمام قوانینی را که تا آخر وضع مى‏کنیم از اثر می‏اندازد، از ایشان تقاضا کردم استدلال کنند تا بفهمیم، به نظر من استدلالشان یا ناقص بود یا درست نبود و این قاعده کلی است اگر بخواهند قوانین کلی یا مطلقاتی عنوان بکنند، چه قبل و چه بعد و در یک مورد بگویند تمام اینها روی این پایه است، دیگر کافی است که در جای دیگر ذکر نکنند و آن عمومات و مطلقات را مقید کنند به قیدی که در یک تبصره یک ماده ذکر شده است و با رعایت اینکه جمیع قوانین باید با موازین شرعی منطبق باشد، زیرا ممکن است در لابلای این همه مقررات، مطلبی از دست قلم یا فکر بعضی آقایان در برود، مثلًا درباره حقوق همه جانبه همه ملت‏ها یا فرض بفرمایید حقوق زن، چون ما بعداً خواهیم گفت که حقوق همه افراد در مقابل قانون مساوی است، خوب ما پای هر ماده نمى‏توانیم بنویسیم «مگر مواردی که شرع اختصاص داده و استثنا کرده» بلکه، یک جا می‏نویسیم «طبق موازین اسلامی، متخذ از قرآن و سنت یا براساس موازین اسلامی» و در بقیه اصول دیگر هیچ الزامی ندارد. البته این قیودی که آقایان اظهار فرمودند به جا است، منتها نحوه عبارت‏پردازی به عهده کسانی است که بیشتر در این قسمت تخصص دارند که هم عبارات زیبا بشود و هم در محتوا، مطالبی را که عنوان فرمودند، در بر داشته باشد.
</section>
<section type="page" number="324">
نایب رئیس- برای اینکه آقای آیت توجه کنند که اصلًا این جمله جز یک توضیحی بیش نیست، این سؤال را مطرح مى‏کنم. ایشان می‏گویند که این جمله اثر هرچیز را از بین می‏برد، عرض مى‏کنم که خوب، فرض کنید که این جمله هم نبود، وقتی شما اینجا اصلی می‏گذارید که: «کلیه قوانین و مقررات جزائی و مدنی و اجتماعی و اقتصادی و سیاسی و ... باید با رعایت کامل قوانین اسلام باشد» و بعد در اصل شصت و شش می‏نویسند که: «مجلس شورای ملی حق ندارد هر قانونی که برخلاف مقررات شرع باشد، وضع کند» آن موقع با اضافه کردن این جمله چه اشکالی پیش می‏آید که بدون اضافه کردنش پیش نمی‏آید؟ همین طور که دوستان فرمودند چون تا همین‏جا به این هدف‏ها که رسیدیم، دو جا اضافه کرده‏ایم «اقتصاد با ضوابط اسلامی» همان جا که شما فرمودید اقتصاد با ضوابط اسلامی چه اشکالی برای این بند پیش می‏آید که شما می‏گویید در سایر بندها اشکال پیش می‏آید؟ این جز برای اینکه دیگر ما در هر حالی دچار وسوسه نباشیم و نخواهیم این قید را اضافه کنیم و جز برای اینکه ما از تکرار خودداری کنیم، هیچ بار جدیدی و هیچ نکته جدیدی را اضافه نمى‏کند و اگر آقای آیت به نظرشان می‏رسد که دلیل قانع کننده‏اى دارند و نشان می‏دهد که ما نمی‏فهمیم، برای آخرین بار بیان کنند تا به کارمان بپردازیم.
دکتر آیت- در مورد اینکه این اصل را خود من پیشنهاد کردم ولی حالا با تبصره آن دارم مخالفت مى‏کنم، در اصولی که بعداً وضع مى‏شود یک ارگان‏هایی مثلًا شورای نگهبان و شورای رهبری پیش‏بینى کرده‏ایم که آنها قوانین را با قوانین اسلامی مطابقت مى‏کنند و اگر مخالف با اسلام باشد، نفی مى‏کنند و تصویب نمى‏شود و از بین می‏رود، اما درمورد قانون اساسی که ما الان شورای نگهبان نداریم، بنابراین، این قانون حاکم است بر تمام قوانین.
در اینجا گفته شده است که در قانون اساسی این قانون اطلاق است، این اطلاق مقید به فقیه است پس اگر آنجا محدود است، اینجا هم باید محدود باشد زیرا وقتی ما گفتیم حکومت جمهوری اسلامی، یک حکم کلی است، ولی ممکن است فردا یک کسی پیدا شود و بگوید نه، این چیز در جمهوری اسلامی نیست و پنجاه درصد با جمهوری مطابق نیست یا حاکمیت اختصاص به خدا دارد. حالا البته این را همه معتقدند ولی ممکن است کسی در آینده بگوید آن گوشه‏اش ساییده شده است، پس اگر یک چیز کلی در اسلام نیست همین‏جا ما مقیدش کنیم، نه اینکه بگذاریم بعداً این را هرکس هرطوری خواست بنویسد زیرا قانون اساسی غیر از قانون جزائی است و ما برای آن شورایی هم نداریم. این قانون تصویب مى‏شود و حاکم به تمام قوانین خواهد بود و فردا یک نفر پیدا مى‏شود و مى‏گوید تمام اصولی که تصویب کردید، کلی است و حاکم بر تمام قوانین است. به هرحال قانون باید طوری باشد که فردا کسی نتواند راجع به آن چیزی بگوید.
نایب رئیس- اگر این استدلال ایشان به پاسخ احتیاجی دارد و برای دوستان مطلب جدیدی را ایجاد کرده، یک نفر بیاید پاسخ بگوید.
حایری- احتیاجی به پاسخ ندارد.
نایب رئیس- آیا برای دوستان سخنان ایشان مشکلی به وجود آورد؟ اگر کسی از حاضران احساس مى‏کند که با توضیحی که ایشان دادند، مشکلی در قبول این مطلب برایش پیش آمده بگوییم که یک نفر توضیح بدهد و الا برای خود بنده چیز تازه‏اى نبود، وقتی در بند
</section>
<section type="page" number="325">
سه، دو جا نوشته شده «برطبق ضوابط اسلامی» مثل این است که شما در همه‏جا نوشته باشید بر طبق ضوابط اسلامی. اگر اینجا که شما نوشته‏اید «برطبق ضوابط اسلامی» گرهی به وجود می‏آید که گشودنی نیست درست، وگرنه جانشینی این قید، در همه اصول دیگر هست و این برای کسی ابهام ندارد. آقای انواری فرمایشی دارید؟
انواری- این قید به جاست، منتها عبارت قانون اساسی باید خیلی واضح و روشن باشد. این «عمومات و اطلاقات» اصلاحات اصولی است و کسی نمی‏فهمد. اگر عبارت صریح باشد، خیلی بهتر است زیرا این از مبانی اصول است و فردا نمی‏فهمند.
نایب رئیس- بسیار خوب این اصلاح عبارتی است اگر لازم شد این کار را مى‏کنیم، آقای انواری ما قرارمان بر این است که اگر بتوانیم در قانون اساسی ساده بودن و قالبی بودن را رعایت کنیم که البته قانون اساسی در درجه اول باید قالبی باشد، آن وقت وقتی قالبی بود سعی کنیم هرچه می‏توانیم ساده باشد. حالا ما این‏طور عمل مى‏کنیم و در پایان در آن سه روز فرصت داریم که اگر در طول بررسى‏هایمان تعبیرهای رساتری دیدیم آن را جانشین این مى‏کنیم. بنابراین دوستان توضیح دیگری نفرمایند، لطفاً گلدان رأی‏گیری را بیاورید. (حجتی- تذکر آقای آیت به نظر من تا حدودی درست است.) همه آقایان باید رأی بدهند، هیچ کس در مجلس حق رأی ندادن ندارد. عده حاضر در جلسه پنجاه و چهار نفر است و این عده برای رأی‏گیری کافی است. (اخذ رأی به عمل آمد و آقایان عضدی و روحانی، منشی‏ها در محل نطق حاضر شدند و پس از شمارش آراء نتیجه به شرح زیر اعلام شد.)
نایب رئیس- آقای آیت یک نگرانی داشتند که با توضیحی که بنده دادم نگرانیشان برطرف شد و رأی مثبت دادند. به هرحال این رأی‏گیری ما نشان داد که از پنجاه و چهار رأی حاضرین چهل و هفت رأی موافق، دو رأی مخالف و پنج رأی ممتنع است و ما یک رأی برای تصویب کم داریم. بنابراین اصل تصویب نشد. این اصل روز یک شنبه با تغییراتی که لازم باشد اصلاح و باز به رأی گذاشته خواهد شد.
موسوی تبریزی- پیشنهاد مى‏کنم جلسه را تعطیل کنید و ادامه کارمان را بگذارید برای جلسه یک شنبه، چون این بهترین اصل قانون اساسی بود که به این صورت درآمد زیرا الان هجده نفر کم هستند.
نایب رئیس- آیا دوستان تشخیص می‏دهند که ما برای ادامه کار جلسه برای اصول فصل اول که اصول اساسی است، ضرورت دارد منتظر باشیم که روز یک شنبه عده‏اى از نمایندگان که به مناسبت این دو روز رفته‏اند به شهرهایشان، بازگردند یا ضرورت ندارد؟ دوستان هر پیشنهادی دارند مرقوم بفرمایند تا به رأی بگذاریم.
موسوی اردبیلی- فعلًا مذاکرات را مى‏کنیم و رأی‏گیری را برای روز یک شنبه می‏گذاریم.
مکارم شیرازی- آقای رئیس توضیح بفرمایید که رأی ندادن به این ماده مخالفت با اصل ماده نیست، بلکه عبارتش مورد قبول نیست و این مسأله نباید برای کسی وحشتی داشته باشد زیرا رأی ندادن به یک ماده به خاطر این است که کسی عبارتش را کافی نمی‏داند و رأی نمی‏دهد.
نایب رئیس- این مطلب برای همه کسانی که به کار مشورت و تبادل نظر و دقت برخواسته از آن و ضرورت این تبادل نظر و دقت در کار تدوین هر قانون و تصمیم‏گیری به سرنوشت ملت و انقلاب به خصوص نسبت به قانون اساسی آشنایی دارند، روشن است که وقتی ما اصلی را در اینجا با
</section>
<section type="page" number="326">
کیفیتی و تعبیری و تنظیمی خاص مطرح کنیم و رأی کافی برای تصویب آن نداشته باشیم، هرگز معنایش کنار گذاشتن آن اصل نیست. آنهایی که رأی موافق ندادند معنایش این نیست که به محتوای اصل نظر موافق ندارند، بلکه کسانی هستند که با افزودن یک کلمه‏اى می‏خواهند محتوا کامل‏تر باشد و یا تعبیر رساتر باشد و همین طور که ایشان اشاره فرمودند، نه ما و نه ملت ما هیچ نگرانی ندارند، بلکه با این تبادل نظرها ما می‏خواهیم کار بهتری انجام بدهیم و ان شاء الله مشمول هدایت و عنایت و توفیق خداوند خواهیم بود.
طاهری اصفهانی- از عده حاضر در جلسه فقط هفت نفر رأی ممتنع و مخالف دادند و هفت نفر مسأله‏اى نیست. اگر ما هفتاد و دو نفر بودیم، موافقین شصت و پنج نفر می‏شدند. بنابراین، این کار، کار اشتباهی بود.
نایب رئیس- با این توضیحی که دادم چرا می‏فرمایید، کار، کار اشتباهی بود؟
هاشمی‏نژاد- این کاملا قابل پیش‏بینى بود، برای برادر زرتشتی من ضرورتی ندارد همه قوانینی که وضع مى‏شود مطابق قانون اسلامی باشد، این کاملا قابل پیش‏بینى بود وهیچ ضرورتی نداشت.
نایب رئیس- تو ضیح آقای هاشمی‏نژاد مستلزم پاسخی از طرف خود دوستان اقلیت است، چون آن دوستان همان‏طور که به جمهوری اسلامی رأی دادند، به این مسائل هم رأی می‏دهند و توضیح ایشان برای من هم قابل فهم نبود. حالا پیشنهادی از طرف آقایان موسوی تبریزی و رشیدیان رسیده است که قرائت مى‏شود.
 بسمه تعالی‏

- پیشنهاد مى‏کنم: امروز چند اصل مورد بررسی قرار بگیرد و روز یک شنبه مجدداً به صورت مجمل درباره آن بحث شود و تصویب شود، به خصوص که اصول کلی هر اندازه رأی بیشتر بیاورد، محکم‏تر خواهد بود. متشکرم.
 (رشیدیان)
- پیشنهاد مى‏کنم جلسه تعطیل بشود تا روز یک شنبه.
 (موسوی تبریزی)
نایب رئیس به دعوت گروه اول برای تبادل نظر پیرامون یک اصل که متن آن هنوز آماده نشده، نیاز بود که با شرکت گروه‏های دیگر تبادل نظر درباره آن را ادامه بدهیم، امروز صبح جلسه‏اى داشتیم که مفید و مؤثر بود. صبح یک‏شنبه ساعت هشت و نیم در همان اطاق گروه سه چون بزرگ‏تر است جلسه تشکیل مى‏شود، بنابراین نمایندگان تشریف به همان اطاق بیاورند. حالا پیشنهاد آقایان موسوی تبریزی و رشیدیان را به رأی می‏گذاریم موافقین دست بلند کنند (بیست و چهار نفراز پنجاه و پنج نفر اعلام موافقت کردند) رد شد، آقای هاشمی‏نژاد بفرمایید.
هاشمی‏نژاد- جمله من مثل این‏که سوءتفاهم ایجاد کرد، من نخواستم بگویم که آقایان اقلیت‏هاى مذهبی در مقابل ما موضع‏گیری دارند، این طبیعی است اگر طبق اعتقاد و رویه اعتقاداتشان خواسته باشند رأی ممتنع یا منفی بدهند.
نایب رئیس- ماده آیین‏نامه را یادآوری مى‏کنم که برای ادامه کار ما، حدود نصف به علاوه یک عده نمایندگان کافیست. بنابراین با حضور سی و هفت نفر عده حاضر در جلسه کارمان را ادامه می‏دهیم. و اما راجع به اصل ششم، یک تذکری قبل از خواندن این اصل از طرف گروه می‏دهم وآن این است که اگر آقایان درباره این اصل مطلبی دارند که مربوط مى‏شود به اصول قبلی، دیگر وارد این مطلب نکنند. ما مطالبی درباره اصل چهار و پنج داریم که بعداً بیان مى‏کنیم، فعلا اگر
</section>
<section type="page" number="327">
درباره خود این اصل صحبتی دارید بفرمایید، اصل شش را قرائت مى‏کنم:
 «در جمهوری اسلامی شورا یکی از مبانی اساسی امور جامعه هست وامر هم شوری بینهم» البته لازم بودکه یک نفر از طرف گروه پیرامون این اصل توضیح دهد. اگر از دوستان گروه کسی اینجا آمادگی ندارد خودم عرض مى‏کنم (کسی اعلام آمادگی نکرد) پس خودم عرض مى‏کنم. توجه بفرمایید که مشورت و نقش مشورت از نظر قرآن و اسلام بیش ازهر چیز در جهت کامل‏تر بودن تصمیم‏گیری‏هاست برای این‏که هر یک نفر یک عقل و خرد دارد و یک مجموعه، چند عقل و خرد و اندیشه دارند، به این جهت این اصل را گروه ما بر این پایه به این صورت تنظیم کرده است و این مسأله غیر از مسأله نقش آراء است که در اصل بعدی می‏آید. در این اصل بر طبق تعلیم قرآن کریم تکیه شده است روی این‏که در نظام جمهوری اسلامی همواره باید در تمام امور مشورت مورد توجه قرار بگیرد و مصادر امور مثلا رئیس یک اداره یا یک مؤسسه سعی کند و موظف باشد شوراهایی داشته باشد و این شوراها به بررسی کامل‏تر و تصمیم‏گیری‏هاى همه جانبه در محدوده قوانین و اختیارات به آنها کمک کند. بنابراین نقش شورا و مشورت در بهتر اداره شدن جامعه است و نقش آراء عمومی، پشتوانه قدرت و قانونیت و نفوذ تأثیر حکومت است که در اصل بعدی خواهد آمد. حالا دوستانی که می‏خواهند صحبت کنند، نوبت بگیرند. آقای مکارم فرمایشی دارید بفرمایید.
مکارم شیرازی- بسم الله الرحمن الرحیم. ما همان اندازه که باید به مسأله اسلامی بودن این قانون اهمیت بدهیم، باید به مردمی بودن قانون اساسی هم اهمیت بدهیم، آن هم به خاطر این‏که اسلام به ما دستور داده «وامرهم شوری بینهم». این یک دستور مسلم اسلامی است. پس اسلامی بودن جمهوری، مسلم است و مردمی بودن آن هم با الهام از دستور اسلام، مسلم است. به همین دلیل بنده فکر مى‏کنم این اصل خیلی کوتاه و کم نوشته شده و به اصطلاح یواشکی از آن رد شده‏اند، در حالی که در آن پیش‏نویس سابق یک عبارتی داشت با یک تأکید بیشتر که تمام امور کشور براساس شوراهایی که بر طبق ضوابط اسلامی تشکیل مى‏شود، اداره خواهد شد. عین عبارتش الان پیش من نیست ولی به هرحال آن عبارت، کامل‏تر بود. بنده پیشنهاد مى‏کنم این اصل را یک مقدار کامل‏تر کنیم، چون این اصل در حقیقت یکی از پایه‏های قانون اساسی است و جنبه مردمی بودن آن باید قوی باشد. ما در همین انقلاب هم دیدیم که اسلام پایه بود و مردم بازوی انقلاب بودند. به همین دلیل باید خیلی روی مسأله شورا تکیه کنیم و بدون مشارکت مردم بدیهی است که نمى‏شود کارها را انجام داد. در اینجا اولا کلمه‏اى آمده که مبهم است. منظور از کلمه «جامعه» چیست؟ نوشته شده که: «یکی از مبانی اساسی امور جامعه است» آیا مراد از «جامعه» حکومت است؟ پس چرا صریحاً نمی‏نویسیم «حکومت»؟ اگر منظور تمام مسائل اجتماعی اعم از حکومت و غیر حکومت است، پس اگر مبنای جامعه را منهای حکومت بخواهیم تعیین بکنیم، کافی نیست، بلکه باید صریحاً معلوم شود که آیا حکومت ما براساس مشورت هست یا خیر. به نظر من کلمه «جامعه» در اینجا گنگ است و مقصود را نمی‏رساند زیرا خیلی کلی است، و اما عبارت «و امرهم شوری بینهم» هم بریده نوشته شده است. باید بنویسیم «با الهام از آیه کریمه وامرهم شوری بینهم» در جامعه اسلامی چنین خواهد بود. مطلب دیگر این‏که این آیه هم در آخر عبارت و هم بدون استناد به قرآنی بودنش و بدون حفظ ارتباطی که در یک جمله فارسی لازم است، ذکر شده است. بنابراین من سه پیشنهاد اصلاحی در اینجا دارم،
</section>
<section type="page" number="328">
اول این‏که این اصل جامع‏تر و کامل‏تر شود، یعنی جنبه‏های مردمی آن کاملا منعکس شود. دوم این‏که مسأله از این صورت ابهام درآید و مسأله حکومت به هر طریق که آقایان صلاح می‏دانند، منعکس شود. و سوم این‏که آیه به صورت استناد و پیوند صحیح فارسی ذکر شود. عرض دیگری ندارم.
نایب رئیس- یادآوری مى‏کنم که جای کلمه «اداره» در موقع تنظیم عبارت افتاده است. عبارت بدین صورت بوده: «در جمهوری اسلامی شورا یکی از مبانی اساسی اداره امور جامعه است (وامرهم شوری بینهم)» و چون آقای مکارم فرمودند که عین عبارت را ندارند، من عین عبارت اصل سه را در پیش‏نویس قبلی می‏خوانم:
 «آراء عمومی مبنای حکومت است و بر طبق دستور قرآن که (وشاور هم فی الامر)، (وامرهم شوری بینهم) امور کشور باید از طریق شوراهای منتخب مردم در حدود صلاحیت آنان و به ترتیبی که در این قانون و قوانین ناشی از آن مشخص مى‏شود، حل و فصل گردد.» و توضیح می‏دهم که بخش «آراء عمومی مبنای حکومت است» در این پیش‏نویس یک اصل مستقل شد با یک توضیح بیشتر و بقیه که مربوط به اصل شوراها بوده است، بدین صورت درآمد و نوشته شد:
 «در جمهوری اسلامی شورا یکی از مبانی اساسی اداره امور جامعه است (وامرهم شوری بینهم)» آقای موسوی اردبیلی بفرمایید.
موسوی اردبیلی- بسم الله الرحمن الرحیم. این پیشنهاد اصلاحی که برادرم دادند و مقایسه کردند با پیش‏نویسی که سابق بود یعنی «اصل 3- آراء عمومی مبنای حکومت است و بر طبق دستور قرآن که (وشاورهم فی الامر)، (وامرهم شوری بینهم) امور کشور باید از طریق شوراهای منتخب مردم در حدود صلاحیت آنان و به ترتیبی که در این قانون و قوانین ناشی از آن مشخص مى‏شود، حل و فصل گردد.» این یک اصلی بود که قبلا تنظیم شده بود آقایان در اینجا، همان‏طور که در خدمت شما هست، این اوراق را جدا کردند. من فکر مى‏کنم مبنای این کار یک فکر بوده است والبته منتظر بودم آقای بهشتی در این مورد تذکر بدهند و چون ایشان این مسأله را تذکر ندادند، من خودم به تردید افتادم که اصلا مبنا آن بوده یا مبنای دیگری بوده است. این مسأله در ذهن من هم بوده که در سازمان‏های کشور، وقتی اصطلاحاً شوراها می‏گویند منظورشان یک چیز دیگری است در برابر نحوه تشکیلاتی، که پارلمان است و ما داریم.
شوراها اول از سطح روستاها شروع مى‏شود بعد به بخش‏ها، بعد به شهرها و شهرستان‏ها و استان‏ها می‏رسد و بعد از همین شوراها نمایندگانی در شورای مرکزی جمع مى‏شوند. بعد رئیس شورا با وضع خاصی کشور را اداره مى‏کند، این خودش یک نحوه تشکیلاتی است که در این اساس‏نامه پیش‏بینى شده است و اگر آقایان به این نحو رأی بدهند، معلوم مى‏شود که آن را نپسندیده‏اند. قبلا هم صحبت بود حتی در جراید و روزنامه‏ها و از طرف پاره‏اى از گروه‏های سیاسی پیشنهاد شده بود که سازمان کشور به سبک شوراها اداره شود، اگر منظور این بوده، یعنی جدا کردن اینها، باید عرض کنم که یک آراء عمومی داریم که با این آراء، نمایندگان را برای پارلمان انتخاب مى‏کنیم و با این نحوه مملکت را از طریق پارلمان و دولت و نخست‏وزیر و امثال اینها اداره مى‏کنیم که جدا کردنش لازم بود و باید هم جدا بشود. البته راجع به شوراها یک مقدار باید تفصیل بیشتری داده شود، آن وقت ما بنابراین بحث و نظر
</section>
<section type="page" number="329">
اگر صحیح باشد دو چیز را جمع کرده‏ایم، هم تشکیلات کشوری ما تشکیلات پارلمانی است و از راه انتخاب، مردم نمایندگان خود را به پارلمان می‏فرستند و نخست‏وزیر و هیأت دولت، کشور را اداره مى‏کنند و از آن طرف هم شوراها را به تمام معنی رد نمى‏کنیم و در کنار این، این یک سبک خاصی خواهد بود. طبعاً دو سه تا اصل اینجا هست، من جمله دو اصل در اواخر قوه مقننه است. ولی من معتقدم که با همه اینها مسأله درست تشریح نشده، یعنی «شوراها» در کجای این تشکیلات اداری ما و سازمان ما قرار خواهند گرفت و چگونه رابطه در میان اینها برقرار خواهد شد. برای این‏که هم شوراها را قبول داریم و آن را مبنای اداره کشور می‏دانیم، همان‏طور که اینجا نوشته شده، مبنای اداره جامعه می‏دانیم، وهم نمی‏خواهیم از راه شوراها همان‏طور که از پایین انتخاب مى‏شود و می‏آید بالا تا بیاید برسد به شورای مرکزی و شورای مرکزی کشور را اداره کند، این جور نمی‏خواهیم قرار بدهیم. البته نمی‏خواهم بگویم که این نشدنی است یا غلط و محکوم است، می‏خواهم بگویم که قدری روشن‏تر و صریح‏تر، رابطه این شوراها با سازمان‏هاى دیگر را باید در قانون اساسی روشن کنیم. گذشته از این اگر ما این دو اصل را که شوراها در آنها گفته شده، یکی همان مقداری که با یک خط گفته شده «وامرهم شوری بینهم» بعد هم در اصل بعدی گفته مى‏شود که «در همه سطوح کشور حاکمیت ملی با آراء مردم است» بعد آن آخرش، باز می‏آید مسائل شوراها را مطرح مى‏کند، شورای روستا و شهرستان و بخش و استان و امثال اینها، حداقل اگر آن قسمت شوراها را در این اصل اضافه کنیم و به آیه هم تمسک کنیم، این یک اصل جاندار مى‏شود. چیز دیگری هم اگر لازم نبود اضافه نشود، اما این دو بخش که هر دو مربوط به شوراها است ما ادعایی نداریم در اینجا شورا را مختصر بگوییم بعد بیاییم در آن جایی که از آراء مردم و انتخاب رئیس‏جمهور صحبت مى‏شود در ذیلش مجدداً بحث شورا را مطرح کنیم. این دو تا اگر تلفیق بشود، شاید نظر آقای مکارم و نظر دیگران هم تأمین بشود.
نایب رئیس- آقای نوربخش بفرمایید.
دکتر نوربخش- بسم الله الرحمن الرحیم. عرض کنم من گله‏اى از گروه یک مى‏کنم برای این‏که نظراتی که از سایرگروه‏ها می‏آید به طور کلی مثل این‏که نادیده گرفته مى‏شود. چون آقای مهندس سحابی تشریف ندارند که نظر گروه ما را بگویند و این نظر هم قبلا مورد تأیید تمام افراد گروه پنج قرار گرفته، من خدمتتان عرض مى‏کنم. متن به این ترتیب است: «در جمهوری اسلامی، حکومت اسلامی مبنی بر نظام شورایی است» یعنی نظام شورایی بعداً همان‏طور که آقای موسوی بیان فرمودند، توصیف خواهد شد که اداره جامعه با اتکاء به آن صورت می‏گیرد، به موجب آیه «وامرهم شوری بینهم»، بعد آخرش مى‏گوید، شوراها نمی‏توانند قوانینی که در تناقض با احکام اسلام باشد یا می‏توانیم بگوییم با اصل قبل باشد، وضع کنند. در این اصل ششم که آمده: «در جمهوری اسلامی شورا یکی از مبانی اساسی امور جامعه است» هیچ قیدی نشده که آیا این شورا حتما باید تشکیل بشود یا نباید تشکیل بشود، یا فقط جنبه نصیحت دارد؟ یعنی باید این موضوع حتما وضعش روشن باشد که اصولا نظام حکومتی ما می‏خواهد بر نظام شوراها استوار باشد یا نه؟ این است که باید روشن بشود و به نظرمن اگر در همین اصول کلی فقط یک کلمه نظام اضافه بشود یعنی «نظام شورایی» و همچنین ذکر شود که شوراها هم منتخب مردم هستند، آن وقت بعداً در جای خودش می‏توانیم توضیحات لازم را بدهیم، متشکرم.
</section>
<section type="page" number="330">
نایب رئیس این‏که عرض شد در نوشته جدید کلمه «اداره» افتاده است، اینجا نظرتان را جلب مى‏کنم که در نوشته قبلی هم کلمه «اداره» هست، یعنی نوشته شده «در جمهوری اسلامی شورا یکی از مبناهای اساسی اداره امور جامعه است» و اما گله‏اى که آقای نوربخش کردند اگر همین‏طور می‏گفتند گله مى‏کنم من چیزی نمی‏گفتم، ولی چون گفتند از گروه یک گله مى‏کنم باید عرض کنم که عرضه کردن متن‏های گروه‏های دیگر از وظایف گروه یک نیست، گروه یک باید همه نظرات رسیده را مطالعه کند و خودش یک متن پیشنهاد کند. عرضه کردن متون پیشنهادی گروه‏های دیگر از وظایف شورای هماهنگی است، آقای‏هاشمی‏نژاد بفرمایید.
هاشمی‏نژاد- بسم الله الرحمن الرحیم. قبلا با نهایت معذرت من جمله برادرمان جناب آقای مکارم را تکمیل مى‏کنم که قوانین همان‏طور که باید جنبه اسلامی داشته باشد، باید جنبه مردمی هم داشته باشد. طبیعی است که مسأله شورا در مسائل غیر حکمی است و قانونی است زیرا در قرآن هم می‏فرماید: «وما کان لمومن ولا مومنه اذا قضی الله و رسوله امراً ان یکون لهم الخیره» مطلبی که در اینجا بنده می‏خواهم عرض کنم این است که این اصول ششم و هفتم که به عنوان دو اصل مطرح شده، اصل ششم را که قرائت فرمودند، اصل هفتم را هم می‏خوانم، چون چیزی غیر از یکدیگر نیست باید هر دو در هم ادغام بشوند. اصل هفتم این است که «در جمهوری اسلامی آراء مردم در همه سطوح: انتخاب رئیس‏جمهور، نمایندگان واجد شرایط برای مجلس شورا و شوراهای استان، شهرستان، شهر، محل، بخش، روستا و نظایر اینها نقش بنیادی دارد» ملاحظه می‏فرمایید که چیزی جز همان مسأله آراء مردم و مسأله شوراها نیست، فقط اینها را در دو جا به دو صورت ذکر کرده‏اند و بعد عجیب این است که در ذیل اصل هفتم اضافه کرده‏اند: «طرز تشکیل شوراها و حدود کار آنها به وسیله مجلس شورای ملی تعیین مى‏شود» که اگر به فرض بنا شود اینها به صورت دو اصل هم باقی بمانند، این قسمت یعنی «طرز تشکیل شوراها و حدود کار آنها به وسیله مجلس شورای ملی تعیین مى‏شود» که در پایان اصل هفتم است، باید به پایان اصل ششم اضافه شود، ولی صحیح مطلب این است که این دو تا در هم ادغام بشود و به صورت اصل واحدی تقدیم بشود. ولی چون این اصل، اصلی است که بسیار پراهمیت است و نقش اساسی در آینده کشورمان و روال اداره مملکت دارد، قطعاً به فرموده برادرانم باید به طور کامل توضیح داده شود و حدودش هم مشخص بشود.
نایب رئیس- قبل از این‏که آقای رشیدیان برای صحبتشان بیایند باز از طرف گروه یک توضیحی می‏دهم که مورد توجه برادرمان آقای هاشمى‏نژاد و سایر دوستان قرار بگیرد، ما فکر مى‏کنیم ضرورت دخالت دادن آراء عمومی در اداره کشور یک فلسفه دارد و ضرورت استفاده از مشورت و شورا فلسفه‏اى دیگر. آراء عمومی باید در حدود حساب شده‏اى که تعیین خواهد شد در کار اداره کشور نقش داشته باشد و حکومت باید متکی به مردم باشد. تمام درجات و سطوح مختلف مدیریت باید مورد قبول و پذیرش و متکی به مردم و رأی مردم باشد. این یک مسأله است و مسأله دیگر این‏که در کارها، در یک جامعه اسلامی، افراد باید خودرأی نباشند و از آراء صاحب نظران در آن رشته‏اى که می‏خواهند درباره‏اش تصمیم بگیرند، استفاده کنند، این هم یک مسأله دیگر است. بنابراین ما این‏طور حساب کرده‏ایم که این، دو مطلب است به همین دلیل هم گاهی در محافل پیرامون نقش رأی مردم بحث کرده‏ایم. می‏بینم کسانی که می‏آیند و بر این مطلب نقد مى‏کنند و حال آن‏که نقدشان مربوط به صلاحیت همه افراد برای دادن نظر فنی است، نقدشان غیر
</section>
<section type="page" number="331">
وارد است، اما چون مطلب یک‏جا مطرح مى‏شود آدم نمی‏تواند بگوید که وارد هست یا وارد نیست. چون یک جنبه‏اش وارد است و یک جنبه‏اش وارد نیست، ما این دو جنبه را از هم جدا کردیم. همین شوراهایی که الان گفته مى‏شود که لازم است در مؤسسات باشد با دو استدلال گفته مى‏شود که باشد و بر همان اساس نیز گفته مى‏شود که نباشد. دلیلشان هم این است که شورا انظباط و قاطعیت مدیریت را متزلزل مى‏کند زیرا این براساس نوعی دخالت در نقش آراء عمومی است، ولی اگر بگوییم آقا شورا باید باشد، برای این‏که هیچ مسؤولی بدون این‏که نظرش از مسیر یک گروه صاحب نظر دیگر عدول کند، مبنای اتخاذ تصمیم قرار نگیرد، دیگر این اشکال بر آن وارد نیست. بنابراین ما که به صورت دو اصل پیشنهاد کرده‏ایم به‏جای آن‏چه در پیش‏نویس قبلی به‏صورت یک اصل بود، برای این بود که این دو قسمت را از هم جدا کرده باشیم و درباره هر یک با دلیل و فلسفه‏اى متناسب با آن بحث کنیم و رأی بگیریم و تصمیم بگیریم. بنابراین آراء عمومی از نظر این‏که پشتوانه اعتبار و استحکام و قدرت یک فرد یا گروه اداره کننده است، روشن است که باید کاملا به آن توجه شود. یعنی هیچ حکومتی در هیچ درجه‏اى نباید خود را بر مردم تحمیل کند و به علاوه حکومتی که از حمایت مردم برخوردار نباشد، از همکاری آنها هم برخوردار نیست و اصولا کاری انجام بدهد و ناچار مى‏شود که به زور سرنیزه خودش را سر پا نگه دارد، در نتیجه هم کارایی‏اش کم مى‏شود و هم ظالم مى‏شود.
بنابراین مسأله شورا این است که حالا اگر حکومت مورد قبول مردم هم بود و از این نظر اشکالی نبود، یعنی مردم به او رأی دادند و سر کار آمد، در اینجا می‏گوییم نقش شوراها از نظر بالا بردن میزان آگاهی‏هاى لازم برای تصمیم‏گیری واجب و لازم است، و اگر در عبارت ضرورت آن ذکر شده با یک کلمه «باید» آن را باید قطعی و قانونی کنیم که صرفاً توصیه نباشد این توضیح و دفاعی بود که نسبت به پیشنهاد و نظر گروه اول می‏توانستم عرض کنم. آقای دانش‏راد بفرمایید.
دانش‏راد به نام خدا، خیلی متشکرم از این‏که اجازه فرمودید چند دقیقه از وقت حضار محترم را بگیرم. یکی از دوستان اشاره‏اى فرمودند راجع به طرز رأی دادن نمایندگان اقلیت‏ها. خواستم در این مورد توضیحی به سمع حضار برسانم. بعضی مسائل هست که ممکن است من نفهمم و توضیحی لازم باشد، در آن مورد ممکن است که رأی ممتنع داده شود. ولی خواستم توجه دوستان را به این مسأله جلب کنم که اصل قبلی از نظر ما هم چیز مبهمی نداشت، برای ما، یعنی اقلیت کلیمی و خیال مى‏کنم برای بقیه نمایندگان هم مسأله‏اى نبود که ایجاب بکند تا رأی ممتنع بدهند و رأی ممتنع هم داده نشد. رأی مخالف هم داده نشد. چرا؟ برای این‏که، ما چه می‏خواهیم؟ می‏خواهیم که مملکت با یک فضای سالمی اداره شود که همه ما در آن درست تنفس کنیم. چه اصولی باید حاکم باشد؟ قوانینی که اکثریت مردم برای تحققش انقلاب کرده‏اند و آن را پذیرفته‏اند باید حاکم باشد. چطور ممکن است من به عنوان نماینده مردم مستضعف یهود، به خودم حق بدهم و بگویم نه، چیز دیگری را ما می‏خواهیم. اگر که اینجا قوانین متکی بر اسلام نباشد، پس بر چه چیز متکی باشد؟ یک ملت مسلمان برای آزادی خود براساس اسلام قیام کرده و موفق شده و می‏خواهد قانونی وضع کند، من متوقع باشم که این قانون براساس چه چیز وضع شود؟ بنابراین من اینجا رأی مثبت می‏دهم، همان‏طوری که رأی مثبت به جمهوری اسلامی دادیم. و این را می‏خواهم باور کنید که نظر من براساس فرصت طلبى‏
</section>
<section type="page" number="332">
نیست. عرض کردم بعضی موارد هست که من نمی‏فهمم، مثلا در اصل دو، یکی دو مورد بود که نمی‏توانستم بفهمم و بایستی تعلیم بگیرم، یاد بگیرم. البته در آنجا رأی ممتنع دادم، ولی این مسأله روشن و واضح است و هیچ دلیلی وجود ندارد که رأی ممتنع یا مخالف بدهم. اگر در آن مورد هم مسأله به ترتیبی بود که مماس می‏شد به حالتی که لازم بود من رأی مثبت بدهم با کمال میل رأی مثبت می‏دادم، ولی اگر که رأی ممتنع دادم فقط به خاطر این بود که جنبه فرصت طلبی مطرح نیست، جنبه فهمیدن است و براساس فهم و شعور رأی دادم. این یک نکته بود، و اما مطلب دیگر این‏که در دوره‏های گذشته نمایندگان اقلیت‏ها که به مجلس راه می‏یافتند در آنجا گفته می‏شد که رأی، رأی اکثریت است و ما هم تابع اکثریت هستیم. در اینجا من مى‏خواهم عرض کنم که این مسأله مطرح نیست که رأی، رأی اکثریت است و من هم تابع اکثریت هستم. من با آن‏چه که می‏فهمم و می‏دانم که به نفع ملت ایران است که خوشبختانه در این مجلس هم که اکثریت نمایندگانش مدافع منافع ملت ایران هستند، برای این‏که ملت، محصول انقلاب این ملت هستند، هماهنگ هستیم ولی خوب، بعضی موارد هم هست که هر فردی یک نظری دارد و باید نظر خودش را از طریق رأی خود ابراز بکند. می‏خواستم عرض کنم که این شک و بدبینی را نسبت به ما اقلیت، مخصوصاً به من که در بعضی موارد آن را به‏وضوح می‏بینم، نداشته باشید و فاصله و فرقی نگذارید و همان‏طور که امام فرمودند، هم‏میهنان کلیمی شما برادران شما هستند و آنهایی که در ایران مانده‏اند و زندگی مى‏کنند علاقه‏مند به میهن خود هستند، علاقه‏مند هستند به این فضایی که در آن تنفس مى‏کنند، علاقه‏مند هستند به این فضای سیاسی که می‏خواهند آرامش داشته باشند و بتوانند کار مثبت و سازنده بکنند و می‏خواهند در جهت منافع کشور قدم بردارند. البته یک کشور اسرائیل هست که حسابش با ما جداست. او به حال مردم مستضعف خودش هم نمی‏تواند کاری بکند، چه برسد به یهودیانی که در فلان کشور هستند. این مطلب را من می‏خواستم به عنوان آخرین توضیح عرض بکنم که حساب مردمی که در یک کشور دیگر هستند و مذهبشان ظاهراً یهودی است، شاید هم باطناً یهودی باشند، منافع آنها با منافع مردمی که قرن‏ها در ایران زندگی کرده‏اند، هماهنگ نیست. این حرفی که می‏زنم تصور نفرمایید از روی فرصت طلبی است، این حرفی است که از سال‏ها پیش، اقلًا از سی سال قبل، من و برادرانم که مبارزه مى‏کنند، گفته‏ایم. ما اعتقاد داریم به این‏که ایرانی هستیم و واقعا هم هستیم و در کنار برادرانمان زندگی مى‏کنیم و منافعمان، همان منافع ملت مسلمان ایران است. در هر شرایطی که ملت ایران زندگی بکند، ما هم همان شرایط را داریم. اگر خفقان باشد، ما هم همان خفقان را داریم. اگر زندگی سعادتمندانه باشد، ما هم همان زندگی سعادتمند را داریم. صرف نظر بفرمایید از عده معدودی که در ردیف مستکبرین هستند. آن در همه مذاهب است. این را به حساب اکثریت مردم نگذارید. باز می‏خواهم عرض بکنم در تمام مواردی که من به نمایندگی جامعه خودم می‏فهمم و تشخیص می‏دهم که این به نفع سی و پنج میلیون جمعیت ایرانی است، رأی می‏دهم نه به خاطر این‏که منافع خصوصی گروهی را در نظر بگیرم. منافع خصوصی اکثریت یهودیان ایرانی هم، همان منافع اکثریت مسلمان ایرانی است. این عرضی بود که خواستم خدمتتان گفته باشم.
نایب رئیس- متشکر آقای دانش‏راد. همان‏طور که مکرر در طول مراحل مختلف انقلاب و در اعلامیه‏ها و بیانیه‏های امام و رهبری عالیقدر و مراجع دیگر تقلید و جوامع روحانیت و شخصیت‏های روحانی و جوامع اسلامی و گروه‏های دیگر تأکید شده، همه ما خواستار آن هستیم‏
</section>
<section type="page" number="333">
که به یاری خداوند و با همکاری و همفکرى همه گروه‏ها و قشرهای اجتماعی مسلمانان، تحصیل کردگان و افراد برجسته و صاحب فهم، بازاریان، کشاورزان، کارگران، دانشجویان و دانش آموزان و همچنین با همفکرى و یاری همه مردمی که در ایران زندگی مى‏کنند، هر چند مسلمان نباشند و معتقد به اسلام نباشند، اما تشخیص داده باشند که سعادت آنها در یک نظام اسلامی تأمین مى‏شود، به یاری خداوند و همکاری آنها چنین آینده‏اى را در پیش داشته باشیم، و آرزویمان این است که حتی در این مراحل که به صورت معبر و گذر به سوی آن آینده، در پیش داریم عملا بتوانیم تحقق این آرمان و آرزو را مشاهده کنیم. آقای خامنه‏اى بفرمایید.
خامنه‏ای- پیشنهادم را خدمتتان داده‏ام، دیگر عرضی ندارم.
نایب رئیس- پیشنهاد آقای خامنه‏اى قرائت مى‏شود.
- پیشنهاد: چون طبق تفسیری که از اصل پنج توسط آقای نایب رئیس شد، اصل پنج برای تعیین وظایف قوه مجریه و ادارات اجرایی است پس بسیار مؤثرتر است که در فصل (وظایف قوه مجریه) آورده شود.
و اگر منظور شورا در تمام شؤون کشوری است، باید تصریح شود که در اداره امور جامعه و قانون گذارى هر دو اصل شورا حاکم است.
 (خامنه‏ای)
نایب رئیس- آقای رشیدیان بفرمایید.
رشیدیان- بسم الله الرحمن الرحیم. همان‏طور که جناب آقای موسوی اردبیلی فرمودند نظام شورایی نظامی است که باید همه اندام‏هاى مملکت را از پایین به بالا بگیرد و با نظام پارلمانی کاملا یک مبحث جدا است و من فکر مى‏کنم نظام شورایی با نظام اسلام بیشتر تطبیق دارد و پیامبر اسلام (ص) با مسلمانان مشورت که مى‏کردند، صرف نظر از جوانبی که جناب دکتر بهشتی فرمودند که هر انسانی دارای یک فکر و برداشتی و دارای یک فهم تازه‏اى است، پیامبر اسلام (ص) می‏خواست به این وسیله جامعه اسلامی را در سرنوشت خودش سهیم و شریک بکند و بر امور نظارت بدهند تا رشد پیدا کند، چون همیشه که پیغمبر نیست و حتی در بعضی جاها بعضی‏ها می‏گویند علی (ع) شکست خورد، فکر نمى‏کنم علی شکست خورده باشد، این مردمند که به علت عدم رشد فکری شکست خوردند. ما هر قدر در اینجا سعی کنیم و فکر کنیم و بهترین قانون را به مسلمانان و به دنیا عرضه کنیم و بهترین و اصیل‏ترین قانون باشد، اما مردم را در اجرای آن و در مسائلی که مربوط به خودشان هست به طور همه جانبه سهیم و شریک نکنیم، فکر مى‏کنم آن قوانین در لای اوراق کتاب‏ها معطل بماند، زیرا بهترین قانون اساسی از نظر ما قرآن است و دیدیم که در ظرف هزار و چهارصد سال به علت عدم رشد اجتماعی در طول تاریخ متأسفانه به چه سرنوشتی دچار شد. نتیجه بحثی که می‏خواهم بگیرم این است که ما نمى‏توانیم از شوراها بگذریم، یعنی البته نفی پارلمان را هم نکنیم چون آن خودش یک سیستم شورایی خواهد بود. من این‏طور فکر مى‏کنم در آینده که بحث خواهیم کرد و برای این‏که مخلوط نشود به صورت فهرست می‏گوییم، ما مجلس خبرگان و مجلس شورای ملی داریم و همچنین شورای رهبری داریم و انواع شوراهای دیگر (و به فرمایش حضرت آیت الله منتظری و به پیشنهاد ایشان که حتی شاید به نظر من خیلی درست‏تر است که شورای رئیس‏جمهوری مملکت را اداره کند تا یک نفر در رأس قرار بگیرد) و شورای رئیس‏جمهوری داریم، پیشنهاد مى‏کنم این شوراها در یک فصل، در یک جا بیاید و مقدم بر همه، شورای رهبری باشد که قانون انتخابات را و مجلس شورای ملی را و شورای ده و روستا
</section>
<section type="page" number="334">
و شهر و شهرستان همه آنها زیر نظر به اصطلاح شورای رهبری که تمام ارگان مملکت به او متکی خواهد بود، در بیاید و به این صورت ما دیگر بحث‏های پراکنده نخواهیم داشت و همه بحث‏ها یک‏جا می‏آید و مسأله روشن خواهد شد و یک امتیاز و حقوق بیشتری هم بیش از قانون اساسی کشورهای غربی که دم از دموکراسی می‏زنند و دموکراسی به آن معنایش فراموش مى‏شود، در عمل اینجا به مردم داده‏ایم، هم در شوراهای محلی و شهر و روستا شرکت مى‏کنند و نمایندگان خود را انتخاب مى‏کنند و هم برای اولین بار در تاریخ مملکتشان خودشان رأی می‏دهند و صلاحیت رأی دادن را هم دارند، یک بار نمایندگان مجلس خبرگان را انتخاب مى‏کنند و یک بار نمایندگان مجلس شورای ملی را و این چقدر عالی است، برای این‏که در ظرف مدت کوتاه که دو بار رأی دادیم، یک بار برای جمهوری اسلامی و یک بار برای مجلس خبرگان، این خودش یک تکانی و حرکتی به ملت داده است و من عقیده‏ام این است که در هر مسأله‏اى اگر مردم را دخالت دهیم، نتیجه‏اش عالی‏تر است. البته معتقدم نظام شورایی برای این مرحله از تاریخ فعلی ایران ما هنوز شاید به جهاتی قابل پیاده‏شدن نباشد، ولی تلفیق هر دو هم محال نیست و هر دو را مى‏شود با هم تلفیق کرد، متشکرم.
منتظری- همین‏طور که تذکر دادند چون روز شنبه مصادف با روز شهادت برادران و خواهران و سالگرد هفده شهریور است، مجلس خبرگان نیز تعطیل خواهد بود. از نمایندگان خواهش مى‏کنم بنا به دعوت گروه یک، ساعت هشت و نیم صبح یک‏شنبه برای بررسی بعضی از اصول به کمیسیون شماره یک تشریف بیاورند و ضمناً آقایانی که بنا بود امروز صحبت بکنند، نوبتشان برای روز یک‏شنبه محفوظ خواهد بود.
4- پایان جلسه‏
نایب رئیس- جلسه علنی آینده عصر روز یک‏شنبه ساعت چهار و نیم بعد از ظهر خواهد بود. اینک جلسه را ختم مى‏کنم.
 (جلسه ساعت نوزده و چهل دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="14" title="جلسه چهاردهم">
<section type="page" number="335">
صورت مشروح مذاکرات مجلس بررسى نهایى قانون اساسى جمهورى اسلامى ایران‏
جلسه ساعت 16 و 30 دقیقه روز هجدهم شهریور ماه 1358 هجرى شمسى‏
برابر با هفدهم شوال المکرم 1399 هجرى قمرى‏
به ریاست آقاى دکتر سید محمد حسینى بهشتى (نایب رئیس) تشکیل شد.
<section type="list" numbers="4">
فهرست مطالب‏
1 اعلام رسمیت جلسه‏
2 نطق قبل از دستور آقایان نبوى و دکتر روحانى‏
3 تصویب اصل سوم و چهارم و بحث پیرامون اصل ششم‏
4 ختم جلسه‏
</section>
دبیرخانه مجلس بررسى نهایى قانون اساسى‏
</section>
<section type="page" number="337">
1- اعلام رسمیت جلسه‏
نایب رئیس بسم الله الرحمن الرحیم. با حضور بیش از دو سوم نمایندگان، جلسه رسمی است. بعضی دوستان گله کرده بودند که در چند جلسه گذشته نطق قبل از دستور نداشتیم، همان‏طور که ملاحظه فرمودید چون اصولی مطرح بود که وقت زیادی برای بحث و گفت و گو لازم داشت، به همین جهت در جلسات گذشته اولویت داده شد به این‏که تمام وقت برای بحث پیرامون دستور جلسه باشد و در آخرین جلسه هفته قبل هم عرض کردم که ان شاء الله از این هفته سعی مى‏کنیم که جلسه طبق آیین‏نامه پیش برود و حتی الامکان هر روز نطق قبل از دستور هم داشته باشیم. بر طبق نوبت و امروز نوبت آقای صافی است که تشریف ندارند، نفر بعدی آقای‏هاشمى‏نژاد هستند، بفرمایید.
هاشمى‏نژاد بنده آمادگی ندارم اگر اجازه می‏دهید و وقت برایم محفوظ است، بماند برای جلسه بعد.
نایب رئیس اشکالی ندارد، نفر بعدی آقای بشارت هستند که ایشان هم تشریف ندارند نفر بعدی آقای خادمی که ایشان هم تشریف ندارند. نفر بعدی آقای نور بخش و بعد از ایشان هم آقای نبوی هستند، بفرمایید آقای نبوی.
2- نطق قبل از دستور آقایان نبوی و دکتر روحانی‏
نبوی بسم الله الرحمن الرحیم. نوبت دیر به بنده رسیده و همین دیر رسیدن باز موفقیتی بوده که استفاده و استفاضه کامل از فرمایشات دوستان و اساتید محترم ببرم و مطالبی را که بنده بایستی عرض می‏کردم، از زبان دوستان به صورت بهتر و کامل‏تر استفاده کردم و از این جهت خیلی از مطالبی راکه بایستی عرض می‏کردم، رویش قلم کشیدم. خلاصه‏اى است که می‏خواهم عرض کنم یکی مسأله انقلاب و مولود انقلاب. حالا بدون این‏که خیلی حاشیه بروم این انقلاب در جهان اسلام شاید بعد از قرن اول و مسأله بعثت و مسائل بعداز بعثت، در دنیا بی نظیر است و اهمیتش از دیدگاه دنیا و توجهی که دنیا به این انقلاب کرده است، شایان اهمیت و در خور توجه بوده است و ما که در متن انقلاب هستیم شاید آن توجه و اهمیت را که دنیا نسبت به آن داده نتوانیم درک بکنیم. دنیا توجه همه جانبه‏اى به انقلاب ما دارد. این انقلاب پر اهمیت، مولودش همین قانون اساسی است که می‏بایستی این مولود با والد مشابهت داشته باشدیعنی انقلاب مولودش هم باید انقلابی باشد.
 پسر کو ندارد نشان از پدر تو بیگانه خوانش مخوانش پسر

اگر این قانون اساسی که به تصویب علما و فضلا و بزرگانی که در این مجمع گرد آمده‏اند
</section>
<section type="page" number="338">
می‏رسد، آن‏طور که باید و شاید با انقلاب هماهنگی و شباهت نداشته باشد، شاید این مولود ناخلف باشد و از این جهت امید می‏رود که مولود این انقلاب فرزند خلفی باشد. الان چشم‏ها، دیده‏ها و توجهات از همه طرف به این مولود و به این مجلس ما هست. هر روز از گوشه و کنار دنیا مطالبی، مسائلی راجع به این انقلاب گفته مى‏شود. دیروز یکی از مجاهدین فلسطین که مقیم کویت است با بنده تماسی داشت و مقاله مفصلی هم راجع به انقلاب ایران و اهمیت و ارزش آن نوشته بود که به بنده بدهد و من نمی‏دانستم که امروز نوبت بنده خواهد بود که حرف بزنم، از این جهت آن را با خودم نیاوردم ولی مطالب ایشان این بود که روی دو سه موضوع تکیه کرده بود. یکی این‏که قبل از این انقلاب و در زمان طاغوت کشورهای عربی به خصوص به خاطر مناسباتی که ایران با دولت‏های ابرقدرت و به خصوص با اسرائیل داشت، نسبت به اقتصاد و معاملات و داد و ستد با ایران حساسیت داشتند و سعی داشتند که به طور کلی مناسبات اقتصادی خودشان را با ایران قطع کنند، ولی بعد از انقلاب این انتظار می‏رفت که از طرف دولت ایران فوری عده‏ای، گروهی بیایند و با کشورهای عربی و شیخ نشینی‏ها، از جهت این‏که بعد مسافت ندارند و ایران به آسانی می‏تواند برای آنها کالاهای صادراتی حمل کند و برای آنها هم خیلی ارزنده است، یعنی ارزان تمام مى‏شود، استفاده کنند و یک هیأت اقتصادی باید برود به این جزایر و با تجار آنجا و جهات اقتصادی آنجا ارتباط پیدا بکند زیرا آنها دلشان می‏خواهد که مناسبات تجاری صحیحی با ایران داشته باشند و آنجاها برای ایران هم از جهت اقتصادی یک بازار ارزنده‏اى خواهد بود.
از جهت سیاسی هم می‏گفت که قبل از انقلاب و در زمان طاغوت دستگاه تبلیغات و اعلام در ایران به قدری بود که جزایر و کشورهای مهم شبانه روز کاملا زیر پوشش تبلیغات اذاعه و اعلام بودند. رادیوهای اهواز و آبادان برنامه‏های عربی‏شان بسیار قوی بود و مفصل. شب و روز کشورهای هم‏جوار از برنامه‏های آنها استفاده می‏کردند ولی بعد از انقلاب این مسأله اذاعه و اعلان خیلی ضعیف شده است به طوری که خیلی آنجاها از جهت انقلاب آن‏طور که برداشت شده است و ایران از آن بهره برداری مى‏کند و می‏بایست در تمام سطح دنیا از این بهره برداری و نتیجه گیری بشود، آنجاها آن‏طوری که باید و شاید مطالب و حقایق به گوششان نرسیده است، بلکه از برنامه‏های دیگری که دشمن انقلاب و اسلام هستند از کشورهای عربی علیه ما تبلیغات مى‏شود و انقلاب ما را، حتی به صورت زشتی در کشورهای اسلامی جلوه داده‏اند. و حتی می‏گفت در کشورهای اسلامی آفریقا، ایران خیلی خیلی کم شناخته شده است و حتی انقلاب ایران را که شاید خیلی از مردم نیاز دارند و تشنه انقلاب هستند، اصلا به گوششان نرسیده است و در این مرحله بر ایران و دولت موقت اسلامی ایران لازم است که تبلیغات دامنه داری را نسبت به انقلاب و نتایج انقلاب که جنبه جهانی و جنبه اسلامی دارد، توسعه بدهند. این یک مطلب بود که عرض کردم. مطلب دیگری راکه باز می‏خواستم به عرض برسانم این است که با این‏که ما هنوز اوایل کار هستیم و این مجلس مؤسسان ما هنوز در مرحله اولیه است، در گوشه و کنار و حتی در داخل مجلس گاهی اوقات که بحث مى‏شود، بعضی‏ها این‏طور می‏خواهند بگویند که نمایندگان مجلس مؤسسان مبعوث از طبقه خاصی هستند. البته حالا مردم می‏دانند ولی بعدها ممکن است وجود فیلم‏ها و عکس‏هاى این مجلس، این نظر را بیشتر تقویت بکند و مثلا لباس‏ها مشعر بر این باشد و پنجاه سال بعد یا صد سال بعد مردم‏
</section>
<section type="page" number="339">
بگویند اینها نمایندگان طبقه خاصی بوده‏اند و نماینده اقشار نبوده‏اند و البته حالا هم بعضی‏ها این زمزمه را مى‏کنند که این آقایان نماینده یک قشر خاصی هستند. من می‏خواستم بگویم که این مسأله اقلًا در مجلس مطرح بشود که در تاریخ بماند که ما لباسمان لباس روحانیت است ولی نماینده و مبعوث و منبعث تمام اقشار ملت هستیم. یعنی بنده و سروران عزیز نه تنها از طریق روحانیت نماینده هستیم بلکه تمام اقشار از کارگر و کارمند و کشاورز و تمام طبقات به ما رأی داده‏اند و رأی‏ها بیشترش مال طبقه کارگر و کشاورز بوده است. این را هم می‏خواستم بگویم که در تاریخ بماند که پنجاه سال یا صد سال دیگر اگر فیلم‏مان را با این لباس نشان دادند که نمایندگان مجلس اینها بوده‏اند، آن وقت نگویند اینها نماینده قشر خاصی از جامعه بوده‏اند، از حالا ما می‏گوییم که نماینده تمام اقشار ملت هستیم و بیشتر موکلین ما از طبقه کارگر و کشاورز بوده‏اند تا این بدبینی از بین برود.
مطلب دیگری که می‏خواهم عرض کنم گرچه این نظر شخصی خود بنده است و شاید کسی دیگر با این نظر موافق نباشد ولی چون نظر خود من است اظهار مى‏کنم و آن این است که یکی از اصولی که در این قانون اساسی بحث مى‏شود، اصل پنجاه و نه است که مطابق همان پیش‏نویس قبلی است و راجع به مرزهای کشور می‏باشد. من درباره این مسأله می‏خواهم بگویم که بعضی از کشورها قسمت‏هایی از خاک کشور ما که تا دیروز می‏گفتیم جزء لاینفک کشور ما است و مال ما است و حتی مجسمه شاه سابق را که در بندر بوشهر گذاشته بودند، رو به آن قسمت جزء لاینفک گذاشته بودند و سندی را هم لوله کرده بودند وپشت سرش گذاشته بودند که سند آن قسمت از کشور بود، بعد این را مصالحه کردند. البته مال ما بود، ولی دادند به جای دیگری. این را هم من می‏خواهم بگویم گرچه ممکن است حرف ما به جایی نرسد و کسی حق ما را ندهد ولی این مسأله را هم لااقل ناگفته نگذاشته باشیم که ما در مجلس خبرگان این را گفتیم که این قسمت مال این ملت بوده و مال این کشور است و این ملت و این مردم هیچ رضایتی نسبت به این معامله نداشته‏اند.
نایب رئیس- آقای نبوی وقت شما رو به اتمام است.
نبوی- چشم. بحرین جزء لاینفک ایران بود. تا همین چند سال قبل ما در شعارهایمان حتی در مجلس شورای‏ملی یک کرسی داشتیم برای بحرین و عنوان استان چهاردهم را به آن داده بودند. آن وقتی که کشور ما سیزده استان داشت، استان چهاردهمش بحرین بود و بحرین را جزء لاینفک خود می‏دانستیم و نهایت کرسی‏اى بدون نماینده داشت و ما مدعی مالکیت این قسمت از کشور بودیم ولی بعد در دولت آریامهر روی چه حساب‏هایی مصالحه شد و این بحرین از ملک مطلق ما خارج شد، این را می‏خواهم اینجا گفته باشم که از این مسأله ملت ایران غفلت ندارد و این‏طور نیست بگوییم معامله‏اى شده و ملت ایران به این مسأله راضی باشد.
عرض دیگر بنده مسأله کار است، که ان شاء الله در اصول قانون اساسی راجع به آن بحث خواهیم کرد، ولی دولت باید سعی بکند و در قانون اساسی هم ذکر بشود که برای مسأله بی‏کاری که امروز از بلاهای گریبان‏گیر کشور ما هست، فکر اساسی بشود. مسأله بی‏کاری باید یک جنبه‏اى به خود بگیرد که حتی الامکان بی‏کار نباشد و اگر واقعاً برای عده‏اى کار نبود، دولت بتواند اینها را اداره بکند، یعنی حقوقی، مزایایی و یا کمکی به حال اینها بشود که این‏
</section>
<section type="page" number="340">
مسأله که ممکن است به شکل حادی روز به روز ایجاد مشکلی بکند، سر و صورتی پیدا بکند.
موضوع دیگر مسأله کشاورزی است. البته بنده در منطقه‏اى هستم که آنجا کشاورزی کار عمده آن مردم بوده است و با این‏که کشاورزی به صورت دیم بوده ولی شغل منحصر به فرد مردم آن منطقه کشاورزی بوده است. در این دوره اخیر یعنی قبل از انقلاب به طور کلی کشاورزها دست از کار و کشاورزی به عللی که همه می‏دانیم، کشیدند و جذب شهرها شدند، به طور کلی کشاورزی آن منطقه متروک مانده و کارها هم که تعطیل شده است، و به کارهای صنعتی پرداخته‏اند و آن کشاورزی‏شان هم از دستشان رفته است و مالکین عمده کشاورزی را مهار کرده‏اند، فقط و فقط به این علت که زمان خان یا پدر و اجدادشان مالک بوده‏اند ولی روی این زمین‏ها هیچ فعالیت ملکی نداشته‏اند و در اختیار کشاورزان بی‏نوا گذاشته بودند و حق مالکیت می‏گرفتند. حالا هم به همان شکل باقی است و کشاورز در آن منطقه با کمال محرومیت و ظلم و جور می‏گذارند و مالکیت عمده به عنوان خان و زمین داران همان وضع را دارند و به این مسأله هم باید توجه کاملی بشود.
بنده خودم معلم هستم و در آموزش و پرورش کار مى‏کنم، یکی هم مسأله آموزش و پرورش به طور کلی است. قانون اساسی هر چه می‏خواهد زیبا و خوب و ارزنده و کامل و صحیح و متقن باشد، ولی اگر جامعه استعداد پذیرش آن را نداشته باشد یعنی آمادگی در جامعه نباشد، قانون خوب کافی نیست. قانون خوب مثل باران است، باران می‏بارد ولی باید استعداد زمین هم باشد. اگر باران ببارد و زمین شوره زار باشد، زمین شوره سنبل برنیارد.
باران که در لطافت طبعش خلاف نیست، در باغ لاله روید و در شوره زار خس‏
پس باید جامعه استعداد پذیرش قانون صحیح و متقن را داشته باشد و این راه میسر نیست مگر از طریق آموزش و پرورش. الان این آموزش و پرورش ما ارتجاعی‏ترین، پست‏ترین، منحطترین آموزش و پرورش دنیا است، به خاطر این‏که من خودم در طول این مدت خدمتم می‏دانستم که ....
نایب رئیس- آقای نبوی دو دقیقه بیشتر از وقت شما باقی نمانده است.
نبوی- چشم، این هم مسأله آموزش و پرورش بود که بوشهر ما استانی است قدیمی و بعد از دارالفنون دومین مؤسسه آموزشی در آنجا تأسیس شده است، ولی فعلًا از لحاظ آموزش در وضع بسیار پایینی است. استان به آن وسعت و با آن سابقه آموزش و پرورش تقصیر آقای بهشتی است که مجبورم شتاب بکنم و حق مطلب را نتوانم درست ادا کنم- با آن سبقت تاریخی که در آموزش و پرورش دارد، این آموزش و پرورش هم از جهت کمیت و هم از جهت کیفیت در مراحل خیلی پایینی قرار دارد. این استان فقط دبیرستان و دانش سرای مقدماتی دارد، حتی دانشکده و هنرستان هم ندارد و از مزایایی که مثلًا استان سیستان و بلوچستان بهره‏مند است در آنجا هیچ خبری نیست، باید به این مسأله هم توجه بشود. بهداشت، از مسائل مهم است. بهداشت جنبه رایگان و عمومیش ان شاء الله در مجلس مطرح بشود ولی من باید از لحاظ بهداشت از منطقه خودم بوشهر دفاع بکنم چون می‏توانم بگویم محروم‏ترین منطقه کشور ما، منطقه بوشهر است که هم محرومیت طبیعی و هم محرومیت مصنوعی دارد. محرومیت طبیعی آنجا آب آشامیدنی است. تو قدر آب چه دانی که در کنار فراتی «سل المصانع رکباتهیم فی الفواتی» ما قدر آب را می‏دانیم. من وقتی می‏دیدیم رفقا وقتی وضو می‏گیرند شیر را باز می‏گذارند و آب همین‏طور می‏رود، چقدر تأسف می‏خوردم زیرا در آنجا ما به قطره‏اى آب اهمیت می‏دهیم. مسأله آب آنجا طوری است که اگر وقت‏
</section>
<section type="page" number="341">
می‏داشتم و عرض می‏کردم شاید برای خیلی از شما قابل قبول و باورکردنی نبود. آب آنجا، بهداشت آنجا، آموزش و پرورش آنجا، فقر و نیستی و با همه اینها مناعت طبع و بزرگ منشی مردم آن منطقه طوری است که با این‏که در مرز هستند و امکانات همه‏گونه فعالیت‏های ضد انقلابی وجود دارد، تا کنون هیچ‏گونه دست از پا خطا نکرده‏اند و وفادارترین و صمیمی‏ترین مردم نسبت به انقلاب بوده‏اند و نسبت به این مردم وفادار و صمیمی بایست توجه بیشتری بشود و دولت امعان نظر بیشتری بکند و به این محرومیت‏هاى مصنوعی که از دولت‏هاى گذشته است و همچنین محرومیت‏هاى طبیعی که در نهایت شدت وجود دارد که شاید می‏توانم بگویم در استان سیستان و بلوچستان هم به آن شدت نیستند، باید توجه بیشتری بشود.
راجع به مسائل دیگری هم یادداشت‏هایی داشتم که می‏خواستم عرض کنم ولی چون دوستان به طور مستوفی و کامل با بیانات شیوا ایراد فرمودند، دیگر بنده وقت مجلس را نمی‏گیرم. والسلام علیکم و رحمه الله و برکاته.
نایب رئیس- آقای سبحانی یادداشتی فرستاده‏اند که نظریه آقای نبوی راجع به امور مرزی که منظورشان بحرین است، یک نظریه شخصی است و ربطی به مجلس ندارد، «نبوی- من عرض کردم که این نظر شخصی من بود» آقای دکتر روحانی بفرمایید.
دکتر روحانی- بسم الله الرحمن الرحیم. موضوعی را که اینجا خدمت سروران عزیز عرض مى‏کنم، مسأله‏ایست که ما در کمیسیون مشترک چند روز است درباره آن مشغولیم، منتها از دیدگاه دیگری موضوع ولایت فقیه را مطرح مى‏کنم.
از لحاظ مطالعات تحلیلی، دو گونه مطالعه داریم: یکی مطالعاتی که به اصطلاح مطالعات عطف به ما سبق است و دیگر مطالعاتی که به عنوان مطالعات ناظر به آینده از آن ذکر مى‏شود.
ما هنگامی که از اسلام صحبت مى‏کنیم، آن‏چه که در این مقطع زمانی پس از انقلاب پیروزمندمان می‏توانیم به دنیا ارائه بدهیم، با استفاده از روش مطالعه عطف به ما سبق است، یعنی صدر اسلام را نشان می‏دهیم ولی این امید را داریم و اکنون به دنیا اعلام مى‏کنیم که ما می‏خواهیم به خواست خداوند در آینده اسلام اولیه را پیاده بکنیم. بنابراین آن‏چه که به عنوان مرحله عملی اسلام می‏گوییم و به عنوان سمبل می‏شناسیم، آن چیزی است که از دیدگاه مطالعات عطف به ما سبق به آن تکیه داریم.
حال با استفاده از دو نوع مدل سازمانی «مدل ایده‏آل و مدل تجربی» مسأله را مورد تجزیه و تحلیل قرار می‏دهیم. اگر ما فرض کنیم تمام افرادی که تا به حال به دنیا آمده‏اند مخصوصاً متفکرانی که صاحب مکتب بوده‏اند، در حال حاضر حضور یابند و فکر خود را بر این مسأله متمرکز سازند که مدلی را به عنوان یک مدل ایده‏آل برای زندگی انسان ارائه بدهند، یقیناً مدلی که آنان با تمام کوشش عرضه بکنند، هرچقدر هم که طراحان آن از کبریای عقلانی برخوردار باشند، در برابر مدلی که منشأ آن وحی است، حقیر می‏نماید. بنابراین قبل از این‏که ما وارد مدل‏های تجربی بشویم، باید اذعان کنیم که در بین تمام مکتب‏ها و مدل‏هایی که به طور ایده‏آل برای بشر تنظیم و ترسیم شده که بشر بتواند در این دنیا آگاهانه زندگی بکند، واقعاً فطرت خودش را نشان بدهد، آن ارتقاء انسانیش را به دست آورد، مکتب و مدلی که از وحی سرچشمه می‏گیرد، والاترین است و به همین جهت ما ایقان کامل داریم که بهترین مدل زندگی در اسلام وجود دارد و توسط پیغمبر «ص» برای سعادت بشر ابلاغ شده است. حالا
</section>
<section type="page" number="342">
می‏رسیم به مرحله عمل، یعنی مدل تجربی.
اینجا بیشتر روی سخنم با دوست و برادر گرامی جناب آقای بنی صدر است و مسأله را از جنبه تخصص مطرح مى‏کنیم. به طور مثال، اگر بخواهیم دارویی وارد این مملکت بشود چنان‏چه اجازه داشته باشیم از کلمه ولایت استفاده کنیم- ولایت را به چه کسانی می‏دهیم؟ یقیناً ولایت را به داروشناسان، یعنی متخصصین امر می‏دهیم که بنشینند و درباره موضوع اظهار نظر نمایند. آیا این ادعا پذیرفته مى‏شود در مجمعی که صلاحیت رسیدگی به مسائل پزشکی را دارد، یک فرد غیر آشنا به این موضوعات وارد شود؟ مسلماً خیر. بنابراین همین‏طور که ما در اینجا ولایت را برای متخصصین قبول کردیم که اظهار نظر و ارائه طریق نمایند، شکی نیست در مورد مسائل اسلامی هم این ولایت، علاوه بر جنبه الهی آن، از دیدگاه علمی به طور مسلم به کسانی داده شده که تخصص مربوط را دارا باشند.
و اما درباره حکومت، همان‏طور که استحضار دارند ولایت امر و امامت امت از جمله مسائلی است که به طور صریح در اسلام مطرح شده است و در اصل آن هیچ‏گونه شک و تردیدی نیست، فقط بحث در این است که آن مدل ایده‏آلی که در اسلام برای حکومت بیان شده است، در عمل توسط چه افرادی بهتر پیاده مى‏شود. مسلم است برای پیاده کردن آن کسانی واجد شرایط هستند که در مسائل اسلامی متخصص بوده و نسبت به مکتب آشنایی کامل داشته باشند. البته باید به این نکته توجه نمود موقعی که می‏گوییم متخصص، الزاماً این کلمه مترادف با داشتن لباس خاصی نیست، بلکه هر کسی که توانسته باشد راه رسیدن به تخصص در مسائل اسلامی را به طور صحیح طی کرده باشد، این صلاحیت را پیدا خواهد نمود ولی به این مسأله بسیار باید اشاره شود که حوزه‏های علمیه، رستنگاه و جایگاه اصلی این تخصص می‏باشند.
از نمایندگان محترم تقاضا دارم به این توضیح عنایت بفرمایند. فرض کنید یک بیماری همه‏گیر در منطقه‏اى شیوع پیدا کند، برای مبارزه با آن بیماری، فقط اطلاع علمی آن کسی که متخصص در بیماری‏های همه‏گیر و به اصطلاح اپیدمیولوژیست مربوط به آن بیماری است، کافی نخواهد بود، بلکه علاوه بر اطلاع می‏بایست از یک شم اپیدمیولوژیکی نیز برخوردار باشد. در مسائل اسلامی هم شم اجتهاد یا ملکه اجتهاد یک مسأله‏اى نیست که صرفاً کسی بتواند فقط با خواندن در مدت چند سال آن را به دست آورد، بلکه می‏بایست سال‏هاى طولانی مسیر خاصی طی گردد تا شرایط علمی و روحی لازم برای کسب آن درجه از جهات مختلف حاصل شود. بدین جهت است که عرض مى‏کنم فقهای متخصص حوزه‏های علمیه با شرایطی که دارند و راهی را که طی کرده‏اند، بهترین کسانی هستند که می‏توانند برای پیاده کردن مسائل اسلامی ارائه طریق نمایند.
مطلب دیگر آن که از طرف عده‏اى این اشکال مطرح مى‏شود که برای هدایت و رهبری جامعه، نیاز به تخصص‏های مختلف است و یک متخصص علوم انسانی از سایر تخصص‏ها بی‏بهره است و آیا صلاح است که رهبری جامعه را فقط براساس داشتن تخصص در علوم الهی، به فقیه واگذار کنیم؟ این موضوع، یعنی این‏که رهبر و مدیر برای اداره کردن تا چه اندازه‏اى باید از تخصص‏های مختلف مربوط بهره‏مند باشد، یکی از مباحث مدیریت امروز است که در اینجا با فرصت کمی که وجود دارد، نمی‏توان درباره آن توضیح کافی داد، فقط توجه نمایندگان محترم را به این مثال جلب می‏نمایم. همان‏طور که در یک بیمارستان بزرگ که دارای بخش‏هاى مختلفی‏
</section>
<section type="page" number="343">
است سرپرست بیمارستان نمی‏تواند دارای همه تخصص‏های مربوط باشد و صرفاً با استفاده از قدرت مدیریت خود مسائل را هماهنگ مى‏کند، در امر حکومت هم ضرورتاً لازم نیست کسی که به عنوان فقیه، به عنوان اسلام شناس و به عنوان متخصص می‏خواهد هدایت جامعه را به عهده بگیرد، مثلًا از صد تخصص بهره‏مند باشد، بلکه کافی است که ضمن داشتن تبحر در علوم اسلامی، عادل، با تقوا، مدیر و مدبر و آگاه به مسائل روز بوده و در اموری که می‏بایست هماهنگ گردند، هماهنگ کننده خوبی باشد، یعنی همواره بتواند از متخصصان موضوع یعنی متخصصان رشته‏های مختلف علمی استفاده کامل بکند.
شاید برای عده‏اى این سؤال مطرح شود که چرا فقیه به عنوان متخصص در علوم اسلامی رهبری را به عهده بگیرد و افراد دیگری که در سایر رشته‏ها تخصص دارند، عهده‏دار این مسؤولیت نگردند و در هنگام نیاز از فقیه به عنوان یک متخصص استمداد ننمایند؟
نتیجه مقایسه تخصص‏های مختلف در رابطه با هدف خلقت انسان، به این سؤال به طور روشن پاسخ می‏دهد. مى‏دانیم که برای نیازهای انسان، دانشمندان متعددی اظهار نظر نموده‏اند. یکی از آنها آبراهام مازلو است که نیازهای بشر را به طور کلی به پنج دسته تقسیم مى‏کند. اول: نیازهای فیزیولوژیکی شامل غذا، آب و این قبیل چیزها تا بالاخره به نیاز «خودیابی» می‏رسد و ما می‏بینیم در دین مبین اسلام این مسائل در چهارده قرن قبل کاملًا مورد توجه قرار گرفته است. اسلام می‏خواهد بشر را با خودیابی و خودآگاهی به آن خداشناسی عمیقی برساند که سعادت دنیا و آخرت او را تضمین کند.
اکنون سؤال مى‏کنیم، آیا در امر هدایت انسان و جامعه، تخصصی می‏تواند ارزنده‏تر از تخصصی باشد که ریشه در وحی دارد و براساس فطرت انسان است؟ یقیناً خیر، لذا می‏گوییم این متخصصین علوم اسلامی هستند که برای هدایت و رهبری جامعه، بر متخصصین سایر رشته‏ها اولویت دارند، زیرا کامل‏تر مکتب را می‏شناسند و قرآن کریم به طور صریح این موضوع را بیان نموده است «أَطِیعُوا اللَّهَ وَأَطِیعُوا الرَّسُولَ وَأُولِی الْأَمْرِ مِنْکُمْ». نکته بحث انگیز در این آیه، مصداق «اولی الامر» است که به نکته مورد سؤال درباره آن اشاره‏اى می‏نمایم.
ما هیچ‏گونه ادعایی نداریم که در زمان غیبت کبری، نواب عام امام مهدی «عج» که عهده‏دار امر ولایت وامامت امت هستند، معصوم می‏باشند و علی الاصول موضوع دفاع از معصومیت آنان نیست، بلکه می‏گوییم علاوه بر جنبه الهی مسؤولیت آنان در امر ولایت و امامت امت براساس ملاک‏هاى بشری نیز کاملًا عاقلانه است که هدایت و رهبری جامعه به متخصصینی واگذار گردد که تخصص آنها از مکتب وحی بوده و در راه رسیدن به اجتهاد، شرایط روحی لازم برای هدایت جامعه را کسب نموده باشند.
بدیهی است فقیه یا فقهایی که رهبری جامعه را به عهده می‏گیرند، با شناخت و آگاهی به زمان از متخصصین سایر رشته‏ها استفاده کامل خواهند نمود، یعنی این‏چنین نیست که تصور بشود سایر تخصص‏ها نادیده گرفته مى‏شود ورهبری در واقع غیر از این نیست که نیروی مؤمن، متفکر، فعال و متخصص جامعه را آن‏چنان هماهنگ بکند که جامعه در مسیر واقعی خود، که مسیر «الله» است هدایت شود. خیلی متشکرم.
نایب رئیس- آقای بنی‏صدر یادداشتی فرستاده‏اند که چون گفتند روی سخن ایشان با اینجانب است و جلسه هم علنی است، معنایش این است که اینجانب با ولایت متخصص‏
</section>
<section type="page" number="344">
مخالفم، لاجرم حق اینجانب محفوظ باشد. من این مقدار حقشان را محفوظ نگه داشته‏ام که اگر کسی بخواهد از سخن آقای دکتر روحانی چنین برداشتی بکند، معلوم باشد که آقای بنی صدر با این برداشت نظر مساعد ندارند ولی در هر سخنی که یکی از ناطقین می‏فرمایند لاجرم متعرض سخن دیگری مى‏شوند، اگر بخواهیم فوراً حق بدهیم که آن شخص بیاید و توضیح بدهد، این در آیین‏نامه پیش‏بینى نشده است مگر این‏که گفتیم نسبت خطایی بدهد یا توهینی بکند که اگر چنین برداشتی می‏فرمایید، من به اندازه برداشت توضیح دادم. خوب، ما طبق معمول و طبق آیین‏نامه نیم ساعت برای این قسمت وقت داریم که حداکثر چهار یا پنج نفر و حداقل دو نفر می‏توانند استفاده بکنند که امروز حداقل انجام شد و دو نفر استفاده کردند. البته طبق صورتی که پیش من است بیست و سه نفر تا کنون اسم نوشته‏اند که دو نفرشان صحبت کردند، به هر حال به ترتیب روزی دو نفر صحبت خواهند فرمود. حالا وارد دستور جلسه می‏شویم.
3- تصویب اصل سوم و چهارم و بحث پیرامون اصل ششم‏
نایب رئیس- در روز چهارشنبه پانزده بند از اصل سوم با استفاده از نظرات اصلاحی جزئی مورد تأیید اکثریت قرار گرفت و چون در مورد بند شانزده نظرات گوناگون و متنوع بود و روی بند شانزده به توافق نرسیدیم، روز پنج‏شنبه بند شانزده را که اصلاح شده بود مطرح کردیم و چون اکثریت آراء حاضرین یعنی چهل و نه نفر با این بند توافق تأییدی داشتند، بنابراین هر شانزده بند از اصل سوم به تأیید اکثریت رسیده و حالا نسبت به اصل سه باید رأی‏گیری نهایی بکنیم.
طاهری- بند شانزدهم را به ما نداده‏اند.
نایب رئیس- اصل سوم را قرائت مى‏کنم تا دوستانی که روز پنج‏شنبه نبودند، گوش کنند و نسبت به کل اصل سه با ورقه رأی‏گیری مى‏کنیم. بنابراین دقت بفرمایید من اصل سه را آرام می‏خوانم و چون مفصل است توجه کافی به آن بشود:
اصل 3 «اصل سوم»- دولت جمهوری اسلامی ایران موظف است برای نیل به هدف مذکور در اصل دوم همه امکانات خود را در راه تحقق امور زیر به کار برد:
1- ایجاد محیط مساعد برای رشد فضایل اخلاقی براساس ایمان و تقوا و مبارزه با کلیه مظاهر فساد و تباهی.
2- بالا بردن سطح آگاهی‏های عمومی در همه زمینه‏ها با استفاده صحیح از مطبوعات ورسانه‏های گروهی و وسایل دیگر.
3- آموزش و پرورش و تربیت بدنی رایگان برای همه در تمام سطوح و تسهیل و تعمیم آموزش عالی.
4- تقویت روح بررسی و تتبع و ابتکار در تمام زمینه‏های علمی، فنی، فرهنگی و اسلامی از طریق تأسیس مراکز تحقیق و تشویق محققان.
5- طرد کامل استعمار و جلوگیری از نفوذ اجانب.
6- محو هر گونه استبداد و خودکامگی و انحصار طلبی.
7- تأمین آزادی‏هاى سیاسی و اجتماعی در حدود قانون.
8- مشارکت عامه مردم در تعیین سرنوشت سیاسی، اقتصادی، اجتماعی و فرهنگی خویش.
</section>
<section type="page" number="345">
9- رفع تبعیضات ناروا و ایجاد امکانات مساوی و عادلانه برای همه در تمام زمینه‏های مادی و معنوی.
10- ایجاد نظام اداری صحیح و حذف تشکیلات غیر ضرور.
11- تقویت کامل بنیه دفاع ملی از طریق آموزش نظامی عمومی برای حفظ استقلال و تمامیت ارضی و نظام اسلامی کشور.
12 پی‏ریزی اقتصاد صحیح و عادلانه بر طبق ضوابط اسلامی جهت ایجاد رفاه و رفع فقر و برطرف ساختن هرنوع محرومیت در زمینه‏های تغذیه و مسکن و کار و بهداشت و تعمیم بیمه.
13- تأمین خودکفایی در علوم و فنون و صنعت کشاورزی و امور نظامی و مانند اینها.
14- تأمین حقوق همه جانبه افراد از زن و مرد و ایجاد امنیت قضایی عادلانه برای همه و تساوی عموم در برابر قانون.
15- توسعه و تحکیم برادری اسلامی و تعاون عمومی بین همه مردم.
16- تنظیم سیاست خارجی کشور براساس معیارهای اسلامی و تعهد برادرانه نسبت به همه مسلمانان و حمایت بی دریغ از مستضعفان جهان.
نایب رئیس- گلدان رأی را خدمت آقایان می‏آورند. موافقین کارت سفید و ممتنعین کارت زرد و مخالفین کارت سبز در گلدان می‏اندازند.
 «اخذ رأی و شمارش آراء به عمل آمد و نتیجه به شرح زیر اعلام شد»
نایب رئیس- اصل سوم با شصت و دو رأی موافق و دو رأی مخالف و چهار رأی ممتنع به تصویب رسید. تکبیر «در این موقع حضار سه مرتبه تکبیر گفتند».
نایب رئیس- در جلسه عصر روز پنج‏شنبه اصل چهارم مطرح شد و پیرامون آن به طور مفصل مذاکره شد و برای اصلاح آن نظراتی اظهار شد که این نظرات مطلقاً جنبه تغییر اصل را نداشت و صرفاً جنبه توضیح و تأکید برای نکاتی که احیاناً ممکن بود مبهم تلقی شود، داشت، در پایان جلسه با اصلاحاتی که آن روز پیشنهاد شد، رأی‏گیری کردیم و عده نمایندگان حاضر در موقع رأی‏گیری پنجاه و سه نفر بود که از این عده چهل و هفت نفر یدی موافق دادند. بنابراین یک رأی از حد نصاب کمتر بود و از آنجا که یکی از آراء مخالف داده شده به این اصل، به نکته‏اى مربوط می‏شد که امروز خدمتتان می‏خوانم و بر طبق رویه چون افزودن یک نکته توضیحی است و البته اگر نکته تغییری بود، ما آن را به کمیسیون می‏بردیم، این اصل می‏تواند به رأی گذاشته شود. بنابراین اصلاحات مربوط به این اصل که خدمتتان هست و در صفحه دو این اصلاحات بایستی انجام شود، می‏خوانم و وارد فرمایید تا اگر نظر جدیدی نیست، آن را به رأی بگذاریم، متن اولیه اصل چهار به این صورت بود: «کلیه قوانین و مقررات مدنی، جزایی، مالی، اقتصادی، اداری، فرهنگی، نظامی، سیاسی و غیره باید با رعایت کامل موازین اسلامی باشد». این متن قبلی بود که برای طرح در جلسه تقدیم شده بود. مفاد این اصل بر جای خودش مانده و همه پیشنهادهای اصلاحی، مربوط به کامل‏تر بیان کردن مفاد این اصل بوده است، مثلًا کلمه «سیاسی» قبلًانبود که اضافه شد و «غیره» مناسب نبود که به صورت «غیر اینها» اصلاح شد و «با رعایت کامل» به «براساس» تبدیل شد. مفاد این اصل این بود که هیچ اصلی از اصول قانونی جمهوری اسلامی ایران نمی‏تواند مخالف اسلام باشد
</section>
<section type="page" number="346">
و ارزش قانونی ندارد و حتی شامل خود قانون اساسی هم می‏شد ولی در عین حال گفتند تصریح لازم است و پیشنهاد شد اضافه کنیم. بنابراین این دوستانی که نبودند این اضافات را اضافه کنند. «این اصل بر همه اطلاقات و عمومات این قانون و قوانین و مقررات دیگر حاکم است». با این اصلاحات بود که ما اصل چهار را به رأی گذاشتیم و رأی کافی نیاورد و یک رأی کم داشت و این یک رأی مربوط به نکته‏اى بود که مطرح شد و معلوم شد که آن هم برای رفع هر گونه دغدغه توضیح لازم دارد و آن این است که مقام تشخیص دهنده چه کسی باشد. به طور خصوصی تذکر داده شد که به هر حال در خود قانون اساسی برای تشخیص این قسمت باید فکری بشود، منتها لازم است که تصریح بشود. امروز چیزی که اضافه مى‏کنیم و مجدداً اگر بحثی نباشد، به رأی می‏گذاریم و آن اضافه این است: «و تشخیص این جهت بر عهده مسؤولانی است که در اصول آینده این قانون برای این منظور تعیین خواهند شد». توجه می‏فرمایید که ما در همین پیش‏نویس فعلی در اصل شصت و شش این مطلب را درباره قوانین مجلس شورای ملی داریم که مجلس شورای ملی نمی‏تواند هیچ قانونی را برخلاف مبانی و احکام شرع اسلام تصویب کند، و اگر هم تصویب کند ارزش قانونی ندارد و در فصل مربوط به شورای نگهبان «که دقیقاً به خاطرم نیست فصل چندم است» گفته شده است که برای تشخیص عدم مخالفت قوانین مصوب مجلس شورای ملی با قانون اساسی و احکام شرع، شورایی به نام شورای نگهبان مرکب از عناصر معین تشکیل مى‏شود. حالا بحث در این است که آن شورا درست است یا نه، چون بالاخره به آن شورایی می‏رسیم که آن شورا باید طوری باشد که برای این کار کافی باشد. این مطلب را اینجا تصریح مى‏کنم که وقتی به عنوان اصول کلی این مطلب را اینجا می‏آوریم، تشخیص این بر عهده آن مسؤولانی است که در آینده در جای خودش باید مشخص و معین شود.
صافی- ذکرش به این نحو فایده‏اى ندارد. تشخیص آن با فقهای عادل است.
نایب رئیس- ملاحظه بفرمایید که این فرقی نمى‏کند و به علاوه آقایان می‏توانند نوبت بگیرند و در این زمینه صحبت کنند.
فارسی- «تعیین خواهد شد» درست نیست، اگر نوشته شود «تعیین شده است» بهتر است. «تعیین مى‏شود» باشد بهتر است.
حایری- فقها باشد بهتر است.
نایب رئیس- اجازه بفرمایید در همان جا مشخص کنیم که اگر یک روزی خواستید دو نفر غیر فقیه هم در آن شورا باشند، امکان پذیر باشد.
ربانی- وضع آنجا را که نمى‏توانیم پیش‏بینى کنیم که چطور مى‏شود. بنابراین نمى‏توانیم این را به درست شدن آن معلق کنیم.
موسوی تبریزی- اینجا گفته‏اند تشخیص این امر به عهده مسؤولانی است که در اصول آینده این قانون برای این منظور تعیین خواهند شد. این کار را نباید به بعد محول کنید زیرا قبل از این اصل ما اصل چهارم را به نام ولایت فقیه داریم و به نظر من جای این اصل قبل از این است.
نایب رئیس- ولایت فقیه بعد از این است.
موسوی تبریزی- همین را در اصل پنج دخالت بدهیم و آن کسی که ولی امر است و
</section>
<section type="page" number="347">
آن کسی که بر حسب اسلام مشخص خواهد شد، تشخیص بر عهده آن شخص خواهد بود.
صافی- در احکام شرع بین فقها مسأله اختلافی کم پیدا مى‏شود و این مسأله مثل مسأله ولایت نیست. اگر در همین‏جا بنویسیم که مشخص فقهای عصر می‏باشند، هیچ مشکلی هم پیش نمی‏آید و مانعی هم ندارد و این به مسأله ولایت مربوط نیست و از لحاظ فقاهتی که دارند، هیچ اشکالی ندارد و مخالفتی هم وجود ندارد.
نایب رئیس- چون دوستان متعددی نوبت گرفته‏اند و خوشبختانه کوتاه هم صحبت مى‏کنند، خواهش مى‏کنم دوستان بعدی فقط به سؤالی که مطرح مى‏کنم جواب دهند، چون تشخیص باید بر عهده یک مقام و یا فرد یا گروهی باشد که خیلی صریح بشود آنها را مشخص کنیم، و مطلق فقها تشخیص نیست شاید مطلق مراجع هم قابل تشخیص نیست. بنابراین یک کاری بکنیم که مصداق مهم پیدا نکند و آقایان در پیشنهادهای بعدی این نکته را رعایت کنند.
صافی- بنده عرض کردم که مصداق مبهم پیدا نمى‏کند و در تشخیص فقها اختلافی پیدا نمى‏شود.
مکارم شیرازی- اصول قانون اساسی باید کاملًا صریح باشد و در اینجا به این سبکی که نوشته شده است، باید سه جمله را اصلاح کنیم تا صراحت داشته باشد. اول این‏که نوشته شده «و این اصل بر همه اطلاقات و عمومات این قانون» به جای «این قانون»، «بر اصول قانون اساسی» نوشته شود بهتر است چون همان‏طور که عده‏اى از نمایندگان هم فرمودند «این قانون» یک ابهامی دارد. دوم این‏که «اطلاقات و عمومات» را ننویسیم، همان مفهوم را با صراحت و روشنی دارد. و اما سومین قسمت راجع به این است که تشخیص این اصل به عهده کیست، اگر با این عبارت بنویسیم، صراحتی را که لازمه قانون اساسی است دارد «و تشخیص این اصل طبق ظوابطی که در اصول آینده آمده است به عهده فقها و مجتهدین است» یعنی هم ضوابط را درست کرده‏ایم و هم فقها و مجتهدین را نوشته‏ایم که خارج از ضوابط هم نباشد و با این سه تعویض، شاید صراحت بیشتری داشته باشد.
نایب رئیس- آقای طاهری اصفهانی بفرمایید.
طاهری اصفهانی- مى فرمایید آن شورای نگهبان که گذاشته‏اید برای قوانین مجلس شورای ملی است، مگر این‏طور نیست؟ برای این‏که قوانین مجلس شورای ملی را می‏خواهند بگویند برمی‏گردد به آن شورا و تشخیص دهنده آن است. «نایب رئیس- در دو جهت» این‏که می‏گویند «اطلاقات و عمومات این قانون اساسی و قوانینی که مجلس شورای ملی تنظیم مى‏کند» در صورتی که شورای نگهبان فقط برای قوانین مصوب مجلس شورای ملی است. وانگهی آن را که همه ما معتقدیم نمی‏گویند بنویسید یعنی فقیه اعلم جامع الشرایط و آن کسی که به او فقیه اعلم زمان می‏گویند. (نایب رئیس- پیشنهاد می‏کنید؟) بلی فقیه اعلم مشخص است.
نایب رئیس- آقایان اگر مطلبی دارند پیشنهاد کنند.
طاهری اصفهانی بنویسید «فقیه اعلم»، در ولایت فقیه هم داشتید، در اینجا هم بنویسید «فقیه اعلم» تا از ابهام بیرون بیاید. یعنی آن اعلمی که به نظر اکثریت مردم باشد «اطلاقات و عمومات» هم اشکالی ندارد.
نایب رئیس- توجه بفرمایید که در فصل دهم شورای نگهبان در اصل صد و چهل و پنج‏
</section>
<section type="page" number="348">
نوشته شده «در صورتی که شورا قانون عادی را به دلیل مخالفت صریح با اصول مسلم شرعی با سایر اصول این قانون، متعارض با قانون اساسی بداند، آن را برای تجدید نظر با ذکر دلایل تعارضی به مجلس برمی‏گردانند و مجلس با توجه به دلایل ذکر شده تجدید نظر به عمل می‏آورد» چون اصل بعدی مسبوق به این اصل فعلی نبود، این است که در اینجا نوشته‏اند «قانون عادی» ولی بعداً گفتند برمی‏گردانیم و حالا هم آمدیم یک مطلب جدید درباره انطباق با قوانین مسلم شرعی به آن اضافه کردیم ولی آن‏چه که توجه شما را جلب مى‏کند این است که در آنجا گفته شده است به دلیل مخالفت صریح با اصول صریح شرعی و این همان‏طور که ممکن است در قوانین عادی باشد و اهل تشخیص بتوانند تعارض یا عدم تعارض یک اطلاق یا عموم قانون اساسی را با اصول مسلم شرعی تشخیص بدهند.
طاهری اصفهانی- در خود این قانون ذکر کرده‏اند که یا مخالف قانون اساسی، پس قانون اساسی در اینجا مفروغ عنه است.
نایب رئیس- دقت کنید گفتم «یا» یک زمینه مستقل گذاشته و تکیه ما روی تشخیص مخالفت و عدم مخالفت با اصول مسلم شرعی است، بنابراین با اصلاحی که در این فصل در جهات مختلف لازم خواهد بود، می‏تواند این کار به آنجا ارجاع بشود. حالا اگر بحث بر این است که عین این عبارت در اصل صدو چهل و پنج برای این منظور کافی نیست، این روشن است ولی اگر منظور این است که آنان این صلاحیت را ندارند، توضیح این است که در همین اصل صد و چهل و پنج مسأله‏اى آمده که باید اینها، این صلاحیت را داشته باشند.
فارسی- این مسأله که می‏فرمایید با آن مطلبی که در مورد شورای نگهبان نوشته شده به کلی فرق دارد و اینجا تفصیل قانون اساسی است. در این ماده شما دارید صحبت می‏کنید که اگر در این باره با قانون اساسی اختلافی پیدا کند، مرجع تشخیص آن کیست؟
نایب رئیس- خیر چنین چیزی نیست ما می‏گوییم مخالفتش با اطلاق شرع نه فهم اطلاق و عموم آن و احکام شرع برمی‏گردد که این اطلاق و عموم منطبق با قانون شرع هست یا نه؟ (دکتر شیبانی- تفسیر قانون اساسی به عهده مجلس شورای ملی است) البته تفسیر بلی (فارسی- این تفسیر قانون اساسی است، خیر آقا این‏طور نیست.) متشکر آقای فوزی بفرمایید.
فوزی- «تشخیص این جهت به عهده مسؤولانی است که در اصول آینده این قانون ... الی آخر» لازم است در همین‏جا مسؤولان مشخص و روشن شوند. بنابراین بهتر است که گفته شود «بر عهده فقهای جامع الشرایط است» و به علاوه عبارت «همه اطلاقات و عمومات» که بعضی‏ها می‏خواهند حذف شود، صحیح نیست چون با حذف آنها رفع اشکال نمى‏شود. اشکال این بود که در بعضی از موارد اصول الفاظی به صورت اطلاق و عموم آمده در صورتی که نقطه نظر شرعی نمى‏شود به اطلاق و عموم آنها عمل کرد، بلکه بایستی تخصیص داده شوند، مثل «نفی هرگونه سلطه‏گری و سلطه‏پذیری» که در کلیه موارد صحیح نیست که نفی شود. مثلا مرد نسبت به زن خود سلطه دارد و یا پدر نسبت به پسر سلطه دارد و امثال اینها.
نایب رئیس- اصلش بر قوانین اسلامی است حالا ممکن است اطلاق هم باشد.
دکتر ضیایی- در این اصل چهارم قانون اساسی که قانون مادر است ما وقتی گفتیم «کلیه قوانین و مقررات ...» با این قید کلمه «کلیه» شامل تمام قوانین و مقررات مى‏شود، دیگر
</section>
<section type="page" number="349">
احتیاج ندارد که اطلاقات و عمومات را به آخر آن اضافه کنیم زیرا این اصلاحات را غیر از علما و اصولیین کسی دیگر نمی‏فهمد و در هر موردی احتیاج ندارد زیرا ما داریم با این اصل وظیفه دولت جمهوری اسلامی را بیان مى‏کنیم و لازم نیست که کلمه نظام اسلامی را پشت هر اصلی بچسبانیم، همان‏طور که در یکی از بندهای اصل قبلی چسباندیم. همه می‏دانند که موازین اسلامی حاکم است. آقای مکارم فرمودند که اگر به همین اندازه اکتفا کنیم و بنویسیم «کلیه قوانین و مقررات مدنی ... الخ» و تشخیص این فقهای جامع الشرایط شیعه است، همین کافی است و دیگر احتیاج به طول و تفصیل ندارد.
نایب رئیس- آقای حایری، آقایان دیگر هم باید توضیح بدهند. آقای سبحانی بفرمایید.
سبحانی- آقا قوانین با مقررات از نظر وزن فرق دارد. مقررات غیر از قوانین است. قوانین از قرآن و سنت اخذ مى‏شود ولی مقررات چیزی است که از کتاب و سنت اخذ نمى‏شود مثلًا قوانین راهنمایی جزو مقررات است ولی جزو قوانین نیست. اینها ضعف تألیف دارد. نوشته شده «کلیه قوانین و مقررات مدنی، جزایی ... باید با رعایت کامل موازین اسلامی باشد» قوانین یک چیز است و موازین اسلامی یک چیز دیگر. بنابراین قوانین باید متخذ از کتاب و سنت باشد و مقررات باید با رعایت کامل موازین اسلامی باشد. نکته دیگر این‏که چرا ما عجله کنیم؟ در تکمیل این قید بهتر است صبر کنیم هر وقت به اصل شورای نگهبان رسیدیم وبه اصطلاح به آن اصل ملجأ مصوبات قوانین رسیدیم، به هر نحوی که آن را حل کردیم و تصمیم گرفتیم، آن وقت این قید را تکمیل مى‏کنیم. بهتر است که حالا عجله نکنیم.
نایب رئیس- آقای آیت بفرمایید.
دکتر آیت- در جلسه قبل هم من مخالفت خود را با ذیل این اصل اظهار کردم با آن مختصری که گفتم اهمیت مسأله روشن شده باشد. باید توجه داشته باشیم که اصولًا قانون باید محکم، روشن و بدون ابهام باشد. منظور از وضع قانون و حکومت قانون این است که مردم گرفتار هوا و هوس افراد نباشد. اگر ما قانون را به یک نحوی وضع کنیم که همیشه امکان استثناء در آن باشد، آن را دیگر قانون نمی‏گویند. از این جهت قوانین را به دو دسته مى‏کنیم، یکی قوانین عادی مثل مدنی جزائی و غیره که مجلس شورای ملی تنظیم و بعد تصویب مى‏کند. خوب این را چون همیشه خود مجلس می‏تواند تجدید نظر کند، بنابراین یک مرجعی را هم قرار داده‏اند مثل شورای نگهبان که برود آنجا و اگر خلاف اسلام هم بود، دوباره برمی‏گردد به مجلس و مطابق اسلام مى‏شود ولی اگر بخواهیم قانون اساسی که پایه تمام قوانین است، پایه‏اش را شل کنیم و بگوییم که در قانون اساسی هم باید شک کرد که آیا باید مخالف اسلام باشد یا موافق اسلام باشد، الان شما که در این مجلس حضور دارید همه عالم و فقیه و خبره هستید و دارید بحث می‏کنید، هر جا که لازم است حاشیه داشته باشید، تبصره داشته باشید، حالا جای آن را مشخص کنید ولی اگر بگوییم در آینده به طور اطلاق آمده یا به طور عموم آمده، این باید عوض شود مثل عبارت «فقهای زمان» که مبهم است و معلوم نیست که به چه شکل است و مثل این است که قانون وضع نکردیم. به نظر من همان قسمت اول کافی است چون کلیه قوانین باید متخذ از قرآن و سنت باشد و اگر بنا باشد این ذیل هم به آن اضافه شود، قطعاً باید مرجع رسیدگی که آیا فلان اصل مطابق اسلام هست یا نیست، دقیقاً مشخص بشود و آن همان مرجعی باشد که قوانین عادی را رسیدگی و تنظیم مى‏کند، بعد هم اگر کسی در یک اصل شک کرد و گفت این عمومیت دارد، نباید داشته باشد، کلیت دارد و نباید
</section>
<section type="page" number="350">
داشته باشد، به قول آقای فارسی این تفسیر قانون اساسی مى‏شود، این را باید مرجعش را مشخص کنیم. اگر مرجعش دقیقاً مشخص نشود، تمام زحمات سه چهار ماهه و تمام زحماتی که ملت برای انقلاب کشیده از بین می‏رود. من از تمام نمایندگان محترم تقاضا دارم که روی این اصل فکر کنند و بر احساسات خود غلبه کنند و تأکید هم مى‏کنم که این اصل را خود من در گروه پیشنهاد کردم ولی این جمله‏اى که به ذیل این اصل اضافه شده متأسفانه ممکن است اثر آن را خنثی کند. تقاضا دارم که مجدداً روی آن بیشتر فکر کنید.
حایری- من در پیشنهاد خود ایستادگی دارم این «اطلاقات و عمومات» تقیید اجتماعی نیست و ممکن است اثر آن را خنثی کند. تقاضا دارم که مجدداً روی آن بیشتر فکر کنید.
نایب رئیس- آقای حایری اگر همه بخواهند مثل جناب‏عالی صحبت کنند، من برای اداره جلسه چه‏کار کنم؟
حایری- من در پیشنهاد خودم ایستادگی دارم. این «اطلاقات و عمومات» تقیید اجتماعی نیست، تقیید به اصول شیعه است نه یک چیز مجهول. شورای نگهبان تمام شد و رفت. مشخص باید همان «شورای فقها باشد»، تمام شد و رفت. سر هر چیز متصل صحبت مى‏شود، اصل مطلب را بگویید مگر می‏خواهید کتاب بنویسید چرا شعار می‏دهید و مثل این‏که می‏خواهید منبر بروید.
نایب رئیس جناب‏عالی فکرتان راحت باشد که این قید مورد تأیید دوستان واقع خواهد شد. آقای ربانی شیرازی بفرمایید. از دوستانی که نام می‏برم، اگر مطلب تازه‏اى دارند بفرمایند.
ربانی شیرازی- این ذیل آخر که ما آن را حواله می‏دهیم به یک چیز مجهول، چیزی که هنوز آن را تصویب نکرده‏ایم یعنی وضع شورای نگهبان که هنوز تصویب نشده و مورد بررسی قرار داده نشده اگر آن را تصویب کرده بودیم، بسیار خوب، درست بود ولی چیزی را که تصویب نکرده‏ایم این را حواله بدهیم به آن، درست نیست (حایری- تصویبش مسلم است).
نایب رئیس- آقای حایری حضرت‏عالی حالا که مطلبتان را صریح‏تر فرمودید، اجازه بدهید دوستان شما که اگر اجازه گرفته‏اند صحبت کنند، شما هم اگر می‏خواهید صحبت بفرمایید قبلًا اجازه بگیرید. آقای منتظری بفرمایید. آقای فاتحی هنوز نوبت شما نرسیده و بنده از نوبت خودم هم صرف نظر مى‏کنم.
منتظری- نظر من این است که اولًا نوشتن «اطلاقات وعمومات» و این اصطلاحات اصولی در قانون صحیح نیست، همان‏طور که آقای صافی فرمودند، اگر بخواهیم که این کار را محول کنیم به فقهای جامع الشرایط زمان، این یک معیاری و ضابطه به خصوصی ندارد، برای این‏که ممکن است من بگویم فقیه جامع الشرایط و این قانون اساسی را قبول ندارم و همه را به هم بزنم. بنابراین بایستی تحت یک معیار و ضابطه دربیاید که یک وقت کسی نتواند از آن سوء استفاده کند، به این جهت من پیشنهاد کردم این‏طور بنویسیم «این اصل بر همه اصول قانون اساسی و قوانین و مقررات دیگر حاکم است و تشخیص این امر بر عهده فقهای شورای نگهبان است» ما قطعاً شورای نگهبان خواهیم داشت و آنجا می‏گوییم شورای نگهبان، هرچند از فقها و غیر فقها تشکیل مى‏شود، ولیکن در جهت اسلامی بودن قوانین نظر غیر فقها مورد توجه نیست برای این‏که برای هر کاری به متخصص آن باید رجوع بشود و تشخیص این‏که یک قانون مطابق با قانون اسلام است‏
</section>
<section type="page" number="351">
یا نه، با فقهاست و آن وقت فقهای شورای نگهبان لابد آنجا معین خواهد شد. بنابراین فقهایی که در شورای نگهبان هستند هم می‏توانند تشخیص بدهند که مصوبات مجلس شورای ملی موافق یا مخالف اسلام است و هم تفسیر قانون اساسی را انجام می‏دهند و این مسأله عموم و اطلاق برمی‏گردد به تفسیر قانون اساسی به وسیله مجلس شورای ملی که تفسیر قوانین را می‏تواند بکند و وقتی که تفسیر کرد، مصوباتش باید زیر نظر فقهای شورای نگهبان باشد و بنویسیم تشخیص این امر بر عهده فقهای ... یک بار دیگر این پیشنهاد خودم را می‏خوانم (به شرح بالا یک بار دیگر قرائت شد).
نایب رئیس- چند پیشنهاد جزئی هم ازآقایان حجتی، رشیدیان، فارسی، مکارم و باهنر رسیده که خوانده مى‏شود.
آقای رحمانی پیشنهاد کرده‏اند به جای «این قانون» بنویسیم «قانون اساسی جمهوری اسلامی» آقای دستغیب پیشنهاد کرده‏اند به جای «عمومات این قانون»، «عمومات قانون اساسی» نوشته شود. آقای حجتی پیشنهاد کرده‏اند «این اصل بر تمامی اصول قانون اساسی و قوانین و مقررات دیگر حاکم است. تشخیص مورد مطابق اصل یا اصل‏ها که هنوز شماره‏اش مشخص نیست». آقای رشیدیان نوشته‏اند «به نظر من باید به شورای رهبری احاله شود». آقای فارسی پیشنهاد تازه‏اى دارند. آقای مکارم پیشنهاد خودشان را فرستاده‏اند. آقای دکتر باهنر نوشته‏اند «مسؤول تشخیص این جهت را قانون اساسی تعیین مى‏کند یا تشخیص این جهت به عهده ...» توجه بفرمایید که اگر جای این را خالی بگذاریم، نمی توانیم روی آن رأی بگیریم. آقای غفوری نوشته‏اند «موازین مسلم اسلامی و مخالف آن نباشد» و قید «اطلاقات و عمومات» حذف شود. آقای فاتحی بفرمایید.
فاتحی به نظر من این اصل مهم‏ترین اصلی است که نوشته و تصویب مى‏شود و هدف آقایان مجتهدین و علما که اینجا جمع شده‏اند، بیشتر این اصل است که بر تمام اصول حکومت دارد. بنابراین باید روی آن دقت شود برای این‏که تمام اصولی که ما می‏خواهیم تصویب بکنیم، این اصل باید بر تمام آنها حکومت داشته باشد و اگر به این ترتیب تنظیم شود: «کلیه قوانین و مقررات مدنی، جزائی، مالی و اقتصادی، اداری، فرهنگی، نظامی و غیره باید با رعایت کامل موازین اسلامی که از قرآن و سنت گرفته شده، تنظیم شود» حالا صحبت این است که چه کسی می‏تواند قانون مخالف با مقررات اسلامی را تشخیص بدهد؟ نظرتان این است که با شورای نگهبان یا با شورای رهبری باشد که در نظر گرفتیم و همان‏طور که آقای منتظری فرمودند، مقید کنیم قوانینی که منظم مى‏شود، به طور کلی باید مورد تصویب شورای نگهبان یا شورای رهبری قرار بگیرد و عبارتش این‏طور باشد «این اصل بر کلیه اطلاقات و عمومات این قانون و قوانین دیگر حاکم و مقید است و تشخیص این قسمت بر عهده شورای نگهبانی است که در قانون اساسی پیش‏بینى شده است».
نایب رئیس- از آقایان خواهش مى‏کنم کوتاه و بدون مقدمه و مؤخره صحبت کنند چون اهمیت آن را می‏دانیم. اگر نمی‏دانستیم این‏قدر روی آن وقت صرف نمی‏کردیم. فقط پیشنهادشان اگر دلیلی می‏خواهد آن را بفرمایند. پیشنهادی از آقای مشکینی رسیده است که قرائت مى‏شود.
 «فعلا شورای نگهبان را قبول نداریم، مسأله را مبتنی بر آن نکنید» آقای موسوی اردبیلی بفرمایید.
</section>
<section type="page" number="352">
موسوی اردبیلی- جملاتی که فرمودند، جمله اولش که کافی نبود و به خاطر جناب آقای حایری یک جمله اضافه شده و اضافه کردن این جمله این گرفتاری‏ها را پیش آورده و الا اصل جمله از اول درست بود، حالا اگر بخواهیم برداریم به خاطر این‏که «حاکم» اصطلاح است و این اصطلاحی است که ما می‏گوییم اگر بخواهید آن را بردارید، یک اشکالات دیگری به وجود می‏آید. حالا اگر بخواهیم کوتاه‏تر بکنیم و به جای «اصول و مقررات و قوانین» بنویسیم «اصول قوانین اساسی» و به جای «تشخیص» بنویسیم «تشخیص آنها با فقهایی است که اصول بعدی قانون اساسی آن را معین مى‏کند». اگر بنویسیم «شورای نگهبان» اشکال پیدا مى‏کند.
نایب رئیس- آقای هاشمى‏نژاد بفرمایید.
هاشمى‏نژاد- اطلاقات وعمومات را بنده اصرار دارم که باشد و سرّ آن این است که در قانون اساسی پیش‏بینى مى‏شود که مجلس شورای ملی حق وضع قانونی که مخالف اسلام باشد، ندارد. اما «اطلاق عمومات» همان‏طور که آقای فارسی گفتند، تفسیری است از قانون اساسی و آن اصل که مجلس شورای ملی حق تصویب قوانین خلاف اسلام را ندارند، اصل تازه‏اى است در این قانون اساسی و جهت تازه‏ایست در قانون اساسی که مصوبات مجلس شورای ملی را مقید مى‏کند که در محدوده اسلام باشد و این‏که فرمودند این اصلاحات را کسی نمی‏فهمد، لزومی ندارد که عامه مردم بفهمند، کسانی که می‏خواهند اطلاقات و عمومات را تفسیر بکنند، می‏فهمند، و در مورد مسأله احاله به مجهول، ما چون خیلی احاله به مجهول داریم، مانند مسائل اقتصادی و فرهنگی و نظامی که ما اینجا در سطح کلی طرح کردیم و جزئیات آن را بعد معلوم کنیم. بنابراین احاله به مجهول نیست و ما جز این نمى‏توانیم عمل کنیم. به هر حال قانون اساسی یک مرجعی را برای این مسائل مشخص مى‏کند، که آن مرجع را می‏پذیریم زیرا جمع بین نظرات است. به هر حال من «اطلاقات و عمومات» را چون یک امتیازی برای این قانون اساسی می‏دانم که حتی تفسیرهای مجلس شورای ملی را مقید مى‏کند، اصرار مى‏کنم که باشد.
نایب رئیس- آقای خامنه‏اى بفرمایید.
خامنه‏ای- آن چیزی که می‏خواستم بنده بگویم آقای‏هاشمى‏نژاد گفتند.
نایب رئیس- آقای خزعلی بفرمایید.
خزعلی- بحث ما در دو جهت است: یکی این‏که باید براساس موازین کامل اسلام باشد و گفته نشده «احکام اسلامی» گفته شده «موازین اسلامی» و چون روی این موازین کار مى‏کنیم، احتیاج به قید بعدی نیست. مطلب دوم این‏که اگر خواستیم خوب تصویب شود که از اجمال درآمده باشد، عبارت بعدی درست نیست زیرا این اصل بر اطلاقات و عمومات این قانون و قوانین و مقررات دیگر حاکم است و بنابراین ارجاعش به فقهای شورای نگهبان این ضرورت را از بین می‏برد.
نایب رئیس- آقای رشیدیان بفرمایید.
رشیدیان- همان‏طور که در جلسه قبل گفتم، تکرار مى‏کنم، اگر بحث شورای رهبری را به آن ترتیبی که گروه چهار معین کرده مثل انتخابات مجلس خبرگان و مثل شورای رهبری، در همین جا مطرح کنیم و یک فصلی برایش باز کنیم و پیرامونش گفت و گو کنیم، فکر مى‏کنم این مجهولات و مبهمات از بین خواهد رفت و من معتقدم شورای رهبری است که می‏تواند قانون اساسی را بهتر از هر کس تفسیر بکند، به خصوص که شورای رهبری عمرش بیشتر از شورای نگهبان است.
</section>
<section type="page" number="353">
نایب رئیس- چند یادداشت رسیده است که قرائت مى‏کنم:
آقای قرشی نوشته‏اند که «پیشنهاد آقای منتظری و آقای دکتر آیت را به رأی بگذارید.» آقای ربانی شیرازی نوشته‏اند که «تشخیص این اصل به عهده مجتهدان طراز اول است.» آقای سبحانی نوشته‏اند به جای «اطلاقات وعمومات» نوشته شود «اجمال و تفصیل قانون اساسی» آقای قائمی نوشته‏اند «این اصل بر همه اطلاقات و عمومات همه قوانین حاکم است و تشخیص آن با فقهایی است که در شورای نگهبان انجام وظیفه مى‏کنند.» آقای رحمانی نوشته‏اند «و توجیهی که مطابقت با شرع نداشته باشد، غیر قابل قبول است و مرجع تشخیص در اصول آینده تعیین خواهد شد» آقای موسوی اردبیلی مطلب خودشان را روی کاغذ آورده‏اند که قرائت مى‏کنم: «کلیه قوانین و مقررات جزائی، مدنی، مالی، اقتصادی، اداری، فرهنگی، نظامی، وسیاسی و غیره اعم از مستفاد از اصول قانون اساسی و مصوبات مجلس شورای ملی باید براساس کامل موازین اسلامی باشد و تشخیص این جهت با فقهایی است که در اصول بعد معین خواهد شد.» آقای مرادزهی بفرمایید.
مرادزهی- از نظر فن قانون نویسی، نحوه نگارش این اصل درست نیست، به خصوص که نوشته «کلیه قوانین و مقررات مدنی، جزائی، مالی، اقتصادی، اداری، فرهنگی، نظامی و غیره» خوب کلیه مقررات شامل همه این موارد مى‏شود دیگر تکرارش ضروری نیست و اما در قسمت آخر که نوشته شده «با رعایت کامل موازین اسلامی باشد» یک بار کافی است و ادامه اضافات دردی را دوا نمى‏کند، زیرا قانون هرچه ساده‏تر و جامع‏تر باشد بهتر است و این اصل در بیشتر قوانین کشورهای اسلامی رعایت شده و خیلی ساده فقط نوشته‏اند «دین رسمی کشور اسلام و شرایط قانون گذاری شریعت اسلام است» و تشخیص آن و ضمانت اجرای آن که شما احاله فرمودید، ذکر خواهد شد که چه نوع قوانین و به چه کیفیتی باید باشد.
نایب رئیس- آقای مشکینی فرمایشی داشتید؟
مشکینی- مطلب بنده همان است که نوشته‏ام.
نایب رئیس- آقای حیدری بفرمایید.
حیدری- عرض بنده در دو مورد است. اولًا قانون اساسی باید ابهام نداشته باشد و باید صریح و روشن باشد، حتی از حیث اطلاق وعموم و اگر چنان‏چه در این اصل اضافه کنیم «اطلاقات وعمومات» در قانون اساسی مراد قانون‏گذار را بیان و روشن نکرده که آیا مراد از اطلاق است یا عام است یا خاص. پس هر فردی نگاه به قانون اساسی بکند، در شک باقی می‏ماند که آیا قانون‏گذار مرادش عموم بوده است یا مرادش خصوصی است. آن وقت آن مرجع باید با نظریات و عقاید خودش تفسیر اطلاق را بکند و اگر این باشد، معنایش این است که اساس قانون اساسی را بر هم بزنیم. پس باید در اطلاقات، اگر منظور اطلاق است باید به همان نحو اطلاق تصویب بشود، نه این‏که یک اصل دیگری بیاوریم و اگر منظور عموم است، باید به نحو عموم و اگر منظور خاص است، باید به نحو خاص باشد. عرض دوم من این است که نوشته شده «براساس موازین اسلامی تنظیم شود.» روز چهارشنبه و پنج‏شنبه صحبت بود که نوشته شود «براساس موازین اسلامی که از قرآن و سنت گرفته شود.» حال فرمودند که باید قید کتاب و سنت باشد، برای این‏که در باب قضاوت، مراجعی را تعیین کرده‏اند که اگر قاضی نتوانست حکم را از آیین‏نامه قضاوت به دست آورد، به موازین دیگری که در اصل صد و سی و شش‏
</section>
<section type="page" number="354">
ذکر شده است «در مواردی که قاضی نتواند حکم دعاوی حقوق را در قوانین موضوعه بیابد، باید با الهام از قواعد شرع و عرف و عادت مسلم، آن‏چه عدالت و مصالح عمومی اقتضا دارد، حکم را صادر کند». پس اینجا عرف و عادت و مصالح عمومی را منشأ و موازین برای صدور حکم برای قاضی تجویز دانسته است، در حالی که اینها از موازین شرعیه نیستند، پس باید مقید شود به قرآن و سنت.
نایب رئیس- بسیار متشکرم آقای مقدم مراغه‏اى بفرمایید.
مقدم مراغه‏اى- بنده در مخالفت با این اصل عرض مى‏کنم که اصول باید مشخص ومنجز و روشن باشد و عرض کردم که ما یک اصل شصت و شش داریم که هیچ قانونی نمی‏تواند مخالف اسلام باشد. فرمودند که ما در اینجا یک نظر کلی داریم، اگر منظور کلی است آن‏چه که ما اینجا می‏گوییم کلی نیست زیرا وقتی می‏گوییم مقررات، مقررات خیلی وسیع است، مقررات نظامی و مالی و غیره. فرض بفرمایید مقررات نظامی، وقتی بخواهند یک دستور نظامی صادر کنند باید روشن شود که آیا این دستور واقعاً مطابق قرآن و سنت است یا خیر. توجه بفرمایید که چه اشکالی پیش خواهد آمد. منتها وقتی یک اصل پیشنهاد مى‏شود تقریباً نظر اکثریت در یک زاویه است و همه می‏خواهند نظر خودشان را با تغییر جملات اعمال کنند، در صورتی که بنده روز اول یک پیشنهاد تنظیم کردم که اصلًا قرائت نفرمودید.
نایب رئیس- حتماً به دست من نرسیده است چون همه پیشنهادها در اینجا مراقبت و نگهداری مى‏شود. آقای کرمی نوشته‏اند «کلیه قوانین و مقررات مدنی، جزائی، مالی، اقتصادی، فرهنگی، اداری، نظامی، سیاسی و غیره ... باید براساس موازین صریح اسلامی باشد» خواسته‏اند با افزودن یک کلمه «صریح» بر آن متن پیشنهادی، نظرهای مختلف را تأمین کرده باشند. آقای بشارت نوشته‏اند «کلیه مقررات و قوانین مدنی، مالی، اقتصادی، فرهنگی، اداری، نظامی و سیاسی و غیره باید براساس کامل موازین اسلامی باشد. براساس این اصل کلیه قوانین و مقرراتی که طبق موازین اسلامی نباشد، با تشخیص فقهای شورای نگهبان باطل است و قابل اجرا نخواهد بود.» آقای جوادی نوشته‏اند «کلیه قوانین الی آخر ... باید مفاد و اطلاق و عموم آنها براساس کامل موازین اسلامی باشد.» پیشنهاد آقای فارسی این است «تفسیر اصول قانون اساسی بر عهده شورای فقیهان و اسلام شناسان است که در اصول آینده کیفیت و اختیارات و وظایف آن مشخص مى‏شود» البته این یک پیشنهاد کاملًا جدیدی است.
آقای مراغه‏اى نوشته‏اند «جمهوری اسلامی براساس موازین اسلامی است و خلاف آن جایز نمی‏باشد» آقای صافی نوشته‏اند «حصر بر شورای نگهبان یک خلاف واقعیت است، مشخص فقهای جامع الشرایط می‏باشند و در اینجا هیچ‏گونه ابهام و اشکالی در آینده پیدا نخواهد شد و از اعتبار قانون هم کاسته نشده بلکه افزوده می‏گردد.» آقای مکارم مطلب خودشان را کتباً نوشته‏اند که دیگر تکرار نمى‏کنم. آقای دکتر ضیایی هم مطلبشان را کتباً نوشته‏اند که تکرار نمى‏کنم. در پایان دو پیشنهاد رسیده است، یکی کفایت مذاکرات و رأی‏گیری به متنی که بتواند همین‏جا تنظیم شود و این نکات را شامل شود که گمان مى‏کنم اگر بر متن پیشنهادی آقای منتظری کلمه «اطلاق یا عموم» را اضافه کنیم، چون حاکمیت بر کل قوانین خیلی عبارت را مبهم مى‏کند، منتها به جای «اطلاقات و عمومات»، «اطلاق و عموم» کافی هست، می‏نویسیم «این اصل‏
</section>
<section type="page" number="355">
بر اطلاق یا عموم همه اصول قانون اساسی و قوانین و مقررات دیگر حاکم است و تشخیص این امر بر عهده فقهای شورای نگهبان است». اگر در اصول آینده طبق پیش‏بینى اصلی راجع به شورای نگهبان داشتیم که این تغییر نمى‏کند و اگر نداشتیم، در مرحله نهایی که داریم برای همین است که یک سلسله اصلاحاتی از این قبیل لازم مى‏شود و این کار را آنجا انجام می‏دهیم. فعلًا این مقدارش برای بین الرشد است که اگر شورای نگهبانی باشد و فقهایی در آنجا معین بشوند و تشخیص این امر را بر عهده فقهای شورای نگهبان بگذاریم، این بین الرشد است.
ربانی شیرازی- به عهده فقها بگذارید.
نایب رئیس- فقهای شورای نگهبان.
طاهری- فقیه اعلم چه اشکالی دارد؟
نایب رئیس- اگر در یک زمانی یک فقیه اعلم مشخص نداشته باشیم و دو یا سه نفر مساوی داشتیم که مکرر هم پیش می‏آید، خصوصاً در اوایل مرجعیت و اینها نظرات مختلف داشتند، تکلیف ملت چیست؟ بعد از یک مرجعی همان‏طور که می‏بینید در سال‏هاى اول معمولًا مرجع در یک نفر متعین نمى‏شود.
طاهری- اصل پنجم را هم که نمی‏خواستیم اینجا مطرح کنیم این را هم عین همان بکنید که با اکثریت آراء باشد.
نایب رئیس- این یک امر تشخیص است. اجازه بدهید این بحث را در آنجا بکنیم اما تا به حال در دو جا بر طبق پیشنهاد خود آقایان یک قید اضافه کردیم، یکی در بند دوازده اصل سه است یعنی در عبارت «پی‏ریزی اقتصاد صحیح و عادلانه جهت ایجاد رفاه و رفع فقر ... الی آخر» حال اگر آقایان لازم دانستید که اضافه بشود «بر طبق ضوابط اسلامی» یا اصلًا لازم نیست یا احاله به مجهول است یا هر اشکالی که فکر می‏کنید اینجا هست، آنجا هم هست، و یا واقعاً اگر تشخیص دادید که این قیود لازم است، ببینیم چرا لازم است؟ چون جاهایی هست که مظان لغزش از معیارهای اسلامی ممکن است باشد، وقتی این را لازم می‏دانید اگر بخواهیم این رویه را تا آخر ادامه بدهیم شاید بیست یا سی جای دیگر این قید را باید اضافه کنیم. پیشنهاد این بود که این اصل را اینجا بگذاریم و حتی آن قید را در اصل نهایی برداریم. البته حالا که برنمی‏گردیم ولی لااقل از این به بعد دیگر به خاطر مظان لغزش، این قید را اضافه نکنیم و از تکرار این قید جلوگیری کنیم. این مطلب مطرح شد و توضیح هم داده شد که چیزی جز این منظور نیست و به علاوه آقایان مرتکب تأکید می‏فرمایید روی صراحت و قاطعیت، ایشان هم می‏فرمودند قانون باید صریح و قاطع باشد، معنی قانون صریح و قاطع این است که اگر خواننده یا خوانندگانی پیدا شدند که اهل دقت نظر بیش از سطح متوسط باشند، دقت نظر آنها هم تأمین شده باشد. این معنی قالبی بودن و قطعی بودن بیان در قانون اساسی است. ملاحضه فرمودید که در همین مجلس چنین چیزی روی داد، یعنی عبارت قبلی را خواندیم و برای بعضی از نمایندگان محترم ابهام و شائبه و احتمال عدم صراحت و عدم قاطعیت کافی و قالبی نبودن کافی پیش آمد. بنابراین، این کاری که کردیم برای این است که از همین‏جا در همین اصل هم این قسمت را رعایت کرده باشیم که آن مطلبی را که می‏خواهیم بگوییم صریح و قاطع باشد. بنده در آغاز جلسه عرض کردم‏
</section>
<section type="page" number="356">
که اگر همه آن اضافاتی را که نمایندگان محترم گفتید، اضافه کنیم چیزی بر مطلب اصل اضافه نخواهد شد و همان اصل است، فقط آن را صریح‏تر و قاطع‏تر و مشخص‏تر کرده‏ایم و این هم که نباید ما را نگران کند. خوب اگر اجازه می‏فرمایید برای این‏که اگر ما بخواهیم برای این‏گونه تغییرات تنفس بدهیم و چیز جدیدی آماده کنیم، گمان نمى‏کنم دیگر بهتر از این باشد، اصل را با اضافه‏اى که در ذیلش آمد با این اصلاح می‏خوانم، مرقوم بفرمایید که بتوانیم به رأی بگذاریم آقای حجتی کرمانی بفرمایید.
حجتی کرمانی- جمله اول که نوشته شده «براساس موازین اسلامی باشد» معنی آن این است که آن اطلاعات بر مبنای موازین اسلامی است و اگر تخصصی باشد، همان‏جا باید باشد و اگر به پیشنهاد آقای حایری توجه کنیم، می‏بینیم که آن ایراد آقای حایری حل نشده است و با کلمه اطلاقات این اصل از قانون اساسی دچار سستی مى‏شود.
نایب رئیس- توجه بفرمایید من بند دوازده از اصل سوم را می‏خوانم. شما بفرمایید سست است یا خیر. (صافی- اگر این‏طور است همه جا بنویسید بر طبق موازین اسلامی) بند دوازده- «پی‏ریزی اقتصاد صحیح و عادلانه بر طبق ضوابط اسلامی جهت ایجاد رفاه و رفع فقر و برطرف ساختن هر نوع محرومیت در زمینه‏های تغذیه و مسکن و کار و بهداشت و تعمیم بیمه» در این بند گفته‏اید که قید «برطبق ضوابط اسلامی» را اضافه کنیم، آیا اضافه کردن قید «بر طبق ضوابط اسلامی» آن را متزلزل کرده؟ چند پیشنهاد رسیده که می‏خوانم. اول پیشنهاد آقای طاهری خرم آبادی را قرائت مى‏کنم:
- اطلاقات و عمومات قانون اساسی و قوانین دیگر محدود و مقید به موازین اسلامی است و تشخیص آن با فقهایی است که در قانون اساسی برای نظارت بر قوانین مجلس شورا معین شده است.
 (طاهری خرم آبادی)
طاهری- صدر پیشنهاد را قرائت نفرمودید.
نایب رئیس- «تمام اطلاقات وعمومات در قانون اساسی» روشن‏تر است که لفظ حاکم هم به کار نرود. پیشنهاد دیگری است از آقای منیرالدین حسینی که قرائت مى‏کنم:
ریاست محترم‏
- کلیه قوانین و مقررات مدنی، مالی، اقتصادی، اداری، فرهنگی، نظامی، سیاسی و غیره اینها باید براساس موازین اسلامی باشد.
این اصل بر فراگیری‏ها و محدودیت‏های کلیات و اصول قانون اساسی حاکم، تفسیر و تبیین فراگیری‏ها و محدودیت‏ها، به عهده شورای رهبری است.
 (سید منیرالدین حسینی)
نایب رئیس- بنده این اصل را که نتیجه تنظیم کل نظرات بوده به رأی می‏گذارم و امیدوارم که رأی کافی بیاورد، چون همه نظرات را تأمین کرده است. (جوادی- «کلیه موازین براساس موازین اسلامی باشد» اگر اصطلاح اطلاق و عموم لازم باشد باید به این صورت اصلاح شود، باید مفاد و اطلاق و عموم آنها براساس کامل موازین اسلامی باشد) آقای جوادی توضیح دادند که کسانی که احیاناً به اظهار نظر ایشان و یا به پیشنهاد آقای طاهری و یا پیشنهادات دیگری که قرائت شد، معتقدند، این مطلب را در رأیشان دخالت بدهند، لطفاً این را به‏
</section>
<section type="page" number="357">
این صورت که پیش‏بینى و اقتباس از مجموع مطالب شد، مرقوم بفرمایید تا در مواقع رأی‏گیری کاملًا مشخص باشد که به چه چیزی رأی می‏دهید. اصل چهارم طبق آن چیزی که آقای طاهری پیشنهاد کرده‏اند، به این صورت درمی‏آید:
اصل 4 (اصل چهارم)- کلیه قوانین و مقررات مدنی، جزائی، مالی و اقتصادی، اداری، فرهنگی، نظامی و غیر اینها باید براساس موازین اسلامی باشد و اطلاق و عموم قانون اساسی و قوانین دیگر محدود و مقید بر موازین اسلامی است و تشخیص آن با فقهایی است که در قانون اساسی برای نظارت بر قوانین مجلس شورا معین مى‏شود.
مکارم شیرازی- اولی خیلی محکم‏تر بود.
نایب رئیس- بسیار خوب بنده خواستم این را خوانده باشم که رویش نظر داده بشود. پیشنهاد دیگری از آقای ربانی املشی است که می‏خوانم:
- کلیه قوانین اساسی و مصوبات مجلس از هرگونه باشد، بلا استثنا باید براساس موازین اسلامی باشد، کلیه اطلاقات و عمومات باید با توجه به این اصل تفسیر شود.
 (ربانی املشی)
خوب چنین احساس مى‏کنیم که در جمع اگر طبق روند زمانی جلو برویم، راحت‏تر به نتیجه می‏رسیم. خواهش مى‏کنم توجه بفرمایید، چیزی را که جلوتر مطرح بود می‏خوانم:
اصل 4 (اصل چهارم)- کلیه قوانین و مقررات مدنی، جزائی، مالی، اقتصادی، اداری، فرهنگی، نظامی، سیاسی و غیر اینها باید براساس موازین اسلامی باشد. این اصل بر اطلاق یا عموم همه اصول قانون اساسی و قوانین و مقررات دیگر حاکم است و تشخیص این امر بر عهده فقهای شورای نگهبان است.
لطفاً گلدان‏ها را برای رأی‏گیری ببرید.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر در جلسه شصت و نه نفر است و اصل چهارم با پنجاه و شش رأی موافق در برابر هفت رأی مخالف و شش رأی ممتنع تصویب شد. تکبیر (حضار سه مرتبه تکبیر گفتند) گروه اول درباره اصل پنجم به دلیل محتوای اصیل و اساسی آن چنین تشخیص داد که در یک جلسه مشترک با گروه‏های دیگر به همان صورت که در جلسه گروه، مسائل مورد بحث قرار می‏گیرد به همان شکل بتواند روی اصل پنجم با نمایندگان دیگر بحث کند. این بحث صبح روز پنج‏شنبه و صبح امروز به تفصیل ادامه داشته است و امیدواریم فردا صبح در جلسه سومی که برای این منظور به دعوت گروه اول تشکیل مى‏شود و ساعت هشت و نیم کارش را آغاز خواهد کرد، بتوانیم اصل پنجم را هم به صورت نهایی تنظیم کنیم. بنابریان اصل پنجم فردا برای عرضه به مجلس آماده خواهد شد. اصل ششم قبلًا آماده شده بود و روز پنج‏شنبه مقداری درباره آن صحبت شد. اصل این بود «در جمهوری اسلامی شورا یکی از مبانی اساسی اداره امور جامعه است» در این باره مطالبی گفته شد و پیشنهادهایی هم شد. من از طرف گروه یک از نمایندگان محترم خواهش مى‏کنم توجه بفرمایند که ما غیر از اصل ششم، یک اصل دیگری داریم به نام اصل هفتم که در آن طرح قبلی که همه پانزده اصل فصل اول را داده بودیم و خدمتتان داده‏اند، در آن طرح اصل شش به این صورت است «در جمهوری اسلامی شورا یکی از مبانی اساسی اداره امور جامعه است (و امرهم شوری بینهم)» و همچنین اصل هفتم چنین است «در جمهوری اسلامی آراء مردم در همه سطوح، انتخاب رئیس‏جمهور، نمایندگان واجد شرایط
</section>
<section type="page" number="358">
برای مجلس شورای ملی، شوراهای استان، شهرستان، محل، بخش، روستا و نظایر اینها نقش بنیادی دارد، طرز تشکیل شوراها و حدود کار آنها به وسیله مجلس شورای ملی تعیین مى‏شود» ملاحظه می‏فرمایید که در پیش‏نویس قبلی مسأله نقش نظرات مشورتی و نقش آراء عمومی هر دو در یک اصل گنجانده شده بود، وقتی که این در گروه مطرح شد با توجه به نظرات رسیده از طرف صاحب نظران مختلف و پیشنهاد دهندگان دیگر که از همان چهارهزار پیشنهاد و نظریه استخراج شده بود، گروه اول به این نتیجه رسید که نقش سازنده مشورت، یک مطلب است و نقش ضرورت اتکاء به آراء عمومی هم یک مطلب و اگر این دو مطلب را از هم جدا بیان کنیم، هر یک از آنها حقش بهتر ادا شده و در قانون اساسی برجسته خواهد بود، بر این اساس بوده که مطلب قبلی در دو اصل به این صورت به مجلس عرضه شده است، اولًا امیدوارم که همه مردم ما با این توضیحی که دادم توجه بفرمایند که در مجلس خبرگان و در گروه‏های مسؤول تهیه اصول، با عنایت و اهتمام به آراء مردم و با عنایت و اهتمام به استفاده از آراء مشورتی صاحب نظران در این دو اصل اهتمام، دقت و کوشش کامل شده است و هیچ منظور این نبوده است که نقش شوراها و نقش نظر مشورتی و نقش آراء مردم ذره‏اى کمتر از آن‏چه شایسته یک حکومت و جمهوری اسلامی است، باشد. ثانیاً، همین‏طور که برنامه این چند روز نشان داد همه تلاش و کوشش شما نمایندگان ملت ایران در این مجلس بر این است که در امانتی که به شما سپرده‏اند، رعایت کامل مسؤولیت را در حد تشخیص خودتان کرده باشد، به همین جهت روی جمله‏ها دقت مى‏شود، روی تعبیرها دقت مى‏شود، روی افزایش یا کاهش یک «واو» یا یک کلمه دقت مى‏شود و این دقت‏ها به منظور رعایت امانت است و هیچ‏گاه به منظور متزلزل کردن هیچ یک از ارزش‏هاى اصیلی که در طول انقلاب اسلامی در سخنرانی‏ها و اعلامیه‏ها بر مردم ما عرضه شده است، نیست و چنین احتمالی هم معنی ندارد، چون بعضی‏ها هستند که در این زمینه ممکن است دچار کمترین دغدغه یا وسوسه‏اى بشوند، این توضیح را لازم دانستم امروز عرض کنم و امیدوارم که همین امشب این توضیح را رادیو تلویزیون به اطلاع ملت ما برسانند. استدعای من این است که به پیشنهادی که گروه اول از همکاران شما در بیان مفاد این دو قسمت تهیه کرده‏اند، توجه بفرمایید و اگر نظرات جدیدی به نظرتان می‏رسد، مرقوم بفرمایید و در اختیار گروه و یا در اختیار آن گروه چهارده نفری بر طبق سنت قرار بدهید تا ما بتوانیم این دو اصل را هم به زودی مورد شور و بررسی نهایی قرار بدهیم. در این مورد دو نظر وجود دارد یکی این‏که، بعضی از دوستان نظرشان این بود که رأی‏گیری درباره اصول ششم و هفتم پس از مشخص شدن اصل پنجم و رأی‏گیری درباره آن میسر است و نظر دیگر این بود که ما می‏توانیم روی اصل‏هاى شش و هفت قبلًا بحث کنیم و رأی بگیریم و آن نکاتی را که درباره این دو اصل لازم می‏دانیم، در اصل پنجم بگنجانیم. من تابع نظر مجلس هستم اگر نظر اکثریت نسبی مجلس یعنی نصف به علاوه یک این باشد که ما می‏توانیم قبل از تصویب متن اصل پنجم، اصل‏هاى شش وهفت را برای بررسی و تصویب مطرح کنیم، می‏توانیم امروز به کارمان ادامه بدهیم، وگرنه ناچاریم که جلسه را تعطیل کنیم و زودتر به تهیه دستور جلسه فردا بپردازیم. نمایندگانی که با ادامه کارمان و بحث درباره اصل شش موافق‏اند، قیام فرمایند. (اکثر نمایندگان برخاستند) تصویب شد. پس وارد بحث در اصل شش می‏شویم. آقای منتظری بفرمایید.
منتظری- بسم الله الرحمن الرحیم. اولًااین‏که در اصل شش آمده است «شورا یکی از مبانی‏
</section>
<section type="page" number="359">
اساسی اداره امور جامعه است» یعنی شورا غیر از آراء مردمی است که در اصل بعدی آمده است «که به وسیله آراء مجلس شورا و یا شورای شهرستان و یا شورای روستا تشکیل مى‏شود» یعنی مثلًامنظور بر این است که نخست‏وزیر مشاور داشته باشد و یا وزیر باید مشاور داشته باشد آیا مراد این است؟ یا نه مراد از شورا یعنی همان آراء مردم است که مجلس شورا و یا شورای شهرستان را تشکیل می‏دهند؟ اگر مراد دومی است، دیگر این را در دو اصل قرار دادن معنی ندارد، زیرا معنی آن این مى‏شود که وقتی نخست وزیر می‏خواهد در یک مسأله‏اى نظری بدهد، باید با مشاورش مشورت کند. آیا مراد این است؟ و یا مراد آن شورایی است که به وسیله آراء مردم درست مى‏شود؟ این یک اشکال که چرا این را در دو اصل قرار داده‏اید. اشکال دیگر راجع به انتخاب رئیس‏جمهور است. اگر چنان‏چه رهبری یا شورای رهبری را بپذیریم بالاخره آن هم متکی به رأی مردم است یعنی مردم اهل خبره را انتخاب مى‏کنند و اهل خبره هم رهبر و یا اعضای شورای رهبری را انتخاب مى‏کنند. اما در مورد انتخاب رئیس جمهور هم ما اشکال داریم، برای این‏که باید شورای ریاست‏جمهوری باشد و اگر چنان‏چه شورای رهبری هم باشد، ممکن است بگوییم اصلًا یک وجود زایدی است زیرا آن رهبر یا شورای رهبری، نخست‏وزیر را مأمور تشکیل کابینه مى‏کند و دیگر یک موضوع تشریفاتی در این میان نیست. بنابراین تا اینها روشن نشود ما نمى‏توانیم در این دو اصل نظر بدهیم.
نایب رئیس- برای این‏که جلسه با نظم کامل ادامه پیدا کند، از دوستان دیگر خواهش مى‏کنم درباره اصل هفت دیگر صحبت نفرمایند، اعلام شد که اصل شش مطرح است.
منتظری- هر دو یکی است.
نایب رئیس- شما می‏فرمودید که هردوتا یکی است و تمام می‏شد، اصل شش را قرائت مى‏کنم:
اصل 6- در جمهوری اسلامی شورا یکی از مبانی اساسی اداره امور جامعه است.
به سؤالی که جناب‏عالی فرمودید، از طرف گروه، یا خود من و یا یکی از دوستان جواب داده مى‏شود تا مطلب روشن بشود، آن وقت بحث را ادامه می‏دهیم. ممکن است نظر نهایی جناب‏عالی و بعضی از دوستان این باشد که این اصل زاید است و باید داخل در اصل هفت باشد. نظر خودتان را بیان کنید، روی آن هم رأی می‏گیریم. عرض مى‏شود که امروز در اداره امور جامعه تحت عنوان شورا و نقش آن، شوراهای مختلفی با دلایل مختلف مطرح است و مى‏شود سرانجام این دلایل را به یک دلیل منتهی کرد ولی در بحث‏هاى اجتماعی ما می‏بینیم که دلایل از نظر زمینه قبول و یا عدم قبول یکسان نیست، یکی این‏که شورا یعنی مجلس شورای ملی، ملاحظه می‏کنید که این یک نظر عمومی است و امروز اکثر قریب به اتفاق نقش شورا را به شکل مجلس شورای ملی پذیرفته‏اند، دیگر شوراهای استان و شهرستان و بخش و روستا است، شوراهای استان و شهرستان را هم که چیزی شبیه انجمن شهر یا انجمن ایالتی و ولایتی است که قبلًا هم بوده و کم و بیش زمینه روشنی دارد، ولی غیر از این یک سلسله شوراهای دیگر امروز مطرح است، مثل شورای کار در کارخانه، شورا در ادارات مختلف اعم از ادارات لشکری و کشوری، شورا در مدارس و شورا در دانشگاه و این‏گونه شوراها، شوراهایی است مربوط به کیفیت اداره یک مؤسسه‏
</section>
<section type="page" number="360">
معین مثلًا شورای کار برای اداره کارخانه و کارگاه است، شورای اداری برای اداره یک واحد دولتی است و شورای مدارس برای اداره یک مدرسه است و ترکیب اعضای این شورا و حدود و اختیارات و وظایفش از آن مسائلی است و مسبوقید که در این ایام روی آن بحث و تکیه مى‏شود و در این مورد است که می‏بینید آراء بسی مختلف است. عده‏اى نقش دادن به این شوراها را ضد مدیریت و مرکزیت لازم برای اداره کردن می‏دانند و عده‏اى نقش دادن به این شوراها را کمک به مدیریت سالم و هماهنگ و تشویق کننده کارکنان یک واحد می‏دانند. البته چه از نظر تشخیص و چه از نظر ترغیب و تشویق و احساس مسؤولیت کردن، درست است که بالمال همه این‏ها یکی است و آن عبارت از این است که هر قدر ما به افراد در اداره امور عمومی بهای بیشتر و نقش بیشتر بدهیم، آنها احساس حضور بیشتر و مسؤولیت بیشتر مى‏کنند و ما می‏تواینم همه را به یک مبنای فکری برگردانیم، ولی همان‏طور که عرض شد زمینه فکری عمومی و زمینه قبول عمومی آن یکسان نیست. حالا برمی‏گردیم به مسأله «وامرهم شوری بینهم» و یا «وشاورهم فی الامر» از نظر استدلال اسلام شناسی، گروه ما این‏طور فکر مى‏کند و یا لااقل تعدادی از افراد گروه که پیداست اکثریت بوده‏اند که اصل را به این شکل عرضه کرده‏اند که استفاده از شورا و دخالت دادن نظرات مشورتی به عنوان این‏که چند فکر بیش از یک فکر برد و توان دارد و به عنوان این‏که وقتی افراد بیشتری از صاحب نظران در یک تصمیم دخالت دارند، تأثیر بیشتری برای حسن اجرای آن دارند زیرا هم در اتخاذ تصمیم تأثیر بهتری دارند و هم در قدرت اجرای آن، که کاملًا می‏تواند مستند به این دو آیه باشد. مسأله اتکاء بر آراء عمومی لزومی ندارد که متکی بر این آیات باشد تا احیاناً بحث بشود که آیا تک تک افراد مردم صلاحیت اظهار نظر درباره فلان امر فنی را دارند و یا ندارند، چون این سؤال پیش می‏آید، ما این‏طور فکر مى‏کنیم که ضرورت اتکاء آراء عمومی در مراحل مختلف ناشی از یک مطلب دیگر است و آن این است که، بهترین نوع حکومت و بهترین نوع اداره کشور آن نوع حکومت و مدیریتی است که قدرتش را از حمایت عموم بگیرد نه از سر نیزه و نه از هیچ عامل دیگر، تکیه ما بر روی این زیربنای فکری است و در اینجا دیگر بحث نمى‏شود که آیا میزان نقش آراء عمومی در این‏که فکری پخته‏تر باشد چقدر است، و لذا می‏بینید در آنجا دیگر اصلًا آراء عمومی در اتخاذ یک تصمیم دخالت مستقیم ندارد، دخالت‏ها عموماً غیر مستقیم است یعنی آراء عمومی می‏آید کسانی را معین مى‏کند که از طرف آنها در اتخاذ یک تصمیم دخالت کنند و این مشاورین، مشاورین بدون اتکاء بر مردم نباشند، این مشاورین نظر مشورتیشان در اصل شش نقش روشنگری و استحکام در تصمیم را دارد. در اصل هفت این مشاورین قدرت اجتماعیشان را از آراء عمومی و انتخاب مردم می‏گیرند، ملاحظه می‏فرمایید انتخاب مردم در نقش روشنگرانه مشورتی یک کارشناس هیچ تأثیری ندارد و تأثیرش صرفاً در حمایت اجتماعی است، این است که ما آمده‏ایم مطلب را در دو جا و به دو صورت مطرح کرده‏ایم تا در هر مورد بتوانیم استدلال خاص خودمان را درباره آن بیان کرده باشیم. به نظر ما آن‏چه مستقیماً به اصل «وامرهم شوری بینهم» و «و شاورهم فی الامر» مربوط مى‏شود اصل شش است و نقش مشورت در این‏که فکرها و تصمیم‏ها پخته‏تر باشد البته آیه «وشاورهم فی الامر» کم و بیش ناظر به روح اصل هفت هم هست زیرا بر طبق صدر آیه که می‏فرماید: «ولو کنت فظاً غلیظ القلب لاانفضوا من حولک» ولی در عین حال ما خواسته‏ایم آن چیزی را که از این بخش از آیه استفاده مى‏شود، جدا کرده باشیم و آن را در اصل هفتم آورده باشیم. این توضیحی بود که می‏توانستم بدهم.
</section>
<section type="page" number="361">
سبحانی- آیا شورا فقط در تصمیم‏گیرى است و یا خود شورا مجری هم هست؟
نایب رئیس- خیر آقا. در آیه اول تصمیم‏گیری را به پیغمبر موکول می‏فرماید. در اینجا نمى‏گوید چگونه، اعم از این‏که پیغمبر تصمیمی بگیرد که موافق رأی اکثریت آن شورا عمل کند و یا نه، بگوید حرف‏هایتان رابا من بگویید و به من فرصت تصمیم‏گیری نهایی را بدهید. یعنی کیفیت را معین نمى‏کند.
سبحانی- مى فرماید با اینها مذاکره کن و بعد تصمیم بگیر.
نایب رئیس- آقای موسوی اصفهانی بفرمایید.
موسوی اصفهانی- بسم الله الرحن الرحیم. با عرض معذرت از همه سروران و خواهر محترم من همیشه تلاشم این بوده که چون شاگرد همه این بزرگان هستم، از آنها استفاده کنم و وقت را نگیرم. در زمینه مسأله شورا و نظام شورایی براساس اهتمام خاصی که به شخصه در این زمینه دارم، آن را مسأله فوق العاده حساسی می‏دانم و مطالعه پیش‏نویس‏ها و پیشنهادها هم حاکی از این است که اکثر گروه‏های زنده سیاسی و مذهبی و دسته‏های مختلف مردم، توجه به این حقیقت داشته‏اند که با توجه به این‏که یک حکومت تازه دارد در جهان تشکیل می‏گیرد و تصمیم دارد به خودش متکی باشد، مستقل باشد و از سیاست مستقلی پی‏گیری کند، تنها چیزی که علاوه بر کمک خداوند متعال می‏تواند حامی این حکومت در راهش باشد، حمایت قاطعانه توده مردم است. من فکر مى‏کنم که اگر این حکومت بخواهد حمایت عامه مردم را به طرف خودش جلب کند، ناگزیر است که در اداره امور، از نظام شورایی پیروی کند. مسأله مشورت به دو شکل می‏تواند مطرح باشد، یکی به این شکل که کلًا آنهایی که در پست‏هاى مختلف مملکت قرار می‏گیرند و جامعه را می‏خواهند اداره کنند، به فکر مردم اهمیت بدهند و در مسائل با مردم شور داشته باشند اگر به همین صورت ساده و سطحی باشد، مى‏تواند از مسأله حاکمیت ملی و از مسأله آراء عمومی جدا باشد ولی اگر مشورت به این صورت مطرح بشود که اساساً زیربنا و پایه اداره امور در جامعه بر بنیان و براساس مشورت و دخالت دادن مردم باشد، به نظر من اگر بر این اساس روی مشورت صحبت شود، دیگر از اصل بعدی که اصل آراء مردم باشد و از اصل پانزدهم در پیش‏نویس قبلی قانون اساسی که مسأله حاکمیت ملی و عامه مردم باشد، جدا نیست و به همین شکل هم قاعدتاً باید مسأله مطرح بشود و با حکومت و ولایت فقیه هم مناسبت صد در صد دارد و آن‏طور نیست که این متفرع و مبتنی بر آن باشد که اگر ما ولایت فقیه را نپذیرفتیم، مسأله مردم مطرح بشود و پذیرفتن آن منافات با پذیرفتن رأی و دخالت دادن مردم داشته باشد. همین‏طور که صبح هم یک مقداری در این زمینه صحبت شد، برای این‏که وقت کمتری را بگیرم، خیلی کوتاه عرض مى‏کنم. به عقیده بنده از چند جهت احساس ضرورت این مسأله مى‏شود که در حکومت اسلامی، شوراها در همه سطح‏ها هم در کارهای اداری و هم در کارهای غیر اداری که در مملکت جریان دارد و دولت اجبار دارد بر آنها نظارت کامل داشته باشد، در تمام این مراحل با حفظ مقررات و ضوابط کلی و دخالت قاطعانه دولت و اجرای نظام شورایی در تمام مسائل عمومی و اجتماعی مملکت ضروری است، زیرا یک عاملی که این ضرورت را پیش می‏آورد و اشاره هم کردم، این است که حکومتی که در شرایط حساس امروز دنیا می‏خواهد شکل بگیرد، با این همه بلوک بندی‏ها، حکومتی که وزیر خارجه‏اش هم رفته و به نام این‏که می‏خواهد از یک سیاست مستقل ملی و با
</section>
<section type="page" number="362">
حفظ رعایت عدم تعهد در برابر ابرقدرت‏ها راه خودش را ادامه بدهد و واقعاً این را می‏خواهد پیاده کند که متکی به ابرقدرتی نباشد، تنها راهی که چنین قدرتی می‏تواند شکل بگیرد این است که حمایت عام مردم متکی باشد و تنها راهی که اگر بخواهد از حمایت عام مردم برخوردار باشد، این است که در حرکتش و در راهش از همه مردم نیرو و کمک بگیرد ما می‏دانیم حتی پیامبر بزرگ اسلام هم در بیعت عقبه که دوازده نفر را به عنوان نقیب انتخاب کرده و با آنها بیعت مى‏کند، از دوازده قبیله هستند که هر کدامشان نقیب قبیله‏اى انتخاب مى‏شوند و از این سیاست همیشه پیامبر اسلام در همه زمینه‏ها کمک می‏گیرد و حتی زمانی که قانون اساسی را در دنیای اسلام برای اولین بار می‏نویسد، سعی مى‏کند تا حد امکان اداره امور را به عهده خود قبایل واگذار بکند و از نیرو و از فکرشان کمک بگیرد، نه این‏که یک جمعی را بگمارد تا آنها را اداره بکنند. مسأله دوم که در اینجا مطرح است، این است که تجربه نشان می‏دهد که معمولًا پس از انقلاب‏ها آن‏چه که باعث انحراف حکومت‏ها شده، کناره‏گیری مردم از جریان امور بوده است زیرا مردمی که تلاش کرده‏اند، رنج دیده‏اند و رژیم ستم‏گری را کنار زده‏اند و بعد هم با خیال راحت سراغ زندگی خودشان رفته‏اند، با کنار رفتن مردم حکومت‏ها هم آلوده شده‏اند زیرا قدرت متمرکز شده و هزاران گونه فساد پیش آمده است. در اسلام می‏بینیم که همه تلاشش این است که همه مردم در جریان امر باشند «کلکم راع و کلکم مسؤول عن رعیته» اسلام همه را مسؤول امور حکومتی و امور اجتماعی دانسته است، مثلًا اگر گرسنه‏اى در گوشه‏اى از کشورهای اسلامی باشد ولو به لحاظ نقص کار آن حکومت باشد، همه مسلمان‏ها مسؤول هستند. اسلام سعی کرده که جامعه اسلامی از مسائل کنار نروند و می‏بینیم که رهبر بزرگ انقلاب و دیگر رهبران همیشه سفارششان این بوده که این عامه مردم کنار نروند. بارها امام خطاب به مردم فرموده‏اند که شما بودید که خون دادید، تلاش کردید و نهضت را به این مرحله رساندید، حالا کنار نروید که جمعی به عنوان روشنفکر و یا به عناوین دیگر سرنوشت شما را به دست بگیرند، همان‏گونه که در نظام مشروطه اولین اصلی که زیر پا گذاشته شد و به عقیده من این پایه‏اى بوده برای زیر پا گذاشتن سایر اصول، اصل تشکیل انجمن‏های ایالتی و ولایتی بوده که زیر پا گذاشتند و اصلًا پیاده نکردند که مردم در امور مربوط به خودشان دخالتی نداشته باشند و کنار بروند. امروز هم اگر تلاش ما این است که اسلام محفوظ بماند، ولایت فقیه و حکومت اسلامی محفوظ بماند، به عقیده من اگر مردم را داشته باشیم همه چیز را داریم زیرا این مردم بودند که این زمینه را برای ما فراهم کردند و اگر حمایت همین مردم را ما داشته باشیم دیگر طاغوت نخواهد توانست بر ما مسلط بشود. پس مسأله دوم این است که با ایجاد نظام شورایی حتی در تمام قشرها، در تمام مجتمع‏ها اگر حرکت و فکر مردم در تمام جریان امور باشد که با نظام امت و امامت هم کاملًا سازش دارد و خیلی مفید خواهد بود. امت همین حقیقت را نشان می‏دهد، یک جامعه‏اى است که خودش یک راهی را انتخاب کرده، حرکت کرده و در آن راه تلاش هم دارد و امام در این حرکت‏ها رهنمونش مى‏شود و راهنمایی‏اش مى‏کند و همه در این حرکت و مسیر همگامی دارند. مسأله سوم که امروز همه از آن می‏نالیم و صد در صد باید تلاشمان در آن راه باشد، این بوروکراسی واقعاًعجیبی است که سالیان سال طاغوت بر این جامعه حاکم کرده و همه خواستشان این است که این بوروکراسی که این همه بدبختی و بیچارگی به بار آورده است از بین برود. تنها
</section>
<section type="page" number="363">
راهی که ما بتوانیم این بوروکراسی را از بین ببریم، این است که مردم را هم در امور شرکت بدهیم یعنی در تمام استان‏ها، در تمام بخش‏ها و در تمام ادارات، از فکر مردم استفاده ببریم، مخصوصاً با توجه به این حقیقت که می‏بینیم یک انسانی که در سرپرستی یک اداره یا یک شهر و یا یک مملکت قرار می‏گیرد همه گفته‏اند که نود درصد مدیریت لازم دارد و ده درصد تخصص و به مراحل پایین‏تر که می‏رسد، گاهی نود درصد تخصص لازم است و ده درصد مدیریت، پس چه بهتر است که از این مدیریت‏هاى اضافه مدیرانی که در رأس قرار گرفته‏اند، استفاده بکنیم زیرا اگر شور در کار و حرکت این افراد باشد، از همه مدیریت‏ها به نفع کار و خودش می‏تواند استفاده بکند، منتها اگر چنان‏چه ما وحشت داشته باشیم که اینها به مشکلات و یا تجزیه بیانجامد، البته اینها همه راه حل دارد، اگر چنان‏چه مقررات و ضوابط کاملًا محفوظ بماند، این کار کاملًا نافع خواهد بود.
در خاتمه باید به یک مطلبی اشاره کنم در زمینه جریان سنندج هرچند یک مشکلاتی در پیش بود و حضرت آیت الله طالقانی تشریف بردند و شورایی را تشکیل دادند و جناب بنی صدر هم تشریف داشتند، با تمام مشکلاتی که برای این شورا پیش آمد و با وجود تقلب‏هایی که شد، لیکن عامل بزرگی بود که سنندج از این آشوب‏ها تا حد زیادی کنار بماند و چه بسا که اگر در جاهای دیگر شوراهای واقعاً حساب شده و براساس ضوابط صحیح تشکیل می‏شد، خیلی از این بحران‏ها پیش نمی‏آمد. دیگر عرضی ندارم.
نایب رئیس- برنامه ما این بوده که پایان جلسه ما فقط نماز مغرب باشد و تا نماز مغرب چند دقیقه‏اى فرصت داریم وکسانی هستند که برای صحبت اسم نوشته‏اند. آقای دکتر نوربخش بفرمایید.
دکتر نوربخش- بسم الله الرحمن الرحیم. با اجازه سروران گرامی عرض کنم که یک قانون اساسی هر قدر هم که مترقی نوشته بشود، اگر به شرایط محیطی که این قانون اساسی می‏خواهد پیاده بشود، توجه نشده باشد، در عمل با اشکال رو به رو خواهد شد. قانون اساسی مشروطه را دیدیم که اشکال زیادی نداشت، ولی در عمل با اشکال مواجه شد. قبل از ناپلئون قانون اساسی یکی از جمهوری‏های فرانسه بود که فقط سه سال طول کشید، این است که متأسفانه چیزی که شاید اینجا یک کمی به آن توجه نمى‏شود، شرایط خارج است که ما داریم و البته من نمی‏گویم که از محتوا کم بکنیم ولی باید توجه بکنیم که این قانون اساسی کجا می‏خواهد پیاده بشود. الان همین بند شانزده اصل سه که تصویب شد، متأسفانه زیاد با موازین بین الملل تطابق ندارد و در عمل چیزی جز یک شعار از آن باقی نخواهد ماند و ملاحظه بکنید من روزنامه‏های خارجی را آورده‏ام ببینید چه سر و صدایی به راه انداخته‏اند و واقعاً به چه صورت از این مسائل سوء استفاده مى‏شود. اما راجع به شورا، این مسأله‏اى نیست که ما بخواهیم بگوییم خوب است مشورت بکنیم، مهم‏تر نظام شورایی است که می‏خواهیم مطرح بکنیم چون مملکت ما از مردمی با فرهنگ‏هاى مختلف، زبان‏هاى مختلف، مذاهب مختلف و آداب و رسوم مختلف تشکیل شده است.
هاشمى‏نژاد- راجع به بند شانزده اصل سه که فرمودند با موازین بین الملل زیاد تطابق ندارد و در عمل چیزی جز یک شعار از آن باقی نخواهد ماند، یک توضیحی بدهند.
نایب رئیس- اگر بخواهیم رعایت اصول را بکنیم، من باید به آقای نور بخش انتقاد
</section>
<section type="page" number="364">
کنم که درباره بند شانزده جا نداشت، صحبت کنند. لطفاً راجع به اصل شش صحبت بفرمایید.
دکتر نوربخش- بله من دارم راجع به اصل شش صحبت مى‏کنم. عرض کنم برای این‏که این مردم را دور یک محور بیاوریم و اداره بکنیم، امکان چندین سیستم هست، یکی دیکتاتوری یعنی چیزی که در گذشته به آن عمل شد و خواستند با زور تمام این مردم را روی یک محور نگه دارند و استقلال مملکت را حفظ کنند و از جدا شدن و قطعه قطعه شدن مملکت جلوگیری بکنند و من فکر نمى‏کنم این راهی باشد که مورد نظر ما است. یک راه دیگر اداره کردن مملکت به صورت «فدراتیو» است که آن را با جوّی که می‏بینیم و با نظراتی که می‏بینیم اظهار مى‏شود فعلًا زود است که مملکت به این ترتیب اداره بشود. سیستم آخری که می‏ماند نظام شورایی است، نظام شورایی به این ترتیب است که البته باید فرصتی باشد و صحبت زیادی راجع به این مسأله بشود، ولی به طور کلی دو نوع شورا است، یکی شوراهای پایه یا شوراهای محلی که تصمیماتی که می‏گیرند، راجع به محل و راجع به مسائل خودشان است، یکی هم شورای صدر که حاکمیت ملی را اعمال مى‏کند که شامل مجلس شورای ملی و رئیس‏جمهور و یا شورای ریاست جمهوری است که بعداً صحبتش خواهد شد و آنها حاکمیت ملی را اعمال مى‏کنند ولی شوراهای پایه‏اى فقط مسائل مربوط به منطقه خودشان را رسیدگی مى‏کنند. فرض بفرمایید مسأله‏اى که در سنندج مطرح است با مسأله‏اى که در مشهد و یا در تهران مطرح است برای مردم فرق مى‏کند، خود آن مردم احتیاجات خودشان را بررسی مى‏کنند و این احتیاجات خودشان را می‏دهند به دولت، آن وقت دولت بر طبق این احتیاجات برنامه ریزی مى‏کند یعنی تصمیم راجع به مسائل خودشان را خودشان می‏گیرند. حالا باز این مسأله پیش می‏آید که شوراها را نمى‏شود تشکیل بدهیم به دلیل این‏که فرهنگ مردم پایین است، خوب امتحانش که اشکالی ندارد با توجه به این‏که این نظام شورایی خیلی نزدیک به اصول اسلامی است، برای این‏که در سیستم غربی چهار سال یک بار هر کس رأی می‏دهد و بعد می‏رود دنبال کارش ولی در سیستم شورایی مرتب شخص در مسائل روز مربوط به خودش است و راجع به مسائل تصمیم‏گیری مى‏کند. ما در زمان شاه سابق دیدیم و نمونه‏های زنده‏اش هم هست. مثلًا در یک دهی آمدند و حمام ساختند و وقتی مقاطعه کار حمام را تحویل مردم داده و رفته آنجا را خراب کردند ولی اگر خود مردم به این احتیاجاتشان رسیدگی کنند و بگویند حمام لازم داریم، حتماً و مطمئناً در دادن زمین و سرمایه گذاری و نگه داری آن دخالت مى‏کنند، مثل مسجد محل خودشان از آن نگه داری خواهند کرد. چون در اینجا اصول کلی مطرح است فعلًا وارد جزئیات نظام شورایی نمی‏شویم ولی با این مطالبی که در اینجا گفته است «در جمهوری اسلامی شورا یکی از مبانی اساسی اداره امور جامعه است.» ضامن اجرایی این چیست؟ آیا فقط به صورت یک نصیحت است یا ضامن اجرایی دارد؟ آن پیشنهادی که ما از طریق گروه به شورای هماهنگی دادیم به این ترتیب بود که مخصوصاً نظام شورایی ذکر بشود که البته خدمت آقای رئیس تقدیم خواهم کرد که اگر صلاح دانستند به رأی خواهند گذاشت. دیگر مطلبی ندارم.
نایب رئیس- کنفرانس در شهر دوشنبه که یکی از جمهوری‏های اسلامی شوروی می‏باشد، برگزار مى‏شود که از ایران طبق اطلاعی که داده‏اند، از دو نفر دعوت کرده‏اند که به این کنفرانس بروند، یکی از آنها برادرمان آقای دکتر غفوری هستند، ایشان یادداشتی فرستاده‏اند که «چنان‏چه صلاح می‏دانید پیامی از طرف مجلس بررسی قانون اساسی برای کنفرانس جهانی‏
</section>
<section type="page" number="365">
اسلام که از پنجاه کشور اسلامی هستند فرستاده شود بنابراین در این فرصت یکی دو روزه چیزی تهیه بشود. البته تصمیم در این باره را هیأت رئیسه هم می‏توانسته است بگیرد ولی من مقید هستم یادداشت‏ها را تا آنجا که آیین‏نامه اجازه می‏دهد بخوانم و در این مورد هم هیأت رئیسه تصمیمش را می‏گیرد و اعلام مى‏کند.
کیاوش- آقای دکتر نوربخش فرمودند اداره کشور به صورت فدراتیو زود است. لطفاً در این مورد توضیح بدهند.
نایب رئیس- آقای دکتر نوربخش بفرمایید.
دکتر نوربخش- بنده عرض کردم استدلال مى‏کنند و می‏گویند اداره کشور به صورت فدراتیو زود است. من این را نمی‏گویم بلکه می‏گویم در سوئیس هم همین شیوه اجرا مى‏شود و هیچ اشکالی هم موجود نیست.
نایب رئیس- در این باره بعداً باید مفصل صحبت بشود. نامه‏اى از یکی از گروه‏ها رسیده است و پیشنهاد کرده‏اند که در آینده متن قانون اساسی در یکی از فصول کتاب علوم اجتماعی از دوره ابتدایی تا پایان دوره متوسطه و دانشگاه به طور کلی تدریس بشود تا همه مردم ازآن با خبر باشند و عده زیادی هم زیر آن را امضاء کرده‏اند. البته این نظری است که همه دوستان دارند و لازمه قانون اساسی است و امیدواریم که ان شاء الله عملی بشود. آقای دکتر غفوری تذکری دارید بفرمایید.
دکتر غفوری- مى خواستم عرض کنم که این مسأله شورا از افتخارات اسلام است یک حدیثی است که می‏خواهم آن را نقل کنم، البته احتیاج به حدیث ندارد چون مسائل، مسائل عقلی است، مسائل زندگی سازی است ضمن این‏که می‏خواستم خداحافظی کنم، براساس یک وظیفه شرعی که در این شرایط خاص به عهده اینجانب می‏باشد، عرض مى‏کنم که نزدیک به پنجاه تا شصت کشور مسلمان کنفرانسی تشکیل می‏دهند و حتماً راجع به ایران حساسیتی خواهند داشت و آشنایی بیشتری با تشیع پیدا خواهند کرد، مخصوصاً که در این زمان این مسأله شورا در اینجا مطرح است.
این عرایض را به عنوان خداحافظی عرض کردم و آن حدیثی هم که عرض کردم این است «اذا کان امرکم شوری بینکم فظهر الارض خیر لکم من بطنها و اذا لم یکن امرکم شوری بینکم فبطن الارض خیر لکم من ظهرها» منتها ما باید مردم را آگاه کنیم، بیدار کنیم، به زندگی آشنا کنیم والبته در اول کار مقداری مشکل وجود خواهد داشت، همان‏گونه که طبق اصل سه باید آگاهی انسان‏ها را در همه زمینه‏ها براساس اسلام و مقررات اسلامی بالا برد، بیش از این وقت نمایندگان محترم را نمی‏گیرم.
4- ختم جلسه‏
نایب رئیس- جلسه را تمام مى‏کنیم و فردا صبح ساعت هشت و نیم جلسه مشترک گروه‏ها است که درباره اصل پنجم بحث و تصمیم‏گیری خواهد شد.
 «جلسه ساعت نوزده و سی و پنج دقیقه پایان یافت»
نایب رئیس مجلس بررسی نهایی قانون اساسی دکتر سید محمد حسینی بهشتی‏
</section>
</section>
<section type="session" number="15" title="جلسه پانزدهم">
<section type="page" number="367">
صورت مشروح مذاکرات مجلس بررسى نهایى قانون اساسى جمهورى اسلامى ایران‏
جلسه ساعت 30: 16 دقیقه روز 21 شهریور ماه 1358 هجرى شمسى‏
برابر با بیستم شوال المکرم 1399 هجرى قمرى به ریاست آقاى‏
دکتر سید محمد حسینى بهشتى (نایب رئیس) تشکیل شد
<section type="list" numbers="4">
فهرست مطالب:
1- اعلام رسمیت جلسه- بیانات نایب رئیس درباره رحلت حضرت آیت الله حاج سید محمود طالقانى‏
2- توضیحات نایب رئیس پیرامون «قانون شوراهاى مجلس» مصوب شوراى انقلاب در تاریخ 3/ 4/ 1358
4- پایان جلسه‏
</section>
دبیرخانه مجلس بررسى نهایى قانون اساسى‏
</section>
<section type="page" number="369">
1- اعلام رسمیت جلسه- بیانات نایب رئیس درباره رحلت حضرت آیت الله حاج سید محمود طالقانى‏
نایب رئیس- بسم الله الرحمن الرحیم. با حضور حد نصاب از نمایندگان محترم جلسه رسمى است و کارمان را آغاز مى‏کنیم. براى همه ما جاى تأسف بسیار است که جاى عالم جلیل و مجاهد بزرگ و معلم و مربى و پیشگام اسلام انقلابى را در جلسه امروز، در جمعمان خالى بیابیم.
شک نیست که آیت الله طالقانى در جامعه انقلاب اسلامى مسلمان ایران، زنده و زنده یاد و زنده نام است و هر انسان مؤمن به خدا و معاد، چه براى خودش و چه براى دوستانش، مرگ، جز نوعى از جدایى از محیطى و پیوستن به محیطى دیگر، جز انتقال، معنایى ندارد و این از اساسى‏ترین ویژگى‏هاى مکتب‏هاى الهى است که به جاودانه بودن انسان معتقد است. به همین دلیل بود که لازم دانستیم در اصل دوم قانون اساسى روى اصولى، از جمله این اصل تکیه کنیم، ولى تردیدى نیست که از دست دادن چنین چهره درخشنده‏اى، ضایعه‏اى بزرگ براى امت ماست و با فقدان او خلأیى به وجود آمده که پر شدنش میسر نیست مگر به پا گرفتن چهره و چهره‏هایى که همچنان بتوانند این‏گونه نقش‏هاى پیشتاز، مترقى، الهى و سازنده را بر عهده بگیرند و تاریخ به ما نشان داده است که این چهره‏ها، خلق الساعه به وجود نمى‏آیند. ما به عنوان دوستان قدیم و همگامان و همراهان او در این راه و به عنوان نمایندگان مجلس خبرگان و به عنوان روحانیت متعهد و مبارز، یاد این عالم بزرگ را گرامى مى‏داریم. بر حسب وظیفه پریروز براى توفیق در شرکت در مراسم تشییع و امروز به منظور موفق بودن و آماده بودن براى شرکت در مجلس ترحیم ایشان، دو روز تعطیل داشتیم. امروز هم از جانب روحانیت مبارز تهران، مجلس خبرگان، حزب جمهورى اسلامى، کمیته اصناف امام خمینى و گروه‏هاى دیگر در مدرسه عالى مطهرى، مجلسى برپاست که وظیفه ما بود که در آن جلسه لااقل گروهى از ما شرکت بکنیم ولى نظر به وظیفه بزرگى که از طریق دیگر به عهده ما نهاده شده است، یعنى تسریع در تمام کردن قانون اساسى، توفیق نداریم امروز در آن جلسه حاضر شویم و حضور برادران دیگر همچون حضور ما خواهد بود. در آغاز این جلسه که اولین جلسه پس از رحلت ایشان است، یاد ایشان و گرامى‏داشت ایشان را وظیفه دانستیم و بار دیگر براى تجدید احترام نسبت به آن مرد بزرگ به پا مى‏خیزیم و با خواندن سوره فاتحة الکتاب، این دیباچه آسمانى قرآن، یاد این معلم قرآن را گرامى مى‏داریم.
 (در این موقع نمایندگان و حضار در جلسه به پا خاستند و سوره فاتحة الکتاب را قرائت کردند.)
</section>
<section type="page" number="370">
2- توضیحات نایب رئیس پیرامون «قانون شوراهاى محلى» مصوب شوراى انقلاب در تاریخ 3/ 4/ 1358
نایب رئیس- ضمناً دانشجویان، کارکنان و اعضاى هیأت علمى دانشکده فنى دانشگاه تهران نوشته‏اى ارسال داشته‏اند که مى‏خوانم:
 بسم الله الرحمن الرحیم‏

 انا لله و انا الیه راجعون‏

دانشجویان، کارکنان و اعضاى هیأت علمى دانشکده فنى دانشگاه تهران، در گذشت مجاهد نستوه، مفسر کبیر و ابوذر زمان را به حضور امام و امت و نمایندگان مجلس صمیمانه تسلیت عرض مى‏کنند. امید است راه آن پوینده حق ادامه یابد و آخرین وصایاى ایشان که در مورد لزوم تشکیل شوراها است، مورد تأیید نمایندگان محترم مجلس خبرگان قرار گیرد.
وله الحمد یحیى ویمیت و یمیت و یحیى و هو حى لا یموت بیده الخیر و هو على کل شى‏ء قدیر.
برادران و خواهران نویسنده این یادداشت و برادران و خواهران نویسنده دیگر در سراسر ایران، اصولا راه انقلاب اسلامى ما یک راه بوده و هست و خواهد بود. ضایعه‏ها هر چند بس بزرگ است ولى راه رهبرى و رهپویان و روح این راه و چراغ و مشعل هدایت این راه آن‏قدر اصیل و ریشه‏دار و بزرگ است که امیدواریم با ضایعه‏ها راهمان و آرمانمان هیچ‏گاه دچار کاستى نشود. در یادداشتتان همچون در سخنان بعضى از سخنرانان دیروز دانشگاه تهران و در بعضى از پلاکاردها این نگرانى به چشم مى‏خورد که مسأله نقش شوراها چه مى‏شود؟ براى من و براى دوستانمان جاى تعجب است که این نگرانى از چیست و از کجا مایه مى‏گیرد؟ شوراى انقلاب اسلامى ایران در تاریخ سوم تیرماه یک هزار و سیصد و پنجاه و هشت یعنى بیش از دو ماه و نیم قبل، لایحه تشکیل شوراها را به دنبال توجه به ضرورت آن در این مرحله انقلاب و به دنبال دستور امام و خواست مردم تهیه و تصویب و به دولت ابلاغ کرده است. از دولت بپرسید که چرا با گذشت بیش از دو ماه و نیم این لایحه را اجرا نکرده است؟ این لایحه الان در دست من است، با مهر و امضاى شوراى انقلاب، لایحه تمام عیار است. بگذارید تنها ماده اول آن را برایتان بخوانم:
 بسم الله الرحمن الرحیم‏

 قانون شوراهاى محلى‏

 «ماده 1- به پیروى از آیه «وامرهم شورى بینهم» و اصل شوراها در قانون اساسى (یعنى همین قانون که آن موقع پیش‏نویسش تهیه شده بود) شوراهاى ده، بخش، شهر، شهرستان و استان بر مبناى تقسیم جغرافیایى و سیاسى که در قوانین معین است، در سراسر کشور تشکیل مى‏شود.» این ماده اول بود که البته جمعاً هفده ماده دارد و در پایان آن دست‏نویس است که چون در متن لایحه حداقل سن براى انتخاب کننده هجده سال در نظر گرفته شده، حداقل سن انتخاب کننده به شانزده سال تمام اصلاح شده است. این قانون با اصلاح یاد شده در تاریخ سوم تیرماه یک هزار و سیصد و پنجاه و هشت به تصویب شوراى انقلاب رسید و در تاریخ هفتم تیرماه یک هزار و سیصد و پنجاه و هشت به دولت ابلاغ گردید. دولت در تاریخ بیست و پنجم تیرماه یک هزار وسیصد و پنجاه و هشت یعنى هفده روز بعد از ابلاغ و بیست و یک روز بعد از تصویب، این نامه را به شوراى انقلاب نوشته است:
 «شوراى انقلاب اسلامى، به پیوست یک نسخه نقطه نظرهاى وزارت کشور در مورد
</section>
<section type="page" number="371">
اجراى انتخابات قانون شوراهاى محلى جهت استحضار ایفاد مى‏گردد. والسلام.»
ملت ما و تحصیل کرده‏هاى ما نگران چه هستند؟ براى من و براى دوستانمان خیلى بیشتر اظهار نگرانى آقاى مهندس بازرگان نخست‏وزیر مورد علاقه‏مان در سخنرانى دیروزشان مورد توجه بود زیرا از سخنرانى ایشان هم نگرانى از کار مجلس خبرگان استشمام مى‏شد.
ایشان از چه چیز نگران هستند؟ از این‏که نمایندگان به راستى میلیون‏ها مسلمان انقلابى ایران اینجا گرد هم آمده‏اند تا قانون اساسى را بر پایه اصالت‏هاى اسلام بررسى و تصویب کنند، نگرانند؟ از این‏که مسأله مهم شوراها از آن غفلت شده، نگرانند؟ ما در عالم هم‏رزمى با یارانمان از این حساب‏ها نداشتیم، ما در طول این مدت چند ماهه حکومت ایشان، چون حکومت منتخب خود ما و ملت از طریق امام هستند، حکومت پیشنهادى شوراى انقلاب هستند، همواره وظیفه مى‏دانستیم و مى‏دانیم و وظیفه خواهیم دانست که ایشان را در ایفاى نقش پر مسؤولیتشان یارى کنیم، ولى این تعهد متقابل را ایشان در برابر ما، در برابر شوراى انقلاب و در برابر مجلس خبرگان و نمایندگان منتخب ملت دارند. طرح کردن این مسائل در جامعه ملتهب ما، آیا این، تسلى دادن به ملت داغدیده و مصیبت زده در فقدان یک عالم و رهبر بود؟ باید به این ملت چیزى گفت که آرامشش بیشتر شود، نه نگرانیش. در کجا رسم است که مصیبت زدگان و داغدیدگان را نگران کنند؟ من بر حسب وظیفه‏اى که دارم چه در شوراى انقلاب و چه در این مجلس عزیز و محترم و با تأییدى که از دوستانم در هر کجا دارم، با صراحت به ملتمان و به تحصیل کرده‏هاى عزیزمان و به دانشگاهیان پرارج جامعه‏مان اعلام قاطع مى‏کنم که هیچ جاى نگرانى وجود ندارد. به هیچ وجه جاى هیچ‏گونه نگرانى نیست. ما اینجا آزادانه بحث مى‏کنیم و در بحث همیشه نوسان است، البته گاهى به این سو و گاهى به آن سو مى‏رود ولى نتیجه باید مطلوب باشد.
آیا از اصولى که تاکنون در مجلس تصویب شده چیزى که کمترین نشانه نگرانى در آن وجود داشته باشد، ملت ما و تحصیل کرده‏هاى ما و جامعه انقلابى ما ملاحظه کرده است؟ ما همان پیمانى را که در اول عمرمان با اسلام و خالق و خلق بسته‏ایم، همچنان به آن وفاداریم. این میثاقى بوده است بین ما و خدا و آیین خدا.
ما با تمام وجود براى حفظ اصالت و هویت اسلامى انقلاب و جامعه‏مان خواهیم کوشید و در این راه و صراط مستقیم الهى، مطمئن هستیم همه دل‏ها و اندیشه‏ها و احساس‏هاى پاک و مغزهاى متفکر و بازوان تواناى نسل‏ها و قشرهاى مختلف جامعه اسلامى ایران و مسلمانان و مستضعفان جهان با ما خواهد بود، و مطمئنیم که در این راه هیچ گوهر ارزنده و اسلامى را از دست نخواهیم داد، به عکس تنها بر این پایه و در این راه است که ما مى‏توانیم به یارى و همکارى و تعاون بر نیکى و تقواى این صاحبان بر و تقوا، از پیر و جوان و کارگر و کشاورز، از پیشه‏ور و دانشجو و دانش آموز و فرهنگى و از تحصیل‏کرده و تحصیل ناکرده و بازارى و بالاخره از روحانى و غیر روحانى برخوردار باشیم، و روزى که در راه این انقلاب گام نهادیم، با چنین توکلى تا زنده هستیم راهمان را ادامه خواهیم داد. ما در راه انقلاب اسلامى، سازش‏ناپذیر با هر آهنگ انحرافى و التقاطى، گام نهاده‏ایم و همچنان پابرجا خواهیم بود.
اگر ملت عزیز ما، اگر موکلین و انتخاب کنندگان ارجمند ما در این آهنگ کمترین نقص و فتورى مى‏بینید، از فردا با هر وسیله‏اى که در اختیار دارند نظرشان را به ما اعلام کنند.
</section>
<section type="page" number="372">
و اگر این راه را، راه مستقیم و استوار و متین الهى مى‏دانند، دیگر کمترین دغدغه و نگرانى نداشته باشند. اجازه مى‏خواهم در رابطه با همین مطلب، در همین جلسه عمومى که در برابر گوش و چشم ملت ما قرار دارد از شما نمایندگان محترم بپرسم که آیا همگان آن‏چه را که عرض کردم تأیید مى‏فرمایید؟ (نمایندگان- بله صحیح است، صحیح است).
صدوقى- تنها نگرانى آقاى نخست‏وزیر باید همین باشد که در این مدت دو ماه و نیم به لایحه مصوبه شوراى انقلاب عمل نکرده‏اند.
نایب رئیس- بار دیگر من باید این موضوع را تأکید کنم تا دشمنان انقلاب ایران بدانند که نه سخن دیروز برادرمان مهندس بازرگان در جمع ما رخنه و شکافى به وجود مى‏آورد و نه عرایض امروز من. تنها و تنها براى این‏که توضیح و افشا و روشنگرى براى ملت عزیزمان باشد، این مطالب را عرض کردم. قبل از این‏که به مجلس بیایم به برادرمان دکتر شیبانى مى‏گفتم که همواره ترجیح داده‏ایم اگر چنین مسائلى پیش مى‏آید، در درجه اول با اغماض از آن بگذریم تا مبادا ملت ما فکر کند درگیرى وجود دارد. حالا هم با صراحت و به راستى از آن‏چه در قلبم مى‏گذرد، مى‏گویم که هیچ‏گونه نشانه درگیرى وجود ندارد. این برادر پیشتاز و پیشگام و عزیزمان، این پیرمرد مبارز گرامى، در طى سخنانش به هر دلیلى مطلبى را گفتند که لازم بود ملت ما آن‏چه درباره این مطلب مهم گذشته است، با روشنى از آن با خبر شود و این عرایض من و تأیید دوستان چیزى جز توضیح یک امر مبهم براى ملتمان نیست، و به کسانى‏که ممکن است خیال کنند این‏گونه مطالب از دوستانمان و این توضیحات از ما نشانه کمترین فاصله و جدایى در مبارزه و تداوم کارمان در راه انقلاب است، باز اعلام مى‏کنم که امیدواریم دشمنان انقلاب حسرت این جدایى را به گور ببرند. (نمایندگان- ان شاء الله) آقاى بشارت بفرمایید.
بشارت- من تقاضا مى‏کنم که از سیماى جمهورى اسلامى ایران بخواهید حتماً مطالب شما را همین امشب پخش کنند. چون قبلًا سخنرانى جناب نخست‏وزیر را سه بار از رادیو و یک بار از تلویزیون پخش کرده‏اند، خوب است توضیحات شما هم حتماً پخش شود.
نایب رئیس- ى ادداشت‏هایى در همین زمینه از دوستان دیگر رسیده است و برادران و خواهرانمان از صدا و سیماى جمهورى اسلامى ایران در اینجا هستند و مى‏توانند این خواست را منعکس و برآورده کنند، و از آن گذشته وظیفه اسلامى این دستگاه خبرى مردمى هم همین است که توضیح بنده را امشب پخش کنند و حتى به همان اندازه مکرر پخش شود که فرصتى باشد براى همه مردم تا از این مطالب باخبر شوند. آقاى دکتر نوربخش بفرمایید.
دکتر نوربخش- در همین زمینه مى‏خواستم عرض کنم که چرا اخبار مجلس خبرگان پخش نمى‏شود؟ نگرانى اکثر مردم هم از همین جا ناشى مى‏شود که از اخبار مجلس، بى‏خبر مى‏مانند. من خودم آمارى گرفته‏ام از یکى از محلات متوسط نشین، و وقتى نظرشان را راجع به مجلس خبرگان پرسیدم، از صد نفر تقریباً هشتاد نفرشان گفتند که ما اصولًا خبر نداریم در مجلس چه مى‏گذرد، خوب، وقتى خبر نداشته باشند که در مجلس چه مى‏گذرد، ممکن است برایشان نگرانى به وجود بیاید و بگویند چه دارند مى‏کنند و به اصطلاح معروف چه آشى مى‏پزند که نمى‏خواهند مردم بفهمند و باخبر شوند. من دیدم که آخرین روزى که آیت الله طالقانى اینجا تشریف داشتند، نسبت به شوراى نظامى خیلى بحث شد ولى روزنامه‏ها اصلًا چیزى ننوشتند و حتى به غلط نوشتند که اصول پنج و شش تصویب شد، در صورتى که مى‏دانیم تصویب نشد. اگر روزنامه‏ها مطالب را درست منعکس کنند و از آن طرف هم مردم بخواهند که‏
</section>
<section type="page" number="373">
نظراتشان را بگویند، چنین مشکلاتى پیش نمى‏آید و مسائل حل خواهد شد.
نایب رئیس- آقاى هاشمى‏نژاد بفرمایید.
هاشمى‏نژاد- اجازه بدهید من هم یک گله‏اى از هیأت رئیسه مجلس بکنم، چون جراید بخش خصوصى است و ما نمى‏توانیم انتظار داشته باشیم که مطالب را منعکس کنند، ولى رادیو و تلویزیون هم که مال مردم است، مطالب آقایان را یا پخش نمى‏کنند یا به طور ناقص منعکس مى‏سازند. چندى قبل یکى از برادرانمان مطلبى انتقادى گفتند که قسمتى از آن پخش شد، در حالى‏که این بحث در رابطه با مسائل و مطالب قبلى بود که شما نسبت به آن گفته بودید. حتى تمام حرف آن برادر را هم پخش نکردند، و این جاى شک و تردید به وجود مى‏آورد که چرا اصولا هیأت رئیسه به طور رسمى اعتراض نمى‏کنند.
3- طرح و تصویب اصل پنجم و بحث پیرامون اصل ششم قانون اساسى‏
نایب رئیس- با اجازه دوستان وارد دستور مى‏شویم و دستور جلسه امروز را مطرح مى‏کنیم. دستور جلسه امروز یعنى چهار شنبه بیست و یکم شهریورماه یک هزار و سیصد و پنجاه و هشت قبلا خدمتتان داده شده است اصل پنج و اصل شش و اصل پیشنهادى هفت، براى دستور جلسه امروز آماده شده. اصل پنج همان اصلى است که قرار بود در جلسه مشترک گروه‏ها به اندازه کافى رویش بحث شود و به جلسه علنى بیاید که بحمدالله کار رویش صورت گرفته و الان در حضورتان است. اصل شش ترکیبى است از اصول شش و هفت قبلى که با استفاده از مطالبى که دوستان قبلا فرمودند، امروز در جلسه منتخب گروه‏ها رویش کار شده و به این صورت در آمده است که ملاحظه مى‏فرمایید. اصل هفت، اصل پیشنهادى گروه اول است با برخى اصلاحاتى که شوراى هماهنگى کرده است. بنابراین الان اصل پنج به وسیله آقاى آیت قرائت مى‏شود.
اصل 5- در زمان غیبت حضرت ولى عصر عجل الله تعالى فرجه، در جمهورى اسلامى ایران ولایت امر و امامت امت بر عهده فقیه عادل و با تقوا، آگاه به زمان، شجاع، مدیر و مدبر است که اکثریت مردم او را به رهبرى شناخته و پذیرفته باشند، و در صورتى که یک فرد چنین اکثریتى نداشته باشد شورایى مرکب از فقهاى واجد شرایط بالا، عهده دار آن مى‏گردند. طرز تشکیل این شورا و تعیین افراد آن را قانون معین مى‏کند.
نایب رئیس- با توجه به بحث‏هاى گسترده‏اى که در گروه‏ها و در جلسه مشترک گروه‏ها درباره اصل پنج شده، نظر بر این است که بتوانیم این اصل را با اظهار نظر یک موافق و یک مخالف به رأى بگذاریم. براى این‏که بحثمان به درازا نکشد اولین نفرى که به عنوان مخالف مى‏خواهد صحبت کند، نوبت براى صحبت بگیرد تا یک نفر هم به عنوان موافق از گروه یک یا اگر مناسب بود از گروه‏هاى دیگر، بیاید دفاع کند. آقاى مراغه‏اى شما به عنوان مخالف ثبت نام کرده‏اید؟
مقدم مراغه‏اى- بله، من به عنوان مخالف مى‏خواهم صحبت کنم.
نایب رئیس- بفرمایید.
مقدم مراغه‏اى- به نام خدا، ما آذربایجانى‏ها یک ضرب المثلى داریم که وقتى به ترکى مى‏گوییم خیلى دل‏نشین است، ولى نمى‏دانم وقتى ترجمه مى‏شود چه اندازه اثر دارد. مى‏گوییم دوست آن است که وقتى پیشامدى مى‏شود بگوید «گفته بود» اما دشمن مى‏گوید «مى‏خواستم‏
</section>
<section type="page" number="374">
بگویم» حالا من هم اگر مطلبى را عرض مى‏کنم به عنوان یک دوست و یک همسنگر و به عنوان کسى که در این مبارزه شرکت داشته است، عرایضى را مى‏گویم. امروز با احساس مسؤولیت در مقابل تاریخ، مطلبى را که بالاخره باید کسى در مجلس عنوان مى‏کرد به عرض مى‏رسانم.
در این مجلس به قرآن مجید سوگند یاد کرده‏ام که طبق آن‏چه وظیفه نمایندگى ایجاب مى‏کند عمل کنم. به انقلاب اسلامى ایران علاقه دارم، رهبرى امام را پذیرفته‏ام، به روحانیت ارج مى‏گذارم و آمادگى شهادت دارم و در هدف هیچ‏گونه اختلافى نیست ولى در عمل نظراتى دارم که عرض مى‏کنم.
مطالبى که مى‏گویم براى امروز نیست براى فرداهاست. قانون اساسى براى یک نسل تنظیم نمى‏شود، باید داراى ابعاد زمانى و مکانى باشد، باید پیش بینى آینده و نسل‏هاى جدید را بکند. اگر امروز اسلام به این درجه از قدرت و نفوذ رسیده است که مردمى بى سلاح توانسته‏اند رژیم پلیسى و نظامى آنچنانى را سرنگون کنند، براى آن است که اسلام ازلى و ابدى و متحرک است.
آنها که در متن مبارزات بر علیه رژیم بودند مى‏دانند که وقتى مخالفت‏ها با رژیم گذشته آغاز شد، در همان زمانى‏که جنگ‏هاى چریکى درگرفت و روشن‏فکران و دانشگاهى‏ها درگیر مبارزه شدند، مردمان آگاه چشم به روحانیت دوخته بودند و مى‏دانستند تنها عاملى که مى‏تواند آن قدرت شیطانى را منکوب کند، ایمان دینى و نفوذ روحانیت است. به همین جهت بود که همه گروه‏ها رهبرى امام خمینى را پذیرفتند و امام با اتکاء به نیروى معنوى اسلامى، پیروزى ملت را تأمین نمود و همه جهان متوجه نیروى عظیم اسلام و قدرت ایمان مردم مسلمان ایران شدند و فصل جدیدى در مبارزات ملى مردمى باز شد.
مردم ایران با اتکاء به ایمان و معتقدات اسلامى خود یکپارچه رهبرى امام خمینى را پذیرفته‏اند. امام خمینى براى احراز رهبرى، استناد به قانون اساسى نکرده است و هنوز هم نفوذ و قدرتى که امام دارد منبعث از قانون اساسى مدون نیست، بلکه سرچشمه نیروى رهبرى امام، اسلام است که به ذات داراى نیرو است.
این مطلب را به عنوان مقدمه عرض کردم تا برسم به مطلبى که در قانون اساسى جدید عنوان شده است و مى‏گویند باید اسلام را مستحکم کرد. در کمال خضوع عرض مى‏کنم آقایان سعى کنید قانون اساسى را مبانى اسلام تحکیم کند. اسلام با قدرتى که دارد و آیات آن را در انقلاب اخیر دیده‏ایم نیازى به قانون اساسى ندارد. اکثریت ملت ایران مسلمانند، با اتکاء به اسلام قیام کرده‏ایم و از طریق همه‏پرسى، ملت به جمهورى اسلامى رأى داده است.
جمهورى اسلامى از دو کلمه اسلام و جمهورى تشکیل مى‏شود که اسلام محتوا است و جمهورى قالب آن. ما اگر اصول دین اسلام را در قانون اساسى بیاوریم، خدمتى نکرده‏ایم چون اصول اسلام پشتوانه‏هاى مستحکم‏ترى از قانون اساسى دارند و نباید کارى کنیم که نیروى اسلام را که اکنون در اوج است و امید در دل‏ها آورده است به صورت قوانینى که ممکن است هر روز تغییر کند درآوریم. به این جهت است که بنده معتقدم اسلام را با پشتوانه هزار و چهار صد ساله‏اش که هنوز چنین جوان است، در مافوق قانون قرار دهیم.
آقایان و خانم محترم اطلاع دارند که قانون اساسى چند ماه است در جامعه مطرح است. افراد و گروه‏هاى بسیارى در کمال آزادى درباره‏این اظهار نظر کرده‏اند. قانون تنظیمى براساس‏
</section>
<section type="page" number="375">
مبانى اسلامى و جمهورى بوده است. درباره اسلامى توضیح بیشتر عرض نمى‏کنم چون بر حاضرین نکته‏اى از آن پوشیده نیست ولى جمهوریت با قید اسلامى آن یعنى حکومت مردم.
اصل سوم پیش نویس قانون اساسى مى‏گوید «آراء عمومى مبناى حکومت است و بر طبق دستور قرآن که: «وشاورهم فى الامر» و «امرهم شورى بینهم» امور کشور باید از طریق شوراهاى منتخب مردم در حدود صلاحیت آنان و به ترتیبى ناشى از آن مشخص مى‏شود حل و فصل مى‏گردد.»
قانون اساسى پیشنهادى توسط عده‏اى از افراد اسلام‏شناس و مورد اعتماد تهیه شده و تا آنجا که بنده اطلاع دارم این قانون به تصویب شوراى انقلاب و مراجع تقلید و رهبر انقلاب رسیده‏است. رادیو تلویزیون و وسایل ارتباط جمعى، مردم را با آن آشنا کرده‏اند و با توضیحاتى که به مردم داده‏ایم مردم ما را انتخاب کرده‏اند. بررسى نهایى قانون اساسى به ما واگذار شده است و شش هفته وقت تعیین کرده‏ایم که این قانون را اصلاح و تصویب کنیم. حالا به جاى اصل سوم با اصل پنج جدید رو به رو هستیم که من داخل ماهیت آن نمى‏شوم. به هر حال اصل سوم قانون پیشنهادى با اصل پنجم اخیر معارض هستند.
اوضاع نسبت به چند ماه اخیر تغییر کرده‏است، شرایط استثنایى در مملکت وجود دارد، مطبوعات در شرایط خاص و استثنایى قرار دارند. گروه‏هاى سیاسى که در مبارزه شرکت داشتند درگیر پاره‏اى مسائل هستند که طرح آن در این جا ضرورتى ندارد. در چنین شرایطى تغییر یک باره اصل سوم که در هر حال ملت از آن آگاه و بر آن تأیید داشته است، به صورت فعلى در مجلس خبرگان در شأن مجلس نیست. البته اگر ما به عنوان نمایندگان مجلس مؤسسان تعیین شده بودیم و وقت و فرصت داشتیم که مثلا یک سال بنشینیم و با جمع آورى و کسب نظر عمومى، طرح جدیدى تهیه کنیم، آن مطلبى دیگر بود و هنوز هم دیر نشده است. باید این مطلب را صریحاً به ملت اعلام کنیم و تشکیل جلسات خصوصى هم ضرورتى ندارد. در جلسات عمومى بحث کنیم و ببینیم آیاولایت فقیه که از نظر اصل مورد قبول است، چطور باید تنظیم شود؟ وقتى مى‏گویم در اصل منظور این است که اسلام باید حاکم باشد ولى نباید اسلام را یک طبقه خاص در انحصار خود بگیرد، آن وقت ممکن است اسلام ابزارى شود در دست قدرت طلبان و این تصور حاصل شود که مبارزه‏اى را همه ملت شروع کرده است اما پس از پیروزى عده‏اى مى‏خواهند همرزمان خود را کنار بگذارند.
در این جا لازم به یادآورى است که ما قانون را براى امروز وضع نمى‏کنیم. بنده امروز با دوستان صحبت مى‏کردم که اصلى تهیه شود که امام خمینى براى مدت معینى و یا مادام‏العمر به عنوان رهبر قانونى مملکت حکومت نمایند، ولى در این هزار و چهار صد سال، امام خمینى استثناء است. امام با همه قدرتى که دارد ساده زندگى مى‏کند، ساده صحبت مى‏کند، ساده مردم را مى‏پذیرد. از کجا مى‏توانیم امیدوار شویم که در آینده نیز رهبرى این‏چنین داشته باشیم؟ بعضى از آقایان مى‏گویند رهبر انتخابى باشد، اگر انتخابى باشد مى‏شود رئیس جمهور، با شرایطى که براى رئیس جمهور تصویب مى‏کنیم ریاست جمهور در انحصار طبقه خاصى نیست. یک روحانى هم مثل یک سیاستمدار مسلمان مى‏تواند ریاست جمهورى را احراز کند. ما اگر بخواهیم با استفاده از نیروى اسلام حکومت را دراختیار یک طبقه خاص قرار دهیم، براى جامعه قابل قبول نخواهد بود. مردم ایران رشید هستند، مردم ایران نشان دادند که ایمان اسلامى محکمى دارند، و اگر مى‏گوییم اسلام ازلى و ابدى است، براى همین است که بدون قدرت مادى و حکومتى مى‏تواند چنین‏
</section>
<section type="page" number="376">
قدرت معنوى داشته باشد. نیرو و قدرت اسلام در ذات آن است و قوانین به آن نیرو نمى‏دهند.
نکته دیگر این‏که اگر ما اصل مبناى حکومت را که آراء عمومى است به حکومت فقیه تبدیل کنیم، در سایر اصول اثر مى‏گذارد و آن وقت باید کلیه اصول براساس این اختلاف اصولى تغییر پیدا کند که آن وقت این مجلس دیگر مجلس خبرگان نخواهد بود بلکه مجلس مؤسسان مى‏شود و شاید اگر بخواهیم مانند گذشته مردم را با آن آشنا کنیم، به مدتى طولانى نیاز خواهیم داشت. اجازه بدهید سخن خود را با چند جمله از آخرین خطبه مجاهد بزرگ آیت الله طالقانى پایان دهم.
 «هدف پیامبر آزاد کردن مردم بود. آزاد کردن از تحمیلات طبقاتى، آزاد کردن از اندیشه‏هاى شرکى که تحمیل شده، آزاد کردن از احکام و قوانینى که به سود یک گروه و یک طبقه بر دیگران تحمیل شده، این رسالت پیامبر شما بود، ما هم باید دنبال همین رسالت باشیم. این شهداى ما هم دنبال همین رسالت بودند، در مقابل فرهنگ تحمیلى، در برابر قوانین تحمیلى، در برابر محدودیت‏هاى پلیسى که گاهى به اسم دین بر مردم تحمیل مى‏شد که از همه خطرناک‏تر بود، این خطرناک‏ترین تحمیلات است یعنى آن‏چه که از خدا نیست، از جانب حق نیست، آنها را به اسم خدا به دست و پاى مردم ببندند و مردم را از حرکت حیاتى بازدارند، حق اعتراض و انتقاد به کسى ندهند، حق فعالیت آزاد به مردم، مسلمانان و مردم آزاده دنیا ندهند».
دعوت اسلام، دعوت به رحمت و آزادى است. همان‏طورى‏که جلوى توپ و تانک رفتید، این مسؤولیت‏ها را شما دارید این به عهده شماست. شاید بعضى از دوستان ما بگویند، آقا شما چرا این مسائل را در میان توده مردم مطرح مى‏کنید؟ بیایید در جمع، در مجلس خبرگان، مى‏گویم من بین موکلین شما مطرح مى‏کنم. اینها هستند که ما را وکیل کردند و مى‏دانند براى چه وکیل کردند، ما وظیفه و مسؤولیت نسبت به اینها داریم. باید دردها، اندیشه‏ها، بدبختى‏ها، ناراحتى‏ها و عقب ماندگى‏هاى این مردم را با قوانین نجات بخش و حیات بخش اسلامى جبران کنیم.
امیدواریم که همه ما هشیار شویم، فرد فرد مسؤولیت قبول کنیم و این مسایى عظیم اسلامى را کنار بگذاریم. گروه‏گرایى و فرصت طلبى و تحمیل عقیده و یا خداى نخواسته استبداد زیر پرده دین را کنار بگذاریم و بیاییم با مردم، با دردمندها، با رنج کشیده‏ها، با محروم‏ها هم‏صدا شویم.
نایب رئیس- آقاى مراغه‏اى به عنوان مخالف درباره این اصل صحبت کردند. حالا یک نفر به عنوان موافق بفرماید صحبت کند.
هاشمى‏نژاد- من پیشنهاد مى‏کنم خود شما که هم نویسنده این متن هستید و هم از گروه اول، صحبت بفرمایید.
نایب رئیس- بسیار خوب، چون من مسؤولیت گروهمان را هم بر عهده دارم، با پذیرش نظر دوستان عرایضم را مى‏گویم. اجازه بدهید پشت تریبون بیایم و چند کلمه‏اى صحبت کنم. (در این موقع آقاى منتظرى ریاست جلسه را به عهده گرفتند و آقاى دکتر بهشتى از جایگاه هیأت رئیسه به محل نطق آمدند و بیانات خود را بدین شرح ایراد کردند):
دکتر بهشتى- بسم الله الرحمن الرحیم. خوشبختانه صحبت آقاى مقدم مراغه‏اى نشان دهنده ضرورت یک کار حیاتى بود که همواره این ضرورت را احساس مى‏کرده‏ایم و آن این‏که وقتى صحبتى از برخى‏
</section>
<section type="page" number="377">
مسائل به میان مى‏آید، هنوز آن آمادگى لازم و کافى را نداریم که حرف یکدیگر را راحت درک کنیم، یکدیگر را راحت بیابیم و بفهمیم، و چون این‏طور است، وظیفه ماست که بکوشیم مطالب متن را آرام و آسان در جوى که هیچ‏گونه احساس پیش‏داورى‏آور به میان نیاورد، با هم بیان کنیم. من هم مى‏کوشم که این جهت را تا پایان رعایت کنم تا آقاى مراغه‏اى و همه نمایندگانى که همچون ایشان این‏طور مى‏اندیشند، با آرامش و بدون پیش‏داورى به دقت به این مسأله گوش دهند شاید مشکلمان همین جا حل شود. آقاى مراغه‏اى، صحیح مى‏گوید که اسلام هیچ‏گونه نیازى به قانون اساسى ندارد، بله نظر شما قابل قبول است، ولى آن‏چه ما کردیم این نبود و آن‏چه ما مى‏کنیم این نیست، آن‏چه ما مى‏کنیم این است که قانون اساسى یک ملت و جامعه مسلمان، قانون اساسى یک انقلاب اسلامى، قانون اساسى یک چنین جامعه و چنین انقلابى بدان چیزى نیاز دارد که متکى به معارف اسلامى باشد، این را که دیگر نمى‏شود درباره‏اش تردید کرد، مى‏شود؟ ما اگر از اول تا اینجا کوشیده‏ایم که مبانى اسلام را در قانون اساسى بیاوریم به لحاظ نیاز آن طرف است، به لحاظ نیاز این‏طرف نیست. آیا هیچ وجدان سالمى مى‏تواند این را نفى کند یا حتى در آن تردید کند؟ نکته دیگر، گفتید که اگر ما اینجا یک اصلى را که نبوده بیاوریم و یا اصلى را تغییر دهیم، دیگر مجلس خبرگان نیست، شاید مطلب عکس باشد اگر تجمع این‏همه خبرگان چیزى لازم را بر محتواى قانون اساسى نیفزاید و اصلاح نکند، آن وقت مجلس خبرگان نیست چون قانون اساسى قبلى درست است که از دید خبره‏ها گذشته است ولى به شما بگویم پیش از هر کس من در جریان آن هستم هیچ‏گاه در چنین مجمعى و یا یک چنین مرکزى و یا یک چنین فرصتى و دقتى، فرصت نبود که مورد بررسى نهایى قرار بگیرد. زحماتى کشیده شده درخور تقدیر فراوان که در مصاحبه‏هاى قبلى از آن تقدیر هم شد اما اگر این بدان معنى باشد که کارى که انجام شده دیگر تمام است، آیا این نشریات براى چه بود؟ این مجلس با مجلس مؤسسان فرقى ندارد. بنده خودم این را در یک سخن تلویزیونى اعلام کردم که آقا این همان مجلس مؤسسان است. شما وقتى مى‏بینید مجلس با هفتاد و چند نفر تشکیل مى‏شود و این قدر طول مى‏کشد، اگر با سیصد نفر، ششصد نفر تشکیل مى‏شد چقدر طول مى‏کشید. همان مسأله‏اى پیش مى‏آمد که ما پیش بینى مى‏کردیم. مجلس هفتاد نفر یا هفتصد نفر باشد، فرقى ندارد، چون منتخبین مردم هستند منتها گفتیم براى این‏که سنت این بوده که نمایندگان مجلس مؤسسان یا دو برابر نمایندگان مجلس شورا یا حداقل به اندازه آنها باشد ولى ما مى‏بینیم که چنین شرایطى را نداریم چون ما به دنبال کار این مجلس نتیجه را به آراء عمومى مى‏گذاریم و آن روز هم عرض کردم که شش میخه‏اش کرده‏ایم ولى نقش این مجلس را این حرف‏ها عوض نمى‏کند. این مجلس براى همین است که بیایند بنشینند تبادل نظر کنند. شما خودتان ناظر هستید که چگونه در جلسات بحث‏ها اوج مى‏گیرد، این نشانه این است که مطالب گفته مى‏شود و باید گفته شود. (موسوى اردبیلى- فرمودید سنت، این سنت در کجا است؟) سنت مجلس مؤسسان را در دنیا عرض کردم (موسوى اردبیلى- تعداد معینى در هیچ جاى دنیا ندارد) معمولا این‏طور بوده و اما برویم سراغ مطلب اصلى، مطلب اصلى این است که آیا اصل پنجم هیچ کلمه یا جمله‏اش با آن عوارضى که آقاى مراغه‏اى و بسیارى از افراد دیگر براى مى‏شمارند، ارتباط دارد؟ آیا اصل پنجم مى‏خواهد بیاید نقش آراء عمومى را انکار کند؟ آیا اصل پنجم مى‏خواهد بیاید
</section>
<section type="page" number="378">
آزادى‏ها را از بین ببرد؟ آیا اصل پنجم مى‏خواهد بیاید حکومت را در اختیار قشر معینى و طبقه معینى قرار بدهد؟ مثلا مى‏خواهد بگوید از این پس نخست وزیر و رئیس جمهور و وزراء همه باید روحانى و معمم باشند؟ هرگز، من مى‏خواهم این اصل را ببینید، کجاى این اصل این را معنى را مى‏دهد؟ (مکارم شیرازى- ولایت فقیه را کاملا تفسیر کنید تا ابهامشان رفع شود) بنا دارم و این کار را مى‏کنم. شما آقاى مراغه‏اى که به عنوان مخالف صحبت کردید، خواهش مى‏کنم به توضیحات توجه بفرمایید و امیدوارم که خودتان در همین جلسه بیایید بگویید که آن‏چه بوده سوء تفاهمى بیشتر نبوده است. ببینید اصل پنجم را مى‏خوانم، آن‏چه که پیشنهاد شده است این است «در زمان غیبت حضرت ولى عصر عجل الله تعالى فرجه، در جمهورى اسلامى ایران ولایت امر و امامت امت ...» یعنى مرکز ثقل حکومت و رهبرى «... بر عهده فقیه ...» فقیه یعنى چه؟ یعنى اسلام شناس، مطلع، ورزیده، متخصص، فقیه یک واژه عربى است یعنى دانا و شناساننده و در این معناى خاصى که ماها به کار مى‏بریم، یعنى داناى اسلام، اسلام دان، البته در اصطلاح اخص به کار مى‏رود و به کسى که در دانستن علم احکام دین و استخراج آن از مبانى و ادله‏اش در حد تخصص و اجتهاد و صاحب نظرى باشد، گفته مى‏شود. یعنى کسى که بتواند احکام و قوانین و تعالیم اسلام را از کتاب و سنت به صورت یک صاحب نظر بفهمد. این مى‏شود فقیه «... بر عهده فقیه عادل ...» یعنى فقیهى که اعمالش، اخلاقش، رفتارش در همه شؤون با عدل اسلامى که عبارت است از عمل به تمام فرائض و واجبات و پرهیز و دورى از همه محرمات، هماهنگ باشد و نشان یک چنین اعتدال در رفتار او باشد. «با تقوا» خدا ترس کسى است که یاد خدا همیشه در دلش زنده باشد و او را کمترین تخلفى از راه خدا نگران کند، همیشه بیدار، «آگاه به زمان» بفهمد در چه زمانى زندگى مى‏کند و بداند نیازهاى خودش و جامعه اسلامى‏اش و امت اسلامى‏اش در این زمان چیست. «شجاع» که این در همان با تقوا و با ایمان مستتر است، ولى ما این را تصریح کردیم که کامل‏تر بیان شده باشد، شجاع و نترس باشد. «مدیر» یعنى اهل اداره کردن باشد «مدیر» یعنى دورنگرى و آینده نگرى داشته باشد. ما گفتیم که مرکز ثقل حکومت جامعه و رهبرى جامعه یک چنین فردى است و گفتیم که این فرد چگونه این مرکز ثقل بودن را به دست مى‏آورد و گفتیم «که اکثریت مردم او را به رهبرى شناخته و پذیرفته باشند» یعنى کسى نمى‏تواند تحت عنوان فقیه عادل، باتقوا، آگاه به زمان، شجاع، مدیر، مدبر خودش را بر مردم تحمیل کند این مردم هستند که باید او را با این صفات به رهبرى شناخته باشند و پذیرفته باشند و بعد نوشته‏ایم «در صورتى که یک فرد چنین اکثریتى نداشته باشد» یعنى سه نفر یا چهار نفر از فقهاء هستند که هم‏طراز هستند و تقریباً همه‏شان فقیه هستند، آگاه به زمان هستند، شجاع، مدیر و مدبر هستند ولى چنان برجستگى نسبت به هم ندارند که اکثریت مردم بتوانند یک نفر را انتخاب کنند آن وقت «شورایى مرکب از فقهاى واجد شرایط بالا عهده دار آن مى‏گردند» یعنى عهده دار این ولایت امر و امامت امت مى‏شوند و بعد هم قید شده است که «طرز تشکیل شورا و تعیین افراد آن را قانون معین مى‏کند». این توضیحى بود که صرفاً در مورد خود اصل دادم. حالا یک توضیحى هم بر مبناى این اصل مى‏دهم که این اصل چرا آمده است و چرا ما در قانون اساسى پیشنهاد کردیم که مرکزیت ثقل رهبرى و اداره امور امت باید یک چنین فرد یا گروهى باشد. براى این‏که ما مى‏خواهیم نظامى اجتماعى اسلامى در آینده داشته باشیم برادر، خواهر، تو که انقلاب کرده‏اى، تو که فداکارى کردى، تو که فرزند و شوهر و برادر و خواهر و همسرت‏
</section>
<section type="page" number="379">
را قربانى کردى، تو که زندان رفتى و زجر کشیدى، تو که تبعید شدى، تو که در تنگنا بسر بردى، تو که از شر پلیس مزدور استبداد و استعمار حتى یک شب در خانه‏ات امنیت نداشتى و هر شب آماده بودى که فردا یا همان شب در خانه نباشى، از تو مى‏پرسم، مجلس خبرگان از تو مى‏پرسد، همه این رنج‏ها و شکنجه‏ها را تحمل کردى که چه به دست بیاورى؟ تو خود گفتى، با فریاد گفتى استقلال، آزادى، حکومت اسلامى بعد که شکل حکومت از طرف رهبرى و جامعه و کسانى‏که تو به آنها اعتقاد داشتى مشخص شد، جمهورى اسلامى و شرایط هم معین شد، تو قانع نبودى که فقط شکلش مشخص شود، باز فریاد برکشیدى استقلال، آزادى، جمهورى اسلامى یعنى تو به استقلال و آزادى بسنده نکردى، اگر آرمان این انقلاب فقط استقلال و آزادى بود، جاى این بحث بود که آیا این اصل اینجا ضرورت دارد یا نه. تازه جاى بحث بود که ضرورت نداشته باشد چون بنده را عقیده بر این است که اگر مى‏گفتند استقلال، آزادى، جمهورى اسلامى ما فرضمان بر این است که اگر قرار است که نظام آینده ما جمهورى اسلامى باشد، در این صورت این نظام، رهبرى و مرکز ثقل اداره‏اش بر دوش کسى یا کسانى باشد که چه از نظر آگاهى به اسلام و چه از نظر التزام و مفید بودن به وظایف یک مسلمان، در تمام وظایف فردى، سیاسى، خانوادگى، اجتماعى الگو و نمونه باشد. بنده و دوستان در این مورد نکته‏اى را رویش تکیه داریم و آن این است که در جمهورى اسلامى که اگر فردا نتوانیم به آن برسیم، ان شاء الله چند ماه و چند سال بعد از فردا به آن برسیم، بنده عرضم این است اى ملت عزیز و انقلابى و مسلمان ایران، اگر مى‏خواهى به سمت جمهورى اسلامى و نظام اسلامى جلو بروى باید آن دورنمایى که در برابرت از نظام جمهورى اسلامى و نظام اسلامى ترسیم مى‏شود، خوب بنگرى. در آن دورنما در آینده باید رئیس جمهورت، نخست وزیرت، وزرایت، استاندارت، چهره‏های برجسته مدیریت جامعه‏ات کسانی باشند که از نظر آگاهی و از نظر عمل برای تو، امام و الگو و نمونه باشند. در آن جامعه است که به بقاء و رشد اسلام می‏توان امیدوار بود. ما حالا آمدیم در قانون اساسی برای این‏که نقطه شروعی برای آینده باشد، آینده درخشان پاک الهی و اسلامی، شرایطی را برای رهبری یعنی آنجایی که همه تصدی‏ها و همه مسؤولیت‏ها باید از او سرچشمه بگیرد، به عنوان حداقل شرایط گفتیم. من اجازه می‏خواهم که این مسأله را بار دیگر برای ملت ایران مطرح کنم. اى ملت مسلمان می‏توانی به اندازه علاقه‏اى که به چنین مبنا و پایه‏اى داری شروع کنی و نظرت را به هر راهی که می‏دانی، اعلام کنی. در مساجد، در جراید، به وسیله رادیو و تلویزیون، آیا ملت مسلمان انقلابی ایران، آیا تحصیل‏کرده‏های انقلابی مسلمان ما اجازه می‏دهند که این اصل را از قانون اساسی برداریم؟ آقای مراغه‏اى آیا شما این جزوه‏اى را که در اداره دبیرخانه در طول چند ماه از چهار هزار نظریه و پیشنهاد مردم و آن‏چه که در روزنامه‏ها منتشر شده است، تهیه کرده است فرصت کرده‏اید مطالعه کنید؟ مطالعه بفرمایید ببینید وقتی این اصول مطرح شده است نظرات رسیده‏اى که اینجا از دوستان استخراج کرده‏اند، عموماً تکیه بر این دارد که چرا این اصل را در قانون اساسی نگذاشته‏اند. خوب، مجلس خبرگان کارش این بود که نظرات را مطالعه کند و آن پیش‏نویس را تکمیل کند و ما این‏کار را کردیم. من بیشتر از آن‏چه باید صحبت کنم، صحبت کردم عذر می‏خواهم باید آقای منتظری که حالا مسؤول جلسه هستند به من اخطار می‏کردند. دوستان یادداشت داده‏اند که مختصری پیرامون آن‏چه درباره ضرورت جامعه‏ها و نظام‏هاى ایدئولوژیک در داخل گروه‏ها عرض کرده‏ام، اینجا گفته شود، اگر مقررات جلسه به من ده دقیقه اجازه بدهد،
</section>
<section type="page" number="380">
می‏توانم این بحث را بکنم و الا باید به عرضم پایان بدهم.
نمایندگان- بفرمایید صحبت کنید.
رئیس- ادامه بدهید.
دکتر بهشتی- ملاحظه بفرمایید، جامعه‏ها و نظام‏هاى اجتماعی دو گونه هستند، یکی جامعه‏ها و نظام‏هاى اجتماعی که فقط بر یک اصل متکی هستند و آن اصل عبارت است از آراء مردم بدون هیچ قید و شرط که به اینها گفته مى‏شود جامعه‏های دموکراتیک یا لیبرال، یعنی از نظر اهمیتی که به آزادی می‏دهند و دموکراتیک یعنی از نظر اهمیتی که به دمو یعنی توده و عامه مردم می‏دهند، حکومت عامه مردم در این جامعه‏ها همین‏طور که به نظر آقای مراغه‏اى و دیگران رسیده، حکومت یک مبنا بیشتر ندارد و آن آراء مردم است، حالا اگر در یک مقطع زمانی اکثریت مردم به سمت فساد گرایش پیدا کردند یا گرایش داده شوند و در این زمان، حکومت بخواهد تصمیماتی برای جامعه بگیرد، به خاطر احترام به آراء عمومی، حکومت و رهبران ناچارند آن‏طوری که مردم و اکثریت را خوش آید، قانون بگذارند. اول بفهمیم آیا ما اصلا در دنیا یک چنین جامعه‏اى داریم یا نه؟ کشورهای آمریکا و انگلیس و اروپای غربی مدعی بودند که آنها کشورهای دموکرات و آزاد و حکومت عامه هستند ولی منتقدان آمدند گفتند نه آقا، کلاه سر مردم می‏گذاشتند، مردم فکر می‏کردند که آزادند و الا یک طبقه خاص سرمایه دار یا فئودال با ریسمان‏هاى نامرئی با سیستم راداری نامرئی می‏آید و خواست این مردم را در جهت منافع خودش به هر سو می‏برد و با انحصاری کردن وسایل تبلیغاتی، روزنامه و رادیو و تلویزیون در عصر جدید این معنی بیشتر مورد تأیید قرار گرفته‏است، به طوری‏که جامعه‏های سوسیالیستی معتقدند که جوامع غربی دموکراتیک نیستند. آلمان وقتی به دو بخش تقسیم شد، آلمان شرقی گفت، آلمان سوسیالیست دموکراتیک من هستم. این بحث را ما کاری نداریم. اگر یک چنین جامعه‏هایی در دنیا وجود داشته باشد، این جامعه‏ها مدعی آن هستند که مبنای کارشان رأی مردم است، هر چه مردم گفتند و خواستند به ظاهر دولت که نوکر ملت هست انجام می‏دهد. به اصطلاح ایدئولوژیک نیستند و حکومتشان چارچوب ایدئولوژیک ندارد. جامعه‏های غیر مکتبی، آزاد از مکتب هستند و فقط همین یک اصل را قبول دارند، اصل حکومت با آراء، اما جامعه‏های دیگری هستند ایدئولوژیک یا مکتبی، یعنی جامعه‏هایی که مردم آن جامعه قبل از هر چیز مکتبی را انتخاب کرده‏اند و به محض این‏که مکتبشان را انتخاب کردند، در حقیقت اعلام کردند که از این به بعد باید همه چیز ما در چارچوب این مکتب باشد. انتخاب مکتب آزادانه صورت گرفته و با آزادی کامل، مکتب و مرام را انتخاب کرده‏اند، ولی با این انتخاب اولشان، انتخاب‏هاى بعدی را در چارچوب مکتب محدود کرده‏اند. به این جامعه‏ها می‏گویند جامعه‏های ایدئولوژیک یا نظام‏ها و جامعه‏های مکتبی، جمهوری اسلامی یک نظام مکتبی است، فرق دارد با جمهوری دموکراتیک. آن چیزی که آقای مقدم مراغه‏اى و افراد دیگر در این زمینه پیشنهاد مى‏کنند، برای جمهوری دموکراتیک بدون قید اسلام بسیار به جاست (مراغه‏اى- بنده چنین عرض نکردم) عرض کردم مطلبی که می‏فرمایید ما تمام اختیار را بدون هیچ قیدی به آراء عامه بدهیم و نگذاریم هر قیدی در خارج قانون به وجود بیاید. این متناسب با قانون اساسی و نظام مکتبی نیست و چون ملت ما در طول انقلاب و در رفراندوم اول انتخاب خودش را کرد، گفت جمهوری اسلامی، با این انتخاب چارچوب نظام حکومتی بعدی را خودش معین کرده و در این اصل و اصول دیگر این‏
</section>
<section type="page" number="381">
قانون اساسی که می‏گوییم بر طبق ضوابط و احکام اسلام، در چارچوب قواعد اسلام بر عهده یک رهبر اسلام و یک رهبر آگاه و اسلام شناس و فقیه، همه به خاطر آن انتخاب اول ملت ماست. در جامعه‏های مکتبی در همه جای دنیا مفید هستند که حکومتشان بر پایه مکتب باشد. اجازه بفرمایید ما از جامعه اسلامی برویم به جامعه دیگر. جامعه مارکسیستی هم یک جامعه مکتبی است، سؤال مى‏کنم آیا در قانون اساسی جامعه‏های مارکسیستی مثل شوروی، مثل چین، مثل جاهای دیگر، مکرر همه چیز را مقید نمى‏کنند به این‏که در انطباق با اصول مارکسیست یا مارکسیست لنینیسم و مایوییسم و امثال اینها باشد؟ اینجا در حضور آقایان و خواهرمان ترجمه فارسی قانون اساسی شوروی، چین، بلغارستان را آوردند و در اختیارشان گذاشتند. ملاحظه کردید که در این قانون اساسی در موارد متعدد حکومت را فقط به چارچوب مکتب مارکسیسم و لنینیسم و مایوییسم مقید مى‏کنند. حتی در قانون اساسی شوروی، در همان اوایلش حکومت را مقید مى‏کند که حکومت باید در دست حزب مارکسیست کارگری باشد، یعنی نمی‏توانند آزادانه بگذارند که هر چه شد، بشود چون جامعه مکتبی است. بنابراین بینندگان و شنوندگان عزیز توجه کنند آن‏چه ما اینجا در رابطه با اسلام از اول تا حالا آوردیم و بعد هم هر جا لازم باشد می‏آوریم، همان چیزی است که هر جامعه مکتبی در دنیا ناچار است رعایت کند، قانونش باید بر پایه و در چارچوب مکتب باشد و نمی‏تواند آن را بر آراء عمومی بدون هیچ قید و بند واگذار کند و باز هم تکرار مى‏کنم، قصه، قصه مکتب و حاملان اندیشه مکتب و عاملان مکتب است. قصه، قصه لباس نیست. باز برای این‏که می‏دانم روی این مطلب ملت ما حساسیت دارد، اجازه بدهید قبل از رأی‏گیری این سؤال را از مجلس که اکثریت آنها در لباس روحانیت و چهره‏های برجسته هستند بکنم که آیا در این اصل نظر شما به لباس است؟ (نمایندگان- نه) چه کسی گفته به لباس، این تهمت است. مسأله، مسأله مکتب است، مسأله، مسأله اسلام است، مسأله، مسأله تقید فکری و عملی به اسلام است والسلام. این عرض بنده بود، امیدوارم توضیحاتی که عرض شد قبل از هر چیز توانسته باشد آقای مراغه‏اى و دوستان دیگری مثل ایشان را روشن کرده باشد و گمان مى‏کنم مطلب به صورتی که در پایان عرایضم با تأیید آقایان با صراحت گفته شد، دیگر برای همه مورد قبول باشد ان شاء الله.
طاهری- چون شما از فرصت بیشتری استفاده کردید، اجازه بدهید از مخالفین نیز بیایند صحبت کنند.
رئیس- یک نفر موافق و یک نفر مخالف صحبت کردند و قرار هم این بود.
سبحانی- بنده وقت گرفته‏ام، اجازه بدهید صحبت کنم. البته همه ما موافقیم ولی اجازه بفرمایید صحبت کنم. ما با متنی که خود جناب‏عالی تنظیم کرده‏اید موافقیم ولی این متن قیودی دارد که از نظر فقهی دلیلی بر آن نیست.
 (در این هنگام آقای دکتر بهشتی مجدداً ریاست جلسه را بر عهده گرفتند)
نایب رئیس- بنده کماکان با اجازه دوستان باز مسؤولیت اداره جلسه را به عهده گرفتم. آیا موافقید که این بحث در این جلسه بعد از این‏که مدت‏ها توضیحاتی داده شد، تکرار شود؟ (نمایندگان- خیر) اگر موافق نیستید، می‏دانم که این مطلب اینجا گفته شد که آیا این قیود دلیل دارد یا ندارد، در جلسه باید سعی شود تکرار نشود، البته من حرفی ندارم مخصوصاً امروز که ناچار شدم وقتم را تمدید کنم و از این نظر زبانم کند است. بنابراین آقای سبحانی اجازه بفرمایید بحث ادامه پیدا نکند. اگر دوستانی که نوبت گرفته‏اند پس از این‏که جناب‏عالی صحبت کردید
</section>
<section type="page" number="382">
آنها هم از نظرشان صرف نظر کنند، حرفی نیست چون ما گفتیم یک مخالف و یک موافق می‏توانند صحبت کنند. به محض این‏که شما بخواهید صحبت کنید، باید یک نفر دیگر هم صحبت کند. پس اجازه بدهید رأی بگیریم به این‏که آیا توضیحات کافی است یا نه، توجه بفرمایید ما بر طبق آیین‏نامه موظف هستیم فقط به یک موافق و یک مخالف اجازه صحبت بدهیم. این‏طور نیست که هر کس باید اینجا صحبت کند. شما خودتان با تصویب آیین‏نامه محدود کردید که یک موافق و یک مخالف بر طبق آیین‏نامه صحبت کنند و الا باید تا یک سال دیگر مجلس داشته باشیم. تشخیص این‏که مطلب روشن شده یا نه با خود جلسه است. بر طبق آیین‏نامه یک موافق و یک مخالف صحبت کرده‏اند اگر بخواهیم ادامه پیدا کند، باید یا با تشخیص مسؤول جلسه باشد یا با تشخیص خود جلسه باشد و عرض کردم چون امروز خودم صحبت کردم و برای این‏که در خودم احساس مسؤولیت کرده باشم اگر اکثریت نصف به علاوه یک نمایندگان با ادامه مذاکرات موافقت کنند باز اجازه می‏دهیم یک موافق و یک مخالف دیگر صحبت کنند، ولی اگر اکثریت مجلس با پیشنهاد کفایت مذاکرات که الان رسیده و آقای باهنر هم پیشنهاد کرده‏اند.
هاشمى‏نژاد- توضیح بدهید که درباره این اصل ساعت‏ها صحبت شده است، همه آقایان هم بوده‏اند.
نایب رئیس- توضیح می‏دهیم.
نوربخش- ده دقیقه‏اى که شما صحبت کردید اجازه بدهید مخالفین هم ده دقیقه صحبت کنند.
نایب رئیس- من برای آگاهی همه حاضران و ملت ایران این را به اطلاع می‏رسانم که این اصل چون احتیاج به بحث سمینارگونه داشت که خیلی بیشتر از ظرفیت مجالس قانون گذارى است، گروه اول که مسؤول و تهیه کننده این بخش از قانون اساسی بود، در مورد فصل اول و مقدمه قانون اساسی، وظیفه خود دانست که به جای این رویه که یک نفر از گروه به گروه‏های دیگر می‏رفت و مطالب را توضیح می‏داد، برای تکمیل آن از همه گروه‏ها دعوت کند که در یک جلسه مشترک کمیسیون‏هاو گروه‏ها، همانند یک سمینار آزاد بنشینند و صحبت کنند و این جلسات با حضور اکثریت نمایندگان سه روز تمام تشکیل شد و ملت ما بدانند که در این سه روز در حدود یازده ساعت بحث شده البته غیر از بحثی که نمایندگان گروه اول در گروه‏ها رفتند و بحث کردند، بنابراین جا دارد که پیشنهاد کفایت مذاکرات را به رأی بگذاریم، اگر این پیشنهاد تصویب شد دیگر مذاکره‏اى نیست ولی اگر این پیشنهاد تصویب نشد، آن وقت باز با یک موافق و یک مخالف بحثمان را ادامه می‏دهیم.
اشراقی- با اصلش موافقیم ولی این قیود باید به سمع ملت ایران برسد.
میرمرادزهی- از نظر من مخالفی صحبت نکرده آقای مراغه‏اى اگر صحبت کردند در واقع با محتوا موافق بودند ولی من در کل محتوا کاملا مخالفم، اجازه بدهید صحبت کنم.
حجتی کرمانی- تذکری بدهم و آن این است که این صحبت‏هایی که در کمیسیون‏ها شده خیلی پرمحتوا و سازنده بوده و همه گروه‏های موافق و مخالف هم صحبت کرده‏اند ولی چون مردم ما اطلاع ندارند، همان ابهاماتی که برای مخالفین در جلسه وجود داشته برای ملت هم در خارج از مجلس وجود دارد. بنابراین لازم بود که این مذاکرات در اختیار مردم گذاشته شود تا مردم مطلع بشوند و چون آن مذاکرات به اطلاع مردم نرسیده، این نگرانی در بین مردم ما وجود خواهد داشت.
</section>
<section type="page" number="383">
نایب رئیس- البته به تشخیص شما.
رشیدیان- مگر مردم نگرانند که فقیه یا مرجعی رهبر آنها باشد؟
حجتی کرمانی- عده‏اى بدون شک نگران هستند و من پیشنهادم این است که مذاکرات موافق و مخالف برای دیگران که خارج از مجلس هستند و احساس نگرانی مى‏کنند، ادامه پیدا کند.
نایب رئیس- ملت ایران و رهبر عالی‏قدرمان با نظر شما مخالف هستند و ایشان پریروز اظهار می‏داشتند با این روشی که در نظر گرفته‏اید، چگونه می‏توانید جلو بروید بنابراین ما نمى‏توانیم این کار را ادامه بدهیم.
حجتی کرمانی- چون عده‏اى از مردم سم پاشی مى‏کنند، باید روشن شود.
مهندس سحابی- این اصل، یک اصل بسیار اصولی و اساسی است و انقلابی در جامعه ایران ایجاد خواهد کرد، بنابراین نگذارید که این اصل سرسری بگذرد. در جلسات خصوصی بنده به عنوان مخالف فقط ده دقیقه توانستم صحبت کنم، در حالی که ده‏ها مطلب دیگر داشتم که فرصت نشد و در حدود بیست نفر و شاید سی نفر در دنباله حرف‏های من جواب دادند و باز جواب داشت ولی به هیچ‏کدام نوبت نرسید. بنابراین روی این اصل به قدرکافی در این مجلس خبرگان توضیح داده نشده شما اگر بخواهید با یک قیام و قعود مسأله را تمام بکنید، این در نظر ملت ایران مسأله‏اى است که ایجاد مسائل و مشکلات خواهد کرد و خود جناب‏عالی اینجا مطالبی فرمودید که این مطالب در آن جلسه گفته نشده بود و جوابش نیز داده نشده بود، همین مطالب شما جواب دارد.
نایب رئیس- دوستانمان آقای سبحانی و آقای حجتی درباره ضرورت ادامه مذاکرات با ادعای این‏که روی این مطلب در جلسه، بعد از گذشتن بیش از یازده ساعت، به اندازه کافی بحث نشده و ادعای این‏که باید همه مطالب به اطلاع ملت ایران برسد و نرسیده است، مطالبی فرمودند ولی من از این دو بزرگوار سؤال مى‏کنم که آیا برای این‏که در یک مجمعی بحثی را کافی بدانیم یا غیر کافی، راهی جز رأی‏گیری در خود آن مجمع پیشنهاد می‏کنید یا نه؟ اگر تنها راه این است که از خود آن مجمع رأی بگیریم، بنده پیشنهاد کفایت مذاکرات را به رأی می‏گذارم و اگر رأیی که می‏فرمایید این همه محترم است از همین جا نامحترم می‏دانید، برای این‏که تشخیص یک یا دو یا سه نفر این است که باید بحث ادامه پیدا کند و بی اعتنایی به آراء دیگران بحث را ادمه بدهید.
حجتی کرمانی- من پیشنهادم این است که قبلا خود شما هر اصلی را که مطرح می‏کردید، بیش از یک موافق و یک مخالف روی آن صحبت می‏کرد ولی چون می‏فرمایید این صحبت‏ها در جلسه خصوصی انجام شده است، اجازه بدهید در اینجا هم بحث ادامه پیدا کند.
نایب رئیس- بنده به فرمایش جناب‏عالی جواب می‏دهم و سؤال مى‏کنم آیا برای تشخیص این‏که بحث را ادامه بدهیم یا نه، مرجع تعیین کننده به پیشنهاد شما کیست؟
حجتی کرمانی- به سنت همین مجلس.
نایب رئیس- پیشنهاد کفایت مذاکرات را به رأی می‏گذاریم و اجازه صحبت هم نمی‏دهیم، موافقین با کفایت مذاکرات دست بلند کنند (پنجاه و دو نفر از شصت و چهار نفر دست بلند کردند) تصویب شد و حالا بنده متن اصلى را می‏خوانم لطفاً گلدان را برای گرفتن رأی ببرید.
</section>
<section type="page" number="384">
اصل 5 (اصل پنجم)- در زمان غیبت حضرت ولی عصر عجل الله تعالی فرجه، در جمهوری اسلامی ایران ولایت امر و امامت امت بر عهده فقیه عادل و با تقوا، آگاه به زمان، شجاع، مدیر و مدبر که اکثریت مردم او را به رهبری شناخته و پذیرفته باشند، و در صورتی که یک فرد چنین اکثریتی نداشته باشد شورایی مرکب از فقهای واجد شرایط بالا عهده‏دار آن می‏گردند. طرز تشکیل شورا و تعیین افراد آن را قانون معین مى‏کند.
 (اخذ رأی به عمل آمد و نتیجه آن به شرح زیر اعلام شد)
نایب رئیس- نتیجه را اعلام مى‏کنم، افراد حاضر بر طبق تابلو شصت و پنج نفر هستند، موافق پنجاه و سه نفر، ممتنع چهار نفر و مخالف هشت نفر، بنابراین اصل پنجم تصویب شد تکبیر. (حضار سه مرتبه تکبیر گفتند) و اما اصل شش، همان‏طور که در توضیح این اصل در آغاز جلسه عرض شد، ناچارم نکته‏اى را برای رفع هر گونه سوء تعبیر عرض کنم. در اینجا در صحبت یکی از دوستان گفته شد که در جلسه خصوصی سه روز بحث کردیم، ملاحظه کردید که آن جلسه، جلسه خصوصی نبود و صرفاً جلسه مشترک گروه‏ها است که در سنت‏هاى پارلمانی است و گروه اول ضرور می‏دانست به جای این‏که یک یک افرادش را به گروه‏ها بفرستد، همه را دعوت کند تا بحث کند و در واقع یک سمینار بود که برای خودتان گذاشتیم و هیچ یک از قواعد جلسات را نمی‏خواستیم رعایت بشود بلکه می‏خواستیم آزاد باشد. بنابراین تعبیر جلسه خصوصی صحیح نبود و نخواستیم چیزی را از ملت عزیزمان دور نگهداریم. اینجا هم یک موافق و یک مخالف با استفاده از همه مطالب آن جلسه صحبت کردند و همان‏طور که ملاحظه فرمودید یکی از دوستان یادداشتی فرستاده‏اند مبنی بر این‏که موافق ده دقیقه بیشتر صحبت کرده ولی مخالف نه، توضیح می‏دهم اگر مخالف وقت خواسته بود و نداده بودیم، آن وقت می‏شد غیر عادلانه و اگر آقای مراغه‏اى هم که به عنوان مخالف صحبت کردند، وقت زیادی می‏خواستند به ایشان می‏دادیم. اصل شش همان‏طور که عرض شد به دنبال بحث‏های مفصلی که در دو جلسه قبل کردیم و به دنبال شورها و به دنبال اظهار نظرهایی که جدیداً رسید، امروز صبح در گروه چهارده نفری در یک اصل به این صورت در آمد که هم آن نکته‏اى را که برای یک اصل کردن در نظر گرفته بودیم، داشته باشد و هم آن بحث‏هاى دو اصل کردن را نداشته باشد، بنابراین می‏خوانم.
اصل 6- طبق دستور قرآن: «و شاورهم فی الامر- و امرهم شوری بینهم» امور کشور باید از طریق شوراها، مجلس شورای اسلامی، شورای استان، شهرستان، شهر، محل، بخش، روستا و شوراهای اسلامی دیگر اداره شود. این شوراها با آراء مردم تعیین مى‏شوند وطرز تشکیل و حدود اختیارات و وظایف آنها را قانون معین مى‏کند.
درباره این اصل اگر سؤالی و نظری هست، بفرمایید چون قبلا روی این اصل خیلی صحبت شده اگر نظری نیست اعلام رأی بکنم، و اگر قرار است موافق و مخالفی صحبت بکند، لطفاً اسم بنویسند که موافق و مخالف صحبت کنند.
کرمی- من یاداشتی به شما دادم، این برادران ما باید بدانند که ما عوارض داریم و حوادث داریم و مرض داریم و عیب هم داریم، ما می‏خواهیم این سواد را طبق قوانین اسلامی که مردم می‏خواهند، انجام بدهیم. اینجا بازار خطابه نیست، اینجا برای عرض حقایق است و نسبت به حقایقی که متجلی مى‏شود، فی‏الفور باید رأی گرفت.
نایب رئیس- ایشان یادداشتی هم مرقوم فرموده‏اند و مکرر هم این توضیح را داده‏اند.
</section>
<section type="page" number="385">
به هر حال اگر سؤالی درباره اصل شش هست که بنده باید توضیح بدهم، بفرمایید.
رشیدیان- در این جمله ی «قانون معین مى‏کند» منظور قانون عادی یا اساسی است؟
نایب رئیس- هر دو، بخشی از آن قانون اساسی و بخشی از آن را قوانین عادی.
رشیدیان- مسأله دوم این‏که شورای رهبری در کجا باید عنوان بشود، در همین‏جا یا جای دیگر؟
نایب رئیس- نه، جایش اینجا نیست، قسمتی از آن در اصل پنج بوده و قسمتی از آن بعدها می‏آید. آقای دانش‏راد بفرمایید.
دانش‏راد- من خودم از مفهوم شوراهای اسلامی سر در می‏آورم ولی این شوراهای اسلامی وقتی می‏رود در بین مردم و در عمل می‏خواهد تبیین شود، مثلا در یک وزارتخانه‏اى می‏خواهند شورا درست کنند، مثلا در وزارت بهداری که اطباء مختلف با مذاهب مختلف، یعنی کلیمی هست، زرتشتی هست و آشوری است، آیا این اسباب سوء تفاهم نمى‏شود که اینها را کنار بگذارند؟
نایب رئیس- از نظر ما نه، ولی اگر از نظر کسی ابهامی داشته باشد، لطفاً پیشنهاد بدهید و خوشحال می‏شویم که پیشنهاد تکمیلی بدهید ولی شورای اسلامی هیچ معنایش این نیست، اگر چنین چیزی باشد باید حل کنیم.
نبوی- در ردیف شوراها باید شورای رهبری و شورای نگهبان هم ذکر شود.
مهندس سحابی- این‏که گفته‏اند «اداره امور کشور» دو مطلب است یکی اجرائیات است و دیگری وضع مقررات است، در مورد مقررات وضع روشن است ولی سؤالمان این است که آیا در امور اجرایی، کار به صورت شورایی است؟ یعنی وزارت حذف مى‏شود و شورایی وزارتخانه را اداره مى‏کند؟ یا فلان کارخانه شورایی خواهد بود یا نه؟
نایب رئیس- عرض مى‏شود هر سؤالی به جاست ولی چنین پیداست که این عبارت آن گویایی را نداشته، پس پیشنهاد مى‏کنم اگر به نظرتان می‏رسد که توضیحی باید داده شود، مرقوم بفرمایید. باید اضافه بکنم که این شوراها، شوراهای برنامه ریزی است اما خارج از شورای اجرایی هم نیست. بنابراین نمی‏خواهیم بگوییم در هر کاری شورا باشد، چون اینجا نوشتیم که اداره امور کشور از طریق شورا باشد. اگر چنین سوء تعبیری به وجود می‏آورد، اصلاح کنیم ولی اگر راه را باز می‏گذارد که هر جا امکان دارد تشکیل بشود، بشود و هر جا امکان تشکیل شورا نمی‏باشد، نباشد، اشکالی ندارد. به هر حال اگر ابهامی دارد بفرمایید اصلاح کنیم و آنجایی هم که گفتیم قانون معین مى‏کند، اگر این عموم و فراگیری را دارد دیگر اصلاح نمی‏خواهد. به هر حال اگر نظری دارید لطف کنید به صورت پیشنهاد مرقوم بفرمایید. حالا اجازه بفرمایید که یک مقدار مطالبی را که رسیده جمع و جور شود و تا پیشنهادها را آقای آیت تنظیم می‏فرمایند، آقای نوربخش اگر فرمایشی دارید بفرمایید.
دکتر نوربخش- بسم الله الرحمن الرحیم. عرض کنم که در آخرین روزی که حضرت آیت الله طالقانی اینجا تشریف داشتند، اگر خاطرمان باشد آقای موسوی اول راجع به نظام شورایی صحبت کردند و بعد از آقای موسوی من با کسب اجازه از آقای طالقانی با ایشان راجع به شوراها صحبت کردم و گفتم اگر صلاح می‏دانید که باز مطرح بشود چون یک مرتبه مطرح شده بود البته قاعدتاً آقای مهندس سحابی مطرح می‏کردند ولی چون آن روز آقای مهندس سحابی تشریف نداشتند، پیشنهادی بود که در گروه قبلا به تصویب رسیده بود، من این پیشنهاد را خدمتشان دادم و گفتم شما اول مطالعه بفرمایید. ایشان مطالعه فرمودندو بعد گفتند یک کمی تأکید
</section>
<section type="page" number="386">
بیشتر داشته باشد. گفتم خوب تصحیح بفرمایید. بعد از چهار، پنج دقیقه فرمودند در شرح کلی که می‏آید آنجا توضیح بدهید. بعداً موقعی‏که داشتند تشریف می‏بردند مخصوصاً تأکید کردند که آن پیشنهاد را شما حتماً بدهید به آقای رئیس که اگر آقای دکتر بهشتی خاطرشان باشد، من بعد از جلسه آمدم خدمتشان، فرمودند که در جلسه آتیه آن را بدهم. این است که من عین این پیشنهاد را فقط از نظر این‏که ایشان موافق بودند و قبلا هم گروه به تصویب رسانده بود، تقدیم مى‏کنم. منتها امروز صبح یکی دو نفر از دوستان یادشان نبودکه چنین چیزی به این مضمون تصویب شده است. حالا به هر حال چیزی که بر آن تأکید داشتم، نظام شورایی است یعنی اینجا در این اصل شش، ما نظام شورایی نداریم چون گفته‏ایم «امور کشور باید از طریق شوراها باشد» ولی تأکید ما روی نظام شورایی است. این است که اگر بشود در اصل شش، نظام شورایی را گنجاند فکر مى‏کنم مشکل برطرف مى‏شود. و یک مسأله دیگری که مهم است این است که در پیش‏نویس قانون اساسی در اصل دوم راجع به انتخاب ریاست جمهوری صحبت کرده، در اینجا هم راجع به انتخاب ریاست جمهوری قبلا صحبت شده است ولی الان می‏بینیم که از اینجا حذف شده است. برای این‏که نگرانی به وجود نیاید لطفاً در همین جا ذکر بشود که به چه ترتیب ریاست جمهوری انتخاب می‏شود چون قبلا در اصل دوم بود. اگر اجازه بدهید متنی که مورد تأیید هم بود و در گروه پنج مطرح شده من می‏خوانم: «جمهوری اسلامی (یا حکومت اسلامی) مبتنی بر نظام شورایی است که ادره جامعه با اتکاء بر آن صورت می‏گیرد که به موجب (و امرهم شوری بینهم) شوراها نمی‏توانند قوانینی که در تناقض با اصل قبل باشد وضع کنند.» البته این قبلا در جلسه به این صورت تصویب شده بود: «شوراها نمی‏توانند قوانینی که مخالف با احکام اسلامی باشد، وضع کنند». چون آن روز ما دیدیم که اصل قبلی این را تأکید کرده بود، این جمله آخر را گفتیم (البته الان مى‏شود اصل چهار) این متن را می‏دهم خدمت آقای دکتر بهشتی اگر صلاح بدانند مطرح کنند، چون چیزی بوده که مرحوم طالقانی به من گفتند و من با اجازه به مجلس تقدیم مى‏کنم، متشکرم.
نایب رئیس- خوب، آقای نوربخش صحبتشان را کردند، اگر کسی آماده هست که در پاسخ ایشان توضیحی بدهد یا از نمایندگان محترم یا اعضاء گروه ما توضیح بدهند و الا خود من موظف هستم بر طبق وظیفه توضیح بدهم.
طاهری گرگانی- آقای نوربخش گفتند در گروه ما نظام شورایی تصویب شده است در صورتی که آن روز من و آقای حایری و آقای کرمی نبودیم و از تصویب آن اطلاعی نداریم.
دکتر شیبانی- من به عنوان منشی گروه عرض مى‏کنم که آن روز اکثریت بوده است.
نایب رئیس- می‏فرمایند آن روز اکثریت بوده است، به هر حال به این مورد بعداً رسیدگی خواهد شد. آقای مکارم بفرمایید.
مکارم شیرازی- بسم الله الرحمن الرحیم. من فکر مى‏کنم هیچ کس شک ندارد که شورا و برنامه‏هایی که براساس شورا باشد، هم مورد تأکید اسلام است و هم ضامن بقای جامعه است. قرآن در دو جا تأکید روی این مسأله کرده و اصلا سوره‏اى در قرآن به نام «شوری» داریم، بنابراین یک اصل اسلامی بوده و پیغمبر اکرم (ص) و ائمه هدی هم این برنامه را عملی می‏کردند و از نظر واقع بینی هم ما می‏دانیم هیچ برنامه‏اى بدون مشارکت مردم پیش نمی‏رود. همان‏گونه که انقلاب به وسیله مشارکت عموم پیش آمد و پیروز شد، اداره مملکت هم باید در آینده براساس‏
</section>
<section type="page" number="387">
افکار مردم، منتها در پرتو تعلیمات اسلام و برنامه ولایت فقیه به آن صورتی که توضیح داده شد، باید بر افکار مردم حکومت کند. بنابراین در اصل مسأله شورا هیچ بحثی نیست نه از نظر اسلامی و نه از نظر انسانی و نه از نظر آن‏چه واقعیت به ما مى‏گوید، منتها تعبیری که جناب آقای نوربخش از «نظام شورایی» کردند من فکر مى‏کنم اگر تعبیرش را صرف نظر کنیم اصل محتوا در اینجا هست. برای این‏که «امور کشور باید از طریق شوراها ...» یک معنی وسیعی است. نظام شورایی مگر غیر از این است که مربوط به امور کشور بوده باشد؟ و اتفاقاً «امور کشور» که در اینجا نوشته شده است هم شامل امور مربوط به قانون گذارى و هم امور مربوط به جنبه‏های اجرایی مى‏شود. بنابراین تمام امور کشور در اینجا جمع است و ما از نظام شورایی چیزی جز اداره امور کشور براساس شوراها نمی‏خواهیم. بنابراین نظری هم که مرحوم آیت الله طالقانی آن مجاهد بزرگ و بسیار ارزنده که واقعاً جای ایشان در میان ما خالی است، داشتند، با همین متن تأمین مى‏شود، برای این‏که نظر ایشان نظام شورایی بود. نظام شورایی یک کلمه‏اى است که یک کمی ابهام دارد، روشنترش این است، امور کشور باید از طریق شوراها در تمام سطوح که شرح داده شده اداره بشود. پس هم تعلیمات قرآن در این زمینه عملی شده، هم مردم به مشارکت دعوت شده‏اند و هم نظر و توصیه‏اى که ایشان داشتند آن هم در اینجا عملی شده است، منتها یک ایراد دیگری بعضی از آقایان داشتند و آن این بود که چرا ریاست جمهوری در اینجا ذکر نشده، بنده فکر مى‏کنم چون حالا بحث در این است که اداره امور کشور از طریق شوراها است و شوراها با آراء مردم انتخاب مى‏شوند، در مورد ریاست جمهوری که هنوز معلوم نیست که ما جنبه شورا برایش قائلیم یا فرد، ممکن است رئیس جمهور یک نفر باشد، بنابراین یک شورا نیست که با آراء مردم بخواهد انتخاب بشود، یک نفر است که باید با آراء مردم انتخاب بشود. آن مثال‏هایی هم که در اینجا ذکر شده، مسلماً جنبه شورایی داشته مثل مجلس شورا، شورای استان، شورای شهرستان، شورای شهر و محل و روستا، بقیه‏اش هم به عنوان شوراهای اسلامی است و برای این‏که راه بر سایر شوراها بسته نشود و فردا ما را متهم نکنند که شوراها را محدود کرده‏اید غیر از این چند شورا، شوراهای دیگر هم محلش باز است و پرونده‏اش گشوده است و آنها هم قابل تشکیل است. اما در مورد رئیس جمهور اگر ذکر نشده، رئیس جمهوری ممکن است فرد باشد و شورا نباشد. بنابراین عدم ذکرش به واسطه این است که هنوز تصمیم‏گیرى در این قسمت نشده و با این توضیحی که عرض کردم فکر مى‏کنم در این اصل تمام نظراتی که گفته شد، خلاصه شده است.
نایب رئیس- خیلی متشکریم، عنایت فرمودید من دیگر توضیح بیشتری ندارم. امیدوارم آقای نوربخش و دوستان توجه کرده باشند که یک وقت روی کلمه تکیه است یعنی تشخیص می‏دهید که باید توی قانون اساسی کلمه «نظام شورایی» باشد، یک وقت می‏گویید نه، قانون اساسی ما باید حداکثر دخالت در کارها را به شورا بدهد. اگر کلمه منظور نباشد و روی کلمه تعصبی نباشد، اصلی که ما اینجا به طور کامل گفته‏ایم «امور کشور باید از طریق شوراها اداره شود» گویا است، منتها آقای مهندس سحابی سؤالی کرده‏اند که قرار بود خودشان پیشنهادی بدهند؛ در خارج از جلسه هم که خدمتشان توی جلسات دیگر از نظر فنی صحبت می‏کردیم، ایشان معتقد بودند که شورای مدیریت در واحدهای کوچک نمی‏تواند معنی داشته باشد، این است که اگر نظر ایشان تأمین است، دوست داشتم خودشان بیایند توضیح بدهند. یادداشتی هم خدمتشان دادم که نظرشان را بیایند اینجا بگویند.
</section>
<section type="page" number="388">
مهندس سحابی- بسم الله الرحمن الرحیم. اشکالی که به نظر بنده در مورد این اصل می‏رسید دو مطلب است، یکی همین مطلب که الان جناب آقای دکتر بهشتی فرمودند یعنی رابطه شوراها با مسائل اجرایی است، چون در اجرائیات بایستی مسؤول و مدیر مشخص باشد. البته در یک واحد، حالا در ده یا شهر یا استان و همچنین در کارخانه یا در مزرعه برای تصمیم‏گیری یا شور و مشورت برنامه ریزی باید کار شورایی باشد، این درست ولیکن اجرا کننده با دستور دهنده باید یک نفر باشد. بنابراین اینجا ما باید روشن کنیم چون بعداً اشکال پیدا مى‏شود. بعضی‏ها می‏گویند مثلا مدیر کارخانه یا مدیر تولید فلان خط زنجیر، اینها همه باید شورایی باشد یا فرض کنید تمام کارگران و دهقانان باید در مدیریت و خط تولید شرکت کنند، اینها یک قدری نظام کارگاه یا نظام کارخانه را به هم خواهد ریخت، چون اصل شورا در مراحل تصمیم‏گیری، در مراحل برنامه ریزی مطرح است. برای این‏که این اصل در آینده سوء تفاهم ایجاد نکند، به این جهت پیشنهاد مى‏کنم در آخرش این جور اضافه شود که «حدود اختیارات و وظایف آنها و رابطه آنها را با امور اجرایی» یک چنین چیزی اضافه کنیم که بعداً جا باشد که در قوانین مخصوص این تفکیک در امر اجرایی و امر تصمیم‏گیرى و برنامه ریزی انجام شود. این توضیح بنده در این مورد است.
نایب رئیس- آقای مهندس سحابی چون پیشنهاد می‏کنید، من به نظرم می‏آید که «طرز تشکیل و حدود اختیارات و وظایف شوراها در رابطه با مسائل مختلف به خصوص مسائل اجرایی را قانون معین مى‏کند».
مهندس سحابی- بله نکته‏اى دیگر که خارج از این مطلب است و خواستم عرض کنم این است که در رابطه با این اصل در پیش‏نویس و همچنین در پیشنهاد اولیه گروه یک، دو اصل بود، یکی اصل پنج بود و یکی اصل شش، اصل پنج مسأله همین سطوح تصمیم‏گیری از طریق شوراها را مطرح کرده بود و اصل شش راجع به این‏که اساس حکومت مبتنی بر آراء عمومی است را مطرح کرده بود و این دو اصل حالا در اینجا ذوب شده در یک اصل و آن نقش آراء عمومی در اینجا منتفی شده، چون آراء عمومی فقط از طریق انتخاب شوراها نیست که در جامعه مطرح مى‏شود، آراء عمومی از طریق رفراندوم هست، از طریق انتخاب رئیس جمهور هست، از طریق دیگر هم هست. در بحث‏هایی که در مورد همین اصل پنج می‏شد، مسأله حاکمیت و نظارت شرعی یا به اصطلاح ولایت فقیه یک اصل بود که همه آقایان این را قبول داشتند. مسأله آراء عمومی آن هم یک اصل بود یعنی این دو تا هیچ‏کدامش همدیگر را از بین نمی‏برد. بنابراین، آن اصلی اولی را گذاشته‏ایم در اصل پنج، ولی اصل دومی را دیگر حذف کرده‏ایم یعنی گویی مسأله آراء عمومی در اینجا فقط ذوب شده در شوراها و ولایت فقیه، طرق دیگری هم برای ابراز آراء عمومی بایستی وجود داشته باشد چون اصولا نقش اساسی در اداره جامعه دارد و این جمله در قانون اساسی بایستی ذکر شود و تصریح بشود تا قانون اساسی ما شکل جمهوری را داشته باشد یعنی جمهوری بنایش بر آراء عمومی است. حالا اگر اصل دیگری را قبول کردید که به آن اضافه کنید، آن به جای خود، ولیکن این مسأله آراء عمومی بالاخره نقش اساسی و بنیادی را در اداره امور جامعه دارد که از طریق شوراها یا از طریق رفراندوم یا همه پرسی یا انتخاب رئیس جمهور ابراز مى‏شود.
نایب رئیس- آقای مهندس سحابی ما خیلی کوشش کردیم که مطالبی را که در دو اصل‏
</section>
<section type="page" number="389">
بود، در یک اصل، به طوری که هم ابهام نداشته باشد و هم تداخل به وجود نیاورد، تنظیم کنیم. خودتان که صبح در جلسه چهارده نفری تشریف داشتید؟ (مهندس سحابی- در آخر جلسه رفتم) آقای دکتر شیبانی بودند. به هر حال روی این اصل خیلی کار شد که عبارت سر راست، درست، صریح، روشن، بدون عبارت اضافی باشد و تداخلی هم نباشد و بعد از کوشش‏هاى زیاد بدون این‏که بخواهیم هیچ مطلبی نادیده گرفته بشود، ولی صحیح است که با این‏که ما تا اینجا آورده‏ایم، این مطلب از آن به دست نمی‏آید که آراء عمومی از طریق انتخاب رئیس جمهور و رفراندوم و اینها هم می‏تواند نقش داشته باشد. بنابراین اگر خودتان عبارتی به نظرتان می‏رسد، تا دیگران نظرشان را می‏فرمایند یادداشت کنید و الا خود من پیشنهادی دارم که به عنوان عضو گروه اول تقدیم مى‏کنم.
موبدرستم شهزادی- اگر در بیمارستانی یک نفر از اقلیت‏هاى مذهبی خواست در شورا داخل شود، با ذکر این شوراهای اسلامی تکلیفش چیست؟
نایب رئیس- این مطلب را قبلا آقای دانش‏راد هم مطرح کردند. ما روی آن یک علامت سؤال می‏گذاریم، ولی منظور ما این نیست که شورایی متشکل از مسلمین باشد، منظور این است که سیستم شورا، اسلامی باشد. این را توضیح می‏دهیم اجازه بفرمایید پیشنهاد آقای دانش‏راد را بخوانم:
پیشنهاد اصلاحی در مورد اصل شش.
پیشنهاد مى‏شود قسمت دوم این اصل به ترتیب زیر اصلاح گردد:
 «این شوراها با آراء همه مردم بدون در نظر گرفتن وابستگی دینی آنان تعیین مى‏شوند ...»
مهندس سحابی- برای این‏که سوء تفاهم ایجاد نشود و مسأله آراء عمومی هم ذکر شود، گروه پنج پیشنهادی کرده است که می‏خوانم:
 «آراء عمومی مبنای حکومت است و بر طبق دستور قرآن مجید که: (و شاورهم فی الامر و امرهم شوری بینهم) امور کشور باید از طریق شوراهای منتخب مردم که در حدود صلاحیت آنها و در حدود این قانون و قوانین ناشی از آن مى‏شود، حل و فصل گردد».
نایب رئیس- این متن صبح در جلسه گروه خوانده شد و اشکالش را هم گفتند، چون ما که نمی‏خواهیم همه کارهای آنجا را نادیده بگیریم، منظور از تشکیل آن گروه این بود که همه وقتمان را اینجا صرف نکنیم.
مهندس سحابی- گروه «آراء عمومی» را نگفته بود.
نایب رئیس- این را در زیر متن اضافه مى‏کنیم. پیشنهادهای رسیده را می‏خوانم تا اگر کسی پیشنهادی می‏خواهد بدهد، با توجه به این پیشنهادها باشد:
- برای آن‏که اصل ششم ضمانت اجرایی داشته باشد، پیشنهاد مى‏کنم این جمله به آن اضافه شود «و دولت موظف است هر چه زودتر مقدمات اجرای سریع این عمل را در همه ابعاد قانونی آن آماده سازد.»
 (هاشمى‏نژاد)
نایب رئیس- توضیحی که خدمتشان می‏دهم این است که دولت هیچ‏وقت نمی‏تواند مستقیماً مجری یک اصل از قانون اساسی باشد. یک اصل قانون اساسی باید بعداً در قوه مجریه به صورت یک اصل اجرایی در بیاید و در مورد همه اصول، دولت موظف است که این کار را بکند.
پیشنهادهای بعدی را می‏خوانم:
</section>
<section type="page" number="390">
- پیشنهاد مى‏شود طرز تشکیل و شرایط انتخاب کنندگان و حدود اختیارات الخ.
) صافی (- اگر لازم به اصلاح متن بود ترتیب شوراها از پایین به بالا باشد یعنی شوراهای روستا، بخش، محل، شهر، شهرستان، استان و شورای ملی. اگر لازم هست علت آن را توضیح دهم. (کیاوش)
- پیشنهاد مى‏کنم که در ردیف ذکر شوراها، از شورای رهبری و شورای نگهبان نیز باید نام برده شود.
) نبوی (- حدود اختیارات شورها را باید مجلس خبرگان تعیین کند، مردم را در انتظار نگذاریم.
) مولوی عبدالعزیز ( «1- در اصل شش آنجا که نوشته شده، امور کشور باید از طریق شوراها اداره شود، از این جهت اشکال دارد که با مشخص بودن ریاست جمهور و خیلی از امور که شاید موجب تخصیص اکثر باشد، تعرض پیدا مى‏کند و در خیلی از امور مشکلات ایجاد خواهد کرد و نمى‏شود گفت- امور کشور باید از طریق شوراها- بلکه باید در آن اموری که شورا لازم است، فقط شورا را لازم دانست و حداقل ابهام می‏تواند در این اصل باشد.
2- قید اسلامی حذف شود تا موجب توهم نباشد و از آنجا که همه این امور اسلامی است و قانون اساسی، قانون جمهوری اسلامی است لزومی ندارد این قید اینجا اضافه شود و چه بسا لازم باشد که خود اقلیت‏ها شوراهایی داشته باشند که در یک سطح می‏توان گفت اسلامی نیست و در سطح دیگر به اعتبار اجازه جمهوری اسلامی، می‏توان گفت اسلامی است. به هر حال ذکر این قید ضرورت ندارد.»
 (حسینعلی رحمانی)
نایب رئیس- با برداشتن کلمه «اسلامی» دوستان هم ابهامشان برطرف مى‏شود؟
ربانی شیرازی- منظور از اسلامی این است که شوراها اختیاراتشان در حدود اسلام باشد.
نایب رئیس- گفتیم اصل چهار را می‏گذاریم که همه جا نخواهیم بگوییم. پیشنهادهای بعدی قرائت مى‏شود.
- تعیین شورای رهبری نیز باید مبتنی بر آراء مردم باشد (به وسیله مجلس خبرگان نظیر این مجلس)
 (سید علی اکبر قرشی)
اصل شش- با توجه به این‏که در این اصل اداره امور کشور را لازم دانسته، نمى‏شود بعداً بر خلاف اصل تصویب شده شش، اصل دیگر وضع شود و اهم امور کشور در دست رئیس جمهور است و وقتی که امور کشور لازم باشد از طریق شورا باشد، جا ندارد که بر خلاف این مکتب بشود که ملت از طریق اکثریت فرد را معین نماید. (حسینعلی رحمانی)
- پیشنهاد مى‏کنم بعد از «حدود و اختیارات و وظایف آنها) این جمله آورده شود «اصول بعدی معین مى‏کند» شوراهای اسلامی دیگر در پرانتز نظیر (شورای رهبری- شورای نگهبان). (رشیدیان)
- پیشنهاد: طبق دستور قرآن ... آیه ... شورا یکی از مبانی اداره امور مملکت است که در یکی از پیشنهادها بوده است. (موسوی تبریزی)
نایب رئیس- یعنی بنویسیم «طبق دستور قرآن (و شاورهم فی الامر و امرهم شوری بینهم) شورا یکی از مبانی اداره امور مملکت است و امور کشور باید ...» پیشنهادشان این است.
</section>
<section type="page" number="391">
پیشنهاد بعدی قرائت مى‏شود.
- امور کشور باید با توجه به شوراها، مجلس شورای ملی ... اداره شود. (ربانی شیرازی)
نایب رئیس- اگر این تعبیر داده شود، منظور آقای مهندس سبحانی هم عملی مى‏شود. پیشنهادهای بعدی قرائت مى‏شود.
- آراء مردم از شورا تفکیک شود و به صورت اصل جداگانه درآید همان‏گونه که عمل فرمودید.
 (حجتی کرمانی)
- پیشنهاد مى‏شود: به صورت یک اصل جدا، عبارت زیر به رأی گذاشته مى‏شود:
 «آراء عمومی در همه سطوح انتخاب رهبر یا اعضاء شورای رهبری، نمایندگان، شوراها، رئیس جمهور از طریق پذیرش مردم به طور طبیعی و از طریق رفراندوم و شرکت در انتخابات، نقش اساسی و بنیادی را در حکومت اسلامی دارد». (سید حسن طاهری)
- «اموری را که قانون اساسی و قوانین عادی تعیین مى‏کند» پیشنهاد مى‏کنم عبارت فوق به جای «امور کشور ...» قرار گیرد. (دکتر آیت)
نایب رئیس- پیشنهادی از طرف آقای منتظری رسیده است یکی آن شوراهای اسلامی را نوشته‏اند «و شوراهای دیگر بر طبق ضوابط اسلامی» که باید عرض کنم ما آن اصل چهار را به آن صورت نوشتیم که دیگر همه جا نخواهیم این قید را اضافه کنیم و دیگر به جای این‏که بنویسیم «طبق دستور قرآن امور کشور باید .. الی الاخر» نوشتیم «تصمیم نسبت به امور کشور باید از طریق شوراها باشد» که به دنبال سؤال آقای سبحانی است و با این عبارت بهتر مى‏شود. نکته دیگر طرز تشکیل و حدود اختیارات و وظایف آنها و شرایط انتخاب شوندگان و انتخاب کنندگان است که معمولا وقتی می‏گویند «طرز تشکیل» یکی از مواردش و مسائل مربوط به طرز تشکیل همین است. پیشنهاد بعدی قرائت مى‏شود.
- پس از «اداره مى‏شود»، این کلمات اضافه شود «با تشکیل افرادی ذیصلاح برای (اداره) این شوراها با آراء مردم تعیین مى‏شوند». (گرجی)
نایب رئیس- ما می‏توانیم همان‏طور که بعضی از دوستان پیشنهاد کردند شوراهای اسلامی را برداریم و شوراهای دیگر بگذاریم که ایجاد شبهه نکند. اگر مخالفتی نیست به رأی بگذاریم.
طاهری اصفهانی- اقلیت‏هاى مذهبی که به جمهوری اسلامی رأی داده‏اند، دیگر جای شبهه ندارد.
نایب رئیس- چرا، ایجاد شبهه کرده است اگر آقایان توافق نمی‏فرمایند پیشنهاد آقای منتظری را یعنی «و شوراهای دیگر بر طبق ضوابط اسلامی» به رأی بگذاریم. آقای مکارم شیرازی بفرمایید.
مکارم شیرازی- بنا شد ما یک‏جا محکم کاری کنیم البته اگر تکرار نکنیم از یک نظر خوب است اما این را توجه داشته باشید وقتی این متن به دست یک عده بهانه جو بیفتد، ما را متهم به تعصب مى‏کنند و این‏که منحصر و محدود کرده‏ایم و گروه‏های دیگر را عقب زده‏ایم. ما که همه را اصلاح کردیم و اطلاقات و عمومات تمام محدود شد به آن اصل دیگر و به این صورت‏
</section>
<section type="page" number="392">
در آوردیم دیگر تکرارش چه لزومی دارد که عده‏اى را بر ضد خود ما تحریک کنیم؟
نایب رئیس- یک عیب دیگر هم دارد و آن این است که اگر اینها را برنداریم، معنایش این است که اصلا آن اصل غیر کافی است چون اگر آن اصل کافی است پس دیگر مدام اینور و آنور نباید اضافه کنیم. ما اگر پنج جا بگذاریم شخصی که این متن را می‏خواند سؤال مى‏کند مى‏گوید اگر آن اصل چهار این معنا را افاقه می‏کرد پس چرا گذاشتند و اگر افاقه نمی‏کرد پس بنابراین دیگر آن قدرتی را، آن منظوری را که پیشنهاد دهنده این اصل داشته و تکمیل کننده پیشنهاد داشته، واقعاً نقض کرده‏ایم.
عرب- بنده دراین اصل که مربوط به قشر کارگر و کشاورز است صحبت دارم.
نایب رئیس- بسیار خوب، وقتی نوبتتان شد، تشریف بیاورید.
سبحانی- به عقیده بنده هم قید اسلامی برای شوراها ضروری نیست، ولی گاهی از اوقات افراد غیر مطلع تصمیم‏هایی می‏گیرند که مخالف اسلام است و ما می‏دانیم که در میان ما چنین افرادی هستند. برای این‏که برایشان این مورد مستمسکی نشود، «بر طبق ضوابط اسلامی» ضروری است.
موسوی- اشکالی که آقای سحابی عنوان فرمودند، یک اشکال قوی می‏باشد.
نایب رئیس- بله الان آن را می‏خوانم، آخرش به این‏صورت در آمد. «این شوراها با آراء مردم تعیین مى‏شود و طرز تشکیل و حدود اختیارات و وظایف شوراها را در رابطه با مسائل اجرایی و مسائل دیگر قانون معین مى‏کند.» آقای عرب بفرمایید.
عرب- بسم الله الرحمن الرحیم. شوراها کلیتاً باید در مسیر قوانین مملکتی حرکت بکنند ولی ببینیم اینها چند نوع هستند، البته من از نظر کشاورزی و کارگری عرض مى‏کنم و می‏دانید که خوب، شورای رهبری و شوراهای دیگر هم هست. حالا ببینیم وظایف شورا در برابر مردم و وظایف مردم در برابر شورا چیست. وظایف مردم اعم از قشر کارگر و کشاورز در برابر شورای خودش، حفظ وحدت کلمه است و حمایت کامل در کلیه ابعاد از اعضای شورا است و کارگران باید خبرها را از داخل کارگاه‏ها یا کشاورزان از داخل کشت‏زارها به اعضای شورا برسانند و همه جا مطیع فرامین اعضای شورا باشند، ولی وظایف شوراها اگر کارگری است و اگر کشاورزی است، کارگری باید در کلیه امور اداری برای دفاع از حقوق کارگر و کارمند باشند چون در نظر عضوی از اعضای شورا، کارگر و کارمند مطرح نیست، همان حقی را که کارگر از اجتماع دارد، کارمند هم دارد و نباید تبعیض قائل بشویم که او کارمند است و این کارگر، او خانم است و یا این مرد است، هیچ فرقی بین آنها نیست. یکی از بهترین کارهای شورا این است که بنده باید عرض بکنم و برادر عزیزمان فرمودند که اگر کلیه امور را شورا به دست بگیرد، تقریباً یک نابسامانی ممکن است به وجود بیاید، مثلا در شرکتی که بنده بودم از وقتی‏که آن مدیر عامل را بعد از انقلاب طبق نارضایتی کارگران و یا کسب اجازه از وزارت‏کار بیرونش کردیم و در اختیار وزارت‏کار گذاشتیم، یک هیأت سرپرستی تشکیل دادیم. این هیأت سرپرستی کار مدیریت را انجام می‏داد. در طول چهل و پنج روز یا دو ماه، در حدود شش میلیون تومان که داشت هدر می‏رفت، به نفع شرکت برگرداند زیرا پارچه‏هایی را که فروخته بود به همان تجار سابق و آن قراردادهایی را که در زمان همان مدیرعامل بسته شده بود لغو کردند و به همان مشتری‏های عینی فروختند که شش میلیون تومان تفاوت قیمت پیدا کرد. این یکی از کارهای شورا است، شورایی که با تمام وجود
</section>
<section type="page" number="393">
قوانین خدا را در نظر داشته باشد و فرقی بین هیچ احدی نگذارد یعنی بر مبنای اقتصاد بار نیامده باشد واقعاً کار مى‏کند و کمک فکری به مدیرعامل هم هست. بعد از آوردن مدیرعامل جدید که بنده در انتخابش شرکت داشتم، همین مسأله انجام شد یعنی ما کمک فکری برای ایشان بودیم همه جا می‏رفتیم، پول تهیه می‏کردیم، مشتری پیدا می‏کردیم، اینها وظایف شورای کارگری است، شورا کانون مطالعاتی در محیط کارگاه‏ها برای کارگر تهیه مى‏کند، مهد کودک برای بچه‏ها تأمین مى‏کند، جدایی بین خواهرها و برادرها نمی‏اندازد، وحدت ایجاد مى‏کند، یک فضای عالی سیاسی آنجا به وجود می‏آورد، سطح تولید را بالا می‏برد، آن‏چنان که تا به حال برای بنده تجربه حاصل شده بهترین فضای سیاسی الان در شرکت ما و در جاهایی که از بنده دعوت کرده‏اند و رفته‏ام و تشکیل شورا داده‏ام وجود دارد و بعداً متوجه شده‏ام که بهترین فضای سیاسی و بهترین سطح تولید، به وسیله کمک فکری شوراها انجام می‏گیرد. پس شوراها هم کمک فکری هستند، هم باعث بالا رفتن سطح تولید هستند و خلاصه باعث تقویت بنیه اقتصادی مملکت مى‏شوند. به خصوص اگر در مسیر اسلام و در مسیر انسانیت حرکت بکنند، که ما هم به این جهت قید کرده‏ایم بر طبق ضوابط اسلامی باشند، اما وظایف شوراهای کارگری این است که باید برای کشاورزان جاده‏ها را تعمیر بکنند، اعم از آسفالت، پل ومسجد بسازند، مدرسه درست کنند، درمانگاه بسازند، برق بیاورند، آب لوله کشی درست کنند، مخصوصاً کمک کنند در تهیه بذر و نهال خوب، کشاورز مشغول کارش هست اعضاء شورا هم به او کمک مى‏کنند.
نایب رئیس- نظرتان را کلی بفرمایید لزومی ندارد به جزئیات بپردازید.
عرب- کلی عرض مى‏کنم. وقتی که شورا بود در مملکت اولا سطح اقتصادی مملکت را بالا می‏برد و مملکت از فقر اقتصادی نجات پیدا مى‏کند. ثانیاً یک آرامشی را در تمام ابعاد مملکت اعم از کارخانجات یا کشاورزی ایجاد مى‏کند. ثالثاً یک معلم تمام عیار فرهنگی مى‏شود برای کارگر و کشاورز و این افراد در اعضاء شورا، اعم از کارگری و کشاورزی، این‏که عرض مى‏کنم یک معلم تمام عیار مى‏شود باید اقلا در یکی از مکتب‏هاى اسلامی و علمی تحصیل کرده باشند یا افرادی صالح باشند. خلاصه منظور من این است که اگر شورا در مملکت باشد، از این نابسامانی‏ها نجات پیدا مى‏کنیم. اما وظیفه این شوراها به جای کسب اطلاعات در سرتاسر مملکت چیست؟ وظیفه شان این است که باید حداقل پانزده روز یک بار و حداکثر برجی یک بار مجمع عمومی داشته باشند البته شوراهایی را عرض مى‏کنم که شرکت‏هایشان از نظر صنفی مشابه است.
نایب رئیس- جزئیات را تشریح نفرمایید، به طور کلی نظرتان این است که شوراها در امور اقتصادی و امور دیگر مملکتی مفید هستند.
عرب- متشکرم. بله نظرم همین بود.
نایب رئیس- پیشنهادی از آقای کرمی رسیده است که قرائت مى‏شود.
- راجع به آراء عمومی تصمیم لازم اتخاذ شود. (محمد کرمی)
نایب رئیس- پیشنهاد آقای کرمی هم قرائت مى‏شود.
- اگر امری از امور کشور خواه امر اجرایی باشد یا مربوط به مرحله اظهار نظر و طراحی و تصمیم‏گیرى، از آن قسم اموری بود که فقط لازم دانست آن را متصدی شود و در آن نظر بدهد و راه مشخصی معین کند، چگونه مى‏شود آن را از طریق شورا انجام داد؟ بنابراین همه امور کشور این‏طور نیست که بشود آن را از طریق شورا انجام داد. (جعفر کریمی)
</section>
<section type="page" number="394">
نایب رئیس- از مجموع پیشنهادها و مطالبی که گفته شد، یک متنی را در اینجا نوشته‏ایم که آن را می‏خوانم. ملاحظه بفرمایید ببینید آیا نظر شماها را تأمین مى‏کند؟ «طبق دستور قرآن (و شاورهم فی الامر، و امرهم شوری بینهم) در جمهوری اسلامی آراء مردم نقش بنیادی دارد. این نقش در شکل همه پرسی، انتخابات عمومی یا تشکیل شوراهای منتخب مردم: مجلس شورای ملی، شورای استان، شهرستان، شهر، محل، بخش، روستا و شوراهای دیگری که بر طبق ضوابط اسلامی تشکیل مى‏شود، ایفاء می‏گردد. طرز تشکیل و حدود اختیارات و وظایف این شوراها را قانون معین مى‏کند.»
ربانی شیرازی- شما اصلا یک اصل دیگر تهیه کرده‏اید، نه این‏که آن اصل را اصلاح فرموده باشید.
طاهری اصفهانی- آقای بهشتی پس کار کمیسیون مشترک برای چیست؟ آنها این متن را تهیه کرده‏اند و به جلسه آورده شده، ولی شما دارید آن را اصلا تغییر می‏دهید. اگر آقای سحابی می‏گویند مدیریت مشخص نیست فقط آن را اضافه بفرمایید.
نایب رئیس- اصلا چنین چیزی اینجا نیست آقا.
ربانی شیرازی- من پیشنهاد مى‏کنم محصول کمیسیون مشترک را به رأی بگذارید. اگر رأی نیاورد، آن وقت متن جدید را به رأی بگذارید.
نایب رئیس- من یک توضیحی می‏دهم. همان‏طوری که مسبوقید در پیش‏نویس اول که قبل از مجلس خبرگان ارائه شده یک اصل برای هر دو مطلب تهیه شده بود. در جریان کار گروه‏های بررسی با توجه به همین مطلبی که الان ملاحظه می‏فرمایید که در حقیقت دو مطلب مطرح است، دو اصل برای این تهیه شد و در بحث و بررسی که دو جلسه اینجا کردیم، مجدداً نظراتی بود که یک اصل باشد و کتباً و شفاهاً این نظر داده شد. در نتیجه این بررسى‏هاى مستمر، اصل شش تهیه شده، این اصل که تهیه شده یک نقصی در مورد امور اجرایی داشت که مربوط به خود اصل شش است که با این تغییر عبارت، این نقص برطرف مى‏شود. بنابراین، این اصل را در رابطه با نقش شوراها به رأی می‏گذاریم. برای جبران نقصی که از نظر نقش آراء عمومی در شکل همه‏پرسی، انتخاب رئیس جمهور و امثال آن به میان می‏آید که باید آن هم مشخص کردد. گروه چهارده نفری فردا یک متمم به صورت یک اصل اضافی، البته با رسیدگی به همه این مسائل تهیه مى‏کند و باز فردا پیشنهاد مى‏کند. آقای آیت می‏خواهند حالا توضیحی بدهند.
دکتر آیت- در اینجا نوشته شده «اداره امور کشور به وسیله شورا است» این خیلی کلی است، یعنی فردا اگر یک اداره خواست مثلا یک ساعت بخرد، باید یک شورا تشکیل بدهد که آیا ساعت بخریم یا نخریم. یا مثلا یک هواپیمای دشمن دارد به کشور حمله مى‏کند و می‏خواهد بمباران کند، ما شورا تشکیل بدهیم که آیا هواپیمای دشمن را بزنیم یا نزنیم. در ارتش که فوق العاده این مسأله خطرناک است، مثلا رئیس ستاد ارتش را شورا بنشیند انتخاب کند! چون ما اصولا دو نوع شورا داریم یکی این‏که مردم انتخاب مى‏کنند یکی این‏که مثلا رئیس ستاد ارتش صلاح می‏داند در کنار خودش باشد و با او مشورت کند. بنابراین با این کلی بودن که در اینجا آورده‏ایم بعدها برایمان دردسر ایجاد مى‏کند. این است که من پیشنهاد کردم به جای امور کشور این جمله نوشته شود تا اشکالی هم که آقای مهندس سحابی داشتند رفع شود. «اموری را که قانونی است و قوانین عادی تعیین مى‏کند، به وسیله شورا الخ ...» نه این‏که هر امری‏
</section>
<section type="page" number="395">
را، برای این‏که اگر هر امری شد، هیچ کاری نمى‏توانیم انجام بدهیم.
نایب رئیس- متشکر، توضیحی که به آقای آیت می‏دهم این است که آن چیزی را که ما در ذیل متن آورده‏ایم، ایشان برده‏اند در صدر، ولی هیچ کس نمی‏تواند چنین کاری را که ایشان فرمودند انجام بدهد زیرا بعد از آن نوشته‏ایم «طرز تشکیل و حدود اختیارات و وظایف شوراها در رابطه با مسائل اجرایی و مسائل دیگر را قانون معین مى‏کند.»
دکتر آیت- این مسأله، «امور» را محدود نمى‏کند.
ربانی املشی- هر قیدی بیاورید، تناقض دارد.
حجتی کرمانی- این تفکیکی که آوردید نیز خلاف آراء عمومی است.
خانم گرجی- طبق دو آیه قرآن، شورا تثبیت است ولی در سوره احزاب برای شورا مرز مشخص مى‏کند. آیه: «و ما کان لمؤمن و مؤمنة اذا قضی الله و رسوله امراً ان یکون لهم الخیر» پس ما در یک اصل شورا را تثبیت مى‏کنیم و در اصل بعد مرز شورا را، و این‏طور که دو اصل در هم ادغام شده است، مبهم می‏باشد.
4- پایان جلسه‏
نایب رئیس- اجازه می‏دهید این‏طور احساس مى‏شود که برای تکمیل این اصل که اگر ما بتوانیم دو اصل را در یک اصل ادغام کنیم، چه بهتر و اگر نتوانستیم تفکیک مى‏کنیم، با تجربه‏اى که از کار امروز پیدا کردیم چنین به نظر می‏رسد که باز هیچ متنی که بتوانیم به رأی بگذاریم، به دست نیامد، چون روی هر متنی باز اشکالات قابل ملاحظه‏اى هست. بنابراین جلسه‏مان را پایان می‏دهیم و فردا صبح جلسات گروه‏ها طبق معمول برای تهیه اصل بعدی کار خودش را انجام می‏دهد، ولی پیشنهاد مى‏کنم جلسه چهارده نفره برای این‏که بتواند کار امروز را سامان بدهد، فردا ساعت نه صبح بعد از حضور در جلسات خودمان تشکیل بشود. والسلام علینا و علی عباد الله الصالحین.
 (جلسه ساعت نوزده و چهل و پنج دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="16" title="جلسه شانزدهم">
<section type="page" number="397">
صورت مشروح مذاکرات مجلس بررسى نهایى قانون اساسى جمهورى اسلامى ایران‏
جلسه ساعت 30/ 15 دقیقه روز 22 شهریور 1358 هجرى شمسى‏
برابر با بیست و یکم شوال المکرم 1399 هجرى قمرى‏
به ریاست آقاى دکتر سید محمد حسینى (نایب رئیس) تشکیل شد.
<section type="list" numbers="4">
فهرست مطالب:
1- اعلام رسمیت جلسه‏
2- بحث و تصویب اصول ششم و هفتم و هشتم قانون اساسى‏
3- نطق بعد از دستور آقاى هاشمى‏نژاد
4- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="399">
1- اعلام رسمیت جلسه‏
نایب رئیس- بسم الله الرحمن الرحیم. با حضور اکثریت جلسه رسمى است و کارمان را آغاز مى‏کنیم. همان‏طورى که در آیین‏نامه پیش بینى شده نطق‏هاى قبل از دستور و بعد از دستور داریم ولى ما چون اصولى را آماده بررسى کرده‏ایم بنابراین بررسى اصول و رأى گیرى را انجام مى‏دهیم و امیدوارم که در انجام کارها توفیق داشته باشیم. فعلا لازم مى‏دانم به سؤالى که به وسیله آقاى اکرمى رسیده است جواب بدهم. سؤال ایشان این است: «مردم مى‏پرسند آیا طبق آیین‏نامه داخلى به جاى مرحوم آیت الله طالقانى کسى باید به مجلس بیاید یا نه؟ لطفا در این مورد براى عموم پاسخ لازم را بدهید.» باید بگویم که در آیین‏نامه داخلى مجلس در این زمینه ماده‏اى نیست و نمى‏تواند باشد چون تکلیف این قسمت را باید آیین‏نامه انتخابات مجلس خبرگان تعیین بکند. در آیین‏نامه مجلس خبرگان مسأله این‏که پس از فوت یکى از نمایندگان یا استعفاى او نفر بعدى بتواند به جاى او در این مرحله یعنى پس از صدور اعتبار نامه‏ها و پس از قبول نمایندگى از طرف یک نفر در آن مرحله بتواند به جاى او بیاید، تا آنجا که به یاد دارم پیش بینى نشده است در چنین مواردى تجدید انتخابات اگر لازم باشد مى‏تواند پاسخ این مطلب باشد علتش هم روشن است براى این‏که فرض کنید در یک منطقه یا در استانى که چهار نماینده داریم نفر چهارم که حداقل چهارصدو پنجاه هزار رأى دارد چون گروهى نمى‏خواستند بیش از چهار نفر را انتخاب کنند نفر پنجم یک مرتبه صدو پنجاه و یا صدو شصت هزار رأى بیشتر ندارد و گاهى هم از این کمتر است و این از نظر روح انتخابات درست نیست با چنین حالتى که نفر بعدى از نظر رأى دارد آیا مى‏تواند نماینده اکثریت مردم باشد و به مجلس بیاید؟ صندوق انتخابات در تهران هم همین‏طور است چه آراء آخرین نفر بعد از ده نفرى که اکثریت را پیدا کردند نزدیک به یک میلیون و سیصد هزار رأى است در حالى‏که نفر یازدهم حداکثر حدود سیصد هزار رأى دارد یعنى یک میلیون رأى تفاوت دارد این است که از نظر روح انتخابات صحیح نیست که نفر بعدى به جاى او بیاید و ظاهرا باید تجدید انتخابات به عمل آید. البته باز باید در آیین‏نامه دقت بیشترى بکنم ولى تا آنجا که من مطالعه کردم پیش بینى نشده است.
مکارم شیرازى- در آیین‏نامه چیزى پیش بینى نشده.
2- بحث و تصویب اصول ششم، هفتم و هشتم قانون اساسى‏
نایب رئیس- اصولى که امروز مطرح مى‏شود به دنبال بحث‏هایى است که در چند روز گذشته داشتیم در این دو سه روز گذشته فرصت داشتیم پیرامون چند اصل بحث کنیم اصول مربوط به نقش آراء عمومى و نقش شورا در اداره کشور و بعد نقش مربوط به امر به معروف و نهى از منکر، با توجه به تشتت نظرها درباره کیفیت تنظیم اصل‏هاى مربوط به نقش آراء و شورا که آیا
</section>
<section type="page" number="400">
این دو مطلب در دو اصل باشد یا در یک اصل، به این‏جهت یادم بود که جلسه مشترک گروه‏ها را تشکیل بدهیم نا بتوانیم این مسائل را در آنجا تبادل نظر بکنیم، البته آن تبادل نظرى که بتواند ما را براى آماده کردن یک متن براى رأى گیرى کمک کند، در نتیجه پیشنهادى که گروه اول براى اصول مربوط به نقش آراء عمومى و نقش شورا تهیه کرده است یک بار تند مى‏خوانم:
 «در جمهورى اسلامى امور کشور باید با اتکاء بر آراء عمومى به صورت همه‏پرسى انتخاب رئیس جمهور، انتخاب نمایندگان مجلس یا اعضاى شوراها و نظایر اینها اداره شود.»
توضیحى که در این باره مى‏دهم این است که بر طبق موازین اسلامى و بر طبق آن‏چه که عنوان جمهورى اسلامى ایجاب مى‏کند آن‏چه در اداره امور کشور نقش بسیار موثرو بنیادى دارد آراء مردم است. در آن روزها که پیرامون کیفیت حکومت و اداره آن بحث مى‏کردیم آنجا که مربوط به این کیفیت مى‏شد، با صراحت تأکید گفتیم که حکومتى مى‏تواند حکومت صحیح سالم و موفق باشد که مردمى باشد و مردم او را بپذیرند و حمایت کنند و این همان اصلى است که در طول انقلاب روى آن تکیه مى‏شد. در این اصول کلى قانون اساسى حتما لازم است که روى این قسمت تأکید و تکیه بشود و اصلى مستقل براى نقش آراء عمومى در اداره کشور داشته باشد. این همان فکرى است که قبلا ما آن را در دو اصل پیاده کردیم و ما را به اینجا هدایت کرد که مجددا آن را با نقش شوراها در یک اصل آوردیم و براى همه آقایان مشخص شد که نقش آراء عمومى اینجا مشخصا به طور برجسته ذکر شود، روى این تأکید بوده است که سر انجام با تأیید دوستان پیشنهادمان را بر مبناى دو بخش کردن این قسمت، یک بخش مستقلا مربوط به نقش آراء عمومى و یک بخش مربوط به شوراهاى منتخب از نظر آراء مردم تغییر دادیم. حالا یک بار دیگر این اصل شش را مى‏خوانم، منتها دوستان این اصلاحش را یادداشت کنند که براى رأى گیرى خدمتشان باشد و تغییراتش را هم بنویسند و اگر نظرى داردند صحبت بفرمایند، اصل ششم را مى‏خوانم:
اصل 6- در جمهورى اسلامى امور کشور باید با اتکاء بر آراء عمومى به صورت همه‏پرسى، انتخاب رئیس جمهور، انتخاب نمایندگان مجلس و اعضاى شوراها و نظایر اینها اداره شود.
طاهرى- عبارت درست است؟
نایب رئیس- بله.
هاشمى‏نژاد- بعد از همه‏پرسى ضرورتى ندارد چیزى اضافه گردد؟
نایب رئیس- بسیار خوب، متشکرم، خیر احتیاج ندارد صحبت اینها شده است البته اگر بخواهیم عبارت را گویاتر کنیم بهتر است بنویسیم «در جمهورى اسلامى، امور کشور باید ... در شکل‏هاى گوناگون، همه‏پرسى انتخاب نماینگان مجلس و اعضاى شوراها و نظایر اینها اداره شود».
انوارى- این عبارت سلیس نیست زیرا اولش مى‏گوید «در جمهورى اسلامى ....» بعد مى‏گوید «اداره شود» اگر این اشکال دوم را که به نظر مى‏رسد برطرف کنید درست مى‏شود.
نایب رئیس- آقاى دکتر شیبانى بفرمایید.
دکتر شیبانى- اگر جمله این‏طور باشد بهتر است «در جمهورى اسلامى باید امور کشور
</section>
<section type="page" number="401">
با اتکاء بر آراء عمومى» بعد از به صورت همه‏پرسى (دو نقطه) بقیه اصل تا آخر. (بعضى نمایندگان- این بهتر است).
نایب رئیس- دوستان فکر کنید اگر بهتر است جمله اداره شود را جلو بگذاریم. (قائمى امیرى- در میان اصل نوشته شود «شکل‏هاى گوناگون» تا آخر اصل) در اصل مطالب بحثى نیست، اگر بحثى باشد براى انتخاب جمله رساتر و اگر در این مورد نظرى دارید بنویسید مرحمت کنید تا مورد بررسى قرار گیرد.
خامنه‏اى- اگر عبارت «اداره امور کشور» جلو بیاید بهتر نیست؟ و منظور را بهتر تأمین نمى‏کند؟
نایب رئیس- چند عبارت به صورت پیشنهاد رسیده است که قرائت مى‏کنم.
بعضى از عبارات هم پیشنهاد جدید است. عبارات را آهسته مى‏خوانم، هرکدام که احساس کردید بهتر است و اشکال حل مى‏شود به همان اکتفا خواهیم کرد.
-
در جمهورى اسلامى امور کشور باید به اتکاء بر آراء عمومى اداره شود و این کار از طریق انتخاب رئیس جمهور و نمایندگان مجلس شورا و یا اعضا شوراها و نظایر آنها تحقق مى‏پذیرد. (سبحانى)
-
آراء عمومى در همه‏پرسى (رفراندوم) با انتخاب رئیس جمهور و شاید نمایندگان مجلس موافقت داشته باشد، ولى با سایر شوراها خیر، مگر آن‏که بگوییم مرجع آنها هم مع الواسط همه‏پرسى‏هاى اولى است که مبناى حکومت است وآن هم خلاف ظاهر و مبهم است و اگر همه‏پرسى را حذف کنند بهتر است چون مبناى شوراها تنها رفراندوم نیست و لفظ نظایر اینها وجهى ندارد چون نظایر اینها جز شوراها مگر چیز دیگرى هست و شاید انتخاب رئیس جمهور را بخواهیم از راه نمایندگان مجلس تعیین کنیم. (حسینعلى رحمانى)
-
در جمهورى اسلامى اداره امور کشور باید با اعتماد به آراء عمومى به صورت همه‏پرسى ... انجام شود. (جوادى)-
در جمهورى اسلامى با اتکاء بر آراء عمومى در شکل‏هاى گوناگون همه‏پرسى رئیس جمهور، انتخاب نمایندگان مجلس و اعضاى شوراها و نظایر آنها، امور کشور باید اداره شود. (خزعلى)-
در جمهورى اسلامى امور کشور باید با اتکاء بر آراء عمومى اداره شود. انتخاب رئیس جمهور، انتخابات نمایندگان مجلس شوراى‏ملى و اعضاى شوراها و نظایر اینها از موارد آن است. (رشیدیان)-
آراء عمومى در شوراها بعضى از آنها موهم است بهتر است مقید شود به افراد ذینفع، مثلا اگر بخواهند شورا براى دبیرستان تشکیل بدهند، نمى‏شود همه‏پرسى عمومى باشد بلکه انتخابات باید از همان افراد ذینفع دبیرستان‏ها به عمل آید. (حسینعلى رحمانى)-
عطف انتخاب رئیس جمهور بر همه‏پرسى صحیح به نظر نمى‏رسد زیرا نه عطف متباین است و نه اخص بر اعم، چه آن‏که انتخاب بدون همه‏پرسى نمى‏شود تا متباین حساب شود و از مصادیق همه‏پرسى هم نیست تا عطف بر اعم باشد. (مشکینى)-
در جمهورى اسلامى امور کشور باید با اتکاء بر آراء عمومى که در اشکال همه‏پرسى انتخاب رئیس جمهور، انتخاب نمایندگان مجلس شوراى‏ملى، انتخاب اعضاى شوراها و نظایر اینها متجلى مى‏گردد، اداره شود. (دانش‏راد)
</section>
<section type="page" number="402">
-
در جمهورى اسلامى امور کشور باید با اتکاء بر آراء عمومى اداره شود: به صورت همه‏پرسى انتخاب رئیس جمهور، انتخاب نمایندگان مجلس یا اعضاى شوراها و نظایر اینها. (شیبانى)-
در جمهورى اسلامى ایران باید امور کشور با اتکاء به آراء عمومى اداره شود به صورت همه‏پرسى در مواقع لزوم، انتخاب رئیس جمهور، انتخاب نمایندگان و اعضا شوراها. (هاشمى‏نژاد)-
در جمهورى اسلامى امور کشور باید با اتکاء بر آراء عمومى به صورت همه‏پرسى در انتخاب رئیس جمهور ... (مشکینى)-
در جمهورى اسلامى اداره امور کشور به اتکاء به آراء عمومى به صورت همه‏پرسى انتخاب رئیس جمهورى، انتخاب نمایندگان مجلس و اعضا شوراها انجام مى‏گیرد. (حجتى)-
در جمهورى اسلامى اداره امور کشور با اتکاء بر آراء عمومى به صورت همه‏پرسى انتخاب رئیس جمهور و انتخاب نمایندگان مجلس و اعضاى شوراها و نظایر آن خوهد بود. (خامنه‏اى)-
در جمهورى اسلامى امور کشور باید با اتکاء بر آراء عمومى اداره شود به شکل همه‏پرسى انتخاب رئیس جمهور انتخاب نمایندگان مجلس، اعضا شوراها و نظایر اینها. (یزدى)-
در جمهورى اسلامى انتخاب رئیس جمهور، انتخاب نمایندگان مجلس و اعضا شوراها و نظایر اینها جهت امور کشور باید با اتکاء بر آراء عمومى باشد. (بشارت)-
در جمهورى اسلامى امور کشور از قبیل انتخاب رئیس جمهور، انتخاب نمایندگان مجلس، اعضا شوراها باید با اتکاء بر آراء عمومى اداره شود. (جلال طاهرى)-
در جمهورى اسلامى ایران اداره امور کشور باید با اتکاء بر آراء عمومى در شکل‏هاى گوناگون مانند همه‏پرسى، انتخاب رئیس جمهور، انتخاب نمایندگان مجلس و اعضا شوراها و نظایر اینها صورت گیرد. (اکرمى)-
در جمهورى اسلامى اداره امور کشور با اتکاء بر آراء عمومى به صورت همه‏پرسى در انتخابات رئیس جمهور و انتخاب نمایندگان مجلس و اعضا شوراها و نظایر اینها صورت مى‏گیرد. (کیاوش)-
در جمهورى اسلامى باید انتخاب رئیس جمهور و انتخاب نمایندگان و اعضا شوراها و نظایر اینها متکى بر آراء عمومى باشد. (انوارى)-
در جمهورى اسلامى امور کشور باید از طریق آراء عمومى اداره شود مانند همه‏پرسى، انتخاب رئیس جمهور، انتخاب نمایندگان مجلس و اعضاى شوراها. (فارسى)-
در جمهورى اسلامى اداره امور کشور باید با اتکاء بر آراء عمومى، از راه همه‏پرسى یا انتخاب رئیس جمهورى، انتخاب نمایندگان مجلس و اعضا شوراهاى دیگر صورت مى‏گیرد (با هنر)-
در جمهورى اسلامى امور کشور باید با اتکاء بر آراء عمومى اداره شود، مراجعه به آراء در شکل‏هاى همه‏پرسى، انتخاب رئیس جمهورى، نمایندگان مجلس و اعضا شوراها و نظایر آنها انجام مى‏گیرد.-
این عبارت در پیشنهادها بود و ظاهرا بهترین عبارات باشد اگر این متن به رأى گذاشته شود، روشن و دو مطلب از یکدیگر تفکیک شده است. (سید حسن طاهرى) ربانى املشى- نمى‏دانم همان جمله اول که خوانده شد چه اشکالى داشت که این قدر وقت گرفته مى‏شود.
</section>
<section type="page" number="403">
نایب رئیس- متشکرم آقاى موسوى تبریزى بفرمایید.
موسوى تبریزى- با توجه به این‏که از ساعت ده صبح تا یک ساعت بعد از ظهر این دو اصل تهیه شده است و از نظر محتوا و عبارت همه نمایندگان به توافق رسیدند، همین متن را به رأى بگذارید اگر رأى نیاورد، آن وقت پیشنهادهاى دیگر را به رأى بگذارید.
نایب رئیس- متشکرم بقیه پیشنهادات هم عینا همین است. چند پیشنهاد جدید هم رسیده است که اضافه و کم دارد که بعدا مى‏خوانم. بنابراین طبق قرارمان متنى را که قبلا بوده مى‏خوانم. «در جمهورى اسلامى امور کشور باید با اتکاء بر آراء عمومى»- یکى از دوستان پیشنهاد کرده است که چون کلمه رابط در اینجا خیلى نقش دارد به جاى «به صورت» یا «در شکل» یا «از راه» گذاشته شود که فکر مى‏کنم «از راه» روان‏تر است، پس این‏طور مى‏شود «در جمهورى اسلامى، امور کشور باید با اتکاء بر آراء عمومى از راه همه‏پرسى، انتخاب رئیس جمهور، انتخاب نمایندگان مجلس و اعضاى شوراها و نظایر آنها اداره شود».
مکارم شیرازى- کلمه انتخاب دوم هم زاید است، باید نوشته شود «انتخاب رئیس جمهور، نمایندگان و اعضاى شوراو ... تا آخر».
نایب رئیس- بلى مى‏توانیم آن را حذف کنیم.
انوارى- حمل اداره کشور بر انتخاب رئیس جمهور ناسلیس است.
نایب رئیس- دقت بفرمایید «در جمهورى اسلامى امور کشور باید با اتکاء بر آراء عمومى از راه همه‏پرسى، انتخاب رئیس جمهور و نمایندگان و اعضاى شورا و نظایر آنها.»
انوارى- این عطف به بیان امور کشور است.
نایب رئیس- خیر، عطف به همه‏پرسى است و اینها مصادیق اتکاء بر آراء عمومى است.
هاشمى‏نژاد- کلمه ایران را اضافه بفرمایید.
نایب رئیس- متنهاى پیشنهادى قرار شد که شفاهى نباشند، هرچه به نظرتان مى‏رسد بنویسید. درباره‏این اصل سه نفر از آقایان تقاضاى صحبت کرده‏اند که آقاى میر مرادزهى به عنوان مخالف تقاضاى صحبت کرده‏اند. آقاى میر مراد بفرمایید.
میر مرادزهى- بسم الله الرحمن الرحیم. از نظر من اصول پنج وشش و هفت غیر قابل تفکیک هستند و صحبت کردن در زمینه یکى از اینها، ایجاب مى‏کند که در زمینه اصول بعدى هم صحبت شود. ما در پیش‏نویس‏هاى قبلى که به ملت ایران ارائه شده بود یک اصل سه داشتیم به این ترتیب که آراء عمومى مبناى حکومت است، در پیش نویس‏هاى فعلى مبناى حکومت به سه قسمت تجزیه شده است، مسأله ولایت فقیه و مسأله آراء مردم در انتخابات و مسأله شوراها. من دیروز اجازه خواستم به طور کلى در زمینه آراء عمومى و اعمال حق حاکمیت صحبت بکنم که با توجه به آیین‏نامه متأسفانه این فرصت پیش نیامد. عقیده من این است که با توجه به صحبت‏هایى که جناب آقاى دکتر بهشتى فرمودند ما در یک جامعه‏اى هستیم که جامعه مکتبى است و ارزش آراء عمومى در حد پذیرفتن است، به عقیده من چنین اصلى ما در اسلام نداریم که چارچوب حاکمیت را اسلام روشن کرده باشد، شاید نتوانم دقیقا آن‏چه را که مورد نظر جناب آفاى دکتر بهشتى بود به عرض برسانم، ولى آن‏چه را که خودم فهمیدم این بود که، در جوامعى که ایدئولوژى حاکمیت دارد همه چیز در چارچوبى است که آراء مردم در حد پذیرفتن است. من اطلاعات زیادى از اسلام ندارم، ولى مى‏توانم این اصل را بپذیرم به دلیل این‏که حضرت امیرالمؤمنین (ع) ولایت و خلافت‏
</section>
<section type="page" number="404">
خودشان را ناشى از رأى مردم دانسته‏اند، یک قسمت از نهج البلاغه صفحات هشتصد و چهل و هشتصد و چهل ویک در نامه‏اى که حضرت امیر به معاویه نوشته‏اند عینا به این ترتیب است که البته ترجمه‏اش را مى‏خوانم و مسأله شیعه و سنى را نمى‏خواهم مطرح بکنم ولى هدفى که از این متن مى‏خواهم بگیرم این است که عملا حاکمیت مربوط فرد است و عقیده ندارم که حاکمیت الهى باشد و به فرد به خصوصى تفویض شده باشد. به نظر من حاکمیت را خداوند به خود مردم داده، همان‏طورى که در اصل پانزده پیشنهادى قبلى بود که با اجازه این اصل را مى‏خوانم. فصل سوم «حق مالکیت ملى و قوانین ناشى از آن» اصل پانزده- حق حاکمیت ملى از آن همه مردم است و باید به نفع عموم به کار رود و هیچ فرد یا گروهى نمى‏تواند این حق همگانى الهى را به خود اختصاص دهد یا در جهت منافع شخصى به کار ببرد. من فکر مى‏کنم هیچ ایرادى روى این اصل با تلفیق اصل سه قبلى نبود و این نامه‏ایست که امیرالمؤمنین (ع) نوشته‏اند که فکر مى‏کنم گویاى همین حقیقت است و ترجمه‏اش به این ترتیب است، «کسانى‏که با ابوبکر و عمر و عثمان بیعت کرده‏اند به همان طریق با من بیعت کرده، عهد و پیمان بسته‏اند پس آن را که حاضر بوده نمى‏رسد اختیار کند و آن را که حاضر نبوده نمى‏رسد که آن را نپذیرد و مشورت حق مهاجرین و انصار مى‏باشد و چون ایشان گرد آمده‏اند ومن را خلیفه و جانشین نامیده‏اند، لذا خشنودى خدا در این کار است و اگر کسى به سبب عیب‏جویى و یا بر اثر بدعتى از فرمان ایشان سرپیچید، او را به اطاعت وادار نمایند و اگر فرمان آنها را نپذیرفت با او مى‏جنگند به جهت آن‏که غیر راه مؤمنین را پیروى نموده و خدا او را واگذار به آن‏چه که به آن رو آورده است.» نتیجه گیرى که اینجا مى‏شود مسأله «انما الشورى للمهاجرین و الانصار» است که حضرت امیر (ع) مطرح کردند که براساس آن خودش را امام، والى، پیشوا نامیده است و اشاره به این‏که این حق حاکمیت از طریق خداوند به پیغمبر و بعد به ایشان و به همین ترتیب به ائمه اطهار (ع) و بعد از ائمه به نحوى که اطلاع دارند، به فقها انتقال یافته باشد، پس به این ترتیب از نظر نتیجه گیرى که من از اصول اسلامى کردم، چنین چیزى مطرح نیست، حق حاکمیت چیزى نیست که به سادگى بتوان از آن گذشت و ارزش آراء عمومى فقط در انتخاب رئیس جمهور نیست. با توجه به این‏که اصل ولایت را پذیرفته‏ایم، ریاست جمهورى از نظر سازمانى درچه درجه‏اى جا خواهد داشت و یا خود ولایت از نظر سازمانى در چه قسمتى است؟ آیا در یکى از قواى سه‏گانه است یا مافوق همه است؟ اگر مافوق همه باشد که خب قواى بعدى اصلا منتفى مى‏شود، قوه قضائیه، اجرائیه و مقننه را که ما لازم نداریم، اصل تفکیک ارزش آراء عمومى به این ترتیبى که یک قسمت در شوراها باشد و یک قسمت در انتخابات آن هم انتخابات براى اجرا، نه اعمال حق حاکمیت، به نظر من درست نیست و یا این‏که ما اصل پنج را تصویب کردیم به نظر من اصول شش و هفت خود به خود منتفى مى‏شود. من در همین جا صحبتم را قطع مى‏کنم و فکر مى‏کنم به همین اندازه کافى باشد که وقت مجلس را نگیرم.
هاشمى‏نژاد- آقاى دکتر بهشتى خود جناب‏عالى به عنوان موافق صحبت بفرمایید.
نایب رئیس- اجازه بفرمایید اول از دوستان دیگرى که اسم نوشته‏اند بپرسم. آقاى رحمانى جناب‏عالى به عنوان موافق مى‏خواهید صحبت بفرمایید یا مخالف؟
رحمانى- به عنوان مخالف‏
نایب رئیس- آقاى خامنه‏اى جناب‏عالى به عنوان موافق اسم نوشته‏اید یا مخالف؟
خامنه‏اى- مخالف.
</section>
<section type="page" number="405">
نایب رئیس- آقاى دکتر آیت جناب‏عالى موافق هستید یا مخالف؟
دکتر آیت- موافق.
نایب رئیس- آقاى دکتر آیت بفرمایید.
دکتر آیت- بسم الله الرحمن الرحیم. من هرچه در صحبت‏هاى آقاى مرادزهى که قاعدتا تحصیلاتشان در حقوق هم هست، دقیق شدم، متوجه نشدم که چه تضادى بین اصلى که تصویب شده است و اصل آراء عمومى وجود دارد. ما در آنجا گفتیم که ولایت امر به عهده کسى است که به آن صفات از طرف اکثریت مردم پذیرفته شده باشد، یعنى آراء مردم. آقاى زهى که حقوق خوانده‏اند حتما مى‏دانند که مفهوم حاکمیت ملى، مفهوم آراء مردم این نیست که آراء مردم بتواند هر کارى را انجام بدهد. اگر مردم به اتفاق رأى دادند که فلان شخص باید برده باشد چنین رأیى معتبر نیست زیرا این استبداد اکثریت است زیرا بسیارى از حقوق افراد اصولا سلب شدنى نیست، یعنى خود انسان هم از خودش نمى‏تواند آن حقوق را سلب کند، چه برسد به اکثریت مردم. در خیلى موارد مى‏بینیم این تلاش مى‏شود که آراء عموم را مغایر با اصل ولایت فقیه بدانند. فقیه شخص به خصوصى نیست اینها صفات است، عینا مثل این است که بگوییم رئیس جمهور باید ایرانى باشد و شما بگویید که حاکمیت ملى را زیر پا گذاشته‏اید یا بگوییم حداقل سن رئیس جمهور باید این قدر باشد، آیا حاکمیت ملى را زیر پا گذاشته‏ایم؟ نه، این یک اصل است آن فقیه، آن شخصى که باید امامت امت و ولایت امر که حدود اختیاراتش را هم قانون معین مى‏کند، داشته باشد، بالطبع با اکثریت آراء مردم انتخاب مى‏شود، در این اصلى هم که الان مطرح است باز آراء مردم در زمینه‏هایى که معتبر است ذکر شده‏است که هیچ کدام تناقضى ندارد و تمام صحبت‏هاى ایشان با تمام قدرت استدلالى که خواستند به کار ببرند، هیچ تضادى را نتوانستند ثابت بکنند و دیگران هم متوجه این مسأله شده‏اند براى این‏که ما در اصلى که من اسمش را ولایت فقیه مى‏گذارم، گفتیم ملاک اکثریت مردم است، در اینجا هم مى‏گوییم شورا را هم باز با آراء مردم انتخاب مى‏کنیم، پس اصل پنجم که ایشان آن را مغایر آراء مردم دانستند در حقیقت یک تأکیدى بر اهمیت آراء مردم است. اگر ما گفته بودیم فلان شخص معین بر مردم ولایت دارد و نسلا بعد نسل هست. بله صحبت ایشان درست بود ولى، ولى امر را در هر حال خود مردم تشخیص مى‏دهند و قیود و شرایط هم براى چنین شخصى قید و شرطى است که در تمام دنیا براى رئیس جمهورى و نماینده مجلس و هرکس که مى‏خواهد این شغل را احراز کند، ما قائل مى‏شویم. مردم هیچ‏وقت نمى‏توانند رأى بدهند که ما یک نفر دیوانه را رئیس جمهور بکنیم و حاکممان باشد، یعنى آراء مردم در همه جا معتبر نیست و این را محدود کرده‏ایم و حدش هم در تمام دنیا هست. من مى‏خواستم همین موضوع را عرض کنم.
هاشمى‏نژاد- آقاى مرادزهى بین اصل دو و سه تناقض قائل هستند.
دکتر آیت- هیچ تناقضى وجود ندارد.
نایب رئیس- همان‏طور که دیروز هم توضیح داده شد، اصلى که به عنوان اصل پنج تصویب شده است مطابق آیین اسلام است زیرا در آیین اسلام و در این قانون اساسى که بر مبناى اسلام و قرآن تنظیم مى‏شود همه مسائل مربوط به انسان‏ها بر مبناى قبول انتخاب آزاد انسان‏ها در جاى خودش و به صورت متناسب با خودش بیان شده است. منتها یک وقت یک کسى مى‏گوید انتخاب یک مرحله‏اى است و یک وقت مى‏گوید چند مرحله‏اى است. در جامعه‏هاى مکتبى‏
</section>
<section type="page" number="406">
انتخابات چند مرحله‏اى است و در جامعه‏هاى دیگر هم در خیلى از مسائل از انتخاب چند مرحله‏اى است. ولى بحث ما در جامعه مکتبى است و برادر ما جناب آقاى میرمرادزهى توجه کنند که در جامعه‏هاى مکتبى انسان‏ها اول مکتب را انتخاب مى‏کنند. منتها بعد از این‏که مکتب را انتخاب کردى به دنبال مکتب انتخابى خودت بسیارى از مسائل برایت فرم وشکل مى‏گیرد، ولى اگر مکتبى را انتخاب بکنى و مجددا روى شکل و فرم آن هم بخواهى اظهار رأى کنى، با مکتبى بودن سازگار نیست و این اصل بیان این مکتب است و چیزى جز بیان آن نیست، زیرا انسان اول مکتب را انتخاب مى‏کند و به دنبال مکتب یک مقدار تعهد برایش مى‏آید و انتخابات بعدى نمى‏تواند نقض کننده تعهدى باشد که قبلا پذیرفته است. در جامعه اسلامى مى‏گوییم پس از این‏که اعضاى جامعه، مکتب اسلام را پذیرفتند، یکى ا زلوازم پذیرش مکتب اسلام این است که مقام امامت باید با این صفات باشد و اصل پنج بیان کننده همین است. تازه در همان جا گفتیم با این صفات، و الا مى‏گفتیم فرد باید مورد قبول وپذیرش اکثریت باشد بنابراین ملاحظه مى‏کنیداصل شش نه تنها متضاد ومتباین با اصل پنج نیست بلکه بیان کننده دایره نقش آراءعمومى پس ازمرحله انتخاب اولش مى‏باشد واین توضیحى بود که دیروز عرض کردم و به فکر خودم ودوستان این‏طور مى‏رسید که با این ترتیب آراء عمومى وانتخاب آزاد وارده بشر نقش کامل خودش را دارا است منتها با رعایت واقع بینانه مراحل. آقاى رشیدیان بفرمایید.
رشیدیان ى ک نکته بى جواب ماندو آن این است که آقاى میرمرادزهى گفتند که حضرت امیر جواب نغزى به معاویه دادند ولى این جواب معنایش این نیست که حضرت امیر ولایت خودش را از خدا و پیغمبر نمى‏دانسته است، بلکه در موارد مکرر در نهج البلاغه تذکر داده است.
رحمانى- آقاى میرمرادزهى نه موافق با اصل شش صحبت کردند و نه مخالف و من هم چهار پنج فقره پیشنهاد داده‏ام.
نایب رئیس- آقاى میرمرادزهى به عنوان مخالف صحبت کردند زیرا که گفتند با قبول اصل پنج دیگر اصل شش را نمى‏توان پذیرفت. پس در حقیقت با گذاشتن اصل شش با فرض قبول اصل پنج مخالف بودند.
رحمانى- ایشان با اصل پنج مخالف بودند و با این اصل مخالف نبودند و در مورد اصل شش صحبت نکردند.
نایب رئیس- خیر این‏طور نیست. یک سؤال از آقاى مشکینى رسیده است که مشابه دو یادداشت دیگرى است که قبلا رسیده است و آن این است که «عطف انتخاب رئیس جمهور به همه‏پرسى صحیح به نظر نمى‏رسد» این سؤال از طرف بعضى از دوستان هم شد، این عطف صحیح است براى این‏که در همه‏پرسى و رفراندوم، همان‏طور که در جریان رفراندوم هم توضیح دادیم عبارت از این است که یک مطلبى را با آرى یا نه به رأى بگذاریم. ولى در انتخاب رئیس جمهور این‏طور نیست که با آرى یا نه رأى گرفته شود، بلکه در انتخاب رئیس جمهور یک یا دو یا سه یا پنج نفر کاندیدا مى‏شوند و مردم به آنها رأى مى‏دهند و آن کسى که اکثریت آراء را به دست آورد، انتخاب مى‏شود. بنابراین رد یا قبول یک مطلب نیست پس در اصطلاح این عطف صحیح است، ولى چون مکرر سؤال شده است، به نظر مى‏رسد که احتیاج به شرح دارد و ما حتى الامکان مى‏خواهیم عبارتى به کار بریم که دچار مشکل نشویم. عنایت بفرمایید اگر این «همه‏پرسى» را به آخر ببریم این اشکال برطرف مى‏شود؟ لطفا به این عبارت که قرائت مى‏کنم توجه بفرمایید «در جمهورى اسلامى ایران‏
</section>
<section type="page" number="407">
امور کشور باید با اتکاء بر آراء عمومى اداره شود. از راه انتخابات، در انتخابات رئیس جمهور، نمایندگان مجلس و اعضاى شوراها و نظایر اینها یا از راه همه‏پرسى در مواردى که در اصول دیگر این قانون معین مى‏شود». (طاهرى اصفهانى- عبارت اول غلط است) (یکى از نمایندگان- رأى بگیرید.) من خواستم فقط به عنوان یک عبارت دیگر بگویم که عبارت دوم بتواند نقض عبارت اول را برطرف کند.
موسوى اردبیلى- اگر بهترین عبارت را مى‏خواهید پیدا کنید ممکن است هر کسى یک سلیقه‏اى داشته باشد.
نایب رئیس- بلى ممکن است هر کسى سلیقه‏اى داشته باشد. بنده آن را به عنوان توضیحى که سؤال شده بود بیان کردم. چون مخالف و موافق صحبت کرده‏اند این اصل را طبق آیین‏نامه به همان صورتى که آمده فقط با تغییر کلمه «به صورت» به «از راه» مى‏خوانم و به رأى مى‏گذارم. آقاى خامنه‏اى بفرمایید.
خامنه‏اى- در این اصل محور و مدار حکم «اداره امور کشور» است که باید با اتکاء بر آراء عمومى انجام شود ولى این اداره امور کشور که یک مفهوم کلى است با یک جمله «به صورت همه‏پرسى انتخاب و ...» تفسیر مى‏شود، در واقع دامنه تضییق مى‏شود یعنى رأى و نظارت مردم فقط به همین چند مصداق منحصر مى‏گردد و این اصل بر این اساس چیز جدیدى را نه فقط تأسیس یا تثبیت نمى‏کند- زیرا اینها قبلا هم بوده- بلکه دست و پاى ما را در آینده مى‏بندد و نمى‏توانیم براى مردم به صورت‏هاى دیگر حق دخالت و مشارکت قائل شویم، بهتر است جمله «نظایر آن‏که در اصول دیگر این قانون خواهد آمد» به آن اضافه شود.
نایب رئیس- اجازه بفرمایید که متن را بر طبق آیین‏نامه به رأى بگذاریم. اول روى متن با بلند کردن دست رأى مى‏گیریم. اگر اشکالى نداشت با ورقه رأى گیرى نهایى مى‏کنیم «در جمهورى اسلامى ایران امور کشور باید با اتکاء بر آراء عمومى از راه همه‏پرسى، انتخاب رئیس جمهور، نمایندگان مجلس و اعضاى شوراها و نظایر اینها اداره شود» موافقین با این اصل با همین عبارتى که گفته شد دست بلند کنند (چهل و چهار نفر دست بلند کردند) بنابراین پیداست که باید در این عبارت تغییر مختصرى داده شود، زیرا اشکال از نظر عبارت مطرح است، نه از نظر خود اصل.
ى کى از نمایندگان- پیشنهاد آقاى مشکینى را به رأى بگذارید.
رحمانى- طبق آیین‏نامه یک موافق و یک مخالف باید صحبت کنند و الا به عنوان اعتراض از جلسه بیرون خواهم رفت، هرکسى موظف است افکار خودش را بگوید آقاى مرادزهى با این اصل مخالف نیستند ایشان با اصل پنج مخالف بودند.
طاهرى خرم آبادى- در اینجا دو مطلب است، یکى اداره امور کشور با اتکاء بر آراء عمومى و دیگر شکل‏هاى آراء عمومى است. خواستم عرض کنم اگر این دو مطلب را از هم جدا کنید مطلب رساتر خواهد بود.
نایب رئیس- به همین منظور بنده عبارت را به‏این صورت در آوردم ملاحظه بفرمایید فقط عبارت به شکل دیگرى در آمده و الا در اصل هیچ‏گونه تغییرى داده نشده است و دوستانى که با خود اصل موافقت داشته‏اند، با تغییر عبارت مخالف نخواهند بود و دوستان دیگر هم توجه بفرمایند نظرشان را بیان کنند.
</section>
<section type="page" number="408">
اصل 6 (اصل ششم)- در جمهورى اسلامى ایران امور کشور باید به اتکاء بر آراء عمومى اداره شود، از راه انتخابات: انتخاب رئیس جمهور، نمایندگان مجلس شوراى ملى، اعضاى شوراها و نظایر اینها یا از راه همه‏پرسى در مواردى که در اصول دیگر این قانون معین مى‏گردد.
نایب رئیس- کسانى‏که با این اصل موافقت دارند دستشان را بلند کنند (اکثر دست بلند کردند) تصویب شد حالا براى رأى گیرى نهایى گلدان‏هاى مخصوص را مى‏آورند و هر کسى رأى خود را داخل آنها مى‏اندازد.
 (در این هنگام اخذ رأى به عمل آمد ونتیجه آن به شرح زیر اعلام شد)
نایب رئیس- عده حاضر در جلسه موقع رأى گیرى شصت نفر بود و این اصل با پنجاه چهار رأى موافق، سه رأى مخالف و سه رأى ممتنع تصویب شد. تکبیر (حضار سه مرتبه تکبیر گفتند) آقاى کرمى بفرمایید.
کرمى- از ساعت ده صبح تا یک بعد از ظهر آقایان در کمیسیون‏ها تشریف داشته‏اند و راجع به آراء عمومى و شورا و امر به معروف و نهى از منکر صحبت کردند و خلاص شد و رأى هم دادند. حالا که به اینجا آمده است آن را کأن لم یکن مى‏کنند و دوباره شروع به بحث مى‏کنند. من نمى‏دانم چرا این کار را مى‏کنند؟ دوست دارم که این مسأله واقعا برطرف شود و وقت ما بیهوده تلف نشود و زحماتى هم که در گروه‏ها کشیده مى‏شود از بین نرود.
نایب رئیس- ى ک علت این بود که بعضى از دوستان صبح تشریف نداشتند و علت دیگر هم این است که مى‏خواهیم در موقع رأى گیرى نهایى براى دوستان، ابهام و اشکالى پیش نیاید و واقعا دوست داریم که همه اشکالات و ابهامات برطرف بشود. آقاى مکارم بفرمایید.
مکارم شیرازى- ى ک موضوع را صریح عرض کنم و آن این است که بعضى از دوستان معتقدند که خود جناب‏عالى مطلب را کش مى‏دهید. اگر مى‏خواهیم تمام عبارات را دانه به دانه بنویسیم و بخوانیم، یکى دو ساعت وقت مى‏گیرد و ما هم در صدد نیستیم که بهترین عبارت را بنویسیم بلکه مى‏خواهیم صحیح‏ترین عبارت را بنویسیم و اگر پیشنهادهاى یک کلمه جلو و یک کلمه عقب را مطرح نکنیم، مقدارى کار ما سرعت پیدا مى‏کند.
نایب رئیس- آقاى مدنى بفرمایید.
مدنى- قرار بر این شد که یک مخالف و یک موافق صحبت کنند و بعد رأى بگیرید.
طاهرى اصفهانى- طبق آیین‏نامه اگر عمل کنید، حرفى نیست که یک مخالف و یک موافق صحبت کنند و بعد رأى بگیرید.
نایب رئیس- اصل بعدى اصل هفت است که مربوط به شوراها است که بنده آن را مى‏خوانم:
اصل 7 (اصل هفتم)- طبق دستور قرآن کریم «وامرهم شورى بینهم» و «و شاورهم فى الامر» شوراها از ارکان تصمیم گیرى و اداره امور کشور هستند، مجلس شوراى ملى، شوراى استان، شهرستان، شهر، محل، بخش و روستاها و نظایر اینها. طرز تشکیل، حدود و وظایف و اختیارات شوراها را این قانون و قوانین ناشى از آن را معین مى‏کند.
نایب رئیس- براى این اصل یک مخالف و یک موافق مى‏توانند صحبت کنند، کسى مخالف نیست؟ (اظهارى نشد) چون مخالفى نیست لزومى هم ندارد که کسى به عنوان موافق‏
</section>
<section type="page" number="409">
صحبت کند چون صحبت موافق بر فرص این است که مخالفى وجود داشته باشد. بنابراین گلدان‏هاى مخصوص را مى‏آورند تا رأى بدهید.
 (در این هنگام اخذ رأى به عمل آمد ونتیجه آن به شرح زیر اعلام شد)
نایب رئیس در هنگام رأى گیرى پنجاه و هفت نفر حضور داشتند و این اصل با پنجاه و یک رأى موافق و چهار رأى ممتنع و دو رأى مخالف تصویب شد، (حضار سه مرتبه تکبیر گفتنند)،
کرمى- اصل بعدى را مطرح بفرمایید ما وقت کافى داریم.
نایب رئیس- همین کار را خواهیم کرد. اصل هشتم مطرح است. این اصل هم قبلا مفصل‏تر به اطلاع دوستان رسیده و پیشنهادهایى هم در مورد تلخیص آن رسیده بود، امروز با مذاکرات مفصلى که در این جلسه گروه‏ها داشتیم این اصل به این صورت در آمده است که خوانده مى‏شود «در جمهورى اسلامى ایران دعوت به خیر، امر به معروف و نهى از منکر وظیفه‏ایست همگانى و متقابل براى مردم نسبت به یکدیگر، دولت نسبت به مردم و مردم نسبت به دولت، شرایط و حدود و کیفیت آن را قانون معین مى‏کند. و المؤمنون و المؤمنات بعضهم اولیاء بعض یامرون بالمعروف و ینهون عن المنکر».
صافى- این مثل شوراها نیست که بگوییم شرایط را قانون معین مى‏کند. این امر شرایطش معلوم است.
نایب رئیس- فقط شرایط را ننوشته‏ایم، نوشته‏ایم شرایط و حدود و کیفیت آن‏را قانون معین مى‏کند. کیفیت کارى را که دولت در برابر مردم و مردم در رابطه با کارهاى دولت مى‏کنند، قانون باید معین کند. بنابراین قانون در آینده معین خواهد کرد، قانون که معین کرد آن قسمتى را که قبلا معین شده بدون تصرف مى‏آورد و آن قسمتى هم که مربوط به کیفیت‏ها است یعنى کلى بوده است و حالا باید شکل اجرایى آن را هم معین کند بنابراین، این عبارت مزاحم این نیست و منافاتى هم ندارد، آن قانونى که بعدا معین مى‏کند قسمت‏هایى را که احتیاج به تعیین جدید ندارد، در برابر این اصل که نامعین است، معین مى‏کند.
صافى- ى ک مطلب که الان در شرع هست، دیگر معین کردن آن صحیح نیست.
نایب رئیس ما در اصل چهار گفتیم هیچ چیز در این قانون و قوانین دیگر بر خلاف قوانین اسلام نخواهد بود. آقاى مشکینى بفرمایید.
مشکینى- اولا در این آیه دعوت به خیر است، ثانیا مى‏خواهیم اصل را راجع به تمام طبقات بگوییم پس اگر آیه «وَ لْتَکُن مِّنکُمْ أُمَّةٌ یَدْعُونَ إِلىَ الخَیرِ وَ یَأْمُرُونَ بِالمَعْرُوفِ وَ یَنْهَوْنَ عَنِ الْمُنکَرِ» باشد بهتر است.
فاتحى- راجع به این آیه است اگر این را بخواهیم زیر نظر سازمانى بگذاریم، هرج و مرج خواهد شد. موضوع امر به معروف و نهى از منکر مربوط به این است که این مطلب را بشناسند و به آن عمل کنند زیرا این تکلیف همگان است.
نایب رئیس- شرح آن در آینده مى‏آید. وقتى مى‏گوییم قانون در آینده معین مى‏کند، یعنى تمام جوانب را در نظر خواهند گرفت که آیا وظیفه همگانى است و یا سازمانش معین است. چون فصل اول مربوط به اصول کلى است، شکل این اصل را از آن وضع گسترده به این شکل فشرده تغییر دادیم و به این علت بود که در اینجا، جاى چنین بحث‏هایى را ندیدیم.
رشیدیان- «قانون معین مى‏کند» را، مشخص بفرمایید که کدام قانون معین خواهد کرد و
</section>
<section type="page" number="410">
بهتر است بنویسیم «این قانون و قوانین دیگر».
نایب رئیس- ما براى آینده سعى مى‏کنیم عبارت‏هایمان هر قدر ممکن است کوتاه‏تر باشد و چون هر متنى یک واژه براى خودش دارد، بهتر است قرار بگذاریم که وقتى مى‏گوییم قانون معین مى‏کند یعنى قانون این کشور یعنى قانون اساسى معین مى‏کند یعنى این قانون و قوانین ناشى از آن معین مى‏کند و این کار را یک‏جا باید بکنیم و تا آخر دیگر تکرار نکنیم. آقاى انوارى بفرمایید.
انوارى- باید نوشته شود شرایط و حدود و کیفیت آن در کتب فقهیه ذکر شده است.
نایب رئیس- کیفیت کار دولت در برابر مردم در کتب فقهیه ذکر نشده باید در اینجا ذکر شود.
حجتى کرمانى- باید در اینجا بنویسیم «کیفیت اجرایى این اصل در قانون معین مى‏شود».
هاشمى‏نژاد آیه را تغییر بدهید.
نایب رئیس آقاى طاهرى بفرمایید.
طاهرى خرم آبادى- ما مى‏گوییم فقهمان خلأ ندارد و قانون اساسى ما هم طبق فقه اسلامى است پس شرایط را باید رها کنیم و الا این چیزى که نوشته‏اند گول زدن است. خوب امر به معروف و نهى از منکر در جمهورى اسلامى هست ولى فردا که به یک کسى بگویند آقا این کار را نکن مى‏گوید چشم، ولى مى‏کند. بنابراین ما باید یک وزارتخانه‏اى داشته باشیم به نام وزارت امربه معروف و نهى از منکر که بر ادارات ما نظارت کند، پس شرایط باید حذف بشود و بگوییم کیفیت هم در آینده خواهد آمد.
نایب رئیس- دو تذکر رسیده است یکى از آقاى رحمانى که پیشنهاد کرده‏اند دعوت به خیر چیز کلیدى است و حذف شود و لفظ «متقابل» هم حذف شود، پیشنهادى هم از آقاى منتظرى رسیده است که به جاى «وظیفه‏اى است همگانى» بنویسیم «مسؤولیتى است همگانى و متقابل بر عهده مردم نسبت به یکدیگر، دولت نسبت به مردم، و مردم نسبت به دولت» خوب اگر دیگر سؤال و توضیحى نیست، اگر مخالفى با این اصل هست مى‏تواند صحبت بکند تا بعد موافق صحبت کند، آقاى موسوى تبریزى بفرمایید.
موسوى تبریزى- با پیشنهادى که آقاى حجتى کرمانى کرده‏اند بنده هم موافقم.
طاهرى خرم آبادى- بنده یک پیشنهاد جدیدى دارم.
نایب رئیس- آقایان از طرفى مى‏گویند کارى کنیم که کارها معطل نشود که البته راه مناسبى است و از طرف دیگر این راه مناسب را خود آقایان در عمل رعایت نمى‏کنند، به این ترتیب که یکى از آقایان که پیشنهادى مى‏دهد، به دنبال آن پنجاه پیشنهاد دیگر هم مى‏رسد و من ناچارم عدالت را رعایت کنم و همه را بخوانم. اگر تذکرات در حدود تغییرات کلمه‏اى باشد پنج شش پیشنهاد که بیشتر نمى‏شود.
طاهرى خرم آبادى- پیشنهاد بنده یک کلمه است «در جمهورى اسلامى ایران دعوت به خیر و امربه معروف و نهى از منکر با شرایطى که ذکر کرده‏اند وظیفه‏اى است همگانى و متقابل الى آخر ...» و بعد بنویسید «کیفیت اجراى این اصل را قانون معین مى‏کند».
نایب رئیس دو مرتبه ایشان یک متن جدید مى‏دهند. امیدوارم خودمان آرام آرام بدانیم کدام یک کلمه است و کدام یک متن جدید و بحث‏انگیز است حالا اگر به جاى «براى» بگذاریم‏
</section>
<section type="page" number="411">
 «بر عهده» یعنى بنویسیم «بر عهده مردم نسبت به یکدیگر» به نظر مى‏آید که معنى آن هیچ فرقى نمى‏کند، بلکه متقن‏تر مى‏شود.
رشیدیان- آقاى طاهرى پیشنهادى کردند که جالب بود. اجازه بفرمایید اصول آینده را درباره‏اش فکر کنیم، چون یک مطلب ساده‏اى نیست.
نایب رئیس- در مورد شرایط فقط یک سؤالى براى آقایان بود به این ترتیب که در عبارت «شرایط و حدود و کیفیت آن را قانون معین مى‏کند» به نظرشان مى‏رسید که اگر «شرایط و حدود» را برداریم و بنویسیم «کیفیت آن را قانون با رعایت شرایط و حدود معین مى‏کند» بهتر است. اما راجع به آیه، قبلا هم آیه «ولتکن منکم» بوده به خصوص با بودن دعوت به خیر که در آیه «وَ لْتَکُن مِّنکُمْ أُمَّةٌ یَدْعُونَ إِلىَ الخَیرِ» امر به خیر، صراحت دارد، اولى است که آیه را بنویسیم و راجع به آیه دیگر نباید بحث کنیم. آقاى سبحانى بفرمایید.
سبحانى- این آیه در نظر مردم بعضیه است.
نایب رئیس- فعلا این اصل را با همین کیفیت از نظر عبارت به رأى مى‏گذاریم تا مشخص شود که رأى دوستان چیست و آیا احتیاج به تغییر دارد یا ندارد. اصل را مى‏خوانم:
اصل 8 (اصل هشتم)- «در جمهورى اسلامى ایران دعوت به خیر، امر به معروف و نهى از منکر وظیفه‏ایست همگانى و متقابل بر عهده مردم نسبت به یکدیگر، دولت نسبت به مردم و مردم نسبت به دولت، شرایط و حدود و کیفیت آن را قانون معین مى‏کند. وَ الْمُؤْمِنُونَ وَ الْمُؤْمِنَاتُ بَعْضُهُمْ أَوْلِیَاءُ بَعْضٍ یَأْمُرُونَ بِالْمَعْرُوفِ وَ یَنْهَوْنَ عَنِ الْمُنکَرِ».
نایب رئیس- کسانى‏که با متن به این‏صورت موافقت دارند، دست بلند کنند (اکثریت دست بلند کردند) تصویب شد. آقاى رحمانى فرمایشى دارید بفرمایید.
رحمانى- «متقابل و دعوت به خیر» را حذف کنید.
نایب رئیس- براى یک زاید بهتر است وقت زایدى صرف نکنیم.
حجتى کرمانى- با این رأیى که دوستان دادند باید یک توضیح المسائل درباره شرایط و حدود نوشته شود.
نایب رئیس- ى ک بار دیگر از دوستان خواهش مى‏کنم در موقع رأى گیرى صحبت نفرمایید. حالا به متنى که الان خواندم اعلام رأى با ورقه مى‏کنم.
 (اخذ رأى به عمل آمد ونتیجه آن به شرح زیر اعلام شد)
نایب رئیس- عده حاضر در جلسه پنجاه و پنج نفر، با پنجاه رأى موافق و سه رأى مخالف و دو رأى ممتنع تصویب شد. تکبیر (حضار سه مرتبه تکبیر گفتند).
نایب رئیس- جلسه ادامه دارد. امیدوارم با تفاهم بیشتر و نزدیک‏تر شدن بیشتر افکار دوستان در طول مباحثات و مذاکراتى که در این مدت صورت گرفته، امکان این‏که بتوانیم اصول بیشترى را در گروه‏ها آماده کنیم و در اینجا به بحث و بررسى و رأى بگذاریم روز به روز بیشتر شود. امروز این توفیق را پیدا کردیم که سه اصل را تصویب بکنیم هر چند روى اصل شش و هفت قبلا به اندازه کافى بحث شده و امروز صبح هم مفصل در جلسه مشترک گروه‏ها روى آن بحث شده است، این رویه خوبى است و در آینده هم سعى مى‏کنیم از هر ابتکارى براى این‏که نظرها بهتر و زودتر و روشن‏تر شود، استفاده بکنیم. آن چیزى که این را ایجاب مى‏کند که امروز مطرح کنیم این است که اگر به خواست خدا موفق شدیم اصول بیشترى را آماده کنیم،
</section>
<section type="page" number="412">
در هفته‏هاى آینده صبح‏ها هفته‏اى یک یا دو جلسه علنى فوق العاده خواهیم داشت و البته در جلسه قبل وقت تشکیل جلسه علنى فوق العاده بعد را اعلام مى‏کنیم تا کسانى‏که مایل هستند به عنوان شنونده و ناظر در جلسه شرکت کنند و همچنین خبرنگاران اطلاع قبلى داشته باشند. ضمنا چون روزها کوتاه شده است ساعت تشکیل جلسه علنى بعد از ظهرها که قبلا چهار و نیم بود از هفته آینده یعنى از روز شنبه ساعت چهار خواهد بود. ما چون اصل دیگرى را آماده نکرده‏ایم جلسه‏مان را با نطق بعد از دستور ادامه مى‏دهیم. دوستانى که براى نطق‏هاى قبل از دستور نوبتشان بوده و صحبت نکرده‏اند آقاى صافى که نیستند، آقاى بشارت هم که نیستند، آقاى هاشمى‏نژاد بفرمایید. آقاى خادمى هم که هستند، مى‏توانند صحبت کنند.
3- نطق بعد از دستور آقاى هاشمى‏نژاد
هاشمى‏نژاد- بسم الله الرحمن الرحیم. من سعى مى‏کنم مسائلى را که اینجا مى‏خواهم مطرح کنم، خیلى فشرده و کوتاه باشد که بیش از سه چهار نفر بتوانیم از وقت باقى مانده براى نطق بعد از دستور استفاده کنیم. فرصتى که انقلاب ملت ایران در اختیار ما قرار داد و خوشبختانه این توفیق راپیدا کردیم که در اینجا به عنوان نمایندگان مردم براى بررسى آخرین پیش نویس قانون اساسى و ارائه آن به ملت ایران جمع شویم، فرصت بسیار حساسى است. حساسیت این فرصت از ابعاد و دیدگاه‏هاى مختلفى ممکن است مورد توجه قرار بگیرد اما این بعدى را که مى‏خواهم عرض کنم این است که در اینجا در واقع یک دادگاهى است که ما تشکیل داده‏ایم و این دادگاه نمى‏خواهد رأى اعدام فردى را صادر کند ولى باید رأى اعدام یک نظامى را که نظام طاغوتى است صادر کند. ملت ما با گذشته مبارزه کرده است و این مبارزه تا به حال به این‏صورت بوده است که با توجه به عوامل گوناگون، تعدادى از افراد وابسته به رژیم گذشته در این کشور خوشبختانه دستگیر شدند و در دادگاه‏ها محاکمه و به اعدام محکوم شدند ولى ملت ما با یک فرد و دو فرد و ده فرد مبارزه نکرد و انقلابش به این علت نبود، ملت ما مبارزه کرد تا یک نظام فاسدى را از بین ببرد و یک نظام الهى را به جاى آن نظام بنشاند. اگر ما فکر کنیم که با اعدام تعدادى از افراد وابسته به رژیم، انقلاب ما به ثمر رسیده است این کاملا اشتباه است.
آن وقتى ما مى‏توانیم انقلابمان را مثمر ثمر بخوانیم که نظام فرهنگى، سیاسى، اجتماعى، اقتصادى و همه روابطى که در این کشور و در نظام گذشته بوده است همه و همه نابود شود و یک نظام نو و تازه که مفهوم واقعى انقلاب ایران است یعنى تغییر بنیادى در تمام نهادهاى کشور به جاى آن گذشته بنشیند و این مسؤولیت بر عهده این مجلس است. اگر ما نتوانیم خداى نکرده این مسؤولیت را به انجام برسانیم و این کار را عملى بکنیم، مطمئن باشید دیر یا زود آثار سطحى انقلاب ما در مملکت از بین مى‏رود و نظام گذشته با چهره‏هاى دیگر و به وسیله افراد دیگر به این مملکت بر مى‏گردد. ما باید در این مجلس حکم اعدام نظام فرهنگى، اقتصادى، سیاسى و اجتماعى و روابط فردى و اجتماعى حاکم بر گذشته را صادر کنیم.
بنابراین حساسیت کار ما بسیار بسیار قابل ملاحظه است. تا اینجا انقلاب آمده ولى حرکت آینده انقلاب و تداوم آن بستگى دارد به آن‏چه که ما در اینجا تصمیم گیرى مى‏کنیم. خون شهدائمان و خداى ناکرده خون شهدایى که بعد بر اثر غفلت ما و احیانا کم توجهى ما
</section>
<section type="page" number="413">
در نابودى روابط حاکم بر نظام گذشته ممکن است، در آینده در این کشور پیش بیاید، همه و همه بر عهده ما هست که در اینجا نشسته‏ایم. به راستى ما مسؤولیت داریم که ارزش خون شهدا را حفظ کنیم و اجازه ندهیم کشور ما در یک مسیر و کانالى قرار بگیرد که دوباره جامعه ما نیاز به انقلاب داشته باشد و آن به این کیفیت تأمین مى‏شود که ما حکم اعدام تمام آن‏چه را که حاکم بر جامعه و نظام سابق بود، صادر کنیم. بنابراین اینجا دادگاه است، دادگاهى که نه حکم اعدام یک فرد را صادر مى‏کند، بلکه حکم اعدام یک نظام پوسیده و طاغوتى را صادر مى‏کند و یک نظام نو به جاى آن مى‏نشاند.
دکتر بیت اوشانا- آن شخص و رژیم مزدور او از بین رفت.
هاشمى‏نژاد- بلى، به فرمایش ایشان آن شخص مرده و از بین رفته، رژیم رفته ولى روابطى که در آن رژیم بوده هنوز از بین نرفته است ولى ما باید خط مشى انتخاب بکنیم که در آن روابط از بین برود.
مطلب دیگرى که در اینجا قابل تذکر است این است که همه ما با اکثریت قاطعمان مى‏خواهیم کارمان در خط مشى اسلام باشد و از این جهت تردیدى نیست اما متأسفانه فقط یک بیان کلى براى این هدف کافى نیست چون ما در طول تاریخ اسلام دیدیم و شنیدیم و خواندیم که آن‏چنان ستم در مسائل اقتصادى، روابط سیاسى و اجتماعى به نام اسلام بر جامعه ما روا داشتند که جبران آن بسیار مشکل است.
این‏که ما تنها بگوییم مى‏خواهیم آن‏چه که از اسلام است پیاده کنیم، این تنها کافى نیست کسى نمى‏تواند مدعى شود و نمى‏آید بگوید من مى‏خواهم خلاف آن‏چه که در اسلام است در اینجا تصویب بکنیم اما خط مشى کلى اسلام در رابطه با امت، جامعه و هدایت انسان در این خط تکامل چه مى‏تواند باشد؟ یک سرى از مسائل است که اینها جزء ضروریات اسلام است و آن این است: حرکت اسلام در مسیر حکومت بخشیدن به قشر مستضعف، در این جهت کسى نمى‏تواند تردید بکند که اسلام، انبیاء آن‏چه که از جانب خدا براى بشر آمده همه و همه در این مسیر است که نظام فرعونى و طاغوتى را بردارد و به دنبالش به حکم آیه «وَ نُرِیدُ أَن نَّمُنَّ عَلىَ الَّذِینَ اسْتُضْعِفُواْ فىِ الْأَرْضِ وَ نجْعَلَهُمْ أَئمَّةً وَ نجْعَلَهُمُ الْوَارِثِین» مستضعفین را حاکم قرار بدهد. پس خط مشى کلى اسلام این است، اقدام در راه حفظ منافع طبقه مستضعف و هرچه دارد در این راه است که بر خلاف حاکمیت قشر غیر مستضعف است. با این حساب اگر ما در جایى به روایتى و به حدیثى و به مطلبى برخورد کردیم که با این اصل حرکت انبیاء و اسلام مخالفت داشته باشد، مطمئنا نمى‏توانیم از این اصل کلى دست برداریم، این حرکت کلى جامعه است، بعثت انبیاء به این علت است که قسط را در جامعه پیاده کنند، به حکم آیه «لَقَدْ أَرْسَلْنَا رُسُلَنَا بِالْبَیِّنَاتِ وَ أَنزَلْنَا مَعَهُمُ الْکِتَابَ وَ الْمِیزَانَ لِیَقُومَ النَّاسُ بِالْقِسْط».
این دیگر چیزى نیست که با یک شبهه‏اى، تردیدى، ظنى، احتمالى آدم بتواند از آن دست بردارد، این هدف بعثت انبیاء است و حرکت انبیاء در این مسیر است. با این حساب ما دو اصل کلى را در اینجا بدون شک باید در نظر بگیریم و خوشبختانه تردیدى نیست که اکثریت در همین محور حرکت مى‏کنند، یکى این‏که همه آن‏چه که به نام اسلام و از متن اسلام گرفته مى‏شود که ما در آن جهت تردید نداریم نمونه‏اش گذشته ما است که این گذشته مى‏تواند خط مشى آینده این مجلس را ترسیم کند و مشخص کند همه و همه باید در این خط باشند یعنى‏
</section>
<section type="page" number="414">
خط نجات قشر مستضعف و حاکمیت بخشیدن به آنها و حمایت از توده محرومى که انبیاء وقتى مى‏آمدند، اینها دورشان جمع مى‏شدند و قدرت انبیاء و قدرت مذهب امروز انقلاب ما و رهبر انقلاب ما از این قشر سرچشمه گرفته است و درود بر این رهبر زیرا ما در نوع انقلاب‏ها وقتى مشاهده مى‏کنیم، مى‏بینیم رهبران غالبا پس از انقلاب با ملتشان یعنى با همان نیروى اصلى جامعه‏شان فاصله مى‏گیرند ولى اینجا مسأله این‏طور نبود همه مى‏دانیم و یا حداقل تعدادى از برادرانمان و خواهرمان مى‏دانند که افرادى بودند البته با حسن نیت که ابتدا که ایشان از پاریس به تهران آمده بودند، رفته بودند و با ایشان صحبت کرده بودند و اصرار کرده بودند که آقا چرا ساعت‏ها وقتتان را در ملاقات و دیدن مردم و رفتن براى این‏که مردم شما را ببینند، مى‏گذارید؟ بگذارید این اوقات و ساعت‏هایتان صرف مسائل اساسى کشور بشود. البته این از حسن نیت ناشى مى‏شود و صورت و شکل بسیار جالبى هم دارد ولى این رهبر به این اصل توجه داشت که انبیاء از زمان مأموریت الهى‏شان تا آخرین نفس با مردم بودند و از مردم فاصله نگرفتند و جواب ایشان این بود که چه مى‏گویید، اساسى‏ترین کار من این است که رابطه‏ام را با مردم مستقیما حفظ کنم و فرمود همین زنها، همین مردها و همین مردم بودند که رژیم کثیف پهلوى و دودمان شاهنشاهى را به زانو در آوردند، چطور شما از من مى‏خواهید از منبع اصلى قدرتم که این مردم هستند جدا بشوم؟ اینها آن نیروى اصلى انقلاب ما هستند و چشم به این مجلس دوخته‏اند و خداى نکرده کارى نشود و مطمئنا نمى‏شود که آن عوامل اصلى انقلاب خداى ناکرده دچار یأس بشوند و از این انقلاب مأیوس بشوند زیرا فقط در آن روز است که ضد انقلاب مى‏تواند در جامعه نفوذ پیدا کند و الا تا روزى که آن عوامل اصلى قدرت، به این انقلاب امید بسته‏اند و امیدهاى خودشان را نمى‏بینند که در عمل یکى بعد از دیگرى دارد پیاده مى‏شود، هیچ عامل ضد انقلابى نمى‏تواند در این انقلاب رخنه کند. خطر، ناشى از جدایى با مردم است این یک قسمت، قسمت دیگر نقش استبداد و دیکتاتورى و حفظ آن اصولى که در روابط انسان‏ها براساس آزادى یعنى آزادى خدادادى که خوشبختانه در اصول تصویب شده گذشته بر روى آن تکیه شد و یکى از آن اصولى که روى آن مى‏بایستی دقیقا تکیه کنیم همین اصلى بود که امروز تصویب شد که طبق آن همه مردم مسؤولیت دارند یعنى پاسدارى از انقلاب تحت عنوان امر به معروف و نهى از منکر بر عهده همه افراد ملت است. این ملتى که انقلاب را به وجود آورده است موظف است از این انقلاب حمایت و پاسدارى کند و هم مراقب مردم دیگر باشد و هم مراقب دولت و دولت هم این مراقبت را باید بکندو این رابطه ارگانیکى از نظر مسؤولیت مراقبت بر یکدیگر را دقیقا داشته باشند، ولى در جامعه‏اى که استبداد بیاید مردم نمى‏توانند آزادانه صحبت بکنند، ما دیدیم و مردم دیدند که در این مملکت چه مسائلى پیش آمد.
بنابراین باید اساس حکومت در این کشور، خط اصلى حرکت باشد، و این جهت را کاملا مراقبت بکند یعنى امربه معروف و نهى از منکر را توى قانون بیاورد و سعى بکند جوى در جامعه وجود داشته باشد که افراد ملت بتوانند این اصل را آزادانه پیاده کنند، یعنى فریاد بزنند و در مقابل منکر ایستادگى و مقاومت بکنند و اگر کسى فریاد زد مثل جامعه دیروز ما نباشد که مردم دیگر به او بگویند آقا به توچه برو پى کارت. این روحیه باید در هم شکسته شود. امید داریم که خداوند متعال به همه ما توفیق انجام این رسالت بزرگ را بدهد و امید جامعه ما مطمئنا نسبت به این مجلس است یعنى اکثریت قاطع ما صد در صد و گذشته این مجلس حرکت‏
</section>
<section type="page" number="415">
آینده این مجلس را هم مى‏تواند مشخص بکند. والسلام.
نایب رئیس- جناب آقاى خادمى براى این‏که عده بیشترى از فرمایشات شما استفاده بکنند فکر مى‏کنم بهتر باشد نوبت شما به روز شنبه موکول شود که حضرت‏عالى هم مطلب را آماده بفرمایید. شنبه تشریف دارید؟
خادمى- شنبه خیر.
نایب رئیس- چه وقت، وقت دارید؟
خادمى- دوشنبه.
نایب رئیس- بسیار خوب دوشنبه نوبت شماست. دو تذکر رسیده است که به عرض مى‏رسانم و جلسه را ختم مى‏کنیم.
برادرمان آقاى قطب زاده یادداشتى نوشته‏اند که پس از اسلام ضمن اظهار تأسف از عدم پخش مطالب در شب گذشته، امروز بعد از اخبار رادیو آن مطالب پخش شد و امشب قبل از اخبار از تلویزیون هم پخش خواهد شد، مستدعى است اگر مصلحت بدانید از طرف اینجانب اعلام بفرمایید که آقایان نمایندگان مجلس خبرگان در صورت تمایل مى‏توانند آن را مشاهده نمایند.
هاشمى‏نژاد- ى ک بار مجلس حق دارد مطالبش ضمن اخبار پخش شود.
4- پایان جلسه‏
نایب رئیس- ایشان نوشته‏اند که کل برنامه دیروز را بعد از اخبار پخش خواهند کرد. با اجازه دوستان جلسه را ختم مى‏کنیم. جلسه بعدى ما بعدازظهر شنبه خواهد بود، والسلام علینا و على عباده الصالحین.
 (جلسه ساعت نوزده پایان یافت)
نایب رئیس مجلس بررسى نهایى قانون اساسى- دکتر سید محمد حسینى بهشتى‏
</section>
</section>
<section type="session" number="17" title="جلسه هفدهم">
<section type="page" number="417">
 صورت مشروح مذاکرات مجلس بررسى نهایى قانون اساسى جمهورى اسلامى ایران‏

جلسه ساعت 20/ 16 دقیقه روز 24 شهریور ماه 1358 هجرى شمسى‏
برابر با بیست و سوم شوال المکرم 1399 هجرى قمرى‏
به ریاست آقاى دکتر سید محمد حسینى (نایب رئیس) تشکیل شد.
<section type="list" numbers="4">
فهرست مطالب:
1- اعلام رسمیت جلسه و بیانات آقاى دکتر بهشتى به مناسبت شب هفتم در گذشت مرحوم آیت الله سید محمود طالقانى‏
2- قرائت اسامى غایبین جلسه قبل و نمایندگانى که تأخیر ورود داشتند.
3- طرح و تصویب اصول 9 و 10 قانون اساسى‏
4- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="419">
1- اعلام رسمیت جلسه و بیانات آقاى دکتر بهشتى (نایب رئیس) به مناسبت شب هفتم در گذشت مرحوم آیت الله سید محمود طالقانى‏
نایب رئیس- بسم الله الرحمن الرحیم. امروز که مقارن با مراسم بزرگ‏داشت شب هفت مرحوم آیت الله طالقانى است و در بهشت زهرا انبوه برادران و خواهران عزادار و علاقه‏مند به اسلام و انقلاب اسلامى و روحانیت متعهد و مسؤول و مبارز و انقلابى، در این مراسم شرکت مى‏کنند، همه ما علاقه‏مند بودیم که بتوانیم آنجا و در جمع آنان باشیم، ولى از آنجا که ملتمان و تاریخمان براى ما وظیفه‏اى خطیر معین کرده، باید به آن بپردازیم و ان شاء الله از عهده‏اش برآییم و در اسرع وقت بررسى نهایى قانون اساسى را به پایان برسانیم، خودمان را موظف دانستیم که ترتیبى اتخاذ کنیم که همه ما به کارمان پرداخته باشیم و هم چند تن از دوستان به نمایندگى از طرف بقیه که در مراسم شرکت کنند. آقاى منتظرى و آقاى دکتر شیبانى طبق تصمیمى که امروز صبح گرفته شد به نمایندگى از طرف همه ما در آن مراسم شرکت خواهند کرد و برادرمان آقاى حجتى کرمانى هم از قرارى که گفته شد در آنجا از جانب همه ما سخن خواهند گفت.
تصمیم امروز صبح برنامه کارمان را روشن کرد که براى تسریع در کار به طور کلى این مجلس فقط روزهاى جمعه تعطیل است و حتى روزهاى تعطیل رسمى دیگر، کار ما ادامه خواهد داشت. بنابراین روز دوشنبه هم که مقارن با وفات حضرت امام صادق علیه السلام است ما بر طبق وظیفه صادقى، کارمان را به ناچار انجام وادامه خواهیم داد و همان کارى که اینجا مى‏کنیم آن کار عرض ارادت به آستان مقدس امام علیه السلام است. حالا که امروز ما در آن جلسه نمى‏توانیم حضور داشته باشیم، در آغاز همین جلسه براى مرحوم آیت الله طالقانى طلب رحمت و مغفرت مى‏کنیم و به یاد ایشان سوره فاتحة الکتاب را تلاوت مى‏کینم (حضار سوره فاتحة الکتاب را خواندند).
غفرالله لنا و لهم یالیتنا کنا معهم فنفوزفوزا عظیما.
2- قرائت اسامى غایبین جلسه قبل و نمایندگانى که تأخیر ورود داشتند
نایب رئیس- اسامى غایبین جسله قبل قرائت مى‏شود.
بسمه تعالى‏
غایبین آقایان: بنى صدر، دستغیب، ربانى شیرازى، سحابى، طباطبایى سلطانى، فوزى، قرشى، غفورى، نوربخش.
نمایندگانى که تأخیر داشتند، آقایان: باهنر یازده دقیقه، حایرى پنجاه و پنج دقیقه، خادمى هشتادو یک دقیقه، طاهرى خرم آبادى سیزده دقیقه، دکتر شیبانى دوازده دقیقه، دکتر ضیایى شصت ویک دقیقه، مقدم مراغه‏اى بیست دقیقه، موسوى اردبیلى بیست و دو دقیقه.
طاهرى اصفهانى- چرا سایر نمایندگان تشریف نمى‏آورند؟ اگر مسؤولیتى را قبول کرده‏اند نباید سهل‏انگارى بکنند.
</section>
<section type="page" number="420">
نایب رئیس- صحیح است، طبق آیین‏نامه از همین امروز ما صورت اسامى تأخیرکنندگان و غایبین را اعلام خواهیم کرد و البته تعهد هر یک از نمایندگان در برابر خداوند و خلق خداوند ایجاب مى‏کند بدون تأخیر و غیبت در جلسات شرکت کنند و تا پایان کار در جلسات حضور داشته باشند. از آقاى صافى یادداشتى رسیده است مبنى بر این‏که بهتر است روز وفات حضرت صادق (ع) جلسه علنى نداشته باشیم، ولى با این توضیحى که براى مردممان دادم امیدوارم به عکس باشد یعنى اگر از هر روز براى تسریع در این کار استفاده نکنیم ممکن است به ما اعتراض کنند. (چند نفر از نمایندگان- جلسه علنى نداشته باشیم)
مکارم شیرازى- آنها که در کردستان مى‏جنگند، روز وفات را تعطیل مى‏کنند؟ ما مسؤولیت‏مان سنگین‏تر از آنها است.
نایب رئیس- همین‏طور است مثال خوبى زدید. روا نیست هیچ صحنه‏اى از صحنه‏هاى مبارزه به مناسبتى تعطیل شود. به راستى آیا کسانى‏که در میدان‏هاى کارزار انقلاب اسلامى مى‏جنگند روزهاى وفات را تعطیل مى‏کنند تا احترامى به صاحب آن روز باشد؟
اشراقى- این روز از طرف دولت مدتى است جزو تعطیلات رسمى اعلام شده است. به نظر من بهتر است جلسه علنى نداشته باشیم ولى گروه‏ها به کارشان ادامه بدهند.
نایب رئیس- همان‏طور که فرمودند شاید بهتر باشد که ما مقدارى کار بیشتر براى روز بعد آماده کنیم و روز وفات جلسه علنى نداشته باشیم به هر حال فردا صبح در این مورد بحث خواهیم کرد. یادداشتى از آقاى مقدم‏مراغه‏اى رسیده است که نوشته‏اند براى شادى روح مرحوم طالقانى یک نفر از حائزین اکثریت آراء مجلس خبرگان در تهران، در این مجلس شرکت کند، این مسأله قبلا هم مطرح شده بود مثل این‏که شما تشریف نداشتید، به هر حال این کار دست ما نیست دست وزارت کشور است که آنها هم آیین‏نامه‏اى دارند که به تصویب دولت و شوراى انقلاب رسیده است و باید طبق آن عمل کنند، چون ما هم طبق همان آیین‏نامه اینجا آمده‏ایم، اگر آن آیین‏نامه، موضوع مورد نظر شما را اجازه داده است حتما عمل مى‏کنند وگرنه، ما نمى‏توانیم چنین کارى را تصویب کنیم. تذکرات دیگرى هم از آقایان رحمانى و دستغیب رسیده است که تشکر مى‏کنم.
3- طرح و تصویب اصول 9 و 10 قانون اساسى‏
نایب رئیس- خوب، کارمان را آغاز مى‏کینم، قرار بود از امروز جلسه ساعت چهار شروع بشود ولى بعضى از دوستان شاید به علت این‏که از قبل قرارهایى گذاشته بودند سر وقت نیامدند، بنابراین وقت بیانات قبل از دستور منقضى شد. ان شاء الله اگر فردا ساعت چهار تشریف آوردند، مى‏توانیم نطق قبل از دستور را داشته باشیم. قبلا هشت اصل را تصویب کرده‏ایم، در پیشنهادى که از طرف گروه اول آمده بود اصل هشتم به عنوان اصل نهم ذکر شده بود و درباره نوعى از امربه معروف و نهى از منکر بود که به دلیل اهمیت و ویژگیش گروه اول آن را در یک اصل جداگانه پیشنهاد کرده بود. با اهمیتى که اکثریت براى این اصل قائل بود در جلسه امروز صبح نتوانستیم به متن جامعى براى بیان آن اصل برسیم که از هر جهت جامع و مانع باشد. اگر ما در ادامه کارمان توفیق پیدا کردیم که متن جامعى براى آن تهیه کنیم، آن را به عنوان اصل نهم در آینده پیشنهاد خواهیم کرد و الا در بخش حقوق ملت قسمتى از آن را
</section>
<section type="page" number="421">
خواهیم آورد، به هر حال امروز این اصل به عنوان اصل نهم مطرح مى‏شود. اول اجازه بدهید همان‏طور که این اصل چاپ شده است مطرح شود، بعد تغییر عدد اصل کار ساده‏اى است بنابراین اصل نهم را مى‏خوانم:
اصل نهم- در جمهورى اسلامى ایران آزادى و استقلال از یکدیگر تفکیک ناپذیرند و حفظ آن وظیفه آحاد مردم ایران است. هیچ فرد یا گروه و هیچ مقام و مرجعى حق ندارد به نام استفاده از آزادى به استقلال سیاسى، فرهنگى، اقتصادى و تمامیت ارضى ایران کمترین خدشه‏اى وارد کند و هیچ مقامى به نام حفظ استقلال و تمامیت ارضى کشور نمى‏تواند آزادى‏هاى مشروع و با وضع قوانین و مقررات سلب کند.
نایب رئیس- اول به سؤالات راجع به این اصل پاسخ داده مى‏شود، بعد اگر مخالفى بود مطالبش را بیان مى‏کند.
سبحانى- در اینجا هم آزادى مطلق محفوظ و محترم است و هم استقلال و تمامیت ارضى به تمام معنى محترم است. تعارضى که در این دوتا هست را چگونه به هم ربط مى‏دهید؟ حتى آزادى مشروع و قانونى ممکن است روزى با استقلال و تمامیت ارضى تزاحمى پیدا کند، آیا در دو حکم مطلق در صورت تزاحم چه‏کار باید بکنند و کدام بر دیگرى مقدم است؟
نایب رئیس- متشکرم، عنایت بفرمایید آن چیزى که در همان پیش نویس به عنوان اصل شش آمده بود همان اندیشه زیربناى اصلى فعلى بود، این است که حفظ واقعى استقلال، از طریق حفظ عدالت و آزادى در کشور است. وقتى در یک جامعه و کشورى عدل و آزادى درست پاسدارى نشودخود به خود راه براى نفوذ بیگانه هموار مى‏شود و بالعکس آن‏چه مى‏تواند به آزادى یک ملت معنى بدهد، استقلال آن ملت است ملتى که از یکى از جهات مثلا از جهت فرهنگى اقتصادى سیاسى به دیگران وابسته باشد، آزادى خود را از دست داده است. البته وابستگى خضوع‏آور، نه وابستگى ارتباط متقابل، ارتباط غیر از وابستگى است. کشور و ملتى که به کشور و ملت دیگر حالت وابستگى و دنباله‏روى پیدا کند، آزادى در این کشور خودبه خود به خطر مى‏افتد. حتى آن بیگانه نمى‏تواند منافع کشور خودش را در این کشور حفظ کند بدون این‏که آزادى مردم آن کشور را محدود نکند. این اندیشه زیر بناى این اصل بود که استقلال و آزادى دو مطلبى هستند که به یکدیگر ربط طبیعى و عینى دارند و هیچ یک بدون دیگرى قابل تحصیل نیست ...
سبحانى- جواب مرا ندادید، در یک منطقه‏اى ترویج قومیت خاص و یا ترویج زبان قومیت خاص در شرایط خاص این آزادى مشروع است یا نه؟ به نظر مى‏آید که ترویج از قومیت خاص کار را به خطر مى‏اندازد ...
مکارم شیرازى- مشروع نیست.
سبحانى- مشروع نیست؟
نایب رئیس- توجه نکردید، پس به طور عادى و به صورت ذاتى این دو با یکدیگر پیوسته‏اند اما این‏که در یک نوع شرایط فوق العاده و استثنایى، آزادى‏ها محدود مى‏شود، این امر در جوامع و کشورها در حالت استثنایى عمومى است. این غیر از این است که ما به سوى این جهت کشانده بشویم یا برویم دنبال این فکر که اصولا مى‏شود در جامعه این قبیل آزادى‏ها که فرمودید از بین برود، ما خواستیم با این اصل این حالت را نفى کینم و الا حالت‏هاى استثنایى و فوق العاده در تاریخ‏
</section>
<section type="page" number="422">
هر ملت و در ایام حیات هر گروهى پیش مى‏آید. البته در آن ایام که وضع فوق العاده است چیزهایى که در حالت عادى جایز بوده است ممنوع مى‏شود. این مثل بیمارى است که تا بیمار چیزهایى برایش حرام و ممنوع است، اما وقتى شفا یافت همان‏ها برایش مجاز مى‏شود و اگر فردى در زمان سلامت به طور مستمر از مواد غذایى و ویتامین‏هاى لازم ممنوع گردید، حتما بیمار مى‏شود.
اشراقى- اگر تزاحم پیدا شد، جوابش معلوم است براساس «الا هم و فى الاهم» عمل مى‏شود.
نایب رئیس- موارد استثنایى را که نباید داخل هم کرد.
ى کى از نمایندگان- جواب ایشان در خود اصل موجود است. وقتى مى‏گوییم از هم تفکیک ناپذیرند، احقاق حق یکى، حق دیگرى را تأیید مى‏کند مثل این‏که بگوییم عالم و عابد از هم تفکیک ناپذیرند ممکن است عادلى داشته باشیم عالم نباشد و یا برعکس.
نایب رئیس- من خیلى مایل بودم که شما طبق نوبت صحبت مى‏فرمودید. آقاى تهرانى بفرمایید.
مراد خانى ارنگه (تهرانى)- بسم الله الرحمن الرحیم. انگیزه تنظیم این اصل در پیش نویس قانون اساسى و در اصل فعلى که مطرح است و ان شاء الله متن نهایى است، این است که زمان طاغوت متوجه بودید که هرنوع آزادى را سرکوب مى‏کردند به عنوان این‏که استقلال کشور در خطر است. براى سیاست مستقل کشور هر نوع آزادى را سرکوب مى‏کردند حتى دیدید که رساله عملى مرجع بزرگ عالم تشیع در ایران ما که مهد تشیع است ممنوع بود. اگر رساله‏اى، اعلامیه‏اى، پیدا مى‏شد مردم را به چندین سال زندانى محکوم مى‏کردند و مدعى بودند که از استقلال و تمامیت ارضى کشور حمایت مى‏کنند و انواع آزادى‏ها را سرکوب مى‏کرند. این اصل براى تضمین این آزادى‏ها بوده است و ان شاء الله از این به بعد معلوم مى‏شود که آزادى و استقلال تفکیک پذیر نیستند و ممکن نیست تزاحمى براى یکدیگر داشته باشند. تا آزادى نباشد امکان ندارد استقلال کشور و عدم وابستگى‏اش به اجانب تأمین شود. حفظ منافع هر کشور بسته به این است که مردمش آزاد باشند و بتوانند از نظامشان، از دینشان، از هدفشان آزادانه حمایت کنند، پس به عنوان استقلال معنى ندارد که ما جلوى آزادى را بگیریم. این اصل براى این منظور بود و به خاطر این‏که پیشگیرى بشود از این‏که ممکن است عده‏اى هم از آن طرف، به عنوان آزادى‏هاى نادرست از راه بى بند و بارى، استقلال و تمامیت ارضى کشور را بکوبند لذا از طرفین جلوگیرى مى‏شود. نه به اسم آزادى مى‏شود استقلال مملکت را از بین برد و نه به اسم استقلال مى‏شود آزادى را از بین برد و البته با قید مشروعیت آزادى، این کار ممنوع است و تلازم این قید این است که آزادى تا جایى که مزاحم آزادى دیگران نشود و باعث از بین رفتن هدف و تجزیه کشور نشود، محترم است. بنابراین «آزادى مشروع» قید شده و این‏که به صورت دیگرى نپذیرفتند، صحیح و خوب هم بود و به نظر من این از اصول مترقى قانون اساسى ما، بلکه در تمام جهان است و شکل این اصل را گروه‏ها ترتیب داده بودند و به این جهت لازم دیدم این توضیحات را عرض کنم.
نایب رئیس- آقاى تهرانى عملا به عنوان موافق صحبت کردند. آقاى فارسى بفرمایید.
جلال الدین فارسى- این اصل تعیین وظیفه مى‏کند و این وظیفه را بر دوش آحاد مردم‏
</section>
<section type="page" number="423">
مى‏گذارد ولى باید وظیفه بر دوش دولت هم باشد، مخصوصا که چنین مقامى ندارد به عنوان استقلال، آزادى‏ها را سلب کند گرچه مردم به معنى کل افراد هست اما اینجا باید تصریح بشود که دولت هم موظف است.
نایب رئیس- این پیشنهادى است که آقاى کیاوش هم داده‏اند و در خور ملاحظه است یادداشت مى‏کنم.
فاتحى- تنافى این جملات برداشته نشده، مثلا نوشته شده «کسى حق ندارد به نام استفاده از آزادى به استقلال سیاسى و فرهنگى و اقتصادى خدشه‏اى وارد کند» باز مجددا به عنوان حفظ استقلال نوشته شده «هیچ مقامى نمى‏تواند آزادى مشروع را سلب کند» این یک تفاوتى ایجاد مى‏کند و آن عاملى که تجویز کننده باشد براى عملى که جلوگیرى از آزادى کند آن‏که مى‏خواهد آزادى بدهد، مشخص نشده چه عملى است. «استقلال» و «تمامیت ارضى» تنافى دارد که باید از آن جلوگیرى شود و چه عملى آزاد است و یا استقلال و تمامیت ارضى تنافى ندارد. باید عبارتى به جاى این گنجانده شود که براى مردم روشن و مشخص شود که چه اعمالى با این اهداف تنافى ندارد، و هدفى که هریک مؤید دیگرى و پشتوانه دیگرى است و در حالتى که جامعه دچار یک وضع حادى مى‏شود مثل وقتى که انسان دچار بیمارى مى‏شود، یک مورد استثنایى است و آن را خود قوانین براساس «الاهم و فى الاهم» معین مى‏کند. مسأله در اینجا به صورت عادى و در حالت عادى گفته شده است که اینها از همدیگر تفکیک ناپذیرند و نظام اجتماعى و قانونى بعد باید حامى این اندیشه باشد که هریک از اینها پشتوانه دیگرى است. هیچ یک هم با یکدیگر اصطکاک و تزاحم ندارند البته اگر حالت غیر عادى پیش آید ممکن است غیر از این بشود.
نایب رئیس- آقاى موسوى تبریزى بفرمایید.
موسوى تبریزى- محتواى این اصل خوب است ولى به صورت خوبى نوشته نشده است، در اسلام آزادى و استقلال مطلب خوبى است و حفظ استقلال و آزادى وظیفه دست‏اندرکاران مملکت است. آن‏چه وظیفه ملت و افراد ملت است عبارت است از عدم اخلال و استقلال و آزادى وگرنه یک دهقان یا کارگر چگونه مى‏تواند استقلال را حفظ کند؟ البته او باید کارى کند که به استقلال لطمه نخورد.
نایب رئیس- به جاى آحاد ملت، دولت بگذاریم؟
موسوى تبریزى- حفظ استقلال مملکت با دست‏اندرکاران مملکت است. آحاد ملت باید در آن فقط اخلال نکنند.
نایب رئیس- متشکرم، آقاى رحمانى بفرمایید.
حسینعلى رحمانى- بسم الله الرحمن الرحیم. 1- جمع «آحاد و عموم» در لفظ وجهى ندارد چون آحاد به معنى فرد فرد مردم است اگر لفظ «آحاد» و یا «عموم» ذکر شود دولت نیز باید ضمیمه شود، یعنى «دولت و آحاد مردم» گرچه ممکن است گفته شود دولت هم جز احاد مردم است.
2- همچنان که در مورد اول فرد وگروه و مقام ذکر شده است در مورد ثانى هم هرسه مورد ذکر شود.
3- استقلال را باید به تنهایى ذکر نمایند و اگر خواستند انواع آن را ذکر نمایند لازم است تمام انواع آن را ذکر نمایند، پس حذف افراد آن بهتر و موجب تعمیم است.
</section>
<section type="page" number="424">
1. «وضع قوانین و مقررات» را باید حذف کرد چون مفهوم آن این است که بدون وضع قوانین و مقررات مى‏شود سلب آزادى‏ها را نمود و حال آن‏که سلب آزادى مطلق و به صورت کاملا مستبدانه هم ممنوع است.
نایب رئیس- «کل ما قرأسمعک ما وقع فى بقعة الانفاس» استقلال نظامى که گفته شد مهم است پس به دنبال آن و غیره را هم اضافه بفرمایید.
ى ک نفر از نمایندگان- در آنجا که نوشته شده است «... هیچ فرد یا گروه و هیچ مقام و مرجعى حق ندارد به نام استفاده از آزادى به استقلال سیاسى، فرهنگى و اقتصادى و تمامیت ارضى ایران کمترین خدشه‏اى وارد کند (به اینجا که رسیده است) و هیچ مقامى به نام حفظ استقلال و تمامیت ارضى کشور نمى‏تواند آزادى‏هاى مشروع را با وضع قوانین و مقررات سلب کند» این هم اشکال است زیرا اگر جواب بدهند و بگویند وضع قوانین است، جواب مى‏دهیم که نباید تعبیر شود به ... بلکه هیچ مقام و مرجعى حق ندارد به نام استقلال، تمامیت ارضى کشور و آزادى‏هاى مشروع را سلب کند یعنى با وضع قوانین و مقررات نمى‏تواند ولى با زور و قلدرى مستبدانه مى‏تواند، چه احتیاجى دارد وضع قوانین را بیاوریم؟ بنابراین خوب است آن را حذف کنیم.
نایب رئیس- به هیچ عنوان نمى‏توان آزادى‏هاى دیگران را سلب کرد، گفتیم فقط مقامات مسؤول در حدود قانون مى‏توانند آزادى‏ها را محدود کنند ولى به بهانه استقلال هم نمى‏توانند. آن موقع که پیش نویس تهیه مى‏شد اینجا یک «هرچند» اضافه کرده بودیم «هر چند در شکل وضع مقررات» که شکل مستبدانه را بگیرد آن موقع هم این بحث به میان آمد الان یادداشت مى‏کنم که «هر چند» را اضافه کنیم.
رحمانى- این‏که فرمودید فرد نمى‏تواند سلب آزادى بکند، چرا، فرد هم مى‏تواند از کسى یا گروهى سلب آزادى بکند.
نایب رئیس- عملا مى‏تواند یا حق ندارد؟
رحمانى- باید بنویسیم حق ندارد که سلب آزادى بکتد.
نایب رئیس- مقامات گاهى حق دارند و گاهى حق ندارند، اینجا در این مورد دقت خواهیم کرد. آقاى عرب فرمایشى دارید؟
عرب- آیا لفظ دولت خارج از لفظ مردم ایران است و جزئى از کل ملت ایران نیست؟
نایب رئیس- تکلیفى که اعضا دولت دارند به عنوان دولت غیر از تکلیفى است که آحاد مردم ایران به نام ملت دارند. این در دو جهت است بنابراین عبارت باید طورى باشد که تکلیف خاص دولت را به عنوان مسؤول تصریح کند.
پرورش- در قسمت اول اصل نهم نوشته شده «فرد، گروه، مقام مرجع» ولى در قسمت ذیل آن هست «مقامى» پس مراجع دیگر را شامل نمى‏شود و مرجع مى‏تواند مثلا مقررات را سلب کند.
نایب رئیس- تذکر به جایى است اگر «هیچ مقامى» را برداریم، شامل چهار رکن مى‏شود.
فوزى- قیدى که در ذیل آمده باید در صدر هم بیاید.
خامنه‏اى- انشاءها یک طرفه است. در اینجا نوشته شده «در جمهورى اسلامى، آزادى و استقلال تفکیک ناپذیرند و حفظ آن» این کلمه «آن» تفکیک ناپذیرى را مشخص مى‏کند
</section>
<section type="page" number="425">
یعنى حفظ و وحدت وظیفه آحاد و عموم مردم ایران است.
نایب رئیس- «حفظ آن دو» گفته بودیم.
خامنه‏اى- اول جناب‏عالى مفاد و روح قانون را توضیح بدهید که ما اگر آن را خواستیم بگوییم، دوباره‏گویى نشود نه این‏که مثل این باشد که ما داریم قانون اساسى کشور دیگرى را مى‏خوانیم بنابراین، این اشکال پیش مى‏آید. عبارت «حفظ آن» یعنى این وحدت و تفکیک ناپذیرى به عهده آحاد مردم ایران است. این همان اشکالى بود که صبح در گروه مطرح شد و به جایى نرسید.
نکته دیگر این است که در این اصل دو پاراگراف داریم یکى «هیچ فرد یا گروه و هیچ مقام و مرجعى حق ندارد به نام استفاده از آزادى به استقلال سیاسى الى آخر» و دیگر «هیچ مقامى به نام حفظ استقلال و تمامیت ارضى کشور نمى‏تواند آزادى‏هاى مشروع را با وضع قوانین و مقررات سلب کند» از این دو جمله ظاهرا این‏طور استنباط مى‏شود که در جمله دوم مى‏خواهید با وضع قوانین و مقررات جلوى تجاوز از راه تقنین را بگیرید ولى پاراگراف اول متضاد این است چون مى‏گوید اگر مقامى در مقام اجرا بخواهد به این مسأله خدشه‏اى وارد کند، این بیان نشان مى‏دهد این دوتا از هم جدا هستند، پس خدشه کار اجرایى است. على هذا این روشن و معلوم نیست، فرد و گروه و مقام و مرجع چى؟ رسمى یا غیر رسمى؟ و خدشه در مقام اجرا و عمل به چه صورت؟ روشن نیست. البته اگر مختصر تصرفى بشود، روشن مى‏شود. مقدارى هم تذکر در خصوصیاتش بود که برادران گفتند که اگر قید سیاسى فرهنگى و اقتصادى و غیره نباشد قیودش بیشتر مى‏شود.
نایب رئیس- متشکرم سؤال به جایى بود، بند اول به این صورت اصلاح مى‏شود «و حفظ آن دو به صورت تفکیک ناپذیرى است.»
کیاوش- احتیاج ندارد، اگر این را هم نگذاریم قابل تفکیک نیست.
نایب رئیس- من مفاد را گفتم که حفظ آن دو به صورت تفکیک ناپذیرى است و اما مسأله بعدى یعنى عبارت «هیچ فرد یا گروه و هیچ مقام و مرجعى حق ندارند به نام استفاده از آزادى و استقلال سیاسى، فرهنگى، اقتصادى و تمامیت ارضى ایران کمترین خدشه‏اى وارد کند» اگر عبارت رسا است که هیچ و اگر رسا نیست پیشنهاد کنید براى این‏که رساتر بشود، راجع به «فرد یا گروه» اقدام، یک اقدامى است که مى‏تواند ضد قانون باشد و اما راجع به «مقام» در اینجا دیگر اقدام، اقدام قانونى است. منظور این است که گاهى این مقامات در قالب اقدامات قانونى که آهنگ آزادى دارد، مى‏آیند و به استقلال کشور لطمه مى‏زنند. مثال مى‏زنم در یکى دو سه ماهه قبل از پیروزى بیست ودوم بهمن ماه یک جریانى بود و آن این‏که عده‏اى شعار ضد استبداد و مبارزه با استبداد را مطرح مى‏کردند بدون آن‏که شعار مبارزه با استعمار را همراه آن مطرح کنند. اول چنین گمان مى‏رفت که این موضوع به دلیل این است که چون استبداد ظاهرتر و آشکارتر است آن را مطرح مى‏کنند براى این‏که استعمار خودش را پشت سر این استبداد پنهان کرده پس حمله را متوجه استبداد مى‏کنند، بعد که با صاحبان این شعار و گروه‏هایى که این شعارها را مى‏دادند صحبت شد معلوم شد خیر اینها اصولا یک تزى دارند و آن این‏که مى‏گویند ما اول مى‏رویم و با کمک فلان ابر قدرت و با موافقت او، استبداد را مى‏کوبیم بعد که استبداد را کوبیدیم، مى‏رویم سراغ استعمار در اینجا بود که ما فهمیدیم با این آقایان یک اختلاف‏نظر جدى داریم و آن این است که ما معتقدیم که چون اصولا آلت و ابزار استعمار است،
</section>
<section type="page" number="426">
به هر حال باید جنگ و مبارزه در درجه اول متوجه صاحب این آلت یعنى استعمار باشد. لااقل در شرایط خاص ایران که استبدادش یک ریشه تاریخى هم داشت و قبل از این‏که استعمار به ایران بیاید، بازهم ریشه داشت، در شرایط آن موقع ایران، باید این دو را با هم مطرح مى‏کردیم و فلسفه آن هم که اینها باید با هم مطرح بشود همین بود که امروز مورد بحث است. اصولا در جامعه‏اى که از استقلال سیاسى، فرهنگى، اقتصادى، نظامى و امثال اینها دفاع نشود و جامعه به آنها دسترسى پیدا نکند صحبت از تحصیل آزادى‏ها، شعر و خیال است وبالعکس در جامعه‏اى که استبداد بخواهد در زمان ما بماند و یا به وجود بیاید، این استبداد چون متکى به وجود مردم نیست تکیه‏گاهش را کجا باید پیدا کند؟ مسلما خارج از مردم. ملاحظه بفرمایید آقاى خامنه‏اى این یک طرز تفکر سیاسى، اجتماعى بود که مى‏خواهیم زیر بناى این اصل قرار بگیرد. اگر عبارت این اصل را به عنوان زیر بناى این طرز تفکر به عنوان یک اصلى که مى‏خواهیم در قانون اساسى بیاوریم کافى مى‏دانید که هیچ، و الاعبارتى را که وافى به این مقصود باشد پیشنهاد کنید. سؤال دیگرى نیست؟ (اظهار نشد) آقاى موسوى جزایرى به عنوان مخالف با این اصل صحبت مى‏فرمایند، بفرمایید.
موسوى جزایرى- بسم الله الرحمن الرحیم. موقعى‏که این اصل در گروه ما مطرح شد بنده مخالف بودم و نظرم به عنوان اقلیت مورد توجه قرار نگرفت ولى حالا عرض مى‏کنم و آن این است که یک مطلب هست که آزادى محترم است و باید حفظ بشود. یک مطلب دیگر هم هست و آن این است که استقلال کشور هم محترم است و باید حفظ شود. حالا مى‏آییم سراغ مواقعى که این دو با هم تزاحم پیدا مى‏کنند. واقعیت این است که در موقع تزاحم «حفظ استقلال» قید «حفظ آزادى» است ولى «آزادى» قید «حفظ استقلال» نیست یعنى من حیث المجموع مى‏گوییم که آزادى محترم است و محفوظ است مگر در جایى‏که به استقلال کشور لطمه بزند ولى آیا مى‏شود بگوییم که استقلال کشور محترم است مگر در جایى که به آزادى فرد لطمه بزند؟ ابدا چنین چیزى نیست فقط یک مطلب آقایان را بر این داشته است که این مطلب به این صورت در قانون اساسى بیاید. این درست نیست که بگوییم چون در گذشته یک دروغى به ما گفته‏اند و چون به اعلامیه‏ها و سخنرانى‏ها و خطابه‏هایى که امام یا دیگران براى ایجاد نظام اسلامى در کشور ایراد مى‏کردند، تهمت مى‏زدند و به بهانه این‏که اینها منافى استقلال کشور است جلوى آزادى ما را مى‏گرفتند، در صورتى‏که مى‏دانیم دروغ مى‏گفتند و با حقوق مردم منافات نداشت، بلکه منافات با نظام شاهنشاهى داشت و کار ما در مقام تحقق بخشیدن به نظام اسلامى بود و آنها مى‏گفتند شما مى‏خواهید استقلال را از بین ببرید ولى آیا حالا ما باید در قانون اساسى یک اصلى در مقام رد یک کسى که در گذشته سوءاستفاده‏اى کرده است و دروغى گفته بنویسیم که این دروغ را نگوید و این تهمت را نزند؟ البته خود مردم با تظاهرات مى‏توانند جلو این دروغ و تهمت را بگیرند و نگذارند که این تهمت زده شود. آن‏چه واقیعت است این است که همه مردم آزادند البته تا جایى‏که لطمه به استقلال کشور نزنند، اما آیا مى‏توانند بگویند استقلال کشور محترم است مگر این‏که جلوى آزادى فرد گرفته شود؟ البته اگر استقلال کشور مى‏خواهد به خطر بیافتد جلوى آزادى آن روزنامه نگار را باید گرفت پس این قید براى این است یعنى «استقلال کشور» قیدى هست براى «آزادى» ولى حفظ «آزادى‏هاى فردى» نمى‏تواند قیدى بشود براى «استقلال». ایراد شما این است که در گذشته سوءاستفاده کرده‏اند یعنى به نام حفظ استقلال کشور جلوى آزادى‏
</section>
<section type="page" number="427">
ما را گرفته‏اند و دروغ گفته‏اند پس حالا باید در قانون اساسى یک اصلى بنویسیم براى این‏که جلو این دروغ را بگیریم و این درست نیست.
نایب رئیس- آقاى مکارم به عنوان موافق بفرمایید صحبت کنید.
مکارم شیرازى- بسم الله الرحمن الرحیم. با این‏که درباره‏این اصل در کمیسیون مشترک به اندازه کافى صحبت شده امیدوارم که ان شاء الله بیشتر از این کش پیدا نکند و اگر اصلاحاتى دارد بتوانیم زودتر اصلاح کنیم و به خواست خدا تصویب بشود و اما این اصل همان‏طورى‏که گفتید یک اصل بسیار مترقى و حساب شده‏اى است، نه تنها براى زمان گذشته و امروز بلکه براى آینده هم این اصل خواهد بود. براى این‏که از چیزهایى که حالا در معرض تزلزل است همین سلب آزادى است که به اسم استقلال زیاد اتفاق افتاده و همچنین سلب استقلال به نام حفظ آزادى و تجزیه کردن یک کشور به نام آزادى بنابراین باید پایه این دو اصل حتما محکم بشود و اما مخالفتى که جناب جزایرى با این اصل کردند و بعضى از اشکالات دیگر که شد، همه از یک جا سرچشمه مى‏گیرد. اصولا اگر ما آزادى را به معناى واقعى‏اش تفسیر کنیم به کلمه مشروع احتیاج ندارد. آیا آزادى معنى‏اش این نیست که هرکس هر کارى خواست بکند؟ آیا شما چنین عقیده‏اى دارید؟ معنى واقعى آن، بسیج نیروها در مسیر رشد فرد و جامعه است، آزادى واقعى این است اگر آزادى براى فراهم کردن امکانات و رفع موانع براى رشد فرد و جامعه باشد، خوب این همیشه هم‏دوش استقلال است مثل این‏که کسانى‏که ایراد دارند، آزادى را به آن مفهومش مى‏دانند که بعضى از افراد امروز در کوچه و بازار و در بعضى جراید تفسیر کرده‏اند که هرکس هر کارى خواست بکند. پس آزادى در ذات و طبیعت صحیح و اخصش آمده و براى این‏که محکم‏کارى بشود و این سوء تفاهمى که ایشان گفتند پیش نیاید یک کلمه مشروع هم پشت سر آن گذاشته شده و حتى فکر مى‏کنم آن‏چه را هم که آقاى بهشتى گفتند که ممکن است در بعضى از حالت‏هاى اضطرارى مملکت، تضاد بین اینها پیدا بشود و ما متوسل به قانون اهم و همه بشویم، ان شاء الله به آنجا هم نمى‏رسد. براى این‏که مفهوم آزادى آن هم با قید مشروع آن‏چنان بعدى به آن مى‏بخشد که اصلا همه جا در خدمت استقلال است و از آن جدا نمى‏شود و تفکیک ناپذیرند.
نایب رئیس- بر حسب پیشنهادهایى که داده شده است اصلاحاتى در این اصل به عمل آمده است که مى‏خواهیم «در جمهورى اسلامى ایران آزادى مشروع و استقلال ...»
دکتر بیت اوشانا- منظور از «استقلال» چیست که آزادى مشرع در مقابلش مى‏گذارید؟
اگر استقلال حفظ آزادى مرزهاست بله ولى اگر حفظ استقلال مردم است، به هیچ وجه معنى نمى‏دهد.
نایب رئیس- منظور از استقلال استقلال افراد نیست بلکه استقلال جامعه است در برابر قدرت‏هاى خارج از جامعه. این قدرت‏هاى خارج از جامعه گاهى مى‏آیند بخشى از سرزمین یک جامعه را مى‏گیرند مى‏شود نقض تمامیت ارضى، ولى گاهى این‏طور نیست یک وجب از خاک کشورى رسما در تصرف حکومت و یک کشور بیگانه نیست ولى اقتصاد کشورى وابسته به آن کشور دیگر است، سیاست کشورى وابسته به آن کشور دیگر است فرهنگ کشورى وابسته به آن کشور دیگر است یعنى یک کشورى مى‏آید و به گونه‏اى قراردادهایى با کشورهاى دیگر مى‏بندد که عملا دست خودش را در شکوفایى آزاد استعدادها در ابعاد فرهنگى و سیاسى و غیره مى‏بندد یعنى نقض استقلال اجتماعى خود به خود منجر مى‏شود به نقض آزادى‏ها و بالعکس‏
</section>
<section type="page" number="428">
نقض آزادى انسان‏ها در تعیین سرنوشت منجر مى‏شود به این‏که به شکلى در کام بیگانه بیافتد چون بالاخره نتیجه‏اش این است که قدرت حاکم متکى به مردمش مى‏باشد وخود به خود باید از طریقى به بیگانه متوسل بشود وممکن است یک قسمتى از خاکش را هم بدهد منظور این بوده است که اینها مى‏توانندمقابل هم قرار بگیرند. مسأله قید مشروع را عده‏اى ازدوستان مى‏گویند نه آنجا که صحبت تنافى باشد آن را در پایین اصل آورده‏ایم ولى اینجا که صحبت از همبستگى بین دو ذات است این دیگر قید نمى‏خواهد وایجاد نگرانى هم نمى‏کند.
این قسمت را مى‏خوانم «درجمهورى اسلامى ایران آزادى واستقلال از یکدیگر تفکیک ناپذیرند وحفظ آن ...»
مکارم شیرازى «آن» درفارسى به متعدد بر مى‏گردد.
نایب رئیس «حفظ آن» به مبتدا برمى‏گردد یعنى باید برگردد با «آزادى وحفظ استقلال» اگر مى‏دانید که «آن» براى ارجاع ضمیر اشاره به «آزادى واستقلال» تمام نیست بنویسیم «حفظ این دو عنصر تفکیک ناپذیر.»
انوارى بنویسیم حفظ این دو.
طاهرى اصفهانى «حفظ آن» بهتر مطلب را مى‏رساند.
نایب رئیس- آقاى بنى صدر بفرمایید.
بنى صدر- ما داریم قانون اساسى جمهورى اسلامى ایران را مى‏نویسیم. در این جمهورى دولت و ملت که از هم جدا نیستند و دوگانگى ندارند. سابق که نیست هنوز مثل این‏که آن دوگانگى گذشته در ذهن ما وجود دارد، دولت عبارت است از گروهى از ملت که مقدورات و وظایف مختصى دارد و بین ملت و دولت جدایى نیست ولى چون دولت مقدورات اختصاصى دارد وظایف اختصاصى هم دارد.
نایب رئیس- این را نمى‏توانیم منفک کنیم که چون مقدورات اختصاصى دارد، آزادى‏هاى اختصاصى هم دارد پس بنویسیم وظیفه دولت آحاد ملت ایران است یعنى این‏طور بشود «هیچ فرد یا هیچ مقام و مرجعى حق ندارد به نام استفاده از آزادى به استقلال سیاسى، فرهنگى، اقتصادى نظامى و نظایر اینها ...»
بنى صدر- وقتى مى‏گویید سیاسى دیگر نظامى لازم ندارد.
نایب رئیس- من هم فکر مى‏کنم این کلمات چون کلمات شرحى هستند دیگر لازم نیست کلمات شرحى بیاید فکر مى‏کنم اگر این طور نوشته شود، خوب است «... به استقلال سیاسى، فرهنگى اقتصادى و تمامیت ارضى ایران کمترین خدشه‏اى وارد کند»
طاهرى اصفهانى- هرچه شما مى‏گویید خوب است؟
نایب رئیس- ى ک مقدار تأکید روى مسائلى چون استقلال، فرهنگى، سیاسى، اقتصادى مضر نیست اگر آقایان فکر مى‏کنند این کلمات را برداریم مطلب کامل‏تر مى‏شود برمى‏داریم، فقط من یک توضیح مى‏دهد و آن این است که براى فرهنگ امروز جامعه ما یک مقدار تکیه روى این مسائل فکر نمى‏کنم مضر باشد.
طاهرى اصفهانى- پس کلمه نظامى را هم اضافه کنید.
نایب رئیس- قسمت دوم این اصل را مى‏خوانم توجه بفرمایید «... هیچ فرد یا گروه و هیچ مقامى حق ندارد به نام استفاده از آزادى به استقلال سیاسى، فرهنگى، و اقتصادى‏
</section>
<section type="page" number="429">
و نظامى و تمامیت ارضى ایران کمترین خدشه‏اى وارد کند و هیچ مقامى اجازه ندارد به نام حفظ استقلال و تمامیت ارضى کشور، آزادى‏هاى مشروع را ولو با وضع قوانین و مقررات سلب کند» البته به جاى ولو هرچند مى‏گذاریم.
خامنه‏اى- وضع قوانین شامل مجلس هم مى‏شود؟
نایب رئیس- بله قانون اساسى براى همین است که جلوى بعضى از قوانین را بگیرد قوانین مجلس همیشه محدود است در چارچوب قانون اساسى.
خامنه‏اى- اگر در جامعه یک وضع فوق العاده‏اى بود و قانون لازم بود چطور؟
نایب رئیس- با رفراندوم این کار را مى‏کنند.
پرورش- «هیچ مقامى اجازه ندارد» را حذف کنید.
ربانى املشى- در مقام مقایسه «استقلال» و «آزادى»، استقلال باید مقدم بر آزادى باشد.
نایب رئیس- اهم و مهم آنجا مشخص است و تزاحم‏ها این‏طور نیست. باید دید مطلب چگونه است. اگر یادتان باشد در اصول آینده نوشته‏ایم و در حقیقت جمع ما این بیان ایشان را به این صورت که فرمودند، صحیح نمى‏داند.
خزعلى- سیاسى، فرهنگى، اقتصادى و تمامیت ارضى اینها عطف به استقلال است.
نایب رئیس- اگر در طرز نگارش یک «،» بگذاریم، درست مى‏شود. آقاى جوادى بفرمایید.
جوادى- ى ک حقى است براى افراد به نام آزادى و یک حقى است براى جامعه به نام استقلال و یک حقى است براى قلمرو به نام تمامیت ارضى. تمامیت ارضى در برابر تجزیه است، استقلال در مقابل آزادى است و آزادى در برابر مسؤولیت. در اواسط این اصل، این سه مطلب آزادى افراد، استقلال جامعه و تمامیت قلمرو را نام برده‏اید، در حالى‏که در صدر این اصل فقط آزادى افراد و استقلال جامعه را ذکر کرده‏اید و این به نظر من نارسا و مبهم است چون همیشه این اصل در کنار هم و وابسته به یکدیگر است و جدا شدنى نیست.
نایب رئیس- سؤال ایشان این است که ما در ذیل این اصل، تمامیت ارضى را به استقلال سیاسى، فرهنگى و اقتصادى عطف کرده‏ایم. ولى خوب مى‏دانیم که تمامیت ارضى یک مسأله است و اصولا استقلال از نظر مفاهیم حقوقى یک مسأله دیگر. ما هم مى‏گوییم چون عطف تفسیرى نیست، بنابراین در صدر اصل نوشته‏اند آزادى و استقلال، دیگر از تمامیت ارضى یاد نکرده‏اند. به هر حال منظورشان این است که این عبارات طورى نباشد که ابهام داشته باشد چون در صدر اصل نهم اسمى از تمامیت ارضى به میان نیامده است. توضیحى که مى‏دهم این است که آن چیزى که ما گفتیم از نظر فلسفه اجتماعى پیوند تام به یکدیگر دارد، «آزادى و استقلال» از نظر بینش سیاسى است. اما آن چیزى که در ذیل این اصل آمده و گاهى بهانه محدود کردن آزادى‏ها مى‏شود غیر از مسأله استقلال و این چیزها، یک چیز دیگر هم هست و آن تمامیت ارضى است.
ى کى از نمایندگان- از لحاظ بینش سیاسى بین سه اصل نمى‏تواند جدایى باشد و این سه اصل یعنى قلمرو، جامعه و افراد تفکیک ناپذیرند. تمامیت در برابر تجزیه، استقلال در برابر و وابستگى و آزادى در برابر مسؤولیت قرار دارد.
</section>
<section type="page" number="430">
نایب رئیس- با توجه به صحبت آقایان من پیشنهاد مى‏کنم بنویسیم «آزادى، استقلال و وحدت و تمامیت ارضى کشور» یعنى وحدت را در حقیقت در مقابل تجزیه ذکر کنیم. آقاى بنى صدر نظرى دارید؟
بنى صدر- عرض کنم که واقعیت اجتماعى چهار وجه دارد: سیاسى، اقتصادى، فرهنگى و اجتماعى. تمامیت ارضى و نظامى و ادارى، اینها همه در قلمرو «سیاسى» قرار دارد. البته اگر بخواهیم هر یک از وجوه را در اینجا بنویسیم، باید آن‏چه را که هریک از آن وجوه شامل مى‏شود، آنها را هم ذکر کنیم. بنابراین وقتى کلمه استقلال را ذکر مى‏کنیم معنى‏اش این نیست که سرزمین ما را دیگرى بگیرد و تصرف کند و ما در آنجا استقلال اجتماعى داشته باشیم. چنین چیزى مطرح نیست. وقتى استقلال از بین برود، تمامیت ارضى هم از بین رفته است. این‏که مى‏گویید کلمه «نظامى» هم اضافه شده به لحاظ این‏که وجوه مشخص نشده است، باید در این مورد بحث کنیم که از «سیاسى» ما چه چیز را مى‏فهمیم و یک زیرنویس هم بنویسیم که مقصود از «سیاسى» چیست. به ناچار بدین‏گونه نوشته شده، یعنى تمامیت ارضى ناظر به قلمرو در مقابل تجزیه است و این غیر از استقلال است که مربوط به جامعه است. به نظر من «استقلال» کلمه‏اى است که هر چهار وجه را در برمى‏گیرد. حالا ما از لحاظ تأکید، تمامیت ارضى را هم آورده‏ایم. اگر مى‏خواهید این کلمه را در بالا هم ذکر کنید اشکالى ندارد.
نایب رئیس- متشکر از آقاى بنى صدر، آقاى رشیدیان شما فرمایشى دارید؟
رشیدیان- بنده عرض مى‏کنم که این قید تمامیت ارضى، درست است که ما در اول گفتیم استقلال، ولى استقلال به دو معنى است، یکى جنبه معنوى دارد مثل سیاسى، فرهنگى و نظامى و یکى هم جنبه عینى و بیرونى و واقعى دارد مثل مرزها. وقتى مى‏گوییم استقلال هر دو جنبه به ذهن مى‏آید و براى این‏که مطلب کاملا روشن باشد، کلمه تمامیت ارضى را به دنبالش مى‏آوریم. اما وقتى مى‏گوییم «اقتصادى» چرا کلمه «نظامى» را نیاوریم؟ یا باید هیچ‏کدام را نیاوریم یا اگر آوردیم باید هر دو را ذکر کنیم. من نمى‏دانم چرا نباید نظامى را که بیشترین ضربه را از آن خورده‏ایم و بیش از چهل و پنج هزار مستشار نظامى بر ارتش ما مسلط بوده‏اند، ذکر نکنیم؟ اتفاقا جاى نوشتنش درست همین جاست یعنى باید بنویسیم «... استقلال سیاسى، فرهنگى، اقتصادى و نظامى الخ ...»
نایب رئیس- بنده پیشنهادى دارم. من نقد آقاى جوادى را دید خودم، نقدى مى‏دانم که پاسخى برایش نیافتم. ما اگر این صفاتى را که براى استقلال آوردیم، برداریم و فقط بنویسیم «استقلال و تمامیت ارضى» لااقل این حسن را دارد که این «و» مى‏تواند کلمات را به هم عطف کند. چون آن‏طورى که ما مى‏گفتیم استقلال سیاسى، اقتصادى و نظامى و غیره، نمى‏توانست عطف تفسیرى باشد. اگر کلمات، سیاسى، فرهنگى و اقتصادى را اصلا برداریم و در حقیقت استقلال را به تمامیت ارضى عطف کنیم، مشکل حل مى‏شود؟
طاهرى اصفهانى- وقتى شما در کلیات بحث مى‏کنید و مى‏گویید استقلال، لابد این کلمه «استقلال» به تمام جنبه‏ها و شؤون بر مى‏گردد.
ى زدى- کلمه استقلال حتما شامل همه چیز مى‏شود، و اما ذیلى که مى‏فرمایید حذف کنیم تا کلمات به همدیگر عطف شود، به دلیل اهمیتى که این چند مورد دارد، حتما قیدش لازم است و باید بنویسیم.
</section>
<section type="page" number="431">
نایب رئیس- عیبش این است که اگر به خاطر اهمیت روى یک نکته‏اى تأکید کنیم یک سوء تفاهمى هم به دنبالش ایجاد مى‏کنیم.
ى زدى- کلمه استقلال سوء تفاهم ایجاد مى‏کند؟
حایری- «استقلال» در برابر استعمار است.
نایب رئیس- تمامیت ارضى عطف به استقلال مى‏شود. وقتى قبلا انواع استقلال شمرده شده دیگر تمامیت ارضى را نوعى از استقلال نمى‏شمارند بلکه یک عنصر جدید مى‏شمارند بنابراین کسانى‏که با این پیشنهاد موافق‏اند که این صفات را اصولا حذف کینم تا جلوى ابهامات گرفته شود، دست بلند کنند (عده کمى دست بلند کردند) پس دوستان با این پیشنهاد موافق نیستند و رد شد. آقاى آیت فرمایشى داردید؟
دکتر آیت- من معتقدم که تمام این عبارات به جز «وظیفه آحاد و عموم مردم ایران است» بقیه‏اش باید حذف شود. دلیل دارم، حجتى که آقاى جزایرى کردند منطقى است. ما گفتیم به نام حفظ استقلال، نگفتیم براى حفظ استقلال. اگر این تفکیک ناپذیرى را ما حفظ کنیم، بقیه‏اش مفهوم را مى‏رساند و مطلب کاملا درست است.
نایب رئیس- ما اگر بخواهیم فروع را هم نگه داریم و تذکر آقاى حایرى را مورد توجه قرار دهیم و واقعا این اصل، گویایى تمام داشته باشد، پس بنویسیم: «در جمهورى اسلامى ایران، آزادى و استقلال و وحدت و تمامیت ارضى کشور ...» این، مى‏تواند منظور ما را کاملا بیان کند و تا آخر هم هماهنگى داشته باشد. یعنى با اضافه کردن «وحدت و تمامیت ارضى کشور» در صدر اصل، مسائل با یکدیگر هماهنگ مى‏شود.
مکارم شیرازى- ضررى ندارد؛ به همین صورت بنویسید.
ى کى از نمایندگان- به نظر من کلمه «وحدت» اصلا لزومى ندارد.
نایب رئیس- توضیح بنده این است که این یک واقعیت است که یکى از دام‏هاى استعمار تجزیه است. یعنى وقتى یک جامعه و کشور بزرگى وجود دارد که چون بزرگ و نیرومند است مى‏تواند در برابر قدرت‏هاى استعمارى مقاومت کند، براى این‏که این مقاومت قابل شکستن باشد، مى‏آیند و تمایلات تجزیه‏طلبى را تحریک مى‏کنند تا با تجزیه، این قدرت بزرگ ونیرومند را بشکنند. پس اگر بنویسیم «تمامیت ارضى» مشعربه آن روح مطلب نیست، روح اصلى مطلب «وحدت» است. «تمامیت ارضى» در حقیقت مکمل آن است. براى همین است که من کلمه «وحدت» را پیشنهاد کردم و روى آن اصرار ورزیدم. ضمنا به جاى «... و حفظ آن» که پیشنهاد شد بنویسیم: «... و حفظ آن دو عنصر» بدین ترتیب اصلاح مى‏کنیم که: «... و حفظ آن عناصر» پس با توجه به این اصلاحات، اعلام رأى مى‏شود. لطفا گلدان‏ها را براى اخذ رأى ببرید.
طاهرى اصفهانى- کسى عناصر نگفت. آقا شما هر کارى مى‏خواهید مى‏کنید اصلا کلمه «وحدت» هم نمى‏خواهیم، لزومى ندارد به جاى «... و حفظ آن» بنویسید: «و حفظ آنها».
نایب رئیس- در مورد تبدیل «عناصر» به کلمه «آنها» صحیح است ولى در مورد «وحدت و تمامیت ارضى» اینجا خیلى بحث شد و نظر عده‏اى از دوستان این بود که کلمه «وحدت» هم اضافه شود. پس وقتى نظر عده‏اى از دوستان بر این است، اگر مى‏خواهید که مجلس پیش برود، در مقابل چیزى که مورد تأیید عده‏اى از دوستان است و ضرر هم نمى‏زند دیگر ایستادگى نکنید. الان هم آوردن کلمه «وحدت» نه تنها به جایى لطمه و ضرر نمى‏زند بلکه عبارت را تکمیل هم مى‏کند.
</section>
<section type="page" number="432">
مقدم مراغه‏اى- شما اصلا یک اصل دیگرى درست کرده‏اید. اسم این کار را اصلاح عبارات نگذارید. زمین تا آسمان با هم فرق دارد (همهمه نمایندگان)
حیدرى- «وحدت» و کلمه «تمامیت ارضى» کافى نیست، آیا اینها تفکیک ناپذیرند یعنى وحدت باشد و تمامیت ارضى نباشد؟ مفهوم تمامیت ارضى طورى است که به تنهایى مى‏تواند ناظر به حفظ مرزهاى جغرافیایى و جلوگیرى از تجزیه باشد، در حالى‏که «وحدت» درست در مقابل تجزیه است.
نایب رئیس- به نظر من در خیلى از موارد ممکن است «تمامیت ارضى»، گویایى‏اش به اندازه «وحدت» نباشد، کلمه وحدت خیلى صریح‏تر است. البته این عقیده من است و اما آقاى مراغه‏اى، از دید بنده این اصل تغییرى نکرده بلکه تکمیل شده است و من جایى براى صحبت‏هاى موافق و مخالف نمى‏بینم، مگر این‏که مجلس با اکثریت نسبى آراء، رأى بدهد به این‏که باید مذاکرات ادامه پیدا کند.
عده‏اى از نمایندگان- به اندازه کافى بحث شده است، ادامه آن دیگر لزومى ندارد.
نایب رئیس- پس اگر موافق باشید یک بار دیگر متن اصل نهم را قرائت مى‏کنم، تا اصلاحات را وارد کنید:
اصل 9 (اصل نهم)- در جمهورى اسلامى ایران آزادى و استقلال و وحدت و تمامیت ارضى کشور از یکدیگر تفکیک ناپذیرند و حفظ آنها وظیفه دولت و آحاد ملت ایران است. هیچ فرد یا گروه و هیچ مقامى حق ندارد به نام استفاده از آزادى به استقلال سیاسى، فرهنگى و اقتصادى و نظامى و تمامیت ارضى ایران کمترین خدشه‏اى وارد کند و هیچ مقامى حق ندارد به نام حفظ استقلال و تمامیت ارضى کشور، آزادى‏هاى مشروع را هرچند با وضع قوانین و مقررات سلب کند.
نایب رئیس- اکنون اعلان رأى مى‏کنم، از آقایان منشى‏ها خواهش مى‏کنم در شمارش آراء کمک و نظارت بفرمایید.
 (اخذ رأى به عمل آمد و نتیجه به شرح زیر اعلام گردید.)
نایب رئیس- عده حاضر در جلسه پنجاه و هشت نفر، آراء موافق پنجاه و شش رأى، آراء مخالف دو رأى و البته بدون رأى ممتنع این اصل به تصویب رسید. تکبیر. (حضار سه مرتبه تکبیر گفتند) با تصویب اصل نهم اکنون اصل دهم خوانده مى‏شود.
مکارم شیرازى- قبل از این‏که اصل دهم خوانده شود، خواهش دارم در عین این‏که دقت لازم روى عبارات و کلمات مى‏شود، سرعت را هم رعایت بفرمایید چون نزدیک به دو ساعت طول کشید تا این اصل، که قبلا هم در کمیسیون‏ها روى آن بحث و صحبت بسیار شد، به تصویب رسید. به عبارت ساده جانمان به لب مى‏رسد تا یک اصل تصویب شود.
نایب رئیس- خواهش مى‏کنم اصل ده را قرائت بفرمایید.
اصل 10- از آنجا که خانواده واحد بنیادى جامعه اسلامى است، همه مقررات و برنامه ریزى‏ها باید در جهت آسان کردن تشکیل خانواده، پاسدارى از قداست آن و استوارى روابط خانوادگى بر پایه حقوق و اخلاق اسلامى باشد.
نایب رئیس- اگر از دوستان ما در گروه اول کسى داوطلب توضیح نیست خودم به ناچار در مورد اصل ده توضیحى عرض کنم (کسى داوطلب نبود) به این ترتیب توضیح این اصل‏
</section>
<section type="page" number="433">
به عهده من خواهد بود. از آنجا که ما در مورد خانواده، در نظام اجتماعى‏مان به اهمیت خاصى معتقد هستیم و اهمیت خانواده و نقش اجتماعى‏اش روى همه تصمیمات و قوانین و مقررات اجتماعى و اقتصادى تأثیر مى‏گذارد، ما لازم دانستیم که این اصل را در اصول کلى بیاوریم. جامعه اسلامى، جامعه‏ایست که براساس آن نوعى از جهان‏بینى و بینش اجتماعى است که کانون خانواده چیزى بسیار فراتر از کانون تعلیم نیازهاى جنسى یا اقتصادى یا پاسخ به تعاونى‏هاى ساده در زندگى است. نقش خانواده در اخلاق، در پایه‏گذارى براى رشد عواطف انسانى، در سالم نگاه داشتن انسان از تعدیات و تجاوزهاى گوناگون و آماده نگهداشتن او براى آن طهارت روحى و سلامت اخلافى که رکنى از ارکان نظام فرهنگى و اجتماعى اسلام است، بسیار مهم است. از این جهت این اصل به عنوان یک اصل بنیادى از اصول کلى قانون اساسى در اینجا آمده است و تعبیر به این‏که پاسدارى از قداست و استوارى روابط خانوادگى بر پایه حقوق و اخلاق اسلامى که در پایان این اصل آمده، نشان دهنده این است که دیدى که مکتب ما نسبت به خانواده دارد تا چه اندازه عمیق و همه جانبه است. این توضیحى است که دربرابر این اصل و علت آوردنش در اینجا، مى‏توانم بیان کنم. براى این‏که ترتیب را کاملا رعایت کنیم دوستانى در اینجا براى صحبت اسم نوشته‏اند ولى مى‏خواهیم ببینیم که اول سؤالى هست که باید به آن جواب داده شود یا خیر؟ بعد هم هر کس موافق و مخالف است اعلام کند تا اسمش یادداشت شود و نوبت‏ها رعایت شود. کسى سؤالى دارد؟ آقاى موسوى تبریزى فرمایشى دارید؟
موسوى تبریزى- خانواده یک واحد بنیادى جامعه است دیگر لازم نیست «جامعه اسلامى» بنویسیم، یعنى کلمه «اسلامى» لزومى ندارد. مثلا در شوروى واحدى به نام واحد خانوادگى وجود دارد. پس واحد جامعه بودن منحصر به اسلام نیست که بگوییم خانواده یک واحد جامعه اسلامى است.
نایب رئیس- تا به حال دو نفر از دوستان یعنى آقایان بنى صدر و موسوى جزایرى نوبت گرفته‏اند تا به عنوان مخالف صحبت کنند. البته آقاى موسوى جزایرى مى‏فرمایید که مخالفشان در عبارت است. آقاى فاتحى سؤالى دارید؟
فاتحى- این اصل به صورت یک توصیه‏اى تنظیم شده است و مقام مسؤول یا کسى که باید آن را به اجرا در آورد معلوم نیست کیست. دولت است یا مجلس یا مسؤول دیگرى؟
به هر حال باید در اینجا این مطلب روشن شود.
نایب رئیس- گفته‏ایم همه مقررات و برنامه ریزى‏ها باید در جهت آسان کردن تشکیل خانواده و مسائل مربوط به خانواده باشد. لزومى ندارد بگوییم چه کسى یا چه مقامى. هرکس در جاى خودش. مجلس در حد خودش، دولت در جاى خودش باید وظیفه شان را انجام دهند.
قائمى- اینجا که گفته‏اید همه مقررات و برنامه ریزى‏ها، مقصودتان چیست؟
نایب رئیس- همه مقررات و برنامه ریزى‏ها، یعنى همه مقررات مجلس، مقررات دولت، مقررات شوراهاى استان و شهرستان و همه برنامه ریزى‏هایى که در دستگاه‏هاى اجرایى مى‏شود.
قائمى- باید مشخص کنید که مقصودتان از مقررات و برنامه ریزى‏ها چیست، در غیر این صورت اشتباهى پیش مى‏آید، چون معلوم نیست که مثلا مقررات راهنمایى و رانندگى جزء
</section>
<section type="page" number="434">
کدام یک از مقررات است.
رشیدیان- به جاى «مقررات» بنویسید «قوانین» چون این دو کلمه اصطلاحا دوتا است.
نایب رئیس- اگر عبارت مبهم است مى‏توانیم بنویسیم «قوانین و مقررات و برنامه ریزى‏ها» آقاى خزعلى سؤالى دارید؟
خزعلى- مراد از «خانواده» تنها زن و شوهر است یا زن و شوهر و فرزندان؟ اگر مقصود قسمت اخیر است پس باید نوشت «تشکیل مبانى خانواده» چون خانواده اعم است از زن و شوهر و فرزندان.
نایب رئیس- ى عنى دولت تسهیلاتى براى ازدواج فراهم کند؟ وقتى کسى ازدواج مى‏کند این یک اصطلاح است که مى‏گویند تشکیل خانواده داده است. دیگر صبر نمى‏کنند تا فرزندى به وجود بیاید. آقاى سبحانى سؤال دارید؟
سبحانى- من یک شبه سؤال دارم. اگر بخواهیم قانون مدنى بنویسیم، این اصل براى مقدمه خوب است ولى اگر این اصل را در قانون اساسى بیاوریم، متناسب نیست یعنى تناسبى با قانون اساسى ندارد چون مسائل مربوط به خانواده و نکاح و امثال آن براى مقدمه قانون مدنى بسیار خوب است ولى آوردن این‏گونه مسائل به عنوان اصلى از اصول قانون اساسى به هیچ وجه ضرورت ندارد و اگر حذف شود بهتر است.
نایب رئیس- آقاى سبحانى سؤال دارید یا به عنوان مخالف صحبت مى‏کنید؟ شما بدین ترتیب بهتر بود به عنوان مخالف نوبت مى‏گرفتید و صحبت مى‏کردید.
سبحانى- مخالف نیستم، این اصل ضررى ندارد ولى آوردنش هم لزومى ندارد و اما دنباله سؤالم این است که اگر خانواده، واحد بنیادى جامعه اسلامى است فرهنگ هم در واقع بنیاد جامعه اسلامى است، پس براى آن هم یک اصل باید نوشته شود یا براى اقتصاد هم همین‏طور یک اصل بیاورید. این اصل را از روى چه ملاکى نوشته و اینجا آورده‏اید؟
حایرى- اشکال‏تان وارد است. راجع به همه مقررات که نباید در قانون اساسى ذکرى به میان آورد. اگر این‏طور باشد پس بنویسیم که خانواده چه باید بخورد، چه باید نخورد، این‏که درست نیست.
نایب رئیس- آقاى موسوى قهدریجانى شما سؤالى دارید یا مخالفید؟
موسوى قهدریجانى- من موافقم ولى اشکال کلى دارم، مثل این‏که قرار دوستان این بوده است که اصل پیش‏نویس قبلى را دگرگون بکنند چون بعضى از اصولى که در پیش نویس قبلى بوده مطلب را کاملا مى‏رسانده ولى گویا اصرار داشته‏اند که حتما آن را تغییر بدهند. الان هم براى مردم این اشکال وجود دارد که مى‏گویند این اصولى که تصویب مى‏شود هیچ رابطه‏اى با آن پیش نویس قبلى ندارد.
نایب رئیس- ى ک بار دیگر دوستان مسأله را مطرح کردند و جواب آن را گفتیم. انتظار داریم که این مطلب دیگر تکرار نشود، چون وقت مجلس را مطالب تکرارى مى‏گیرد قبلا توضیح دادیم که تشکیل این مجلس براى این نیست که پیش نویس قبلى با کم و زیاد کردن یک کلمه یا جمله عینا تصویب بشود تا آنجا که من مى‏دانم و با موکلینم در مجالس متعدد صحبت مى‏کردیم مردم مى‏گفتند که مثلا فلان مطلب به عنوان یک اصل در پیش نویس قانون اساسى ذکر شده باید آورده شود، یا فلان اصل زاید است باید حذف گردد. بنابراین اگر ما تغییراتى‏
</section>
<section type="page" number="435">
مى‏دهیم، این تغییرات با مطالعه کافى و یا بررسى همه پیشنهادها و نظریات مردم و سایر گروه‏هاست. اگر حضرت‏عالى انتقادى بر متن این اصل دارید، سؤال بفرمایید یا پیشنهاد اصلاح آن را بدهید. عرض کردم سؤال معنى‏اش این است که این متن مبهم است و روشن نیست. آن‏چه شما فرمودید اعتراض بود به این‏که چرا متن قبلى را تغییر داده‏اید. لابد دلایلى داشته است که تغییر داده‏اید. به هر حال اگر جناب‏عالى مخالف این اصل هستید بفرمایید به عنوان مخالف صحبت کنید.
رحمانى- به نظر من کلمه «اسلامى» زاید است.
دکتر بیت اوشانا- در عبارت «پاسدارى از قداست آن و استوارى روابط خانوادگى بر پایه حقوق و اخلاق اسلامى» به نظر من باید نوشته شود «پاسدارى از قداست آن و استوارى روابط خانوادگى بر پایه حقوق مساوى و اخلاق اسلامى».
نایب رئیس- این مطلب را در کمیسیون هم فرمودید و قرارمان این بود که آن‏چه در کمیسیون مطرح مى‏شود و در جوابش توضیح مى‏دهیم دوباره در جلسه علنى مطرح نکنیم تا وقت مجلس گرفته نشود. به هر حال آنجا خدمت‏تان عرض کردم که چون حقوق در اسلام متعادل است، به همین جهت مى‏گوییم «بر پایه حقوق و اخلاق اسلامى» و حقوق مساوى اگر به معنى متعادل باشد عیبى ندارد ولى اگر به معنى یکسانى باشد، البته درست نیست. آقاى عرب سؤالى دارید؟
عرب این‏که فرمودید همه مقررات و برنامه ریزى‏هاى مربوط باید در جهت آسان کردن تشکیل خانواده باشد، آن عواملى که این جهت را به وجود مى‏آورد مبهم است. باید معلوم شود به چه وسیله، مستقیم یا غیر مستقیم؟ باید اینها مشخص شود.
نایب رئیس- اینها را مراکز قانون گذارى تعیین مى‏کنند، ما در این جا فقط جهت کلى را مى‏گوییم. قانون اساسى کارش این است که جهت کلى بدهد به قانون گذارى‏ها و اجراى قانون در مراحل بعدى و تفسیر آن بعدا مى‏آید. آقاى رشیدیان بفرمایید.
رشیدیان- اصولا دولت و خانواده همیشه دو اصل بنیادى مسائل سیاسى و اجتماعى هستند در اینجا ما براى خانواده که جنبه اصولى و بنیادى دارد کلیاتى تعیین مى‏کنیم و چون خانواده محور جامعه در هر کشور است، پس باید در اینجا یک اصل کلى برایش داشته باشیم و در جواب آقاى سبحانى باید عرض کنم که در قانون مدنى مسائل جزئى را مطرح مى‏کنیم. آوردن این اصل در اینجا ضرورى و لازم است. (رحمان- سؤال مرا جواب ندادید. من گفتم کلمه «اسلامى» را چرا آوردید؟ به نظر من زاید است.)
نایب رئیس- بعضى جوامع هستند که در دید کلى‏شان به خانواده این‏طور نگاه نمى‏کنند. آقاى اشراقى سؤالى بود؟ (اشراقى- مراد از «آسان کردن تشکیل خانواده» چیست؟ یعنى مثلا وسایل خانه برایشان بخرند؟) یکى از همین تسهیلات مسأله سن ازدواج بود که وقتى سن ازدواج را به هجده سال بالا بردند، دیدیم چه اشکالاتى به وجود آمد. در حالى‏که حالا مى‏گوییم تسهیلاتى براى تشکیل خانواده به وجود بیاید یعنى مثلا سن ازدواج از هجده سال پایین بیاید. این یک نمونه بود که عرض کردم وگرنه موارد متعددش زیاد است یا قوانین کلى هم همین‏طور است. مثلا کسى که متأهل بود، حق تأهل مسخره‏اى به او مى‏دادند و اگر سه هزار تومان حقوقش بود، فرض بفرمایید پنجاه تومان به او کمک هزینه مى‏دادند در حالى‏که وقتى کسى ازدواج مى‏کند از نظر اقتصادى، زندگى‏اش تفاوت چشم‏گیرى با قبل از ازدواج پیدا مى‏کند. خوب اجازه بفرمایید
</section>
<section type="page" number="436">
کسانى‏که به عنوان موافق و مخالف اسم نوشته‏اند از هر گروه یک نفر بیاید صحبت کند. آقایان: موسوى اردبیلى و رشیدیان موافق هستند و آقایان: بنى صدر و اکرمى مخالف. بدین ترتیب از گروه مخالف یک نفر صحبت کند.
اکرمى- من نوبتم را به آقاى بنى صدر مى‏دهم تا ایشان به عنوان مخالف صحبت بفرمایند.
نایب رئیس- آقاى بنى صدر بفرمایید.
بنى صدر- بسم الله الرحمن الرحیم. دیروز که از یزد بر مى‏گشتم در فرودگاه تهران چند نفر از خانم‏ها که مرا دیدند آمدند جلو و گفتند چرا نماینده ما یعنى خانم گرجى در مجلس صحبت نمى‏کنند و از حقوق ما دفاع نمى‏کنند؟ و من آنجا گفتم که ما زن و مرد نداریم، ما مسلمان داریم و شما هم به همه رأى دادید و ان شاء الله همه نمایندگان در فکر حقوق همه، اعم از زن و مرد هستند اما این اصلى که شما اینجا آوردید با آن اصولى که در پیش نویس بود تفاوت کلى دارد. درست است که ما عهدى نداریم عین همان پیش نویس را تصویب کنیم یا کم و زیاد کینم اما هر بار که متنى را عوض مى‏کنید باید جامع‏تر بفرمایید تا معلوم شود که چرا آن را برداشتیم و به جایش این‏را گذاشتیم، این درست نیست که ما بدون هیچ‏گونه توضیحى بگوییم آن یک سال زحمت هیچ و ما از اول نشستیم و این اصول را نوشتیم که طرف ما بنشینید مقایسه کند و بگوید که در آنجا به ما حقوقى داده بودند ولى در اینجا آن را گرفتند. این است که گروه‏ها هر بار که اینکار را مى‏کنند باید توضیح بدهند که چرا این متن را ترجیح دادند زیرا توضیح آنها براى رأى ما هم مهم است، و جامعه حق دارد این توضیح را از ما بخواهد. شما در اینجا اصلى را گذاشتید. چه چیز را با این اصل مى‏خواهید بگویید؟ از حقوق زن مى‏خواهید دفاع کنید؟ از حقوق مرد مى‏خواهید دفاع کنید یا از هردو مى‏خواهید در چارچوب خانواده دفاع کنید؟ در این صورت خانواده چیست و به چه مناسبت قداست دارد؟ قداست خانواده در چیست؟ چون مقدس آن‏طورى که در علم اجتماعى بحث مى‏کنند یعنى اصل غیر قابل تغییر، شما چنین چیزى مى‏خواهید بگویید که در مقررات خانواده هیچ‏وقت هیچ‏گونه تغییرى لازم نیست؟ چ‏طور چنین چیزى مى‏شود؟ ناچار کم و زیاد پیش مى‏آید. همین سن ازدواج اگر روزى ضرورت پیدا کرد شما حاضر نیستید هیچ‏گونه تغییرى در آن بدهید؟ و گفتن این‏که استوارى روابط خانوادگى بر پایه حقوق و اخلاق اسلامى است، باز هیچ مشکلى را حل نمى‏کند. چطور شد به اصل سه که رسید سیر تا پیاز لازم شد که بیاید ولى اینجا که رسید آسمان تپید؟ ما وقتى به حقوق زن و نحوه برخورد با حقوق زن نگاه مى‏کنیم در آن یک استمرارى مى‏بینیم، در قبل از اسلام و بعد از اسلام همین استمرار هست که عبارت مى‏شود از حمایتى از زن به لحاظ این‏که قدرت سیاسى همیشه به حقوق زن متجاوز بوده ولى مذهب مدافع آن بوده و به عنوان ناموس از آن دفاع مى‏کرده است. در فرنگ وقتى بحثى پیش مى‏آمد ما مى‏گفتیم نه، این چیزهایى‏که شما مى‏گویید در اسلام نیست و اسلام این حقوق را براى زن قائل شده است، ولى هنوز در حقوق فرنگى اینها را قائل نشدید، مى‏گفتند مسأله همین جاست که ما در حقوق به زن آزادى کمتر داده‏ایم ولى در عمل بیشتر به عکس شما در حقوق بیشتر داده‏اید اما در عمل کمتر، بنابراین حالا اگر مراد شما این است که مى‏خواهید این عمل و حقوق را یکى بکنید، این باید مشخص بشود و خواننده این متن یک چیز باید حالى‏اش بشود. مگر در جامعه اسلام قرار بود که ازدواج به شیوه کمونیستی بکنند؟ به شیوه کفرى که ازدواج نمى‏کردند ناچار اسلامى مى‏کردند، دوتا مسلکان وقتى مى‏خواهند ازدواج بکنند، مى‏روند خطبه عقد اسلامى مى‏خوانند. بنابراین وقتى شما اصلى مى‏آورید در واقع مى‏خواهید به جامعه و به خصوص‏
</section>
<section type="page" number="437">
به زنان کشور بگویید که چیزهایى که مى‏گفتند دروغ است و باطل است و ما مى‏خواهیم در جمهورى اسلامى این حقوق را به رسمیت بشناسیم، کجا است آن؟ هیچ صراحتى در این اصل شما نیست بلکه به عکس مثل این‏که کمال توجه را کرده‏اید که حتى المقدور متنى بنویسید که هرکس بخواند بگوید این همان متنى است که من مى‏خواهم. بعد آن وقت سر اجرایش که برسد همه با هم دعوا خواهند کرد چون آن روز من از بیان آقاى حایرى این‏طور فهمیدم که عبارت «قوامون على النساء» را ایشان به معنى «المسلطون» مى‏گیرند و مى‏گویند «الرجال مسلطون» ممکن است من اشتباه فهمیدم، من هیچ از آن آیه چنین درکى را ندارم حالا لازم است با ایشان بنشینیم و بحث کنیم، اگر بخواهیم بگوییم زن ناقص است، خوب مرد هم ناقص است، در این دنیا هیچ موجود کاملى نیست، جمع که مى‏شوند یک ذره به طرف کمال میل مى‏کنند زن ناقص است، مرد هم ناقص است هیچ کدام به تنهایى کمالى ندارند و دوتایى که با هم جمع مى‏شوند به کمال نزدیک مى‏شوند از این جهت خانواده در اسلام اهمیت دارد. خوب اینها باید اینجا واضح و روشن باشد ولى ایراد اصلى من به این اصل این است که من مختصر وضوحى هم که در آن پیش‏نویس و در آن اصل بود، آن مختصر را هم اینجا «کفرو مفرو» کرده و از بین بردند، و یک کلماتى به کار بردند که‏این کلمات بعدها موجب مشکلات مهمى مى‏شود که یکى همین کلمه «قداست» است که گفتم. به شما مى‏گویید که مقررات و برنامه ریزى‏ها باید در جهت آسان کردن تشکیل خانواده و پاسدارى از آن باشد، اولا این حکم قطعى را اینجا نمى‏شود داد که ما همیشه باید آسان بکنیم معلوم نیست، یک وقتى شرایطى ایجاب مى‏کند به دلیلى از دلایل یک ذره باید مشکلات ایجاد کنیم مثلا جمعیت ما زیادى شد چه‏کار کنیم؟ بگوییم چون این اصل بر آسانى است ما باید آسان نگه داریم و حتى مقرراتى وضع نکیم براى این‏که محدودیتى از جهت فرزندان پیش بیاید چون در کلیساى کاتولیک این ممنوع است اما در شرع ما امکان دارد. وقتى امکان دارد چرا این امکان را از بین ببریم؟ چون شما نگفتید «ازدواج» شما گفتید خانواده و آقاى خزعلى حق دارند، خانواده شامل فرزندان هم مى‏شود این کلمه خیلى زیر و بم دارد و با دقت باید رعایت کرد. خوب حالا «آسان کردن» هم هزار جور مى‏شود بر چه اساسى آسان کنیم؟ براساس این‏که حقوق بیشترى براى زن قائل بشوید، این یک جور آسان کردن است و حقوق بیشترى براى مرد قائل بشوید، این هم یک جور آسان کردن است و اگر مقصودتان هیچ کدام از اینها نیست و مى‏خواهید مقررات خارج از اینها مثلا از جهت مالى امکاناتى فراهم بکنید، خوب این هم یک جور مقررات است، کدام یک از اینها مراد شماست؟ ملاحظه بفرمایید که وقتى شما اصلى مى‏نویسید این اصل بعدا مى‏رود و به دست مردم مى‏رسد نگاه مى‏کنند و مى‏گویند چه حقوقى به ما داده‏اند و چون معلوم نیست، مى‏گویند پس چرا این اصل را تصویب کردید و آن هم به صورت کلى؟ به نظر من چون مسأله خانواده در آن پیش‏نویس بوده، خواسته‏اند اینجا هم بیاید اما خانواده در آن پیش نویس مقاصدى را مى‏جست که آن مقاصد حالا در این اصل نیست.
موسوى جزایرى- آقاى بنى صدر آن امتیازات را توضیح بدهید.
بنى صدر- من پیش نویس را در دسترس ندارم، اگر دارید عنایت بفرمایید بنده مقایسه مى‏کنم (پیش‏نویس را به ایشان دادند) در پیش نویس نوشته شده که: «قوانین باید اسباب استوارى ازدواج را بر پایه توافق در عقیده و علاقه قرار دهد.» ما مى‏دانیم در جامعه خودمان ازدواج‏
</section>
<section type="page" number="438">
بر این دو پایه نیست بلکه بر پایه ملاحظات و روابط و امتیازات است، مطلب دوم تقدم حقوق خانواده است بر هر یک از زوجین که در نتیجه یک تأمینى است براى همسر که او را تا حدود زیادى حمایت مى‏کند و در مقابل هوس‏بازى‏هاى حضرت شوهر، آنجا رابطه زن و مرد بر مبناى طهارت و تقوا و ارزش‏هاى والاى انسانى است بلى در اینجا بر پایه اخلاق و حقوق اسلامى است، به نظر مى‏رسد که آنجا صراحت دارد ولى اینجا صراحت ندارد براى این‏که تقوا و طهارت و ارزش انسانى، یعنى زن را باید انسان به حساب آورد، آن‏چه که در ذهن مردم است باید ملاک قرار داد هر قدر صراحت داشته باشد بهتر است به هر حال آن‏چه آنجا صراحت دارد، اینجا صراحت ندارد، حالا اگر این را در اصل دوازدهم یا بعدا آورده‏اید، بفرمایید وگرنه راجع به آن هم من حرف مى‏زنم.
نایب رئیس- اصل دوازدهم مربوط به خانواده و اهتمام به نقش زن به عنوان مادر است. اگر وارد مى‏دانید بفرمایید.
بنى صدر- نه، مى‏خواهم بدانم آن را جاى دیگرى آورده‏اید؟
نایب رئیس- نه، ما آن را از اصول کلى خارج کرده‏ایم.
بنى صدر- جاى دیگرى برده‏اید؟
نایب رئیس- بله در جاى خودش مى‏آید.
بنى صدر- «مى‏آید» یعنى شما آورده‏اید یا نه؟
نایب رئیس- بله آورده‏ایم.
بنى صدر- پس آورده‏اید، بنابراین چرا بحث آن را اینجا بکنیم؟ پس برمى‏گردد به همان مطلب که آن متن با این‏که هنوز جاداشت که صراحت بیشترى پیدا بکند، شما همه صراحت‏هایش را اینجا از بین بردید.
خانم گرجى- اگر اجازه بفرمایید در مورد حقوق زنان که آقاى بنى صدر صحبت کردند پنج دقیقه هم من مى‏خواهم صحبت بکنم.
نایب رئیس- چون نکته‏اى مربوط به شخص شما گفته شد طبق آیین‏نامه پنج دقیقه وقت مى‏دهم که تشریف بیاورید اینجا و توضیح بفرمایید.
خانم گرجى- بسم الله الرحمن الرحیم. اولا در رابطه با سؤالى که خواهران از آقاى بنى صدر کرده‏اند و احیانا در جاهاى دیگر از خود من هم مى‏شود که آیا فلانى به عنوان دفاع از حقوق زن براى ما چه کرده؟ واقعا من نمى‏دانم چه جوابى به این خواهران بدهم، با توجه به این اصولى که تا حالا به تصویب رسیده آن اصول همه درباره اصل حکومت اسلامى بوده حالا نمى‏دانم این خانم‏ها میل‏شان این بوده که ما حقوق زنان را جدا از انسان و از حکومت اسلام و مسلمان‏ها بدانیم؟ درباره همه امورى که تا به حال در اینجا آمده آیا زن و مرد مطرح بوده است؟ آیا گروهى به طور جداگانه مشخص شده‏اند که این خواهران فرضا اعتراض داشته باشند یا از من بخواهند که هر ساعت بیایم اینجا و اختصاصا راجع به حقوق آنها فریاد بزنم؟ من نمى‏دانم این چه انتظارى است که دارند، من الان به مواردى که فرضا در اصل سه تصویب شده اشاره مى‏کنم «رفع تبعیضات ناروا»، «محو هرگونه استبداد و خود کامگى»، «مشارکت دادن عامه ملت» یعنى خواهران فکر مى‏کنند جزء ملت نیستند؟ جزء عموم مردم نیستند؟ من دفعه اول هم که اینجاآمدم و عرایضى را به سمع افراد رساندم، گفتم اصلا جدا کردن زن از مرد معنى ندارد وقتى مى‏گوید:
</section>
<section type="page" number="439">
 «یا ایها الذین آمنوا» باید بگوید «یا ایتها التى امن» مثلا یک همچون چیزى، یعنى اى خانم‏هایى که ایمان آورده‏اید. وقتى خطاب به مومن هست در یک موردهایى که لزوم هست براى تأکید بیشتر تکرار مى‏شود، دلیل ندارد که ما هر ساعت حقوق جداگانه براى خواهران منظور بداریم. ایجاد خودکفایى به خصوص در زمینه‏هاى علمى، اقتصادى، نظامى، صنعتى، کشاورزى اینجا فردى مشخص نیست، تعدیل ثروت، توزیع عادلانه و الى آخر و تغذیه و مسکن و کار و باز بالا بردن آگاهى‏هاى عمومى جدا کردن خواهران، برادران چنین چیزى لازم نبود و باز ایجاد وسایل لازم و کافى آموزش وپرورش همگانى و رایگان، باز گوییم براى خانم‏ها و آقایان، پس آقایان هم باید اعتراض بکنند که این برادرها در اینجا هیچ‏گونه دفاعى از حقوق مردان نکردندو گفتند «ملت» و آگاهى همه یک چنین اعتراضى براى نمایندگان مرد هم اینجا واجب است و لازم؟ و بعد تأمین حقوق همه جانبه افراد اعم از زن و مرد را هم مطرح کرده‏اند، جاى بحثى نبوده من‏هم فردى نیستم که هر لحظه بپرم وسط مجلس، آخر دلیلى ندارد، یا از من این کارهایى که درشان یک زن نیست بر نمى‏آید، من نه مدافع این اصل بودم و نه مخالف ولى خودم این اصل را قبول دارم، خوب حرف‏هایى بود اما معذرت مى‏خواهم که وقت از پنج دقیقه مى‏گذرد و چاره‏اى هم نیست. من به عنوان این‏که در اصل اشکالى هست، کارى ندارم ولى وقتى مى‏خواهد مطرح بشود اولا در جواب آن افرادى که مثل آقاى بنى صدر مى‏گویند که اینجا جایش نبود مى‏گویم خیلى چیزها تصویب شده که جایش اینجا نبوده و چطور شد که حالا که این اصل اساسى که اصلا زندگى در اساس خانواده مى‏گذرد جایش اینجا نبوده؟ خانواده یک رکن کوچکى از اجتماع است خیلى چیزها در جایش نبوده و ما داریم مى‏نویسیم چطور شده که این یک اصل اساسى جایش اینجا نبوده؟ اولا این اصل جایش همین جاست و من با این‏که خودم مى‏دانم این پیشنهادى که داده‏ام شاید جایش اینجا نباشد اما مى‏بینم خیلى چیزها جایش اینجا نبوده به خصوص در عنوان اصول کلیه در این فصل اول قانون اساسى که ما داریم تصویب مى‏کنیم و براى محکم‏کارى مى‏گذاریم من پیشنهادى داده‏ام که مربوط به نقش زن در اساس خانواده یک نقش اساسى و بنیادى است و لذا حقوق زن، به خصوص حقوق مادران در دورانى که واقعا براى ساختن انسان مجبور هستند مشقاتى را متحمل شوند مراعاتى درباره آنها بشود و حقوق آنها در آن دوران به خصوص و همیشه مراعات بشود و باز این تذکرى است که دادم و نمى‏دانم به تصویب برسد یا نه ولى من در این مورد مى‏ایستم و آن را دنبال مى‏کنم و نه این‏که بگویم به عنوان مخالف از اینجا مى‏روم و یا رأى ممتنع مى‏دهم، مى‏ایستم و دفاع مى‏کنم و در همین اصل، اصلى باید این را ثابت و تصویب بکنیم که براى حقوق زن یک دادگاه صالحه‏اى باشد، نه فقط براى زن بلکه براى پاسدارى خانواده یک دادگاه صالحه‏اى باشد که هر برنامه‏اى داشته باشیم بدهیم به دادگاه صالحه و همین دادگاه صالحه را اینجا تصویب مى‏کنیم براى پاسدارى حقوق خانواده نه حقوق زن، اما آن‏که ضربه بیشترى مى‏خورد در نظام زن بوده این را نوشته‏ام و شاید به موقعش بگویم. به هر صورت چون وقتم تمام شده این آیاتى که اینجا هست در سوره نساء که در رابطه با همان سؤال و جوابى که قبلا دادم «الرجال قوامون على النساء» من مفسر نیستم ولى خوب ما کلمه قیوم در قرآن داریم و من درباره این آیه حاضرم با برادارن بحث کنم که ما در قرآن قیوم داریم، قوام و قوام الشى اگر لازم بود چیز دیگر است و قیوم چیز دیگر. متشکرم.
</section>
<section type="page" number="440">
نایب رئیس- آقاى موسوى اردبیلى به عنوان موافق صحبت مى‏فرمایید.
موسوى اردبیلى- بسم الله الرحمن الرحیم. من خیلى خوشحالم از این‏که درباره اصلى، آن هم به عنوان موافق دفاع مى‏کنم که به عقیده من یکى از مترقى‏ترین اصول قانون اساسى است، خصوصا در مقابل تشکیلاتى که برادر عزیزمان آقاى بنى صدر گفتند ولى متأسفانه مثل این‏که تشریف برده‏اند، اما راجع به این اصل همان‏طور که عرض کردم یکى از اصول پرمحتوا و مترقى این قانون اساسى است که تدوین‏کنندگان آن را به حق و به جا تدوین کرده‏اند و در اینجا آورده‏اند ولى تا آنجایى که من درک مى‏کنم و مى‏فهمم این اصل به منظور اهمیت دادن به نظام خانواده است که یک نظام خاص اجتماعى است که خانواده به معناى واقعى خانواده، در جامعه محفوظ بماند و عوامل و شرایطى که خانواده را سست مى‏کند و از بین مى‏برد و به هم مى‏زند در مقابل آنها در مقررات و قوانین و برنامه ریزى‏ها چاره اندیشى شود و تلاش شود که خانواده از بین نرود چون در زندگى ماشینى، وضع خواه ناخواه طورى پیش مى‏آید که زن‏ها از محیط خانواده به محیط کار جذب مى‏شوند و بناى خانواده را تضعیف مى‏کند و خانواده را از آن معناى واقعى خانواده بیرون مى‏برد و آن را متلاشى مى‏سازد و خانواده را در جامعه بزرگ حذف مى‏کند. این اصل براى این است که بگوییم مقررات، قوانین و برنامه‏ها طورى تنظیم شود که خانواده در جامعه بزرگ حذف نشود و معناى آن محفوظ بماند بلکه وسایلى هم فراهم کنیم که این وسایلى براى تشکیل و حفظ و حراست خانواده، آن هم خانواده سالم، خانواده بر مبناى حق، بر مبناى اخلاق و فضیلت که تأمین کننده مرد و زن و بچه‏ها و هر کسى که منتسب به آن خانواده است، ضرورى است. جناب آقاى بنى صدر این برادر عزیزمان مثل این‏که برداشت دیگرى از این اصل داشت. او مثل این‏که مطالعه نکرده بود و به نظرش این‏طور بود که این مربوط به حقوق زن در مقابل حقوق مرد است البته وقتى پاى خانواده به میان مى‏آید و بحث از خانواده مى‏شود، چون زن عضو خانواده است طبعا با حقوق او تماس پیدا مى‏کند اما در این اصل برخلاف اصل دوازده که بعد مى‏آید، در آنجا بیشتر تکیه به حقوق زن است که در اینجا برداشته شده و در جاى دیگر آمده یا نیامده در این اصلى که الان مورد بحث است حقوق زن در مقابل حق مرد مورد تکیه بالخصوص نیست بلکه از «خانواده» به عنوان یک واحد بنیادى اسم برده شده که در مقابل هضم شدن خانواده در جامعه و سست شدن بنیاد خانواده و از بین رفتن خانواده به مفهوم اصلى خانواده است و این یک اصلى است زیرا ما وقتى یک مسائل فقهى و اخلاقى را در اسلام به نظر مى‏آوریم، با جذب شدن زن‏ها در محیط کار، در خارج از خانه و در کارخانه‏ها و امثال اینها منافات دارد. البته زن مى‏تواند کار کند به حدى که لطمه به حقوق بچه‏ها نزند و یا وظایف مادرى و شوهر دارى منافاتى نداشته باشد.
بنابراین مسأله خانواده که در این اصل گفته شده و به جا گفته شده و همین‏جا هم باید بیاید و مربوط به قانون مدنى هم نیست، مربوط به قانون اساسى است و در کلیاتش هم باید گفته شود که مفهوم خانواده در اینجا باید ذکر شود. براى این‏که وقت را اضافه نگیرم بنابراین صحبت کردن درباره این‏که در اینجا یک مغلطه کارى شده براى این‏که بگویند به زن‏ها هم چیزى دادند با این‏که به زن چیزى داده نشده و شاید اصلا چیزى هم از او گرفته شده، اصلا این مسیر بحث بیرون رفتن و یک برداشت دیگر کردن و این حملش بر این است که برادر عزیزمان متن اصل را هم در پیش‏نویس اول وهم در این پیش نویسى که الان دستمان هست درست مطالعه نکرده بودند.
</section>
<section type="page" number="441">
اما من فکر مى‏کنم اگر یک جهت بسیار اساسى و فرق بسیار مهم بین متن پیش نویس اول و متن فعلى در میان نباشد و ما تلاش بکنیم همان نسخه اول را به تصویب برسانیم، جاى این سؤال (حالا باجا یا بى‏جا کارى نداریم) پیش مى‏آید اما اگر فرقى داشته باشد در آن‏صورت دیگر چاره‏اى نیست یا باید به کلى عوض کرد یا باید تغییر داد البته یک تفاوتى بین این دو اصل وجود دارد ایشان مثل این‏که موقع خواندن توجه نکردند و آن در جمله اول است. در این اصل پیش‏نویس که باید از آن هم‏دفاع بکنم به دلیل این‏که مثلا چى بوده در آنجا تعبیر این است «خانواده واحد بنیادى جامعه انقلابى ایران محسوب مى‏گردد» انصاف باید داد این جمله‏اى که بعد تدوین شده خیلى بهتر است، این جمله نوشته شده «از آنجا که خانواده واحد بنیادى جامعه اسلامى است» آیا این جمله بهتر نیست؟ به نظر من این جمله اولا معنى وسیع‏ترى دارد و ثانیا ما به عنوان ایرانى، واحد خانواده را به آن معنایى که من برداشت داشتم، اگر صحیح باشد نداریم. ایرانى‏ها یک وقت زندگى‏شان و نظام جامعه‏شان نظام خانواده بوده به دلیل این‏که در آن وقت همه نظام‏ها نظام خانواده بوده است اما بعدها هم مثلا حتى آنهایى که الان زندگى‏شان در زندگى ماشینى مضمحل شده، زندگى‏شان براساس نظام خانواده بوده و این یک فرق بسیار اساسى است ما بین این دو جمله. حالا ایشان این را قبول داشتند و نفرمودند یا دقت نکردند و یا چطور شد، من نمى‏دانم. این یک فرق و اما جمله بعد که نوشته «همه مقررات و برنامه ریزى‏ها باید در جهت آسان کردن تشکیل خانواده باشد» حالا پاسدارى از قداستش بماند، بعد مى‏گوید باید باشد این جمله هم به نظر نمى‏آید جمله نارسایى باشد البته بین دو متن جملات دیگر هم شاید با هم خیلى فرق نداشته باشند ولى این جمله اول خیلى فرق داشت من اینها را با هم مقایسه کردم، کلمه «قداست» من هم نمى‏توانم از آن دفاع کنم البته چون چیزى بود که خودم هم یادداشت کرده بودم که درباره آن سؤال کنم، حتى در یادداشتم نوشته بودم اگر آقایان موافقت کنند کلمه قداست را برداریم و به جاى آن «کیان» بگذاریم و بنویسیم «برنامه ریزى‏ها باید در جهت آسان کردن تشکیل خانواده، پاسدارى از کیان آن واستوارى و روابط آن» به نظر من اگر همکاران بپسندند و به نظرشان خوب بیاید و تغییر بکند عیبى ندارد. البته نه به آن دلیلى که ایشان فرمودند که مثلا اگر مقدس است نباید در آن تغییر بدهیم، تغییر در چى بدهیم؟ استدلال ایشان قوى نبود که اگر خانواده مقدس بود، نظام خانواده مقدس باشد مثلا نباید در شرایط مهریه تغییر بدهیم و یا در شرایط ازدواج نباید تغییر بدهیم یا تسهیل کنیم و چه‏کار کنیم، این استدلال ضعیفى بود اما اصولا اگر بگوییم از قداست خانواده پاسدارى مى‏کند، چون قداست خانواده یک چیز مقدسى به معناى وسیعى مى‏باشد، شاید عیبى نداشته باشد اما آن‏چه کار دولت و کار مردم و کار جامعه است آن این است که پاسدارى کند یا کمک کند به پاسدارى از نظر حفظ کیان خانواده در صورتى‏که ما نظام خانواده را در میان نظام‏ها بپسندیم، البته این باز به معناى آن نیست که زن نباید در محیط خارج از خانه مشغول کارى بشود و امثال اینها، من منظورم این نبود منظورم این بود که جذب شدن زن در محیط کار به طورى‏که بنیاد خانواده را از بین ببرد و نظام خانواده را به هم بریزد و خانواده را به طور کلى هضم در یک جامعه بزرگ بکند به طورى‏که عواطف بین شوهر و زن و بچه، مادر، مهر مادر، تربیت اولاد به کلى از بین برود، باید جلوى این گرفته شود. من منظورم حفظ خانواده بود و کیان آن، نه زندانى کردن و حبس کردن خانم در خانه و امثال این. مطالب دیگرى هم دارم اگر وقت اجازه بدهد ادامه مى‏دهم.
</section>
<section type="page" number="442">
نایب رئیس- خیر آقاى موسوى وقت شما تمام شده، اجازه بفرمایید اعلام رأى بکنیم.
رشیدیان- اجازه بفرمایید من سه دقیقه توضیح بدهم.
نایب رئیس- اجازه بفرمایید که چون وقت دیر شده اعلام رأى بکنیم.
رشیدیان- آقاى بنى صدر در مقایسه‏اى که با اصل قبلى به عمل آوردند گفتند اگر خوب دقت کنیم این اصل در واقع یک شعر است و هیچ وعده‏اى نمى‏دهد. در جوابشان باید بگویم در اصل فعلى ما وظیفه براى دولت معین کرده‏ایم که برنامه‏هاى فرهنگى و اقتصادى و سیاسى را در جهت تحکیم و تسهیل مبانى خانواده انجام بدهد آن اصل قبلى فقط انشاء است.
موسوى جزایرى- کلمه قداست را توضیح بدهید به چه مقررات و برنامه ریزى مربوط مى‏شود.
نایب رئیس- متشکرم، عرض مى‏شود که دو توضیح مانده که باید بنده خدمتتان عرض کنم یکى توضیح تکمیلى است به مطلب آقاى موسوى که در حقیقت ایشان خواستند بگویند که روند اقتصادى کشور نباید چنان باشد و همچنین تقسیم درآمد میان مردم و توزیع ثروت در میان خانواده‏ها نباید چنان باشد که خانواده‏هاى محروم مجبور شوند زنانشان براى تأمین معیشتشان در خارج از خانه هم کار کنند، در حقیقت توضیحشان این بود و اما توضیح درباره قداست که سؤال کردند آیا به چه مقررات و برنامه‏ریزى مربوط مى‏شود، در جواب باید بگویم که این به برنامه ریزى فرهنگى مربوط مى‏شود یک وقت است که در یک فرهنگى، تشکیل خانواده صرفا جنبه مادى و جنسى و اقتصادى پیدا مى‏کند و بیشتر به این سمت متمایل هست و یک وقت است که تشکیل خانواده ارزش معنوى فراتر از این نیز دارد یعنى در عین حالى‏که زیر بناى جنسى دارد که مادى است، در عین حالى‏که جنبه تعاون در زندگى اقتصادى و اجتماعى دارد، در عین‏حال یک روح الهى دارد و یک روح مذهبى و معنوى هم دارد. در سلسله روایات ما در مورد روابط اخلاقى زن و مرد و فرزندان و پدر و مادر و حقوق متقابل اینها قسمت مهمش مربوط به این است که اصلا ارزش این پیوندها را از سطح پیوند جنسى و اقتصادى و تعاونى بسى فراتر مى‏برد و رضاى خدا و پاداش الهى را در این روابط وارد مى‏کند، به طورى‏که ما مى‏دانیم در جامعه مذهبى چه زن، چه مرد، چه زن و شوهر و چه پدر و مادر و چه فرزندان، روابطشان را در یک هاله‏اى از معنویت با شور و با روح مى‏بینند. این قداستى که گفتیم منظور بیان این مطلب بوده، اگر این کلمه رسا نیست براى بیان این معنى مى‏توان کلمه دیگرى پیشنهاد کرد، ولى اگر این کلمه مى‏تواند اشاره‏اى به این معانى باشد که عرض کردم، این کلمه را حفظ کنیم و تفاصیل آن را هم به آینده موکول مى‏کنیم.
ى زدى- این کلمه مقدس‏تر از هر کلمه‏اى است.
نایب رئیس- متشکر، ضمنا یکى از دوستان تذکرى نوشته‏اند که خیلى تذکر به جایى است در مورد این اصول فصل اول، چون بنده هم جزو گروهى بودم که اصول این فصل را طرح مى‏کردیم، در موارد متعددى دفاع از اصول به عهده من واگذار شد، مبادا چنین بازتاب و انعکاسى داشته باشد که من به عنوان مسؤول اداره جلسه یک مسؤولیت دیگرى هم دارم و آن دفاع از اصول است. بینندگان و شنودگان همه بدانند که با پایان یافتن فصل اول بنده اینجا کارم صرفا اداره جلسه و تذکرات مربوط به آن خواهد بود مگر این‏که خواسته باشم به حکم ضرورت گاهى به عنوان موافق یا مخالف صحبتى بکنم که دیگران در آن مورد صحبت نکرده‏اند، در آن صورت نوبت‏
</section>
<section type="page" number="443">
خواهم گرفت و سعى هم مى‏کنم بیایم پشت تریبون، آقاى مشکینى فرمایش دارید؟
مشکینى- «هن لباس لکم و انتم لباس لهن» بهترین معنى قداست را بیان مى‏کند.
نایب رئیس- مخصوصا در جهت عفت در آنجا، منتها بیش از این من مى‏خواهم عرض کنم که در روابط فرزندان با پدر و مادر هم واقعا مى‏بینید که چقدر تعالیم اسلام به این رابطه اوج مى‏دهد، چون «خانواده» که مى‏گوییم در آن جهت هم هست، باز رابطه پدر و مادر و فرزندان و خدمتى که اینها به هم مى‏کنند، به علاوه کار زن در داخل خانه از دید اسلام خدمتکارى یا خدماتى که یک زن خدمتکار هم مى‏کند، نیست بلکه ارزشش خیلى فراتر از اینها است، این کجا و آن کجا.
موسوى اردبیلى- بحث این نیست که قداست در خانواده مهم است یا نه، بلکه مقررات و برنامه‏ریزى‏ها باید طورى تنظیم شود که در جهت پاسدارى از قداست خانواده باشد. این‏که شما مى‏فرمایید یک جنبه مقدسى و خدمتى و انسانى دارد و درست هم هست اما مقرراتى که تنظیم مى‏شود، این مقررات باید این کلمه مقدس را حفظ کند.
نایب رئیس- به عرایض من عنایت نکردید، عرض کردم برنامه‏ریزى، من توضیحم را دادم، گفتم نوعى برنامه‏ریزى که شامل برنامه‏ریزى فرهنگى در مدارس و مطبوعات و فیلم‏ها و رادیو و تلویزیون و غیره بشود و همه اینها قداست را به مردم بفهماند، خوب اگر اشکال دیگرى نیست اعلام رأى کنم که وقت ما هم در شرف اتمام است.
مکارم شیرازى- اشکال مهمى بود که سؤال کردند و باید به آن جواب داده شود. گفتند در اینجا نوشته شده که همه مقررات باید در جهت آسان کردن باشد، ولى ممکن است در بعضى اوقات جلوگیرى از افزایش جمعیت سبب شود که ما آسان نکنیم، مى‏خواهم جواب بدهم که طبق تعلیمات اسلام اصل بر این است که خانواه باید تشکیل شود ولى آن حالاتى که ایشان مى‏فرمایند حالات استثنایى و ضروریاتى است که گاهى در جامعه پیدا مى‏شود و حالت استثنایى دارد.
خامنه‏اى- متن قبلى شامل چند چیز بود، اما نکته‏اى در متن قبلى بود که در متن فعلى نیست و آن تقدم حقوق خانواده بر زوجین بود که در متن جدید نیست، که اثراتش در قوانین آینده بیشتر خواهد بود.
نایب رئیس- در طرح این جمله که مختصر است، مسأله استوارى خانواده پیش بینى شده است زیرا وقتى مى‏گوییم در جهت استوارى، یعنى مقدم داشتن حقوق خانواده بر حقوق تک تک افراد، یکى از ابعاد آن این است و در عین حال نمى‏گوییم تصریحش نباشد. عنایت بفرمایید تصریح به جزئیات یک وقت است که به منظور برشمردن جزئیات است، این معمولا سبب طولانى بودن حرف اصلى مى‏شود ولى یک وقتى منظور این است که چیزى را که فهمیده نمى‏شود، بفهماند. آنجاست که مى‏گوییم لازم است و باید بیاوریم. ما فکر مى‏کنیم در این اصل همه مسائل باید در جهت استوار کردن پیوند خانوادگى باشد.
بنى صدر- همه‏اش المعنى فى بطن شاعر است، آیا شما این چنین مى‏فرمایید؟
نایب رئیس- نمى‏گوییم المعنى فى بطن شاعر است، مى‏گوییم این عبارت را همه کسانى‏که در آینده مى‏خوانند، مى‏فهمند که تمام قوانین و مقررات و برنامه ریزى‏هاى مربوط، باید در جهت استوار کردن خانواده باشد. اگر همان وقت هم کسى سؤال بکند که آقا مسأله تقدم حقوق زوجین، یعنى حقوق کل خانواده بر تک تک اعضا جزو اینهاست؟ فورا مى‏گویند بله،
</section>
<section type="page" number="444">
یعنى این قدر عبارت صریح است.
حایرى- اگر دو نفر بخواهند ازدواج بکنند، اصل بر رضایت زوجین است.
خانم گرجى- پیشنهادى داده‏ام لطفا قرائت بفرمایید.
نایب رئیس- پیشنهاد خانم گرجى را قرائت مى‏کنم:
 «از آنجا که زن در خانواده نقش زیر بنایى دارد، حقوق مادى و معنوى به خصوص مادران کاملا مراعات گردد و زندگى مشترک نباید مانع آزادى مشروع و رشد فرهنگى زن گردد و براى پاسدارى از حقوق خانواده، باید دادگاه صالحه‏اى تأسیس شود» ملاحظه مى‏فرمایید که دو چیز اینجا کاملا محفوظ شده، یکى بحث روى اهمیت خانواده ونقش آن در نظام اسلام و یکى مسأله حقوق زن در جامعه و در خانواده یعنى تحت عنوان حقوق زن، درباره حقوق زن دوستان وظیفه داشتند در فصول آینده چیزهایى تهیه کنند و چیزهایى هم تهیه کرده‏اند. این‏که اینجا به عنوان اصل کلى گفته شده اهمیت حفظ کیان خانواده است که این همان اندازه که مربوط به زن است، مربوط به مرد هم هست و همان اندازه که مربوط به پدر ومادر است مربوط به فرزندان است و بالعکس. اینجا نباید تکیه روى یک عنصر خاص باشد بلکه تکیه روى تمام عناصر خانواده مى‏باشد، و هدف این اصل، این بوده است.
بنى صدر- رضایت طرفین هم باشد.
نایب رئیس- این‏که قانون مدنى نیست، این یک اصل کلى است. در کنار این اصل باید ده‏ها ماده قانون نوشته شود. آقاى ربانى شیرازى بفرمایید.
ربانى شیرازى- کلمه «پاسدارى» یقینا شامل حقوق زوجین بر حقوق فرد مى‏باشد. ایشان فکر مى‏کردند این مطلب افتاده است چون در پیش‏نویس قبلى بوده و در اینجا نیست و تصور مردم چنین خواهد بود که ما با این جهت مخالفت کردیم.
نایب رئیس- براى همه مردم و براى ایشان توضیح مى‏دهم که منظور این بوده که یک عبارت جامع‏ترى بیاید که این مطلب، یعنى مطلب تشکیل دادگاه صالحه خانواده و ده‏ها مطلب دیگر را به عنوان یک اصل در فصل کلیات قانون اساسى شامل بشود و مطمئنا در فصول آینده و بعد در قوانین که براساس قانون اساسى است همه مسائل خواهد آمد.
مکارم شیرازى- بنده پیشنهاد کفایت مذاکرات داده‏ام.
نایب رئیس- بله، آقاى مکارم پیشنهاد کفایت مذاکرات داده‏اند. آقاى بنى صدر بفرمایید.
بنى صدر- بنده با کفایت مذاکرات مخالفم، یک قرن است چوب همین را مى‏خوریم که نصف مردم را نادیده گرفته‏ایم، بروید ببینید مرد، زن را کتک مى‏زند و اسمش را «استوارى خانواده» مى‏گذارد.
نایب رئیس- ى عنى مى‏فرمایید یک جلسه دیگر هم در این باره بحث شود؟ چون این جلسه وقتش رو به اتمام است، مى‏فرمایید که یک جلسه دیگر هم روى این بحث کنیم؟
بنى صدر- به کلمه «استوارى» صراحت بدهید، این‏که جزئیات نیست.
نایب رئیس- ى عنى در قانون اساسى مى‏تواند این جزئیات ذکر شود؟
بنى صدر- آیا حقوق زن به عنوان زیربناى زندگى خانواده است، ارزش این را ندارد که نوشته شود؟
خانم گرجى- در حالى‏که در قانون اساسى از بهداشت و تغذیه و مسکن اسم برده مى‏شود،
</section>
<section type="page" number="445">
حقوق زن ارزش ذکر ندارد؟
نایب رئیس- چرا، بدون شک. گفتیم ارزش دارد بحث این بود که نیاز هست که در اینجا نوشته شود یا نه؟
خانم گرجى- بله نیاز هست که حقوق زن در اینجا نوشته شود وتصویب شود و یا به عنوان یک اصل جدیدى اضافه شود.
نایب رئیس- در این اصل جاى خانواده نیست. پیشنهاد بفرمایید که یک اصل جدیدى را ناظر به مسأله حقوق زن اختصاص دهیم. به طور کلى دوستان مى‏توانند اصلى تهیه کنند و پیشنهاد کنند تا در کنار این اصول کلى مطرح بشود. آقاى طاهرى اصفهانى بفرمایید.
طاهرى اصفهانى- من یک سؤالى از آقاى بنى صدر دارم، و آن این‏که ایشان مى‏فرمایند مرد، زن را مى‏زند و مى‏گوید مى‏خواهم خانواده را اداره بکنم. در اصل پیش‏نویس قبلى چه بوده که از این کار جلوگیرى مى‏کند؟ و این متن فعلى چرا استوارى روابط خانوادگى بر پایه حقوق و اخلاق اسلامى نمى‏رساند؟
نایب رئیس- بازهم تأکید مى‏کنم درباره مسائل مربوط به حقوق زن در تمام شؤون زندگیش اگر اصولى که تا اینجا تهیه کرده‏ایم به عنوان اصول کلى کافى به نظر نمى‏رسد، اصل مستقل و کاملى به جاى اصل دوازده که ناقص است پیشنهاد بفرمایید و فعلا بحث این است که این اصل، اصولا هیچ ارتباطى به زن به صورت خاص نداشت و ندارد، بلکه ارتباط دارد به زن، مرد، فرزندان که یک مجموعه به نام خانواده است و در اینجا هر نوع تکیه خاص روى یک طرف، اصلا نقض غرض است، بحث در این است که این اصل به عنوان اصلى در جهت اهمیت دادن به مسأله بنیادى خانواده است، حالا اگر مذاکرات به نظر دوستان کافى است، پیشنهاد کفایت مذاکرات را من به رأى مى‏گذارم تا موافقین با این پیشنهاد دست بلند کنند (اکثریت دست بلند کردند) تصویب شد. بنابراین اصل را این اصلاحى که شد مى‏خوانم و آن را به رأى مى‏گذارم:
اصل 10 (اصل دهم)- از آنجا که خانواده واحد بنیادى جامعه اسلامى است همه قوانین و مقررات و برنامه ریزى‏هاى مربوط باید در جهت آسان کردن تشکیل خانواده، پاسدارى از قداست آن و استوارى روابط خانوادگى بر پایه حقوق و اخلاق اسلامى باشد
لطفا گلدان رأى را ببرید.
 (اخذ رأى به عمل آمد و نتیجه آن به شرح زیر اعلام شد)
نایب رئیس- نتیجه آراء را اعلام مى‏کنم، از پنجاه و شش نفر عده حاضر در جلسه، پنجاه و دو نفر موافق، سه نفر مخالف و یک نفر ممتنع بوده‏اند. بنابراین اصل ده تصویب شد. تکبیر (حضار سه مرتبه تکبیر گفتند) خوب، ما موفق شدیم امروز دو اصل را بررسى و تصویب کنیم، ان شاء الله برنامه آینده‏مان را با سرعت و دقت کافى ادامه بدهیم که زودتر به پایان برسد.
4- پایان جلسه‏
نایب رئیس- جلسه را ختم مى‏کنم. جلسه بعدى ما فردا ساعت شانزده خواهد بود.
 (جلسه ساعت نوزده و بیست دقیقه پایان یافت)
نایب رئیس مجلس بررسى نهایى قانون اساسى- دکتر سید محمد حسینى بهشتى‏
</section>
</section>
<section type="session" number="18" title="جلسه هجدهم">
<section type="page" number="447">
صوُرت مشروح مذاکرات مجلس بررسى نهایى قانون اساسى جمهورى اسلامى ایران‏
جلسه ساعت 30: 16 دقیقه روز 25 شهریور ماه 1358 هجرى شمسى‏
برابر با بیست و چهارم شوال المکرم 1399 هجرى قمرى‏
به ریاست آیت الله حسینعلى منتظرى تشکیل شد.
<section type="list" numbers="5">
فهرست مطالب‏
1- اعلام رسمیت جلسه.
2- طرح و تصویب اصل 11 (اصل یازدهم).
3- طرح و تصویب اصل 12 (اصل دوازدهم).
4- طرح اصل 13 ادامه جلسه به ریاست آقاى دکتر بهشتى نایب رئیس.
5- پایان جلسه ..
</section>
دبیرخانه مجلس بررسى نهایى قانون اساسى‏
</section>
<section type="page" number="449">
1- اعلام رسمیت جلسه‏
رئیس اعوذ بالله من الشیطان الرجیم. بسم الله الرحمن الرحیم. جلسه رسمى است. اسامى غایبین جلسه گذشته را قرائت مى‏کنم، آقاى کرمى که عذر خواستند، من و دکتر شیبانى هم به نمایندگى از طرف آقایان نمایندگان به مناسبت هفت مرحوم آیت الله طالقانى به بهشت زهرا رفته بودیم وآقایان: خادمى مهندس سحابى حجتى کرمانى صدوقى طباطبایى میرمرادزهى نور بخش و هاشمى‏نژاد که در جلسه عصر دیروز شرکت نداشتند و نمایندگانى که تأخیر ورود داشتند آقایان: بنى صدر چهل و شش دقیقه، حایرى هشتاد و هشت دقیقه، خالاتیان یکصد و شش دقیقه، ضیایى سى و پنج دقیقه، مشکینى سى و پنج دقیقه، موسوى اردبیلى شصت و دو دقیقه.
به مناسبت وفات مرحوم آیت الله طالقانى از طرف مجلس خبرگان به حضور حضرت آیت الله العظمى امام خمینى تلگرامى شده بود که ایشان جواب مرقوم فرموده‏اند:
 «تلگرام تسلیت حضرات علماء اعلام و نمایندگان محترم مجلس خبرگان واصل و موجب تشکر گردید. امید است ان شاء الله تعالى خداوند به همه توفیق براى خدمت به دیانت مقدسه عنایت فرماید. والسلام علیکم روح الله الموسوى الخمینى»
فردا مصادف است با وفات امام جعفر صادق صلوات الله و سلامه علیه و در عین حال مصادف با حادثه جان‏گداز مدرسه فیضیه قم (روز پانزدهم خرداد آن سال مصادف با رحلت امام جعفر صادق (ع) بود) و دولت هم فردا را تعطیل رسمى اعلام کرده است و ما هم به احترام امام صادق صلوات الله و سلامه علیه فردا جلسه علنى نخواهیم داشت ولى چون کارمان زیاد و سنگین است و امام صادق (ع) هم راضى هستند که سعى و کوشش کنیم و کارمان بیشتر پیش برود، قرار شد که کمیسیون مشترک تشکیل شود و اصولى از قانون اساسى بررسى و رسیدگى شود که خوراکى براى پس فردا باشد که کارمان بیشتر پیش برود. بنابراین فردا جلسه رسمى نداریم، ولى از آقایان تقاضا مى‏کنم که اگر عذرى ندارند به مجلس تشریف بیاورند تا کارمان پیش برود. البته از پس فردا ساعت ده و نیم صبح جلسه علنى داریم یعنى کمیسیون‏ها از ساعت هشت و نیم تا ده و نیم تشکیل بشود و در عین حال افراد کمیسیون‏ها با یکدیگر تماس بگیرند و افکار را با یکدیگر نزدیک کنند تا متن‏هایى که تهیه فرموده‏اند با یکدیگر نزدیک شود و بعد از ساعت ده ونیم تا ساعت سیزده جلسه علنى خواهیم داشت و عصرها هم طبق معمول جلسه علنى خواهیم داشت.
2- طرح و تصویب اصل 11 (اصل یازدهم)
رئیس اینجا یکى از آقایان، موضوعى را تذکر دادند و بعد در هیأت رئیسه دیدند تذکر به جایى است و تصمیمى روى آن گرفته شد. من صبح که راجع به اصل سیزده صحبت مى‏شد،
</section>
<section type="page" number="450">
براى خودم هم وقت گرفته بودم و اتفاقاً نوبت خودم شد ولى صحبت نکردم و اگر چند دقیقه صحبت مى‏کنم به حساب صبح بگذارید و خیلى هم مختصر عرض مى‏کنم. آقایان توجه دارند انقلابى که در ایران بود، انقلاب جغرافیایى و ایرانى نبود بلکه یک انقلاب اسلامى بود هر چند ما در ایرانیم ولى آن‏چه در شعار همه بود، حکومت اسلامى بود و آن منحصر به ایران نیست و ما هدفمان این است که همه مسلمانان در همه کشورها از زیر بار استبداد واستعمار و ظلم نجات پیدا کنند و برنامه‏هاى اسلامى پیاده شود، همان‏طور که برادران اهل سنت تذکر دادند، ما بایستى در انقلاب توجه به اسلام و همه کشورهاى اسلامى داشته باشیم و نبایستى فقط به کشور خودمان چشم بدوزیم. البته از آقایان نمایندگان برادران اهل سنت تقاضا مى‏کنیم که یک واقعیت را نادیده نگیرند زیرا در عین حال که ما شعارمان اسلام و حکومت اسلامى بود و امیدواریم همه کشورهاى اسلامى متحد شوند ولى مع ذلک این واقعیت هست که در کشور ایران اکثریت قاطع مردم، جعفرى مذهب و اثنى عشرى مذهب هستند و در قانون اساسى سابق کشور هم تصریح شده است دین و مذهب رسمى ایران، اسلام و مذهب جعفرى اثنى عشرى است و خواسته اقلا بیست وپنج میلیون مسلمان ایران این است که این واقعیت تصریح و نوشته شود و نمى‏توانیم واقعیات را نادیده بگیریم و در عین حال در قانون اساسى سابق اسمى از اهل سنت نبود ولى ما دیدیم که این کمبودى است و این واقعیت را نباید نادیده گرفت.
بنابراین هم این‏که مذهب رسمى و معمولى در ایران تشیع است، نمى‏شود نادیده گرفت و هم این‏که اهل سنت در ایران مسلمانند و برادران ما هستند و آنها بر طبق تکالیف و فقه خودشان عمل خواهند کرد و باید عمل کنند و در این جهت آزاد هم باشند. حالا براى این‏که توهمى پیش نیاید و به طورى‏که در سخنان بعضى از دوستان امروز صبح مشاهده مى‏شد، خیال نکنند که ما فقط به ایران خودمان چشم دوخته‏ایم ولى چیزى که هدف اسلام است و مورد توجه است، آن اصلى است که قبل از اصل سیزده نوشته شده بود و بعضى از آقایان نظر دادند که در اصل مربوط به سیاست خارجى برود ولى هیأت رئیسه تصمیم گرفت این اصل را مطرح کند زیرا جایش در همین جا است و آن اصل قبل از اصل سیزده مى‏آید، براى این‏که معلوم شود که ما به اسلام و همه کشورهاى اسلامى واقعاً توجه داریم و این وظیفه‏اى است براى دولت که روابطش با همه کشورهاى اسلامى یک رابطه حسنه باشد.
دکتر بهشتى- بر طبق ترتیب فعلى مى‏شود اصل یازده.
رئیس- بلى اصل یازده که متن آن را مى‏خوانم تا این اصل را قبل از اصل مربوط به مذهب رسمى ایران مطرح کنیم و بعد به مذهب رسمى مى‏رسیم.
اصل 11- به حکم آیه کریمه «إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاعْبُدُون» مسلمانان یک امت‏اند. (این عبارت تصحیح شده است یعنى کلمه مسلمانان که اول بود، اینجا ذکر شده است) پس دولت جمهورى اسلامى ایران موظف است سیاست کلى خود را بر پایه ائتلاف و اتحاد ملل اسلامى قرار دهد و کوشش پى‏گیر به عمل آورد تا وحدت سیاسى و اقتصادى و فرهنگى اسلامى را تحقق بخشد.
یکى از آقایان گروه یک که این اصل را تهیه کرده‏اند، بفرمایند و دفاع کنند. آقاى بهشتى بفرمایید.
دکتر بهشتى- بسم الله الرحمن الرحیم. تهیه این اصل از طرف گروه یک در ردیف اصول فصل اول که درباره کلیات است به اعتبار این بود که یکى از ابعاد اساسى نظام و جامعه و
</section>
<section type="page" number="451">
جمهورى اسلامى است. از نظر تعالیم مقدس اسلام، نظام اسلامى در هر گوشه از جهان تحقق پیدا کند حکومتى به وجود مى‏رود که مسؤولیتش در داخل مرز محدودى قرار نمى‏گیرد و نسبت به همه انسان‏ها و به خصوص همه انسان‏هاى داراى تعهد و مسؤولیت مى‏شود و بر طبق تعالیم اسلام این طبع و خصلت حکومت اسلامى است. در عصر ما که بحمد الله شماره و عدد مسلمین جهان صدها میلیون است، بر حسب آمارهاى نسبتاً مستند در حدود هشتصد میلیون مسلمان در روى کره زمین زندگى مى‏کنند، وقتى در قسمتى از سرزمین اسلام حکومتى با هویت اسلامى به وجود مى‏آید از همان آغاز تشکیل باید خود را نگران وضع سیاسى و اجتماعى و اقتصادى و اخلاقى و معنوى و روحى همه این هشتصد میلیون بداند، ولى نه بدان معنا که این حکومت مى‏خواهد قلمرو خودش را گسترش دهد و سرزمین‏هاى دیگر را با زور متصرف شود و به خود ملحق کند، هرگز نه، بلکه بدان معنا که باید به کمک این مسلمانان بشتابد و با کمک یکدیگر وضعى براى خود به وجود بیاورند که آنها نیز خود را داراى نظام اسلامى بیابند و وقتى این نظام‏ها همه اسلامى شد، آن وقت تشکیل یک واحد سیاسى بزرگ جهانى در لواى اسلام امرى است طبیعى و درست به همین دلیل است که انقلاب اسلامى ما امروز این همه دشمن دارد، به خصوص دو قدرت بزرگ جهان و دو اردوگاه بزرگ سلطه‏جو در جهان براى‏شان تحمل این انقلاب مشکل است. پس به همین دلیل باید از همین مرحله آغاز و مرحله نخستین ملت انقلابى مسلمان ایران پیوستگى و یگانگى خودش را با همه این هشتصد میلیون مد نظر قرار دهد. به این دلیل بود که ما گفتیم این اصل جزء اصول کلى است. در جلسه مشترک گروه‏ها که گروه اول کارش را مطرح مى‏کرد، یک نظر دیگر هم به میان آمد و آن این‏که این اصل از نظر اهمیت در ردیف اصول کلى است اما از نظر این‏که یک خصلت دیگر بر اصول کلى ذکر کرده بودیم وآن عبارت است از اصلى که از آن در آینده اصولى منشعب بشود، نتوانستیم آن را از این نظر در این ردیف بدانیم و فکر کردیم مى‏تواند در ردیف سیاست خارجى اسلام بیاید ولى امروز که قرار است اصول مربوط به دین ومذهب رسمى کشور را مطرح کنیم با مشورت در هیأت رئیسه به این نتیجه رسیدیم که این اصل حتماً باید در اینجا از این نظر هم قرار بگیرد. پس دو موجب پیدا کرد که این اصل در اصول کلى بیاید تا ذکر اصول بعدى مسبوق باشد به این اصل که بیانگر جامعیت نظام اسلامى و محدود نبودن این نظام در درون مرزهاى جغرافیایى و حتى محدود نبودن در منطقه‏هاى اکثریت مذهبى است. براى تصریح به این قسمت این اصل مى‏توانست مفید واقع شود، به این دلیل ترجیح داده شد که این اصل بیاید اما محتواى اصل گمان مى‏کنم احتیاج به توضیح زیادترى نداشته باشد که از بدیهیات و ضروریات تفکر و نظام عزیز اسلام و قرآن کریم است.
رئیس- متشکرم آقاى هاشمى‏نژاد بفرمایید.
هاشمى‏نژاد- من یک پیشنهاد دارم، همان که در سیاست خارجى دولت تذکر داده شده بود اینجا ذکر شود «با رعایت اصل عدم مداخله در امور دیگران» چون مسأله ائتلاف و هماهنگى و یکپارچگى کردن مطرح است، براى این‏که جلوى سوء استفاده دیگران گرفته شود، چنین موردى اگر ذکر شود به نظر من لازم است.
رئیس- اصل را دوباره قرائت مى‏کنم: «به حکم آیه کریمه «إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاعْبُدُون» مسلمانان یک امتند، پس دولت جمهورى اسلامى ایران موظف است سیاست‏
</section>
<section type="page" number="452">
کلى خود را بر پایه ائتلاف و اتحاد ملل اسلامى قرار دهد و کوشش پى‏گیر به عمل آورد تا وحدت سیاسى، اقتصادى و فرهنگى جهان اسلام را تحقق بخشد.» از این عبارت استشمام این‏که دولت ایران در سیاست کشورهاى دیگر دخالت کند، نمى‏شود ولى مشکلى که وجود داشت راجع به آیه شریفه بود زیرا مفسرین «امت» را به معنى دین تفسیر کرده‏اند «إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاعْبُدُون» یعنى دین اسلام دین واحد است و ما مى‏خواهیم از این استفاده کنیم که مسلمانان یک امت هستند، یعنى یک ملتند.
ى کى از نمایندگان- چون دین واحد است، پس متدینین‏اش واحد است.
صافى- آیه کافیست.
رئیس- آقاى قرشى بفرمایید.
قرشى- من فکر مى‏کنم این اصل از یک جهت محتاج به تکمیل است و آن این است که به مضمون آیه «و ما ارسلناک الارحمة للعالمین» بر ذیل اصل افزوده شود و پس از حکومت اسلامى براى عالم‏گیر بودن اسلام مثلا کوشش کند یا قدم بردارد.
رئیس- این متن که «دولت جمهورى ایران موظف است سیاست کلى خود را بر پایه ائتلاف و اتحاد ملل اسلامى قرار دهد» خوب و کافى است.
قرشى- قرآن تنها براى ملل اسلامى نیست بلکه براى همه ملل جهان نازل شده است.
مشکینى- آیه کریمه «و اعتصموا بحبل الله جمیعاً و لا تفرقوا» هم خوب است باشد.
رئیس- زیاد مى‏شود و به علاوه این آیه مفهوم را نمى‏رساند. آقاى خزعلى بفرمایید.
خزعلى- «إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاعْبُدُون» آیه نود و دو از سوره انبیاء است با مختصر تفاوت و آیه «و إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاتقون» آیه پنجاه و دو از سوره مؤمنون است که دنباله ذکر سلسله انبیا است و خطاب به انبیا است و در میان مفسرین به همان دین تصریح شده است و مربوط به این امت نیست و به سلسله انبیا مربوط است و به یک جهت بر مى‏گردد به «ان الدین عند الله الاسلام» که از صدر بشریت تا به حال مربوط به این امت نیست که بخواهیم استفاده کنیم و آیه‏اى که آقاى مشکینى فرمودند، انسب و اولى است.
رئیس- شما در ضمن جواب خودتان را هم دادید براى این‏که فرمودید مفاد همان «ان الدین عند الله الاسلام» است که همه پیغمبران هم دینشان اسلام بوده است.
خزعلى- شما مى‏خواهید روى امت اسلامى بحث کنید. اگر آن‏را بخواهید استفاده کنید، واقاً خیلى گسترده‏تر مى‏شود.
رئیس- آقاى صافى بفرمایید.
صافى- «إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاعْبُدُون» مال همین امت است و خطاب به همین امت است.
رئیس- اگر مفاد آیه همان «ان الدین عند الله الاسلام» است یعنى دین حضرت نوح و موسى هم اسلام بوده است.
دکتر بهشتى- آقاى خزعلى لطفاً شماره آیه‏ها را بفرمایید.
خزعلى- آیه نود و دو از سوره انبیاء «إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاعْبُدُون» و آیه پنجاه و دو از سوره مؤمنون «و إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاتُقون»
رئیس- آقاى کیاوش جناب‏عالى مطلبى داشتید؟
</section>
<section type="page" number="453">
کیاوش- درباره سؤال آقاى هاشمى‏نژاد که فرمودند دخالت در سیاست دولت‏هاى دیگر نباید بشود، مى‏خواستم عرض کنم اگر ملل اسلامى در زیر یوغ دولت‏هاى استعمارى هستند پس در این‏صورت دخالت در سیاست آنها مانعى ندارد و اگر بناست وحدت اسلامى پى‏گیرى شود، دخالت در سیاست آنها اگر به دلیل این باشد که آنها را نجات بدهد و تحت امت واحدى قرار بدهد، اشکالى ندارد.
على تهرانى- آیه‏اى را که آقاى مشکینى گفتند، قرار بدهید.
رئیس- آقاى دکتر بهشتى بفرمایید.
دکتر بهشتى- جناب آقاى خزعلى توجه بفرمایید ما آیه‏اى را که در سوره انبیاء است آورده‏ایم نه آیه سوره مؤمنون را که در آنجا این‏طور است «ان هذه امتکم امة واحدة و انا ربکم فاعبدون فتقطعوا امرهم بینهم کل الینا راجعون» فتقطعوا که نمى‏تواند به خود انبیا مربوط بشود، مربوط مى‏شود به امم، بنابراین دعوت به وحدت امت یعنى وحدت انسان‏ها براساس وحدت در عقیده و مبانى است و مستند است به توحید و وحى، این است که درست همان مبناى وحدت امت اسلامى است یعنى تناسب کاملش اینجا این است که ما هم که مى‏گوییم امت اسلامى، امت واحده است و بعد مى‏خواهیم این امت اسلامى با همان اسلام وسیع یعنى اسلام منقطع اما سبق نیست، اسلامى است پیوسته به جمیع تجلیات در قرون قبل و وحى‏ها و رسالت‏هاى قبلى، این است که به عنوان مبنا و پایه که نتیجه‏اش وحدت همین امت است، آیه مناسب خواهد بود و اشکالى هم به وجود نمى‏آورد.
خزعلى- همه امم را مى‏خواهید بفرمایید؟
دکتر بهشتى- وقتى ما مى‏گوییم «ان هذه امتکم» اشاره به چه کسى است؟
خزعلى- اشاره به انبیا است.
دکتر بهشتى- فتقطعوا دنبال این است.
فاتحى- ما مى‏خواهیم درباره اتحاد ملل اسلامى صحبت کنیم و این آیه مناسبتى ندارد.
رئیس- آقاى مولوى عبدالعزیز الان اصل سیزده مطرح نیست، اگر راجع به اصلى که قرائت شد فرمایشى دارید بفرمایید.
مولوى عبدالعزیز- با این اصل مخالفتى ندارم.
رئیس- آقاى دکتر بهشتى بفرمایید.
دکتر بهشتى- آقاى خزعلى توجه بفرمایید که خطاب از نظر نظام آیات در هر دو سوره متناسب است به این‏که خطاب به امت اسلام باشد. در هر دو سوره سیر نبوت را گرفته است تا نبوت حضرت عیسى (ع) و ملاحظه مى‏کنید که این باید دنبال بشود با ذکرى از نبوت نبى اکرم (ص) و این «فتقطعوا» باید این‏طور باشد این امت و امم قبلى باید در تاریخ پیوسته در این صراط مستقیم اسلام عام باشند که یک دعوت کلى است از آدم تا آخر. بنابراین از نظر نظم آیات وقتى در هر دو سوره یاد مى‏کند، با ترتیب زمانى که یاد مى‏کند، از حضرت مریم سلام الله علیها و امت مسیح (ع)، باید یاد کند از امت اسلام، این است که دنبالش مى‏گوید «ان هذه» یعنى امت نزدیک «ان هذه امتکم امة واحدة و انا ربکم فاعبدون» که یادى است از امت اسلام و بعد به دنبالش مى‏فرماید این وحدت با انسجام باید در بستر تاریخ باشد و حالا یاد کنید از این مسأله «فتقطعوا امرهم بینهم» و در آیات قبلى هم تأیید این مطلب را ملاحظه کنید.
</section>
<section type="page" number="454">
حایرى- اصرار نکنید که این آیه باشد.
دکتر بهشتى- آقاى خزعلى آیه چهل و چهار مى‏گوید «ثُمَّ أَرْسَلْنا رُسُلَنا تَتْرا کُلَّ ما جاءَ أُمَّةً رَسُولُها کَذَّبُوهُ» ى عنى باز آنجا یاد مى‏کند از امت رسول قبلى.
حایرى- این آیه «إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاعْبُدُونِ* وَ تَقَطَّعُواْ أَمْرَهُم» آیه وسیعى است، آن وقت که اسلام آمد فتقطعوا نبود.
رئیس- بالاخره آیه بى تناسب نیست تا اینجا بالاخره اتحاد امت اسلامى را مى‏رساند یا نمى‏رساند؟
حایرى- فتقطعوا چه ربطى به اسلام دارد؟
مشکینى- ى ک آیه‏اى که صراحت داشته باشد بنویسید مثل آیه «و اعتصموا بحبل الله جمیعاً» که انسب است به این آیه.
طاهرى اصفهانى- آقاى مشکینى منظور این است که بگویند مسلمانان یک امت هستند، و اعتصموا معنى یک امت را نمى‏رساند.
طاهرى گرگانى- آیه‏اى که در اصل ذکر شده معنى امت واحد بودن را مى‏رساند و آیه به جایى است.
رئیس- کسانى‏که موافق‏اند این آیه باشد دست بلند کنند (اکثراً دست بلند کردند) تصویب شد.
مکارم شیرازى- پیشنهاد مى‏کنم کلمه «پس» برداشته شود و به جاى آن «و» گذاشته شود.
رئیس- ممکن است دومى را هم نگذاریم و به جایش ویرگول بگذاریم وبنویسیم «دولت جمهورى اسلامى ایران». بنابراین اصل یازده براى رأى گیرى قرائت مى‏شود.
اصل 11 (اصل یازدهم)- به حکم آیه کریمه «إِنَّ هَذِهِ أُمَّتُکُمْ أُمَّةً وَاحِدَةً وَ أَنَا رَبُّکُمْ فَاعْبُدُون» مسلمانان یک امت هستند و دولت جمهورى اسلامى ایران موظف است سیاست کلى خود را بر پایه ائتلاف و اتحاد ملل اسلامى قرار دهد و کوشش پى‏گیر به عمل آورد تا وحدت سیاسى، اقتصادى و فرهنگى جهان اسلام را تحقق بخشد.
حجتى کرمانى- بنده پیشنهاد دارم.
رئیس- قبلا به کفایت مذاکرات رأى گرفتیم و دیگر پیشنهاد نمى‏شود داد. آقاى حجتى داریم رأى مى‏گیریم، دیگر نمى‏شود پیشنهاد داد. رأى مى‏گیریم با ورقه. لطفاً گلدان‏ها را براى گرفتن رأى ببرید.
 (اخذ رأى به عمل آمد و نتیجه آن به شرح زیر اعلام شد)
رئیس- عده حاضر در جلسه شصت و چهار نفره، موافق شصت نفر، مخالف دو نفر و ممتنع دو نفر، بنابراین، این اصل تصویب شد. تکبیر (حضار سه مرتبه تکبیر گفتند) اصل دوازده مطرح است که قرائت مى‏شود.
طرح و تصویب اصل دوازدهم‏
اصل 12- دین رسمى ایران اسلام و مذهب جعفرى اثنى عشرى است و این اصل الى الابد غیر قابل تغییر است و رئیس جمهور باید دارا و مروج این مذهب باشد. مذاهب دیگر اسلامى اعم از حنفى و شافعى و مالکى و حنبلى داراى احترام کامل مى‏باشند و پیروان این‏
</section>
<section type="page" number="455">
مذاهب در انجام مراسم مذهبى خود طبق فقه خودشان آزادند و در تعلیم و تربیت دینى و احوال شخصیه (ازدواج، طلاق، ارث و وصیت) و دعاوى مربوط به حاکم شرع رسمیت دارند و در هر منطقه‏اى که پیروان هر یک از این مذاهب اکثریت داشته باشند، مقررات محلى بر طبق این مذاهب خواهد بود با حفظ حقوق پیروان سایر مذاهب.
حایرى- بنده با بعضى از خصوصیات این اصل مخالفم.
رئیس- از گروه دوم آقاى پرورش بفرمایید دفاع کنید.
پرورش- سلام علیکم بما صبرتم. بسم الله الرحمن الرحیم. این اصل سیزده که مربوط به دین بود جزء کارهاى گروه دوم بود که بایستى بررسى مى‏شد، به صورتى که خواندند تنظیم شد و علت تنظیم شدنش به این‏صورت، به دلایلى است که الان عرض مى‏کنم. دین رسمى ایران اسلام است و مذهبش هم درکنار آن اضافه شده و جدا نشده زیرا که دین و مذهب تقریباً ذکر عام و خاص است به این‏صورت که دین رسمى ایران، اسلام و مذهب جعفرى اثنى عشرى است که «حقه» هم به آن اضافه شده است که البته در متنى که گروه دوم انتشار داد، «حقه» نبود و به جاى این‏که اصلى باز شود براى مذهب رئیس جمهور که خود رئیس جمهور باید داراى این مذهب و مروج این مذهب باشد، در همین جا این نکته ذکر شد که رئیس جمهور باید دارا و مروج این مذهب باشد. مسأله دیگر این است که برادران اهل سنت یعنى مذاهب اربعه اهل سنت مخصوصاً برادر عزیزمان آقاى مولوى که در خدمتشان بودیم ایشان مقید بودند که حتماً بایستى رسمیت چهار مذهب ذکر شود که به این صورتى که الان در خدمتتان هست، تدوین شد که در چهار مورد در زمینه مذهب و در یک مورد در زمینه مقررات محلى رسمیت داده شده که ذکر مى‏شود «مذاهب دیگر اسلامى اعم از شافعى و حنفى و مالکى و حنبلى داراى احترام کامل مى‏باشند و پیروان این مذاهب در انجام مراسم مذهبى خود طبق فقه خودشان و در تعلیم و تربیت دینى و احوال شخصیه (که عبارت است از ازدواج و طلاق و ارث و وصیت) و در زمینه دعاوى مربوط به حاکم شرع رسمیت دارند» با توجه به این‏که برادرمان و سایر برادران مى‏خواستند در همه ابعاد رسمیت داده بشود، فقط در این زمینه‏ها رسمیت داده شد، علتش این بود که این مسأله در گروه بحث وبررسى شد که اگر به همه مذاهب به صورتى که به مذهب جعفرى اثنى عشرى رسمیت داده شده، به آن صورت همگانى رسمیت داده شود معنى‏اش این است که باید براساس پنج مذهب کلیه قوانین مدنى و جزائی کشور تنظیم بشود و تازه به جاى این‏که ذکر مذاهب پنج‏گانه به صورت رسمى اختلافى را برطرف بکند، آغازگر یک اختلاف جدید است. از این نظر با موافقت خود آقاى عبدالعزیز که ایشان اول مى‏فرمودند در همین زمینه‏ها باید رسمیت داده شود که البته بعد نظرشان را تعمیم دادند و گفتند در همه جا و یکى هم مقررات محلى است که طبق این مذاهب خواهد بود، یعنى مقرراتى که در خود منطقه وضع مى‏شود باز تابع مذهب خودشان هست.
خامنه‏اى- منظور از دعاوى مربوط به حاکم شرع چیست؟
پرورش- ى عنى به این صورت که اگر در هر کدام از این مذاهب، حاکم شرع براساس مذهب خودش حکمى را مى‏خواهد اجرا بکند، قاعدتاً باید با توجه به اختلافى که در مذاهب اربعه هست در زمینه‏هاى مختلف که مثال‏هایى زده شد، در آن زمینه خاص دعاوى حاکم شرع که مربوط به یکى از مذاهب است، نفوذ دارد.
</section>
<section type="page" number="456">
خامنه‏اى- در قضاوت و دعاوى مربوط به احوال شخصیه هم استقلال دارد.
پرورش- قاضى هر کدام از مذاهب چهارگانه در دعاوى مربوط به آن مذهب حرفش مستند است. احوال شخصیه که عبارت از ارث و ازدواج و وصیت است، جدا است.
سبحانى- در دادگسترى ایران یک محکمه شرعى هست که یک مسائلى را به آن ارجاع مى‏کردند، مثلا مسائل مربوط به ازدواج و خانواده، مثل این‏که شوهر یک زن رفته بود و از او خبرى نبود. در اینجا مقصود از حاکم شرع، محکمه شرع است نه همه مسائل مربوط به دادگسترى. پس محکمه شرع یک عنوان خاصى است در دادگسترى.
پرورش- جناب آقاى سبحانى بحثى که آن روز با آقاى مولوى شد به این صورت بود که ایشان موافقت نکردند، زیرا ایشان مى‏گفتند بایستى کلیه دعاوى که ارتباط دارد با حاکم شرع که در چهار مذهب گوناگون باید حکم کند، باید مربوط به خودش باشد یعنى مربوط به یکى از مذاهب.
رحمانى- اگر این جور باشد، مبهم است.
پرورش- به هر جهت آن‏چه که در این مجموعه به نام اصل سیزده ذکر شده نظرات گروه دوم بود. البته من خودم یک نظرى را به دوستان پیشنهاد کردم ولى چون اکثریت پذیرفته بود، آن نظر را هم عرض مى‏کنم به عنوان نظر شخصى (دکتر بهشتى- شما باید نظرات گروه دو را بفرمایید).
ربانى شیرازى- مقررات محلى را شرح دهید.
پرورش- آن‏چه که در هر محلى بر حسب شرایط جغرافیایى و شرایط زمانى و مکانى خودش افراد بخواهند در شورا مطرح کنند تا مقررات محلى‏شان باشد، باز مستند به فقه خودشان و نظرات شخصى خودشان مى‏شود.
رئیس- آقاى پرورش، در پیش‏نویس سابق این جور بوده است «مقررات محلى در حدود اختیارات شوراها، بر طبق این مذاهب خواهند بود.» شما چرا در حدود اختیارات شوراها را حذف کرده‏اید؟
پرورش- در حدود اختیارات شوراها، همان‏طور که عرض شد در محلى که برادران اهل سنت هستند، گاهى از اوقات مقررات محلى که براى کل شوراها در سراسر مملکت تصویب مى‏شود، ممکن است یک قسمت از مقررات محلى آنها را نپذیرند. از این جهت مقررات محلى به صورت ویژه ذکر شد که اگر در یکى از مناطقى که اکثریت با اهل سنت است، مقررات محلى که مستند است به مذهب و فقه خودشان اگر خواستند آن نظام شوراها را با توجه به افکار و اندیشه‏هاى خودشان عوض کنند، آزادى داشته باشند.
ربانى شیرازى- منظور معلوم نشد، مقررات محلى یک چیز کلى است مى‏خواهم ببینم تطبیق به چه چیز مى‏شود که بگوییم این مقررات طبق شرایط محلى خواهد بود. مصداق این مقررات چه چیزى است؟
رئیس- اگر در حدود اختیارات شوراها باشد، نظر را تأمین مى‏کند.
پرورش- در محلى که برادران اهل سنت اکثریت دارند، تابع شوراها است زیرا عرض کردم که اصل شوراها اگر یک نظام کلى داشته باشد، مسأله به این صورت است که در آنجا قرار است پیاده شود، اگر با افکار و اندیشه‏هاى آنها منطبق نباشد، آن را عوض کنند.
رئیس- اگر قید «در حدود اختیارات شوراها» ذکر بشود، رفع ابهام مى‏شود یا نمى‏شود؟
</section>
<section type="page" number="457">
چون در پیش‏نویس سابق به این صورت بوده است «مقررات محلى در حدود اختیارات شوراها بر طبق این مذاهب خواهد بود.» اگر این قید باشد، ظاهراً رفع ابهام مى‏شود.
سبحانى- مثال این روشن است، فرض کنید مى‏خواهند راه سازى بکنند و این راه از جایى که حسینیه یا محل ذکر بوده است رد مى‏شود. اگر مذهب اینها اجازه مى‏دهد، شورا هم باید تصویب بکند که آنجا را خراب کنند، و الا اگر مذهب اجازه نداد راه را کج مى‏کنند.
پرورش- البته اگر مقررات عمومى براى شوراها سراسرى باشد، باید بنده اضافه کنم که مقررات محلى اضافه است یعنى اگر شوراها حکم کلى در سرتاسر مملکت دارد، مقررات محلى در اینجا لازم نیست و این حرف منطقى است. بنابراین، این مسأله را باید توجه داشت که ذکر مذهب اثنى عشرى، نه این‏که موجودیت و موقعیت مذاهب چهارگانه برادران اهل سنت را از بین نمى‏برد، بلکه باید توجه به این نکته داشت که این ملت براساس آهنگ و اراده‏اى که رهبرش داشت و منبعث از مکتبش بود، مکتبى که در طول تاریخ همیشه با محرومیت‏ها و حرمان‏ها در مقابل سلاطین جور بوده، این بار براساس عشق به مکتب، یعنى مکتبى که یاد مى‏داد که باید براى حق تبعید شد و باید براى حق زندان رفت و باید براى حق کشته شد، براساس همین مکتب این ملت در سایه رهبرى یک انسانى که معشوق تبعید و زندان و کشته شدن در مقابل سلطه جابرانه سلطان جابر بود، حرکت کرد و با توجه به این‏که اکثریت این ملت حرکتش یک حرکت منبعث از طرز تفکر شیعى بود، از این جهت ذکر مذهب حقه جعفرى هیچ‏گونه اشکال و ایرادى وارد نمى‏کند و هیچ‏گونه برادران عزیز اهل سنت را از سندیت نمى‏اندازد. مسأله دیگر این‏که در مجموعه آرایى که بررسى شد یعنى از حدود چهار هزار نامه‏اى که از طرف مردم رسیده بود، فقط در سه یا چهار نامه اشاره شده بود که مذهب را منتفى کنید و فقط بنویسید دین، دین اسلام است و بس و در دل این‏همه نامه و آراء رسیده سخن‏ها بسیار بود که مبادا یک وقت ملتى که براساس همان انگیزه تشیع به پا خاسته است، شما بخواهید مذهبش را از رسمیت بیندازید. همه نامه‏هاى رسیده از اطراف مملکت موجود است که همه دل‏سوزانه این مطلب را نوشته بودند و همه قید کرده بودند که در نظام طاغوت، مسأله مذهب و سندیت مذهب و رسمیت مذهب جعفرى در کل مملکت وجود داشت و نکند یک ملتى بعد از آن همه خون دادن و بعد از این همه زجر و تبعید و شکنجه و زندان رفتن، الان رسمیت این مذهب در این قانون اساسى از بین برود. این است که در کنار خواسته‏هایى که بود که رسمیت مذاهب گوناگون همه ذکر بشود، ملت عزیز ما غالباً خواستار این نکته بودند که حتماً بایستى مسأله اثنى عشرى و مذهب اثنى عشرى قید بشود والسلام.
هاشمى‏نژاد- توضیحات جناب آقاى پرورش مسائلى را روشن کرد، ولى هنوز یک مطالبى مبهم است. اجازه بفرمایید آقاى مکارم هم توضیح بدهند.
رئیس- آقاى حایرى بفرمایید.
حایرى- بسم الله الرحمن الرحیم. خیلى متشکرم از آقایان که در این پیش‏نویس مذهب اثنى عشرى را ذکر کردید و رسمیت آن را کاملا اینجا تقیید کردید ولى چیزى که هست، من معتقدم که کلمه «حق» که مذهب رسمى ایران مذهب اثنى عشرى است و «حق» مربوط به اثنى عشرى است، این کلمه «حق» هم باید باشد، فقط اشکال این است که مثلًا سایر فرق مسلمین که ما با آنها خیلى اشتراکات داریم یک قبله، یک قرآن و یک پیغمبر و یا مواریثى که داریم‏
</section>
<section type="page" number="458">
مثلا در ارث یک جوریم، در نکاح یک جوریم، اینها همه مسلمان هستند و حفظ خونشان لازم است و از همه جهات ما نسبت به آنها احترام مى‏گذاریم و حتى مذهبشان، چه جایى که اقلیت داشته باشند و چه جایى که اکثریت داشته باشند، به همان مذهب خودشان عمل کنند زیرا بر حسب ادله‏اى که از ائمه علیهم السلام به ما رسیده است، آنها مى‏توانند به مذهب خودشان عمل بکنند که قاعدتاً الزام باشد و مربوط به این نیست که اقلیت یا اکثریت باشد. وقتى که این‏طور باشد با این احترامات آن وقت این حق را از اینجا برداریم به بهانه این‏که مثلا برادران مسلمان سنى راضى مى‏شوند. این اهانتى است به آنها، آنها که مى‏دانند ما مذهب شیعه را قبول کردیم لابد حق است. این فقط چیزى است که به لفظ گفتن حق و نگفتن آن اثرى ندارد. اینها مى‏دانند که اگر مذهب حق نبود، ما این مذهب را قبول نمى‏کردیم. این در حقیقت یک تعارف بى‏جایى است که آنها را در این مطلب گول بزنیم. نوشتن و ننوشتن این چه اثرى براى آنها دارد؟ جز این‏که آنها را گول بزنیم، ولى ما نمى‏خواهیم آنها را گول بزنیم، حقوقشان را به آنها مى‏دهیم. بنابراین از این جهت اشکالى ندارد و از لحاظ این‏که این کلمه حق ملازم این نیست که آن باطل باشد، مثل این‏که دو نفر مجتهد باشند و یک نفر از این مجتهد تقلید بکند و دیگرى از آن مجتهد، هر دو حق است و مجزى است. نمى‏خواهم بگویم مذهب شیعه حکم مى‏کند که آن مذاهب حق است، مى‏خواهم بگویم کلمه حق مستلزم این نیست که آن مذهب دیگر حق نباشند که این همه از کلمه حق استیحاش داشته باشیم. گفتن حق و نگفتنش چه اثرى دارد:
اولا این در هر سه قانون اساسى گذشته، که یکى از آن قانون اساسى است که در اول مشروطیت نوشته شده و درست است و دو قانون اساسى دیگر که قانون اساسى قلابى بود و بعداً در زمان دیکتاتورها، دیکتاتورین دیکتاتور نوشته شد، آنها هم این کلمه «حق» را برنداشتند. آن وقت این عیب نیست که در جمهورى اسلامى ما این کلمه را برداریم؟ مثل این مى‏ماند که ما خجالت بکشیم بگوییم مذهب ما مذهب حق است، با این‏که خداى متعال در قرآن فرموده: «انى جاعل فى الارض خلیفة» و ظاهر جمله اسمیه این است که خداوند همیشه در زمین خلیفة الله دارد. صاحب مثنوى هم با این‏که سنى است مى‏گوید:
پس به هر عصرى ولیى قائم است آزمایش تا قیامت لازم است‏
این حقیقت را خداوند متعال به این مرد سنى الهام کرده و این اصل خلیفة اللهى حقیقت مذهب شیعه است که همیشه بوده و هست و این خلیفة الله را خداوند فقط براى صدر اول قرار نداده که خلیفة اللهى تمام بشود و بعد از آن خلیفه‏اى نیاید. آن وقتى که فساد در عالم تا این حد بود که برادر برادرش را بکشد، آن وقت محتاج به خلیفة الله بودیم که خداوند فرمود: «وَعَلَّمَ آدَمَ الْأَسْمَاءَ کُلَّهَا ثُمَّ عَرَضَهُمْ عَلَى الْمَلَائِکَةِ» و حالا محتاج نیستیم؟ پس چرا حال ما این کلمه حق را برداریم؟ از لحاظ شیعه چون آنجا و اینجا هم هست، حق با ما است در آیات شریفه روایات زیاد متواتر و حتى فوق تواتر نسبت به اثنى عشرى وجود دارد. در حقیقت ما حدود سیصد روایت از طرق سنى و شیعه پیدا کردیم که ائمه دوازده نفرند، بنابراین من عقیده‏ام این است که کلمه «حق» را بنویسیم، براى خاطر این‏که بسیار عیب است که در قانون اساسى دوم بوده و در قانون اساسى سوم هم بوده است و حالا نباشد و بعد بگویند اثر جمهورى اسلامى این شد که این کلمه حق را از اینجا بردارند که مایه اتحاد سنى و شیعه بشود، اتحاد شیعه و سنى این است که حق را همه جا بهشان بدهیم، چه اکثریت باشند
</section>
<section type="page" number="459">
و چه اقلیت، حقوق شرعى را باید داشته باشند آن‏طورى‏که خداوند فرموده است. مثلى است معروف که مى‏گویند «شتر سوارى دولا دولا نمى‏شود» همان چیزى که خدا فرموده بدون کم و زیاد اجرا کنید. خدا فرموده: «ومن یتعد حدود الله» ما مى‏فهمیم اینها از طرف خداست و این حرف یک امى نیست، همان حدودى که خدا فرموده همان حدود و مقررات را، نه مبالغه بر علیه او بکنید و نه این‏که تقصیر و قصور باشد که هر دو بر علیه مذهب شیعه تمام بشود کما این‏که در عصر ما یک مبالغاتى شد که نمى‏خواهم اسم ببرم و به چه حد رسید. من با هر دو طرف مبالغه مخالفم. بنابراین حق را از اینجا برداشتن مثل تغییر تاریخى است که در زمان طاغوت انجام شد، تغییر تاریخ هم که اشکالى شرعى ندارد و ما یک دلیلى نداشتیم که «و ان یکون التاریخ هجریاً او قمریاً» فقط اهانتى به رسول اکرم صلى الله علیه و آله و سلم بود، که حتى دول مسیحى هم این اهانت را به حضرت عیسى (ع) روانداشتند و تاریخشان همیشه همان تاریخ تولد حضرت مسیح بود، با هر پیشرفت و ترقى که کرده بودند همان تاریخ بود. آن وقت بیایند اینجا قانون را قانون اول شاهنشاهى درست بکنند که نوعاً از شاهنشاهان ظلم و ستمى به دیگران نمى‏رسد. این یک اهانتى بود، این هم به نظر من شبیه آن است، والسلام علیکم و رحمة الله و برکاته.
رئیس- آقاى مولوى عبدالعزیز بفرمایید.
مولوى عبدالعزیز- الحمد لله و کفى و سلام على عباده الذین اصطفى. اما بعد، برادران اسلامى و حضار بسیار گرامى و محترم و همه آقایان براى این جمع شده‏اند که قانون اساسى را پیاده کنند و مسیر ملت مسلمان ایران و غیر اسلام ایران را تعیین بکنند. من و شما باید سعى و کوشش بکنیم که جمهورى اسلامى در تمام عالم اسلام پیاده شود و تمام ملل دنیا از جمهورى اسلامى ما استقبال کنند. نباید من و شما علماى اعلام و آیات عظام و حاملان دین نبى انحصارطلبى بکنیم و نباید براى عالم اسلام و دنیا ثابت کنیم که کشور ایران، کشور مخصوص شیعه‏ها است و جمهورى اسلامى همه مال شیعه است و همه کشتار و فداکارى‏ها و مصیبت‏ها که پیش آمده است، براى این است که جمهورى شیعه‏گرى درست بشود، باید ما بالاتر از این فکر بکنیم. خیلى عذر مى‏خواهم به عقیده بنده این خیلى فکر کوتاهى است، ما باید سعه صدر داشته باشیم، ما تمام عالم را باید در آغوش بگیریم. تمام ملت اسلام و غیر اسلام باید همه به ما بپیوندند و تمام مستضعفین دنیا را به آغوش بگیریم، لهذا برادران عزیز، علماى اعلام منظور من این است که چرا ما باید این چند روز راجع به اصل سیزده بحث و مبادله مى‏کنیم و این مطلب حل نمى‏شود؟ این‏طور استنباط مى‏شود و این‏طور استشمام مى‏شود که ما روحانیون سعه صدر نداریم، اگر چه این آیه‏ها را بنده و شما آقایان همه مى‏خوانیم ولى به مفاد آیه دیگر توجه نداریم که «کل حزب بما لدیهم فرحون» هر گروهى به آن معتقداتى که نزد آنها هست خوشحال هستند. شیعه مى‏گوید ما به حق هستیم که پیرو اهل بیت و عترت هستیم و سنى مى‏گوید ما به حق هستیم که پیرو خلفاى اربعه و پیرو اهل بیت و عترت هستیم. اما حالا باید آن اختلافات قدیم را که ما را به وسیله آن بیچاره کردند و بر ما مسلط بودند، کنار بگذاریم. به این وسیله استعمارگرها و استثمارگرها بر ما سوار شدند و هزار و چهار صد سال است که ما را به جان یکدیگر انداخته‏اند و همدیگر را نفرین و لعنت مى‏کنیم. پس بیایید متحد و متفق باشیم و بیایید محبت خدا را به یکدیگر نشان بدهیم و هیچ فرق بین شیعه وسنى قائل نشویم. چرا این‏طور خود را ناراحت‏
</section>
<section type="page" number="460">
مى‏کنیم و به کلمه سنى و مذاهب اربعه که مى‏رسیم خیلى احتیاط و پیش بینى را به کار مى‏بریم؟ ما فکر مى‏کنیم که این انقلاب را، این پیروزى را ما به وجود آوردیم، ما و شما یک ملت توحیدى هستیم. اعتقاد ما به خدا هست. خدا قدرت دارد هزارها امام خمینى را به وجود بیاورد، خدا قدرت دارد که هر ملت مستضعفى را که ظلم هیأت حاکمه‏اش به درجه نهایت رسیده باشد، آن طاغوتى‏ها را زیر و رو کند و مستضعفین را به جاى آنها بیاورد. لهذا ما نباید این قدر محتاط باشیم که در هر ماده یک چیزى از فقه و از اصول دین را بگنجانیم. چرا این قدر مى‏ترسیم و وحشت داریم؟ خدا این پیروزى را به ما داده، خدا وقتى‏که یک کارى را مى‏خواهد بکند اسبابش را مهیا مى‏کند، سبب ساز است، و سبب سوز هم هست. اگر تمام وسایل را من و شما مهیا کنیم، اگر خدا نخواهد آن کار عملى نمى‏شود. پس ما باید به خدا ایمان داشته باشیم. هر چیز به ما رسیده است و مى‏رسد، از جانب خدا رسیده و هر چه به ما نمى‏رسد خدا به ما نداده. ما به زور بازو و قدرت خود بدون خواست خدا هیچ کارى را نمى‏توانیم انجام بدهیم به حکم آیه «وَ مَا تَشَاءُونَ إِلَّا أَن یَشَاءَ اللَّهُ رَبُّ الْعَالَمِین». لهذا بنده از سروران و دوستان و علماى اعلام تقاضا دارم که زیاد تعصب به خرج ندهند. شیعه و سنى برادر هستند شش ماه ما این شعار را مى‏دادیم که شیعه و سنى دو برادر پیروزند، هر شب امام مى‏فرماید که سنى و شیعه برادر هستند، بیایید برادرى را ثابت کنید، هر حقوقى را که براى پیروان مذهب شیعه قائل مى‏شوید، براى برادران اهل سنت خود که ده میلیون یا هشت میلیون نفر در کشور ایران هستند باید قائل شوید. اگر دنبال مذهب جعفرى اثنى عشرى، مى‏گذارید رسمیت دارد، باید به دنبال برادران اهل تسنن هم بگذارید که آنها هم رسمیت دارند. این چه هست که ما را مسخره مى‏کنید که محترم هستند و معتبر هستند، ما نمى‏خواهیم به ما احترام بگذارید و مذهب ما را معتبر کنید، ما مى‏خواهیم مذهب ما را مثل مذهب خود بدانید، مذهب اهل تسنن را مثل مذهب جعفرى بدانید، همچنان که ما مذهب جعفرى را مثل مذاهب اربعه خود مى‏دانیم. شیخ شلتوت که خدا رحمتش کند اعلام کرد که مذهب جعفرى یکى از مذاهب اربعه است و هیچ فرقى بین مذاهب خمسه نیست. بیایید و سعه صدر نشان بدهید و هر امتیازى براى مذهب شیعه قائل هستید، براى مذهب اهل تسنن قائل بشوید. اگر برادرى و برابرى هست وحشت نکنید، هرگاه خدا مى‏خواهد ما را نگه مى‏دارد و هرگاه ما عدالت را کنار گذاشتیم و انحصار طلبى کردیم و به مستضعفین مثل سابق زور گفتیم و آنها را کوبیدیم نظر خدا از ما بر مى‏گردد. تا وقتى‏که ما برنگشته‏ایم، نظر خدا بر نمى‏گردد. هر چه قانون را شما محکم یا شل کنید، نظر خدا بر نمى‏گردد. تا وقتى‏که ما از خدا بر نگردیم، نظر خدا بر نمى‏گردد. خدا مى‏فرماید اگر شما بر گشتید من هم برمى‏گردم و نعمت خدا را از شما مى‏گیرم و سلب نعمت مى‏کنم. لهذا اگر چه من عقیده نداشتم که غیر از اسلام چیزى دیگر باشد ولى اگر این‏طور هم بنویسید، اشکالى ندارد «دین رسمى ایران اسلام است و مذاهب اسلامى موجوده در ایران اعم از تشیع و تسنن رسمیت دارند و پیروان هر کدام از مذاهب در هر منطقه‏اى که اکثریت داشته باشند، مقررات محلى و محاکم قضایى، چه مدنى و چه جزائی آن منطقه طبق مذهب آنان خواهد بود با عدم سلب حق مذاهب دیگر و در احوال شخصیه و تعلیم و تربیت همه مسلمانان در هر نقطه ایران طبق مذاهب خود عمل مى‏کنند» بیشتر مزاحم وقت عزیز شما نمى‏شوم. فقط و فقط استدعاى من از حضور آقایان و سروران این است که بیاییم و سعه صدر نشان بدهیم و تمام اقلیت‏هاى مذهبى و تمام اقلیت‏هاى دینى را به آغوش بگیریم تا همه در سایه عدل اسلام و در سایه عدل الهى و در
</section>
<section type="page" number="461">
سایه عدل جمهورى اسلامى راحت زندگى بکنند و براى این مملکت و جمهورى اسلامى دعاى خیر بکنند و کمک بکنند و مال و جان و هستى خود را فداى جمهورى اسلامى بکنند، عرض دیگرى ندارم، و آخر دعوانا أن الحمد لله رب العالمین.
رئیس- ى ک پیشنهادى آقاى رحمانى نوشته‏اند که مى‏خوانم:
اصل 11- مذهب جعفرى اثنى عشرى کافى نیست بلکه باید لفظ شیعه نیز ذکر شود، زیرا که به قول شیخ شلتوت ممکن است حتى بر اهل سنت نیز به واسطه رجوع به مذهب جعفرى در فروع صدق نماید که تابع مذهب جعفرى هستند حال آن‏که ما مى‏خواهیم در این اصل شیعه بودن و قول به خلافت بلافصلى على (ع) را نیز منظور داریم. اصل موضوع از طرف علماء تهران توسط آقاى حاج آقا حسن سعید تلفنى مطرح و تقاضا شده است. (حسینعلى رحمانى)
رئیس- آقاى مکارم شیرازى بفرمایید.
مکارم شیرازى- بسم الله الرحمن الرحیم. «واعتصموا بحبل الله جمیعاً و لا تفرقوا» من عرایضم را در چند قسمت به طور خلاصه و فشرده بیان مى‏کنم. برادر ما جناب مولوى عبدالعزیز که در گروه دوم تشریف دارند و ما در خدمتشان هستیم، مسائلى را در اینجا مطرح کردند که هم در جلسه خود گروه و هم در جلسات مشترک گروه‏ها مطرح شد و من خوش‏وقت شدم که ایشان باز این مسائل را مطرح کردند، براى این‏که در آنجا این بحث‏ها به طور خصوصى بود و حالا به طور آشکار و علنى است که به گوش همه خواهران و برادران ما از اهل تسنن در همه جا برسد و و نقطه نظر ما کاملا روشن بشود و هر گونه سوء تفاهم در این زمینه ان شاء الله برچیده شود. اولین نکته‏اى که مى‏خواهم عرض کنم این است که خوشبختانه اصل مربوط به دین و مذهب بعد از اصلى قرار گرفت که که دعوت به اتحاد اسلامى مى‏کرد و دولت جمهورى ایران را موظف مى‏کرد که کوشش‏هاى خود را براى وحدت ملل اسلامى بکار ببرد. این یک واقعیت است که ما نمى‏خواهیم حکومت اسلامى محدود به مملکت ما ایران باشد بلکه ایده واقعى ما این است که روزى فرا برسد که تمامى ممالک اسلامى دست به دست هم بدهند و یک نیروى سوم عظیمى در دنیا بسازند که هم ابر قدرت‏هاى شرق و هم ابر قدرت‏هاى غرب در برابر آنها حداقل نتوانند زورگویى کنند. این اصل قبلى یک واقعیت بود. ما نمى‏خواهیم خود و دیگران را فریب بدهیم. ما هدفمان ایجاد یک حکومت واحد اسلامى در سراسر جهان است. ما هرگز در اصل مذهب چیزى نمى‏نویسیم که نتیجه‏اش تشتت و پراکندگى ممالک اسلامى و برادران مسلمان ما باشد. این مطلب ما را محدود در چهار دیوار کشورمان مى‏کند، هدف ما این است که یک واحد جهانى به وجود آید. بنابراین نباید تصور کرد ما چیزى در قانون اساسى مى‏نویسیم که ما را از آن وحدت جهانى دور کند و ذکر اصل قبلى هم که آقایان رأى دادند و شاید سریع‏تر از همه اصول تصویب شد، نشان مى‏دهد که این یک هدف واقعى است. و اما مطلب دیگر این است که تعبیراتى برادر ما کردند که نشان مى‏دهد هنوز سوء تفاهم‏هایى در میان هست که باید ان شاء الله با آخرین توضیحى که بنده عرض مى‏کنم و این توضیحات را از سخنان آقایان جمع آورى کرده‏ام و مجموع نظرات آنها را بازگو مى‏کنم، امیدوارم این سوء تفاهم‏ها از بین برود. مثلا تعبیر کرده‏اند که اگر مذهب شیعه نوشته شود، یک نوع انحصارطلبى است و یا سعه صدر ایجاب مى‏کند که این را حذف کنیم. یا اگر ذکر مذهب رسمى شیعه بشود، باعث ایجاد اختلاف و تعصب‏
</section>
<section type="page" number="462">
مى‏شود و یا بر خلاف اصول عدالت است. این چند تعبیر بود که ایشان داشتند و این صحبت‏ها نشان مى‏دهد که هنوز یک مقدار سوء تفاهم وجود دارد. بنابراین اجازه مى‏فرمایند فلسفه ذکر مذهب شیعه را عرض کنم که معلوم شود نه ما مى‏خواهیم امتیازى به شیعه بدهیم، نه انحصارطلبى است، نه اختلاف افکنى است، نه خلاف عدالت است و نه بر خلاف سعه صدر است و نه ما مى‏خواهیم بگوییم که ما پیش‏قدم در انقلاب بودیم و بنابراین سهمیه ما را بپردازید، ابداً هیچ یک از اینها نیست. اگر به فلسفه ذکر مذهب توجه کنیم تمام این سوء تفاهم‏ها برطرف مى‏شود. فلسفه‏اى که برادران ما در ذکر این اصل در نظر داشته‏اند و امروز هم در جلسه مشترک گروه‏ها به آن کراراً اشاره شد، یک واقعیت است و آن این است که ما مى‏گوییم «جمهورى اسلامى»، اسلام جزء نظام ما و بلکه اساس نظام ما است. این یک واقعیت است و شوخى هم نیست. بنابراین احکامى را که این حکومت مى‏خواهد تنظیم کند باید براساس اسلام باشد و اگر فقط اسلام را ذکر بکنیم و احکام و قوانین جنبه اسلامى نداشته باشد، در واقع اسلام یک دکور مى‏شود و این درست نیست، پس مقررات آینده براساس نظام اسلام با حفظ حقوق اقلیت‏ها باید باشد و این یک واقعیت است زیرا ما مى‏دانیم مذاهب پنج‏گانه اسلامى یعنى شیعه، حنبلى، شافعى، مالکى و حنفى در سلسله اصول مشترک‏اند و در این اصول با هم هماهنگ مى‏باشند و اختلافى ندارند، ولى در مسائل فقهى یک تفاوت نظرهایى بین فرق پنج‏گانه وجود دارد. ما مى‏خواهیم قانون را تدوین کنیم و گفتیم که در مجلس شوراى ملى هم هر قانونى بر ضد اسلام باشد ارزش قانونى ندارد. مى‏خواهیم ببینیم در آنجاها که بین مذاهب اختلاف نظر وجود دارد آیا باید یک ضابطه‏اى در دست باشد و یا نباشد؟ بنده کار به افراد ندارم خود دولت وقتى مى‏خواهد قراردادى ببندد و یا معامله کند و یا سیاست داخلى و خارجى را بخواهد تنظیم کند، در مسائلى که با مسائل اسلامى ارتباط و پیوند دارد مى‏خواهد سیاستش را تنظیم بکند، در آنجایى که بین مذاهب اختلافى هست، باید یک تنظیم صحیحى بکند. (مولوى عبدالعزیز- این مورد استثناء است.) عرض مى‏کنم ما همین مورد استثنا را در واقع ذکر کردیم، در آنهایى که اتفاق نظر هست بحثى نیست اما آنجایى که اختلاف نظر هست، مى‏خواهیم به دولت الگو و ضابطه بدهیم و بگوییم شما باید یکى از این مذاهب را انتخاب کنید، عدل، که شما فرمودید ایجاب مى‏کند که مذهب اکثریت را الگو قرار بدهیم چون قانون متضاد نمى‏توانیم تنظیم بکنیم، یک قانون واحد باید باشد و الگو هم از اکثریت گرفته شده است. به همان دلیلى که شما مى‏گویید نظام ما جمهورى اسلامى است، براى این‏که اکثریت به آن رأى داده‏اند و غیر مسلمان اقلیتى است محترم، اما نظام، جمهورى اسلامى است. اگر آن اکثریت احترام دارد در آنجاهایى‏که تفاوتى بین مذاهب هست و لذا به عنوان یک ضابطه بعد از بیان اسلام نوشته مى‏شود: مذهب شیعه اثنى عشرى است. البته به آن تعبیرى که آقایان تصویب خواهند کرد، یعنى این دولت در آنجاها که تفاوت‏هایى بین قوانین هست قانون را بر این اساس تنظیم کن. و اما این چیزى که برادرمان آقاى مولوى عبدالعزیز فرمودند و ما در گروه که با ایشان هستیم از حسن سلوک و اخلاق و معلومات ایشان هم واقعاً بدون هیچ تملق و چاپلوسى استفاده مى‏کنیم، ایشان مى‏فرمودند که بنویسیم پنج مذهب رسمى است. آیا شما مى‏دانید که اگر ما این مطلب را بنویسیم و به دست نسل آینده بدهیم، چه دعوایى در این مملکت به راه مى‏افتد؟ براى این‏که هر پنج مذهب رسمى است و در بعضى از مسائل‏
</section>
<section type="page" number="463">
فقهى اختلاف دارند. معنى این کار این است که ملت‏ها را به جان هم بیاندازیم زیرا هر پنج مذهب در بعضى از موارد متناقض است. مى‏فرمایید بنویسیم رسمى؟ آخر ما چطور مى‏توانیم یک قانون متناقضى بنویسیم و به دست مردم و به دست نسل‏هاى آینده بدهیم و فقط دلمان خوش باشد که کلمه «رسمیت» را براى همه مذاهب نوشته‏ایم، اما فکر نکنیم که در آینده چه وضعى در این مملکت به وجود خواهد آمد؟ من تقاضا مى‏کنم که این واقعیت را فراموش نکنیم که امروز برادرانمان مثل آقاى فوزى و بعضى از برادران دیگر در بعضى از مناطق هستند که شیعه و سنى در کنار هم زندگى مى‏کنند. این آقایان مى‏گفتند ما در مناطقى هستیم که شیعه و سنى در کنار هم هستند و تاکنون یک پرونده ندیده‏ایم که نزاع سنى و شیعه در آن باشد که چرا در قانون اساسى سابق شیعه نوشته شده بود و این منشأ دعوایى شده باشد. این دلیل بر این است که نه تنها ذکر مذهب رسمى شیعه تاکنون مشکلى ایجاد نکرده است ...
ى کى از نمایندگان- تا به حال در هیچ کشور مسلمانى مذهب شیعه را رسمى کرده‏اند مثلا کشور عراق یا لبنان؟
مکارم شیرازى- کشور عراق که اکثریت مردم آن شیعه هستند، مذهب رسمى شیعه نیست. آقایان توجه دارند و کسانى‏که عرایض ما را مى‏شنوند آنها هم مى‏توانند مراجعه کنند. در قانون اساسى سابق جز مذهب شیعه هیچ مذهب شیعه دیگرى نوشته نشده بود و فقط در قانون انتخابات ذکرى از مذاهب دیگر شده بود. الان ما آمده‏ایم و یک گام به سوى تفاهم و یک قدم بزرگ به سوى برادرى برداشته‏ایم که دیگر نباید مثل قانون سابق فقط مذهب شیعه باشد. باید اشاره به سایر مذاهب برادران اهل تسنن هم بشود، منتها احترام آنها محفوظ، مسائل احوال شخصیه محفوظ، مسائل مربوط به تعلیم و تربیت فرزندان محفوظ، مراسم مذهبى محفوظ، خلاصه تا آنجایى‏که تضاد و تناقضى در تدوین قانون ایجاد نکند، همه چیز محفوظ است، منتها در یک جا است که اگر ما قدم به جلو بگذاریم همان‏طور که ما بارها به برادر عزیزمان این را گفته‏ایم و جوابى هم شنیده‏ایم که اگر بنویسیم پنج مذهب رسمى باشد، این کار آسان است اما از نظر حقوقى، قانون و برنامه‏هاى مختلف فردا در سرتاسر این مملکت دعوا ایجاد مى‏کند و ما بعد از این در مجلس دیگر نمى‏توانیم یک قانونى را تنظیم بکنیم، ما تاکنون هرگز بر سر مذهب دعوایى نداشته‏ایم. برادرانى که به کردستان رفته‏اند مثل جناب ربانى گفتند در آنجا بحث‏هایى مى‏شد، علمایشان درباره امکانات مدرسه و مذهب و این‏گونه مطالب بحث مى‏کردند و مردم دیگر هم درباره مسائل مربوط به خود مختارى، حالا کار به لفظش نداریم، صحبت مى‏کردند. ما در کردستان هیچ کس را ندیدیم که مراجعه کرده و بگوید مذهب باعث دعواى ما شده است. خود من هم که در کردستان تبعید بودم با جمعى از دوستان مى‏دیدیم که در مهاباد و شهرهاى دیگر شیعه و سنى مثل برادر در کنار هم زندگى مى‏کنند. ما هرگز ندیدیم مسأله مذهب سرچشمه دعوایى شده باشد، بنابراین اگر انحصارطلبى بود قانون سابق را مى‏آوردیم و تصویب مى‏کردیم. مسأله نفى عدالت هم نیست بلکه مسأله ایجاد یک نظام براى تدوین قانون آینده است که مملکت به هرج و مرج و دعوا کشیده نشود. هر چه دوستان مایل هستند ما حرفى نداریم فقط مسأله جورى باشد که باعث دعوا نشود.
ى زدى- اگر هم به آن صورت که آن آقایان مى‏گویند تصویب بشود، گذشته از این‏که نسل آینده اعتراض مى‏کند موقع رفراندوم هم قاطعانه از طرف ملت رد مى‏شود.
</section>
<section type="page" number="464">
مکارم شیرازى- بله این هم یک واقعیت است. باید یک توضیحى عرض کنم ما نمى‏خواهیم کارى بکنیم که فردا در مناطق مختلف مردم به جان هم بیافتند. مسلم وقتى ما این همه برادرى، اتحاد، وحدت، صمیمیت و سعه صدر را به خرج مى‏دهیم، شما هم باید دست دوستى ما را بفشارید و اگر این مسأله نباشد، فردا در مناطق شیعه نشین هم انفجار ایجاد مى‏شود. ما نباید واقعیت موجود خارجى را فراموش بکنیم، بنابراین هم عدالت، هم حساب آینده، هم عدم اختلافات در نسل آینده ایجاب مى‏کند که این مسأله را ما رعایت کنیم. و اما یکى دو مطلب جزئى دیگر هم عرض کرده و حرفم را تمام مى‏کنم. مسأله نوشتن مذهب رسمى شیعه امتیازى براى شیعه نیست بلکه واقعیتى است براى جلوگیرى کردن از هرج و مرج قانونى، من این را به هرج و مرج قانونى تعبیر مى‏کنم و خیال نشود که ما مى‏خواهیم امتیازى براى خودمان از این نظر کسب کنیم. همان‏گونه که نوشتن «جمهورى اسلامى» امتیازى به مسلمانان نمى‏دهد، این رأى و خواسته اکثریت مردم بود و نظام مملکت بدون این اشاره نمى‏شود، و ما دیدیم که بعضى از برادران غیر مسلمان که در مجلس هستند، آمدند و صریحاً از پشت این تریبون اعلام کردندکه آن‏چه قوانین عادلانه اسلامى تصویب بشود، براى ما اقلیت هم مفید و سودمند است. خوب آن‏چه هم در فقه شیعه تا به حال نوشته شده است، وحدت نظام مملکت را ایجاب مى‏کند و تاکنون هیچ ضررى نداشته است. خود ایشان بگویند که آیا حتى در یک جا از نظر قوانین ضررى دیده‏اند؟ فکر نمى‏کنم، قانون اساسى تاکنون هیچ ضررى براى برادران اهل تسنن ایجاد نکرده است، به هر صورت آخرین جمله‏اى را که بنده مى‏خواستم عرض کنم این است که شاید در این اصل ابهام‏هایى هم موجود است البته باید این ابهام‏ها برطرف بشود. حداکثر احترام و حق را باید به برادران اهل تسنن بدهیم، فقط یک کارى را نباید کرد و آن این است که قانون متناقضى درست بکنیم و به دست مردم و نسل آینده بدهیم. (حایرى- چرا کلمه حق را نگذاشته‏اید؟) در جلسات که بحث شد عقیده‏هایى درباره کلمه «حق» بود بعضى از آقایان عقیده داشتند که کلمه «حق» نوشته بشود و بعضى از آقایان مى‏گفتند اگر کلمه «حق» نوشته بشود در محیطى که عواملى براى سوءظن وجود دارد ممکن است عامل جدیدى براى سوءظن باشد. در عین حال این قابل بحث است و قابل رأى گرفتن، بنده هم معتقدم که کلمه «حق» مفهومى ندارد. دیگر عرضى ندارم و السلام علیکم و رحمة الله و برکاته.
رئیس- آقاى دکتر شیبانى به عنوان مخالف صحبت مى‏کنند.
دکتر شیبانى- بسم الله الرحمن الرحیم. بنده با کل این اصل مخالف نیستم ولى یک قسمت‏هایى از آن به نظر من زاید است زیرا چیزى هم به دست ما نمى‏دهد. یکى این‏که نوشته شده این اصل الى الابد غیر قابل تغییر است. در این مورد یک اصل دیگرى هم در قانون اساسى سابق داشتیم که چیزى که الى الابد بود حتى در یک مورد هم اجرا نشد و آن شرکت پنج نفر از فقها بود، اگر شیعه باشد خوب حقش را مى‏گیرد و الى الابد هم خواهد بود و دیگر لزومى ندارد که اینجا ما قانون بگذرانیم و عمل نشود، اگر نبود هم که حقى ندارد که الى الابد باشد. یکى هم در مورد رئیس جمهور که نوشته شده «باید دارا و مروج این مذهب باشد» یا مردمى حق طلب هستند و به کسى رأى مى‏دهند که داراى این خصوصیات باشد چون این قسمت مربوط به گروه خود مى‏شد که قوه مجریه را تنظیم مى‏کنند آنجا حدود و شرایطى معین کردیم که صالح‏ترین فرد از طرف مردم به عنوان رئیس جمهور انتخاب بشود، من این را اینجا زاید
</section>
<section type="page" number="465">
مى‏دانم و این تذکر را هم مى‏دهم که محمدرضا و پدرش هم قرار بوده است که دارا و مروج این مذهب باشند ولى دیدیم که چه مذهبى داشتند. پس ذکر بعضى از مسائل نه تنها فایده عملى ندارد بلکه خود مردم هستند که باید این اصول را اجرا کنند و اگر کسى صالح نبود با آن اصل امر به معروف و نهى از منکر و سایر اصولى که تدوین شده باید او را هدایت کنند. بنابراین اصرار به این‏که بعضى چیزها را توى قانون بیاوریم ولى بعد عمل نشود نباید باشد. سعى کنیم مردم را طورى تربیت کنیم که صالح‏ترین فرد را انتخاب کنند و از او حمایت کنند که بتواند قوانین را اجرا کند. (حایرى- با این بیان شما شخص غیر صالح را هم مى‏تواند رئیس جمهور بشود) با توجه به این‏که امر به معروف ونهى از منکر هست جناب آقاى حایرى شما که در کمیسیون بودید و در خدمت شما براى رئیس جمهور حدودى معین کردیم که غیر صالح اصلا انتخاب نمى‏شود. (حایرى- این چه اشکالى است که شما مى‏کنید که عملى نمى‏شود؟) عرض بنده این است که جایش اینجا نیست. (همهمه نمایندگان) (زنگ رئیس)
رئیس- اجازه بدهید صحبتشان را بکنند.
دکتر شیبانى- به هر حال پیشنهاد بنده‏این است که این دو قسمت از اینجا حذف بشود و در مورد سایر دوستان مذاهب دیگر همان‏طور که صحبت شد حقوقشان کاملا رعایت خواهد شد و ما هم اصرارمان بر این است که همه مسلمان‏ها یکپارچه شوند و مذاهب اربعه یکپارچه که شدند جایشان بالاى سر ما هست، اول که خودشان که اکثریت هستند این کار را بکنند و این مسأله را خودشان اجرا بکنند بعد ما هم که شیعه و در اقلیت هستیم ان شاء الله به آنها مى‏پیوندیم.
رئیس- آقاى هاشمى‏نژاد بفرمایید.
هاشمى‏نژاد- بسم الله الرحمن الرحیم. بنده نمى‏خواستم مزاحم شوم ولى چون این اصل یک اصل فوق العاده مهمى است ناچار یکى دو قسمت را تذکر مى‏دهم و شاید چیز تازه‏اى هم در این دو قسمت پیدا نشود. جناب آقاى دکتر شیبانى برادرمان قبلا تذکر دادند به علت این‏که فلان اصل در این مملکت عمل نشده بنابراین ضرورتى ندارد که در اینجا بیاوریم. اتفاقاً مسأله مذهب از چیزهایى بوده است که در همان قانون اساسى بوده و عمل هم به آنها شده است شما چرا به چیزى تمسک مى‏کنید که عمل نشده است؟ به همین اصل که مى‏فرمایید عمل هم شده اضافه بر این‏که اگر ما بخواهیم این را معیار قرار بدهیم و ببینیم چه مسائلى عمل نشده است اینها را بگذاریم کنار و آنهایى که عمل شده بنویسیم و به مسائل دیگر هم نپردازیم وطالب در همان حدى است که تذکر داده شده و روى کلمه اسلام به خصوص الان برادران کلیمى، مسیحى، زرتشتى ما اینجا هستند و ما درکنارشان قرار داریم، اگر مسأله مذهب را در اینجا ذکر کردیم معنایش انحصارطلبى باشد، بنابراین اجازه بدهید آنها هم این حق را داشته باشند که از ما بخواهند که انحصارطلبى نکنیم و اسلام را هم حذف کنیم، جز این است که شما اسلام را به خاطر این‏که اکثریت مردم اینجا چنین هستند ذکر کردید؟ خود شما قبلا به این اصل رأى دادید که آراء عمومى محترم و متبع است و در مسأله رهبر روى اکثریت تکیه شده است. چطور ممکن است ما درباره اسلام این منطق را بپذیریم ولى در زمینه مذهب این منطق را نپذیریم و رد کنیم؟ و مسأله این است که خوشبختانه در اینجا برادرمان آقاى میر مرادزهى که اهل بلوچستان هستند در جلسه صبح این مطالب را یادآورى کردند که حتى ما یک پرونده اختلاف شیعه و سنى نداریم و یک برخورد نداریم. بنابراین مسأله را به آن صورت طرح کردن که عامل اختلاف است صحیح‏
</section>
<section type="page" number="466">
نیست مگر این‏که ما بنشینیم و بخواهیم از این به بعد آن را القاء بکنیم و الا هیچ عامل اختلافى نیست و همان‏طور که در کشورهاى اهل سنت در عین این‏که یک مذهب رسمى دارند، افراد مذاهب مختلف با هم زندکى مى‏کنند در اینجا هم با توجه به گذشته‏اى که داشتیم مى‏توانند در کنار هم زندگى کنند و مى‏کنند، اضافه بر این‏که حقوق آنان در اینجا مسلم محفوظتر از گذشته خواهد بود. فقط مطلبى را که خواستم در اینجا یادآورى کنم یکى این است که من پیشنهاد مى‏کنم حرف «و» حذف شود و توضیح هم نمى‏دهم.
رئیس- مثلا دین رسمى ایران اسلام مذهب جعفرى است؟
هاشمى‏نژاد- بلى اسلام مذهب جعفرى اثنى عشرى است.
رئیس- این عبارت که درست نیست.
هاشمى‏نژاد- در گذشته هم بوده است.
رئیس- کجا بوده است؟
هاشمى‏نژاد- در قانون اساسى گذشته است.
دکتر بهشتى- اشتباه مى‏کنید چنین چیزى نیست.
هاشمى‏نژاد- چرا در قانون اساسى سابق «و» نداشته آن هم به علتى.
رئیس- آقا دین رسمى ایران اسلام و ...
دکتر بهشتى- در متمم قانون اساسى سابق اصلا طرز عبارت با اینجا فرق مى‏کند و از اول این‏طور شروع مى‏شود که با «و» است. اصل اول از قانون اساسى این است. «مذهب رسمى ایران اسلام و طریقه حقه جعفرى اثنى عشریه است.»
هاشمى‏نژاد- تصور من در این حد بود که از این متن یک مقدارى احساس دوییت مى‏شود، به این علت عرض کردم. (رئیس- «و» اگر نباشد که معنى نمى‏دهد.) بسیار خوب مطلب دیگرى که خواستم عرض کنم این است که مسأله رئیس جمهورى جاى طرحش در اینجا نیست و به خصوص با این عبارت و با این قالبى که مسائل گذشته تداعى معانى مى‏شود که باید دارا و مروج این مذهب باشد، ضرورتى ندارد که اصلا اینجا طرح بشود و به خصوص با قالبى که در گذشته داشتیم با حذف این قسمت که در اینجا رئیس جمهور به جاى پادشاه آمده است. ومطلب دیگرى که در اینجا خواستم عرض کنم دعاوى مربوط به حاکم شرع و همچنین مقررات محلى است، این دو عباراتش عبارات مبهمى است و مبهم بودن عبارات به این دلیل است که آقایان برخاستند و توضیح دادند که مقصود ما این است و در قانون اساسى باید چیزى نوشته شود که ضرورتى نداشته باشد که پا شوند و توضیح بدهند تا مراد نویسنده را مشخص کنند. والسلام.
رئیس- آقاى طاهرى مرقوم فرمودند که «دعاوى مربوط به حاکم شرع رسمیت دارند» این جمله مبهم و غیر روشن است اگر دعاوى باشد که طرفین موافقت کرده‏اند با حاکمیت حاکم شرع حل شود صحیح است و توضیح مى‏خواهد و اگر مطلق دعاوى است به هیچ وجه نمى‏تواند صحیح باشد.
خامنه‏اى- بنده قبلا نوبت گرفته‏ام اجازه مى‏فرمایید؟
رئیس- الان نوبت خود بنده است، بعد هم آقاى بهشتى بعد هم آقاى خامنه‏اى هستند خودم دو سه کلمه بیشتر توضیح ندارم.
</section>
<section type="page" number="467">
تهرانى- ى ک مخالف و یک موافق صحبت کردند کافى است باید به پیشنهاد کفایت مذاکرات رأى بگیرید.
رئیس- با این‏که نوبت خود بنده است صرف نظر مى‏کنم. آقایانى که با کفایت مذاکرات موافق‏اند دستشان را بلند کنند. (اکثریت دست بلند کردند) تصویب شد. حالا کلمه به کلمه مى‏خوانم و رأى مى‏گیریم.
مولوى عبدالعزیز- اگر آراء اکثریت معتبر باشد، ما اقلیت‏ها باید برویم بیرون البته در مورد این اصل عرض مى‏کنم باید ما برویم بیرون چون شما اکثریت هستید و ما در اقلیت هستیم.
رئیس- حضرت‏عالى کم لطفى مى‏فرمایید. این اصل با سایر اصول چه فرقى مى‏کند؟ در قانون اساسى سابق اصلا اسمى از مذاهب اهل سنت یا ادیان دیگر برده نشده بود.
مولوى عبدالعزیز- آن قانون اساسى طاغوتى بوده و مى‏خواسته‏اند ما را به جان یکدیگر بیاندازند.
ربانى شیرازى- قانون که طاغوتى نبوده مردم نوشته بودند، منتها عمل نمى‏شد.
رئیس- بسم الله الرحمن الرحیم. «دین رسمى ایران اسلام و مذهب حق» لفظ حق مى‏خواهد یا نمى‏خواهد؟ بعضى مى‏گفتند مى‏خواهد بعضى مى‏گفتند نمى‏خواهد.
اشراقى- لفظ حق را مى‏خواهد چون قبلا بوده است اگر حذف شود مردم مى‏گویند امروز این را برداشته‏اند و فردا دیگرى را برمى‏دارند و ما نمى‏توانیم جواب آنها را بدهیم. همان‏طور که هفتاد سال قبل نوشته بودند، امروز هم باید بنویسیم.
رئیس- حقه غلط است باید نوشته شود «حق» کسانى‏که موافق‏اند که «حق» نوشته شود، که مثل قانون سابق مى‏شود دستشان را بلند کنند. (عده کمى دست بلند کردند) رد شد. پس لفظ «حق» نیست ولى در واقع حق هست چون جعفرى اثنى عشرى است.
مکارم شیرازى- این جوابى است به آقاى مولوى عبدالعزیز که اینجا آقایان براى خودشان کار نمى‏کنند و با این‏که اکثریت شیعه هستند به کلمه «حق» رأى ندادند.
رئیس- آقاى مولوى رفقا قبلا به من سفارش مى‏کردند که شیعه که حق است پس چرا لفظى که سبب تحریک مى‏شود، ذکر کنیم؟
مولوى عبدالعزیز- متشکرم.
رئیس- اینجا غفلتى کردم، آقاى کیاوش نوشته‏اند چون بنده در تنظیم این اصل بودم کلمه‏اى افتاده است که ممکن است موجب سوءتفاهم برادران اهل سنت شده باشد اجازه بدهید این کلمه را آقایان بگویند، آقاى کیاوش بفرمایید.
کیاوش- برادران استناد کردند به فرمایش آقاى میر مرادزهى که در طول تاریخ هیچ اختلافى نبوده است حتى یک پرونده. در مدتى هم که ما در گروه با آقاى مولوى بودیم کوچک‏ترین اختلافى پیش نیامد این اصل را ما نوشتیم و خود ایشان هم موافقت کردند و بعد از تمام شدن اصل هم همدیگر را بوسیدیم که به توافق رسیدیم، منتها ایشان نمى‏خواستند که رسمى بودن را از جلو مذهب شیعه برداریم بلکه آخرین مشکل این بود که آیا بنویسیم «اهل تسنن در دعاوى خود شرعى هستند»؟ بنابراین اگر اینجا استناد بشود به این‏که برادران اهل تسنن در دعاوى مربوط به خود رسمیت دارند، هیچ اختلافى پیش نخواهد آمد اگر همین را به رأى‏
</section>
<section type="page" number="468">
بگذارید مشکل حل مى‏شود.
صافى- نظر این بود که «حق» هم باشد.
حایرى- راجع به کلمه «حق» هم رأى بگیرید.
اشراقى- با نبودن لفظ «حق» بنده معترضاً از مجلس خارج مى‏شوم ولى به بقیه اصل معتقدم.
حایرى- براى کلمه «حق» رأى مخفى بگیرید. این کلمه در زمان طاغوت هم بود و حالا چرا نباشد؟
رئیس- من خودم رأى دادم که «حق» باشد از اول مى‏خوانم: «دین رسمى ایران اسلام و مذهب جعفرى اثنى عشرى است» (رحمانى- یک کلمه «شیعه» هم قبل از کلمه «اثنى عشرى» اضافه کنید.) اجازه بفرمایید «... و این اصل الى الابد غیر قابل تغییر است.» آقاى حایرى ما که مذهب جعفرى اثنى عشرى حق است. نمایندگانى که با این جمله موافق‏اند دست بلند کنند (اکثریت دست بلند کردند) تصویب شد. بعضى از آقایان تذکر دادند که اینجا بنویسیم «و مشمول اصل یکصد و چهل و هشت نخواهد بود» (بعضى از نمایندگان- مربوط به اینجا نیست) اجازه بدهید در اصل یکصد و چهل و هشت آمده است: «هرگاه اکثریت نمایندگان مجلس شوراى ملى یا رئیس جمهور به پیشنهاد هیأت وزیران لزوم تجدید نظر در یک یا چند اصل از قانون اساسى را عنوان کنند، طرح یا لایحه تجدید نظر از طرف مجلس یا هیأت وزیران تهیه و مورد بررسى مجلس شوراى ملى واقع مى‏شود. این متن پس از تصویب سه چهارم نمایندگان مجلس باید توسط رفراندوم مورد تأیید ملت قرار گیرد» و در دنبال آن نوشته: «اصل اسلامى بودن نظام حکومتى مشمول این مطلب نیست» این را آنجا نوشته است، حالا که آنجا نوشته است آقایان کافى مى‏دانند؟ (هاشمى‏نژاد- وقتى به آنجا رسیدیم باز هم تأکید مى‏کنیم) بالاخره پس اینجا لازم نیست. آقاى سبحانى بفرمایید.
سبحانى- ما در اصل چهارم نوشته‏ایم «کلیه قوانین و مقررات مدنى، جزائی، مالى و اقتصادى، ادارى، فرهنگى، نظامى و غیر اینها باید براساس موازین اسلامى باشد ...» آیا این مسأله را کفایت نمى‏کند و آیا همین مقدار که نوشتیم «دین رسمى ایران اسلام و مذهب جعفرى اثنى عشرى است» کافى است؟ و نباید در این اصل چهارم بنویسیم «تمام قوانین و مقررات مملکت باید بر طبق این مذهب باشد»؟ این مطلب را من با یک نفر حقوق‏دان در میان گذاشتم او گفت که همین کافى است، بنابراین باید اصل چهارم را با اضافه کردن جمله «مذهب جعفرى اثنى عشرى» تکمیل کنیم.
اگر به اصل چهارم توجه شود، جایى که نوشته است «کلیه قوانین و مقررات مدنى، جزائی، مالى ... براساس موازین اسلامى باشد ...» اینجا باید بنویسیم «و طبق این مذهب باشد» چون مذهب رسمى ایران شیعه است آیا کافى است که بنویسیم تمام قوانین طبق این مذهب باشد؟
کیاوش- آخرین نظر آقاى مولوى عبدالعزیز را بپرسید.
رئیس- بسیار خوب، پیشنهاد آقاى موسوى جزایرى چنین است «دین رسمى کشور اسلام و مذهب حق جعفرى اثنى عشرى است و این اصل الى الابد غیر قابل تغییر است و کلیه قوانین و مقررات مملکتى (مدنى، جزائی و غیره) بر طبق این مذهب تدوین مى‏شود و رئیس جمهور باید
</section>
<section type="page" number="469">
دارا و مروج این مذهب باشد و سایر مذاهب در مناطقى که اکثریت پیروان آنها در احوال شخصیه و دعاوى مربوط به حاکم شرع و امثال اینها نیز رسمیت دارند.»
مکارم شیرازى- معناى رسمى همین است.
رئیس- ى عنى قوانین باید طبق همین باشد.
هاشمى‏نژاد- فلسفه «مذهب رسمى باشد» همین است.
سبحانى- این احتیاج به توضیح دارد.
رئیس- آقایان مى‏گویند اگر صلاح است این عبارت اینجا ضمیمه شود «کلیه مقررات و قوانین ... بر طبق این مذهب تدوین مى‏شود» و رأى بگیریم (موسوى اردبیلى- همان جمله صبح را بخوانید) این همان است.
حجتى کرمانى- این‏که در متن نیست چطور مى‏خواهید رأى بگیرید؟
رئیس- آیا لازم است که این جمله اینجا نوشته شود «کلیه قوانین و مقررات بر طبق قوانین مذهب تدوین مى‏شود»؟ البته قوانین کشور (ربانى شیرازى- بنویسیم «چنان که گذشت» که شامل آن هم بشود) کسانى‏که با اضافه شدن این جمله موافق‏اند دست بلند کنند (عده کمى دست بلند کردند) رد شد. بقیه را مى‏خوانم «... رئیس جمهور باید دارا و مروج این مذهب باشد» (صافى- این در قانون سابق هم بود) کسانى‏که با این جمله موافق هستند دستشان را بلند کنند (عده کمى دست بلند کردند) رد شد. بقیه را مى‏خوانم «... مذاهب دیگر اسلامى اعم از حنفى و شافعى و مالکى و حنبلى داراى احترام کامل مى‏باشند و پیروان این مذاهب در انجام مراسم مذهبى خود طبق فقه خودشان آزادند ...» چون شافعى‏ها در ایران ظاهراً بیشتر از حنفى‏ها مى‏باشند. اگر به ترتیب کثرت ذکر بکنیم شافعى‏ها در ایران بیشتر هستند (ربانى شیرازى- شافعى در ایران بیشتر است) اگر از نظر تاریخ بخواهیم حساب بکنیم ابوحنفیه و مالک معاصر بودند شافعى بعد بوده است (طاهرى- بین این کلمات واو یا ویرگول بگذارید) بسیار خوب کسانى‏که با همین متنى که قرائت شد موافق‏اند دست بلند کنند (اکثریت دست بلند کردند) تصویب شد. بقیه را مى‏خوانم «... و در تعلیم و تربیت دینى و احوال شخصیه (ازدواج، طلاق، ارث و وصیت) ...» نمایندگانى که با این جمله موافق هستند دست بلند کنند (اکثریت دست بلند کردند) تصویب شد. بقیه را مى‏خوانم «... و دعاوى مربوط به حاکم شرع رسمیت دارند و در هر منطقه‏اى که ...» این یک قدرى مبهم است و مشخص نیست (محمد یزدى- اگر بنویسیم دعاوى مربوط به خودشان مشکل حل مى‏شود). اصلا در حکومت اسلامى مگر ما غیر حاکم شرع که حاکم کفر باشد داریم؟ دیگر همه حاکم‏ها حاکم شرع هستند.
مکارم شیرازى- تمام مسائل مربوط به خودشان شامل همه چیز مى‏شود یعنى تمام دعاوى خودشان و یا هر مسأله حقوقى و جزائی که طرح دعوا داشته باشند و یا هر مسأله اجرایى که طرح مى‏شود آن وقت نتیجه این مى‏شود که ما چند محکمه شرعى و یا دو قانون مدنى داشته باشیم.
رئیس- اینها همه مربوط مى‏شود به احوال شخصیه خودشان. چطور است بنویسیم «و دعاوى مربوط به احوال شخصیه خودشان» زیرا اگر مسائلى راجع به ازدواج و طلاق و در این‏گونه امور باشد فقه مذهب خودشان حاکم و درست است. مثلا حاکم هم که ارث آنها را مى‏خواهد تقسیم کند، بر طبق نظر خودشان باشد.
</section>
<section type="page" number="470">
مکارم شیرازى- توضیح عرض کنم که آیا باید باشد یا حذف شود. بحث بر سر این است که این احوال شخصیه (ازدواج، طلاق، ارث، وصیت) در سابق ما یک محکمه شرعى در دادگسترى داشتیم و یک حدود اختیاراتى هم داشته است بفرمایید که حالا آن محکمه هست و یا حذف شده؟ اگر آن محکمه نیست، این جمله را حذف کنید.
رئیس- این را شما شرح دادید.
مکارم شیرازى- عرض من تمام نشد، خواستم بگویم که احوال شخصیه رسمیت دارد و الا بنویسید «دعاوى مربوط به خودشان» آن وقت باز هم قانون مى‏شود و اسباب اختلاف است.
مولوى عبدالعزیز- بنویسید: «و کلیه دعاوى مربوط به دادگسترى و مدنى و جزائی رسمیت دارد».
رئیس- ى عنى پنج مطلب.
ربانى شیرازى- یعنى پنج نظام باید داشته باشیم.
حجتى کرمانى- اگر دو نفر با هم نزاع داشته باشند باید بروند پیش دادگاهى که قاضى آن شیعه باشد یا در دادگاه خودشان تکلیف این امر باید روشن شود که اگر دعوایى مطرح است باید بر طبق فقه مذاهب اربعه باشد؟
رئیس- اگر نزاعى راجع به (ارث و وصیت و ازدواج و طلاق) پیش آمد و به قاضى شیعه مراجعه کردند، در اینجا قاضى بر طبق فقه خودشان حکم مى‏کند ولى اگر مربوط به امور جزائی باشد، اینجا حاکم شیعه حکم مى‏دهد.
مولوى عبدالعزیز- من خود در سیستان و بلوچستان حاکم شرع هستم و از دادگسترى حکم دارم تمام ازدواج‏هایى که انجام شده به تهران فرستاده‏ام مثل تمام مسائلى که مربوط به خود ماست اعم از حقوقى و جزائی و مدنى.
رئیس- این در احوال شخصیه بوده.
دکتر شیبانى- بنویسید «دعاوى مربوط به آن».
مولوى عبدالعزیز- ما نمى‏خواهیم که شیعه طبق فقه ما عمل کند، ما مى‏خواهیم که اهل تسنن در معاملات و خرید و فروش طبق فقه خودشان عمل نمایند.
رئیس- آقاى مولوى عبدالعزیز، اگر متداعیان یک نفر حنفى و یک نفر شافعى باشند چون در ایران شافعى زیاد است، تکلیف این دو نفر چیست؟ اگر نزاعى بین این دو نفر افتاد باید طبق کدام فقه حکم داد؟ (مولوى عبدالعزیز- در ایران شافعى و حنفى نیست) اگر باشد بر طبق کدام فقه حکم مى‏دهد؟ (مولوى عبدالعزیز- دعوا را به قاضى مالکى و یا به قاضى شافعى رد مى‏کند.)
رئیس- چطور است بنویسیم: «... و در تعلیم و تربیت دینى و احوال شخصیه (ازدواج، طلاق، ارث و وصیت) و دعاوى مربوط به آن رسمیت دارد»؟
حیدرى- خود این عبارت که الان هست بهتر است. آقاى مولوى عبدالعزیز هم همین‏طور مى‏گویند آقایانى که نوعاً از مناطق اهل تسنن هستند خودشان قاضى تحقیق دارند.
رئیس- در ایران شافعى زیاد است حنفى هم زیاد است اگر یک شافعى و یک حنفى نزاعى داشتند قاضى طبق احکام کدام فقه رأى صادر مى‏کند، و باید کجا بروند؟
مولوى عبدالعزیز- آنها اختیار دارند هر کجا که مى‏خواهند بروند.
رئیس- پس مى‏نویسیم: «... و احوال شخصیه (ازدواج، طلاق، ارث و وصیت) و
</section>
<section type="page" number="471">
دعاوى مربوط به آن رسمیت دارد» آقایانى که با این جمله موافقت دارند دست بلند کنند (اکثرا دست بلند کردند) تصویب شد.
مولوى عبدالعزیز- و به آخر آن اضافه کنید «... و در دعاوى حقوقى و جزائی مربوط به خودشان»
رئیس- رأى گرفته شد و تصویب شد بقیه را مى‏خوانم «... و در هر منطقه‏اى که پیروان هر یک از این مذاهب اکثریت داشته باشند مقررات محلى ...» در پیش‏نویس قبلى نوشته بود «مقررات محلى در حدود اختیارات شوراها بر طبق این مذاهب خواهند بود» ولى در اینجا این‏طور ادامه داد «... بر طبق این مذاهب خواهد بود با حفظ حقوق پیروان سایر مذاهب» (مکارم- اشکالى ندارد خوب است) (ربانى شیرازى- مقررات محلى نمى‏خواهد شوراها را بگذارید.) در هر منطقه‏اى که پیروان هر یک از این مذاهب اکثریت داشته باشند مقررات خودشان اجرا مى‏شود. (مولوى عبدالعزیز- بنویسید «در دعاوى حقوقى و جزائی مربوط به خودشان رسمیت دارند و در هر منطقه ...») آن جمله که تصویب شد این مقررات محلى معنى‏اش چیست؟ غیر از معلم و تربیت دینى چه مرادى دارد؟ چطور است بنویسیم «مقررات محلى در حدود اختیارات شوراها» آقاى پرورش بفرمایید.
پرورش- آن روزى که در کمیسیون در مورد «مقررات محلى» بحث مى‏شد یک مسأله‏اى را براى برادران در مورد کلاس‏هاى مدرسه عنوان کردند زیرا ممکن است که در یک کلاس عده‏اى سنى و عده‏اى شیعه باشند، در این مورد چه باید کرد؟ بچه شیعه فقه خودشان را بخواند و طفل سنى فقه خودشان را؟ براى رفع این محذور و براى تفکیک این امور، این جمله «مقررات محلى» اضافه شده است و در اینجا ذکر کرده‏اند.
رئیس- ظاهراً این لفظ براى آن جهت نبوده. آقاى مکارم شیرازى فرمایشى دارید؟ بفرمایید.
مکارم شیرازى- صلاحیت شوراها در امور فرهنگى و عمرانى و همچنین بهداشتى است. مثلا در کردستان شورا مى‏نشیند و مى‏خواهد یک عوارضى براى شهر وضع کند، آنها ممکن است عوارض شهر را بخواهند در حدود زکات، از نظر مذهب خودشان که به یک چیزهاى خاصى تعلق مى‏گردد منظور کنند، اینها دستشان از نظر وضع عوارض محلى و صنفى و مسائل فرهنگى مربوط به مذهبشان باز است زیرا یک منطقه است که مذهب دخالت در این مناطق دارد ما این را به طور کلى گفتیم و این یک امتیازى است که باید باشد. (مولوى عبدالعزیز- شوراها را ما نمى‏دانیم که اختیاراتش چقدر است، ما شوراها را نمى‏خواهیم.) آقاى دکتر بهشتى بفرمایید.
دکتر بهشتى- توجه بفرمایید وقتى مى‏گویند «مقررات محلى» منظور چیزهایى است که انجمن‏هاى شهرستان یا استان و غیره حق تصمیم گیرى درباره آنها را دارند، اما وقتى مقررات مربوط به همه باشد مى‏گویند مقررات کشورى و این خیلى روشن است و دیگر چیز اضافه‏اى نمى‏خواهد «مقررات محلى» تکلیفش مشخص است زیرا اختیارات را که در قانون اساسى نمى‏نویسند اختیارات را قانون تشکیل شوراها روشن مى‏کند.
ى کى از نمایندگان- معنى «مقررات محلى» چیست؟
دکتر بهشتى- ى عنى هر چیزى که طبق قانون اساسى و قوانین بعدى که براساس آن تصویب مى‏شود و اجازه دادند مقامات و یا انجمن‏هاى محلى درباره‏اش تصمیم بگیرند، به این‏
</section>
<section type="page" number="472">
مى‏گویند مقررات محلى.
رئیس- آقاى ربانى شیرازى بفرمایید.
ربانى شیرازى- چرا صریحاً ننویسیم که شورا در این باره عمل کند؟
رئیس- آقاى بنى صدر بفرمایید.
بنى صدر- معنى شوراها این است که یک اختیاراتى به مردم منطقه داده مى‏شود، اگر شوراها را ما برداریم مثل دولت مرکزى سابق مى‏شود که همه تصمیم‏ها را در مرکز مى‏گرفتند، اما وقتى که ما «در حدود اختیارات شوراها» را بگذاریم یعنى آن اختیاراتى که در شوراها هست در مقررات محلى رعایت خواهد شد.
رئیس- آقاى حجتى کرمانى بفرمایید.
حجتى کرمانى- با آقاى مفتى زاده هم وقتى صحبت مى‏کردیم به این مسأله شوراها خیلى تأکید داشت که باشد.
مولوى عبدالعزیز- مذهب را با شوراها قاطى نکنید.
رئیس- شوراها در قانون هست و عملى خواهد شد، مسلماً وقتى که یک شوراى محلى تشکیل بشود و مقرراتى را مى‏خواهند بگذرانند بالاخره باید براساس یک فقهى این مقررات بگذرد و به نفع شماست که این شوراها باشد. خوب عبارت این شد «مقررات محلى در حدود اختیارات شوراها بر طبق این مذاهب خواهد بود، با حفظ حقوق پیروان سایر مذاهب» کسانى‏که با این ترتیب موافق‏اند دست بلند کنند (اکثرا دست بلند کردند) تصویب شد. آقاى خزعلى بفرمایید.
خزعلى- ى ک اشکال عبارتى است «بر طبق این مذاهب خواهد بود» یعنى بر طبق آن چهار مذهب خواهد بود یا هر مذهبى؟ ولى اگر به این ترتیب باشد بهتر است «پیروان هر یک از این مذاهب اکثریت داشته باشند مقررات محلى بر طبق آن مذهب خواهد بود با حفظ حقوق پیروان سایر مذاهب».
رئیس- این واضح است که در کردستان نمى‏آیند مذهب حنفى را پیاده کنند. حالا متن نهایى را با توجه به عبارت پیشنهادى آقاى خزعلى مى‏خوانم:
اصل 12 (اصل دوازدهم)- دین رسمى ایران اسلام و مذهب جعفرى اثنى عشرى است و این اصل الى الابد غیر قابل تغییر است و مذاهب دیگر اسلامى اعم از حنفى، شافعى، مالکى و حنبلى داراى احترام کامل مى‏باشند و پیروان این مذاهب در انجام مراسم مذهبى خود طبق فقه خودشان آزادند و در تعلیم و تربیت دینى و احوال شخصیه (ازدواج، طلاق، ارث و وصیت) و دعاوى مربوط به آن رسمیت دارند و در هر منطقه‏اى که پیروان هر یک از این مذاهب اکثریت داشته باشند، مقررات محلى در حدود اختیارات شوراها بر طبق آن مذاهب خواهد بود با حفظ حقوق پیروان سایر مذاهب.
حالا به مجموع این اصل با ورقه رأى مى‏گیریم.
 (اخذ رأى به عمل آمد و نتیجه آن به شرح زیر اعلام شد)
رئیس- عده حاضر در جلسه پنجاه و هفت نفر، این اصل با پنجاه و دو رأى موافق، دو رأى مخالف و سه رأى ممتنع تصویب شد تکبیر. (حضار سه مرتبه تکبیر گفتند) اصل بعدى را مطرح مى‏کنیم.
</section>
<section type="page" number="473">
4- طرح اصل 13
اصل 13- ایرانیان زرتشتى، کلیمى، مسیحى تنها اقلیت‏هاى رسمى شناخته مى‏شوند که طبق مقررات اسلامى در انجام مراسم دینى خود آزادند و در احوال شخصیه و تعلیمات دینى بر طبق آیین خود عمل کنند.
دکتر شیبانى- بعد از کلمه رسمى «دینى» اضافه شود.
رستم شهزادى- پیشنهادى داریم که به جاى کلمه «اقلیت‏ها» گفته شود «جوامع» به این صورت «تنها جوامع رسمى دینى کشور شناخته مى‏شوند.»
رئیس- از آقاى دکتر بهشتى خواهش مى‏کنم جلسه را اداره کنند.
5- ادامه جلسه به ریاست آقاى دکتر بهشتى نایب رئیس‏
 (در این موقع آقاى دکتر بهشتى به جاى آقاى منتظرى اداره جلسه را به عهده گرفتند.)
نایب رئیس- آقاى ربانى شیرازى بفرمایید.
ربانى شیرازى- بنده یک پیشنهاد دارم و یک پیشنهاد هم خود آقایان داده‏اند.
نایب رئیس- پیشنهادى از طرف آقایان اقلیت‏هاى دینى رسیده که قرائت مى‏کنم:
 «ایرانیان زرتشتى، کلیمى، مسیحى جوامع رسمى دینى کشور شناخته مى‏شوند و در انجام مراسم دینى خود آزادند و در احوال شخصیه و تعلیمات دینى بر طبق آیین خود عمل مى‏کنند و در تعلیم و تعلم و فرهنگ و زبان خود و تشکیل شوراهاى دینى و قومى از حمایت قانون برخوردارند». این چیزى است که آقایان نوشته‏اند. این پیشنهاد هم به امضاى آقاى ربانى شیرازى است «ایرانیان مسیحى، کلیمى و زرتشتى در انجام مراسم دینى خود طبق مقررات اسلامى آزادند و در احوال شخصیه و تعلیمات دینى بر طبق آیین خود عمل مى‏کنند». (یزدى- در هر صورت کلمه «تنها» را لازم دارد.) حالا آن‏چه را که در خود متن هست یک بار دیگر مى‏خوانم: «ایرانیان زرتشتى، کلیمى و مسیحى تنها اقلیت‏هاى رسمى شناخته مى‏شوند» این جمله «تنها اقلیت‏هاى رسمى» گویا نیست و حتماً یک کلمه «دینى» مى‏خواهد و بدون آن اصلا معنى پیدا نمى‏کند و براى این‏که با وحدت دین رسمى هیچ‏گونه شائبه منافات نباشد «دین» را بعد از «رسمى» آوردیم. (دکتر ضیایى- کلمه «رسمى» حذف شود و نوشته شود «از جوامع دینى ایران هستند») آقاى حجتى کرمانى بفرمایید.
حجتى کرمانى- نامه‏اى از طرف اقلیت صابئین ایران رسیده و در خواست کرده‏اند نام آنها به استناد به آیه «إِنَّ الَّذِینَ ءَامَنُواْ وَ الَّذِینَ هَادُواْ وَ النَّصَارى وَ الصابئین ...» هم ذکر شود.
نایب رئیس- اجازه بفرمایید اول یک توضیحى داده بشود آن وقت دوستان صحبت کنند، اول باید ببینیم منظور از این اقلیت‏هاى رسمى چیست؟ منظور این است، یکى این‏که مى‏توانند به طور رسمى معبد داشته باشند، دیگر این‏که تعلیمات دینى داشته باشند و در انجام مراسم دینى خودشان هم آزادند و در احکام شخصیه هم تابع احکام دینى خودشان باشند، ولى یک چیز دیگر هم وجود دارد و آن این است که بر طبق آن چیزى که تابه حال عمل شده هر اقلیتى صرف نظر از تعداد افرادش یک نفر نماینده در مجلس داشته است و در انتخابات بعدى مى‏گوید که اگر عده‏شان بیش از یکصد و پنجاه هزار نفر شد براى هر یکصد و پنجاه هزار نفر بعدى هم یک نفر نماینده جداگانه داشته باشند (ربانى شیرازى- معبد داشتن رسمى نیست، قانونى‏
</section>
<section type="page" number="474">
است) من پیشنهاد مى‏کنم اگر کلمه «رسمى» را برداریم و به جایش «قانونى» را بگذاریم درست مى‏شود یعنى بنویسیم «اقلیت‏هاى دینى قانونى شناخته مى‏شوند» آقاى ضیایى بفرمایید.
دکتر ضیایى- مکرر تذکر داده‏اند که این کلمه «اقلیت» را از سر ما بردارید.
نایب رئیس- اشکال ندارد بنویسید «جوامع دینى قانونى» اگر ما بخواهیم بنویسیم «تنها جوامع دینى» قید غیر اسلامى را لازم دارد و ناچاریم بنویسیم «تنها جوامع دینى غیر اسلامى قانونى هستند» اگر از نظر آقایان این تعبیر اشکالى ندارد بنویسیم. یکى از دو راه هست یا باید نوشت «تنها اقلیت‏هاى دینى قانونى هستند» و یا باید نوشت «تنها جوامع دینى غیر اسلامى قانونى هستند» اول باید دید از نظر خود این آقایان از میان این دو تعبیر کدام مناسب‏تر با آرمان‏هایشان مى‏باشد و همان را انتخاب کنیم. آقاى دانش‏راد بفرمایید.
دانش‏راد- بنده میل ندارم که این «غیر اسلامى» گذاشته شود، تمام قوانین در قانون اساسى عمل مى‏کنیم به جز اصول شخصیه بنابراین در اینجا این «غیر اسلامى» خوشایند و صحیح نیست.
دکتر ضیایى- وقتى گفتیم کلیمى، زرتشتى و مسیحى یعنى غیر اسلامى است.
رستم شهزادى- نوشته شود «تنها جوامع دینى قانونى کشور».
نایب رئیس- عبارت قانون باید دقیق باشد و این را نمى‏شود گفت زیرا یک نوع اشکال به وجود مى‏آورد و لفظ «غیر اسلامى» را لازم دارد.
خالاتیان- در مورد این جمله به خصوص بنده پیشنهاد مى‏کنم نوشته شود «جوامع قانونى دینى غیر اسلامى».
طاهرى اصفهانى- من معتقدم همین‏طور که پیشنهاد شده خوب است ولى آقایان نمایندگان اقلیت مثل این‏که استیحاش دارند، این یک لفظ زننده و موهنى نیست لفظ اقلیت در برابر اکثریت است و لفظ اقلیت‏هاى رسمى اگر باشد اشکالى ندارد و طبق مقررات اسلامى در تمام مراسم دینى خود آزاد خواهند بود.
نایب رئیس- آقاى بنى صدر بفرمایید.
بنى صدر- عرض کنم که کلمه اقلیت زیاد هم بد نیست ولى اگر بخواهید جامعه» هم مى‏شود گذاشت ولى «غیر اسلامى» لازم است یعنى این‏طور بنویسیم «ایرانیان زرتشتى، کلیمى و مسیحى تنها جامعه‏هاى رسمى شناخته مى‏شوند که بر طبق مقررات اسلامى ...»
نایب رئیس- جامعه‏ها که اشکالى نداشت گفتیم «ایرانیان زرتشتى، کلیمى و مسیحى تنها جوامع دینى قانونى شناخته مى‏شوند».
بنى صدر- در این متنى که اینجا است چنین چیزى نیست بنابراین بنویسید «تنها جوامع رسمى شناخته مى‏شوند».
نایب رئیس- جامعه رسمى یعنى چه؟
بنى صدر- ى عنى زرتشتى یعنى کلیمى، یعنى مسیحى.
نایب رئیس- اگر یک جمعیتى تشکیل شد بگوییم غیر قانونى است و فقط اینها قانونى هستند؟ مثلا اگر یک جامعه لیبرالیسم تشکیل شد بگویم غیر قانونى است؟ اگر قید «دینى» نباشد نمى‏توانیم بگوییم که اینها تنها جامعه‏هاى قانونى هستند. پیشنهادى از طرف آقاى مدنى رسیده که قرائت مى‏کنم:
</section>
<section type="page" number="475">
 «ایرانیان مسیحى، کلیمى و زرتشتى تنها اقلیت‏هاى دینى شناخته شده هستند.»
مدنى- بنده مى‏خواهم بگویم اقلیت‏ها لازم است به جهت این‏که اگر بنویسیم «ایرانیان زرتشتى، کلیمى و مسیحى مذاهب رسمى هستند» معنایش این است که اسلام رسمى نیست، پس باید یا «غیر اسلامى» را بگذاریم و یا بنویسیم «تنها اقلیت‏هاى دینى هستند»، اما اگر کلمات دیگرى اضافه کنیم، صحیح نخواهد بود.
6- پایان جلسه‏
نایب رئیس- بنده فکر مى‏کنم باید به تمام نمایندگان اقلیت که در مجلس هستند وقت بدهیم که درباره مطالب خودشان توضیح بدهند. بنابراین ادامه بحث را به جلسه بعد موکول مى‏کنیم. جلسه بعد پس فردا سه شنبه ساعت ده و نیم صبح خواهد بود و بر حسب قرارى که داشتیم تا وقت نماز مغرب جلسه ادامه پیدا خواهد کرد بنابراین جلسه را ختم مى‏کنیم.
 (جلسه ساعت نوزده و پانزده دقیقه پایان یافت)
نایب رئیس مجلس بررسى نهایى قانون اساسى- دکتر سید محمد حسینى بهشتى‏
</section>
</section>
<section type="session" number="19" title="جلسه نوزدهم">
<section type="page" number="477">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه در ساعت ده و چهل دقیقه روز 27 شهریور ماه 1358 هجری شمسی برابر با بیست و ششم شوال المکرم 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="4">
فهرست مطالب‏
1- اعلام رسمیت جلسه و قرائت صورت اسامی نمایندگانی که در جلسة قبل غیبت یا تأخیر داشته‏اند.
2- طرح مسائل متفرقه‏
3- طرح و تصویب اصل 13 (اصل سیزدهم)
4- پایان جلسه‏
</section>
دبیرخانة مجلس بررسی نهایی قانون اساسی‏
</section>
<section type="page" number="479">
1- اعلام رسمیت جلسه و قرائت صورت اسامی نمایندگانی که در جلسة قبل غیبت یا تأخیر داشته‏اند.
نایب رئیس- عده حاضرین برای رسمیت جلسه کافی است.
اساسی غایبین جلسه قبل قرائت می‏شود.
غایبین آقایان: خادمی، سحابی، موسوی تبریزی.
نمایندگانی که تأخیر داشتند آقایان: آیت سی و چهار دقیقه، بنی صدر هفتاد دقیقه، حائری سی و چهار دقیقه، فاتحی بیست و پنج دقیقه، فارسی سی و چهار دقیقه، کریمی بیست و هفت دقیقه، مقدم مراغه‏ای شصت و نه دقیقه، موسوی اردبیلی سی و شش دقیقه، موسوی جزایری بیست و شش دقیقه، میرمرادزهى سی و هفت دقیقه، نبوی بیست و دو دقیقه، نوربخش سی و هفت دقیقه و خانم گرجی نود و چهار دقیقه.
2- طرح مسائل متفرقه‏
نایب رئیس- بسم الله الرحمن الرحیم. امروز با مقدار کاری که با کمک دوستان آماده شده این توفیق را داریم که صبح جلسه فوق‏العاده علنی داشته باشیم و عصر هم همین‏طور و برای صبح و عصر هر دو دستور جلسه آماده شده است. اگر به همین منوال این توفیق را داشته باشیم که در ساعات اول صبح قبل از ساعت ده و نیم بتوانیم برای دو جلسه، دستور جلسه آماده کنیم قطعاً سرعت کار مطلوب خواهد بود.
دستور جلسه صبح، این اصولی است که تحت عنوان دستور جلسه روز بیست و هفتم شهریور ماه هزار و سیصد و پنجاه و هشت، چند ورقه خدمت دوستان داده شده که شماره ترتیب چاپ آن چهل و شش است و این یک طرح است نه دستور جلسه و پیشنهادها داده شده، اصلی که حالا مطرح است اصل سیزدهم است. آقای بشارت فرمایشی دارید بفرمایید.
بشارت- بنده تذکری دارم و آن این‏که ضرورت نطق‏های قبل از دستور و بعد از دستور کاملًا احساس می‏شود، مخصوصاً با تبلیغات ناآگاهانه یا مغرضانه‏ای که علیه ولایت فقیه می‏شود. ولو یک نفر ده- پانزده دقیقه صحبت کند یقیناً برای این‏که ملت در جریانات این مطلب باشند، مفید است. پس بایستی نطق قبل از دستور یا بعد از دستور عملی شود و دیگر این‏که بعضی از نمایندگان سه، چهار جلسه غیبت دارند و فعالیت‏های دیگری دارند اینها چرا نباید طبق آیین‏نامه رفتار کنند و چرا نباید تنبیه و جلوگیری شود؟ الان موکلین ما خیلی ناراحت هستند و تلفن می‏کنند و می‏گویند اگر قرار است در خارج از ایران تحریکاتی داشته باشیم اجازه بدهید سه چهار روز از ایران برویم موضوع را روشن کنیم، تبلیغ کم است و درباره ولایت فقیه سم‏پاشی‏ها می‏شود. بنابراین اجازه بدهید در نطق‏های قبل از دستور برادران عمیقاً صحبت بکنند تا مردم در جریان باشند و تلویزیون هم حتماً پخش کند.
نایب رئیس- نطق قبل از دستور برای جلسات عصر محفوظ است ولی برای جلسات‏
</section>
<section type="page" number="480">
فوق‏العاده مرسوم نیست. عصر همین کار را خواهیم کرد و حداقل دو نفر می‏توانند نطق قبل از دستور داشته باشند و ساعت شروع جلسه بعدازظهر ساعت چهار است، پریروز به خاطر این حذف کردیم که اولین روزی بود که اعلام کرده بودیم ساعت چهار جلسه داریم و شاید دوستان قبلًا قرار گذاشته بودند، به هر حال نتوانستند طوری بیایند که ساعت چهار عدة حاضرین در جلسه به حد نصاب برسد ولی امیدواریم از امروز به بعد با سابقه قبلی، عصرها ساعت چهار دوستان تشریف داشته باشند که تا ساعت چهار و نیم بتوانیم نطق قبل از دستور داشته باشیم. (دکتر شیبانی- من اولین نفری هستم که اسم نوشته‏ام و اگر عصر وقت شد، اولین نفری خواهم بود که صحبت می‏کند). بله، روی نوبت صحبت می‏فرمایید، ولی اسم حضرت‏عالی در اول نیست. اگر نظرتان باشد در آیین‏نامه نوشته‏ایم که لیست‏های قبلی برای جلسه بعد اعتبار دارد، تا حالا اسم حضرت‏عالی نیامده و نفر سی‏ام اینجا نوشته شده است و از این سی نفر، سه نفر صحبت کرده‏اند و بقیه مانده است، آقای یزدی مطلبی دارید؟
یزدی- در رابطه با مسأله‏ای که آقای بشارت گفتند اگر اصلی از تصویب گذشت آیا بعد از آن همه صحبتی که هم در جلسات مشترک و هم درجلسات عموم شده، باز یک نماینده حق دارد درباره آن اصل در خارج صحبت کند و حتی نسبت بدهند به مرحوم آیت الله طالقانی که ایشان مخالف بودند؟ در صورتی‏که شخصاً که با ایشان صحبت می‏کردم موافق بودند. آیا این اصولًا حق است یا نه؟
نایب رئیس- این همه سؤال کم کم نطق قبل از دستور است.
ربانی شیرازی- یک عده‏ای که مخالف هستند کارشان این است که بروند بیرون و در نظر مردم این قانون را سست کنند و این هیچ درست نیست. مثل این‏که توطئه‏ای در کار است.
طاهری اصفهانی- اگر ما در مجلس خبرگان ایستاده باشیم مسأله‏ای نیست ولی اگر بخواهیم آبروی این مجلس که آبروی موکلین و بالنتیجه آبروی ایرانیان است، محفوظ باشد در این مورد شدیداً باید ایستادگی کرد.
ربانی شیرازی- به مردم اخطار می‏کنم آنهایی که با این ماده و این اصل موافق‏اند تظاهرات کنند تا معلوم شود که اکثریت چه کسانی هستند و چه چیز را می‏خواهند.
موسوی تبریزی- من حدس می‏زنم برای بعد که این قانون اساسی را می‏خواهیم به رفراندوم بگذاریم، توطئه‏ای در کار است. کسانی که خودشان به قانون اساسی رأی می‏دهند توطئه می‏کنند که فردا این اصولی را که اصول سعادت ملت ما و سعادت ملت‏های مسلمان است، متزلزلش بکنند و من خواهش می‏کنم شما به عنوان نایب رئیس و آقای منتظری به عنوان رئیس این اشخاص را مشخص کنید چون ممکن است سخنانشان را از طریق رادیو و تلویزیون دو مرتبه پخش کنند پس این را تذکر بدهید، و الا خودمان وارد عمل می‏شویم. هر کس بخواهد بر علیه قانون اساسی و انقلاب اسلامی ایران توطئه کند، ما مستقیماً می‏توانیم جوابش را بدهیم و من خواهش می‏کنم جلو این توطئه را گرفته و به موقع تصمیم مقتضی را بگیرید.
نایب رئیس- عنایت بفرمایید، عرض می‏شود که یک مسأله‏ای اینجا داریم و یک وظیفه به عنوان خبرگان و نمایندگان منتخب مردم و آن کوشش برای بررسی هر چه عمیق‏تر و تصویب هر چه سریع‏تر اصول قانون اساسی است و هر یک از این رویدادها حجتی است از طرف خداوند بر ما که به جای هر کار دیگر سعی در تسریع و عمیق‏تر بودن این کار بکنیم، که فدای‏
</section>
<section type="page" number="481">
مسألة دیگری نشود، گفت و گوهای انحرافی را باید صرف‏نظر کرد، امروز یکی از برادران می‏گفت با توجه به این مسأله بنا دارم آن چیزی را که ضروری حس می‏کنم با کوتاه‏ترین بیان بگویم. البته ما در اینجا وقتمان را صرف می‏کنیم که هر چه عمیق‏تر ولی سریع‏تر اینکار را تمام کنیم، اینها خودش نشانة ضرورت این مطلب است، یک وظیفه‏ای هم داریم برای توضیح مطالب برای مردم، این لزومی ندارد که از اینجا باشد، دستگاه رادیو تلویزیون موظف است که در پاسخ این‏گونه مطالب که آنجاها منتشر و پخش می‏شود اگر دوستان مطلبی داشته باشند آن را هم پخش کنند. اگر به وظیفه خودشان بر طبق شرایط عدل عمل کردند که بحثی نیست زیرا رادیو تلویزیون باید محل عرضة افکار باشد و مردم بشنوند و انتخاب احسن کنند اگر هم عمل نکردند مثل یک دستگاه مختلف دیگر، در مملکت مرجع وجود دارد که تحقیقات این‏گونه دستگاه‏ها با آن مرجع در میان گذاشته شود و از او خواسته شود جلوی آن تخلفات را بگیرد.
ربانی شیرازی- اگر آن مرجع رسیدگی، جزء خود آن دستگاه نباشد، چون مراجع رسیدگی هم توطئه می‏کنند.
صدوقی- پاسخ ندادن و سکوت کردن نمایندگان مجلس، عملی بسیاربسیار نازیباست و بدتر از آن این است که بروند و به نام این‏که می‏خواهند سخن‏رانی امام خمینی را پخش کنند، بر ضد قانون اساسی که چند ساعت در اطرافش صحبت و بحث شده مطالبی بگویند و چنین وانمود کنند که این اصل یکی از اصول بی‏مورد و بی‏پایه‏ای است که حساب ندارد. این معنی ندارد که شما سکوت کنید، باید از حقتان دفاع کنید.
نایب رئیس- آقای مراغه‏ای فرمایشی دارید؟ (مقدم مراغه‏ای- اگر اجازه بفرمایید بیایم پشت تریبون) خیر اگر مطلبی دارید مثل سایرین از همان‏جا بفرمایید. (مقدم مراغه‏ای- اخبار مجلس خبرگان منتشر نمی‏شود، اگر اجازه بفرمایید بیایم پشت تریبون، مطالبی دارم که خیلی اساسی است و باید صحبت کنم) از همان‏جا صحبت کنید.
 (مقدم مراغه‏ای- اگر اجازه ندهید بیایم در محل نطق، از اینجا صحبت نمی‏کنم) (میرمرادزهى- صندلی نمایندگان که جای صحبت کردن نیست). آقای مرادزهى، اگر قرار است چند کلمه‏ای تذکر بدهند از جای خود می‏دهند، درست است که محل نطق برای صحبت کردن است ولی آیا بر طبق برنامه یا بدون برنامه؟
رشیدیان- مسأله این است که مسائلی که اینجا مطرح می‏کنیم همه می‏دانند که ده- دوازده ساعت رویش بحث و گفت و گو می‏شود به‏طوری که وقتی تمام می‏شود خسته و کوفته می‏رویم، آن‏وقت آقایی که خودش در مجلس بوده وتمام گفت و گوهای نمایندگان را شنیده و جواب‏های قاطع و لازم و قانع‏کننده را نیز شنیده می‏رود بیرون و علناً مطالب را مسخ می‏کند و به دنبال این‏که فرمودید مجلس مورد اتهام قرار گرفته است، اضافه می‏کنم یک نفر اگر با آیت الله طالقانی چای خورده فردا هزار نوع خدای نکرده تهمت می‏بندد و مردم خیال می‏کنند که ما از روحانیت و مراجع و علما و از قرآن بریده‏ایم. این مسأله برای گروه‏هایی که ضعف ایدئولوژیکی دارند، به هر حال باید روشن بشود. ما خیلی عجله داریم که هر چه زودتر قانون اساسی تصویب شود تا مردم از سرگردانی بیرون بیایند و دولت هم از قوانین طاغوتی دست بردارد، اما ما دست از ضرورت نمی‏توانیم برداریم و از آن بگذریم. این مسأله ضروری است الان تمام وسایل ارتباط جمعی در مقابل مجلس خبرگان قرار گرفته‏اند آن روزنامه هر چه تهمت می‏زند ما همین‏طور سکوت می‏کنیم‏
</section>
<section type="page" number="482">
چرا سکوت؟ اینها تهمت می‏زنند، یعنی چه؟ برای سه و نیم میلیون نفر دارند صحبت می‏کنند، آن‏وقت مسائلی که اینجا بحث می‏شود در اطاق‏های در بسته بماند؟ بنده با توجه به این‏که با رفقا صحبت کرده‏ام معتقدم که باید تمام این مسائل روشن شود و تمام زوایا و ابعاد آن برای ملت روشن شود. (مقدم مراغه‏ای- بنده قانع نشدم و مطالبی داشتم که می‏بایستی به عرض می‏رساندم).
نایب رئیس- آقای مقدم مراغه‏ای بفرمایید. بنشینید، بر طبق نظام جلسه نمایندگان باید مطالبشان را اظهار کنند، آقای حجتی بفرمایید.
حجتی کرمانی- با استناد به آیه «وَ لا تُجادِلُوا أَهْلَ الْکِتابِ إِلَّا بِالَّتِی هِیَ أَحْسَنُ» من نمی‏توانم منکر بشوم که برادران ما گاهی اشتباهاتی انجام می‏دهند، بنابراین بهتر است با اینها با قیافه خصمانه رفتار نکنیم بلکه با رفاقت و دوستی مسأله را حل کنیم وگرنه آنها بروند علیه کار این مجلس در هر جا سخن‏رانی بکنند و ما جواب ندهیم و همین‏طور این مسأله در پهنه کشور مطرح بشود، یک کشاکش عمومی به وجود می‏آید که به مصلحت انقلاب و اسلام نیست. باید این دوستانی را که نظر مخالف با اکثریت دارند از طرف هیأت رئیسه بخواهیم و از طریق خیرخواهی با آنها صحبت کنیم تا ان شاء الله مسأله حل بشود.
نایب رئیس- پیشنهاد من این است که سه نفر از دوستان را انتخاب کنید، این سه نفر با یک یا دو سه نفر از دوستانی که در این زمینه نظر دیگری دارند، در اولین فرصت یک گفت و گوی رادیو تلویزیونی داشته باشند و همان‏جا مسائل را متقابلًا برای همدیگر بگویند و بشنوند و ملت هم گوش می‏کند، این خیلی بهتر است.
مقدم مراغه‏ای- حضرت امام فرمودند که می‏نشینند در اطاق‏های در بسته و قانون تنظیم می‏کنند. تریبون و میکروفون جلو شما هست و شما هر وقت می‏خواهید صحبت می‏کنید و شما مثل استاد و ما مثل شاگرد مدرسه نشسته‏ایم گوش می‏دهیم، این مجلس نیست فرصت بدهید مخالف و موافق صحبت کنند و مخالف حرف‏هایش در جامعه شنیده شود، نه این‏که بخواهید صدایشان را خفه کنید. کدام یک از حرف‏های مخالفین را در رادیو تلویزیون پخش می‏کنند؟ آن شب در رادیو تلویزیون مطالب شما که موافق بودید و مطالب من هم که مخالف بودم هیچ کدام پخش نشد، برای همین موضوع سوءتفاهم به وجود آمده است.
نایب رئیس- ملاحظه بفرمایید که آن شب نه سخن بنده را پخش کردند نه سخن شما را.
مقدم مراغه‏ای- خودتان چقدر صحبت کردید و چقدر به دیگران فرصت دادید صحبت کنند؟ مقام ریاست باید بی‏طرف باشد و به نمایندگان فرصت بدهد حرفشان را بزنند.
نایب رئیس- بنده از اول این جلسه تا حالا، به عنوان نمونه، جز در جهت نظم دادن به کارمان آیا سخنی گفته‏ام؟ طبعاً به خاطر این‏که هیجانی در جلسه حکم‏فرما است به ناچار صحبت می‏کنم. کسی که نمی‏تواند بدون صحبت جلسه را اداره کند، اگر می‏فرمایید من در جهت دفاع یا رد مطلبی به عنوان مسؤول جلسه چیزی می‏گویم، چنین چیزی نیست. من اگر صرفاً به خاطر دفاع از مطلب در اصول قبلی صحبت کرده‏ام، به علت مسؤولیتم در گروه اول بود وگرنه دیروز و پریروز که اینجا بودم اصلا صحبتی نکردم، اما به عنوان مسؤول جلسه در جواب افراد و دوستانی که نظری دارند، اعتراضی دارند، تذکری دارند، توضیحی لازم دارند عرایضی می‏کنم. خوب‏
</section>
<section type="page" number="483">
بنابراین بهتر است کار جلسه‏یمان را ادامه بدهیم و سریع‏تر برویم جلو و با یک گفت و گوی رادیو تلویزیونی مسائل را روشن کنیم.
پرورش- آقای مراغه‏ای به عنوان شاگرد از ما نام بردند باید حرفشان را اصلاح کنند.
3- طرح و تصویب اصل 13 (اصل سیزدهم)
نایب رئیس- اصل سیزده مطرح است، درباره اصل سیزده قرار بود نمایندگان محترم زرتشتی و مسیحی و کلیمی که در مجلس حضور دارند، اینجا بیایند و نظرشان را بگویند و صحبت کنند تا بتوانیم با حضور ذهن بیشتر نسبت به خواسته‏هایشان اقدام کنیم با این‏که در گروه‏ها هم صحبت شده آقای دکتر اوشانا بفرمایید.
دکتر بیت اوشانا- به نام خدا، با اجازه هیأت رئیسه محترم، نمایندگان گرامی، اصلی که امروز به نام اصل حقوق اقلیت‏ها مطرح است واقعاً آن‏قدر مسالة ساده‏ای است که ایجاب می‏کرد هیچ یک از نمایندگان اقلیت‏ها و اینجانب با عنایتی که به عظمت انقلاب ملت ایران و به رهبری انقلاب ملت ایران داشته‏ایم، به عنوان توضیح آن و یا دفاع از حقوق خود مصدع خاطر آقایان نباشیم و چند دقیقه‏ای وقت مجلس را نگیریم. ولی خود به خود جریان این‏طور پیش آمد، چون بعضی از دوستان بر روی لغات و بعضی عناوین از نظر درج آنها در این اصل حساسیتی داشتند، باعث شد برای روشن شدن افکار دوستان ارجمند چند دقیقه‏ای وقت شما را بگیرم. خدمتتان عرض کردم اگر بخواهیم از حقوق اقلیت‏ها صحبت کنیم یک چیز زائدی است برای این‏که ملت ما از قدیم با این اقلیت‏ها زندگی کرده است و برای آنها حقوق بسیار باارجی را شناخته است. اقلیت‏هایی که اینجا نماینده دارند یا بعضی‏ها که نماینده ندارند بیش از سه هزار سال است در ایران ساکنند و زندگی می‏کنند. آشوری‏ها بیش از سه هزار سال و ارامنه به عقیده من در حدود دو هزار و هفتصد سال است که در این مملکت ساکنند و قبل از آن هم که سر حدات مملکت به اینجا نرسیده بود، باز ساکن بوده‏اند. کلیمی‏ها در حدود دو هزار و هفتصد سال و کمی بیشتر یا کمتر و اگر از صابئین هم اسم ببرم در حدود یک هزار و چهارصد تا یک هزار و پانصد سال است که در این مملکت ساکنند و این سکونت همراه با زندگی مشترک با ملت ایران خودبه خود انس و الفت حقوق هم ملتی ایجاد کرده است و ما هیچ وقت خود را از ملت ایران جدا ندانسته‏ایم و نمی‏توانیم جدا از ملت بدانیم و عملًا هم با ملت ایران متحد و یک رنگ بوده‏ایم و همیشه از حق زندگی کامل و خوب برخوردار بوده‏ایم و اگر وقتی از اوقات، مستبدان و جباران، همان کسانی که به ملت ایران ظلم و جور روا داشته و حقوق ملت را پایمال کردند، حقوق اقلیت‏ها را هم پایمال نموده و از بین برده‏اند که همراه با حقوق از بین رفته ملت ایران، این انقلاب به وجود آمد و پیروز شد. حقوقی که از ملت ایران سلب شده بود، به آنها بر گردانده شد و مسترد گردید و باید همراه با حقوق اکثریت ملت ایران، حقوق اقلیت‏های مذهبی و قومی هم به آنها مسترد و برگشت داده بشود. به این جهت من به یکی از مصاحبه‏های رهبر بزرگ انقلاب در پاریس که واقعاً مثل یک برادر غم‏خوار حق زندگی و حیات به گردن اقلیت‏های مذهبی دارند، اشاره می‏کنم. در جواب این سؤال که اگر انقلاب اسلامی ملت ایران پیروز بشود و حکومت اسلامی تشکیل بشود، با اقلیت‏های ملی و مذهبی چطور رفتار خواهد شد؟ فرمودند «اقلیت‏ها در تعیین سرنوشت خود آزاد خواهند بود، با رعایت تمامیت ارضی ایران همه آنها از حقوق مساوی با برادران مسلمان برخوردار بوده و حقوق ضایع شده آنها به آنها مستردخواهد شد.» حقوق ضایع شدة ما همان‏طور
</section>
<section type="page" number="484">
که عرض کردم همراه با حقوق ضایع شده تمام ملت ایران به ما برگشت داده می‏شود و وقتی بین آحاد و افراد ملت ایران با توجه به اصل دوم که دوستان ارجمند تصویب کردند اختلافی وجود ندارد و باتوجه به هدف‏های جمهوری اسلامی که در اصل سوم تصویب کردند، به تمام افراد و آحاد این کشور حقوق برابر داده شده است و واقعاً این مطلب قلب تمام اقلیت‏های ملی و مذهبی را مالامال از شادی و سرشار از محبت و علاقه نسبت به رهبر انقلاب و نسبت به تمام کسانی که این حقوق را به برادران خود که ناشی از هدف‏های انقلاب است، اعطا کرده‏اند می‏نماید ولی در این اصل که الان مطرح است یک اختلافاتی با اصول دیگر به نظر می‏رسد اگر آن اصل تمام این حقوق را به اقلیت‏های ملی و مذهبی اعطا کرده است در اینجا یک محدودیت‏های خاصی هم برایشان قائل شده‏اند که این محدودیت‏ها را عرض کردم و ما اصلًا نمی‏خواستیم درباره آنها بحث کنیم چون با توجه و عنایتی که دوستان و سروران عزیز به این اصول دارند و خودشان بیش از ما به آن معتقدند و به این اصل هم خیلی واضح‏تر و با وسعت نظر بیشتر نگاه می‏کردند تا هیچ نظر کوتاه‏بینانه‏ای نتواند به انقلاب ایران با انتقاد نگاه کند. همان‏طور که عرض کردم انقلاب ما، انقلاب بزرگ ملت ایران قابل محدود کردن در سر حدات کشور ما نیست. نه الان سابق هم هر وقت اتفاقی در کشور ما روی داده است نه خودمان توانسته‏ایم آن را محدود کنیم نه دیگران. برای این‏که کشوری که ما در آن زندگی می‏کنیم، کشوری است که در موقعیت خاص استراتژیکی و ژئوپلتیکی است که هر اتفاقی که در آن بیافتد سرچشمه تمام اتفاقاتی خواهد بود که در تمام نقاط، حتی خیلی دوردست، اثر خواهد داشت. مثالی عرض می‏کنم انقلاب مشروطیت ما با این‏که از نظر ملت ایران عملًا انقلاب بزرگی بود ولی در آرمان‏های خودش نتوانست کاملًا پیروز شود اما با وجود آن در سرنوشت همه تأثیر گذاشت، حتی در سرنوشت ملل بزرگ دنیا. همه دانشمندان، انقلاب بزرگ چین را در سال یک هزار و نهصد و دوازده متأثر از انقلاب مشروطیت ایران می‏دانند یا استقلال هندوستان و نهضت‏هایی که برای استقلال تلاش کردند همه متأثر از انقلاب کشور ما بود یا استقلال افغانستان و یا سایر انقلابات در آسیا و خاورمیانه همه تأثیر به‏سزایی از انقلاب ما داشته‏اند و همین‏طور در امور ترکیه و کشورهای دیگر، انقلاب مشروطیت اثر مهم و شگرفی داشته است و من یقین دارم انقلاب با عظمتی که امروز در کشور ما انجام گرفته است چون دید آن به مراتب وسیع‏تر از انقلاب قبلی است و عظمت و وسعت آن با انقلاب مشروطیت قابل قیاس نیست و دارای اشکال و ویژگی‏های خاص خودش است، خودبه‏خود تأثیرش نیز بیشتر و عمیق‏تر خواهد بود. وقتی انقلاب ما دارای چنین ویژگی‏هایی است و امید زندگی بهتر و نجات از یوغ نژادپرستی را به همه می‏دهد، آیا درست هست حقوق کوچکی را درباره اقلیت‏هایی که دو هزار سال سه هزار سال هم‏پای ملت ایران ستم کشیده و زجر برده‏اند، از آنها دریغ کنید؟ نه، ملت ما و اقلیت‏ها، به خصوص اقلیت‏های مذهبی به هیچ وجه مایل نیستند که حقوق آنها، با این‏که از نظر انقلاب تضمین شده است، محکی باشد برای امتحان قانون اساسی و انقلاب و جمهوری اسلامی ناشی از آن. برای این‏که اگر سه هزار سال در این کشور با هم زندگی کرده‏ایم، امیدواریم هزاران سال دیگر هم، هم‏پای ملت ایران از زندگی شادمانه و آزاد و از تمام مواهب زندگی به طور مساوی برخوردار باشیم و چون مایل نیستیم مورد محک و آزمایش قرار بگیریم و خرده‏گیران آن را مورد خرده‏گیری قرار دهند و این خرده‏گیری‏های کوچک به لکه‏های ابر تبدیل شود که خدای نکرده جلوی آفتاب تابناک انقلاب را بگیرد و به روشنایی‏اش لطمه بزند، صریحاً از دوستان و
</section>
<section type="page" number="485">
همکاران گرامی تقاضا می‏کنم پیشنهادی را که در این زمینه داده‏ایم، با عنایت و توجه مورد بررسی و تصویب قرار دهند. البته این پیشنهاد به نظر من خیلی ساده و بسیار کوچک است و چون ما حقوق اختصاصی هم می‏خواستیم، دوستان می‏بایست می‏دادند. من تا حدی که در تاریخ می‏توانم قضاوت کنم، یک اصلی بود در صدر اسلام، به خصوص خود حضرت پیغمبر (ص) برای آشنایی و محبت بخشیدن به قلوب، به آنهایی که پیرو ادیان دیگری بودند، بیشتر محبت می‏کردند. حتی شنیده‏ام که در فتح مکه، به صفوان بن معاویه، بیشتر از ابوسفیان دادند و به غیر مسلمان‏ها بیش از او و وقتی انصار و مهاجرین ایراد گرفتند گفت: من می‏خواهم محبت اینها را جلب کنم و باید به آنها بیشتر بخشش و محبت بکنم. اگر آنها دو روز با پیغمبر همکاری داشتند و این‏چنین مورد محبت وتوجه پیغمبر قرار گرفتند، جمعیت‏های ما، هم‏دینان ما، اقلیت‏های مذهبی و قومی بیش از یک هزار و چهار سال است که با مسلمین همکاری و زندگی مشترک دارند. من اگر بخواهم از کارها و وظایفی که در پیشرفت اسلام انجام داده‏ایم صحبت بکنم شاید در این باره کتاب‏ها باید نوشته شود ولی تنها به این مسأله اکتفا می‏کنم که یکی از پایه‏های پیشرفت تمدن اسلامی در قرن دوم و سوم، علومی است که به نام دخیل خوانده می‏شود که توسط نویسندگان و مترجمین هم‏نژاد ما و سایر اقلیت‏های مذهبی به تمدن اسلامی تقدیم شده است. اجداد ما در حدود چهل دانشگاه بزرگ با شرایط آن روز در خود جزیره و شام داشتند که نصیبین و قنصرین رها (اورنا) نمونه‏هایی از آن هستند. من از تاریخ به یادم می‏آید که در قرن نهم میلادی کتابخانه بغداد پنج میلیون کتاب داشت. در اول قرن بیستم کتابخانه پاریس پنج میلیون کتاب داشت. از نظر قیاس همان موقع نصف کتاب‏های کتابخانة بغداد یا به زبان سریانی و آرامی که زبان مادری من است بوده یا مترجمینی که برای خدمت به مسلمین و اسلام اینها را ترجمه کرده بودند و یا تحقیق کرده و نوشته بودند آشوری و سریانی بوده‏اند و اینها همه کوشش و زحماتی بود که هم‏دینان و برادران ما، اجداد ما برای خدمت به پیشرفت تمدن اسلامی انجام داده‏اند. من نمی‏خواهم وقت سروران عزیز را بگیریم فقط به یک نکته‏ای اشاره می‏کنم، مابا قلبی پر از شادی به اصولی رأی دادیم که مفهوم آن اتحاد و هم‏بستگی کلیه مسلمین است به این دلیل که این هم‏بستگی و وحدت باعث خواهد شد که اقلیت‏های قومی و دینی همراه ملل اسلامی از نتایج خیلی خوب زندگی بهره‏برداری کنند و به زندگی خود در محیطی آرام و آزاد ادامه دهند و به ایران و ایرانی خدمت کنند. اگر این اصل خوب نوشته شود و تصویب گردد، در سرنوشت همة ما اثر خوبی خواهد داشت. اقلیت آشوری در خاورمیانه در حدود سه میلیون نفرند که همه در کشورهای اسلامی زندگی می‏کنند. کلیمی‏ها غیر ازآنهایی که در اسرائیل زندگی می‏کنند، در کشورهای دیگر اسلامی هم هستند. ارامنه هم همین‏طور منتشرند. (نایب رئیس- آقای بیت اوشانا، وقت شما تمام است). چند جمله دیگر را عرض می‏کنم. زرتشتیان هم همچنین و سایر اقلیت‏ها نیز همین وضع را دارند. اگر دوستان در اینجا لطفی در حقشان داشته باشند، بی‏ارج نخواهد بود، به خصوص اگر قلوب آنها هم و محبت آنها را به انقلاب بیشتر جلب کنند ما که از گرمی آفتاب انقلاب بهره‏مندیم امیدواریم آنها هم بهره‏مند شوند.
پیشنهاد که داده بودیم قرائت می‏کنم که اگر دوستان قبول کنند به جای متن قبلی قرار بگیرد و تصویب شود: «ایرانیان زرتشتی، کلیمی، مسیحی و صابئین اقلیت‏های رسمی دینی کشور شناخته می‏شوند و در انجام مراسم دینی خود آزادند و در احوال شخصیه و تعلمیات دینی‏
</section>
<section type="page" number="486">
بر طبق آیین خود عمل می‏کنند و در تعلیم و تعلم فرهنگ و زبان خود و تشکیل شوراهای قومی و دینی از حمایت قانون برخوردارند.» من امیدوارم هیأت رئیسه محترم و نمایندگان گرامی حتماً این لطف را درباره اقلیت‏های مذهبی خواهند داشت و این حق خیلی کوچک، که احتیاج به صحبت و بحث کردن نداشت، با توجه به قلب پر از محبت کسانی که نمایندة انقلاب بزرگ ملت ایران هستند تصویب خواهد شد. ملت ایران این حقوق را هزاران سال به رسمیت شناخته است. اینک باید انعکاسی از آن در قانون اساسی باشد. خیلی معذرت می‏خواهم که وقت شما را بیش از حد گرفتم.
نایب رئیس- از دیگر نمایندگان محترم اقلیت‏های مذهبی خواهش می‏کنم اگر غیر از مطالبی که آقای بیت اوشانا فرمودند، مطالبی دارد بفرمایند صحبت کنند. آقای خالاتیان فرمایشی دارید بفرمایید.
هرایر خالاتیان- نمایندگان محترم، بنده تا حالا از این تریبون استفاده نکرده‏ام، دلیلش هم این بوده که نخواسته‏ام وقت مجلس بیش از این گرفته شود و اگر هر نظری، پیشنهادی یا تذکری داشته‏ام، کتباً داده‏ام حضور هیأت رئیسه و ریاست هم لطف کرده و در اسرع وقت ترتیب اثر داده است.
و اما در مورد اصل مورد بحث با توجه به این‏که همکارم آقای دکتر بیت اوشانا صحبت‏های لازم را کردند بنابراین بنده با این تذکر که ایشان بر خلاف قرارمان به جای جامعه، اقلیت را به کار بردند، می‏پردازم به چند توضیح مختصر دربارة اصطلاحات ارمنی، مسیحی، و جامعه ارمنی.
درست است که ارمنی مسیحی هستند ولی با این وجود، موقعیت خاصی در عالم مسیحیت دارند و حساب ارمنی‏ها به خصوص از حساب دولت‏های مسیحی جداست. دولت‏های انگلیس و آمریکا و روس هم مسیحی هستند ارامنه هم مسیحی هستند ولی فجایعی که زورمندان به نام مسیحیت انجام داده‏اند- که استعمار و استثمار ملل شر، میانه و مردم ایران نیز از آن جمله هست- مسلماً هیچ ربطی به ارمنی مسیحی ندارد. ولی متأسفانه سودش را آنها برده‏اند و ضررش به ارامنه رسیده است. کما این‏که چند روز پیش، یکی از نمایندگان همین مجلس داشتند فجایع دولت‏های مسیحی را به حساب مسیحی‏های ایران می‏گذاشتند و شاید هم ایشان حق داشتند، چون اکثراً خیال می‏کنند مسیحی یعنی ارمنی، لابد همه نمایندگان در جراید و رادیو تلویزیون خواندند و دیدند که چگونه مسیحیان راست‏گرای لبنان به ارامنة مسیحی حمله کردند. چرا؟ چرا مسیحی‏های فلانژ لبنان به جامعة ارامنة لبنان حمله کردند مگر نه این‏که هر دو مسیحی و هم‏دین بودند؟ دلیلش این است که ارامنه حاضر نشدند علیه فلسطینی‏ها و مسلمانان بجنگند و مسیحی‏های فالانژ به کمک حامیان خارجی خودشان بر ارامنه هجوم آوردند و جنگ در گرفت. پس ارمنی مسیحی به خاطر مسلمانان می‏جنگد، کشته می‏دهد، آن‏وقت در ایران همان ارمنی مسیحی، مسؤول فجایع دولت‏های استعمارگر مسیحی معرفی می‏شود. در صورتی‏که ارمنی مسیحی خود از قربانیان استعمارگران مسیحی است. به خاطر همین حقیقت و واقعیت تلخ است که بنده اعلام می‏کنم، حساب جامعه ارمنی ایران از حساب دولت مسیحی جداست.
و اولین خواسته و تقاضایی که دویست و پنجاه هزار نفر ارمنی‏های ایران از این مجلس و از این قانون اساسی دارند، این است که ارمنی با چهرة واقعی خود معرفی شود. یعنی به جای‏
</section>
<section type="page" number="487">
اقلیت مسیحی به عنوان جامعة ارمنی ایران شناخته شود.
پنجاه و چند سال تمام با اصطلاح موهن اقلیت مذهبی مسیحی، چهره واقعی جامعة ارمنی خدشه‏دار شده و اگر بعد از انقلاب هم با همان چهره و سیما معرفی شود، این نقض غرض و انکار انقلاب است و نه ارمنی‏ها و نه مردم ایران آن را نخواهند پذیرفت.
ارمنی‏ها در انقلابات این همه فعالیت کرده‏اند و کشته‏ها داده‏اند تا با چهره حقیقی خود شناخته بشوند و اگر این حق ابتدایی انسانی مورد توجه واقع نشود، نه تنها دویست و پنجاه هزار ارمنی ایران، بلکه شش میلیون ارمنی جهان که در پنجاه و چهار کشور زندگی می‏کنند راضی نخواهند شد و بدون شک، همان دولت‏های استعمارگر مسیحی که منتظر فرصتند تا سوءاستفاده کنند، همین عدم توجه به حقوق ابتدایی جامعة ارمنی ایران را پیراهن عثمان خواهند کرد، زیرا روزها و هفته‏هاست که انتظار می‏کشند تا ببینند انقلاب ایران برای ارامنه چه خواهند کرد. پس بنده اعلام می‏کنم که اولین و ابتدایی‏ترین خواستة جامعة ارمنی این است که ارمنی با چهره و نام صحیح و حقیقی خود شناخته و معرفی شود. درست است که ارمنی‏ها مسیحی هستند ولی توضیح دادم که حساب ما از حساب دولت مسیحی جداست (البته ما با سایر مسیحی‏های ایران هیچ اختلافی نداریم و منظور این نیست که با آنان و سایر جوامع، نزدیکی و همکاری نداریم، ما حقوقی که به عنوان شهروندان ایرانی تقاضا می‏کنیم، برای سایر مسیحی‏های ایران هم تقاضا داریم).
و اما پس از این توضیح، میل دارم توضیحی هم در مورد این‏که چرا به جای اقلیت، جامعه را تقاضا می‏کنم بدهم. چرا جامعه؟ البته بنده به عنوان نمایندة ارامنه، صحبتم را به جامعه ارمنی محدود می‏کنم دلیل آن‏که بنده جامعه می‏گویم و نه اقلیت، این است که جامعه نشانگر یک نظام و سیستم خاص اجتماعی، ملی، دینی و مذهبی و فرهنگی و تاریخی است. جامعة دویست و پنجاه هزار نفری ارمنی ایران دارای سه خلیفه‏گری است که یکی از آنها یعنی خلیفه‏گری جلفای اصفهان، نه تنها حاکم بر امور اجتماعی، قومی و مذهبی ارامنة جنوب ایران بلکه حاکم بر امور ارامنه هندوستان هم هست. در بطن جامعة ارمنی شوراهای متعدد و مختلف، ده‏ها کلیسا و نمازخانه، ده‏ها مدرسه و پرورشگاه، ده‏ها باشگاه و انجمن و تعداد زیادی سازمان‏ها و تشکیلات گوناگون تحت یک نظام خاص فعالیت دارند که در نواحی شمال غربی ایران تا سه هزار سال سابقه دارند و همه اینها متعلق به ارامنة گریگوریان می‏باشد. از اینها گذشته جوامع ارمنی کاتولیک و پروتستان و دیگر جوامع کوچک مذهبی نیز هستند که مجموعاً جامعه ارمنی را در ایران تشکیل می‏دهند. و حالا چرا جامعه ارمنی؟ اعضای جامعة ارمنی، درست است که از لحاظ دینی، مسیحی و از لحاظ مذهبی اکثراً گریگوریان می‏باشند، ولی وجه تمایز آنان با دیگر جوامع مسیحی، بیشتر در جنبه ملی و قومی آن است. جنبه‏ای که آن‏چنان قوی است که سایر جوانب را تحت‏الشعاع قرار داده و مذهب گریگوریان مذهب ملی ارامنه است و در تمام دنیا و در عالم مسیحیت هم کاملًا منحصربه فرد می‏باشد.
بنده گفتم در خبرهای مربوط به بیروت لبنان، خواندند و شنیدند که سه روز متوالی ارامنه بیروت و مسیحیان راست‏گرای لبنان جنگیدند و بالاخره با توافق طرفین، آتش بس برقرار شد.
</section>
<section type="page" number="488">
چرا ارمنی مسیحی و فالانژ مسیحی با یکدیگر می‏جنگند؟ پس غیر از عامل مذهب عوامل دیگری نیز هست. پس ارمنی و مسیحی یکی نیستند باید آنها را از همدیگر تشخیص داد. به همین سبب در اصل مورد بحث، حقوق ملی، انسانی، اجتماعی و سیاسی جامعه ارمنی بدون قید قومیت و زبان، فرهنگ قومی و آداب و رسوم اجتماعی و صلاحیت شوراهای ارمنی، تأمین نخواهد شد.
بنابراین، متنی پیشنهاد می‏شود که حداقل خواسته‏های ابتدایی و انسانی جامعه ارمنی را در بر می‏گیرد.
پیشنهاد اصلاحی اصل 13- «ایرانیان زرتشتی، کلیمی و مسیحی (جامعة ارمنی و جامعه آشوری و سایر جوامع مسیحی) جوامع رسمی یا قانونی دینی غیر اسلامی کشور شناخته می‏شوند و در انجام مراسم و تعلیمات دینی بر طبق آیین خود عمل می‏کنند و در احوال شخصیه و حفظ شعائر دینی و تعلیم فرهنگ زبان قومی و اجرای آداب و رسوم اجتماعی خود از حمایت قانون برخوردارند و صلاحیت شوراهای دینی و قومی آنان در مورد جوامع خود محفوظ و رعایت خواهد شد.»
آن‏چه به اختصار گفته شد، توضیحی بود در مورد یکی از اصول قانون اساسی که منحصراً مربوط می‏شد به جوامع دینی و قومی غیر اسلامی ایران. اصول دیگری هم هست که درباره آنها هم بحث خواهم کرد و بالاخره، در فرصتی مناسب، حرف‏هایی هم درباره اصول کلی ایدئولوژی و جهان‏بینی خودم دارم که بیان خواهم کرد، ولی فعلًا آن‏چه بیان شد، یک تقاضا و خواستة ابتدایی و انسانی است که حتم دارم مجلس خبرگان آن را دریغ نخواهد کرد و امیدوارم یک یا دو تفنگ به دست ناآگاه، به این حقوق انسانی و قانونی ما خودسرانه دست درازی نخواهند کرد.
نایب رئیس- آقای دانش‏راد شما هم توضیحی دارید؟ (مهندس دانش‏راد- اگر اجازه بفرمایید چند دقیقه‏ای وقت مجلس را بگیرم). بفرمایید.
مهندس دانش‏راد- بحثی که درباره این اصل سیزده مطرح شد و به وسیله یکی از آقایان یعنی جناب آقای ربانی عنوان گردید، بحث بر سر کلمة رسمیت بود که می‏خواهم راجع به آن توضیحی بدهم و بعد از آن مطالبی که آقایان نمایندگان آشوری‏ها و ارامنه فرمودند، تکمیل کنم. مسأله این است که یک دین در مملکت ما یا رسمی است یا غیر رسمی، و یا قانونی است یا غیر قانونی. این را باید به کجا منعکس کرد تا افراد ملت بدانند با یک فرد که دارای دین قانونی است صحبت می‏کنند یا با آدمی که دین غیر قانونی دارد؟ آن‏چه برای جناب آقای ربانی نگرانی ایجاد می‏کند این است که اگر بگوییم رسمی است، بنابراین باید اثر قوانین دیگر را هم ببینیم. ما در اصول قبل گفتیم که جمهوری اسلامی ایران چیست، دین رسمی و مذهب رسمی کشور مشخص شد و گفتیم که کلیه قوانین کشور باید منطبق با مقررات دین رسمی و مذهب رسمی کشور باشد. بنابراین کلمة رسمی که در اینجا به کار می‏رود برای این است که این دین یک دین غیر رسمی نیست، دینی است که تا حدودی منطبق است با مقررات اسلامی، یعنی اسلام دینی است که در آن دین یهود هم می‏گنجد منتها رو به تکامل رفته و با زمان پیش رفته و جلو آمده است. آن مال سه هزار سال پیش بوده و این مال یک هزار و چهارصد سال پیش. بنابراین بحث کردن روی این کلمه به نظر من ایرادی ندارد، در غیر این صورت ممکن است سوءتفاهم ایجاد بشود. ممکن است برای‏
</section>
<section type="page" number="489">
مردمی که پیش‏نویس منتشر شده قانون اساسی را خوانده‏اند این سؤال پیش بیاید که چطور شد «رسمی» را حذف کردند و الا مسأله‏ای نیست.
مطلبی که می‏خواستم در اینجا عرض کنم این است که آقایانی که دارند قانون اساسی را بررسی می‏کنند در نظر نگیرید که من به نام نماینده اقلیت کلیمی باید بیایم و از حقوق اقلیت‏ها دفاع کنم بلکه همة ما چه اقلیت و چه اکثریت در موقع خودش باید از حقوق مردم دفاع کنیم. اگر من به قانون اساسی با این دید نگاه کنم، باید توجه داشته باشم که چیزی در این قانون اساسی نیاید که بهانه به دست ضد انقلاب بدهد و در آینده خدای نکرده به زندگی ما رخنه‏ای بکنند. اینجا من می‏خواستم توجه بدهم که ایرانیان کلیمی و سایر اقلیت‏ها جدا از دیگران نیستند.
اینجا من می‏خواستم توجه بدهم که ایرانیان کلیمی و سایر اقلیت‏ها جدا از دیگران نیستند.
اینها همه مردم ایران و ایرانی هستند که روش زندگیشان مختصری با هم متفاوت است.
بنابراین اگر روی این موضوع بحث کنیم که این یک گروه به کنار، و به آن گروه حقی بدهیم و این حق به صورت تبعیض باشد، در قانون اساسی ما خلل وارد می‏شود و آن‏وقت ایجاد ناراحتی می‏کند و این وسیله‏ای می‏شود در دست کسانی که می‏خواهند انقلاب و وحدت ملی کشور را خدشه‏دار کنند. هم‏اکنون ممکن است این ناراحتی به وجود آید. هر وقت ملت ایران نهضتی داشت معمولًا این ناراحتی درست می‏شد و دیواری هم کوتاه‏تر از دیوار اقلیت‏ها نبود. در موقعی که نهضت ملی ایران مطرح بود، در زمان مرحوم دکتر محمد مصد، همین مسأله وجود داشت. ما از این ناراحتی‏ها فراوان داشتیم. دسته‏جاتی درست شد که نشریاتی داشتند و مرتب به ایرانیان کلیمی توهین می‏کردند و باعث می‏شدند که تفرقه ایجاد شود و ناراحتی‏هایی پیدا شود که نهضت را لکه‏دار کند. در همین انقلاب بزرگ ما هم همین مسأله در اول وجود داشت. قبل از این‏که انقلاب به ثمر برسد ما شاهد نشریاتی بودیم که می‏گفتند یهودی‏ها باید تا فلان وقت از ایران بیرون بروند و ما می‏فهمیدیم که این مطالب به وسیله عوامل دشمن انقلاب منتشر می‏شود. نوار سخنان امام خمینی که در این‏باره بیاناتی فرموده بودند در جامعة ما دست به دست می‏گشت و آرامش می‏بخشید. اگر آن نوار نبود، آن نشریات و عوامل دشمن برای ما و برای انقلاب ایران ناراحتی‏های سیاسی و مشکلاتی به وجود می‏آورد. این است که من عقیده دارم به نفع وحدت و هم‏بستگی ما است که در اصول مربوط به اقلیت‏های دینی در این قانون اساسی به یهودیان و مسیحیان و زرتشتیان با دید آن مردم هزار و چهارصد سال پیش نگاه نکنیم، عالم فقیه کسی است که مسأله را به حالت و شکل روز نگاه کند مردم یهودی یا نصرانی که در قرآن کریم صحبتی و گله‏ای از آنها شده است جزء اعراب دارای مذهب یهودی یا نصرانی بودند، قبایل بنی قریضه و زرگران شهر مدینه از گروه‏های دیگری بودند که حالا دیگر وجود ندارند. ایرانیان یهودی یا مسیحی دو هزار و هفتصد سال یا سه هزار سال است که در ایران ساکن هستند و مردم دیگری هستند که با آن مردم رابطه‏ای ندارند، ایرانیانی هستند که قبل از ظهور اسلام به ادیان یهودی یا مسیحی گرویده بودند و قسمت مهمشان به اسلام گرویدند یهودیان ایران دو هزار و هفتصد سال پیش، حدود ششصد هزار نفر بودند که به بابل آمدند و الان پنجاه هزار نفرند و حدود هفتاد، هشتاد هزار نفرشان هم از سی سال قبل به خارج از ایران رفته‏اند. این ششصد هزار نفر قتل عام نشدند، غالباً به مذهب اسلام گرویدند. به هر حال آن دیدی که آقایان علما نسبت به آیات قرآن درباره یهود در آن زمان دارند، آن را تسری ندهند به مردمی که یهودی هستند و در ایران زندگی می‏کنند و سالهاست در این مملکت زندگی کرده‏اند و خوب و بدشان با مردم ایران مشترک است. مثال می‏زنم، بنده یک نفر یهودی‏
</section>
<section type="page" number="490">
من همان مدرسه‏ای می‏رفتم که یک نفر مسلمان می‏رفت. پسر من حتی در دبستان مانند سایر هم‏کلاس‏های خود قرآن خوانده است. به او گفتم قرآن را بخوان و بفهم تا بدانی که در محلی که زندگی می‏کنی هم‏میهنانت چه معتقدات دینی دارند و مبادا از کلاس‏های درس تعلیمات دینی خارج شوی. در زندگی اجتماعی ما با هم بودیم، در زندگی اقتصادی با هم بودیم. اگر در مملکت ایران سرمایه‏دار بزرگ پیدا شده، این منحصر به یهودی نیست، مسلمان هم هست، زرتشتی هم هست. اگر طبقه و قشر مستضعف هست، از همة دینهاست. من از همة شما خواهش می‏کنم الان بروید سری به محلة یهودی‏ها بزنید ببینید با چه فلاکتی زندگی می‏کنند. بروید به خیابان‏های گرگان یا نظام‏آباد و نواحی دیگر یهودی‏نشین را ببینید زندگیشان اگر بدتر از زندگی مردم مستضعف مسلمان نباشد، در حد آنهاست. آنها را به وسیله مذهب جدا نکنید. کاری بکنید که دست به دست هم بدهند و در ایجاد یک ایران مستقل و دارای اقتصاد شکوفا همکاری کنند ولو این‏که عدةشان نسبت به اکثریت کم باشد. به نظر من قانون اساسی باید پلی باشد برای ایجاد ارتباط دوستانه، صمیمانه و محبت‏آمیز بین اقشار مختلف ملت و ایجاد وحدت در مبارزه و کوتاه کردن دست گروهی که می‏خواهند همة ملت را اعم از مسلمان و یهود و مسیحی و زرتشتی غارت کنند. من با این دید نگاه می‏کنم و از آقایان علما و دوستان عزیز هم توقع دارم با همین دید نگاه کنند، نه دیدی که به یک یهودی اهل ذمه نگاه می‏کنند. حالا دورة هزار و چهارصد سال پیش را نگاه نکنیم که دو طایفه مقابل هم بودند و قراردادی داشتند. الان همه با هم هستیم و قانون اساسی قراردادمان است که همه از آن تبعیت می‏کنیم و قبولش داریم با تمام جزئیات و محسناتش. بنابراین تقاضا می‏کنم. تحریکاتی بود در سال هزار و نهصد و پنجاه و دو نسبت به این‏که یهودیان ایران دچار تبعیض هستند و بنابراین ادعا می‏کردند که به این علت صهیونیزم قابل توجیه است. من می‏خواهم این موضوعات و این تبعیضات در قانون اساسی ما نباشد تا آن‏گونه تحریکات هیچ وقت نتواند مطرح شود. از این‏که وقت آقایان را گرفتم معذرت می‏خواهم.
نایب رئیس- آقای موبد شهزادی اگر مطلبی دارید بفرمایید.
موبد رستم شهزادی- به نام خدا، بنده در نطق پیش از دستور دومین روز برگزاری مجلس و همچنین در گروه دوم دربارة دین و مذهب رسمی و اقلیت‏ها صحبت کردم که علاوه بر آن صحبت دیگری ندارم. راجع به پیوستگی و هم‏بستگی ما زرتشتیان با ایرانیان مسلمان، لزومی به دلایل و ثبوت ندارد بلکه می‏توانم به صراحت بگویم که ما نخستین مالکین این سرزمین و از گروه فرزندان اصیل این آب و خاکیم.
به تصدیق حضرت آیت اللّه صدوقی نماینده محترم یزد در مجلس، سابقاً پارسیان هند هرگونه پول وقفی را که می‏خواستند به ملت بدهند، به یزد و کرمان و تهران می‏فرستادند و با آن پول‏ها مدرسه و درمانگاه ساخته می‏شد و نخستین مدارسی که در یزد باز شد زمانی بود که هنوز در شهرهای دیگر مکتب‏خانه‏هایی در مغازه‏ها یا در اطاق‏های کوچک داشتند، پارسیان هند طبق نمونه‏ای که از انگلیسی‏ها یاد گرفته بودند عیناً برای ما میز و صندلی و تخته سیاه و وسایل تحریر و غیره تهیه کردند که برای اولین بار در ایران دیده می‏شد. همین‏طور درمانگاه و دوا و دکتر را هم از هندوستان می‏آورند یعنی خود این پارسیان می‏آمدند آنجا و این خدمات نه فقط برای زرتشتیان بلکه برای جمیع مردمان و ساکنین آنجا اعم‏
</section>
<section type="page" number="491">
از مسلمان و کلیمی و ارمنی و زرتشتی بود و الان هم ما در تهران چهارتا دبستان و دبیرستان دخترانه و پسرانه جدا در تهران‏پارس داریم، در خود شهر داریم، در یزد داریم در بیست و دو ده یزد که اغلب جمعیتش یک سوم زرتشتی و بقیه مسلمان یا یک پنجم زرتشتی و بقیه مسلمان یا یک دهم زرتشتی و بقیه مسلمان هستند مدارس ما هم برای مسلمانان آن محله و هم برای زرتشتیان بود. در کرمان هم همین‏طور، هر جا ما تشکیلاتی داشته باشیم برای عموم است و خصوصی نیست. در مطالبی که نمایندگان محترم جوامع آشوری و ارمنی و کلیمی ایراد فرمودند خواسته‏های ما را هم بیان فرمودند دیگر من لزومی ندارد تکرار کنم فقط این‏قدر توقع دارم این عناوین و القابی که برای ما جوامع رسمی دینی غیر اسلام در قانون اساسی می‏گنجانید طوری نباشد که بویی از سلطه‏پذیری و ستم‏کشی در آن به مشام برسد زیرا در قانونی که خود ما تصویب کردیم گفتیم هرگونه سلطه‏گری و سلطه‏پذیری یا ستمگری یا ستم‏جویی در کشور ایران ممنوع است و ما اینها را به همه گوشزد کردیم. امیدوارم در موقع تدوین این قانون در مورد ما جوامع دینی غیر اسلامی بویی از آن به مشام نرسد و در پایان عرض می‏کنم اگر می‏خواهیم ملت ما و این جمهوری ما دوام زیادی داشته باشد و خدای نخواسته روزی بر علیه آن (چه در داخل و چه در خارج) قیام نکنند، باید با هم متحد باشیم و یک بار دیگر آن شعر حماسی روان شاد پورداوود را عرض می‏کنم که فرموده:
اگر مسلمان و نصارا و ور از زرتشتیم (اینجا کلیمیان را هم باید اضافه کنم)
 همه از یک پدر و یک نسبت و یک پشتیم در کف مام وطن گویی پنج انگشتیم‏
 تا که جمعیم به دندان اجانب مشتیم ور پراکنده و فردیم شکار آنان. متشکرم‏

نایب رئیس- در مورد این اصل که مستقیماً به انتخاب‏کنندگان و موکلین این چهار نماینده محترم مربوط می‏شد، یا بهتر است بگوییم منحصراً به آنها مربوط می‏شد، ما وظیفه داشتیم که سخن هر نماینده را مستوفی بشنویم و چیزی در این زمینه ناگفته نماند و همان‏طور که آقای رحمانی در یادداشتی تذکر داده‏اند و آقای خالاتیان هم گفتند، این بدان معنی نیست که این آقایان در اصول دیگر قانون اساسی نظری و سهمی ندارند و فقط آمده‏اند دربارة این اصل صحبت کنند، خیر، دربارة همة اصول مثل سایر نمایندگان می‏توانند صحبت کنند و رأی بدهند و این مطلبی است روشن. شاید پیرامون بعضی از مطالبی که آقایان فرمودند توضیحاتی لازم باشد امیدوارم این توضیحات را در نطق‏های قبل از دستور که در پیش داریم، دوستان بفرمایند. بنابراین، اصل دوازدهم که راجع به دین رسمی است قبلًا تصویب شده و این اصل سیزدهم است که قبلًا مطرح شده بود و آقایان به عنوان دفاع و توضیح درباره‏اش صحبت کرده بودند و در پایان آن جلسه آقای دکتر بیت اوشانا خواستند به عنوان مخالف و یا توضیح‏دهنده و تکمیل‏کننده صحبتی بکنند که وقت کافی نبود و لذا ادامة بحث درباره آن را به امروز موکول کرده بودیم. از نظر ضوابط کار موافق و مخالف صحبت کرده‏اند و به اندازة کافی درباره‏اش صحبت شده اصل را اکنون مطرح می‏کنیم، به همان کیفیتی که معین کرده‏اید اگر در جهت تکمیل آن پیشنهاد تغییری در کلمات باشد، دوستان تشریف می‏آورند و توضیح می‏دهند.
هاشمی‏نژاد- قبل از این‏که روی این اصل تصمیم بگیرند نمایندة محترم ارامنه اصرار
</section>
<section type="page" number="492">
داشتند کلمه ارمنی به آن اضافه شود، اتفاقاً من هم همین پیشنهاد را می‏خواستم تقدیم کنم که چون ایشان این پیشنهاد را کردند منصرف شدم، این چه اشکالی دارد؟ فقط با اضافه کردن کلمه ارمنی‏ها و آشوری‏ها نظر آقایان تأمین می‏شود.
مکارم شیرازی- بنده فکر می‏کنم آقای مستوفی صحبت کردند و مطالبی هم که گفتند مطالب کاملًا خوبی بود ولی نکاتی در سخنانشان بود که اگر ما توضیح ندهیم ممکن است سوءتفاهماتی ایجاد کند. لطفاً یک نفر از آقایان بیاید و توضیحات بدهد که وقتی مجموعة مذاکرات منتشر شد، جای ابهامی باقی نمانده باشد.
ربانی شیرازی- قبلًا برای همین منظور من وقت گرفته‏ام.
حجتی کرمانی- مطلبی را که عرض می‏کنم با این‏که می‏دانم اشکال دارد ولی چون حامل این امانت هستم عرض می‏کنم. وقتی از کرمان می‏آمدم یکی از همشهریان زرتشتی ما، مرا مکلف کرد که مصراً این مسأله را در مجلس عنوان کنم که از شرایط انتخاب رئیس‏جمهور و سایر مقامات، داشتن اسلام حذف شود تا همة ایرانیان بتوانند دارای مقامات و مناصب بشوند. من گفتم این مسأله را می‏گویم ولی ما بر طبق فقه شیعه صحبت می‏کنیم.
سبحانی- خارج از موضوع صحبت نکنید.
بنی صدر- راجع به اقلیتی به نام صابئین که در روزنامه‏ها هم نوشته بودند، چه تصمیمی می‏گیرید؟
نایب رئیس- در این باره مطالعه شده و توضیح خواهیم داد.
سبحانی- آن متنی که قرار است به رأی اقلیت‏ها پیشنهاد شد برای ما دو نکته داشت که باید توضیح داده شود.
میرمرادزهى- یک عده از بهایی‏های سیستان و بلوچستان به من مراجعه کرده‏اند و گفته‏اند به استناد «لَا إِکْرَاهَ فىِ الدِّین» و «اعلامیه حقوق بشر» تکلیف ما به عنوان یک اقلیت دینی چه می‏شود؟
ربانی شیرازی- اعوذ بالله من الشیطان الرجیم‏
بسم الله الرحمن الرحیم. با این‏که در قانون اساسی سابق که مردم تهیه کرده بودند قشرهای مختلف مردم دور هم جمع شده بودند و این قانون را تصویب کرده بودند ماده‏ای که مربوط به اقلیت‏ها باشد در آن قانون نیامده بود ولی اکثریت یعنی مسلمان‏ها، آنها که پیش‏نویس قانون اساسی را نوشته بودند بدون این‏که با آقایان اقلیت‏ها صحبتی در این باره بنمایند اصلی را در این قانون اساسی جمهوری اسلامی گنجانده بودند. آقایان پس از آن‏که این اصل را در قانون اساسی دیده‏اند به این اندازه هم اکتفا نمی‏کنند با این‏که من در جلسات خصوصی صحبت کرده‏ام و قانع هم شده‏اند باز هم روی این مسأله پافشاری می‏کنند. آقایان می‏فرمایند، ما هم رسمی باشیم ادیان ما هم رسمی باشد همچنان‏که جمهوری اسلامی رسمی است معنی رسمی عبارت از این است که قوانین و ضوابط اداره تمام امور کشور بر طبق بینش دینی باشد، آن دین مخصوص که وقتی می‏گوییم جمهوری اسلامی رسمی است یعنی این مبنا می‏شود برای این‏که تمام مقررات و قوانین و احکام بر طبق آن صادر بشود. آقایان پافشاری می‏کنند که ادیان دیگر هم مانند دین اسلام رسمی باشد یعنی آنها هم حق داشته باشند یک روزی تمام مقررات و قوانین و نظام مملکت را مطابق دین خود کنند این‏
</section>
<section type="page" number="493">
معنای رسمی است. (دکتر بیت اوشانا- ما چنین چیزی نگفتیم) اگر چنان‏چه منظور شما این نیست، رسمی بودن این منظور را می‏فهماند پس چرا پافشاری دارید که رسمی باشد؟ کلمه رسمی نمایشگر این مطلب است که این دین یک روز می‏تواند مبنای اداره حکومت واقع شود. البته در این قانون مطلبی می‏آوریم که خواسته‏های شما تأمین شود، بعد از این هم در «حقوق ملت» می‏آید که تمام اقوام و قبایل از هر نژاد در برابر قانون مساوی هستند و از حقوق مساوی برخوردارند، در اینجا هم آمده‏ایم این اصل را گنجانده‏ایم آیا در این مدتی که ما مشغول بوده‏ایم اکثریت از شما حقوقی ضایع کرده است؟ آیا در قانون بعدی جایی سراغ دارید که حقی به اکثریت بدهد و به شما ندهد؟ آقای خالاتیان صبح در حرف‏هایشان این جمله را گفتند که اگر این حق را شما به ارامنة ایران ندهید حکومت‏های مسیحی جهان ناراحت می‏شوند و ضمناً حالت تهدید هم داشت. ولی در این قانون ما حقی به اکثریت نداده‏ایم که به اقلیت هم بدهیم ما در بخش حقوق ملت صریحاً می‏گوییم تمام آحاد ملت در برابر قانون یکسانند و از حقوق متعادل برخوردار می‏شوند. مسأله دیگر این است که نمی‏دانم «اقلیت» چه عیبی دارد، یعنی واقعیت نیست که اکثریت مسلمان هستند؟ اصلًا عیبی نیست و از لحاظ حقوقی لفظ «اقلیت» بهتر است تا لفظ دیگری. اقلیت گروهی هستند که در برابر اکثریت واقع شده‏اند یعنی حقی دارند. وقتی در مجلس می‏گوییم اقلیت و اکثریتی داریم یعنی اقلیت هم حقی دارد و هر دو را رسمی شناخته‏ایم. این اقلیت لفظ قانونی است و کاربرد مخصوص دارد، اما مسأله «جوامع» را اگر بخواهیم بیاوریم آن وقت لازمه‏اش این است که جوامع سیاسی خواهیم داشت و با جوامع سیاسی دیگر چه بکنیم یعنی آنها قانونی نیستند؟ لذا پیشنهاد می‏کنم نوشته شود «اقلیت قانونی می‏باشد».
نایب رئیس- آقای شهزادی راجع به بیانات آقای ربانی نظری دارید؟
موبد رستم شهزادی- ما نمی‏گوییم دین رسمی یا اقلیت رسمی دینی یا جوامع رسمی دینی، گرچه در قرآن و اسلام رسمیت داده شده و شناخته شده است ولی می‏گوییم این اصل به این صورت نوشته شود «از اقلیت‏های رسمی دینی «یا» از جوامع دینی رسمی».
خالاتیان- آقای ربانی از قول بنده فرمودند که اگر دین ارامنه را رسمی نشناسید دولت مسیحی جهان ناراحت می‏شوند می‏خواهم عرض کنم خیر، خوشحال خواهند شد تا از آن سوءاستفاده بکنند!
نایب رئیس- چون هم مطلبی که آقای دکتر بیت اوشانا و دوستانشان تهیه کرده بودند بعد از «زرتشتی، کلیمی، مسیحی» صابئین هم اضافه شده بود و هم آقای بنی صدر خواستند در مورد صابئین تذکری بدهند و نمایندگان هم‏وطنان صابئی هم تشریف آورده‏اند به مجلس و مراجعات داشته‏اند و نامه‏هایی هم نوشته‏اند، به این مناسبت دیروز جلسه‏ای مرکب از آقایان حجتی کرمانی، مکارم شیرازی، موسوی جزایری، یزدی و قرشی (مکارم- آقای قرشی نبودند) و بنده تشکیل دادیم تا دربارة صابئین بررسی کرده و به مجلس گزارش بدهیم. دیروز عصر چند ساعت وقت صرف کردیم و به مآخذ و منابعی مراجعه کردیم تا ببینیم در این باره به مجلس چه می‏توانیم عرضه بکنیم، خلاصه آن مذاکرات را یکی از دوستان تشریف می‏آورند و در اینجا بیان می‏کنند. آقای مکارم بفرمایید.
مکارم شیرازی- بسم الله الرحمن الرحیم. همان‏طوری که بیان کردند، چون عده‏ای از برادران صابئی ما که در نقاط مختلف مملکت زندگی می‏کنند نامه‏هایی نوشته بودند و نمایندگانی‏
</section>
<section type="page" number="494">
فرستاده بودند تا دربارة آنها در قانون اساسی تصمیم گرفته شود. به احترام پیشنهاد و فکر آنها جلسه مخصوصی برای این کار تشکیل شد و علاوه بر مطالعاتی که همة دوستان ما در جلسه روی جمعیت صابئین داشتد، برای این‏که بهتر بتوانند تصمیم بگیرند مطالعات زیادی تقریباً در دو سه ساعت انجام گرفت و بعد از آن که روی تمام جوانب مطلب مطالعه کردیم به اینجا رسیدیم که اگر ما بخواهیم طبق منابع اسلامی، کتاب و سنت و فقه اسلامی و تاریخی که در دست ما است درباره روش معاملة مسلمان با گروه صابئین قضاوت صحیحی بکنیم، نمی‏توانیم طبق منابع اسلامی اینها را به عنوان یک گروه جدا از آن چهار گروه بشناسیم بلکه در بسیاری از منابعی که مورد مطالعه قرار گرفت آمده بود که اینها شعبه‏ای از یهود و یا شعبه‏ای از مسیحیت یا مخلوطی از عقاید هر دو گروه می‏باشند و به همین دلیل هم آن‏چنان که من شنیدم در بعضی از مناطق سابقاً هم عملًا وقتی رفتار می‏شده است اینها خودشان را شعبه‏ای از یهودیان معرفی می‏کردند یعنی وقتی از مذهبشان برای کارهای اداری سؤال می‏کردند به این عنوان معرفی می‏کردند، پس اگر بخواهیم عادلانه در اینجا رفتار کنیم همان‏جوری که در بعضی از منابع آمده است آنها می‏توانند خودشان را در یکی از این دو گروه جا بدهند ولی در عین حال باز برای این‏که عدالت بیشتر رعایت شود بنا شد اگر آنها راضی به این مسأله هم نبودند باز ما یک اصلی در اصول آینده برای همه گروه‏هایی که در ایران هستند، چه مذهبی و چه غیر مذهبی که به عنوان یک جمعیت سالم زندگی می‏کنند، البته مذهب که عرض می‏کنم به معنی واقعی مذهب است نه گروه‏هایی که نام مذهب دارند و مذهبی نیستند و به جمعیت‏های سیاسی و احزاب سیاسی شبیه‏ترند تا جمعیت مذهبی، وقتی گروهی غیر مذهبی بودند و حتی عقیده به خدا هم نداشتند مثلًا تعداد آنها دو درصد بود که اعتقادی دارند، اما تخریبی هم نمی‏کنند و به اصول جمهوری اسلامی وفادار هستد و رژیم را هم انکار نمی‏کنند و در عین حال می‏گویند ما عقیده به خدا پیدا نکرده‏ایم یا گروه‏های مذهبی دیگر غیر از گروه‏هایی که عرض شد یا گروه‏هایی که غیر مذهبی هستند، یک اصل در حقوق ملت بیان شود برای این‏که اینها هم، حقوقشان از نظر انسانی و اسلامی تحت ضوابطی که بیان می‏شود احترام خواهد داشت و به این ترتیب ما به دو نتیجه می‏رسیم یکی این‏که جمعیت برادران و خواهران صابئین می‏توانند در یکی از آن دو گروه خودشان را قرار دهند و دیگر این‏که اصلی در «حقوق ملت» برای کسانی که در آن گروه‏ها نبودند و به رژیم جمهوری اسلامی وفادارند و جنبه تخریبی ندارند بلکه می‏خواهند با ما هم‏زیستی مسالمت‏آمیز داشته باشند، از نظر حقوق بشر برای آنها مطلبی در نظر گرفته خواهد شد ولی جایش اینجا نیست و در «حقوق ملت» است.
فاتحی- چون برای اولین بار است که در جمهوری اسلامی قانون اساسی نوشته می‏شود در دنبال فرمایش آقای مکارم برای این‏که تمام برادران ایرانی حقوقشان داده شود و در قرآن هم در سه جا نام صابئین برده شده اگر بخواهیم حقوق اقلیت‏ها داده شود باید اسم اینها را هم ببریم و اگر گفته شود حقیقتش مجهول است و روشن نیست، این معنا در تلفیق کلمه مجوس و زرتشت هم صدق می‏کند. من هم تحقیق و ثابت کرده‏ام این کلمه با زرتشت تطبیق نمی‏کند همان‏طور که اسمشان در قرآن هم برده شده و چون برای اولین بار می‏خواهیم این قانون را تنظیم کنیم باید نامشان به احترم سه آیه‏ای که در قرآن دارند، برده شود و به همین دلیل معلوم می‏شود آنان اصولًا تیپ خاصی هستند.
</section>
<section type="page" number="495">
سبحانی- روزهای اول ما عرض کردیم که قانون اساسی را روی فتاوای مسلم اسلامی تنظیم می‏کنیم نه روی عقاید شخصی، در حقیقت وکلای یک جمع مسلمان هستیم که آن جمعیت مسلمان هستند و عقاید آنها تابع فتاوای علمای اسلام است و از نظر فکر و اندیشه تابع آنها هستند و علمای اسلام اینها را مستقلًا اهل کتاب نشمرده‏اند حالا که علمای اسلام (چه شیعه و چه سنی) این جمعیت صابئین را مستقلًا اهل کتاب شمرده‏اند، نمی‏توانیم بدون مجوز و فتوای اسلامی و شرعی جزء اهل کتاب بشناسیم و راه‏حل همان است که در جلسه تصمیم گرفتیم. اما این‏که ایشان می‏فرمایند در قرآن نام اینها آمده، نام‏های دیگر هم آمده است مثلًا و الذین اشرکوا دلیل این نیست که آنها اهل کتاب هستد ودلیل این نیست که آنها را یک عنصر اهل کتاب جداگانه بشماریم، پس نه دلیل شرعی داریم و نه آمدن نامشان در قرآن دلیل بر اهل کتاب بودنشان هست.
نایب رئیس- علت این‏که آقایان گروهی را انتخاب کردند تا در این زمینه مطالعه کنند برای این بود که اینجا نخواهیم بحث‏های نظری را دنبال کنیم و من انتظار داشتم که آقایان این مطالب را در آن جلسة تبادل‏نظر گروهی بیان بفرمایند و قرار این بود که وقتی روی مسائلی در جلسات گروه‏ها صحبت شده و جمع‏بندی شده است، اینجا دیگر از سر نگیریم و الا جلسة گروه‏ها تشکیل نمی‏شد تا جلسه مشترک گروهی و حتی مطالعات فردی، همه اینجا مطرح شود. این رویة صحیحی نیست. به هر حال امیدوارم خود دوستان محترم که برای پرهیز از اطاله کلام و رعایت میزان وقت، عده‏ای را برای بررسی این موضوع انتخاب کرده و آنها مطالعه کرده و نتیجه را اینجا گزارش داده‏اند، مجدداً بحث را تکرار نفرمایند. توضیحاتی لازم بود که برای هم‏وطنان عزیز صابئی مذهب ما که بسیار خوش خلق و دوست داشتنی و دارای رفتار بسیار مطلوب در منطقه سکونتشان هستند، داده شود و لازم بود که نظراتشان بررسی شود و هم چنین نظراتی که به دست می‏آید، به اطلاعشان برسد. اضافه می‏کنم که این مسأله اصل سیزده همان‏طور که ملاحظه می‏کنند، تازه است و قبلًا در قانون اساسی و متمم آن چنین مطلبی نیامده بود، نه به خاطر این که اهمیتی به اقلیت داده نشده بلکه به خاطر این که این مسائل، مسائلی نیست که حتماً همه‏اش در قانون اساسی بیاید. هم‏وطنان اسماعیلی مذهب هم مراجعه کردند و نامه نوشتند بنابراین اگر قرار باشد تک تک گروه‏های مختلف مذهبی و غیر مذهبی رانام ببریم گمان می‏کنم چند صفحه از قانون اساسی را باید به نام بردن از گروه‏ها اختصاص بدهیم و این معمول نیست اصولًا مطالبی که اینجا در رابطه با دین رسمی مطرح شده، تمام شده است و به دنبال آن در پیش‏نویس هم مطلبی بوده که روی آن هم به اندازه کافی بحث و صحبت شد. حالا با اجازه دوستان قسمت به قسمت اصل را مطرح می‏کنم:
اصل 13- ایرانیان زرتشتی، کلیمی و مسیحی تنها اقلیت‏های رسمی شناخته می‏شوند که طبق مقررات اسلامی در انجام مراسم دینی خود آزادند و این قسمت اول متن پیشنهادی بود که نسبت به آن با بلند کردن دست طبق معمول نظرخواهی می‏کنیم بعد به کل متن و اصلاحات آن با ورقه و به صورت مخفی رأی‏گیری می‏شود. در قسمت اول نظری نیست؟ آقای عرب بفرمایید.
عرب- بنویسید «زرتشتیان و کلیمیان و مسیحیان ایرانی»
قرشی- به جای «رسمی»، «دینی» بگذارید.
</section>
<section type="page" number="496">
دکتر بیت اوشانا- پیشنهاد می‏کنم «رسمی- دینی» نوشته شود:
نایب رئیس- به پیشنهاد آقای اوشانا رأی می‏گیریم موافقین لطفاً دستشان را بلند کنند (از پنجاه و نه نفر، بیست و نه نفر اعلام موافقت کردند) تصویب نشد. پیشنهادی است که به جای «رسمی» بگذارید «... تنها اقلیت‏های دینی ...» موافقین با این پیشنهاد دست بلند کنند. (از پنجاه و نه نفر عدة حاضر در جلسه چهل نفر موافقت کردند) تصویب نشد.
حجت کرمانی- بنویسید «زرتشتیان، کلیمیان و مسیحیان مقیم ایران ...» که اعم باشد از این‏که تابعیت ایران را داشته باشند یا نداشته باشند.
نایب رئیس- من تذکر می‏دهم که در قانون اساسی اصلًا بحث روی تابعیت است. کسانی که تابع یک مملکت نباشند خودشان قانون جداگانه‏ای دارند. به هر حال نسبت به پیشنهاد آقای حجتی رأی می‏گیریم، موافقین دست بلند کنند. (چند نفر دست بلند کردند) تصویب نشد.
حجتی کرمانی- کلمة «تنها» را بردارید، برای این‏که کلمه «صابئین» را با فقها بحث کنیم اگر از نظر فقهی حل شد، آنها را هم اضافه کنیم.
نایب رئیس- این پیشنهاد هم مطرح است موافقین لطفاً دست بلند کنند (عده کمی اعلام موافقت کردند) رد شد.
هاشمی‏نژاد- چرا پیشنهاد نماینده محترم ارامنه را مطرح نمی‏کنید؟
دکتر آیت- من همان موقع اجازه گرفتم توضیح بدهم، ارامنه که گفته بشود از دو جنبه می‏تواند مورد نظر قرار بگیرد. اینجا جنبه دین و مذهب مورد نظر است به علاوه از نظر قومی ما در اینجا دیگر، در مورد اقوام بحث کرده‏ایم و هیچ استثنا و فرقی نیست. بنابراین ذکر یک قوم در اینجا نقض غرض است زیرا ما اینجا از نظر مذهبی بحث می‏کنیم.
نایب رئیس- آقای بنی صدر بفرمایید.
بنی صدر- اگر توضیح آقای آیت صحیح است حتماً بعد از کلمة «رسمی» کلمة «دینی» می‏خواهد وگرنه ما مذاهب بسیاری داریم.
نایب رئیس- به همین دلیل هم عبارت با کلمة «دینی» حدود چهل نفر موافق داشت. آقای خالاتیان بفرمایید.
خالاتیان- به جای «اقلیت»، «جوامع» نوشته شود.
نایب رئیس- آقای قرشی بفرمایید.
قرشی- اینجا دارد وضعی پیش می‏آید که آن حقی را هم که قرآن برای اقلیت‏ها قائل شده است، قائل نشویم.
قرآن می‏فرماید: «وَ لا تُجادِلُوا أَهْلَ الْکِتابِ إِلَّا بِالَّتِی هِیَ أَحْسَنُ إِلَّا الَّذِینَ ظَلَمُوا مِنْهُمْ وَ قُولُوا آمَنَّا بِالَّذِی أُنْزِلَ إِلَیْنا وَ أُنْزِلَ إِلَیْکُمْ وَ إِلهُنا وَ إِلهُکُمْ واحِدٌ وَ نَحْنُ لَهُ مُسْلِمُونَ» قرآن خودش نگران است و به یهود و نصارا دستور می‏دهد که به دینی که دارید عمل کنید «قُلْ یا أَهْلَ الْکِتابِ لَسْتُمْ عَلى شَیْ‏ءٍ حَتَّى تُقِیمُوا التَّوْراةَ وَ الْإِنْجِیلَ وَ ما أُنْزِلَ إِلَیْکُمْ مِنْ رَبِّکُمْ وَ لَیَزِیدَنَّ کَثِیراً مِنْهُمْ ما أُنْزِلَ إِلَیْکَ مِنْ رَبِّکَ طُغْیاناً وَ کُفْراً فَلا تَأْسَ عَلَى الْقَوْمِ الْکافِرِینَ». با این‏که قرآن این‏طور می‏فرماید، چرا از کلمة «دینی» وحشت داریم؟
نایب رئیس- آقای ربانی شیرازی بفرمایید.
ربانی شیرازی- در جملة اول از نظر فقهی به نظرم مسیحی و کلیمی، مقدم بر زرتشتی‏
</section>
<section type="page" number="497">
هستند ولی از نظر تاریخی حق با ایشان است.
نایب رئیس- آقای بشارت بفرمایید.
بشارت- ما نباید سرمان را پایین نگه داریم و به واقعیات توجه نکنیم. نکته‏ای را بگویم، الان به فرانسه مهد آزادی لقب داده شده است و هر کس از هر کجا فرار می‏کند، می‏رود در پناه آزادی آنها و از آزادی آنها استفاده می‏کند. بنابراین این کشور و جامعة ما باید طوری باشد که تمام افراد جوامع دیگر را به طرف خودش جلب کند. این چیزی را که نمایندة ارامنه گفتند و آقای ربانی کم لطفی کردند و فرمودند آنها بدشان می‏آید، مسأله این است که ما باید یهودیان و مسیحیان خارج را جذب کنیم. باید مسلمانان لبنان متوجه بشوند که در دنیا کشوری مثل ایران است که آغوش باز کرده و به آنها آزادی می‏دهد. الان هم خواسته‏های این آقایان ساده است، اگر از نظر سیاسی، کاری نمی‏توانند بکنند اگر دینی نیستند پس چکاره هستند؟ پس رسمی و دینی باید باشد.
ربانی شیرازی- شما معنی رسمی را نمی‏دانید.
نایب رئیس- آقای ربانی، در اثنای صحبت شما آقای بشارت صحبت نکردند، پس اجازه بدهید ایشان صحبتشان را بکنند. آقای بشارت ادامه بدهید.
بشارت- اگر ما جوامع دینی را به رسمیت بشناسیم چه عیبی دارد؟ شوراهایشان را هم که در حقوق ملت آورده‏ایم، تعلیم و تربیت را هم که آورده‏ایم، فقط باید کاری کرد که در بیرون به صورت زننده‏ای ظاهر نشود.
نایب رئیس- توجه بفرمایید باز جلسه دارد از مجرای نظم خودش منحرف می‏شود و هر یک از دوستان مطلبی می‏فرمایند که طبعاً احتیاج به جواب دارد. آقای قرشی استناد به آیاتی فرمود که آن آیات از محکمات کتاب است اما خوب، معنی و استنتاجی را که از آن کردند، استنتاجی نیست که در محافل بحث علمی و تحقیقی کرده‏اید و کرده‏ایم. اینها یک مجموعه آیات است، مجموعه آیات دیگری هم هست مجموعه روایات دیگری هم هست، وقتی اینها اینجا مطرح می‏شود از دو حال خارج نیست یا باید موافقت کنیم که دو تا آیه گفته می‏شود بعد یک نفر بیاید بگوید که استنباط شما از این آیات به این دلیل درست نبود، سومی بیاید بر او نقد کند، آن وقت دیگر گمان نمی‏کنم این مجلس، مجلس تصویب قانون اساسی باشد، سمینار بحث دربارة استفاده از این آیات می‏شود و ما این بحث‏ها را در جلسه کردیم چرا باز این اصلی را که خودمان پایه‏گذاری می‏کنیم رعایت نمی‏کنیم؟ در آن جلسه آقای قرشی تشریف داشتند آیات هم مطرح شد و آنجا فرصت کافی بود که به ایشان و همچنین به بیاناتی که بعضی دیگر از دوستان می‏فرمایند توضیح داده شود و اما درباره آن‏چه که آقای بشارت بیان کردند البته همین‏طور است اینجا یک جامعه اسلامی است که در آن زرتشتی، مسیحی، یهودی می‏توانند با آزادی مطلوبشان زندگی کنند.
این اصل که قبلًا هم در قانون اساسی نبود باز آزادی برایشان تأمین شده بود، حالا هم تأمین می‏شود. عباراتی که آقایان پیشنهاد کردند من این را به عنوان مسؤول جلسه می‏خواهم بگویم که آقایان بحث را از مطالبی که مورد بحث است دور نکنید. روی جامعه و اقلیت حساسیتی نبود بررسی کردیم آقایان پیشنهاد دادند شما هم تشریف داشتید اگر تشریف نداشتید که البته باید تشریف می‏داشتید ونباید غایب می‏بودید و اگر هم تشریف داشتید گفته شد که تنها جامعه‏های دینی یا رسمی معنی پیدا نمی‏کند، نه این‏که کسی با آن‏
</section>
<section type="page" number="498">
مخالف بود، معنی‏اش کامل نمی‏شد که گفتند نمی‏گذاریم. مخالفتی با این نبود، اینجا باید بگوییم که هر جمله‏ای که آقایان را راضی می‏کند بگذاریم ولو پس‏فردا معلوم بشود درست نیست، یعنی از نظر بیان مطلب درست نیست، نه از نظر این‏که اسلامی هست یا نیست. بحثی که آنجا مطرح بود این نظر بود و هیچ جنبه تعصب مذهبی نداشت. دربارة «رسمی» و «دینی» و «دینی رسمی» هم که اینجا بحث شد، هیچ مانعی ندارد و هیچ کس دخلی ندارد، به رأی گذاشته می‏شود، آن چیزی که رأی بیاورد عمل خواهد شد. در مورد شوراها که آقای دکتر اوشانا بیان فرمودند و همچنین راجع به فرهنگ و زبان و این حرفها، همان‏طور که خودتان گفتید هر یک از اینها در اصول مربوط به خودشان خواهد آمد.
دکتر بیت اوشانا- ما یک جای معینی ساکن نیستیم خودبه‏خود می‏خواهیم کارهایمان بر مبنای شوراها انجام بگیرد هم دینی و هم سیاسی و هم ادارة مدارسمان، ما کار سیاسی نداریم؟ مگر به عنوان یک جامعة ایرانی نیستیم؟
نایب رئیس- آقای دکتر اوشانا مگر بر طبق پیش‏نویس قانون اساسی یا موارد بعدی قانون اساسی که تشکیل هرگونه جمعیت و انجمن را آزاد می‏کند، آیا شما محدود می‏شوید؟
دکتر بیت اوشانا- با تصویب این اصل، اصول گذشته خودبه‏خود ملغی است.
نایب رئیس- اصل قانون اساسی فعلی را می‏گویم شما که مطالعه فرمودید در پیش‏نویس، ما یک اصل بعداً در حقوق ملت داریم در آنجا گفته‏ایم «تشکیل جمعیت‏ها و انجمن‏های سیاسی، فرهنگی، دینی الی‏آخر» حالا آقای دکتر شیبانی پیشنهاد کفایت مذاکرات داده‏اند، آقای منتظری فرمایشی دارید بفرمایید.
نایب رئیس- متن تهیه شده در گروه سه را می‏خوانم:
اصل 26- تشکیل احزاب، جمعیت‏ها، کانون‏ها، سازمان‏ها، اتحادیه‏ها، سندیکاها و انجمن‏های گوناگون، ادیان رسمی، سیاسی، صنفی، فرهنگی، ادبی، هنری با اساس‏نامه و مرام‏نامة مصوب و اعلام شده آزاد است مشروط به این که در محتوای مرامنامه و در عمل فصل استقلال، آزادی و حاکمیت جمهوری اسلامی و وحدت ملی و تمامیت ارضی را نقض نکرده و علیه آن اقدام ننمایند و نیز مسلح و وابسته به بیگانه نباشند.
دکتر بیت اوشانا- مذهب اهل تسنن بر پایه شوراهای خودشان تصویب شد.
نایب رئیس- ما آنجا نوشتیم جایی که آنها اکثریت دارند، در شورای محلی مطمئن باشید در اصل آینده خواهید دید این بخش ذیل را به نحو احسن در جای خودش خواهیم داشت. آقای منتظری برای پرهیز از کلمة «اقلیت» پیشنهاد کرده‏اند به جای «تنها اقلیت‏ها» بنویسیم «تنها گروه‏های دینی شناخته می‏شوند» (مکارم شیرازی- این تضاد دارد) (منتظری- از پیشنهادم صرف‏نظر می‏کنم) بعد از همة توضیحاتی که دربارة «رسمی» داده شد و با توضیحی هم که آقای بنی صدر دادند که اقلیت‏های رسمی یعنی چه، این قسمت را می‏خوانم و به رأی می‏گذارم: «ایرانیان زرتشتی، کلیمی و مسیحی تنها اقلیت‏های دینی شناخته می‏شوند»، کسانی که موافق‏اند این کلمه «دینی» باشد دست بلند کند (عدة کمی دست بلند کردند) تصویب نشد «که طبق مقررات اسلامی در انجام مراسم دینی خود آزادند».
کرمی- «طبق مقرارت اسلامی» را «بنا بر مقررات اسلامی» بنویسیم.
دکتر اوشانا- قرار بود در هر اصل به موازین اسلامی اشاره نشود این «طبق‏
</section>
<section type="page" number="499">
مقررات اسلامی» را حذف کنید.
نایب رئیس- ملاحظه می‏کنید هیچ کس مخالف نیست با این‏که بگوییم این ادیان، ادیان اهل کتاب هستند که بر طبق منابع اسلامی اهل کتاب بودنشان تأیید شده، فقط آن چیزی که شائبه ایجاد کرده است این است که نکند این عبارت معنی چند دین رسمی را در کشور بدهد. با این حال برای این‏که دقت کافی کرده باشیم موافقین با این‏که به جای «رسمی» بگذاریم «اقلیت‏های مذهبی» دست بلند کنند (سی و هفت نفر دست بلند کردند) تصویب نشد.
بنابراین به جای «رسمی» همان «اقلیت‏های دینی» زمینه رأی دارد، یعنی می‏شود «که طبق مقررات اسلامی در انجام مراسم دینی خود آزادند» در اینجا که بحثی نیست، یادداشتی آقای کرمی فرستاده‏اند که منظور از عبارت «طبق مقررات اسلامی» این است که «اقلیت‏ها اگر می‏خواهند مکاسبی که خلاف شرع است در میان بازار مسلمان‏ها از قبیل می فروشی یا گوشت خوک فروشی به طور علنی باز کنند در شرع اسلام جایز نخواهد بود اگر جنبه علنی نداشت مانعی نخواهد بود» آقای دانش‏راد بفرمایید.
دانش‏راد- مشاغل در اصول مربوط به خودشان به این صورت آمده است «و کارهایی نباشد که منطبق با اصول اسلامی نباشد» ولی در این مورد پیشنهاد می‏کنم به جای این‏که بنویسیم «بر طبق قوانین اسلامی» بنویسیم «به موجب قوانین اسلامی».
نایب رئیس- آقای موسوی جزایری بفرمایید.
موسوی جزایری- «طبق مقررات» که می‏گذاریم برای آن است که در فقه ما اقلیت‏های مذهبی باید ضوابط اسلامی را از نظر اجتماع رعایت کنند.
نایب رئیس- آقای کیاوش بفرمایید.
کیاوش- این توهم پیش نیاید که صاحبان ادیان دیگر بر طبق مقررات اسلامی ما در ادیان خودشان آزادند عمل کنند، این‏طور بنویسیم تا ابهام رفع شود «طبق مقررات اسلامی زرتشتیان، مسیحیان کلیمی‏ها تنها اقلیت‏های دینی در ایران شناخته می‏شوند الی آخر» و مقررات اسلامی را در صدر بنویسیم.
نایب رئیس- آقای بنی صدر بفرمایید.
بنی صدر- «طبق مقررات اسلامی» به مراسم دینی راجع است. بنابراین به گوشت خوک فروشی و شراب فروشی راجع نیست، می‏شود گفت «در حدود مقررات اسلامی» این مراسم دینی را که این سه تا به تنهایی ندارند، می‏شود جلوی دیگران را گرفت؟ ما آنها را قانونی می‏شناسیم آیا به آنها در مراسم دینیشان اجازه می‏دهید یا نه؟
رستم شهزادی- مرتب «طبق مقررات اسلامی» نوشتن صحیح نیست. وقتی بگویید «طبق مقررات اسلامی» یعنی در احوال شخصیه‏مان هم طبق مقررات اسلامی عمل کنیم، اگر این نباشد خیلی ارزش بیشتر است.
مشکینی- آزادی اینها در حدود شرایط عمل ذمه است این را درست روشن بفرمایید و اگر به جای «بر طبق» بنویسیم «در حدود» مشخص می‏شود.
طاهری اصفهانی- «در حدود» بهتر است.
خزعلی- مراد از «طبق مقررات» این است که در انجام مراسم خود ضوابط اسلامی را در نظر بگیرند. «در حدود» باشد بهتر است.
</section>
<section type="page" number="500">
نایب رئیس- منظورتان این است که «در حدود» باشد؟ آقای رشیدیان بفرمایید.
رشیدیان- «مقررات» مسائلی است که جزئی است باید «ضوابط» باشد. اینجا که نوشته شده «طبق ضوابط اسلامی» منظور این است که چون قرآن دست نخورده است و چارچوب را بررسی کرده است آن چارچوب خراب نشود.
اشراقی- «بر طبق مقررات اسلامی» باشد یعنی لازم است همان مقرراتی را که اسلام گفته است رعایت کنید.
رحمانی- احدی نگفته است در مراسم دینی تابع اسلام باشند.
حجتی کرمانی- منظور این نیست که در هر کلیسایی یک آیت الله برود و نظارت کند که بر طبق ضوابط اسلامی عمل کنند.
نایب رئیس- «که طبق مقررات اسلامی در انجام مراسم دینی خود آزادند» آن جملة آخر هم که معلوم است دیگر اشکالی در آن نیست «و در احوال شخصیه و تعلیمات دینی بر طبق آیین خود عمل می‏کنند» چون در مورد «طبق مقررات اسلامی» سه نظر در مجلس وجود دارد یکی این‏که این عبارت باشد و یکی این‏که نباشد و یکی هم این‏که «در حدود» باشد، موافقین با این عبارت که «طبق مقررات اسلامی» در متن بماند دست بلند کنند (عدة کمی دست بلند کردند) تصویب نشد. موافقین با این‏که «در حدود مقررات اسلامی» باشد دست بلند کنند (اکثریت دست بلند کردند) تصویب شد. بنابراین چون دیگر مطلبی نداریم این اصل را دقیقاً می‏خوانم:
اصل 13 (اصل سیزدهم)- ایرانیان زرتشتی، کلیمی و مسیحی تنها اقلیت‏های دینی شناخته می‏شوند که در حدود مقررات اسلامی در آنجا مراسم دینی خود آزادند و در احوال شخصیه و تعلیمات دینی بر طبق آیین خود عمل می‏کنند.
این اصل را به رأی می‏گذاریم، لطفاً گلدان‏ها را برای گرفتن رأی ببرید.
 (در این هنگام اخذ رأی به عمل آمد و نتیجه به شرح زیر اعلام شد)
نایب رئیس- عدة حاضر در جلسه پنجاه و نه نفر، موافق پنجاه و یک نفر، مخالف شش نفر و ممتنع دو نفر بنابراین، این اصل با پنجاه و یک رأی موافق تصویب شد، تکبیر. (حضار سه مرتبه تکبیر گفتند) دوستان اگر همچنان مسأله میزگرد را تأیید می‏کنند سه نفر از دوستان با دو یا سه نفر از دوستان دیگری که نظر نقدی بر اصل پنجم دارند، می‏توانند در یک میزگردی شرکت کنند و ممکن است این میزگرد چون وسایل هم اینجا هست همین‏جا باشد تا وقت کمتری بگیرد البته اگر از نظر فنی برای رادیو تلویزیون ممکن باشد.
بنی صدر- اگر مسأله در مجموع مورد بحث قرار می‏گیرد، من موافقم.
نایب رئیس (بهشتی)- مجموع کدام مسأله مورد نظرتان هست؟
بنی صدر- یعنی ما ببینیم ولایت فقیه چه جایی در قانون اساسی ما پیدا می‏کند.
نایب رئیس- بله چون آقایان می‏فرمودند مسأله ولایت فقیه لازم است برای مردم روشن بشود، دو راه وجود دارد. یکی این‏که بالاخره ما نطق قبل از دستور داریم و می‏تواند در آنجا روشن شود، دیگر این‏که برای آن‏که کامل و روشن و خیلی آزاد مسأله در برابر دیدگان مردم مطرح شود، به صورت یک میزگرد باشد.
</section>
<section type="page" number="501">
4- پایان جلسه‏
نایب رئیس- چون حالا دیر است بعداً این موضوع را بررسی می‏کنیم جلسه بعدی، ساعت چهار بعدازظهر شروع می‏شود.
 (جلسه ساعت سیزده و ده دقیقه پایان یافت)
نایب رئیس مجلس بررسی قانون اساسی- دکتر سید محمد حسینی بهشتی‏
</section>
</section>
<section type="session" number="20" title="جلسه بیستم‏">
<section type="page" number="503">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 15/ 16 دقیقه روز 27 شهریور ماه 1358 هجری شمسی برابر با بیست و ششم شوال المکرم 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="5">
فهرست مطالب‏
1- اعلام رسمیت جلسه‏
2- بیانات قبل از دستور آقایان صافی و دکتر شیبانی‏
3- طرح اصل 14
4- تمدید مدت پانزده روز جهت بررسی قانون اساسی‏
5- پایان جلسه‏
</section>
دبیرخانة مجلس بررسی نهایی قانون اساسی‏
</section>
<section type="page" number="505">
1- اعلام رسمیت جلسه‏
نایب رئیس- بسم اللّه الرحمن الرحیم. جلسه رسمی است و کارمان را آغاز می‏کنیم. غایبین جلسه قبل، آقایان: انواری- باهنر- حائری- خادمی- سحابی- کریمی- موسوی اردبیلی- نبوی و خانم گرجی بودند و این آقایان هم تأخیر داشتند: آقای مولوی عبدالعزیز صد دقیقه و آقاى هاشمى‏نژاد بیست و سه دقیقه.
2- بیانات قبل از دستور آقایان صافی و دکتر شیبانی‏
نایب رئیس- آقای صافی برای نطق قبل از دستور تشریف بیاورند.
صافی- اعوذ باللّه من الشیطان الرجیم‏
بسم اللّه الرحمن الرحیم‏
یَأَیهَ‏ا الَّذِینَ ءَامَنُواْ لَا تُقَدِّمُواْ بَینَ یَدَىِ اللَّهِ وَ رَسُولِهِ وَ اتَّقُواْ اللَّهَ إِنَّ اللَّهَ سمِیعٌ عَلِیم.
مطالبی بود که می‏خواستم از سه چهار روز قبل عرض کنم که شاید در حال حاضر بیان آن مطالب خلاف بلاغت باشد به این جهت بعضی مطالب دیگر را عرض می‏کنم و امیدوارم که موافق بلاغت باشد. این حرکت و انقلاب صد درصد اسلامی ایران، دشمنان ایران و آنانی را که چشم طمع به کشورهای اسلامی دوخته‏اند، از شرق و غرب سخت نگران ساخته است و بیشتر، از گسترش آن در جوامع اسلامی که هنوز کم و بیش تحت سیطره اقتصادی و سیاسی و فکری آنان قرار دارند، بیمناکند که مبادا این نیروی اسلام که توانست با دست‏های خالی از اسلحه اما متحد، این انقلاب عظیم و بی‏نظیر را به وجود آورد، سایر کشورهای اسلامی را آزاد سازد.
از سوی دیگر انقلاب اسلامی نشان داد که برای انقلاب علیه استعمار، توسل به مکتب‏های دیگر و استمداد آنها نه فقط لازم نیست بلکه مضر و زیان‏بخش است و هدف‏های ملی و اسلامی را تأمین نخواهد کرد و اسلام کوبنده‏تر و انسانی‏تر از هر مکتب دیگری می‏تواند علیه ظلم واستبداد و استضعاف انقلاب کند و مستضعفان را در جای مستکبران بنشاند. یکی از اساتید و نویسندگان اهل سنت به نام استاد عمر عبید تحت عنوان «ثورة ایران درس و عبرة» در مقاله مبسوطی که در شمارة دوم از سال بیستم مجلة معروف «حضاره الاسلام» درج شده است، محققانه و بی‏طرفانه نقش اسلام و سلاح ایمان و رهبری روحانیت شیعه را بررسی کرده و درس‏های بزرگی از انقلاب را به جهان اسلام یادآور شده است، که اینک عین آن را در اختیار آقایان نمایندگان محترم می‏گذارم. چنان‏که در همین شماره مقاله دیگری نوشته است و در آن مقایسه‏ای بین روحانیت و رهبری شیعه و یکی از مراکز مهم علمی دیگر جهان اسلام که جامعة الازهر باشد کرده و استقلال و قدرت روحانیت و رهبری شیعه را ستوده و از آن تقدیر کرده است. و در شمارة دیگر رهبری فقها را در عصر غیبت و نظام امامت و آثار انقلابی آن را شرح داده است که اگر مطالعه بفرمایید ملاحظه می‏کنید که این حرکت شیعه و رهبری روحانیت را آنها چقدر خوب درک کرده‏اند.
همچنین در این شماره اشعاری از یکی از ادبای بزرگ تحت عنوان «آیة اللّه» نوشته است که البته‏
</section>
<section type="page" number="506">
مقصودش از آیة اللّه، حضرت آیت اللّه خمینی و مطلعش این است «هم یمدحونک ثائراً مقداماً و مقاتلًا متمرساً و هماما» بعد هم راجع به شیعه و روحانیت شیعه مطالبی دارد و این یک درکی است که تمام مسلمانان جهان تا آنجا که بنده اطلاع دارم و مجلاتی که برای بنده می‏آید و می‏بینم و مطبوعاتی که دیدم تمام مسلمانان جهان در درک این مطلب متفق القول هستند. چندی قبل هم یک هیأتی از کشورهای مختلف اسلامی آمده بودند که من در منزل حضرت آیت اللّه گلپایگانی آنان را ملاقات کردم. آنها می‏گفتند که قم عاصمه اسلام است و ما قبول کرده‏ایم و پذیرفته‏ایم که اینجا عاصمه اسلام است. مردمان روشنفکری بودند و کتاب‏هایی نوشته بودند راجع به تحریر اسلام و اساس‏نامه‏هایی داشتند و می‏گفتند امروز در عالم اسلام قم عاصمه عالم اسلام است و باید همة مسلمان‏ها به اینجا متوجه باشند. اما مطلبی را که می‏خواستم به مناسبت بعضی نوشته‏ها و حرف‏هایی که پیرامون قانون اساسی و هدف‏های اسلامی مطرح شده است به عرض همه ملت مسلمان و به پاخاسته ایران برسانم، این است که بعد از هر قیامی که روحانیت و ملت مسلمان ایران علیه ظلم و سلطة خارجی نمود، بیگانگان برای این‏که قیام کامل نگردد و قدرت رهبران دینی ضعیف شود یا نظیر آن در کوتاه مدت تکرار نگردد، با زبان‏های مختلف و با وسائل گوناگون سعی کردند در صفوف متشکل و به هم پیوسته مسلمانان رخنه کنند و با سم‏پاشی‏ها و حتی مذهب سازی و حرف‏های مصنوعی، رهبری امت را ضعیف سازند. بعد از اعلام جهاد سید محمد مجاهد و بعد از واقعه قتل گریبایدوف روس‏ها و پس از واقعه تاریخی تحریم تنباکو، انگلیس‏ها به موجب مدارک بسیار این کار را کردند و خطرناک‏ترین سلاحی که برای بیرون راندن اسلام از واقعیات امور مسلمین و سیاست و اقتصاد آنها به کار بردند، این بود که دین از دنیا و سیاست از روحانیت جدا است ومی‏خواستند روحانیت را از بین ببرند و با آن نقشه‏های هدام وارد شدند برای این‏که روحانیت را از بین ببرند و به هر شکل که می‏شود نابود کنند و برای این کار رضاخان را انتخاب کردند. چنان‏که محمدرضا در یکی از کتاب‏هایش نوشته است پدر من کاری که می‏خواست انجام بدهد و هدفی که داشت این بود که روحانیت را خانه‏نشین بکند و روحانیت را از مداخله در امور ممنوع بکند و نوشته بود که این کاری بود که کرد ولی الحمد اللّه معلوم شد که این کاری بود که نتوانست انجام بدهد و موفق نشد ولی بعد از این حرکت‏ها دشمنان درصدد برآمدند که ضربه خودشان را به اسلام و روحانیت بزنند و یک سم‏پاشی‏هایی بکنند که قدرت روحانیت ضعیف بشود و به آن مقصد نهایی خودشان نرسند. معلوم است که در دنبال این انقلاب عظیم ایران هم که به صورت یک معجزه تجلی کرده است این سم‏پاشی‏ها بیشتر و باشدت زیادتر باید جلو بیاید هم از سوی استعمار و سلطه‏ای که رانده شده است و هم از سوی رقبای آنها و گروه‏های غیر اسلامی که می‏خواهند خلأ را با اسلام پر کنند و هرگونه وابستگی و عدم استقلال را از نظام کشور دفع نمایند و این مجلس خبرگان هم همین رسالت را باید ایفا کند. چون این دو رقیب هر دو ترجیح می‏دهند که رقیبشان باشد اما اسلام نباشد زیرا برای آنها در نقاطی که اسلام تجربه شده است این یک مسأله مسلمی است، همان‏طور که کندی در کتابی که دربارة چین و مقایسه‏ای که راجع به کشورهای خاورمیانه و اسلامی کرده می‏گوید اگر در یک منطقه کوچکی هم اسلام احیا بشود ما در مقابل آن منطقه و آن کشور کوچک نمی‏توانیم پایداری‏
</section>
<section type="page" number="507">
کنیم و گرفتار می‏شویم در حالی که اگر چین کمونیست هم باشد می‏توانیم با اوسازش داشته باشیم و مقاصد خودمان را انجام بدهیم. غرض این است که همه دشمنان اسلام از احیای اسلام می‏ترسند و احیای رقیب، و قدرت رقیب خودشان را حتی مقدم بر قدرت اسلام می‏دانند. این است که به لطایف الحیل اقدام می‏کنند که از احیای قدرت اسلام جلوگیری کنند. بنابراین بر مسلمانان معلوم است که باید کوشش کنند و خلأ قدرتی را که پیدا شده است فقط با اسلام پر کنند زیرا از هم‏اکنون مشغول سم‏پاشی شده‏اند و حتی در بین گروه‏های مسلمانان دلسوزانه بذر نفاق و اختلاف و بدبینی می‏پاشند و با الفاظی مثل استبداد دینی، اسلام سنتی، و انحصارطلبی و ارتجاع، می‏خواهند جبهة اسلام را که چنین قوی و نیرومند شده ضعیف سازند. بسیاری هم می‏دانند که اگر نظام اسلام پیاده شود و مستضعفان جای مستکبران را بگیرند، راه استکبار به‏رویشان بسته می‏شود. همه این دسته‏ها دست به تحریک و نفاق‏افکنی می‏زنند. اسلام سنتی می‏گویند تا هر کجا که اسلام با مقاصدشان معارض شد، آن را اسلام سنتی بنامند. استبداد دینی می‏گویند تا هر کجا دین راه تخریب و فساد را برویشان بست، اسم آن را استبداد دینی بگذارند. انحصارطلبی می‏گویند تا اگر مردم آنها را کنار گذاشتند و افراد شایسته‏ای را آوردند آن را انحصارطلبی بشمارند. ارتجاع می‏گویند تا هر کجا اسلام، غرب‏زدگی و چپ‏گرایی آنها را رد کرد، آن را ارتجاع بنامند. اما باید این گروه‏ها چه وابسته و چه غیر وابسته بدانند که ملت مسلمان ایران از راهی که رفته است بحول و قوه الهی بازگشت نخواهد کرد و این تهمت‏ها نمی‏تواند مانع پیشرفت او شود و بحمد اللّه رشد و شعور اسلامی و اجتماعی ملت چنان است که تحت ثأثیر این تبلیغات سوء قرار نمی‏گیرد. این وحدت قشرهای مختلف خصوصاً حوزه‏های علمی اسلامی و دانشگاهیان و دانشجویان متعهد، گرایش به راست و چپ را در هر شکل و صورت محکوم می‏کند و قانون اساسیش نیز باید چنان نوشته شود که از این گرایش‏ها منزه باشد یعنی قانون اساسی مستقل و زنده و حرکت‏بخش. زیرا این مردم که انقلاب را تا به اینجا رسانده‏اند و رژیم کثیف دوهزار و پانصد سالة شاهنشاهی را ساقط کرده‏اند، حرفشان و هدفشان اسلام بوده و هست. این مردم چه می‏خواستند و می‏خواهند غیر از اسلام و نظام اسلام و ولایت فقیه؟ این مردمی که به جمهوری اسلامی متفق القول رأی دادند، همه همین را می‏خواهند و هم‏اکنون هم هر روز به هر مناسبت و در هر فرصت ملت مسلمان ایران، عهدش را با اسلام و با مراجع تقلید و با مقام رهبری و با ولایت فقیه تجدید می‏نماید.
بنابراین آن‏چه وظیفه ما است این است که معیارهای اسلام را در همه اصولش منعکس سازیم و حتی لفظ اسلام را در هر کجا که مناسب با معرض توهم یا سوءاستفاده در آینده بود، قید کنیم و به اصطلاحات اسلامی صریحاً اعتماد کنیم و از این‏که افراد ناآشنا با اسلام آن را نمی‏دانند، باک نداشته باشیم.
ما وقتی می‏گوییم اسلام، همه چیز را می‏گوییم حالا بعضی افراد و طبقات محروم و مستضعف گمان نکنند که آنها فراموش شده‏اند، زیرا اسلام به همه نیازهای بشر توجه دارد.
وقتی می‏گوییم اسلام، همه چیز را گفته‏ایم و از همه حقی حرف زده‏ایم، حق خدا، حق پیغمبر و امام و حق مردم، حق کارگر زحمتکش، مرد، زن، همة اصناف، حق معلم و همة افراد، حق آن روستاییان محرومی که حتی از آب آشامیدنی محرومند. عدالت اجتماعی و مبارزه با ظلم همه در اسلام است.
</section>
<section type="page" number="508">
در اسلام اصل توجه به مستضعفان و ضعفا یک اصل اساسی و بنیادی است. حتی در نماز جماعت، امام جماعت رعایت ضعیف‏ترین مأمومین را می‏نماید. در کاروان، دستور است که ضعیف امیر کاروان است یعنی کاروان سیر و حرکتش را با سیر ضعیف تطبیق می‏دهد نه این‏که دیگران بروند و ضعیف عقب بماند. اینها یک برنامه‏ها و تعالیمی است که روشنگر چگونگی سیر و حرکت حکومت و اجتماع نیز هست. چنان‏که یکی از اصول برنامه‏های اسلام مبارزه با استبداد است، اسلام مبارزه با استبداد را با نفی شرک پی‏ریزی کرده است و آن را از محیط خانواده نیز نفی کرده است و با استبداد فرد در خانواده تاحدی مبارزه کرده است که به روایت سید رضی در «المجازات النبویه» رسول اکرم صلی اللّه علیه و آله فرمود «المؤمن یا کل باشتهاء اهله، والکافر یاکل باشتهاء نفسه». چون وقت گذشته مطالبی را که می‏خواستم عرض کنم ممکن است بعداً در فرصت دیگر به عرض برسانم و از آقایان محترم معذرت می‏خواهم.
نایب رئیس- نفر بعدی آقای بشارت هستند ولی چون آقای دکتر شیبانی با ایشان تبادل‏نظر کردند توافق کردند که نوبتشان را به آقای دکتر شیبانی بدهند.
دکتر شیبانی- بسم اللّه الرحمن الرحیم. دوستان با توجه به این‏که یک ماه از مجلس گذشته است و ما دوازده اصل بیشتر تصویب نکرده‏ایم و می‏دانید که وظیفة ما خیلی سنگین است، بنده سعی می‏کنم زیاد حرف نزنم ولی بعضی وقت‏ها موقعیتی پیش می‏آید که انسان باید چند کلمه‏ای بگوید. راجع به ولایت فقیه از طرف یکی از دوستان که با من هم‏سنگر بوده و هست و همان‏طور که می‏گفت سی سال با بنده هم‏زندان و هم‏سنگر بوده و از نظر شخصی و خصوصیات اخلاقی بسیار شخص ارزنده و خدمتگزار و قصدش هم واقعاً قصد خیر است در بیرون صحبتی شده که باعث شده، نتیجة سوئی از آن بگیرند. این است که بنده لازم دیدم که بیایم و توضیح بدهم. حضرت پیغمبر هر روز از کوچه‏ای که رد می‏شد یک نفر بود خاکستر روی سرشان می‏ریخت یک روز آن فرد نبود پرسیدند چه شد؟ گفتند ناخوش است. رفتند احوال‏پرسی آن شخص و گفتند تو هر روز خاکستر روی سر من می‏ریختی دیدم امروز نیستی آمدم احوالت را بپرسم. پس ما باید از پیغمبرمان سرمشق بگیریم و کوشش بکنیم افراد را با حسن خلق و رفتار صحیح به راه بیاوریم. این جوان‏هایی که در این مبارزات بودند و فعلًا هم هستند از ما یک رمیدگی پیدا کرده‏اند و خیال می‏کنند ما اینجا نشسته‏ایم که یک قید و بندهایی درست کنیم و دست و پای آنها را ببندیم در حالی که این‏طور نبوده و نیست. کوششی که اینجا می‏شود این است که می‏خواهیم حکومت قانون را پیاده کنیم و اگر فقیه هم ولایت داشته باشد، در چارچوب قانون است و ولایتش برای استفاده شخصی است که این اصل را من مجدداً می‏خوانم، خواهش می‏کنم توجه بفرمایید مخصوصاً نمایندگان رادیو و تلویزیون و مطبوعات و من از مطبوعات خیلی گله دارم برای این‏که نمایندگان مجلس خبرگان همه تشریف بردند مجلس ترحیم آقای طالقانی در دانشگاه، ولی روزنامه‏های آن‏روز را بیاورید ببینید یک عکس از شما انداختند؟ آن‏وقت می‏گویند آزادی هم هست بلی آزاد هستند هر چه دلشان خواست بنویسند اما مطلبی را که میلشان نیست هر چند هم رخ داده باشد آنها را ذکر نمی‏کنند. هفتم مرحوم طالقانی جناب آقای منتظری جناب آقای حجتی و بنده که هر سه هم‏زندان آقای طالقانی بودیم رفتیم و در مراسم شرکت کردیم. بعد بنده به مخبر روزنامه گفتم این را بنویس، گفت حالا فکر بکنم ببینم می‏نویسم یا نه. بعد هم که نوشت، خبرش درست نبود. اما اصل ولایت فقیه‏
</section>
<section type="page" number="509">
را می‏خوانم «در زمان غیبت حضرت ولی عصر عجل اللّه تعالی فرجه در جمهوری اسلامی ایران ولایت امر و امامت برعهدة فقیه عادل با تقوا، آگاه به زمان، شجاع، مدیر و مدبر است که اکثریت مردم او را به رهبری شناخته و پذیرفته باشند» حالا منتشر می‏کنند که با تصویب این اصل سرنوشت مردم چه می‏شود؟ ما برای خود این فقیه، پذیرش مردم را قید کرده‏ایم، یعنی به رأی اکثریت و عامه مردم توجه کرده‏ایم، آن‏وقت چطور می‏گویند به رأی مردم توجه نمی‏شود؟ چطور می‏گویند دیکتاتوری آخوندی می‏خواهند راه بیاندازند؟ این را مسلم بدانند که آخوند نمی‏تواند از حدود قانون اسلام بیرون برود. نمونه‏اش این مرجع گرامی ما است که تمام اختیارات دستش هست و عملًا هم می‏بینیم از ولایتش استفاده می‏کند و هیچ صدمه‏ای به احدی نمی‏زند بلکه برای حفظ مملکت کوشش می‏کند و تمام عمرش را روی این کار گذاشته است، آیا استبداد به خرج می‏دهد؟ آیا این واقعاً بی‏توجهی به حق مردم است؟ یا برای حفظ مردم است که می‏گوییم فردی که صلاحیت دارد کنترل بکند که اگر انحرافی حاصل شد جلویش را بگیرد؟ آن هم روی ضوابطی، نه به طور دلخواه و به خاطر مصالح شخصی. چطور آن‏وقت حق مردم تضییع شده؟ اینجا تصویب می‏کنیم که ملت می‏تواند رفراندوم بکند، مجلس شورا دارد، رئیس‏جمهوری می‏تواند انتخاب بکند، خوب تمام این سلسله مراتبی که ذکر شده اعمال حاکمیت از طرف مردم است. اگر بنا است مسیر صحیحی انتخاب بشود خوب باید یک نفر باشد که کنترل کند که مبادا اشتباهی پیش آید. اگر این راه را می‏گویند، به خاطر صلاح جامعه است نه به خاطر منافع شخصی. اگر این اداره امور به دستشان بود چه گلی به سر این ملت زدند؟ و در این مدت کوتاه که یک فقیه سرپرستی امت را به دست گرفته چه کاری بر علیه مردم کرده؟ هر جا بوده مردم را بزرگ کرده و جلو آورده و خودش را گفته من یک طلبه‏ام مردم باید نظر بدهند و عملًا هم این کار را کرده است. حالا انتقاد می‏کنند که در پیش‏نویس قانون اساسی که قبلًا تهیه شده در آنجا ذکری از این موضوع نشده بود. خوب این اصل، اصل مسلمی بوده زیرا آن پیش‏نویس هم مربوط به زمانی بوده که حکومت طاغوت مستقر بوده و چون حاکم، حاکم مبسوطالیه نبوده، ذکری از او نشده است ولی در این موقعیت فعلی وظیفة ما مسلمان‏ها این است که حق مردم را به حق‏دار بدهیم. من خیلی دلم می‏خواست که رفیقمان اینجا بود و این مطلب من را می‏شنید چون خود ایشان موقعی که یک نمایشی می‏دادند به اسم نمایش شهر قصه که یک فرد حیله‏گری را با لباس آخوندی به صورت روباه درآورده بودند، چنان عصبانی شده بود و داد و فریاد می‏کرد و می‏گفت این برای کوبیدن روحانیت است. خود همین آقای مهندس سحابی با من که صحبت می‏کرد خیلی عصبانی بود از آن داستان و حالا هم اگر حرفی می‏زند البته من ته دلش را می‏دانم به خاطر صلاح جامعه می‏گوید نه این‏که قصد کوبیدن کسی را داشته باشد ولی مردم این برداشت را نمی‏کنند و کنه ضمیر او را نمی‏دانند که او به خاطر حفظ روحانیت، انتقادی می‏کند ولی برداشت مردم این است که تصور می‏کنند ما اینجا نشسته‏ایم و اینجا اختناق شدید است و نمی‏توانیم حرفمان را بزنیم، نه، این‏طور نیست آزادی داریم، حرفمان را می‏زنیم، انتقادمان را می‏کنیم، سه چهار ساعت می‏نشینیم بحث می‏کنیم و به جلسه که می‏آییم اگر اصلی تصویب نشد، باز دوباره می‏رویم بحث می‏کنیم. من به این جوان‏ها توصیه می‏کنم که من سنگر مبارزه را خالی نکرده‏ام و خالی نمی‏کنم و اگر بنا باشد انحرافی حاصل بشود، خودم بلند می‏شوم اینجا حرف می‏زنم. جلوی‏
</section>
<section type="page" number="510">
من را تا به حال کسی نگرفته و حرفم را هم زده‏ام. این که شایع کرده‏اند که می‏خواهند سانسور کنند که کسی حرف نزند، این‏طور نیست. من به این جوانان توصیه می‏کنم در این موقع که زمان سازندگی مملکت بعد از انقلاب است وظیفة همة ما این است که به هیچ وجه وارد نیست و تصور خودمان است مطرح کنیم. یک نکته‏ای را هم که یکی از دوستان تذکر دادند این است که در این اصل اسمی از آخوند نبرده‏اند. راست است، لازم نیست که حتماً عبا و عمامه داشته باشد. نوشته شده فقیهی که این شرایط را داشته باشد. هیچ لزومی هم ندارد که عبا و عمامه داشته باشد. اسلام هم به لباس نیست اسلام به عمل است و ممکن است یک کلاهی هم فقیه جامع الشرایط باشد مثل آقای ارباب در اصفهان که هم کلاهی بود و هم فقیه بود. پس مسأله این است که اگر کنترلی نباشد و ضابطه‏ای نباشد و انحرافی حاصل شد، چه کسی باید جلویش را بگیرد؟ با این شرایط که گفتم هیچ اشکالی از نظر اعمال حاکمیت مردم پیش نیامده و پیش نخواهد آمد والسلام.
3- طرح اصل 14
نایب رئیس- وارد دستور می‏شویم دستور جلسه اصل چهارده است که می‏خوانم:
اصل 14- حق حاکمیت ملی که همان حق تعیین سرنوشت اجتماعی است حقی است عمومی که خداوند به همه آحاد ملت داده تا مستقیماً یا از راه تعیین و انتخاب افراد واجد الشرایط با رعایت کامل قوانین اعمال شود. هیچ فرد یا گروهی نمی‏تواند این حق الهی همگانی را به خود اختصاص بدهد یا در خدمت منافع اختصاصی خود یا گروهی معین قرار دهد. از گروه دو یکی از دوستان برای توضیح دربارة اصل تشریف بیاورند آقای فوزی بفرمایید.
فوزی- بسم اللّه الرحمن الرحیم. البته آن متنی را که ما تهیه کرده بودیم در گروه دوم آن را تغییر دادند و این متنی است که علی‏الظاهر آقای دکتر باهنر آن را تهیه کرده‏اند. البته خود اصل مورد تأیید است و اشکالی در آن به نظر نمی‏رسد ولی تغییر عبارتی که در اصل داده‏اند آن تغییر عبارت به نظر می‏آید که اشکالی دارد. برای این‏که حق حاکمیت ملی همان‏طور که در صدر اصل آمده است حقی است که از جانب خداوند عالم به آحاد ملت اعطا و تفویض شده است ولی آن‏طوری که در متن نوشته بودیم این حق به دو طریق اعطا شده، یعنی از دو کانال آمده یکی به آحاد ملت و افراد ملت داده شده و یکی هم به افرادی که در یک شرایط خاصی قرار گرفته‏اند و یک خصوصیتی دارند، که آن افراد فقهای جامع الشرایط هستند.
منتها آن حقی که به آحاد ملت داده شده کلیه افراد ملت در این حق سهیم و شریک هستند حالا فرق نمی‏کند اعم از این‏که باسواد یا بی‏سواد باشند یا فقیه باشند یا غیر فقیه باشد مثلًا حق امر به معروف و نهی از منکر، حق همه‏پرسی، حق دفاع عمومی یا قیام عمومی، که کلیه افراد ملت در این حق سهیم و شریک هستند، و این حقی است که از جانب خداوند عالم به ملت تفویض شده است حتی آن افرادی که در شرایط خاصی قرار گرفته‏اند یعنی فقهای جامع الشرایط نیز در این حق شریک و سهیم هستند. یعنی ایشان هم حق امر به معروف و نهی از منکر دارند، حق قیام دارند، حق همه‏پرسی دارند، به هر صورت آنها بهتر می‏توانند این موارد را تشخیص بدهند، یعنی فقیه جامع الشرایط بهتر از سایر افراد می‏تواند تشخیص بدهد که آیا ملت حق قیام دارد، حق همه‏پرسی دارد یا ندارد. پس بنابراین در این حق و در این‏
</section>
<section type="page" number="511">
خصوصیت کلیة آحاد ملت حتی فقهای جامع الشرایط که ذکر شد آنها این مزیت را هم دارند اما حق دیگر که به افراد خاصی در شرایط خاصی داده شده که عبارت باشند از فقهای جامع الشرایط یعنی آن افرادی که احکام شرعیه را از ادله شرعیه و عقل و اجماع استنباط می‏کنند و در عین حال صفات دیگر و شرایط دیگری را که شرع اسلام تعیین کرده آن شرایط و صفات را هم دارا هستند، این حق مختص آنها است که به ولایت فقیه تعبیر می‏شود.
حالا فی الجمله اجمالًا یا تفصیلًا البته شرایط آن برابر نظراتی است که علمای ما در کتب فقه ذکر کرده‏اند علی ای حال فقهای جامع الشرایط این حق را دارند که به ولایت فقیه تعبیر شوند و می‏توانند در شرایط خاصی در امور اجتماعی دخالت کنند. علی هذا این عبارت که در اینجا به این نحو تصحیح شده که «حق حاکمیت ملی که همان حق تعیین سرنوشت اجتماعی است حقی است عمومی که خداوند به همة آحاد ملت داده تا مستقیماً یا از راه تعیین و انتخاب افراد واجد الشرایط با رعایت کامل قوانین اعمال شود». به نظر بنده این عبارت به این ترتیب اشکال دارد، برای این‏که آن فقها حقشان مستقل است و آحاد ملت هم یک حقی دارند و این حرف در اینجا این را می‏رساند که این حق حاکمیت ملی که می‏خواهد اعمال شود یا از طریق آحاد ملت اعمال می‏شود یا از راه تعیین انتخاب افراد که واجد الشرایط یعنی این اعمال به نحو علی البدل است، در صورتی‏که این‏طور نیست زیرا یک وقتی خود آحاد ملت این حق را اعمال می‏کنند و یک وقت فقیه جامع الشرایط این را اعمال می‏کند. علی هذا این باید با (و) عطف درست شود یعنی به جای (یا) باید (و) نوشته شود تا مستقیماً و از راه تعیین که البته این راه تعیین انتخاب هم باز به نظر بنده یک اشکالی دارد برای این‏که آن احکام را از ادله شرعیه دارد تعیین می‏کند. او طبعاً و فی ذاته واجد این شرایط هست منتها ملت باید او را تشخیص بدهد و تجسس بکند و بفهمد که چه کسی این اوصاف و شرایط را دارا است و به چه کسی این حق تفویض شده پس علی هذا به نظر بنده این‏طور می‏آید که این عبارت باید این‏طور اصلاح شود «و از راه تشخیص افراد واجد الشرایط با رعایت کامل قوانین اعمال شود» یعنی (یا) به (و) تبدیل شود و «تعیین» هم به «تشخیص» تبدیل شود بعد هم «هیچ فرد یا گروهی نمی‏تواند این حق الهی را به خود تخصیص بدهد و یا در خدمت منافع اختصاصی خود یا گروهی معین قرار دهد». این متن در گروه 2 آمده بود منتها یک تغییر مختصری دراین متن نوشته شده که «هیچ کس نمی‏تواند از این حق سوءاستفاده کند و از این حق الهی و همگانی که باید در راه عموم از آن استفاده کند این حق را در منافع اختصاصی خود به کار ببرد و استفاده بکند». دیگر عرضی ندارم.
نایب رئیس- آقای فوزی هم موافق بودند و هم پیشنهاد اصلاح داشتند. دربارة این اصل آقای هاشمی‏نژاد به عنوان موافق، آقای ربانی شیرازی به عنوان مخالف، آقای موسوی تبریزی به عنوان مخالف، آقای حیدری موافق مشروط، آقای یزدی موافق، آقای اکرمی به عنوان مخالف و آقای بنی صدر به عنوان مخالف نام‏نویسی کرده‏اند.
 (فوزی- این متن از گروه دوم نبود) (تهرانی- به عنوان توضیح‏دهنده، توضیح داده نشد). (ربانی املشی- توضیح دربارة این مطلب نبود). اگر طبق معمول که در اصل‏های قبل رعایت می‏کردیم یکی از دوستان بتوانند تشریف بیاورند و به سؤالاتی که دربارة این اصل می‏شود، به طور فشرده توضیح بدهند، می‏تواند درکار مؤثر باشد. آقای‏
</section>
<section type="page" number="512">
تهرانی تشریف بیاورند و به سؤالات جواب بدهند. (دکتر قائمی- سؤالات را یادداشت بکنند بعد بیایند جواب بدهند). (ربانی املشی- آقای دکتر بهشتی خود جناب‏عالی توضیح بفرمایید). (ربانی شیرازی- بنده می‏خواهم صحبت کنم این اصل خیلی اشکال دارد). بعضی از دوستان از قبیل آقای ربانی شیرازی دیروز نبودند و غیبت آقایان این اشکالات را به وجود می‏آورد. نمی‏دانم آیا دوستان دیگری که اینجا به عنوان مخالف اسم نوشته‏اند، آنها هم غایب بوده‏اند؟ (ربانی شیرازی- آنهایی هم که بوده‏اند، اشکال دارند). (یکی از نمایندگان- قرار بود کسانی که در کمیسیون‏ها غیبت داشتند در جلسات حق صحبت نداشته باشند). در واقع ما باید این را در آینده کاملًا رعایت کنیم که آقایان نمایندگان به طور منظم در جلسات گروه‏ها شرکت کنند تا سؤال کمتر پیش بیاید. آقای تهرانی بفرمایید.
تهرانی- بسم اللّه الرحمن الرحیم. این اصل برحسب تنظیمی که فعلًا شده است در سرلوحة فصل دوم قرار دارد و به حسب پیش‏نویس در سرلوحة فصل سوم است. یعنی جایی که اصول کلی تمام می‏شود و ما وارد فصولی می‏شویم که به منزلة اصل‏هایی است که از همان اصول کلی منشعب می‏شود. اصل اول که در این فصل دوم است حق حاکمیت ملی است که ما این حق حاکمیت ملی را در اصول دیگر منشعب می‏کنیم به قوای سه‏گانه، یعنی قوة مقننه و قوة مجریه و قوة قضائیه و برای این‏که اینجا حق حاکمیت ملی در سه شعبه‏اش زور پیدا کند این اصل مقدمتاً آورده شده است و اصل بسیار اساسی در این قانون اساسی است و به هیچ وجه مغایرت و منافات با ولایت فقیه ندارد، بلکه با اصل ولایت فقیه کاملًا هماهنگ است. حالا من عبارت را می‏خوانم و یک مقداری برای آقایان توضیح می‏دهم.
حق حاکمیت ملی همان حق تعیین سرنوشت اجتماعی است. شما فقیه را قبول کردید و حتی دین را هم دین اسلام انتخاب کرده‏اید چون می‏دانید از طرف خدای تعالی است و او عالم به همه مسائل ما است و می‏داند چه چیزی، چه اعمالی و چه رفتاری و چه اعتقاداتی در سعادت مادی و معنوی ما اثر دارد و مقرر و تشریع فرموده و ما انتخاب کرده‏ایم و راه سعادت‏بخش زندگی را انتخاب کرده‏ایم پس ما انسان‏ها هستیم و همه ملت هستند که حتی دین را انتخاب می‏کنند و برمی‏گزینند و اختیار می‏کنند. قهراً کسان دیگر به غیر از این هم، یعنی رهبر دینی، یعنی همان فقیهی که ما در اصل پنجم گفتیم که کسی است که مورد خواست اکثریت ملت است و اکثریت ملت ما او را برگزیده و انتخاب کرده و خواسته است. بنابراین در همه چیز حتی انتخاب دین و رهبر حق حاکمیت و حق انتخاب مال ملت است. ببینید منافات ندارد که یک چیز طبق برهان واقعی و طبق جعل حق‏تعالی واقع باشد، اما این ملت است که برمی‏گزیند و راه کج و یا راه راست انتخاب می‏کند پس حق حاکمیت ملی برای عموم مردم است بدون این‏که اختصاص و ارتباط به جمعیت خاصی داشته باشد. همه مردم در سرنوشت و انتخاب راه خودشان اختیار دارند و رأی‏شان به حسب این اصل معتبر است. پس این اصل با ولایت فقیه منافات ندارد و براساس حق حاکمیت ملی است که ولایت فقیه را انتخاب می‏کند پس این اصل علاوه بر این‏که یک اصل صحیح و درست است با ولایت فقیه هم منافات ندارد. البته حاکم، حق‏تعالی است و این حاکمیتی که ملت دارد، سایه حاکمیت حق است که خدا به مردم داده است آن‏وقت ملت هم باید امانت را به اهلش برگرداند. و این کار مستقیماً یا از راه رفراندوم انجام می‏شود، یا از راه تعیین و انتخاب نمایندگان مجلس شورای ملی که نتیجتاً مردم در سرنوشت خودشان‏
</section>
<section type="page" number="513">
دخالت می‏کنند و کسانی را انتخاب می‏کنند که واجد الشرایط هستند. یعنی وظیفه دارند برحسب موازین و قواعد اسلام برگزینند و با او بیعت کنند و به او رأی بدهند وقهراً در آن مسندی که هست یعنی اگر در قوة قضائیه یا اگر قوه مجریه است او را در آن مسند بنشانند. پس باز ملت است که حق انتخاب دارد و انتخاب می‏کند و البته شرایطی دارد که طبق آن شرایط ملت اسلامی پیرو دین است و دین اسلام را انتخاب کرده همان شرایطی را که دین اسلام برای منتخبین قرارداده، مراعات کرده و امانت رابه اهلش برمی‏گردانند.
نایب رئیس- آقای تهرانی متشکرم چون پیداست مخالفینی که اسم نوشته‏اند سؤالاتی دارند. حضرت‏عالی بفرمایید بنشینید و سؤالاتی را که مخالفین مطرح می‏کنند به اختصار یادداشت بفرمایید که یک‏جا جواب بدهید. آقای هاشمی‏نژاد بفرمایید.
هاشمی‏نژاد- چون من در کمیسیون مشترک نبودم، اگر تصمیم بر این است که کسانی که غیبت داشته‏اند نمی‏توانند صحبت کنند، بنده حرفی ندارم و صحبت نمی‏کنم.
نایب رئیس- تصمیم نیمه رسمی گرفته‏ایم، البته تصمیم رسمی را اینجا باید بگیریم منتها آقایان در دو دقیقه هم می‏توانند حرفشان را بزنند. بنابراین شما می‏توانید دو دقیقه صحبت کنید.
هاشمی‏نژاد- بسم اللّه الرحمن الرحیم. من سعی می‏کنم پیشنهاد آقای دکتر بهشتی را عملی کنم و در همان دو دقیقه حرفم را بزنم. در مسأله حاکمیت ملی و به طور کلی نوشتن و آوردن این اصل آن‏چه من احساس می‏کنم این است که بر اثر شانتاژی است که جمعی به وجود آورده‏اند و سعی می‏کنند آن را بزرگ کنند و ما باید خیلی قاطع با مسائل برخورد کنیم. بعد از این‏که اصلی را ما به نام ولایت فقیه تصویب کردیم و در آن اصل سه روز و هر روز چندین ساعت صحبت شد، با کمال تأسف بعضی از دوستان همان‏جا دو سه بار همان حرف‏های گذشته‏شان را تکرار کردند و در عین آن‏که به نظر اکثریت قاطع افراد شبهات منصفانه برطرف شده و بعضی از دوستان هم که باید از آنها گله کنیم، در همان کمیسیون با این‏که کمترین استدلالی نداشتند، بدون این‏که حتی بیایند اینجا در پشت تریبون و حرفشان را مطرح کنند، رفتند و از شرایطی استفاده کردند و متأسفانه خلاف آن‏چه که ما انتظار داشتیم عمل کردند. من تصور می‏کنم که باید خیلی صریح با مسأله برخورد کنیم زیرا حدود اختیاراتی که از نظر اسلام افراد و مردم دارند کاملًا مشخص است و در این زمینه چیزی که در پشت پرده وجود داشته باشد نیست. بهترین راه این است که از همین‏جا اعلام شود کسانی که با این نظریه مخالفت دارند چون ما حرف‏هایشان را شنیدیم و مطالبشان را مکرر در. مکرر با کمیسیون‏ها در میان گذاشته‏اند، آنها را به یک جلسه مناظره برادرانه تلویزیونی در برابر عموم مردم دعوت کنند تا حدود نظرات اسلام مشخص بشود تا این‏طور نباشد که اگر کسی نظر مخالفی داشت برود و بنا به گفتة آن برادرمان که قبلًا آمده بود به خودش حق بدهد، که از طرف جوانان مملکت صحبت کند.
نایب رئیس- آقای هاشمی‏نژاد شما دو تخلف فرمودید، یکی گفتید که دو دقیقه صحبت می‏کنید ولی خیلی از دو دقیقه گذشته است و دیگر این‏که قرار بود در مورد اصل صحبت کنید ولی در حاشیه صحبت می‏کنید بنابراین نظر خودتان را درباره اصل بفرمایید.
هاشمی‏نژاد- من تصور می‏کنم طرح این اصل در اینجا تحت چنین شرایطی است و ما باید در اینجا صریح عمل کنیم و بعد ببینیم اصل را برای چه آورده‏اید. من اصل ششم را می‏خوانم ملاحظه بفرمایید که هیچ ضرورتی دارد این اصل را دوباره در اینجا پیش بکشیم؟
</section>
<section type="page" number="514">
اصل 6- در جمهوری اسلامی ایران امور کشور باید با اتکاء بر آراء عمومی اداره شود از انتخاب رئیس‏جمهور، نمایندگان مجلس شورای ملی، اعضای شوراها و نظایر اینها یا از راه همه‏پرسی در مواردی که در اصول دیگر این قانون معین می‏گردد.
این اصل در آنجا مطرح شده است و این هم اصل حاکمیت ملاحظه بفرمایید. «حق حاکمیت ملی که همان حق تعیین سرنوشت اجتماعی است، حقی است عمومی که خداوند بر همة آحاد ملت داده تا مستقیماً از راه انتخاب افراد واجد الشرایط با رعایت کامل قوانین اعمال شود.» این اصل مضمون همان اصل است بنابراین ضرورتی ندارد که مکرر در مکرر این را ذکر کنیم، فقط چیزی که اضافه شده جمله اخیر آن است و ممکن است بعد هم یک چیزی به نظرمان بیاید که به صورت اصل چهارم و پنجم و یا اصل دیگر اضافه کنیم و این را مکمل آن قرار دهیم و به نظر من هیچ ضرورتی ندارد که این اصل را ما در اینجا بیاوریم و آن‏چه که همه احساس می‏کنیم، به خاطر این‏که از این تریبون نمی‏خواستند برای صحبت استفاده کنند و راه مقابله برادرانه و دوستانه با آنها همان است که عرض کردم.
نایب رئیس- انصاف این است که همان‏طور که دوست ما آقای ربانی فرمودند و ملاحظه فرمودید، مطلب برادرمان آقای هاشمی‏نژاد ناشی از غیبت ایشان در آن جلسه است. چون عین این مطلب در آنجا مطرح و جواب داده شد. به هر حال امیدوارم این موضوع برای همه آموزنده باشد که در جلسات شرکت کنند تا مطلب تکرار نشود. (هاشمی‏نژاد- بنده عرض کردم که حاضرم صحبت نکنم بنابراین، این اعتراض بر من وارد نیست). آقای هاشمی‏نژاد اعتراض بر شما وارد نیست فقط از این جهت عرض کردم که نمونه‏ای باشد برای همه و به جناب‏عالی هم که قبول فرمودید اعتراض وارد نیست. آقای سبحانی به عنوان موافق بفرمایید صحبت کنید.
حجتی کرمانی- دوستان کاری نکنند که روابط ما با دوستان روشنفکرمان تیره‏تر شود. هاشمی‏نژاد- آقای حجتی این‏طوری نباشید که همیشه یک حالت آسیب‏پذیری داشته باشید.
حجتی کرمانی- کاری کنید که تفرق به وجود نیاید.
هاشمی‏نژاد- این نصیحت را به آنها بکنید و برای اکثریت احترام قائل شوید.
نایب رئیس- آقای قرشی یادداشتی فرستاده‏اند، نوشته‏اند «پیشنهاد می‏کنم بیشتر از دو نفر موافق و دو نفر مخالف صحبت نکنند.» من این پیشنهاد را به رأی دوستان خواهم گذاشت. آقای سبحانی بفرمایید.
سبحانی- بسم اللّه الرحمن الرحیم. من به عنوان موافق سخن می‏گویم. قبل از این‏که محتوای این اصل را تشریح کنم و اشکال و ایرادی را که به نظر دوست عزیزم آمده برطرف کنم باید عرض کنم که به هفت گروه تقسیم شدیم و قرار شد که هر گروه اصولی را با توجه به پیشنهادات تنظیم کرده و در اختیار مجلس بگذارد، تنظیم شد. یعنی تقریباً یک ماه قبل که هنوز مسأله ولایت فقیه مطرح نبود و راجع به آن بحث نکرده بودیم و اصلًا متفرق بحث می‏کردیم و از افق فکر یکدیگر آگاه نبودیم، این اصل در گروه ما که گروه دو است تنظیم شد. البته نه با این عبارت، بلکه با عبارتی قریب به این عبارت: «حق حاکمیت به مقتضای ان الحکم الا للّه از آن خدا است.
اما به عنوان یک ودیعه به بندگان صالح- که بعداً گفتند
</section>
<section type="page" number="515">
به مردم- تحت ضوابطی واگذار شده است و هیچ فرد یا گروهی نمی‏تواند این حق الهی همگانی را در جهت منافع اختصاصی خویش یا گروه معینی اعمال نماید» بنابراین مضمون این اصل را گروه ما ولو به صورت کم‏رنگ‏تر یک ماه پیش تصویب کرده است. علاوه بر این در همان پیش‏نویس سابق هم این اصل بود، نه این‏که چون ولایت فقیه تصویب شد این اصل یک اشکالاتی به نظر بعضی از دوستان ایجاد کرده در حالی که این اصل برای ترمیم همان اصل ولایت فقیه است و اگر به پیش‏نویس قبلی هم مراجعه کنید همین اصل در آنجا هم می‏باشد. (بهشتی- لطفاً دربارة خودش توضیح بدهید). پس آن اشکالی که ایشان فرمودند، می‏خواستم مطمئن باشند که هم در پیش‏نویس و هم در مصوبة ما بوده است و جناب آقای رئیس، من فکر می‏کنم این تذکری که دادم تذکر مفیدی بود. اما دربارة خود این اصل، واقعیت این است که این اصل در طول ولایت فقیه است چون اگر فقیه بخواهد اعمال ولایت کند، مستقیماً که اعمال ولایت نخواهد کرد بلکه قهراً آن ولایتی را که دارد به وسیله مردم اعمال خواهد کرد و این اعمال ولایت را ما می‏گوییم «حاکمیت ملی» ولو این‏که بعداً تصویب شود و قرار شد که به تعبیر دیگر هم بحث شود که در اصل شانزده خواهد آمد. (طاهری گرگانی- شما دارید ولایت فقیه را تعریف می‏کنید). من بحثی در ولایت فقیه نمی‏کنم، بنابراین اجازه بفرمایید عرض بنده تمام شود و شما آزاد هستید و تریبون هم آزاد است و می‏توانید بعداً مطلبتان را بفرمایید. بنابراین وقتی فقیه بخواهد اعمال ولایت کند، اعمال ولایت فقیه به وسیله خود مردم است و خود مردم به اذن فقیه دارای چنین حاکمیتی خواهند بود زیرا مردم می‏توانند به دو شکل اعمال حاکمیت کنند، گاهی مستقیم و گاهی غیر مستقیم. غیر مستقیمش همان است که اینجا آمده است و مستقیمش آن است که به نام قوه ملت خواهد آمد. غیر مستقیم را از طرف قوه مجریه و قضائیه و مقننه اعمال خواهند کرد و شکل مستقیم آن تحت عنوان قوه ملت، به نام همه‏پرسی یا امر به معروف و نهی از منکر و دفاع عمومی و یا قیام عمومی خواهد بود که در اصل نهم همین پیش‏نویس آمده است و ما هنوز درباره‏اش بحث نکرده‏ایم. بنابراین، این اصل نه تنها منافاتی با آن مسأله ندارد، بلکه برای ترمیم همان است و مردم باید برخیزند و تحت ضوابطی حکومتی را تشکیل دهند و قسمتی از این قدرتها، مانند مجریه، مقننه و قضائیه را به دولت می‏دهند و یک قسمت را خودشان برای روزی نگه می‏دارند و از آن استفاده می‏کنند، از قبیل همه‏پرسی و قیام ملی و دفاع ملی و امر به معروف و نهی از منکر و این اصل هیچ نوع منافاتی با اصل ولایت فقیه ندارد. (یکی از نمایندگان- جناب آقای سبحانی، جناب‏عالی از پیش‏نویس خودتان که در گروه دوم تنظیم کرده بودید دفاع کردید که هیچ‏گونه تناسبی با این جملاتی که در اینجا هست، ندارد چون حق حاکمیت ملی عبارتست از همان آزادی که خداوند انسان را آفریده و تعیین سرنوشتش به خودش مربوط است. بنابراین با ولایت فقیه مربوط نیست). در طول ولایت فقیه است. (نماینده- انسان آزادانه سرنوشت خود را تعیین می‏کند و اینچنین شخصی از ارشاد اشخاصی که واجد صلاحیت هستند آزادانه بهره‏برداری می‏کند. بنابراین ارتباط دادن این مطالب با ولایت فقیه هیچ مناسبتی ندارد). من عرض کردم ارتباطش طولی است و عرضی نیست.
نایب رئیس- همان‏طور که ملاحظه می‏فرمایید هر نکته‏ای که مطرح می‏شود دوستان می‏توانند یادداشت کنند و دوستانی که بعد نوبتشان می‏رسد به این نکات توجه بفرمایند. خوب‏
</section>
<section type="page" number="516">
آقای قرشی پیشنهادی داده بودند و من هم یک توضیحی برایشان دادم اگر پیشنهادشان به قوت خود باقی است من آن پیشنهاد را مطرح کنم، آقای قرشی نظرتان چیست؟
قرشی- دربارة این اصل دیروز سه ساعت صحبت کردیم و اگر قرار باشد روی هر اصل ده نفر صحبت کنند کارمان به جایی نخواهد رسید. بنابراین من بر پیشنهاد خودم باقی هستم.
موسوی تبریزی- روی این اصل خلق الساعه، باید مشروحاً بحث شود تا همان‏طور که جناب آقای هاشمی‏نژاد فرمودند، علی التحقیق روشن شود که ولایت فقیه چه مناسبتی دارد تا کفایت مذاکرات تحقق پیدا کند.
نایب رئیس (بهشتی)- آقای موسوی می‏توانید توضیح بدهید که منظورتان از خلق الساعه چیست؟
موسوی تبریزی- این اصل در گزارشی که به دست من رسیده است نیست.
نایب رئیس- هر روز که مجلس کار می‏کند ممکن است مطلب تازه‏ای بیاورد ولی وقتی جناب‏عالی می‏فرمایید خلق الساعه، گویی عذر غیبت خودتان را به عنوان عذر بدتر از گناه می‏آورید. چون خلق الساعه معنایش این است که یک اصلی را اینجا تهیه کنیم، آن‏وقت خلق الساعه می‏شود ولی یک اصلی که در جلسة مشترک گروه‏ها روی آن چند ساعت کار شده چون آقایان تشریف نداشتند حالا سؤالاتی را که در آنجا مطرح شده و مدتی هم رویش بحث شده و وقت صرف شده است مطرح می‏فرمایید و علاقه‏مندید که اینجا روشن شود. برای چندمین بار خواهش می‏کنم اگر هر کدام از ما در جلسه‏ای نبودیم بعداً از دوستانمان بپرسیم که در آن جلسه چه گذشت و چه مطلبی گفته شد و چه کسانی توضیح دادند تا وقت ما بیش از این ضایع نشود. تا حالا چند نفر از دوستان به عنوان موافق و مخالف صحبت کردند. (ربانی شیرازی- یک مخالف صحبت کرده است). بلی یک مخالف صحبت کرده است ولی آن‏چه که رویة جلسه ایجاب می‏کند و همچنین احترام گذاشتن به وقتی که همة دوستان صرف کردید ایجاب می‏کند که امیدوارم دوستانی هم که تشریف نداشتند در این احترام گذاشتن سهیم باشند و سعی هم می‏شود که به سؤالاتی که برایشان ابهام آورده است به طور کوتاه جواب داده شود مثل آقای موسوی که سؤالشان را مطرح کردند.
موسوی تبریزی- من سؤالی مطرح نکردم، من به عنوان مخالف نام‏نویسی کرده‏ام که شما نگذاشتید صحبت کنم.
نایب رئیس- البته اگر نوبتتان رسید می‏توانید صحبت کنید. یک موافق و یک مخالف صحبت می‏کنند و امیدوارم با صحبت کردن آنها مطالب روشن شود. نوبت آقای موسوی تبریزی و آقای ربانی در این لیست پهلوی هم است و هر دو هم به عنوان مخالف اسم نوشته‏اند معلوم می‏شود هم‏سلیقه‏اند. ضمناً اشکالاتی که تکراری است بفرمایند که من همان اشکال را توضیح بدهم. آقای ربانی بفرمایید.
ربانی شیرازی- بسم اللّه الرحمن الرحیم. قسمتی از بیانات بنده را آقای هاشمی‏نژاد فرمودند. مکرر در این مسأله صحبت شده که کلیات یعنی چه؟ و گفته شد که کلیات مربوط است به فصول متعدد که عین آن کل را در فصول دیگر نمی‏آوریم و در فصول همیشه مصادیق را می‏آوریم و این مسأله مشارکت عموم مردم در سرنوشت خویش در چندین اصل بیان شده که من حالا بند هشت اصل سوم را می‏خوانم: «مشارکت عامة مردم در تعیین سرنوشت سیاسی، اقتصادی اجتماعی و فرهنگی خویش». اصل ششم را که آقای هاشمی‏نژاد خواندند، من دیگر نمی‏خوانم. و اصل هفتم را قرائت می‏کنم:
</section>
<section type="page" number="517">
اصل 7- «طبق دستور قرآن کریم شوراها یعنی مردم از ارکان تصمیم‏گیری و اداره امور کشورند» بعد شمردیم «مجلس شواری ملی، شورای استان و ...» و باز هم طبق اصل هشتم مردم در سرنوشت خودشان دخالت می‏کنند که قسمتی از آن را می‏خوانم:
اصل 8- «در جمهوری اسلامی ایران دعوت به خیر امر به معروف و نهی از منکر وظیفه‏ای است همگانی». ملاحظه می‏فرمایید که در اینجا نقش مردم را در سرنوشت خویش بیان کرده است. اصل دیگری که بنا است بعداً مورد تأیید قرار بگیرد، اصلی است که مربوط به قیام ملی است یعنی حق مردم در قیام ملی در برابر استبداد و در برابر انحرافات. بنابراین حالا که این چند اصل کلی را داریم دیگر چه حاجت است به این‏که دو مرتبه این مطالب را در اصل مربوط به حقوق ملت بیاوریم؟ آیا کسانی که این را می‏بینند، آن هم باآن الفاظی که در قانون سابق بود و از آنها سوءاستفاده‏هایی می‏شد که «این موهبتی است الهی» و روی آن تکیه می‏کردند و به وسیلة آن مطالبی را پیاده می‏کردند، ما دیگر چه داعیه داریم که دو مرتبه این اصل را بیاوریم تا فردا در اطراف این توجیه و تفسیر بشود؟ بنابراین با وجود آن اصول، این اصل دیگر ضرورتی ندارد. لابد می‏فرمایید این اصل بر اصول قبلی حاکمیت دارد و می‏خواهد یک مسأله‏ای را مطرح کند که در آن اصول نبوده یا این‏که می‏خواهد اصول قبلی را توجیه و تفسیر کند.
نایب رئیس- آقای یزدی به عنوان موافق بفرمایید.
یزدی- بسم اللّه الرحمن الرحیم. من فکر می‏کنم این اصل مطلبی را دارد که آن‏طور که در ذهن جناب آقای ربانی است نسبت به اصولی که قبلًا تصویب شد، به هیچ وجه تکراری نیست، همچنین به دلیل گذاردن اصل ولایت فقیه و تعدیل جهانی که گفته شده است این اصل گذاشته نشده است چرا؟ چون متن این اصل به نظر من دارای سه مطلب است، یکی حق حاکمیت ملی و یکی حق حاکمیت الهی و دیگری ارتباط بین اینها است. منظور از حق حاکمیت ملی این است که خداوند انسان‏ها را آزاد خلق کرده و هیچ قدرتی حق ندارد این آزادی را محدود بکند مگر براساس مالکیت حقیقی عینی که آن هم مربوط به خداوند است و خداوند با تشریح قوانین آسمانی انسان‏ها را محدود می‏کند و انسان‏ها هم با تشخیص عقلی خودشان این محدودیت را می‏پذیرند. بنابراین جامعه‏ای که اسلام را پذیرفت، آن آزادی مطلقی که در برابر شریعت و احکام هم می‏توانست تخلف بکند، با انتخاب خودش و با استفاده از اختیار و آزادی خودش این آزادی را محدود کرد و نیز مسلمان وقتی‏که اسلام یا یک شریعت الهی را اختیار کرد در چارچوب این شریعت، آزاد و صاحب اختیار است. پس یک حق به عنوان حق الهی یعنی اجرای حدود احکام و دین و شریعت وجود دارد که این حق به عنوان حق از طریق خداوند و مقام نبوت و مقام امامت و مقام ولایت مبسوطاً در ولایت فقیه بحث و تثبیت شده است و اگر می‏گوییم فقیه ولی است، یعنی متصدی اجرای احکام الهی است. یک حقی هم انسان‏ها پس از انتخاب دین در چارچوب دین نسبت به موضوعات و مصادیق دارند، یعنی وقتی می‏گوییم در تعیین سرنوشت خودشان حق دارند، این حق شوراها و در انجمن‏ها متجلی می‏شود و همچنین در توافق‏ها برای طرح‏های عمرانی، طرح‏های اقتصادی و طرح‏های فرهنگی پیاده می‏شود که در عین حال محدود به احکام الهی است پس یک حق حاکمیت ملی است که این کلمة «حاکمیت ملی» همان است که دنیا می‏گوید همه حق حاکمیت دارند یعنی آزاد هستند، یعنی حق قوانین کلی که ما در شرایع الهی و به خصوص در شریعت مقدس اسلام داریم، آنها براساس درخواست طبیعی و ذاتیشان انتخاب می‏کنند. حق حاکمیت ملی که‏
</section>
<section type="page" number="518">
الان در دنیا رویش بحث می‏کنند، این حق است که انسان بالطبع آزاد است که خط مشی خودش را انتخاب کند و لذا می‏بینید در اجتماعاتی گاهی پیش می‏آید که یک مسأله‏ای را با اکثریت تصویب می‏کنند که ملت‏ها آن را می‏پذیرند ولی شرایع نمی‏پذیرند پس حق حاکمیت ذاتی براساس آزاد بودن انسان، در اسلام، در دایرة احکام قرار می‏گیرد و این حق الهی از تصدیق نبوت و امامت و ولایت به وجود می‏آید، که فقیه متصدی اجرای احکام است و حق حاکمیت ملی مربوط به موضوعات و مصادیق است و باید توجه داشته باشیم که در اینجا رابطه مطرح است و این‏که می‏گوییم با وجود اصول قبلی، این تکرار نیست، مسأله رابطه است. یعنی ببینیم چه ارتباطی بین حق حاکمیت ملی و آزادی خدادادی انسان با حق حاکمیت الهی که مربوط به احکام است وجود دارد و این ارتباط در این اصل از نظر من مورد بحث است که می‏خواهد بگوید، ملتی که اسلام را انتخاب کرد، این‏طور نیست که وقتی گفت من مسلمانم چشم و گوش بسته علی الاطلاق در خیابان‏کشی‏ها و در مدرسه ساختن و در طرح‏های دیگرش، هیچ حق اظهارنظر نداشته باشد. خیر کلیات شرعی هست و از کلیات شرعی نمی‏شود تخلف کرد، ولی در دایرة کلیات شرعی، در تمام شؤون از طریق شوراها، از طریق مجلس شورای اسلامی و از طریق انجمن‏ها حق اظهارنظر دارند. پس این اصل مبین دو حق هست که مقداری از آن در جای دیگر گفته شد و هیچ تکراری نیست و کاملًا به جا است و همان اصل است که دنیا می‏گوید منتها با یک تفاوت. دیگر عرضی ندارم.
نایب رئیس- آقای بنی صدر بفرمایید.
بنی صدر- اگر ما بخواهیم مقررات را رعایت بکنیم حق ما پایمال می‏شود. چون نوبت که به ما می‏رسد به کفایت مذاکرات رأی گرفته می‏شود و نمی‏توانیم صحبت کنیم. حق حاکمیت که حق رأی دادن نیست، اگر اجازه بفرمایید من توضیح می‏دهم که دیگری نمی‏تواند بیاید و به جای ما تصمیم بگیرد.
نایب رئیس- آقای موسوی تبریزی به عنوان مخالف اگر مطلب تازه‏ای دارید بفرمایید.
موسوی تبریزی- بسم اللّه الرحمن الرحیم. بنده که به عنوان مخالف با این اصل، گفتم این اصل خلق الساعه است، منظورم این بود که در گزارش گروه‏ها که به ما دادند این اصل نبود، البته به صورت دیگر بوده، اما شما الان زمان ما را حساب نکنید که ما واقعاً دارای یک امام مقتدر متعهد و متکفل به تمام معنی داریم امامی که از قدرتش دنیا دارد می‏لرزد ولی خوب می‏دانید که در داخل مملکت چه بلایی بر سر ما می‏آورند. بنابراین شما بیست سال بعد از این را هم حساب بکنید (بهشتی- شما دربارة حق حاکمیت ملی صحبت بفرمایید). من دارم درباره حق حاکمیت ملی صحبت می‏کنم، اولًا اشکالی را که جناب آقای هاشمی‏نژاد و آقای ربانی گفتند، همان اشکال برای من هم هست و هنوز هم جواب نشنیده‏ام. ثانیاً از نظر عبارت این شبهه برای همة شما به وجود آمده است که این مستقیماً با ولایت فقیه مخالفت دارد و دارید دست و پا می‏زنید که این ولایت فقیه را در طول یا عرض این قرار بدهید و بتوانید به اصطلاح بالطایف الحیل این اصل را توجیه بکنید.
کیاوش- یک نفر بیاید و حاکمیت ملی را شرح دهد زیرا این اصل کوچک‏ترین ارتباطی با ولایت فقیه ندارد. اصل حاکمیت ملی به آن معنی که جناب آقای بنی صدر می‏گویند استقلال یعنی چه؟ یعنی من استقلال دارم برای خودم و بر آن کسی که ... (نایب رئیس- اگر اشکال‏
</section>
<section type="page" number="519">
تازه‏ای دارد بفرمایید). این اصل اشکالش این است که با وجودی که شما خودتان تنظیم کرده‏اید و با این‏که مجلس خودش تنظیم کرده است، در نظر آقایان با اصل ولایت فقیه تناقض و تضاد دارد و معلوم نیست که بعد از بیست سال دیگر مورد سوءاستفاده قرار نگیرد.
نایب رئیس- اجازه بفرمایید بعداً توضیح می‏دهیم آقای اکرمی بفرمایید.
اکرمی- اشکال تازه‏ای نمی‏بینم قبلًا آقایان توضیح دادند.
حیدری- من اشکالاتی دارم که باید صحبت کنم نوبت من است.
نایب رئیس- خیر، چون سرکار به عنوان موافق مشروط نام‏نویسی کرده‏اید من می‏خواستم بعد از مخالفین صحبت کنید. (حیدری- اگر عدالت است نوبت من است). مگر جناب‏عالی نمی‏خواهید به عنوان موافق مشروط به آقایان جواب بدهید؟ ما می‏خواهیم اول آقایانی که مخالفند صحبت کنند و بعد جناب‏عالی به عنوان موافق مشروط تشریف بیاورند و به سؤالاتشان جواب بدهید اگر حالا می‏خواهید صحبت کنید بفرمایید.
نوربخش- من یک تذکر آیین‏نامه‏ای دارم. چون آقایان که پشت تریبون می‏آیند باید راجع به این اصل صحبت کنند و درست نیست که از تریبون سوءاستفاده شود و به یک شخص حمله شود.
نایب رئیس- آقای حیدری بفرمایید.
حیدری- بسم اللّه الرحمن الرحیم. خواستم خدمت آقایان عرض کنم البته شاید خیلی از آقایان از بنده واردتر باشند، اولًا اساس این اصل از اصل سوم اعلامیه حقوق بشر که در دو قرن قبل در فرانسه به تصویب رسیده است ناشی می‏شود، که آن عبارتش این است حالا اگر کم و زیاد شده است «العهدة علی الروای» این چیزی است که من از آن کتاب استنساخ کرده‏ام و «اصل سوم- حق حاکمیت ناشی از حقوق ملت است، هیچ فردی از افراد و هیچ طبقه‏ای از طبقات مردم نمی‏توانند فرمانروایی و حکمرانی کنند مگر به نمایندگی از طرف ملت» همین حق را در این قانون اساسی با یک تعارفی که طبق آیه‏ای که حالا نمی‏دانم تفسیرش درست است یا نه و به عهدة کسانی است که آن را تفسیر کرده‏اند و باید جواب بدهند، حق الهی کرده‏اند و به ملت داده‏اند آیه این است «إِنَّ اللَّهَ یَأْمُرُکُمْ أَن تُؤَدُّواْ الْأَمَانَاتِ إِلىَ أَهْلِهَا» که امانت همین حقی است که در قانون اساسی فرانسه در دو قرن پیش نوشته شده و خدا هم توصیه کرده است که این حق را یعنی حق فرمانروایی و حق حکومت را به ملت بدهید.
اینجا هم در این اصل نوشته شده «حق حاکمیت ملی که همان حق تعیین سرنوشت اجتماعی است» حالا نمی‏دانم چطور آقایان تفسیر می‏کنند و حق تعیین سرنوشت چیست و با توجه به اصل ولایت فقیه معنی ولایت چیست؟ آیا منظور از عبارت «تعیین سرنوشت طبق سرنوشتی که خدا برای ملت تعیین فرموده است» بیانگر سرنوشتی است که خدا تعیین کرده است؟ آن‏وقت چطور این حق را یک دفعه به فقیه می‏دهیم و یکدفعه مستقیماً به ملت بدهیم؟ دیروز من در قسمت آخر این اصل که نوشته شده «هیچ گروه و دست‏های نمی‏تواند این حق را در جهت منافع شخصی و یا منافع گروه دیگری اعمال کند» اشکال داشتم زیرا ما گروهی هستیم که این حق را به گروه دیگری که فقها باشند، می‏دهیم پس ما هم همین را اعمال کرده‏ایم و حق خود را به فقها داده‏ایم به عقیدة من این اصل نباید دنباله داشته باشد زیرا آیا بعد از بیست سال دیگر ملت به ما نخواهند گفت که این چه حقی است که به گروه دیگری که فقها باشند داده‏اید؟ و به چه عنوانی این کار را کرده‏اید؟ زیرا این حق ملت است.
من عقیده دارم که حقوقی که برای ملت هست همچنان‏که‏
</section>
<section type="page" number="520">
دوستان دیگر هم فرمودند در شوراها موقع تعیین موضوعات یا تطبیق احکام با مصادیقش یا این‏که هنگام مشورت که راه خیر را از راه شر تمیز بدهند. گفتیم که فقها باید با خبرگان مشورت کنند و این کار هیچ اشکالی ندارد ولی باید تعیین بشود که چه حقی مال آنهاست و این حق حاکمیت چیست ولی اگر به همین اطلاقش بگذارید همان فرمانروایی است، همان ولایت فقیه است، همان حکومتی است که ما برای فقیه درست کردیم و اگر آن را قلم بزنید خوب طبق قانون اساسی فرانسه این حق را به ملت می‏دهید و ملت هم هیچ وقت این را از ما قبول نمی‏کند زیرا ملت مسلمان است حقوقی را که خدا برایش مقرر کرده قبول دارد و حقوقی را هم که خدا برای دیگران و فقها و علما و رهبران معین کرده، قبول دارد هم چنان‏که در ولایت فقیه گفتیم. حالا اگر افرادی بخواهند این حق را قبول داشته باشند و اشکال‏تراشی کنند، آیا ملت و ما زیر بار می‏رویم؟ در این ولایت فقیه باید همه‏پرسی کرد ببینیم چند درصد ملت این را قبول دارند ممکن است یک عده دویست سیصد و یا چند هزار نفری دور چند نفری را بگیرند و یک صحبت‏هایی هم بشود و اشکالاتی هم بر آراء نمایندگان خبرگان که نمایندگان ملت هستند گرفته بشود ولی ما از طرف ملت مسلمان یعنی ملتی که پایبند به اسلام است و پایبند به رهبر اسلامی است انتخاب شده‏ایم و اگر این رهبر، آن شرایطی را که دارا می‏باشد، نداشت ملت او را قبول نداشتند. بنابراین مردم شرایطی را که در رهبرشان هست قبول دارند و این شرایط را ما در ولایت فقیه ذکر کردیم. فقط بنده خواستم آن حقوقی که خدا برای ملت معین کرده است، البته نه به این صورت و هم چنین حقوق فقیه ولو در آنجا هم ذکر شده باشد در اینجا هم ذکر شود ولی حکمرانی و ولایت با آن شرایطی که در اصل پنجم گفته شده با فقیه جامع الشرایط است. صحبت‏های دیگری هم بود ولی چون وقت اجازه نمی‏دهد عرض نمی‏کنم.
نایب رئیس- آقای بنی صدر بفرمایید.
بنی صدر- بسم اللّه الرحمن الرحیم. این حق حاکمیت ملی معنایش این است که یک ملتی در رابطه با ملل دیگر حق دارد که سرنوشت خود را تعیین کند. صحبت از حق حاکمیت ملی که می‏کنند معنایش همین است. فقیه هم در طریق اجرای این حق حاکمیت است. حالا این را فقیه اعمال می‏کند یا قوای پنج‏گانه ناشی از آن، که یکی از قوای ناشی از حق حاکمیت است و الا دیگران انگلیسی، آمریکایی، فرانسوی، روسی حقی بر ما ندارند، حق مربوط به این ملت و مال خود این ملت است. اگر ما در این اصل در مجلس خبرگان برای ملت حق حاکمیت قائل نشویم خدای نکرده یک وقت اقلیت‏ها در داخل یک تحریکاتی می‏کنند، یا خارجی می‏آید و در اینجا هر کاری می‏خواهد می‏کند. این اصل ذره‏ای مربوط به قوای ناشی از حق حاکمیت نیست آن مسأله بعد است که شما برای اعمال این حق، قوایی در نظر می‏گیرید مثلًا می‏گویید مسؤول این قوه فقیه باشد و یا غیر فقیه. این مسألة ثانوی است، مسأله اولی آن است که این حاکمیت مال این ملت است و مال هیچ قدرت دیگر روی زمین نسبت به این سرزمین نیست. حالا اگر این وضوح ندارد باید طوری آن را نوشت که مراد ما از حق حاکمیت این است. حالا که معنی حق حاکمیت این شد، یک ایراد اساسی بر متنی که شما تهیه کرده‏اید وجود دارد. شما در اینجا گفته‏اید این حق مستقیماً یا از طریق افراد واجد الشرایط، با رعایت کامل قوانین اعمال می‏شود در صورتی‏که اعمال حق حاکمیت طبق‏
</section>
<section type="page" number="521">
ولایت فقیه است، زیرا فقیه متصدی امر ولایت است، و الا شخص به صفت فقیه که حاکمیت ندارد و اگر این‏طور باشد خطر پیش می‏آید. مثلًا شما بیست سال بعد را در نظر بگیرید که یک وضعیتی پیش بیاید و یک کسی یک رفراندوم قلابی بکند و بگوید که از طریق قانونی حق حاکمیت به من داده شده است. بنابراین به این شکل صحیح نیست. اگر هم می‏خواهید بگذارید، که مستقیماً یا از راه قوایی که در اصل بعد می‏آید این حق را اعمال خواهد کرد، زیرا حق را از طریق قوه باید اعمال کرد و اگر حق را به وسیله افراد اعمال کنیم، می‏شود همان شاهنشاهی قدیمی که می‏گفت «شاه مصدر بیم و امید است و حرف شاه قانونی است، و مالک الرقاب کشور است و هر چه تصمیم گرفت باید اجرا شود.» بنابراین اگر از طریق افراد باشد، همیشه این خطر را دارد. خوب حالا اگر قرار است که این تصحیح بشود باید این صورت باشد که با مواد دیگر هم جور درآید و ناراحتی آقایان هم دربارة اینکه، این متناقض با ولایت فقیه است، از بین برود. اگر بنویسیم «مستقیماً» که غلط است زیرا مستقیماً چطوری اعمال می‏کند؟ باید بالاخره به وسیله قوه‏ای اعمال بکند چون حق حاکمیت است، اینجا تازه رفراندوم هم که می‏کند می‏گویند فلان کار بشود یا فلان کار نشود و لابد یک قوه‏ای متصدی انجام آن می‏شود پس باید آن قوه که از طرف آحاد ملت داده شده، از راه قوایی که در این قانون پیش‏بینی می‏شود اعمال گردد. بنابراین اشکال‏ها رفع می‏شود و یک اصلی می‏شود که هم در برابر دنیا معلوم است که این حق را ما برای خودمان قبول داریم و مسلم است که حق حاکمیت را مال خودمان می‏دانیم، مال انگلیس که نمی‏دانیم و هم این‏که، این نگرانی‏ها از بین می‏رود. البته اگر این طور باشد اگر در پایین بگذاریم قوة ملت مثل این‏که چند تا قوه با هم اینجا گذاشته‏اید که می‏خواهند کشتی بگیرند در صورتی که ما از پیش قبول کردیم که اینها تضاد دارند. البته این را در موقع خودش عرض خواهم کرد ولی چون شما از صبح بااجازه و بی‏اجازه راجع به یک مسأله‏ای حرف زدید که نگرانی‏آور است اجازه بفرمایید که من هم چند کلمه صحبت کنم. آقایان اعضای شورای انقلاب می‏دانند که اگر من با چیزی مخالف باشم وقتی دوستان تصویب کردند خودم را موظف به دفاع از آن می‏دانم و من گمان می‏کنم آقای بهشتی این را شهادت خواهند داد. بنابراین اگر شما چیزی تصویب کردید و من عضو این مجلس بودم ناچار از آن دفاع خواهم کرد ولو مخالف آن باشم. اما این معنایش این نیست که من نمی‏توانم در خارج از مجلس نظر خود را بگویم شما نباید عصبانی بشوید.
شما ما شاء اللّه در خارج خیلی صحبت می‏کنید. آقای منتظری خودشان در بین جمعیت زیادی نظر خودشان را اظهار کردند خوب یک کسی دیگری رفته در جمعیت دیگری و نظری داده این نباید موجب عصبانیت بشود چون برای اعضای محترم مجلس اظهارنظر آزاد است و هیچ دعوایی هم راه نمی‏افتد، دوباره شما می‏روید نظرتان را می‏دهید و مردم هم هر دو را می‏شنوند و قضاوت می‏کنند که نظر شما را قبول دارند یا نظر دیگری را. این حق باید برای همه محفوظ باشد که در هر جا دلشان خواست نظرشان را بدهند. حالا خدمت شما هستیم اگر دیدیم نظرات جوری است که براساس تفاهم و جستجوی حقیقت است، ما باید واقع‏بین باشیم و تحریک نشویم براساس این است که اگر صلاح باشد، اگر دیدیم مطالب براساس تفاهم است آنجا می‏مانیم و آن‏چه را که تصویب شد، ما هم اجرا می‏کنیم ولی اگر دیدیم نه، حساب زور گفتن و عصبانیت است، ما هم می‏رویم. (هاشمی‏نژاد- ما می‏گوییم جلوی‏
</section>
<section type="page" number="522">
زور را باید گرفت). راجع به همین زور هر کسی حق دارد صحبت کند، شما هم تشریف ببرید و راجع به آن مسائل یک مجلس دعوت کنید و اظهارنظر کنید و هیچ عصبانی هم نشوید عکس‏العمل هم به خرج ندهید. الان بنده یک مطلبی را می‏گویم ملاحظه کنید که هیچ با اخلاق سازگار نیست، یعنی در این مجلس مسائلی اتفاق افتاده که اصلًا با اخلاق هیچ سازگار نیست به این ترتیب که ما صبح‏ها جلسه کردیم برای آن‏که در آنجا بتوانیم حرف بزنیم و هیچ قیدی نباشد تا همه حرف‏ها زده شود و راه پیدا بشود. یک مطلبی بین بنده و آقای بهشتی گذشته، بعد شخصی مقاله‏ای برای روزنامه انقلاب اسلامی نوشته که چاپ بشود.
نوشته است که آقای بنی صدر گفته‏اند که ضد اسلام می‏تواند رئیس‏جمهور ایران بشود.
خوب این را کدام اخلاق اجازه داده بود که مطالب جلسه را به این اشخاص بد اخلاق برسانند که تبدیل به مقاله شود؟ (هاشمی‏نژاد- مرحوم آقای طالقانی فرمودند که سیدها بعضی اوقات دیوانه می‏شوند). آن را که فرموده‏اند من باب شوخی بوده و این را به اصطلاح از قدیم گفته‏اند بنده و شما هم چون هر دو سید هستیم می‏دانیم که خیلی دروغ نیست. (منتظری- آقای بنی صدر، هر شوخی یک منشأ جدی دارد).
نایب رئیس- اجازه بفرمایید من یک نکته‏ای را عرض کنم. بعضی از مسائل آن قدر به هم گره می‏خورد که هر چقدر برویم گره‏ها بیشتر می‏شود. اجازه بفرمایید کاری بکنیم که گره باز شود. آقایان فرمودند که چون این متن را من و آقای باهنر پیشنهاد کرده بودیم و ایشان امروز با آقای موسوی به خاطر یک کار لازمی به قم رفتند و اینجا نیستند، فرمودند که در این باره بنده توضیح بدهم. اگر این حق توضیح دادن هنوز محفوظ است و از بین نرفته، من دربارة چند نکته‏ای که سؤال شد توضیح بدهم بلکه بتوانیم به یک جمع‏بندی برسیم و رأی بگیریم. الان مدت طولانی است که در مورد این اصل بحث شده است. اگر نمایندگان محترم موافق هستید صحبت کنم. (نمایندگان- موافقیم) عنایت بفرمایید، یک نکته راجع به حق حاکمیت ملی است و آن روز هم که این پیش‏نویس تهیه می‏شد بحث شد که بین این دو جمله فرق است و تا آنجا که در حافظه‏ام هست ما در پیش‏نویس نوشته بودیم. حالا می‏بینیم که آن بحث در آن موقع به جا بوده یعنی حق حاکمیت بدون کلمه «ملی» جمله‏ای مناسب با آن معنی بوده یعنی همان «حق حاکمیت» است منهای «ملی». در آن هنگام هم ما گفتیم که کلمة «ملی» لازم نیست زیرا حق حاکمیت ملی یعنی استقلال داخل یک کشور و این‏که دیگران در امور آن کشور حق دخالت ندارند، صحیح است، که این اصطلاح متناسبی است و تا جایی که ما در نشریات خارجی دیده‏ایم هم، همین‏طور به کار می‏رود و نمی‏گوییم بی‏ارتباط و نامتناسب است. آن‏چه که در اینجا متناسب است همان‏طور که آقای حیدری هم فرمودند مطالب یکی از بندها را که همان حق حاکمیت به این صفت است یعنی حق حاکمیت بر این اساس مطرح شده که آیا در جامعة بشری، فردی، خانواده‏ای، گروهی بالذات حق حکومت بر دیگران دارند یا نه، آیا حق حاکمیت از چه چیز ناشی می‏شود؟ از نژاد خاص؟ از سلسلة خاص؟ از یکی از ویژگی‏ها؟ یا حق حاکمیت عوض تعیین، نفی می‏کند که گروهی، سلسله‏ای و یا قشری اولویت ذاتی داشته باشند؟ در مورد حاکمیت این یکی از شؤون اصلی حق حاکمیت است. یک شأن دیگری هم در بعضی کشورها دارد و آن این است که حتی حق قانون‏گذاری و تدوین قانون هم از مردم ریشه می‏گیرد. این هم یک شاخه دیگر از حق‏
</section>
<section type="page" number="523">
حاکمیت است، هر دو هم با حق حاکمیت کاملًا درست است، این بود توضیح دربارة اصطلاح حق حاکمیت و حق حاکمیت ملی و من می‏خواهم بگویم اگر «ملی» را برداریم بهتر است و اولی خواهد بود. اما این‏که فرمودند چرا حق حاکمیت را که یک اصطلاحی است که در فرهنگ دیگران بوده، آورده‏ایم از کمال مذهب و فرهنگ و نشریاتمان همین باید باشد که به موضوعات و سؤالات موجود در فرهنگ بشری پاسخ بدهد و اگر احیاناً حق حاکمیت به این شکل هم اصالتاً در فرهنگ خودمان نباشد که حالا جای بحث آن جدا است اکنون که چنین واژه‏ای و فکری مطرح است، ما در قانون اساسی خودمان بیاوریم و بگوییم آن چیزی که در فرهنگ سیاسی و حقوقی دنیا مطرح است از نظر ما این مفاد واین مبدأ و معاد را دارد و فکر نمی‏کنم خللی به قانون اساسی ما وارد بیاورد. اما این‏که فرمودند اصل تکراری است، در جلسه خدمت دوستان توضیح دادم که چون فصل اول اصولی کلی است و در فصول آینده بر مبنای این کلیات قرار است مطالبی استنتاج شود و در آغاز هر فصل یا در اثناء هر فصل از فصول آینده مطالبی از این اصول کلی به یک شکلی مجدداً مطرح خواهد شد، در اینجا چون می‏خواهیم قوا را در این فصل شرح بدهیم (یکی از نمایندگان- چه لزومی دارد؟) الان توضیح عرض می‏کنم، چون نمی‏خواهیم بگوییم که این قوا از کجا ریشه می‏گیرد. این مسأله که آیا این اصل منافاتی با اصل پنجم دارد یا نه، عنایت بفرمایید اگر اصل پنجم به همان صورتی که آقایان تصویب فرمودند، با تمام جزئیاتش به همان صورت مطرح است و بین آن و این هیچ‏گونه منافاتی نیست چون در آنجا خودتان مقید کردید و گفتید مقام ولایت و امامت است از آن فقیه واجد الشرایط است و در اینجا گفته است که از طرف اکثریت مردم پذیرفته شده باشد و به رهبری شناخته شده باشد، یعنی از آنجا هم حق مردم را در انتخاب و تعیین این رهبر صحه گذاشته، نتیجه این می‏شود که حتی اصل پنجم فارغ از نقش مردم نیست وقتی که اصل پنجم را به آن صورت قبول کردید که چه فرد باشد چه شورا باشد، اینها به هر حال با انتخاب مردم و با پذیرش مردم سروکار دارد تا او دنبالش نباشد تمامیت ندارد و شأنیت هم ندارد و حتی آن را تا این حد گفتیم. بنابراین تا اینجا منافاتی به نظر نمی‏رسد. یک نکته را هم آقای یزدی فرمودند و قبلًا هم آن را در جلسة خصوصی فرمودند که توضیح خدمتشان دادم. مثل این‏که بعضی از دوستان هم انتقاد داشتند، آقای یزدی چه فرق است بین حاکمیت مربوط به تشریع و حاکمیت مربوط به تنفیذ و اجرا؟ و در حقیقت مسأله نقش فقیه را باز خواسته‏اند به حاکمیت مربوط به تشریع مربوط کنند ولی اصلًا حاکمیت مربوط به تنفیذ و اجرا که به ولایت مربوط است به این قسمت ارتباط پیدا می‏کند. این است که چون ممکن است از فرمایش شما چنین استنباط شود، من به عنوان توضیح و تکمیل می‏گویم که نه، ما نمی‏خواهیم بگوییم این مطالب با اصل پنجم در بخش مربوط به ولایت امر و حاکمیت در تنفیذ و اجرا منافاتی ندارد، راجع به چیزی که ...
ربانی شیرازی- توضیحی که شما دادید یک اشکال جدیدی به وجود آورد. آقای سبحانی هم گفتند که حکومت از آن خداست و به مردم داده شده است. این اصل می‏خواهد یک چیزی که اصول قبلی نداشته بیاورد. در اینجا شما می‏خواهید تشریع را به مردم بدهید، چون فرمودید حق تشریع مال آنها است.
</section>
<section type="page" number="524">
نایب رئیس- خیر چرا دقت نمی‏فرمایید؟ گفتیم وجه اصطکاک این اصل با اصل پنجم در مورد تشریع نیست، راجع به بخش تنفیذ است که در اصل پنجم به عنوان ولایت فقیه گفتیم. آن در تشریع بود ولی این در تنفیذ است. و اما مسأله‏ای که آقای بنی صدر گفتند که اینجا «مستقیماً» را چرا گذاشته‏اید، توجه بفرمایید چیزهایی در شیوة زندگی سیاسی اسلامی هست که ما نمی‏خواهیم اینها را تا آنجایی که می‏شود مو به مو رعایت کنیم و کلمه «مستقیماً» راجع به آن بوده یعنی یک بخش از حاکمیت مردم بر ادارة امور خودشان مستقیماً به وسیلة خود آنها اجرا می‏شود مثلًا ما گفتیم بخشی از امر به معروف و نهی از منکر که کمک به تنظیم امور جامعه است. آقای بنی صدر نمی‏دانم توجه دارید یا نه؟ گفتیم بخشی از امر به معروف و نهی از منکر مستقیماً از طریق مردم است و این می‏تواند یکی از شؤون قوة مقننه باشد و یکی از اشکال قوة مقننه باشد، با آن اختیاراتی که بعد برای او می‏گوییم ولی این دیگر نمی‏تواند از آن باشد یا همان‏طور که اشاره کردم اگر ما مسألة حق قیام را مطرح کردیم این مستقیماً از طریق مردم اعمال می‏شود. به این جهت است که ما دیدیم اگر کلمة «مستقیماً» را اینجا اضافه کنیم منهای «قوا» چون یک چیزهایی هست که مردم منهای قوای شکل‏یافتة بعدی اجرا می‏کنند به این مناسبت گفتیم بودن «مستقیماً» مفید است.
بنی صدر- یا از طریق اعمال قوا، امر به معروف و نهی از منکر می‏کند و یا قوه به کار نمی‏برد پس احتیاج به حاکمیت ندارد.
نایب رئیس- آن‏چه که احتیاج به قوة قهریه دارد، باید از طریق قوا باشد. سؤال دیگری هم آقای بنی صدر کرده‏اند که «از طریق افراد» را توضیح بدهم و آن این است که البته منظور «از طریق افراد» این است که چون آن قوایی که ما داریم در همة آنها انتخاب افراد مؤثر است و منظور این بوده، یعنی یا رئیس‏جمهور است که او را انتخاب می‏کنند یا نمایندگان مجلس هستند برای روشن‏تر شدن هیچ اشکالی ندارد که بنویسیم «از طریق انتخاب قوا» آقای فارسی بفرمایید.
فارسی- من چند سؤال دارم که ناشی از ابهام موجود در این اصل پیشنهادی است حق حاکمیت ملی، اصطلاحی خارجی است، جایش در نظام حقوقی اسلام کجا است؟ و چه آیه و حدیثی در این باره دارید؟ اگر این اصطلاح حقوقی خارجی را می‏گیرید بگویید که آن حق متعلق به جمع ملت است یا متعلق به فرد فرد و به قول شما «آحاد ملت»؟ در آیه «ان الحکم الا للّه» حاکمیت منحصر به خدا است، پس این حاکمیت ادعایی شما چیست؟ و آیا همان حاکمیت خداست که به ملت یا آحاد ملت داده است؟ و اگر همه‏اش را نداده است و مثلًا حق تشریع یا قانون‏گذاری و تعیین حق و وظیفه را به خود اختصاص داده، چه قسم از حق حاکمیت را به آحاد ملت داده است؟ از طرفی شما می‏گویید علاوه بر «آحاد ملت» خدا قسمتی از حق حاکمیت را به «فقها» داده است و برای آن حق ولایت فقیه ساخته‏اید، و از طرف دیگر ملت «از راه تعیین و انتخاب افراد واجد الشرایط» حق حاکمیت خویش یا قسمتی از آن را به حکومت‏کنندگان می‏دهد و به سه دسته قانون‏گذاری و قضاوت و مجریان یا هیأت وزیران منتقل می‏کند. پس چهار شریک در حاکمیت وجود پیدا می‏کند:
1- خدا
2- فقها
3- مردم‏
4- حکومت‏کنندگان یا دولت، پس سهم هر یک از این چهار شریک را مشخص کنید.
علاوه بر این یکی از این اعمال حق حاکمیت‏ها که برای مردم باقی می‏ماند به صورت‏
</section>
<section type="page" number="525">
امر به معروف و نهی از منکر انجام می‏گیرد ولی توجه کنید که نه تنها مردم بلکه طبق اصول اسلام و طبق اصلی که خودمان چند روز پیش تصویب کردیم دولت هم نسبت به مردم امر به معروف و نهی از منکر می‏کند و نیز فقها همین کار را می‏کنند و نیز خدا بحکم آیه «إِنَّ اللَّهَ یَأْمُرُ بِالْعَدْلِ وَ الْإِحْسانِ وَ إِیتاءِ ذِی الْقُرْبى وَ یَنْهى عَنِ الْفَحْشاءِ وَ الْمُنْکَرِ وَ الْبَغْیِ یَعِظُکُمْ لَعَلَّکُمْ تَذَکَّرُونَ» امر به معروف و نهی از منکر می‏کند. بنابراین یک بخش از حق حاکمیت هم هست که مشترک است میان چهار شریک و باید اینها را دقیقاً مشخص کنید.
نایب رئیس- آقای فارسی درست در موقع نوبتشان صحبت کردند. آقای موسوی جزایری بفرمایید.
موسوی جزایری- بنده پیشنهاد می‏کنم به جای «حاکمیت ملی» که در برابر حاکمیت خارجی است، نوشته شود «حق حاکمیت مردم».
نایب رئیس- آقای فاتحی بفرمایید.
فاتحی- انسان را خداوند آزاد آفریده و به او اختیار و قدرت و تمکن عنایت فرموده تا هر کاری را که مربوط به سرنوشت خودش می‏باشد آزادانه تصمیم بگیرد و انجام بدهد و نظر به این‏که خداوند خلقت و تکوین او را آزاد و مختار آفریده، سرنوشت دنیا و آخرت خود را انسان خودش تعیین خواهد کرد. البته با توجه به این‏که بهترین روش این است که از ارشاد راهنمایان به حق استمداد نماید و پس از استفاده نمودن از راهنمایی‏های آنان سرنوشت خود را تعیین کند زیرا می‏تواند از روش پیامبران و از راهنمایی‏های آنان سرنوشت خود را تعیین کند، زیرا می‏تواند از روش پیامبران و از راهنمایی فقها که تخصص دین دارند استفاده کند و سعادتمند شود، هم‏چنان‏که در زندگی روزمره خود از متخصصین رشته‏های مختلف مانند طبابت یا دیگر تخصص‏ها در زندگی بهره مند می‏شود.
نایب رئیس- آقای جوادی بفرمایید.
جوادی- بسم اللّه الرحمن الرحیم. یک سلسله از نقدهایی که بر این اصل شده است برای این است که ارکان این اصل درست مشخص نشده است. گفته شد که اتکاء به آراء عمومی قبلًا ذکر شد واینجا نباید مطرح بشود در حالی که حاکمیت ملی غیر از ارتکاء به آراء عمومی است. حاکمیت ملی آن حاکمیتی است که کشور را می‏سازد و این مملکت را شکل می‏دهد. کشور شکل‏یافته اگر خواست کاری بکند باید به اتکاء آراء عمومی کار کند.
حاکمیت، سازنده سازمان یک کشور است. کشور شکل گرفته اگر خواست کاری بکند، باید به آراء عمومی تکیه بکند. این غیر از آن است و مسأله‏ای که در خلال این مطالب طرح شد که خدا واگذار کرده و تعبیر به ودیعة الهی شد، آن قانون‏گذاری نه قابل توکیل است و نه قابل تفویض است. این کلمه حق که چند جا تکرار شد، برای رفاه همگان، خدا به همه داده است، این کلمه عمومی و آحاد تکرار شد، بدون این‏که این دو مطلب را بفهماند. در ذیل این دو مطلب آمد که احدی حق انحصارطلبی ندارد که حاکمیت را به خودش اختصاص بدهد یا حق ندارد که این حاکمیت را در یک سمت و جهت مخصوص پیاده کند. نه انحصارطلبی در گرفتن این حاکمیت و نه انحصارطلبی در پیاده کردن این حق است ولی در صدر یکی از این دو مطلب آمده است «حقی است عمومی که خدا به همه آحاد داده» نه این‏طور نیست، بلکه حقی است برای رفاه همگان که به همه داده است و
</section>
<section type="page" number="526">
انحصارطلبی در گرفتن حق و انحصارطلبی در پیاده کردن حق هر دو ممنوع است. بنابراین، این حاکمیت که به عنوان تعیین سرنوشت اشاره شده است نه قانون‏گذاری است ونه به نحو وکالت است و نه به نحو تعویض بلکه به نحو شناخت قانون است در رهبر و به نحو شناخت و پذیرش قانون‏شناس است در مردم، مردم هستند که قانون‏شناس را می‏شناسند و می‏پذیرند لذا به عنوان افراد واجد الشرایط قید شده و این حق برای مردم هست که مردم قانون‏شناسان خود را، فقه‏شناسان خود و افراد واجد الشرایط لازم را بشناسند و بپذیرند در اینجا نه حق خدا به کسی تفویض شده و نه در این کار خدا کسی را وکیل خود قرار داده این «ان الحکم الا للّه» قابل استثنا و تفویض و توکیل نیست. بنابراین اهیمت این اصل محفوظ است و فرق این اصل با اتکاء به آراء عمومی هم روشن است، با احترام به افکار عمومی هم روشن است و تضادی بین این اصل و ولایت فقیه که در اصل پنجم قرار دارد، نیست چون این اصل موافق با ذیل اصل ولایت فقیه است. ولایت فقیه را هم که دین تثبیت کرده و فرموده است که مردم بشناسند و بپذیرند، در اصل حق حاکمیت ملی هم بیش از این نیست، ملت باید بشناسند و بپذیرند، آن قانون‏شناسان الهی را بشناسند و بپذیرند بنابراین نه مخالف با ولایت فقیه است و نه عین همان، بلکه اتکاء به آراء عمومی است و با مسأله امر به معروف و نهی از منکر هم در ارتباط نیست که گفتن آن ما را در اینجا از گفتن بی‏نیاز کند، کشوری که شکل گرفت امر به معروف دارد، آراء عمومی دارد، انتخابات و مانند اینها را دارد، اما کشور را چگونه بسازیم؟ کشور را باید به دست مردم بسازیم هم با توان و قدرت مردم و هم با فکر مردم، اما در مسأله انتخاب قوة مقننه و مجریه ساختن یک کشور به وسیلة حاکمیت ملی است. وقتی ساخته شد، ادارة امور آن هم به اتکاء و آراء عمومی است. بنابراین هم به افکار عمومی، هم به توان و قدرت عمومی، هم در ساختمان دادن کشور، هم در اداره شؤون کشور در چهار ضلع و ابعاد به اندیشه و توان ملت احترام گذاشته‏ایم و هیچ اساسی هم با اصول دیگر ندارد منتها یک تکراریست که باید برطرف بشود و یک کمبودیست که باید ذکر بشود چون چهار مطلب است دو تا در ذیل آمده و یکی در صدر، انحصارطلبی در حکومت باطل، انحصارطلبی در اجرای حکومت باطل این دو در ذیل آمده است ولی در صدر فقط یک مطلب آمده است و آن حقی است عمومی که خدا به همة آحاد داده است و حقی است برای رفاه همگان که به همه داده است تا راه این دو انحصارطلبی ذیل را ببندد و حقی است برای تأمین سعادت همه که به همه داده شده است. اگر کسی بخواهد انحصارطلب باشد با اصل اول مخالف است و اگر حکومت را در مسیر خاص پیاده و انحصارطلبی کند، با اصل دوم مخالف است بنابراین باید قسم ذیلش به صدر برگردد و آن کلمة «حق» که سه جا ذکر شده دو جایش زائد است و آن مسألة «رفاه عمومی» هم باید ذکر بشود و آن مسألة «مستقیماً» هم باید برداشته شود و یا این‏که کمبودش با عبارت‏های دیگری توضیح داده شود. راجع به امر به معروف که گفته شد این مراتب یک مقدارش به ملت داده شده و یک مقدارش به قوه مجریه بنابراین با مسألة امر به معروف هم تنافی ندارد. دیگر عرضی ندارم.
نایب رئیس- آقای مکارم بفرمایید.
مکارم شیرازی- اگر پیشنهاد کفایت مذاکرات بشود، بنده حاضرم از صحبتم بگذرم.
 (نمایندگان- پیشنهاد کفایت مذاکرات شده را چرا به رأی نمی‏گذارید؟) (پرورش- مثل این‏که شما سعی دارید مطلب را کش بدهید). (ربانی شیرازی- این کار مخالف آیین‏نامه است، چرا
</section>
<section type="page" number="527">
استبداد به خرج می‏دهید؟) بسم اللّه الرحمن الرحیم. بنده چون دیدم بحث طولانی شد لذا حاضر شدم از نوبتم بگذرم.
بنده فکر می‏کردم که با گذشت زمان بحث‏ها کوتاه‏تر می‏شود اما متأسفانه این کار عملی نشد و باز موضوع کشدار می‏شود. اما در عین حال دو سه جملة کوتاه عرض می‏کنم تا اگر ابهامی در این اصل باشد برطرف شود. این اصل یک مطلب پیچیده‏ای را بیان نمی‏کند، یک واقعیتی را عمل می‏کند که همة ما بارها در نوشته‏ها و سخنرانی‏های خود گفته‏ایم، استدلال هم می‏کنیم که «إِنَّ اللَّهَ لا یُغَیِّرُ ما بِقَوْمٍ حَتَّى یُغَیِّرُوا ما بِأَنْفُسِهِمْ» سرنوشت همة مردم به دست خودشان است و هر تغییری پیدا شود، باید از ناحیه خودشان باشد. اگر حق حاکمیت تفسیر نمی‏شد، این بحث‏ها جا داشت اما چرا توجه به این جملة بعدی نمی‏شود؟ حق حاکمیت که همان حق تعیین سرنوشت اجتماعی است وقتی تفسیر شده است دیگر جایی برای ابهام و بحث باقی نمی‏ماند. (طاهری اصفهانی- اشکال اینجاست که حق حاکمیت با حق تعیین سرنوشت اصلًا بهم ربطی ندارد). (ربانی شیرازی- بله کاملًا همین‏طور است). برای این‏که از این سؤالاتی که شد، رفع ابهام بشود من صریحاً عرض می‏کنم در تمام مراحل شما معتقد به این هستید که یک قوة مقننه در این مملکت خواهد بود، آیا این قوة مقننه در تعیین سرنوشت شما دخالت دارد یا نه؟ آیا شما آن را انتخاب می‏کنید یا دیگری؟ قوة مجریه را شما انتخاب می‏کنید یا دیگری انتخاب می‏کند؟ قوة قضائیه باز به وسیله شما تعیین می‏شود یا به وسیله مجلس یا به وسیله رئیس‏جمهور و یا به وسیله فقیه، بالاخره به وسیله یکی انتخاب می‏شود پس تمام قوایی که در این مملکت هست بازگشت به ما می‏کند، سرنوشت مملکت هم در دست مجلس یا رئیس‏جمهور، یا نخست‏وزیر و یا قوة قضائیه و یا در دست فقیه است که همة اینها به ملت و ما برمی‏گردد. بنابراین چه جای ابهامی در این بحث وجود دارد که این‏همه کشدار می‏شود؟ (هاشمی‏نژاد- چیزی که ما در اصل ششم به طور صریح داریم). چون صبح بحث شده و زیاد وقت گرفته است واقعاً فکر می‏کنم همه خسته شده باشند این سؤال را پنج بار آقایان تکرار کردند و جواب آنها داده شد. ما وقتی می‏خواهیم فصل کلیات را تمام کنیم و وارد فصل اول بشویم و قوای مملکت را بیان بکنیم یک رابط و یک مقدمه می‏خواهد. نمی‏شود که همین‏طور بگوییم قوای مملکت سه قوه است و یا به عقیده بعضی چهار قوه و به عقیده بعضی پنج قوه است. آغاز فصل دوم که مربوط به قوای مملکت است از اینجا شروع می‏شود که می‏گوید قوای مملکت از ملت ناشی می‏شود و اینها عبارتند از ... همین‏طوری که نمی‏شود گفت قوای مملکت سه تا است و یا چهار و یا پنج تا است منبع این قوا را باید در آغاز فصل دوم بنویسیم، تکرار کنیم. در فصل اول کلیات و فهرست بود، حالا وارد فصول شده‏ایم، هر کتابی را هم که می‏خواهند بنویسند با این‏که فهرست در اول کتاب نوشته شده وقتی وارد فصول می‏شوند عناوین دوباره تکرار می‏شود. حالا وقتی ما وارد شوراها می‏شویم می‏گویید شوراها را گفتیم.
وارد بحث ولایت فقیه در آینده می‏شویم، خواهید گفت این بحث را کرده‏ایم. بنابراین ما وقتی می‏خواهیم مصادیق را بیان کنیم باید روی یک اصل کلی انگشت گذاشته و بگوییم مثلًا ده مصداق دارد. (طاهری اصفهانی- با اجازه آقای رئیس چون گفته شد حق تعیین سرنوشت اجتماعی است به دست خود ملت است، حاکمیت ملی آقا غیر از این است). قرار شد «حاکمیت ملی» به «حاکمیت» تبدیل شود و «ملی» آن حذف بشود. بعد هم حاکمیت تفسیر شده به حق تعیین سرنوشت، سرنوشت ما هم به دست سه یا چهار و یا پنج قوه است و ما می‏خواهیم اینها را شرح بدهیم، ناچاریم اصلی داشته باشیم که آن اصل یک‏
</section>
<section type="page" number="528">
اشاره کل باشد به مسأله حاکمیت که منبع و سرچشمه را بیان کند، بعد هم بگوید از این منبع سه قوه، چهار قوه، پنج قوه، سرچشمه می‏گیرد، این به عقیده من بحثی ندارد. یک چیز اضافه‏ای هم در اینجا هست که تکرار هم نیست و آن این است که ما این مطلب ذیل را نوشته‏ایم که «هیچ فرد و هیچ گروهی حق ندارد مسأله را به خود اختصاص بدهد» و این قوای مملکت که بعداً خواهیم گفت یا حاکمیت را در هر شکلی باشد در مسیر منافع خاص قرار بدهد. این پاسخی است به وحشتی که بعضی‏ها از استبداد دارند و خیال می‏کنند که ولایت فقیه یکنوع استبداد است در حالی که این پاسخ به آن است و قبل از آن‏که مسأله ولایت فقیه عنوان بشود، در پیش‏نویس قانون اساسی بوده و در اینجا گذاشته شده است. پس یک مطلب جدیدی دارد و سرفصلی است برای بحث‏های آینده. تنها چیزی که بنده می‏خواستم به عنوان اصلاح عرض کنم، در جلسه هم گفته شد و قرار بود اصلاح بشود و در پیش‏نویسی که تهیه کرده‏اند، اصلاح نشده، این است که ذیل عبارت طولانی است و بعضی از آقایان یک توهمی هم رویش کرده‏اند و اگر ما این عبارت را خلاصه کنیم این توهم برطرف خواهد شد. من آن عبارت ذیل را می‏خوانم «هیچ فرد یا گروهی نمی‏تواند این حق الهی همگانی را در خدمت منافع اختصاصی خود یا گروهی معین قرار دهد» اگر به این صورت باشد، معلوم می‏شود که هدف این بوده که استبدادی در کار نباشد. دیگر عرضی ندارم.
نایب رئیس- آقای مقدم مراغه‏ای بفرمایید.
مقدم مراغه‏ای- به نام خدا، اولًا آقایان اظهار خستگی می‏کنند و می‏خواهند این اصول با سرعت بیشتری بگذرد و به حق هم هست ولی این اصل از اصولی نیست که ما از آن زود بگذریم و بخواهیم نادیده بگیریم. من فرمایش امام را که چند روز قبل فرموده‏اند، تکرار می‏کنم ایشان فرموده‏اند «در اطاق‏های در بسته ننشینید که مردم را فراموش بکنید و تصمیم بگیرید» این صحبت‏هایی که من تا به حال کرده‏ام در اخبار رادیو و تلویزیون منتشر نشده است. امروز آقای قطب‏زاده را اینجا دیدم ایشان گفتند که از مجلس چنین دستوری داده‏اند، در هر حال این گله به جای خودش باقی است. (بهشتی- ایشان چی گفتند؟) آقای قطب‏زاده گفتند دستورات از طرف مجلس داده می‏شود. (ربانی شیرازی- آقای قطب‏زاده گفتند که به هیأت رئیسه نوشته‏ایم چنین دستوری داده نشده است). این مطلب را بنده خواستم عرض کنم، به آقای خامنه‏ای عرض کردم که شما اطلاع دارید که سخنان من پخش نشد؟ گفتند بله، گفتم چرا شما به عنوان یک مسلمان از من دفاع نکردید؟ این دیگر به من مربوط نیست این به آقایان مربوط است، شما باید از حرف حق دفاع کنید چه موافق باشد و چه مخالف.
این اصل حاکمیت ملی ناشی از آزادی است، نتیجة منطقی آزادی حق حاکمیت هست یعنی وقتی افراد آزاد بودند، دارای حق حاکمیت هم هستند. آقای علی تهرانی هم خوب تشریح کردند، مردم مختار هستند، خودشان هستند که چیزی را اختیار می‏کنند و خودشان هستند که این اختیار را به کس دیگری واگذار می‏کنند. آقایان شرایط حال را در نظر بگیرند، چند بار امام فرموده‏اند که من خدمتگزار شما هستم، جمهور یعنی همین، یعنی حکومت پابرهنه‏ها، یعنی حکومت مستضعفان و همه باید در خدمت آنها باشند. بنده اگر می‏دانستم که قضیه به همین جا ختم می‏شود هیچ مطلبی را عنوان نمی‏کردم ولی ما باید این دو اصل را با هم تلفیق کنیم. ما جمهوری را از
</section>
<section type="page" number="529">
نظر قالب انتخاب کردیم وقتی می‏گوییم جمهوری، این چیزی است که از غرب آمده از درون افلاطون و روم باستان آمده است. مردم در آن زمان در میادین جمع می‏شدند و نظر می‏دادند که چه بکنیم و چه نکنیم، ما هم حالا می‏خواهیم این جمهوری را پیاده کنیم، اگر جمهوری تنها بود، یعنی این‏که مردم در هر چه تصمیم می‏گرفتند، همان عمل می‏شد ولی ما گفته‏ایم جمهوری اسلامی، یعنی چه؟ یعنی این جمهوری در قالب اسلام که آزادی برای همه هست. من نمی‏دانم که آیا شما فکر می‏کنید که اگر من اینجا حرفی می‏زنم می‏خواهم برخلاف جمهوری اسلامی حرف بزنم؟ من می‏خواهم این جمهوری اسلامی دوام بقاء طولانی داشته باشد، من این صحبت‏ها را می‏شنوم و بعضی چیزها را می‏بینم، من نظرات روشنفکران را اینجا منعکس می‏کنم. آقایان، این کار در این اطاق در بسته تمام نمی‏شود، مردم باید درباره اینها قضاوت کنند در این باره ابهام ایجاد شده است.
پرورش- مگر این آقایانی که اینجا نشسته‏اند روشنفکر نیستند که شما نظرات روشنفکران را می‏خواهید منعکس کنید؟
هاشمی‏نژاد- شما روشنفکران خود را بیاورید اینجا و ما هم آنهایی را که شما از طرف آنها صحبت می‏کنید، دعوت می‏کنیم بیایند اینجا ببینیم که آیا شما نظرات آنها را می‏گویید؟
ربانی شیرازی- اصلًا چرا روشنفکران را ملت تأیید نکردند؟
هاشمی‏نژاد- چرا شما می‏خواهید بین افراد اختلاف بیاندازید؟
مقدم مراغه‏ای- من اگر گفتم روشنفکر، کاری به لباس افراد ندارم. الان این آقای حاج علی آقا تهرانی یکی از روشنفکران ایران است چون مطلب را آن‏طور که بنده نمی‏توانم بیان کنم ایشان بیان کردند.
هاشمی‏نژاد- شما حرفتان را بزنید چرا از طرف کسانی صحبت می‏کنید که به شما وکالت نداده‏اند.
مقدم مراغه‏ای- بنده از آذربایجان انتخاب شده‏ام، در آنجا استاندار بودم و از آنجا اعتبارنامه گرفته‏ام. وقتی چهارصد هزار نفر به من رأی داده‏اند آنها من را شناخته‏اند و رأی داده‏اند.
نایب رئیس- آقای مراغه‏ای توجه کنید وقتی جناب‏عالی می‏گویید من از طرف روشنفکرها صحبت می‏کنم، معنایش این است که آقای جلال الدین فارسی یا آقای دکتر قائمی و یا آقای پرورش و یا آقای تهرانی و یا آقای صافی و یا آقای مکارم و یا آقای بنی صدر اینها اصلًا نمی‏توانند از طرف روشنفکران صحبت کنند و همین‏طور سایر آقایانی که اینجا هستند. خوب آقا همه آنهایی که به این آقایان رأی داده‏اند، از همة توده‏ها و قشرها بوده‏اند، این شایسته نیست که یک نفر و یا دو نفر در اینجا خودشان را سخنگوی روشنفکران بدانند. مثل این‏که بقیه سخنگوی غیر روشنفکرها هستند و این واقعاً دور از آن چیزی است که شما برایش دلسوزی می‏کنید و می‏گویید که می‏خواهم این جمهوری اسلامی دوام بیاورد، فرمایش جناب‏عالی یک شرطش این است که داعیه‏ها را نداشته باشیم، نه من داعیه داشته باشم که صرفاً زبان روشنفکر یا غیر روشنفکر هستم و نه جناب‏عالی، هم در موکلین شما در آذربایجان همه گروه‏ها بودند، هم در موکلین سایرین، همة گروه‏ها بودند. امیدوارم که این کلمة جدایی‏آور و بی‏مهری‏آور را نداشته باشیم، نه جناب‏عالی بگویید و نه بنده، هیچ کس این را نگوید.
</section>
<section type="page" number="530">
مقدم مراغه‏ای- باری، دو اصل در آن قانون اساسی پیشنهادی بود یکی اصل سوم بود که می‏گفت «آراء عمومی مبنای حکومت است برطبق دستور قرآن ... الی آخر» و یکی هم اصل پانزده است که می‏گوید «حق حاکمیت ملی ازآن همة مردم است و باید به نفع عموم به کار رود و هیچ فرد یا گروهی نمی‏تواند این حق الهی همگانی را به خود اختصاص دهد یا در جهت منافع اختصاصی خود یا گروه معینی به کار برد» در این مورد توهم ایجاد شده است و دلیلش هم این است که شما خودتان گفتید باید یک میزگردی باشد، برای مردم تشریح بکنیم که ممکن بود آن را جبران کند. و ما اگر خواهان اسلام هستیم یعنی عادلانه، آن اسلامی که واقعاً شما همه طرفدارش هستید و می‏خواهید آن اجرا بشود، باید ما بین این دو اصل را تلفیق بدهیم یعنی حاکمیت مردم و حکومت اسلام را و اگر این دو اصل را با هم تلفیق بدهیم آن آشتی و صلحی که همه می‏خواهند ان شاء اللّه در آینده تأمین خواهد شد. وقتی بنده می‏بینم آقایان ناراحت می‏شوند وقتی که صحبت می‏کنم، خود من هم ناراحت می‏شوم. (هاشمی‏نژاد- دربارة اصل صحبت کنید نه درباره چیزی که خلاف واقع است. از تبریز پنج نفر نماینده انتخاب شده چهار روحانی و یک نفر هم شما، چطور شده آنها روشنفکر نیستند و شما هستید؟) بنده اگر گفته‏ام که نمایندة روشنفکر هستم معذرت می‏خواهم چون موقع صحبت کردن ممکن است انسان یک چیزی را ناآگاهانه بگوید. (مکارم شیرازی- با این طرز صف‏بندی و پرخاشگری بنده مخالفم اگر احیاناً چیزی گفته می‏شود که نباید گفته شود باید تذکر داد و با تذکر قضیه را تمام کرد). در هر حال بنده خواستم عرض کنم که این اصل حاکمیت ملی را تعابیری نکنیم که بخواهیم به اصطلاح کلاه شرعی سرش بگذاریم آن‏طور که قدیم مصطلح بود. این حاکمیت ملی معنایش روشن است و زاییده آزادی فردی است این آزادی را کجا محدود می‏کنیم، آنجایی که به دلخواه خودش وقتی که آمد به جمهوری اسلامی رأی داد و قالب اسلام این آزادی خودش را محدود کرد. اگر غیر از این بکنیم، موجب نفاق و ناراحتی در آینده خواهد شد، این عرایض بنده، حالا هر طور که می‏خواهید تعبیر و تفسیر بفرمایید، خدا شاهد است جز این‏که جمهوری اسلامی توفیق پیدا بکند هیچ آرزویی ندارم.
نایب رئیس- موفق باشید، ملاحظه بفرمایید این اصل به عنوان یک مقدمة روشنگر برای اصول بعدی مطرح شده و اصول بعدی روشنگر محتوای این اصل و معنی این حاکمیت و حدود این حاکمیت است و ذیل این اصل هم بیان‏کننده این است که هیچ فرد یا گروهی نمی‏تواند خودش را بر مردم تحمیل کند. این ذیل حالا مورد نظر نبوده بلکه از آن وقتی که این پیش‏نویس تهیه شده تا حالا مورد نظر بوده است چون ما همه در این نهضت روی این تکیه داشته‏ایم که هیچ فرد یا گروهی به هیچ عنوان خودش را نمی‏تواند و حق ندارد بر ملت تحمیل کند. بنابراین اگر آقایان احساس می‏فرمایند در این عباراتی که برای بیان این مطلب انتخاب شده باید تغییرات اساسی داده شود تا بتواند بدون عیب مطلب را بیان بکند، ما چون امروز صبح جلسه داشته‏ایم و حالا هم جلسه داشته‏ایم جلسه را پایان می‏دهیم تا مجدداً برای انتخاب عبارتی صد در صد گویا و رساکاری انجام بدهیم و فردا اول وقت یعنی ساعت ده و نیم بدون این‏که جر و بحث داشته باشیم این اصل را با رعایت کلیه مذاکرات تنظیم خواهیم کرد که هیچ‏گونه شائبه‏ای در آن باقی نماند. (ربانی شیرازی- اصل لزومش را رأی بگیرید).
</section>
<section type="page" number="531">
4- تمدید مدت پانزده روز جهت بررسی قانون اساسی‏
نایب رئیس- طبق آن‏چه ما در آیین‏نامه داریم قرار بر این بوده که بکوشیم کارمان را در مدت سی و یک روز تمام کنیم وگرنه برحسب ضرورت پانزده روز تمدید کنیم. موافقین با این‏که فعلًا پانزده روز تمدید کنیم دستشان را بلند کنند (اکثریت دست بلند کردند) تصویب شد.
5- پایان جلسه‏
نایب رئیس- فعلًا جلسه را ختم می‏کنیم و امیدواریم در این پانزده روز تحرک بیشتری داشته باشیم.
فردا ساعت هشت و نیم صبح جلسة گروه‏ها تشکیل می‏شود و ساعت ده و نیم هم جلسه علنی است.
 (جلسه ساعت هجده و پنجاه دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="21" title="جلسه بیست و یکم‏">
<section type="page" number="533">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 50/ 10 دقیقه روز 28 شهریور ماه 1358 هجری شمسی برابر با بیست و هفتم شوال المکرم 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="5">
فهرست مطالب‏
1- اعلام رسمیت جلسه‏
2- ادامه بحث و تصویب اصل 14 (اصل پنجاه و ششم)
3- طرح اصل 15
4- طرح و تصویب اصل 17 (اصل پنجاه و هشتم)
5- پایان جلسه‏
</section>
دبیرخانة مجلس بررسی نهایی قانون اساسی‏
</section>
<section type="page" number="535">
1- اعلام رسمیت جلسه‏
نایب رئیس (بهشتی)- بسم الله الرحمن الرحیم. جلسه رسمی است و کارمان را آغاز می‏کنیم.
در اینجا اسامی غایبین جلسة قبل و کسانی که تأخیر داشتند قرائت می‏شود.
آقایان: انواری- باهنر- بیت اوشانا- خادمی- خالاتیان- خامنه‏ای- سحابی- کرمی- موسوی اردبیلی و خانم گرجی غایب بودند و آقایان: رحمانی چهل و یک دقیقه- بنی صدر چهل دقیقه- حائری شصت و دو دقیقه- طاهری خرم‏آبادی بیست و چهار دقیقه- ضیائی چهل دقیقه- مقدم مراغه‏ای شصت و یک دقیقه- نبوی بیست و شش دقیقه تأخیر ورود داشتند.
2- ادامة بحث و تصویب اصل 14 (اصل پنجاه و ششم)
نایب رئیس (بهشتی)- به دنبال بحث‏های مفصلی که دیروز دربارة اصل مربوط به حاکمیت ملی شد و مطالبی که از طرف موافق و مخالف در اینجا بیان شد، امروز صبح جلسة مشترک گروه‏ها تشکیل شد و عدة قابل ملاحظه‏ای از دوستان باز نظراتی دادند سرانجام این طرح تهیه شد و چون وقت نداشتیم نتوانستیم آن را تکثیر کنیم تا دراختیار نمایندگان قرار گیرد. بنابراین من این طرح را با یکی دو اصلاح که ناشی از تذکر دوستان بود، می‏خوانم:
اصل 14- حاکمیت ملت: حاکمیت مطلق بر جهان و انسان از آن خدا است و هم او انسان را بر سرنوشت اجتماعی خویش حاکم ساخته است. انسان این حق خداداد را در شناخت و انتخاب شرع و قانون الهی و رهبر و ادارة امور کشور از راه قوایی که در اصول بعد می‏آید اعمال می‏کند و هیچ کس نمی‏تواند این حق را از او بگیرد یا در خدمت منافع فرد یا گروهی خاص قرار دهد. (مکارم شیرازی- این یک متن جدید است و به کلی عوض شده است).
ما خواستیم دو نکته مربوط را به آن اضافه کنیم البته آن متن قبلی هم هست که بعداً می‏خوانم. (موسوی تبریزی- مسأله رهبر که انتخابی نیست، خدا یک قدرتی را به او داده است، مسأله پذیرش غیر از انتخاب است). می‏شود «پذیرش رهبر» نوشت.
حالا متن قبلی این اصل را می‏خوانم:
اصل 14- حاکمیت ملت: حاکمیت مطلق بر جهان و انسان از آن خدا است و هم او انسان را بر سرنوشت اجتماعی خویش حاکم ساخته است هیچ کس نمی‏تواند این حق الهی را از انسان سلب کند یا در خدمت منافع فرد یا گروهی خاص قرار دهد ملت این حق خداداد را از راه قوایی که در اصل بعد می‏آید اعمال می‏کند.
این متنی است که در جلسه تأیید شد حالا هر دو متن در اختیار نمایندگان هست اگر به دنبال بحث‏هایی که کرده‏ایم احتیاجی به صحبت جدیدی نیست، متن‏ها را می‏توانیم به رأی بگذاریم وگرنه یک نفر مخالف و یک نفر موافق می‏توانند صحبت کنند (نمایندگان- کافی است رأی بگیرید). (باهنر- یک اصلاحیه برای این متن فرستاده‏ام).
 (بنی صدر- متن دوم را به رأی بگذارید).
آقای سبحانی هم پیشنهاد داده‏اند آن متن اول را به رأی بگذاریم، آقای طاهری خرم‏آبادی‏
</section>
<section type="page" number="536">
تذکر داده‏اند که این مربوط به مطلق انسان است، نه ملت ایران پس نظرشان به متن دوم است.
تذکرات دیگری آمده است که عموماً مربوط به متن اولی است هر وقت آن متن مطرح شد می‏خوانم.
 (پرورش- تذکر من کلی است و مربوط به دو متن است). تذکر شما را خواندم آقای یزدی هم همین تذکر را داده‏اند.
پیشنهاد شده است به جای «ملت این حق خداداد را ... الی آخر» بنویسیم: «مردم این حق خداداد را» تا راه برای مسائل بعدی باز باشد. (بنی صدر- اگر مردم را به جای ملت بنویسیم ایراد دارد). همان‏طور که عرض شد تذکراتی که داده شده است اکثراً همان تذکراتی است که در جلسه قبل داده شده بود و پیشنهادهای جدید بعد از این‏که تکلیف این متن معلوم شد مطرح می‏شود. (صافی- تذکر من یک عبارت جدیدی است). به عنوان مخالف می‏توانید صحبت کنید، بفرمایید.
صافی- عرض بنده این است که «حاکمیت مطلق بر جهان و انسان از آن خدا است و هم او انسان را بر سرنوشت اجتماعی خویش حاکم ساخته» این حکومت دادن خدا حکومت تکوینی است یا تشریعی؟ اگر حکومت تکوینی است در مجرای قوا نباید اعمال بشود و از خودش سلب اختیار بکند و اگر حکومت تشریعی است که چنین حکومتی به این معنا اعطا نشده است.
نایب رئیس (بهشتی)- یک نفر موافق می‏تواند در این مورد صحبت کند. آقای مرادزهى بفرمایید.
میرمرادزهى- بسم الله الرحمن الرحیم. من معمولًا در اکثر اوقات رأی مخالف داده‏ام ولی الان به عنوان موافق دربارة این اصل صحبت می‏کنم وقتی که ما در اصل پنج مورد ولایت فقیه آمدیم گفتیم «که اکثریت مردم او رابه رهبری شناخته باشند» این اکثریت مردم بودند که برایشان حق حاکمیت قائل شدیم، در این اصل حق حاکمیت به نحو روشن‏تری بیان شده و فکر می‏کنم نظرات تمام مردم و ملت را بیان می‏کند و هیچ منافاتی با اصول قبلی ندارد و انسان واقعاً حاکم بر سرنوشت خودش هست ما حکومت ازلی نداریم که از قبل تعیین شده باشد و به وسیله وحی الهام شده باشد. این مردم هستند که حاکمشان را، سرنوشتشان را، راه و زندگی آیندة خودشان را تعیین می‏کنند و به نظر من هیچ ایرادی بر این اصل نمی‏تواند وارد باشد و نحوة حاکمیت و حق حاکمیت همان‏طور که در ذیل این اصل پیش‏بینی شده به وسیله قوای ناشی از ملت اعمال خواهد شد والسلام.
نایب رئیس (بهشتی)- بر طبق روال کارمان یک موافق و یک مخالف صحبت کردند حالا یک مرتبة دیگر اصل چهارده را می‏خوانم و به رأی می‏گذاریم:
اصل 14 (اصل پنجاه و ششم)- حاکمیت مطلق بر جهان و انسان از آن خداست و هم او انسان را بر سرنوشت اجتماعی خویش حاکم ساخته است.
هیچ کس نمی‏تواند این حق الهی را از انسان سلب کند یا در خدمت منافع فرد یا گروهی خاص قراردهد و ملت این حق خداد را از راه قوایی که در اصول بعد می‏آید اعمال می‏کند.
 (کرمی- این متن خلاف شرع است سرنوشت ملت به طور مطلق به او واگذار نمی‏شود).
روی این موضوع به اندازة کافی بحث شده است، بنابراین نسبت به این اصل با ورقه به صورت مخفی اخذ رأی می‏شود.
 (اخذ رأی به عمل آمد و نتیجه به شرح زیر اعلام گردید).
نایب رئیس (بهشتی)- عدة حاضر در جلسه شصت و شش نفر، موافق پنجاه و یک نفر، مخالف شش نفر و ممتنع نه نفر، بنابراین اصل 14 (اصل پنجاه و ششم) با پنجاه و یک رأی موافق به‏
</section>
<section type="page" number="537">
تصویب رسید تکبیر (حضار سه مرتبه تکبیر گفتند)
3- طرح اصل 15
نایب رئیس (بهشتی)- اصل پانزده مطرح می‏شود.
دربارة اصل پانزده باز بحث‏های زیادی شده امروز هم در جلسة گروه‏ها باز قسمتی از وقت صرف این اصل شد سرانجام به این نتیجه رسیدیم که به همین کیفیتی که قبلًا تهیه شده بود مطرح کنیم.
اصل را می‏خوانم:
اصل 15- قوای حاکم در کشور جمهوری اسلامی عبارتند از:
1- قوه ملت 2- قوه مقننه 3- قوه مجریه 4- قوه قضائیه 5- قوه رهبری و ارتباط میان آنها به وسیله قوة اخیر برقرار می‏گردد.
هاشمی‏نژاد- بعد از «جمهوری اسلامی» کلمة «ایران» را اضافه کنید.
نایب رئیس (بهشتی)- قرار بود پیشنهادها را کتباً مرحمت کنید تا بحث جدیدی ایجاد نشود. در این اصل یک موافق و یک مخالف صحبت می‏کنند. صورتی که آقایان منشی‏ها از موافقین و مخالفین تهیه کرده‏اند به این ترتیب است آقایان: بنی صدر- مخالف، موسوی تبریزی- موافق، مکارم شیرازی- موافق، فاتحی- موافق، پرورش- موافق، عضدی- مخالف، شیبانی- مخالف، رحمانی- مخالف، مقدم مراغه‏ای- مخالف به این ترتیب پنج نفر مخالف و چهار نفر موافق ثبت‏نام کرده‏اند، بر حسب ترتیب دو نفر موافق و دو نفر مخالف هر کدام هفت دقیقه صحبت می‏کنند، آقای بنی صدر بفرمایید.
بنی صدر- بسم الله الرحمن الرحیم. ما همه قبل از آمدن به جلسه از یک خطر می‏ترسیدیم و آن این‏که این قوا استقلالی به هم برسانند و دمار از روزگار ملت درآوردند، پس منشأ ترس یکی است الا این‏که چون استقلال را برای این پنج قوه از همین حالا ساخته‏ایم این چهار قوة دیگر منتظرند که یک جایی خودشان را به هم بچسبانند و دمار از روزگار ملت درآورند. هیچ قوه‏ای در جهان بالاستقلال نمی‏تواند عمل کند اگر معنی قوه‏ای را که در اینجا فهمیدیم تشکیلات و سازمان دادن برای انجام یک برنامه و هدفی باشد، حتی قوة پیامبران هم مستقل نیست و متکی به خدا است، این نیست که هر کس آمد گفت من پیغمبرم بگوییم بله سمعاً و طاعتاً اگر دقیق بشویم این همان است که امام به دفعات تصریح کرده‏اند که در اسلام قانون حکومت می‏کند، طریقه بیانش این است که خدا وحی می‏کند به پیامبر و پیامبر هم ابلاغ می‏کند به بشر، پس در اصل یک قوه بیشتر نیست و آن قوة الهی است.
این قوه را از طریق تشریع به صورت یک سازمانی به اجرا در می‏آورد. در اصل قبل شما حق حاکمیت را به مردم دادید البته درحدود شرع و حالا این حق حاکمیت را می‏خواهد اعمال کنداین محتاج یک قوایی است تعداد این قوا را هر چه می‏خواهید شما بشمارید اما اینها مقابل ملت نیستند بلکه ابزار کار ملت هستند و الا طبق همین اصلی که قبلًا تصویب کردید قوة حاکمیت حقی است که شما همین الان به ملت دادید حالا دیگر این را از ملت نباید گرفت.
 (نایب رئیس- عذر می‏خواهم ندادیم، شناختیم) بله شناختیم البته نمی‏خواهیم دیگر همان بحث‏ها را ادامه بدهم که وقتم گرفته بشود این حق مال خدا بود این را باز اگر بخواهیم تکرار کنیم دیگر اصلًا حزف نمی‏توانیم بزنیم من قبلًا این را گفتم که شما دیگر این تذکر را نفرمایید، بنابراین این مقدار از وقت بنده را حساب نکنید. خوب در این دنیا قوای دیگری را هم فرض کرده‏اند یک کسانی هم به همان گروه هفت که من هم عضو آن‏
</section>
<section type="page" number="538">
هستم نوشته بودند که باید قوة اقتصادی را هم شما در نظر بگیرید اقتصاد مملکت یک سازماندهی می‏خواهد، آن را هم باید در نظر بگیرید. بله در دنیا فکر کردند که برای اجرای آن حاکمیت باید قوایی را در نظر گرفت، خوب حالا یک حرف پیش می‏آید که اگر این قوا درست عمل نکردند آیا برای قیام حقی برای ملت هست؟ بله می‏گویید این حق سلب کردن، خودش یک قوه‏ای است حالا بپرسیم اگر آمد و از طریق قانونی خواست رئیس‏جمهور را عزل بکند، و کلًا را عوض بکند، فرقی است بین این ترتیب و ترتیبی که آن قوا تن به قانون نمی‏دهند، فرض کنیم که خودسری کردند و تن به قانون ندادند شما در این صورت از طریق قهر آنها را عوض می‏کنید، حرف دیگری که نیست؟ پس همین قانون اساسی که ما داریم می‏نویسیم در حقیقت قانون تشکیلات عمومی است. دیگر که می‏گوییم اگر رئیس‏جمهور را مردم خواستند عوض کنند به چه طریق باید باشد، اگر مجلس را خواستند عوض کنند به چه طریق، اگر دستگاه قضایی را خواستند عوض کنند به چه طریق. تمام ترتیبات اینها را ما در قانون اساسی می‏خواهیم پیش‏بینی کنیم. حالا یک قلدری آمد و زیر بار این ترتیبات قانونی نرفت گفتیم بیا انتخابات کنیم، زیر بار نرفت، چون اصلًا حق حاکمیت مال ملت است و از یک مجاری معین به آنها داده شده این مجرا را عوض می‏کند و دست می‏زند به قیام، حالا هم که دست می‏زند به قیام رهبری لازم دارد.
در قیام قضاوت لازم دارد، اجراییات لازم دارد، معنویات لازم دارد وقتی کسی مجرا را عوض می‏کند یعنی قوای اجرایی را تغییر می‏دهد، این معنایش این است که شما بیایید بگویید بله اینها همه هم عرض ملت، یک قوه‏ای هستند هر وقت که خدای نکرده دمشان را وصل کردند به آمریکا بیایند به ملت بگویند که آقا تو طبق قانون اساسی یک قوه هستی، من هم یک قوه هستم، اینها قوه‏ای نیستند اینها هیچ چیزی نیستند. اینها ابزار ملت هستند. از این بگذریم حالا شما می‏گویید که یک اموری هست که مردم خودشان مستقیماً می‏خواهند انجام بدهند یکی از آنها امر به معروف و نهی از منکر است. خوب حالا اینهایی که دارند ترور می‏کنند پس طبق این اصل مجازند؟ هیچ ترتیبی ندارد؟ همین‏طوری هر کس طبق اصل «قوه ملت» در امر به معروف و نهی از منکر یک قبضه مسلسل به دست بگیرد و اجرای امر به معروف و نهی از منکر بکند؟ دیگر نظمی در جامعه می‏ماند؟ شما فکر این خطرات را نباید بکنید؟ همین تشکیلات برای امر به معروف و نهی از منکر است و الا با تشکیلات چه می‏خواهیم بکنیم؟ (نایب رئیس- یک دقیقه دیگر وقت دارید). آن قسمت از وقتی را که از من سلب کردید اضافه کرده‏اید؟ (نایب رئیس- بله حساب کردم). تشکیلات مملکت که درست می‏کنند دقیقاً برای همین است که هر جامعه‏ای این کار را می‏کند. نه این‏که اختصاص به جامعه ما دارد. هیچ جامعه‏ای نمی‏گوید که من می‏خواهم در منکر زندگی کنم. منکرات در هر جامعه‏ای البته فرق می‏کند، همه می‏خواهند کارها معروف باشد و برای این منظور تشکیلات درست می‏کنند. این تشکیلات همین‏ها است. شما اگر بخواهید برای عموم حق نظارت، حق امر به معروف و نهی از منکر قائل شوید که کارش به اجرای اعمال قهر و قوه برسد این را باید سازمان بدهید اگر ندهید، خوب هر کس پا می‏شود بسم اللّه می‏گوید طبق تکلیف شرعی امر به معروف و نهی از منکر می‏کنیم برای این‏که هر کس علی حده این کار را نکند مجبور به سازمان دادن می‏شوند، پس اینها همه در عرض ملت هستند. یادداشتی رسیده است و پرسیده‏اند درباره دفاع جزئی و کلی چه می‏گویید؟ اگر بخواهم به این یادداشت‏ها جواب بدهم وقتم گرفته می‏شود و اصل مطلب ناگفته می‏ماند.
به هر حال همة اینها را باید سازمان داد، ما قبول‏
</section>
<section type="page" number="539">
می‏کنیم که این قوا یک قوه است و مال ملت است پس باید به آنها سازمان داد و چون هم‏عرض ملت هستند و ناشی از حق حاکمیت ملت هستند وقتی این را ناشی از حقوق ملت دانستیم آن‏چه را خود ملت لازم است مستقیماً انجام دهد آنجا بیاورید و ترتیبی بدهید که این تالی فاسدها را ایجاد نکند. آن‏چه را هم برای تشکیلات می‏خواهید بیاورید، بیاورید و الا به این صورت آن خطری را که از آن می‏ترسید در این اصل پذیرفته‏اید و قبول کرده‏اید. استقلالی داده‏اید و اینها را در مقابل ملت قرار داده‏اید و اگر روزی اوضاع سابق پیش بیاید طبق همین قانون پدر مردم را در می‏آورند. (کرمی- اگر یک عده یاغی حمله کردند باید سازمان بدهیم یا دفاع کنیم؟) دفاع هم سازمان می‏خواهد.
نوربخش- سؤالی دارم که خواهش می‏کنم نمایندة محترم موافق که الان صحبت خواهند کرد راجع به آن مقداری توضیح بفرمایند.
نایب رئیس (بهشتی)- آقای موسوی تبریزی بعد از بیانات شما به عنوان موافق تشریف می‏آورند و توضیح می‏فرمایند.
نوربخش- این وسائل ارتباط جمعی مانند رادیو تلویزیون و روزنامه‏ها قدرتشان بیشتر از توپ و تانک است، بنابراین این قوا باید در دست چه کسی باشد؟ من فکر می‏کنم باید در دست ملت باشد نه در اختیار دولت.
موسوی تبریزی- بسم الله الرحمن الرحیم. با حذف همه تشریفات بشر یک خدایی دارد. این خداوند بشر را آزاد خلق کرده است، حتی در اختیار مکتب و در اختیار مذهب هم آزاد خلق کرده است بعد که بشر به اختیار خودش یک مکتب الهی را اختیار کرد در چارچوب آن مذهب آزاد است. پس ملت مسلمان ایران بعد از اختیار مذهب پیغمبر اکرم (ص) در حدود مذهب خودشان آزاد هستند. حق حاکمیت مال خالق است که به ملت داده، حق حاکمیت مال خالق است در عرض ملت که به رهبر داده است ثبوتاً اختیار حاکمیت برای رهبر هم جمع شده است.
ما دو مطلب داریم، خدایی است خلق کرده. در اختیار مکتب، آزاد و در چارچوب مکتب.
بالاخره بشر آزادی دارد و آن حاکمیت را خداوند به بشر داده است به من بشر، بعد از آنی که در حدود مذهب، قدرت و حاکمیت داده است این نیرو را داده است که به سرنوشت خودم مسلط باشم و یک مقصد این است که این نیرو را خودم اجرا می‏کنم، بدون احتیاج نیست که قدرتی درست کنند، چون در انقلاب گذشته دیدیم نه دولتی بود نه هیچ حکومتی، مردم فقط بسیج عمومی کردند و قدرت را متمرکز کردند بعد از این‏که نتیجتاً سازمان داده شد و به اینجا رسید. ایجاد قدرت احتیاج به سازمان ندارد، من هستم و سرنوشت مردم، ملت است سرنوشت خودش، این حق حاکمیت را می‏تواند مستقیماً اجرا بکند و می‏تواند به واسطه وکالت که آن‏طور که آقای بنی صدر فرمودند ابزار نیست در واقع موکل قدرتش را تفویض می‏کند و به وکیل، من که رئیس‏جمهور یا وکیل برای مجلس شورای ملی انتخاب می‏کنم در واقع قدرتم را به آنها واگذار می‏کنم پس می‏شودگفت قدرت‏های حاکمه در بین مردم پنج تا است منتها تشریع است من با اصلش موافقم. طبق اصول بعدی که طرح می‏شود ملت حق دارند امر به معروف بکنند این را می‏توانیم بگوییم ملت پنج قوه دارد یکی قوه ملت است، یکی قوه مقننه و یکی قوه مجریه و یکی قوه قضائیه که همه ناشی از قوه ملت است ولی به هر حال ملت قوایش را می‏تواند به وکیل خود تفویض کند، قوه رهبری که در عرض قوه‏
</section>
<section type="page" number="540">
ملت و حاکمیت ملت است این پنج قدرت را که علی الاجمال تفصیلش در اصول بعدی می‏آید درست است اشکالی ندارد و آن محذوری هم که آقای بنی صدر فرمودند که ممکن است یک قلدری بگوید من در برابر ملت قدرت دارم، این را نمی‏تواند بگوید که یک نیرو من و یک نیرو ملت، برای این‏که در اصول بعدی قانون اساسی که بیاید معلوم می‏شود منشأ این قوه قضائیه و قوه مجریه کجا است و از کجا سرچشمه گرفته است روی هم رفته اگر این دو سه اصل قانون اساسی را بخواهیم می‏بینیم که روشن است و آن اشکال وارد نیست. (دکتر شیبانی- در این مورد پیشنهادی تقدیم کرده‏ام عنایت بفرمایید).
نایب رئیس (بهشتی)- آقای رحمانی به عنوان مخالف مطلب تازه‏ای دارید که می‏خواهید عنوان کنید؟ (رحمانی- بله) بفرمایید.
رحمانی- بسم الله الرحمن الرحیم. به نظر می‏آید که این همه اطاله کلام در اصل موضوع تأثیری ندارد و مناقشه‏ای لفظی بیش نیست. بحث در این که قوای سه‏گانه ناشی می‏شود از قوة ملت یا این‏که بخواهیم تعبیرات دیگری بکنیم و این‏همه وقت را بگیریم، به نظر می‏رسد که هیچ‏گونه عمل مثبتی انجام نگیرد از طرف دیگر مثل این‏که از آن جایی که قدرت ملت موضوعی نیست که احتیاج به بحث داشته باشد و آن طبعاً وجود دارد و منکر ندارد، بحثی که می‏شود راجع به اداره تشکیلات مملکت است. مملکت را که ملت بدون تشکیلات نمی‏تواند اداره کند، قانون اساسی و سایر قوانین می‏خواهند اداره و تشکیلات مملکت را مورد بررسی قرار بدهند. اگر چنان‏چه قدرت ملت را مسلم بگیرید، همچنان که در بعضی از اصول هم این مطلب که تاکنون سه قوه منظور شده است و چنین نیست که یک امر اتفاقی باشد و ما در اینجا کشف کرده باشیم و دیگران تاکنون نتوانسته باشند کشف کنند، یک مطلبی بگوییم که مطلب بسیار غریبی باشد و در هیچ کدام از قوانین روی زمین اثری نداشته باشد و بعد یک کسی بیاید بگوید هذا اختلاف راجع به قسمت قوه رهبری، هیچ احتیاجی نیست به این‏که ما بیاییم قوة رهبری را مستقل قرار دهیم. قوة رهبری تا قوة مقننه هست در جمیع شؤون مملکت ساری و جاری است به جهت این‏که شاید شورای نگهبان یکی از آثار قوة رهبری باشد یا رهبر مستقیماً در آنجا دخالت کند بنابراین جزء قوة مقننه است، جزء قوة مجریه هم هست چون ولایت فقیه است چون خواسته‏اند رعایت امور را در دست فقیه بگذارند. آیا می‏خواهید این رهبری فقیه را که قوه‏ای قرار می‏دهید از دست قوه مجریه جدا بکنید؟ این نقض غرض است فردا می‏گویند قوة مجریه نیست، قوة مقننه هم نیست، چیز دیگری است و آن چیز هم روشن نیست، به نظر می‏رسد که به همان طریق که ما نمی‏خواهیم چیزی بگوییم که دیگران نگفته باشند، قل الحق، خواه در قانون اساسی باشد یا نباشد این موضوعی بود که باید مورد توجه واقع شود و هیچ‏گونه انکار قدرت ملت نخواهد بود و بعد همچنان مشکلاتی پیش نمی‏آید که قسم داخل در مقسم می‏شود یا این‏که مقسم به صورت قسیم در می‏آید این صحبت‏ها هم منتفی می‏شود منتها چیزی که هست در همین جا که قوای مملکت را تقسیم می‏کنیم، قوة ملت را هم اشاره کنیم و شاید هم آن‏چه گفته می‏شود کافی باشد.
نایب رئیس (بهشتی)- آقای مکارم به عنوان موافق صحبت می‏فرمایند.
مکارم شیرازی- بسم الله الرحمن الرحیم. بنده یک توضیح کوتاهی روی اصل موضوع می‏دهم و سه تا هم اشکال هست که فشرده جواب عرض می‏کنم. اساس این اصل این است که‏
</section>
<section type="page" number="541">
ما در آینده یک سلسله قوایی دراین قانون اساسی پیش‏بینی می‏کنیم و یک مقدارش هم تا حالا پیش‏بینی شده است، اینها را باید جمع‏بندی کرده و تحت برنامه قرار دهیم. مسلماً قوة قضائیه، قوة مقننه و قوة مجریه جزء این قوا هستند، ولی این هم یک واقعیت است که «رهبری یا شورای نگهبان» این دو تا را به هم ضمیمه بکنیم و یک اسم بگذاریم این‏هم منشأ حرکتی در جامعه است، چرا آقایان اصرار دارند که قوه را به معنی ابزار تعبیر کنند؟ قوه یعنی آن چیزی که منشأ حرکتی در نظام حکومت است. آیا رهبر منشأ حرکتی در نظام حکومت هست یا نه؟ آیا مردم هستند یا نه؟ این‏که بعضی از دوستان وحشت می‏کنند که در هیچ جای دنیا بیش از سه قوه گفته نشده، اولًا ما می‏دانیم جمهوری اسلامی ایران یک لوازمی پیدا کرده است که در نظام‏های دیگر نیست و تازه منحصر به سه قوه بودن جای دیگر هم مسلم نیست و این هم نباید منشأ وحشتی برای ما بشود، منتها مسأله‏ای که باید توجه داشت مرقوم داشته‏اند که قوه اصطلاحی است حقوقی به معنی اقتدار قانونی و همین معنی اقتدار قانونی بحث ما را خیلی روشن می‏کند و به معنی تشکیلات مؤسسه نیست بلکه به معنی اقتدار قانونی است و ما خواهیم دید ملت اقتدار قانونی دارد، هم در زمینه اجرا و هم در زمینه قانون‏گذاری و همچنین رهبر هم قدرت دارد یعنی اقتدار قانونی دارد در هر دو زمینه به شرحی که در اصول آینده می‏آید، منتها مطلبی که هست اصول آینده را آقایان جلویشان نبوده و ما تازه پخش کردیم اگر اصول آینده را دقت بکنیم، جواب اشکالات در این زمینه داده خواهد شد. مثلًا اصل بعد چنین می‏گوید که قوة ملت از دو طریق مستقیم و غیر مستقیم اعمال می‏شود، در قسمت اول از طریق امر به معروف و نهی از منکر و همه‏پرسی و دفاع عمومی و در قسمت دوم از طریق شرکت در انتخاب ریاست جمهوری و نمایندگان مجلس و شورای و نظایر آن، اصل بعدیش اعمال قوة مقننه است از طریق مجلس شورای ملی و اعمال قوة مجریه از طریق رئیس‏جمهور، اعمال قوة قضائیه از طریق دادگاه‏ها، اعمال قوه رهبری از طریق همان مسأله ولایت فقیه است که سابقاً پذیرفته‏اید و باید حدودش را مشخص کنید. پس این فهرستی است که برای بعد می‏آید و اینها سرچشمه می‏گیرد از قوه ملت منتها ملت مقداری را برای خود نگه می‏دارد و مقداری را بالواسطه اعمال می‏کند و وقتی ما این چنین تعبیر بکنیم، دیگر این سه اشکالی که آقایان داشتند برطرف می‏شود. اشکال داشتند از وحشت استقلال، ما صریحاً در اصول آینده می‏نویسیم دولت استقلال ندارد، از طرف ملت انتخاب شده و ملت هم از طریق همه‏پرسی می‏تواند ساقطش کند وقتی ما اصول آینده را داریم چه وحشتی داریم از استقلال دولت در مقابل ملت؟ اگر منحصراً همین یک اصل بود، جای وحشت بود اما وقتی خطوط این اصل در اصول آینده کاملًا مشخص شده و اختیارات هر کدام حدودش روشن شده که دولت از طرف ملت است و هر وقت هم خواست با قیام یا همه‏پرسی از طریق مختلف ساقطش می‏کند، این دیگر جای وحشت از مسأله استقلال نیست، اشکال دوم هم حل می‏شود که مسأله هم‏عرض بودن که هم در آن جلسه صحبت شده و هم اینجا در صورتی هم عرض بودن اشکال دارد که ما بخواهیم بگوییم که ملت همة قدرتش را به دولت داد، دیگر ملت در طول دولت قرار می‏گیرد نه در عرض. (نایب رئیس- آقای مکارم وقت شما نزدیک به پایان است). بنده دو دقیقه دیگر مطابق ساعت وقت دارم، ملت در عرض دولت هست در آن مقدار قوایی که برای خودش حفظ کرده و قسمتی را داده و از این نظر مشکل هم‏عرضی حل می‏شود و اما اشکال سوم که بعضی از آقایان می‏گفتند من فکر می‏کنم قوه با محصول‏
</section>
<section type="page" number="542">
قوه شاید اشتباه شود، محصول تمام این قوای پنج‏گانه سه کار است، یا قانون‏گذاری است به آن معنی، یا اجرا است یا قضا است، محصول سه کار است اما مبدأ این محصول پنج قوه است و به این دلیل نباید منحصر بودن محصول دلیل بر منحصر بودن مبدأ و قوه‏ای که این محصول را به آن منتهی می‏کند باشد. در این یک دقیقة باقیمانده این جمله را هم لازم می‏دانم اضافه کنم، این‏که گفتید امر به معروف و نهی از منکر حتماً باید به وسیله دولت انجام بشود، این را مسلم نگیرید، ما در آینده ممکن است یک سازمان مستقل برای امر به معروف و نهی از منکر قائل شویم و عده‏ای از دوستان هم عقیده بر این دارند آن‏وقت آن سازمان مستقل چه جایی در مقابل قوای سه‏گانه دارد؟ شما یک سازمان مستقل برای این کار قائل بشوید و همچنین روابط جمعی را آقای شیبانی گفتند در اختیار دولت بگذاریم. ما مسلم نمی‏دانیم ممکن است در اختیار ملت بگذاریم. (یکی از نمایندگان- در اختیار شورایی از ملت بگذارید). بسیار خوب در اختیار شورایی از ملت، آن‏وقت سازمان‏های ارتباط جمعی ... (نایب رئیس- آقای مکارم خیلی از وقتتان گذشته) من فقط هفت دقیقه صحبت کردم والسلام علیکم.
بنی صدر- این‏که می‏فرمایید «در اختیار» معنایش این است که مستقل می‏گیریم.
نایب رئیس (بهشتی)- آقای بنی صدر اجازه بفرمایید، عرض می‏شود که از مجموع صحبت‏های جلسة گروه و اینجا که داشتیم چنین به دست می‏آید که ما یک دشواری اصلی و یک دشواری فرعی داریم، ما اگر در این دشواری اصلی به توافق برسیم مسأله حل می‏شود، دشواری اصلی مقابلة قوة ملت با سایر قواست، این را باید با قبول یک اصطلاح جدید حل کنیم تا روی آن تفاهم داشته باشیم و آن این است که بنویسیم «قوة مستقیم ملت» یک «مستقیم» به این قوه اضافه کنیم که سوءتفاهم را از بین ببرد. حالا اگر از لحاظ تعبیر و اصطلاح و ترمینولوژی ما اشکالی در این داریم این را می‏توانیم در آینده حل کنیم. محتوا اگر مشخص است و تأیید می‏فرمایید آقایانی که پیشنهاد فرموده‏اند اگر تأیید می‏فرمایید به این اولی یک «مستقیم» اضافه بکنیم و به رأی بگذاریم. (شیبانی- پیشنهاد مرا بخوانید این مطلب آنجا هست). آقای شیبانی پیشنهادهای متعددی رسیده و همه از این قبیل است اجازه بفرمایید پیشنهاد جناب‏عالی آمده این پنج تا را دو بخش کرده، آقای باهنر ودیگران هم پیشنهاد داده‏اند، چیزی که بنده پیشنهاد کردم این است که، این طرح را عوض نکنیم و یک «مستقیم» اینجا اضافه بکنیم.
ربانی- آقای بهشتی اشکال این است که خود ملت یک قوه‏ای است و آن پیشنهادی که من دادم، این قوه را در برابر قوای دیگر قرار نداده است. (نایب رئیس- پیشنهاد بعدی را که ما می‏دانیم). آن‏وقت اشکالی برطرف نمی‏شود.
نایب رئیس (بهشتی)- می‏دانم، بنده فقط عرضم این بودکه اگر پیشنهاددهندگان موافق هستند که پیشنهادشان را با این اضافه به رأی بگذاریم، اصلاح بکنند و بدهند.
بنی صدر- پیشنهاد شما چه مشکلی را حل می‏کند؟ قوای دیگر یا ناشی از این قوه است که باید نوشت، یا نه مستقل است.
نایب رئیس (بهشتی)- آقای بنی صدر شما در صحبتتان هم در آن جلسه فرمودید هم اینجا، بنابراین طوری باشد که رعایت نظم جلسه را کرده باشیم. خوب با اضافه کردن «مستقیم» موافقید؟ (مکارم- آقایان صریحاً می‏گویند موافقیم). بسیار خوب، اصل بعدی را اصلاح می‏کنم.
خامنه‏ای- خیلی مطالب گفته شده ولی اینجا مطرح و منعکس نشده چون در جلسة
</section>
<section type="page" number="543">
غیر رسمی بوده خیلی حرف‏ها هست که هنوز هم می‏شود زد نظر من این است که یا به همان روش برگزار کنید یا این‏که اگر مخالفی بود صحبت کند. (مقدم مراغه‏ای- بنده به عنوان مخالف طرحی داشتم و مطالبی هم دارم که گفته نشده).
نایب رئیس (بهشتی)- بله، موافق و مخالف اسم نوشته‏اند ولی صبح تشریف داشتید و تأیید هم شد که فقط نیم ساعت صحبت بشود. (دو موافق و دو مخالف) می‏ماند این‏که اگر آقایان بتوانند طبق معمول پیشنهاد گروه را با جمع‏بندی از صحبت‏ها اصلاح بکنند و بعد به رأی بگذاریم تا چیزی بر خلاف نباشد چون بنده نه چیزی را خواستم تشویق کنم و نه رد کنم، من جمع‏بندی کردم و از جمع‏بندی این‏طور به دست می‏آید. حالا پیشنهاد آقایان می‏تواند یا به همان طریق به رأی گذاشته شود و یا می‏تواند با افزایش آن کلمه مطرح شود. (مکارم- تا به حال معمول بوده که یک کلمه اضافه می‏کردیم اصراری هم نیست). بنده این را قبول دارم آقایانی که در گروه دوم هستند موافقت کردند که اضافه بشود؟ (چند نفر از گروه دوم- بله) بسیار خوب بنابراین عنایت بفرمایید اصل پانزده به این صورت که می‏خوانم به رأی گذاشته می‏شود.
حجتی کرمانی- می‏خواهم عرض کنم که قوه چهارم قرار ...
نایب رئیس (بهشتی)- آقای حجتی بفرمایید بنشینید یعنی نظم جلسه ایجاب می‏کند که سر کار هم به نظم کمک بکنید.
حجتی کرمانی- شما نظم را خودتان تنظیم می‏کنید یعنی یک وقت نظم خیلی بسته است، یک وقت خیلی باز، این را نمی‏دانم چطوری اداره می‏کنید.
نایب رئیس (بهشتی)- اصل پانزده را قرائت می‏کنم:
اصل 15- قوای حاکمه در کشور جمهوری اسلامی ایران عبارتند از
1- قوة مستقیم ملت 2- قوة مقننه 3- قوة مجریه 4- قوة قضائیه 5- قوة رهبری و ارتباط میان آنها به وسیلة قوه اخیر برقرار می‏گردد.
لطفاً گلدان‏هارا برای اخذ رأی ببرید. (ربانی شیرازی- آقا پیشنهادها را بخوانید شاید پیشنهادی بهتر از این باشد).
آقای ربانی اگر ملاحظه فرمودید صبح توافق بر این شد که اگر پیشنهادهای جدیدی باشد همة آنها در جلسة گروه‏ها خوانده شود بنابراین در ذهن دوستان هم هست. (ربانی شیرازی- این پیشنهاد هم روی همین فکر است، اصلاحات است، شما چطور یک کلمة «مستقیم» اضافه کردید). یعنی یک لفظ را می‏فرمایید؟ (ربانی شیرازی- یک لفظ یا دو لفظ فرق نمی‏کند). نه آن یک تغییر عبارتی است، تغییر عبارت هر چه بود دیدم.
 (اخذ رأی به عمل آمد و نتیجه به شرح زیر اعلام گردید).
نایب رئیس (بهشتی)- عدة حاضر در جلسه شصت و شش نفر، تعداد کل آراء شصت و شش رأی، موافق سی وچهار نفر، مخالف بیست و دو نفر، ممتنع ده نفر، بنابراین تصویب نشد.
آقای موسوی پیشنهاد کردند که اگر هر دو متن رد شد از راه تجزیه استفاده شود یعنی راجع به هر کدام از قوا رأی گرفته شود، فکر نمی‏کنم این بتواند اصل را درست بکند، عنایت بفرمایید ما فرصتی داریم که چند متنی را که رسیده بخوانیم و با دست برای تأییدش رأی بگیریم، اگر متنی نزدیک به رأی با ورقه بود آن را با ورقه رأی می‏گیریم.
موسوی اردبیلی- بنده پیش‏بینی می‏کنم که هیچ متنی به طور کامل رأی نخواهد آورد راهش جز این نیست که تکه تکه تجزیه کنید، بنده یکی را قبول دارم رأی می‏دهم یکی را
</section>
<section type="page" number="544">
قبول ندارم رأی نمی‏دهم، این را بنده عرض می‏کنم و می‏خواهید از آقایان هم بپرسید.
نایب رئیس (بهشتی)- با همان پیشنهادی هم که دوستان داده‏اند که قوة مستقیم ملت را بگذاریم باید اصل شانزده عوض بشود چون در اصل شانزده نوشتیم مستقیم و غیر مستقیم، بنابراین اجازه بفرمایید این اصل واصل بعدی بار دیگر در جلسة فردا صبح گروه‏ها با توجه به تمام مطالب اصلاح بشود و اصلاح شده‏اش به جلسه علنی بیاید یعنی آماده باشد و ما می‏دانیم که علی کل حال نسبت به این‏که یک قوة مقننه‏ای داریم، نسبت به این‏که یک قوة مجریه‏ای داریم، نسبت به این که یک قوة قضائیه‏ای داریم در این بحثی نداریم، اصول مربوط به اینها را که آماده شده مطرح می‏کنیم بعد مجلس را ادامه می‏دهیم. اصل بعدی یعنی جای اصل پانزده و شانزده خالی می‏ماند.
4- طرح و تصویب اصل 17 (اصل پنجاه و هشتم)
نایب رئیس (بهشتی)- اصل هفده قرائت می‏شود:
اصل 17- اعمال قوة مقننه که عهده‏دار تشخیص نیازها و تصویب و تنظیم مقررات لازم برای نظم و رشد جامعه است از طریق مجلس شورای ملی می‏باشد که از نمایندگان منتخب مردم تشکیل می‏گردد و مصوبات آن پس از امضای شورای نگهبان و رئیس‏جمهور برای اجرا به قوة مجریه و قضائیه ابلاغ می‏گردد.
لطفاً برای موافق و مخالف اسم بنویسید (اسامی مخالفین و موافقین نوشته شد) توجه بفرمایید آقایانی که برای صحبت وقت خواسته‏اند آقای مقدم مراغه‏ای، مخالف- آقای شیبانی، مخالف مشروط- آقای فارسی، مخالف- آقای موسوی اردبیلی، مخالف- آقای موسوی جزایری، موافق مشروط- آقای سبحانی، موافق- آقای رشیدیان، مخالف مشروط- آقای بنی صدر، مخالف مشروط- آقای ربانی شیرازی، موافق مشروط- آقای کیاوش، مخالف- آقای اکرمی، موافق- پس بنابراین آقای مقدم مراغه‏ای به عنوان مخالف صحبت کنند.
مقدم مراغه‏ای- به نام خدا. دیروز پیش‏آمدی شد و بعضی از دوستان از من گله کردند خواستم تذکر بدهم مخصوصاً به آقای کیاوش گفتم که دیگر من صحبت نمی‏کنم ایشان گفتند چون سی میلیون جمعیت این صحبت‏ها را می‏شنوند و شما وقتی حرفی می‏زنید انعکاسش وسیع است اگر مطالب را این‏جور عنوان نکنید بهتر است، البته خوش‏بختانه حالا که می‏بینم منتشر نمی‏شود و آن نگرانی شما هم از بین می‏رود و تا حالا من ندادم مطالبم را که منتشر بشود، بنده خواستم این اصل را که اینجا آمده با اصلی که در آن طرح پیشنهادی که به مجلس آمده بود مقایسه کنم. در آنجا اصل هفده آمده بود که اعمال قوة مقننه از طریق مجلس شورای ملی است که از نمایندگان منتخب مردم تشکیل می‏شود، ما این اصل حاکمیت مردم را قبول کردیم چه بخواهیم، چه نخواهیم. حتی در ولایت فقیه تصویب شدة خود آقایان هم، عملًا همین‏طور بوده یعنی این انقلاب ما ذاتش همین است که اعمال ولایت فقیه به صورت عملی انجام شده یعنی روزی که امام خمینی این نهضت را رهبری کرد نه قانون بود نه چیزی، ولی این عمل با لذات و به طور طبیعی، خودش انجام شد. پس هم در عمل داریم هم در اصلی که مربوط به ولایت فقیه است و ما از آن هم قدم بالاتر گذاشته‏ایم برای حاکمیت مردم، ما در اصل دوازده پیش‏بینی کردیم اگر اقلیت‏های مذهبی‏
</section>
<section type="page" number="545">
بودند یا اسمشان را اقلیت نگذاریم (به اصطلاح مذاهب دیگر) اگر در مناطقی اکثریت داشتند آنها با وجود این‏که از نظر مذهبی همان‏طور که آقای مرادزهى گفتند مثل تسنن این ولایت فقیه در آن منظور نشده مع‏هذا ما آنها را مکلف کردیم و گفتیم که آنها خودشان مقررات فقه خودشان را انجام بدهند. یعنی چه؟ یعنی ما قبول کردیم که آنها مذهب را آزادانه انتخاب کردند و اصول مذهبی خودشان که ناشی از حاکمیت خودشان است اعمال می‏کنند.
در این اصل معلوم است اصول اسلامی است، آزادی هست در چارچوب همان آزادی که اسلام به مسلمین داده در آنجا باید قانون بگذارند. دیروز عده‏ای پیش من آمده بودند و گفتند این کارگران سوسیالیست در اهواز در زندان هستند و از من راهنمایی می‏خواستند، گفتند آقا اعلامیة حقوق بشر این‏طور می‏گوید، قانون اساسی سابق این‏طور می‏گوید، شما الان به من بگویید که اگر مراجع اسلامی است ما به چه اصلی متوسل بشویم؟ گفتم آقا ما بر اصول اسلامی این قوانین را تصویب خواهیم کرد، مسلم است که در ادوار گذشته این مشکلاتی که امروز هست نبوده و دولت‏های سابق این قدرت را نداشتند. جامعه سابق با جامعة فعلی فرق دارد ولی ذات و روح فرق نکرده یعنی اسلام موافق با عدالت است. در هر حال بنده فکر می‏کنم در اینجا این اصل حاکمیت اداری یک مشکلی است که واقعاً باید به آن توجه بکنید. ما اگر برای تنظیم قانون اساسی یک سال وقت داشتیم غمی نبود و می‏شد انجام بدهیم ولی این‏طور که ما پیش می‏رویم اصول و مبانی را اگر عوض کردیم آن‏وقت تا آخر این یک صد و پنجاه و یک اصل باید عوض بشود اگر می‏خواهید این کار سرعت عمل داشته باشد و ما بتوانیم به نتیجه برسیم و تعارض نداشته باشد یک فکری بکنید و چاره‏ای بیاندیشید. من نمی‏دانم امروز آقایان رادیو را گوش می‏کردند یا نه، خدا شاهد است که من ناراحت شدم توی ماشین که می‏آمدم رادیو را روشن کردم راجع به قانون اساسی و ایراد به آن اصولی که تصویب شده صحبت می‏کرد. آقا مردم باهوش هستند، زیرک هستند، آگاه هستند و رشید هستند، قضاوت می‏کنند، ما عجله نکنیم برای این‏که از مسائل زود بگذریم، این مطلب را بنده تکرار می‏کنم و آخرین باری است که در این جلسه مداخله می‏کنم با توجه به این که نهایت احترام را برای روحانیت قائلم ولی آن‏چه که می‏بینم به عرض می‏رسانم و سعدی می‏گوید: «دو چیز تیره عقل است دم فرو بستن به وقت گفتن و گفتن به وقت خاموشی»، بنده تا حالا فکر می‏کردم که وظیفه‏ام هست بگویم اما از این به بعد شاید وظیفه‏ام باشد که خاموشی انتخاب کنم.
رشیدیان- آقای رئیس ایشان مطالب بی‏ارتباطی با موضوع بحث مطرح کردند راجع به پانزده نفر از کارگران سوسیالیست که گفتند، هیچ ارتباطی با بحث نداشت.
اینها خرابکاری کرده‏اند، لوله‏های نفت را منفجر کرده‏اند، آدم می‏خواستند بکشند، چرا مطالب را قاطی می‏کنند؟ نباید اجازه داد چنین مطالبی که اصلًا هیچ‏گونه ارتباطی به کار ما و دستور جلسه ندارد، مطرح شود.
نایب رئیس (بهشتی)- یک نکته‏ای را عرض کنم. ما با این که اینجا مکرر تأکید کرده‏ایم و آن این‏که وقتی قرار است مسأله‏ای مطرح شود، صحیح آن است که پیرامون موضوع بحث، صحبت شود و از موضوع خارج نشویم.
ما دوست می‏داشتیم آقای مراغه‏ای به ما بگویند که چرا با این اصل‏
</section>
<section type="page" number="546">
هفده مخالف‏اند. ایشان گفتند که من مقایسه می‏کنم با اصل هفده قبلی که این کار را هم نکردند.
الان وقت ایشان تمام شد ولی انتظارمان از همه دوستان این است که وقتی برای صحبت به اینجا تشریف می‏آورند دربارة همان موضوع مورد بحث صحبت بفرمایند.
مقدم مراغه‏ای- من عرض کردم که قوة مقننه برای وضع قانون است که غیر از این است پس اسمش را عوض کنید و مخالفت من هم، اگر مطالب دیگرم را کنار بگذارید، برای همین مطلب بود که بنده می‏گویم چرا در اینجا با این عبارات و کلماتی که مبهم است، این اصل را نوشته‏اید؟ قانون اساسی باید صریح و روشن باشد. قوة مقننه تنها وظیفه‏اش وضع قانون است. معذرت می‏خواهم که وقتتان را گرفتم.
نایب رئیس (بهشتی)- آقای کیاوش فرمایشی دارید؟
کیاوش- طبق آیین‏نامه من می‏توانم پنج دقیقه در مورد صحبت آقای مقدم مراغه‏ای صحبت بکنم.
نایب رئیس (بهشتی)- بله، اگر مطالب ایشان راجع به شخص شما بوده، شما می‏توانید طبق آیین‏نامه پنج دقیقه صحبت کنید اگر مطالبی دارید بفرمایید.
کیاوش- بسم الله الرحمن الرحیم. دیروز مسائلی پیش آمد که همه ناظر بودند و حتماً ملت ایران هم می‏داند.
بعد از این‏که جلسه تمام شد، رفتیم خدمت جناب آقای مراغه‏ای و صحبت کردیم. مسأله این بود که تا حقایقی برای شما روشن نشود پشت میکروفونی که نزدیک به سی و شش میلیون نفر ایرانی آن را می‏بینند و می‏شنوند، مطرح نفرمایید. مسأله ما این نبود که بگوییم شما حقایق را کتمان کنید و یا مردم آن حقایق را نبینند و نشنوند. ایشان کلمة «ناحق» را نگفتند. انعکاس این کلمه این شد که بعضی از مطالب از ملت ایران پنهان نگاه داشته می‏شود در حالی که خود شما شاهدید جلسات خصوصی یا به عبارت دیگر کمیسیون‏هایی را که داشتیم به هم زدیم و تمام آن جلسات را تبدیل به جلسة علنی کردیم و الان صبح‏ها هم جلسه علنی داریم و مسائل را همین جا مطرح می‏کنیم تا چیزی از مردم ایران پنهان نماند. گفتیم آقا شما می‏فرمایید که هیأت رئیسه مجلس دستور داده نطق شما را پخش نکنند. پس لازم بود که قبلًا از هیأت رئیسه بپرسید آیا واقعاً این‏طور هست یا نه، که لازم نباشد در حین فرمایشات شما رئیس جلسه آن را تکذیب کند واین، انعکاس بد پیدا می‏کند. این مطلب را که نفرمودند هیچ، باز هم امروز تشریف آوردند و طبق رویه همیشگی‏شان نیشی را که باید بزنند، زدند. یعنی ملت ایران را ما رشید نمی‏دانیم و حتی یک توهین به ملت عزیز ایران کردند. مثلًا ما اینجا نشسته‏ایم بدون این‏که از رشد فکری ملت ایران آگاه باشیم بیاییم مطالبی را بگوییم و بعد هم اجازه ندهیم که آنها بیایند اظهارنظر بکنند. ما این مسائل را مطرح می‏کنیم، تصویب هم می‏کنیم، تازه به دستور امام به رفراندوم هم گذاشته خواهد شد. مردم حق دارند نه فقط از طریق رادیو بلکه از طریق روزنامه‏ها و مجالس بنویسند و بگویند و انتقاد کنند. چه بسا بعضی از این اصول مورد قبولشان قرار نگیرد و دوباره به اینجا برای اصلاح برگردد. پس نه بیم از این داریم که رادیو بد بگوید و نه این‏که دیگران انتقاد کنند و جر و بحث بکنند. فقط خواهش من این بود که آقایانی که اینجا برای صحبت تشریف می‏آورند اولًا شهوت کلام نداشته باشند، خوششان نیاید مرتب بیایند پشت میکروفون تا فتوژنیک باشند و از آنها عکس و فیلم بگیرند. ثانیاً وقتی تشریف آوردند حقایق را بگوید. والسلام.
</section>
<section type="page" number="547">
نایب رئیس (بهشتی)- آقای سبحانی بفرمایید.
سبحانی- بسم الله الرحمن الرحیم. بنده به عنوان موافق، عضو گروهی هستم که این اصل را تنظیم کرده‏اند.
 (هم متن پیش‏نویس سابق پیش من است و هم متن فعلی) به طور اختصار علت تغییرات را عرض می‏کنم. اولًا در اینجا قوة مقننه معنی شده است. علت این که اینچنین معنی کرده‏ایم این است که ما در اصل دوم تصویب کردیم: «حاکمیت و تشریع اختصاص به خدا دارد» یعنی غیر از خدا ما قانون‏گذار نداریم، عقیدة مسلمین همین است.
به ما ایراد می‏کنند که اگر غیر از خدا قانون‏گذاری نیست و تشریع به خدا اختصاص دارد، پس قوة مقننه معنایش چیست؟ برای این‏که آن اصل روشن شود و این اشکال رفع شود، عبارت را عوض کرده‏ایم: «قوه مقننه که عهده‏دار تشخیص نیازها و تصویب و تنظیم مقررات ...» پس علت عوض کردن این جمله، این نبود که قوة مقننه را قبول نداریم، خیر، قوة مقننه را قبول داریم ولی نه به آن معنا که در کشورهای غیر اسلامی است که در حقیقت مجلس قانون‏گذار است، مشرع است، مجلس ما قانون‏گذار مشرع نیست، با توجه به قوانین اسلامی، طبق آن قوانین، نیازها را تشخیص می‏دهد و مقررات را تصویب می‏کند. قوة مقننه ما در این حدود است. پس علت عوض شدن را گفتم نکتة دیگر این‏که در اینجا باید مصوبات، که همان مقررات قانون مجلس شورای ملی است به امضاء دو نفر برسد: اول به امضاء شورای نگهبان، شورای نگهبان که از نظر ما و از نظر پیش‏نویس، جزء قوة مقننه است، دوم به امضاء رئیس‏جمهور هم برسد. ممکن است آقایان ایراد کنند که رئیس‏جمهور جزء قوة مجریه است، چرا باید به امضاء قوه مجریه برسد؟ نکته‏اش این است که کسی که مجری قانون است باید از متن قانون آگاه بشود و قانون را مطالعه کند و واقعاً تشخیص دهد که قابل اجرا هست یا قابل اجرا نیست. تا اگر قابل اجرا نباشد با ذکر دلایل به مجلس رد کند و بگوید به نظر من با این دلایل، این قانون چنین اشکالاتی دارد بنابراین به همین دلیل که عرض کردم که رئیس‏جمهور چون اجراکننده است و باید از متن قانون و کیفیت اجرا و مکان اجرایش آگاه باشد و اگر اشکالاتی به نظرش رسید به مجلس برساند، امضاء رئیس‏جمهور را در اینجا آورده‏ایم. و اما نکتة دیگری که قابل ذکر باشد و تفاوت کلی با متن اصلی باشد نیست فقط یکی دو مورد خیلی کوچک است، یکی این‏که در متن قبلی قوة مقننه معنی نشده و به همان معنی غریبش آمده ولی در متن ما معنای شرقیش ذکر شده. جناب بنی صدر هم یادداشتی فرستاده‏اند و نکته‏ای را اشاره کرده‏اند که: «پس امضاء شورای نگهبان یعنی چه؟ شورای نگهبان حق دارد مثلًا بگوید نمایندگان مردم صحیح نگفته‏اند؟» خود شما که در تنظیم این پیش‏نویس دست‏اندرکار بودید، اطلاع دارید که شورای نگهبان کارش این است که ببیند آیا قانونی که تصویب شده است، مطابق کتاب و سنت هست یا نه؟ در واقع شورای نگهبان، قوة ممیزه است نه این‏که حق وتو داشته باشد، ما با حق وتو مخالفیم، چون در مجلس باید همه نوع متخصص وجود داشته باشد اعم از اقتصادی، سیاسی، فرهنگی، این شورای نگهبان هم در حقیقت متخصص امور مذهبی و دینی است که بگوید آیا این قانون موافق اسلام هست یا خیر، یعنی در حقیقت از شورای نگهبان به عنوان متخصص امور اسلامی و فقهی استفاده می‏شود. کجای این کار اشکال دارد؟ عرض دیگری ندارم.
نایب رئیس (بهشتی)- آقای شیبانی به عنوان مخالف مشروط اسم نوشته‏اند، بفرمایید.
دکتر شیبانی- بسم الله الرحمن الرحیم. اصول قانون اساسی باید خیلی خلاصه و موجز
</section>
<section type="page" number="548">
باشد که تفسیری روی حرف‏هایش نشود. این متن خیلی مفصل است و علت مخالفت من هم به واسطه همین مفصل بودنش بود و یک تذکر دیگر هم دارم که اگر بخواهیم به این تفصیل بنویسیم مجلس تا شش ماه دیگر هم ادامه دارد و به نظر من، ما صلاحیت تمدید پانزده روز را نداریم و اگر این پانزده روز تمام شد من کارم را تمام شده می‏دانم و پیش‏نویس قبلی مورد تأییدم خواهد بود. اما اصلاحی که من کرده‏ام بدین صورت است: «اعمال قوة مقننه از طریق مجلس شورای ملی می‏باشد که از نمایندگان منتخب مردم تشکیل می‏گردد. مصوبات آن پس از امضای شورای نگهبان و رئیس‏جمهور ملی، می‏توانیم بیاوریم و آوردنش در اینجا لزومی ندارد.
نایب رئیس (بهشتی)- آقای اکرمی نوبت شماست، فرمایشی دارید؟
اکرمی- آن‏چه می‏خواستم عرض کنم آقای سبحانی فرمودند. من حرف تازه‏ای ندارم.
نایب رئیس (بهشتی)- پس اجازه بفرمایید کارمان را دنبال کنیم، آقای بنی صدر اشکالی بود؟
بنی صدر- توضیحات آقای سبحانی دو اشکال بزرگ ایجاد کرده، اجازه بفرمایید آنها را عرض کنم.
نایب رئیس (بهشتی)- از نظر قراری که دوستان تعیین کردید یک نفر دیگر به عنوان موافق می‏تواند صحبت کند.
 (موسوی اردبیلی- اگر نوبت من برسد، به عنوان موافق مشروط عرایضی دارم). شماکه به عنوان مخالف اسم نوشته‏اید. خوب، دربارة این اصل و نکاتی که روی آن مخالفت و موافقت بود، تا حدی روشن شدیم، پیشنهاداتی برای اصلاح اصل و پیراستن آن رسیده است ولی رویه‏ای که آقایان تعیین فرمودند ایجاب می‏کند که دیگر این پیشنهادات را نخوانیم. (بشارت- ما در چند مورد اشکال داریم، شما اشکالات را چطور جواب می‏دهید؟) (باهنر- روی اشکالات بحث نشده است، باید روی اشکالات صحبت شود تا روشن شویم و ابهامی باقی نماند).
بله این اصل با اصل‏های قبلی این تفاوت را دارد که اینجا مطرح نشد و صرفاً از همان گروه و شورای هماهنگی به اینجا رسیده است. آقای مکارم بفرمایید.
مکارم شیرازی- هیچ کدام از آقایان با اصل موضوع مخالف نیستند منتها آن روش جمله به جمله را اینجا عمل کنیم و شما جمله به جمله رأی بگیرید و هر کس با هر جمله مخالف بود رأی نمی‏دهد. این موضوع را امروز تمام کنید.
نایب رئیس (بهشتی)- توجه بفرمایید. پس برای این‏که اصلاحاتی که می‏خواهید بکنید کامل باشد، این چند پیشنهادی که رسیده را نیز قرائت می‏کنیم و بعد جمله به جمله رأی می‏گیریم.
- اگر امضای رئیس‏جمهور برای امکان اجرا است تأثیری در قانونی شدن ندارد و اگر قانونی شدن منوط به امضاء است همان دخالت قوة مجریه در قوة مقننه است.
به جای «پس از امضای شورای نگهبان» نوشته شود: «پس از تصویب شورای نگهبان و امضای رئیس‏جمهور»
 (آیت)
- اگر رئیس‏جمهور خود از اعضای قوه مجریه است پس تصویب نمایندگان و امضای شورای نگهبان و رهبر، کافیست. سپس به قوة مجریه برای اجرا سپرده می‏شود که در رأس قوة مجریه، رئیس‏جمهور است که به دولت اعلام خواهد کرد.
اعمال قوة مقننه که عهده‏دار تشخیص نیازها و تصویب قوانین و مقررات لازم برای‏
</section>
<section type="page" number="549">
ادارة جامعه است از طریق مجلس شورای ملی می‏باشد که از نمایندگان منتخب مردم تشکیل می‏گردد و مصوبات آن پس از تأیید شورای نگهبان به توضیح رئیس‏جمهور رسیده و برای اجرا به دولت ابلاغ می‏نماید.
 (باهنر)
- اعمال قوه مقننه از طریق مجلس شورای ملی است که از نمایندگان منتخب مردم تشکیل می‏شود و مصوبات آن پس از امضای شورای نگهبان و فقهای شورا از طریق رئیس‏جمهور برای اجرا به دولت و قوة مجریه ابلاغ می‏گردد.
 (منتظری)
نایب رئیس (بهشتی)- اینجا در حقیقت سه سؤال مطرح می‏شود: یکی این‏که آیا مجلس شورای ملی که می‏گویید مجلس قانون‏گذاری است، به چه معنی قانون‏گذاری است، و تا چه حد قانون‏گذار است؟ توضیح آقای دکتر شیبانی این بود که این را بعداً وظایف قوه مقننه روشن می‏کند که او تصرف در امور شرعی نمی‏کند. از این گذشته وقتی شما شورای نگهبان گذاشتید دیگر خود به خود تأمین است. دوم این‏که شورای نگهبان تنها از لحاظ شرع ممیزی می‏کند یا حق ممیزی آن عام است؟ همه می‏دانیم که از لحاظ شرع است، منتها وظایفش بعداً می‏آید یعنی منظور این است که کار شورای نگهبان انطباق قوانین با قانون اساسی و شرع است، نه از این‏که این قانون خوب است یا بد.
وقتی که عدم مخالفتش روشن شد، آن دیگر دخالتی ندارد. سوم این‏که امضای رئیس‏جمهوری ممیزی است یا تشریفاتی؟ من هم از حرف آقای سبحانی این‏طور فهمیدم که اگر رئیس‏جمهور فهمید قانون قابل اجرا نیست می‏تواند به مجلس برگرداند. خوب این یک پیشنهاد است ولی ممکن است با این پیشنهاد خیلی‏ها مخالف باشند.
 (مکارم- دلیل این مطلب ذکر نشد که چرا رئیس‏جمهور می‏تواند قانون را به مجلس برگرداند).
دلیلش را ایشان گفتند که اگر او تشخیص داد که قابل اجرا نیست بتواند به مجلس برگرداند.
بنابراین در مورد امضای رئیس‏جمهور هم دو سؤال مطرح است و باید به این دو سؤال پاسخ گفته شود تا وضع این اصل روشن گردد. ما یکی یکی عبارت‏ها را می‏خوانیم ببینیم در رابطه با این سؤالات کجا کافیست و کجا غیر کافی.
ضمناً آقای حجتی یک نوشته‏ای داده‏اند که به جای قوة مقننه، قوة ممیزه نوشته شود. یعنی در حقیقت این را پیشنهاد کرده‏اند. (عده‏ای از نمایندگان- همة پیشنهادات خوانده نشده، بفرمایید همه را بخوانند) آقای آیت اگر پیشنهاداتی باقی مانده، خواهش می‏کنم قرائت بفرمایید.
دکتر آیت- این چند پیشنهاد را هم من می‏خوانم، گرچه مثل سایر پیشنهادهاست که اکثراً خواسته‏اید که شورای نگهبان تصویب کند، به هر حال آنها را می‏خوانم:
- شورای نگهبان و رئیس‏جمهور باید تبدیل شود به شورای رهبری که فقیه ولی امر در آن عضویت دارد.
 (فارسی)
- شورای نگهبان باید لایحه را قبل از طرح در مجلس و یا حین طرح ملاحظه کند تا رد شورای نگهبان موجب اتلاف وقت مجلس نشود.
 (طاهری گرگانی)
- فقط پس از امضای شورای رهبری کافیست.
 (کیاوش)
- اگر تشخیص نیازهای جامعه به عهدة قوة مقننه است، آیا مسؤولیت قوة مجریه در این زمینه را لوث نمی‏کند؟ (دانش راد)
- در اصل هفده پیش‏نویس، تقنین توسط همه‏پرسی پیش‏بینی شده است و فعلًا
</section>
<section type="page" number="550">
تکلیفش روشن نیست. آیا جزء قوة ملت است یا مربوط به قوة مقننه است؟ (سید حسن طاهری)
نایب رئیس (بهشتی)- خوب، بنابراین همان‏طور که پیشنهاد کردید تکه تکه می‏خوانیم:
اصل 17- اعمال قوة مقننه که عهده‏دار تشخیص نیازها و تصویب و تنظیم مقررات لازم برای نظم و رشد جامعه است از طریق مجلس شورای ملی می‏باشد که از نمایندگان منتخب مردم تشکیل می‏گردد.
در این عبارت یک اشکالی به وجود آمده و آن این است که گفته می‏شود چرا «قانون» را حذف کرده‏اید می‏نوشتید: «تشخیص نیازها و تهیه و تنظیم قوانین لازم ...» با توجه به این اشکال، موافقین با این عبارت به همین صورت که خوانده شد خواهش می‏کنم دستشان را بلند کنند. (عدة کمی دست بلند کردند) رد شد. کسانی که موافق‏اند بنویسیم: «اعمال قوة مقننه که عهده‏دار تشخیص نیازها و تهیه و تصویب قوانین لازم برای نظم و رشد جامعه است، از طریق مجلس شورای ملی می‏باشد که از نمایندگان منتخب مردم تشکیل می‏گردد». آقای حجتی کرمانی قبل از این‏که به این جمله که خوانده شد رأی بگیریم حرفی دارید؟
حجتی کرمانی- بله، من می‏گویم اگر قانون همان تشریع است که خاص خداست، باید در اینجا روشن شود، ما از طرفی می‏گوییم قانون‏گذار خداست و از طرفی می‏گوییم قوة مقننه باید مشخص کنیم که قانون همان تشریع است که خاص خداست یا معنی دیگری دارد. مرز را مشخص کنید که اشکالات صدر مشروطیت در اینجا پیش نیاید.
نایب رئیس (بهشتی)- بسیار خوب آقای حجتی، همه فهمیدیم که قانون عین قانون خداست. با توجه به صحبت‏های آقای حجتی که گویا صبح تشریف نداشتند یا توجه ندارند که این مباحث دنباله مباحث صبح است، به هر حال کسانی که با جمله‏ای که در بالا خواندم موافق‏اند، دستشان را بلند کنند (چهل و سه نفر دستشان را بلند کردند) این عبارت هم به حد کافی رأی نیاورد و رد شد.
 (مقدم مراغه‏ای- من پیشنهادی حضورتان فرستادم که موقع طرحش همین جاست).
 (دکتر آیت- ایشان نوشته‏اند عبارت «که عهده‏دار تشخیص نیازها و تصویب و تنظیم مقررات لازم برای نظم و رشد جامعه است» از اصل هفده حذف شود). به این معنی که وظایف قوة مقننه در فصل بعدی می‏آید ما می‏توانیم صرفاً بنویسیم: «اعمال قوة مقننه از طریق مجلس شورای ملی است که از نمایندگان منتخب مردم تشکیل می‏شود» که اینها باید طبق نیازها باشد و چه که بعداً در شرح وظایف می‏آوریم. موافقین با قسمتی از اصل هفده که قرائت شد خواهش می‏کنم دست بلند کنند (اکثریت قریب به اتفاق اعلام موافقت کردند) پس این قسمت مورد تأیید قرار گرفت. قسمت بعد «و مصوبات آن پس از امضای شورای نگهبان و رئیس‏جمهور برای اجرا به قوة مجریه و قضائیه ابلاغ می‏گردد» حالا موافقین با این قسمت اصل هفده که قسمت آخرش بود دست بلند کنند (عدة کمی اعلام موافقت کردند) تأیید نشد.
طاهری خرم‏آبادی- چهار ماه بنشینند و قانونی را بنویسند و بفرستند شورای نگهبان بعد شورای نگهبان بگوید مردود؟
نایب رئیس (بهشتی)- موافقین با این که تتمه اصل هم مثل صدرش باشد یعنی بعد از حذف یک جمله به این صورت درآید «و مصوبات آن پس از طی مراحلی که بعد می‏آید برای اجرا به قوة مجریه و قضائیه ابلاغ می‏گردد» لطفاً دست بلند کنند (اکثراً اعلام موافقت کردند) بنابراین یک بار دیگر
</section>
<section type="page" number="551">
تمام اصل هفده را می‏خوانم تا اخذ رأی نهایی به صورت کتبی و مخفی انجام گیرد.
اصل 17 (اصل پنجاه و هشتم)- اعمال قوة مقننه از طریق مجلس شورای ملی است که از نمایندگان منتخب مردم تشکیل می‏گردد و مصوبات آن پس از طی مراحلی که در اصول بعد می‏آید برای اجرا به قوة مجریه و قضائیه ابلاغ می‏شود.
 (در این هنگام اخذ رأی به صورت کتبی و مخفی به عمل آمد و شمارش آراء به وسیلة منشی‏ها آقایان دکتر روحانی و عضدی انجام گرفت و نتیجه به قرار زیر اعلام گردید).
نایب رئیس (بهشتی)- از پنجاه و نه نفر عدة حاضر در جلسه پنجاه و یک نفر رأی موافق و سه نفر رأی مخالف و پنج نفر رأی ممتنع داده‏اند بنابراین، این اصل تصویب شد، تکبیر (نمایندگان سه مرتبه تکبیر گفتند).
5- پایان جلسه‏
نایب رئیس (بهشتی)- این جلسه را ختم می‏کنیم جلسة بعد ساعت شانزده همین امروز خواهدبود.
 (جلسه ساعت سیزده پایان یافت) نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="22" title="جلسه بیست و دوم">
<section type="page" number="553">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت شانزده روز 28 شهریور ماه 1358 هجری شمسی برابر با بیست و هفتم شوال المکرم 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="7">
فهرست مطالب‏
1- اعلام رسمیت جلسه‏
2- نطق قبل از دستور آقای دکتر نوربخش‏
3- طرح اصل 18
4- طرح و تصویب اصل 19 (اصل شصت و یکم)
5- طرح و تصویب اصل 21 (اصل پانزدهم)
6- طرح اصل 22
7- پایان جلسه‏
</section>
دبیرخانة مجلس بررسی نهایی قانون اساسی‏
</section>
<section type="page" number="555">
1- اعلام رسمیت جلسه‏
نایب رئیس (بهشتی)- بسم اللّه الرحمن الرحیم. رسمیت جلسه را اعلام می‏کنم از آقایانی که نوبت گرفته‏اند فقط یک نفر برای نطق قبل از دستور فرصت دارد، آقای خادمی که تشریف ندارند، آقای دکتر نوربخش می‏توانید برای نطق قبل از دستور تشریف بیاورید.
2- نطق قبل از دستور آقای دکتر نوربخش‏
دکتر نوربخش- ابعاد شخصیت طالقانی: شخص و شخصیت از هم تفکیک‏پذیرند، شخص فناپذیر است و حال آن‏که ابعاد شخصیت قابلیت تبدیل به الگو را دارند و از بقای بیشتر و گاهی ابدی برخوردارند. به لحاظ توجه زیاد جامعة ایران به الگوها و بر بها دادن به آن، ضرورت توجه به ارزشها، افکار و رفتارهای شخصیت‏های مردمی و جاودانه ساختن و آموزش آنها به جوانان احساس می‏گردد، چه در حقیقت انسان‏ها فانی هستند و افراد درگذر و حال آن‏که انسانیت باقی است و اجتماع جاودانی و بدین طریق فناپذیری شخص طالقانی همراه با الگوی شخصی او نیست.
اغلب شخصیت‏ها یک بعدی نیستند چون انسان یک بعدی ممکن است جرقه‏وار در لحظه‏ای بدرخشد ولی رهبر و شخصیت نمی‏گردد. طالقانی انسانی یک بعدی و مسطح و خاکشیرگونه که به همة مزاج‏ها سازگار باشد نبود بلکه به لحاظ صداقت انقلابی‏اش رهبر انقلاب او را ابوذر و برادر خود خطاب می‏کرد و مورد قبول کلیة گروه‏ها و احزاب و سازمان‏ها بود و پذیرش عام داشت. هر گروه و فردی بعد مورد توجه یا ارزش خاص خود را در او می‏یافت. تودة مستضعف استعانت و پایمردی او را در دفاع از توده‏ها، روشنفکران برداشت ژرف او را از نهادهای مذهبی و روحانیت مبارز تفسیر مترقی او را از قرآن. او کانون همگرایی کلیه گرایش‏های جامعة ما بود وبدین لحاظ قادر شد نقش شگرفی در لحظات ناآرام جامعة ما به عهده داشته باشد و اتحاد را بر مبنای تحمل عقائد و نه تحمیل عقائد مطرح می‏ساخت.
تمام ویژگی‏های شخصیت طالقانی به اضافه مبارزات مستمر چهل ساله، او را در میان امت بعد از امام قرار می‏داد. ملت ما فریب‏های زیادی از استعمار و عوامل آن دیده است، لذا روش تجربی را در پذیرش رهبران خود برگزیده است. تنها شخصیت‏هایی می‏توانند از اعتماد مستمر و بدون نوسان مردم برخوردار باشند که در کرده عمل اجتماعی آزمایش استعانت و صداقت و مردم دوستی خود را داده باشند. فقط در این صورت است که علاقه‏مندی به شخصیت از حالت علاقه غلیانی و زودگذر به رابطة با ثبات و قلبی مبدل می‏شود. این روش در مذهب شیعه برای انتخاب مرجع تقلید نیز به کار می‏رود.
در مذهب شیعه نصب مرجع تقلید و فقیه یا فقها از روی قاعدة لطف در هر دوره و عصر با امام زمان علیه السلام است. بنابراین اصل ولایت فقیه که ممکن است رنگ انتخاباتی کلیسا
</section>
<section type="page" number="556">
را در آتیه به خود بگیرد و یا هیچ قانونی نمی‏تواند با آن مبارزه و آن را سست کند، به قول طالقانی نظام روحانیت در بی‏نظمی آن است. طالقانی برای مردم مظهر تقوای سیاسی شد. او مظهر صداقت انقلابی است. شهادت و ایثار او، از او شمارة 1642 را ساخت یعنی یک شمارة بی‏نام و نشان، یعنی شمارة وجدان سیاسی ایران در زندان طاغوت، یعنی نمونة عشق به آرمان‏های انسانی.
حال این وظیفة خطیر به عهده جانشین مجاهد و شایسته و به حق دیگر ما حضرت آیت اللّه منتظری محول گردیده و باید به گونه‏ای رفتار شود که فقدان طالقانی به عنوان عامل دیگرگرا نباشد و نقش ایشان را ایفا گردد، به خصوص آن‏که هیچ کس منکر صداقت انقلابی و مجاهدات آیت اللّه منتظری در راه انقلاب اسلامی ایران نیست.
نمی‏خواهم وارد بحث اصل ولایت فقیه شوم زیرا تجزیه و تحلیل آن از نظر شرعی به عهدة علمای اعلام و مراجع تقلید است، بلکه فقط منظورم روشن شدن اختلاف بین من نماینده که به عنوان مخالف با اصل تصویب شده و شما اکثریت محترم مجلس که به عنوان موافق به این اصل رأی داده‏اید می‏باشد. در اصل ولایت فقیه هیچ اختلافی نیست و همه با هم در این معنی متفق القول هستیم. اختلاف نظر در دو جا است:
1- حدود وظایف فقیه.
2- در پیدا کردن مصداق و مکانیسم پیاده کردن این اصل، که صحبتم روی قسمت دوم معطوف می‏باشد. نگرانی آقایان از این است که با نبودن اصل و محدود شدن وظایف فقیه در شورای نگهبان امکان به وجود آمدن رژیم‏های طاغوتی که بعد از مشروطیت به این ملت حکومت کردند، باشد. نگرانی امثال من از این است که مانند صدر اسلام با وجود بودن قرآن که مافوق هر قانون اساسی و در حقیقت قانون کامل الهی است بعد از پیغمبر به جای علی، دیگری و کمتر از یک نسل یزید آن هم به اسم اسلام بر این امت حکومت بکند و این اشتباه که باعث شد اسلام نتواند نقش خود را آن‏طور که باید در دنیا ایفا کند، بعد از این انقلاب خونین، تاریخ تکرار شود. آن‏چه که ما فکر می‏کنیم این است که این ریسک بزرگی برای اسلام و ایدئولوژی آن خواهد بود و اگر خدای نخواسته بد عمل شود مردم برای همیشه از اسلام روگردان خواهند شد.
استدلال بعضی از آقایان در این معنی که چون فقیه در رژیم و قوة اجراییه دخالت نکرد بنابراین انقلاب مشروطیت منحرف و فاسد شد، درست نیست. توجه بفرمایید که جنگ جهانی دوم، انقلاب صنعتی اروپا و بعداً آمریکا و نیاز مبرم حیاتی آنان به انرژی و نفت که سه چهارم آن در آب‏های گرم خلیج‏فارس خوابیده است و موقعیت سوق الجیشی ایران برای مقابله با همسایه شمالی، باعث شد که دولت خارجی با تمام قدرت و با تمام امکانات برای دستیابی به این منطقه از جهان وارد عمل شوند. کشور اسرائیل را به وجود آوردند، دخالت نظامی و سیاسی نمودند و اکثریت ملت در این زمان از این جریانات ناآگاه بودند. چه رهبران مذهبی و چه سیاسی یا به بند کشیده شدند و یا برای پاک ماندن به درون خانه‏های خود پناه بردند و از صحنة سیاست کنار رفتند. نباید اشتباه کرد که این رضاخان و پسر او بودند که چنین کردند، بلکه آنها فقط عامل اجرای نقشه‏های امپریالیسم خارجی بودند. به نظر اینجانب مراجع تقلید آن زمان نیز با مقتضیات آن زمان و برای حفظ اسلام سیاست کناره‏گیری را اختیار کردند. توجه بفرمایید علت بزرگ موفقیت رهبر انقلاب در این معنی بود که تکیه بر مردم کرد. به مردم شخصیت و مسؤولیت داد و هنوز هم در اجرای این سیاست به شدت کوشا است. بارها و بارها فرموده‏اند که مردم اگر
</section>
<section type="page" number="557">
خودشان مسؤولیت پیدا کنند راه خود را می‏روند.
آن‏چه ما می‏گوییم هیمن است. در قانون اساسی باید کوشش کرد که مسؤولیت به مردم داد. مردم باید بیدار و به وظایف اسلامی و ملی خود آگاه شوند و به هیچ طبقه یا دسته‏ای و هیچ مبدأیی به جز اول خدا و بعد هم مردم نباید تکیه کرد و امتیاز خاصی داد. تاریخ نشان داده است که تمرکز قدرت بالاخره فساد به وجود می‏آورد. چه ضمانت اجرایی وجود دارد که فقهای بیست سال آتیه با این روش جدید و در صورت تمرکز قدرت در این گروه با فقهای صادق و صمیمی و رهبران امروزی ما تفاوت نداشته باشند و عناصر فرصت طلب که همواره به دنبال موقعیت و قدرت می‏روند خود را به این لباس ملبس ننمایند و هم روحانیت و هم اسلام را به بیراهه نکشند؟ با ذکر سخنان پریروز امام به حرف خود خاتمه می‏دهم. حرف ما این است که: «نه روحانی بلکه همة قشرها باید در سیاست دخالت بکنند، سیاست یک ارثی نیست که مال دولت باشد، یا مال مجلس باشد، یا مال افراد خاصی باشد، سیاست معنایش اداره کشور و وضعی است که در کشور می‏گذرد و همة مردم در این کشور در این معنی حق دارند، خانم‏ها حق دارند که در سیاست دخالت بکنند و تکلیفشان این است. روحانیون هم حق دارند در سیاست دخالت بکنند و تکلیف آنها است.» این درست حرفی است که ما اینجا می‏زنیم، می‏گوییم فقیه، عالم، کارگر، دهقان، روشنفکر دانشگاهی و هر طبقه دیگر این حق را دارد که خود را برای هر پستی مطرح کند. بنابراین نباید امتیاز خاصی برای گروهی در قانون اساسی قائل شد. فقیه هم مانند دیگران خود را برای هر پستی کاندیدا نماید و مسلماً هر فقیه و عالمی که خوب عمل کرد به طور طبیعی مورد تأیید مردم قرار خواهد گرفت و به هیچ وجه مسأله حذف فقها و یا علما از سیاست مطرح نیست و نباید هم مطرح شود. خداوند همة ما را به راه راست هدایت نماید.
3- طرح اصل 18
نایب رئیس (بهشتی)- وارد دستور جلسه می‏شویم اصل هجده مطرح است که مربوطه به قوة مجریه است و آن را می‏خوانم:
اصل 18- «اعمال قوة مجریه از طریق رئیس‏جمهور و نخست‏وزیر و سایر وزرا انجام می‏شود» اگر سؤالی در این باره نباشد و مخالف و موافق نخواهند صحبت بکنند کار ما آسان می‏شود ولی مثل این‏که مخالف وجود دارد، بنابراین اول نوبت آقای قرشی است بفرمایید.
قرشی- شاید در آینده شورای رهبری یا شورای رئیس‏جمهور باشد آیا لازم نیست که این را این‏طور اصلاح کنیم «رئیس‏جمهوری یا شورای رهبری»؟
نایب رئیس (بهشتی)- اجازه بدهید که راجع به یک مسأله‏ای که به طور کلی الان با آن رو به رو هستیم یک تصمیم نهایی بگیریم، چون مثل این‏که هر اصلی که جلو می‏رویم به این مسأله برمی‏خوریم.
این مسأله کلی را من عرض کنم آن جواب هم می‏تواند به دنبال این باشد و آن این است که بعضی از این اصول احیاناً در یک کلمه و یک عطف و افزایش یک مقامی یا چیزی در رابطه با اصول آینده ممکن است تکمیل شود. در اینجا بر طبق روالی که حالا به ذهن می‏رسد تنظیم می‏شود، آن سه روز آخر درو نهایی برای همین است که اگر شما در جای خودش برای شورای رهبری نقش اجرایی گذاشتید خوب اینجا است و در هر چیز دیگر
</section>
<section type="page" number="558">
چون این اصل کلی است، چیزهایی را که باید تکلیفش در جای خودش معین شود اگر امروز بخواهیم اینجا تکلیفش را معین کنیم، نمی‏شود. بخواهیم یک جوری بنویسیم که احتمالًا اگر درست شد شامل باشد، اصول را خراب می‏کند. فکر می‏کنم اگر آقایان تأیید می‏فرمایید رویه صحیح این باشد که بر مبنای قدر مسلم بنویسیم اگر چیزی در آینده اضافه شد وارد کردن آن یک امر طبیعی است یعنی وقتی این اصل آنجا تصویب شد خود به خود به این معنا است که در اینجا بنویسید شورای رهبری، یا شورای رهبری خود به خود به این معنا است اصلًا احتیاج به تصویب ندارد. من این اصل کلی را عرض کردم که در آینده عرضی ندارم. اجازه بفرمایید یک مخالف و یک موافق صحبت بکنند فعلًا مخالف دو نفر ثبت‏نام کرده‏اند، آقای منتظری بفرمایید.
نایب رئیس (بهشتی)- اعوذ باللّه من الشیطان الرجیم، بسم اللّه الرحمن الرحیم. عرض من دنبال همین مطلب است که ما اگر اینجا بنویسیم و تصویب کنیم که «اعمال قوة مجریه از طریق رئیس‏جمهور و نخست‏وزیر» تمام قدرت اجرایی را داریم می‏دهیم به رئیس‏جمهور و زیردست‏هایش یعنی به این معنا که رئیس کل قوا، رئیس‏جمهور خواهد بود بنابراین یک چنین رئیس‏جمهوری که تمام اختیارات اجرایی کشور دست او باشد که مهم‏ترین آن ارتش است، این یک دیکتاتور و قلدری درآینده برای ما درست می‏کند که از قلدرهای سابق هم بدتر است آن‏وقت خری که بالای بام بردیم نمی‏توانیم بیاوریم پایین. از اول ما نبایستی قوه اجرایی را در او منحصر بکنیم، بلکه رئیس‏جمهور یک واسطه‏ای است زیرا اولًا ممکن است ما احتیاج به رئیس‏جمهور نداشته باشیم بر فرض هم که داشته باشیم یک واسطه‏ای است بین مجلس شورای ملی و هیأت دولت ولی ارتش و خیلی از امور دیگر مثلًا دستگاه فرستنده و وسایل ارتباط جمعی مثل رادیو و تلویزیون هیچ کدام نبایستی در اختیار دولت باشد اگر خواستیم اختیار مطلق به او بدهیم شخص رئیس‏جمهور غلط است و باید یک شورایی باشد و این شورا هم در عین حال باید تحت نظر رهبر مذهبی کار کند، آن رهبری که ولایت فقیه را که ما تصویب کردیم، در دست دارد.
علی ای حال عرض من این است که رئیس‏جمهور که می‏گویید اختیارات اجرایی دارد معنی‏اش این است که ارتش و تمام قوا زیر نظر او هست و این چیز خطرناکی هست اگر ما حالا تصویب بکنیم به این امید که شاید بعداً قید بر آن بزنیم این خطرناک است.
دکتر شیبانی- دوستان وقتی می‏خواهند راجع به یک اصل اظهارنظر بکنند اقلًا به متنی که گروه‏های دیگر هم نوشته‏اند نیز توجه بکنند. این مطلبی که می‏فرمایند مربوط به گروه ما هست و ما یک چنین حقوقی برای رئیس‏جمهور معین نکردیم، مراجعه بفرمایید ببینید گروه پنجم چه چیزی نوشته است.
نایب رئیس (بهشتی)- یک نفر از گروه دوم به عنوان موافق و برای دفاع و توضیح بیاید، آقای اکرمی بفرمایید.
اکرمی- بسم اللّه الرحمن الرحیم. انتقادی را که جناب آقای منتظری فرمودند، فکر می‏کنم همان پاسخی را داشته باشد که آقای دکتر شیبانی گفتند که بسیاری از مسائل را در فصول و اصول بعد توضیح می‏دهیم و به ریاست جمهور آن قدرتی را که شما تصور می‏فرمایید خطرناک باشد، نخواهیم داد و گمان نمی‏کنم هیچ یک از افراد حاضر در جلسه نیز موافق باشند که ما
</section>
<section type="page" number="559">
یک چنین قدرتی به رئیس‏جمهور بدهیم. بنابراین گمان می‏کنم با آمدن بحث‏های بعدی ان شاء اللّه روشن بشود اما من خودم می‏خواستم یک توضیحی بدهم و آن این است که در پیش‏نویس قانون اساسی نخست‏وزیر را از سایر وزرا جدا نکرده بلکه کوتاه‏تر کرده و گفته است هیأت وزیران، البته یادم نیست که وقتی این مطلب در جمع ما در گروه دوم تصویب می‏شد، چه دلیلی آقای مکارم و سایر آقایان داشتند، البته فکر می‏کردیم که اگر جوری بشود که نخست‏وزیر به عنوان معاون رئیس‏جمهور باشد، مثلًا کار جداگانه‏ای بکند اما اگر نخست‏وزیر به عنوان یکی از وزرا است و وزیری است که بر سایر وزرا تقدم دارد، او هم جزء هیأت وزرا است و معمولًا چیزی جدا از هیأت وزرا نیست بنابراین پیش‏نویس قبلی به نظر من کوتاه‏تر است و بحث زیادی هم ندارد. اگر ترسی از این داشته باشیم که پیش‏نویس بعدی بیاید قدرت رئیس قوة مجریه را که عبارت از رئیس‏جمهور باشد منظم کند و تشریح کند و محدود کند، بحث زیادی این اصل ندارد. وقت را باید بیشتر به بررسی مسائل دیگری اختصاص داد یعنی اجازه بفرمایند ان شاء اللّه این دو سه اصل را امروز تصویب بکنیم و تمام بشود، متشکرم.
نایب رئیس (بهشتی)- آقای اکرمی، سؤال آقای ربانی را جواب بدهید.
ربانی شیرازی- نظر من این است که این اصل بعد از آن موادی باشد که ما دربارة قوة مجریه تصویب کردیم و این مجمل را در اینجا ننویسیم. اما سؤال من عبارت از این است که این اصل در رابطه با ولایت فقیه چه نسبتی دارد؟ شما در آنجا گفته‏اید تولای امر و اجرا به دست او هست و آیا اینجا روشن است که برای چه کسی تعیین می‏کنید و این در رابطه با آن چه نسبتی دارد؟
اکرمی- آن‏چه که به نظر می‏رسد این است که ما در آنجا و در فصول بعدی که خواهد آمد و شورای نگهبان را توضیح می‏دهیم گمان می‏کنم این را در آنجا هم پذیرفتیم که بسیاری از آن‏چه که ممکن است در مملکت اجرا بشود فقیه یا آن‏که ولی امر است به دیگران تفویض بکند و این مانعی با آن ندارد که به شورای نگهبان یا فقیه مقداری اختیارات بدهد. البته این فصول طوری منظم خواهد شد که همه با هم بخواند البته جناب‏عالی می‏فرمایید بگذاریم این اصل بعد از آن مطلب بیاید شاید این مطلب درستی باشد، ببینم در آنجا چه کار می‏کنیم بعد این اصل را بیاوریم.
ربانی شیرازی- واگذاری نبود، اعم بود، ممکن بود تنفیذ کند ما می‏خواهیم بگوییم این اصل چه نسبتی دارد آیا خودش می‏تواند یا نمی‏تواند؟
اکرمی- همان‏طور که فرمودید آن اصل اعم بود، این‏طور نبود که تمام اختیارات به رئیس‏جمهور داده شود پس موضوعات در آنجا توضیح داده می‏شود و آن مقدار اختیارات که امکان دارد ما به رئیس‏جمهور بدهیم با آن تطبیق می‏کند. موضوع این نبود که ما کاری کنیم که به هیچ وجه کسان دیگری شرکت نداشته باشند.
منتظری- شما اجرا را منحصر کردید به قوة مجریه یعنی به رئیس‏جمهور و وزرا یعنی سلب غیر.
ربانی شیرازی- که ممکن است غیر روحانی هم باشد.
نایب رئیس (بهشتی)- اجازه بفرمایید باز دارد جلسه ما به شکل جلسة سمینار تبدیل می‏شود، آقای ربانی سؤالشان را کردند و آقای اکرمی موظف بودند جواب بدهند آن‏چه که به ذهنشان می‏رسید
</section>
<section type="page" number="560">
گفتند. آقای اکرمی اگر شما مطلب دیگری ندارید بفرمایید بنشینید. (ربانی شیرازی- یک نفر از گروه باید جواب بدهد) ایشان هم از گروه هستند. آقای دکتر آیت به عنوان مخالف صحبتشان را می‏کنند و بعد یک موافق یعنی آقای دکتر نوربخش که ثبت‏نام کرده‏اند صحبت خواهند کرد. آقای دکتر آیت بفرمایید.
دکتر آیت- بسم اللّه الرحمن الرحیم. مطلبی که در مقدمة صحبتم خواستم اشاره کنم این است که ما اولًا از افراط و تفریط بپرهیزیم. ما دربارة بعضی از اصول قبلی خیلی بحث کردیم و این باعث شده است که بخواهیم به سرعت از این اصول رد بشویم و یکی از عللی که شاید آقای اکرمی به سؤال آقای ربانی جواب ندادند این بود که این اصول در کمیسیون کل مطرح نشد آقایان هم این اصول را بدون توجه به آن اصلی که تصویب شده است نوشته‏اند و من فکر می‏کنم حتماً مجبور نیستند مثل دادگاه‏های غربی یک کسی مثل وکیل مدافع ولو به مجرم بودن موکلش اقرار و اعتراف داشته باشد، ناچار باشد که از او دفاع کند. من معتقد نیستم که دوستمان از آن گروه مجبور باشند از آن اصول دفاع کنند چه بسا که خودشان مخالف این اصول باشند و من احساس کردم که خود ایشان هم زیاد با این اصل موافقت ندارند برای این‏که این اصل اصولًا با اصل ولایت فقیه جور درنمی‏آید.
آن اصل تصویب شده، پنجاه و سه نفر هم به آن رأی داده‏اند و در آن هم مسأله اجرا به طور شدید هست، آقای منتظری مفصلًا گفتند من تکرار نمی‏کنم ولی این اصل این‏طور باید باشد «اعمال قوة مجریه از طریق رهبر یا شورای رهبری رئیس‏جمهور، نخست‏وزیر و سایرین» این قسمت قطعاً باید در آن باشد ما ولایت فقیه را نباید دچار سرنوشت اصل دوم متمم قانون اساسی سابق بکنیم که به هر صورت وزن شعر درآید که پنج نفر علمای طراز اول باید این کار را بکنند و تا ابد هم این کار نشد و هیچ تأثیری هم در کار نداشت. آن اصلی که تصویب شده وزن شعر نیست، هم باید در قوة مجریه و هم باید در قوة مقننه و هم در قوة قضائیه و قوای دیگر ذکر شود برای این‏که آن اصل مفهومش این است و در تمام این قوا نقشی دارد. البته باز چون در ابتدای این جلسه در قبل از دستور تجدید مطلعی شد ارتباط با این مسأله هم نیست باز تأکید می‏کنیم که ولایت فقیهی که در آنجا گفتیم هیچ معنایش دیکتاتوری و استبداد نیست و آن‏طوری که دوستمان اشاره کرد که برای فقیه بودن و رهبر بودن همه بتوانند کاندیدا بشوند خوب شکی نیست، همه می‏توانند برای فقیه بودن خودشان را آماده کنند و اما مثل این است که بگوییم بگذاریم برای پزشک شدن هر کسی بدون تحصیل پزشکی، خودش را نامزد کند. در یک کشور اسلامی فقیه بودن در انحصار هیچ کس نیست همه می‏توانند بروند درس بخوانند و با احراز صفات عدالت و سایر چیزها به این مرحله برسند. به هر صورت با توضیحاتی که آقای منتظری دادند من با این اصل، با این ترتیب مخالف هستم و قطعاً باید مسألة رهبر و رهبری حتی مطابق صحبتی که آقای دکتر بهشتی کردند و خیلی هم صریح بود که گفتند ما باید قدر مسلم را مبنا قرار بدهیم، قدر مسلم این است که اصل ولایت فقیه تصویب شده است و بنابراین باید در این اصل بیاید حالا آنهایی که قدر مسلم نیست مثل ریاست جمهوری که آقای شیبانی می‏گویند ما این‏طور در نظر گرفته‏ایم خوب وقتی که رسیدیم اگر آن‏طور در نظر گرفته شده بود که معلوم است و طور دیگری هم در نظر گرفته شده بود اصول قبل را تصویب می‏کنیم اما قدر مسلم ولایت فقیه تصویب شده و باید در همة اصول قانون اساسی که مربوط به آن می‏شود منعکس بشود.
نایب رئیس (بهشتی)- البته آقای نوربخش اگر بخواهند نوبتشان را به آقای شیبانی ندهند
</section>
<section type="page" number="561">
می‏توانند خودشان تشریف بیاورند یعنی یک نفر موافق می‏تواند بیاید جواب بدهد، آقای کرمی بفرمایید.
کرمی- ما در فصول قبل قوة مجریه را بحث کردیم و در آنجا ذکر کردیم این را احاله بکنید به آنجا که با شرایطی که آنجا می‏آید بحث می‏شود، اینجا که جایش نیست.
نایب رئیس (بهشتی)- بسیار خوب آقای دکتر نوربخش بفرمایید.
دکتر نوربخش- راجع به ولایت فقیه که صحبت می‏فرمایند اصل آراء عمومی هم تصویب شده است یعنی هر دو اینها ملاک کار بوده و باید در نظر گرفته شود. اما راجع به قوة مجریه، قوة مجریه یعنی کارهایی که مجلس یا فقیه به عهده او گذاشته است که اجرا بکند بنابراین باید یک نفر باشد که این قوه را اجرا بکند. از نظر ارتش همان‏طور که آقای منتظری فرمودند ما در نظر گرفتیم که ارتش به صورت شورایی باشد یعنی رهبری ارتش جزء وظایف رئیس‏جمهور به عنوان شخص نیست بلکه یک شورایی است که بعدها وارد جزئیات آن شورا می‏شویم. مسأله‏ای که مهم‏تر است این است که بنده یاد مثالی افتادم که به یک بچه دبستانی گفتند بنویس الف ننوشت باز اصرار کردند گفت نمی‏نویسم آخرش گفتند چرا نمی‏نویسی گفت اگر بنویسم «الف» بعد «ب» می‏آید و بعد «ج» و بعد «د» حالا اصل ولایت فقیه را ما قبول کردیم ولی بعدش چه سیستمی بر مملکت حکم‏فرما بشود بحث کنیم زیرا این‏جوری نمی‏شود که سیاست قدم به قدم را پیش بگیریم. اول باید آن نظام سیاسی را که می‏خواهیم بر مملکت حکم‏فرما باشد ما بفهمیم که چه هست، بعد یکی یکی این اصول را مطرح کنیم برای این‏که من فکر می‏کنم به این ترتیب در هر اصلی دوباره ما گیر خواهیم کرد. (موسوی- نظام ما اسلامی است) ما با نظام سیاسی موافق هستیم ولی ممکن است برداشت شما با من فرق کند.
نایب رئیس (بهشتی)- تأمل بفرمایید که ببینم ایشان اگر مطلب دیگری دارند بفرمایند.
دکتر نوربخش- شما بفرمایید اسلامی هست ولی علما و فقهایی خارج از این مجلس مخالف‏اند، رویه صحیحی نیست زیرا نه علمی و نه مشورتی و نه سیاسی و نه اجتماعی است. بنابراین دوستان رعایت این نکات را بفرمایند. (طاهری اصفهانی- این مطالب نمایشگر یک واقعیتی است و آن واقعیت را خودتان هم فهمیدید. واقعیت این است که یک جوی خارج از اینجا روی اینجا کار می‏کند). اگر کسی صرفاً می‏گوید جز آراء مردم هیچ چیز مبنا نیست، بنابراین، این آراء مردم است که این افراد را اینجا فرستاده است و دیگر استناد مکرر به جوهای خارج برای دوستانمان چیز غلطی است بلکه می‏توانیم به دوستانمان بگوییم، دوستان بار دیگر به طور مستمر بنگرید ببینید در استان‏هایی که شما را انتخاب کردند نظر مردم دربارة کارتان چیست اما این‏که ما بگوییم اینجا صلاحیت ندارد، آنجا صلاحیت ندارد خیلی بی‏معنی به نظر می‏رسد. خوب تکلیف دفاع از این اصل به عهدة کیست؟ (تهرانی- به عقیدة من به این ترتیب «اعمال قوة مجریه از طرف رئیس‏جمهور و هیأت وزیران به ترتیبی که در اصول آینده می‏آید انجام می‏شود» این را به رأی بگذارید). هنوز اصلش را به رأی نگذاشته‏ایم تا ببینیم رد می‏شود یا نه فقط آن‏چه را که بنده می‏دانم این است که هنوز کسی به سؤالاتی که دربارة این اصل مطرح است، پاسخ نداده چه کسی باید این کار را بکند؟ (رشیدیان- آقا این مردود است برای این‏که موافق ندارد، همه‏اش مخالف‏
</section>
<section type="page" number="562">
است). از گروه دوم کسی هست که بیاید دفاع کند؟ آقای طاهری گرگانی فرمایشی دارید؟
طاهری گرگانی- این قوة مجریه که من جمله فرماندهی کل قوا در آن هست به‏طوری که آقای دکتر نوربخش اشاره کردند فرمانده کل قوا یک شورایی است مرکب از رئیس مجلس شورای ملی و یک فقیه از شورای نگهبان و رئیس ستاد ارتش و وزیر دفاع. در حال حاضر هم می‏دانیم که فرماندهی کل قوا به دست کیست. به هیچ وجه نمی‏توانیم دربارة این اصل یک وضعی درست کنیم که با این مطالب جور دربیاید، این است که لطف کرده و این را احاله بفرمایید. (کرمی- جایش آنجا است آقا).
ربانی املشی- آقای دکتر بهشتی بنده چیزی نوشتم و فرستادم که ترتیب اثر ندادید.
افرادی بلند می‏شوند و حرفشان را بدون نوبت می‏زنند دیگران هم می‏گویند پس ما هم بلند شویم.
نایب رئیس (بهشتی)- حق با جناب‏عالی است به آقای موسوی بفرمایید که وقتی به ایشان عرض می‏کنم بفرمایید بنشینید، باز برخلاف نظم جلسه صحبتشان را ادامه می‏دهند. خوب از گروه دو کسی مانده که از اصل دفاع بکند؟ آقای مکارم تشریف بیاورید.
مکارم شیرازی- بسم اللّه الرحمن الرحیم. بنده دو جمله عرض می‏کنم شاید منظور تهیه‏کنندگان این اصل روشن بشود و آقایان تصمیم بگیرند. جملة اول را که آقای دکتر بهشتی هم اشاره کردند منتها من به تعبیر دیگری عرض می‏کنم این است که تمام این اصولی که ما می‏نویسیم، به تعبیر خودمان یک دور معنی دارد و متوقف و معلق بر هم هستند. بنابراین ما باید اینها را به یک صورتی تنظیم کنیم و بعد به اصول آینده که رسیدیم اگر کم و زیاد داشت در آن سه روز آخر اینها را هماهنگ می‏کنیم تا با هم بخواند و الا اگر بخواهیم بحث را در اینجا متوقف کنیم تا بحث رئیس‏جمهور که آقایان نوشته‏اند با تمام مشخصاتش بیاید، نمی‏شود که جایش خالی باشد همان‏گونه که سایر اصول هم همین‏طور است. پس قدر مسلم است که می‏توانیم رویش بحث کنیم پرونده‏اش را هم باز می‏کنیم و آقای منتظری نفرمایند که اگر ما اصلی را تصویب کردیم نمی‏توانیم جلویش را بگیریم این یک مسأله. (فاتحی- همان‏طور که فرمودید نسبت به اصول آینده همین‏طور است اما راجع به اصول گذشته چیزی نفرمایید). بنده می‏خواهم همین موضوع را عرض کنم و مثل این‏که سه بحث با هم مخلوط شده است یک بحث این است که ما یک رئیس قوة مجریه در این مملکت می‏خواهیم و در این هم شکی نیست به علت این‏که یکی از قوای ما، قوة مجریه است و این یک رئیس می‏خواهد حالا اسمش را رئیس‏جمهور یا فقیه یا هر چیز دیگر می‏خواهید بگذارید بنابراین در این‏که یک رئیس برای قوة مجریه می‏خواهیم بحثی نیست. بحث دوم این است که این رئیس قوة مجریه اختیاراتش چیست آیا فرمانده نیروهای نظامی هم هست یا نیست؟ آیا می‏تواند قوانین را توشیح و امضاء کند یا نه؟ این بحث دوم اختیارات رئیس‏جمهور یا رئیس قوة مجریه است که بعد می‏آید. بحث سوم این است که این رئیس قوة مجریه را به چه نحو باید انتخاب کرد؟ آیا نظر فقیه در انتخابش شرط است یا خودش می‏تواند فقیه باشد؟ صفاتش، طرز انتخاباتش هر کدام فصل مستقلی دارد. اختیارات رئیس‏جمهور فصل مخصوص به خود دارد، ما نمی‏خواهیم در اینجا راجع به آنها بحث کنیم، ما می‏خواهیم فهرست‏وار بگوییم این مملکت یک قوة اجرایی دارد که مرکب از اینها است.
حالا ولایت فقیهی که شما تصویب کردید کاملًا با این سازگار است چون فقیه در خود
</section>
<section type="page" number="563">
رئیس‏جمهور ممکن است واقع شود ممکن است هم نشود بعداً می‏توانید روشنش کنید، در موقع تعیین شرایط رئیس‏جمهور و طرز انتخاب رئیس‏جمهور آن بحث را بفرمایید. می‏توانید در آنجا قید کنید که نظر فقیه هم شرط است و تا نظر او نباشد، یا قبلًا و یا بعداً امضاء نکند فایده‏ای ندارد. این طرز انتخاب و کیفیت انتخاب و شرایط رئیس‏جمهور است. اولی هم اختیارات رئیس‏جمهور است و اینها در جای خودش محفوظ است و هرگونه پیوندی با ولایت فقیه می‏خواهید بدهید آنجا است و پرونده‏اش در اینجا هست فقط اشاره به یک جمله است که ما یک سازمان اجرایی و یک رئیس می‏خواهیم، آیا انکار می‏کنید که ما یک قوة مجریه و یک رئیس قوة مجریه می‏خواهیم؟ ولی در اینجا نه شرایط و نه صفات و نه کیفیتش هیچ کدام فعلًا مورد بحث نیست.
نایب رئیس (بهشتی)- آقای خامنه‏ای بفرمایید.
خامنه‏ای- در اعمال قوة مقننه شما مصوبات آن را پس از امضای شورای نگهبان، رهبر و رئیس‏جمهور تعیین کردید (منتظری- حذف کردیم) خوب این موضوع را رعایت می‏کردید زیرا این با آن نمی‏خواند.
مکارم شیرازی- به این معنی تبدیل شده است که قید شد پس از گذراندن مراحل آینده اجرا می‏شود. بنابراین مراحل آینده سربسته ذکر شده که فصل هر کدام بعداً می‏آید. آقایان خیال نکنند ما در اینجا بحث رئیس‏جمهور را تمام کردیم و گذشتیم و اسمی از ولایت فقیه و چیزهای دیگر نبردیم، اینها هر کدام فصل جداگانه‏ای دارد که خواهد آمد.
نایب رئیس (بهشتی)- آقایان اگر می‏خواهند سؤال بکنند برای این‏که با هم سؤال نکنند اسمشان را اینجا می‏نویسند و یکی یکی می‏گوییم صحبت بکنند. آقای فاتحی بفرمایید.
فاتحی- وقتی که ما معتقدیم تمام قدرت از طرف خدا و همچنین از طرف مردم به فقیه داده شده حتماً می‏پذیریم که رئیس‏جمهور را رهبر و ولایت فقیه تعیین کرده باشد. این اساس و مبنای اسلام است و شما تصمیم دارید بدون در نظر گرفتن مبنا یک ساختمانی را بنا کنید بدون توجه به اساسش. رئیس‏جمهوری که خودش فقیه و جامع الشرایط با اوصافی که ذکر شد و یا تعیین شده و منصوب و مأذون او باشد، این اساس کار ما است و شما پایه را رها کرده‏اید و دارید رویش بنا می‏کنید.
نایب رئیس (بهشتی)- آقای مکارم شیرازی بفرمایید.
مکارم شیرازی- جواب جناب‏عالی را عرض کردم شما می‏فرمایید رئیس‏جمهور یا باید فقیه یا مأذون باشد، عرض کردم این را در شرایط رئیس‏جمهور و انتخاب رئیس‏جمهور بفرمایید این در فصل آینده می‏آید آنجا بفرمایید که یا خودش فقیه باشد یا مأذون از طرف فقیه باشد اینجا جای بحث آن نیست. ما می‏گوییم یک رئیس‏جمهور خواه فقیه، خواه مأذون، خواه هر چه باید باشد شرایطش در آینده در فصل خودش می‏آید، اینجا جای بحث آن نیست.
نایب رئیس (بهشتی)- آقای موسوی تبریزی بفرمایید.
موسوی تبریزی- من سؤالم همان است که عرض کردم و شما فرمودید خلاف نظم جلسه است.
نایب رئیس (بهشتی)- آن موقع خلاف نظم جلسه بود، حالا بفرمایید.
موسوی تبریزی- عرض بنده این است که واقعاً مثل اعلا و شاخص در قوة مجریه با ولایت فقیه است و آقایان که می‏گویند شرایطش می‏آید به مجهول احاله می‏کنند. خود آقای‏
</section>
<section type="page" number="564">
دکتر بهشتی هم در مسألة امامت فرمودند که من تأکید دارم بر لفظ امامت، حالا بعد از آن‏که مثل اعلای قوة مجریه تکیه بر اصل ولایت فقیه دارد، چرا باید در اینجا ذکر نکنیم؟
مکارم شیرازی- جواب جناب‏عالی را در یک جمله عرض می‏کنم سیستم ما سیستم جمهوری اسلامی است و جمهوری هم یک رئیس می‏خواهد که رئیس‏جمهور می‏شود. شما بفرمایید احاله بر مجهول است، اگر اصول پیش‏نویس را ملاحظه کنید چه آن چیزی را که آقایان گروه پنج نوشته‏اند و چه آن چیزی که در پیش‏نویس قانون اساسی هست، یک فصل مخصوص راجع به رئیس‏جمهوری داریم که اختیارات و شرایط و طرز انتخاباتش احاله بر مجهول نیست و فصل مخصوص به خود دارد.
نایب رئیس (بهشتی)- آقای مکارم یک لحظه تأمل بفرمایید، چون عدة زیادی از دوستان برای سؤال اسم نوشته‏اند عنایت بفرمایید و با توجه به این نکته، سؤالاتشان را مطرح بفرمایند و آن این است که یکی از پاسخ‏های آقای مکارم این است که در فصل آینده در شرایط رئیس‏جمهور می‏توانید بنویسید که باید یا خودش فقیه باشد، یا می‏توانید بنویسید که باید فقیه او را تأیید و نصب کند و بعد از انتخاب، مردم هم او را تأیید کنند.
سؤال این است که آیا ما در این اصل می‏توانیم و موظف هستیم نکاتی را که باید در جای خودش مشخص شود در اینجا مشخص کنیم یا نه؟ به عبارت دیگر اگر اینجا چیز مطلق یا مجملی باشد که تقیید و تفصیل و تبیین آن در جای خودش می‏آید، این کار مطابق اصول قانون‏نویسی است و رمز این‏که ما در ادله فقهی اطلاقات داریم همین است، زیرا همیشه نمی‏شود مسائل را با جمیع تفاصیل آن گفت و الا اطلاقات داریم و عمومات و یا اجمال‏ها در ادلة فقهی باید لغو شود پس معلوم می‏شود که در سیستم قانون‏گذاری و بیان قوانین نمی‏شود همه چیز را در همه جا با تمام خصوصیات بیان کرد. اگر این اجمال و یا اطلاق و یا مسائل دیگر با مسائل آینده منافات دارد آقایان می‏توانید سؤال بفرمایید اما اگر می‏شود آینده را روشن بکنیم خوب است سؤالات را تمام کنیم. آقای ربانی املشی به عنوان مخالف می‏خواهید صحبت کنید یا سؤال دارید؟
ربانی املشی- سؤالی را من نوشته بودم و حضرت‏عالی هم جواب فرمودید ولی جواب کامل نیست. ما قبلًا یک بحثی داشتیم که قوای حاکمه چند تا است؟ آیا قوای حاکمه سه، چهار و یا پنج تا است؟ این اصلی است که ما گذاشتیم و اگر اینجا می‏رسیدیم به این مطلب که قوای حاکمه چهار تا است یکی از آن قوا، قوة رهبری است این همان ولایت فقیه است که اسمش را قوة رهبری گذاشتیم. اگر در آنجا قوة رهبری را قوة علی حده‏ای در کنار قوة قضائیه و مجریه قرار دادیم، دیگر معنی ندارد که اینجا سؤال کنیم که قوة رهبری چه کاره است. فرض این است که رهبری را یک قوة علی حده قرار دادیم و اما اگر گفتیم قوه رهبری در رأس مخروط است پس نه تنها باید در قوة مجریه از قوة رهبری یعنی از ولایت فقیه اسم ببریم، بلکه در قوة قضائیه و مقننه هم باید اسم ببریم.
نایب رئیس (بهشتی)- آقای مکارم بفرمایید.
مکارم شیرازی- جواب سؤال جناب‏عالی این است، این عبارتی که اینجا نوشته شده طوری تنظیم شده که با هر دو فرض سازگار باشد. اگر شما قوة رهبری را مستقل بدانید ممکن است در فصل خودش آن را حاکم بر رئیس‏جمهور بدانید و یا آن را در انتخاب رئیس‏جمهور دخالت بدهید. پس اگر مستقل باشد با این سازگار است و اگر هم مستقل نباشد باید به قول شما
</section>
<section type="page" number="565">
در رأس مخروط بیاید و خود رئیس‏جمهور بشود که این هم جایش در شرایط رئیس‏جمهور هست. در آنجا ما تصریح می‏کنیم که باید دارای این شرایط باشد. پس عبارت طوری انتخاب شده است که با هر دو فرض سازگار است و شرح هر فرضی هم در جای خودش خواهد آمد.
نایب رئیس (بهشتی)- آقای طاهری گرگانی بفرمایید.
طاهری گرگانی- شما در گروه دوم چه فصلی را تعهد می‏فرمایید؟ (مکارم شیرازی- فهرست قوا را نه خود قوا را) آیا اعمال قوة مجریه به گروه قوة مجریه مربوط می‏شود یا به گروه شما؟ چون کیفیت اعمال قوه باید خود قوا را هم بیان بکند، الان با فرض این‏که ما در قوة مجریه شورای فرماندهی را گذاشتیم شما اصلًا نمی‏دانید که قوة مجریه چه ترکیبی دارد، بنابراین اگر به گروه قوة مجریه احاله بشود اشکالی نخواهد داشت.
مکارم شیرازی- جواب حضرت‏عالی را در یک جمله عرض می‏کنم. اصل قوة مجریه به ما داده شده و شرحش به گروه دیگر، ما آن اصل را انتخاب کردیم و گروه دیگر برای شرح آن دستش باز است که هرگونه قید و شرطی را برای آن قائل باشد، کاملًا با این اصل سازگار است.
طاهری گرگانی- غیر از رئیس‏جمهور و غیر از قوة رهبری و وزرا ما در آنجا رئیس مجلس شورای ملی و یک فقیه نگهبان را در شورای فرماندهی کل قوا دخالت داده‏ایم، بنابراین مرتب باید اینها را زیاد بکنیم.
مکارم شیرازی- این از اختیارات رئیس‏جمهور است شما اصلًا فرماندهی کل قوا را از ریاست جمهور بگیرید و بگویید رئیس‏جمهور حق ندارد در قوا دخالت بکند. باید یک شورایی مرکب از هفت نفر و یا ده نفر قوای انتظامی را در اختیار بگیرد.
نایب رئیس (بهشتی)- آقای مکارم ببنید، ابهام در این است، می‏گویند قوة مجریه یعنی هر نیرویی که در اجرا هست، یکی از نیروهایی که در اجرا هست ارتش است بنابراین، این نیروی اجرایی ارتش که داخل قوة مجریه است به دست رئیس‏جمهور و وزرا نیست، دست‏های دیگر هم احیاناً دخالت دارند بنابراین، این عبارت دیگر مجمل و یا مطلق نیست و با آن منافات دارد.
مکارم شیرازی- مطلق است، مسلم در قوای انتظامی رئیس‏جمهور را که نمی‏شود کنار گذاشت باید ده نفر، پنج نفر دیگر را به او ضمیمه کنیم، پس رئیس‏جمهور هم در رأس قوای نظامی قرار دارد و این مشروط به موافقت پنج مقام دیگر است و الا اگر بگوییم که رئیس‏جمهور هیچ حق دخالت در امور انتظامی را نداشته باشد، اصلًا مفهوم رئیس‏جمهور از بین خواهد رفت. پس مطلق و مقید می‏شود، اینجا یک بحث مطلقی مطرح شده و در آنجا مقید به چند قیدش می‏کنید.
نایب رئیس (بهشتی)- آقای منتظری بفرمایید.
منتظری- یک شورا درست کرده‏اند که رئیس‏جمهور و یک فقیه هم از شورای نگهبان در آن هست و در ضمن رئیس‏جمهور را در رأس آن شورا قرار داده‏اند، یعنی فقیه در اقلیت است و فرماندهی کل قوا به این شورا داده‏اند که فقیه در اقلیت است و مسلماً فرماندهی کل قوا یکی از مهم‏ترین مراتب اجرایی است. ما اصولًا این را نمی‏خواهیم به رئیس‏جمهور بدهیم، ما می‏خواهیم این را به یک مقام بالاتر بدهیم. فرماندهی کل قوا جزء اجراییات است و این را نمی‏خواهیم به رئیس‏جمهور بدهیم. ما اینجا احتیاط کاری می‏کنیم بعد اگر شما خواستید، القا کنید این فقط جزء اختیارات نیست. این مسألة اجرایی است. شما دارید اجرا را به رئیس‏جمهور و نخست‏وزیر و وزرا منحصر
</section>
<section type="page" number="566">
می‏کنید ما می‏نویسیم اعمال قوة مجریه از طریق مقام یا شورای رهبری، رئیس‏جمهور و هیأت وزیران است اگر بعداً به رئیس‏جمهوری که فقیه بود اختیارات زیادی دادیم آن‏وقت این را از اینجا برمی‏داریم.
در اینجا ما نمی‏آییم این را بدون مقام رهبری امضاء بکنیم.
مکارم شیرازی- من این جواب را هم عرض کنم، فکر می‏کنم سؤالات به اندازة کافی شده آقای خزعلی سؤال کرده‏اند که «تکیه بر خصوص نخست‏وزیر را توضیح دهید» چون اینجا نخست‏وزیر بالخصوص ذکر شده است. جواب این سؤال این است، بنابراین بوده که قانون اساسی چنان نوشته بشود که هیچ‏گونه ابهامی نداشته باشد، در اطلاقات عمومی وقتی هیأت وزرا گفته می‏شود به غیر نخست‏وزیر تعبیر می‏شود مثلًا می‏گویند نخست‏وزیر و هیأت وزیران در فلان جلسه شرکت کرده‏اند یعنی هیأت وزرا را در مقابل نخست‏وزیر قرار می‏دهند، این در عرف عام زیاد استعمال می‏شود. قانون اساسی هم نباید ابهامی داشته باشد درست است که آن کس که در رأس هیأت وزرا است شامل هیأت وزرا هم می‏شود ولی چون خالی از ابهام نیست ما نخست‏وزیر را بالخصوص ذکر کردیم که معلوم بشود رئیس‏جمهور فقط با یک عده هیأت وزرا نیست بلکه رئیس‏جمهوری هست، نخست‏وزیری هست و هیأت وزرا هم هستند حالا اگر بعداً گفتید که نخست‏وزیر لازم نیست برمی‏گردید و آن را حذفش می‏کنید و اگر هم خواستید رئیس‏جمهور را بردارید و شورای رئیس‏جمهوری بکنید همان پرونده باز است که می‏توانید در تمام مواد آن تغییراتی بدهید.
نایب رئیس (بهشتی)- عنایت بفرمایید از این نوشته‏ای که به عنوان یک طرح جانشین آقای منتظری تهیه کرده‏اند و خواندند یک بار دیگر می‏خوانم «اعمال قوة مجریه از طریق رهبر یا شورای رهبری، رئیس‏جمهور، هیأت وزیران است» به خوبی مشهود است که آن مبنای فکری که خود ایشان و دوستان همفکر ایشان داشتند قوا را پنج تا کرده‏اند این تداخل قوا است یعنی شما از یک طرف می‏گویید قوة مجریه و قرین و قسیم آن را می‏آورید و بعد که می‏خواهید بگویید قوة مجریه به چه نحوی اعمال می‏شود پای شورای رهبری را پیش می‏کشید.
بنده عرضم این است که همان‏طور که آقای دکتر نوربخش هم سؤال کردند اول باید یک ترسیم کلی از طرح کلی بکنیم. این نظام جمهوری اسلامی در رابطه با امامت امت و ولایت امر که رهبر یا شورای رهبری را جایش می‏خواهید بگذارید، سازمان دولت، سازمان قضائی و مجلس شورای ملی در رابطه با این چهار نقطه اصل اول مشخص کنیم که مشکل کار چیست، بعد می‏توانیم اینها را به راحتی تنظیم کنیم. الان در اینجا ابهامی به چشم می‏خورد یعنی سؤال‏هایی هم که می‏شود ناشی از این ابهامات است بنابراین خوب است آقای مکارم بنشینند و یکی از دوستانی که این پیشنهاد را می‏کند بباید ترسیم خودش را از قوة رهبری در رابطه با این سه قوة دیگر بیان کند تا آقای مکارم و دیگر دوستان بتوانند از کارشان دفاع کنند. آقای کیاوش بفرمایید.
کیاوش- حقیقت این است که آقای مکارم نمی‏توانند جواب سؤالات را بدهند برای این‏که موقعی که می‏نوشتیم نمی‏دانستیم وظایف قوة نگهبان و قوة مجریه و قوة مقننه چیست، حالا آقای مکارم می‏خواهند به هر طریقی هست یک جوابی بدهند در حالی که جواب‏ها هیچ کدام قانع‏کننده نیست و باید یک نفر از گروه دوم بیاید و جواب بدهد.
نایب رئیس (بهشتی)- آقای رشیدیان بفرمایید.
رشیدیان- آقای دکتر بهشتی، اجازه بفرمایید همة حرفشان را بزنند زیرا قرار شد که یک‏
</section>
<section type="page" number="567">
مخالف و یک موافق صحبت کنند ما هم اسم نوشته بودیم.
نایب رئیس (بهشتی)- آقای مکارم شیرازی بفرمایید.
مکارم شیرازی- در گروه یک این اصل را تنظیم کردیم در این موارد بحث شده و اصول پیش‏نویس قانون اساسی را هم مکرر دیده‏ایم و اینها چیزی نیست که خلق الساعه باشد و بنده اینجا عرض کرده باشم. آقای کیاوش نظر خودشان را می‏فرمایند و محترم هم هست اما این چیزی نیست که بخواهم اینجا ابداع کنم و خواهشم این است که ما یک قانون اساسی بنویسیم که در کنار هر اصل یک کلمة رهبر اضافه نکنیم و قانون طوری تنظیم بشود که سبب حساسیت افراد نشود.
نایب رئیس (بهشتی)- یک پیشنهادی رسیده که چون ممکن است برای آقایان هم جالب باشد آن را می‏خوانم شاید حلّال مشکل باشد. (ربانی- شما تکلیف اصل را روشن بفرمایید ما داریم دربارة پیشنهاد آقای منتظری بحث می‏کنیم). اجازه بفرمایید این هم مربوط به همین است «اعمال قوة مجریه از طریق ریاست جمهوری، نخست‏وزیر، هیأت وزیران و فرماندهی کل قوا است، شرایط وخصوصیات این مقامات درفصل قوة مجریه خواهد آمد» آقای رشیدیان بفرمایید.
رشیدیان- این مسألة مهمی است ما نمی‏توانیم سرنوشت مملکت را به دست یک آقای مجهول الهویه بدهیم باید در ذهن ما طرح کلی نسبت به این مسأله و مفهوم ریاست جمهوری روشن بشود و در ذهن هر نماینده‏ای نیز سیستم حکومتی مشخص بشود تا بتوانیم به آن رأی بدهیم. (بهشتی- آقای رشیدیان شما اگر خودتان طرحی برای این موضوع دارید می‏توانید تشریف بیاورید و صحبت کنید). عرض بنده راجع به مسأله ولایت فقیه است، یا ولایت فقیه را قبول داریم یا نه، رودربایستی ندارد، یا واقعاً شیعة دوازده امامی هستیم که با سرافرازی می‏توانیم عقیده خودمان را عرضه کنیم و اعتقاد به ولایت فقیه داریم و باید اساس کار بر مبنای آن باشد. اگر بعضی از آقایان می‏گویند قرن بیستم است و چنین و چنان است و استبداد و این حرف‏ها را مطرح می‏کنند طرح ما که روشن است آنها هم بیایند طرحشان را بدهند. طرح گروه چهار این است که شورای رهبری یا رهبر در صدر کار یا در رأس منشور قرار گرفته و سایر قوا زیر نظر او هستند، آقایان می‏فرمایند این استبداد فقیه است. (نایب رئیس- شما چه کار دارید که دیگران چه می‏گویند شما طرح خودتان را بدهید). من می‏گویم همان آقایان آمده‏اند همین مقام و قدرت را به رئیس‏جمهوری داده‏اند که وضعش روشن نیست. وقتی گفتیم فقیه، فقیه عبارت از کسی است که اعلم، اتقی، آگاه، شجاع و انسانی وارسته باشد نه وابسته به خون و نه وابسته به نژاد و گروه آن است که نژادش یا خونش و یا پولش مطرح باشد اما ما یک صفت عام انسانی به این فقیه داده‏ایم یک صفتی که هر کس می‏تواند آن صفت را به دست بیاورد، بنابراین چطور ما صفات رهبر را مطرح نکنیم و می‏گوییم باید این صفات را داشته باشد.
نایب رئیس (بهشتی)- شما به سؤال جواب ندادید، چون ما نمی‏خواهیم وقت تلف بشود سؤال این است، خوب دقت کنید یکی از آقایان بیاید و رابطة این چهار قوه، قوة مقننه، قوة مجریه، قوة قضائیه و قوة رهبری را توضیح بدهد.
رشیدیان- اجازه بدهید چون صحبت کردم این جمله را هم بگویم وقتی رهبر در صدر کار قرار گرفته و حاکم هم خدا است و ما روی قوانین خدا داریم عمل می‏کنیم، یعنی‏
</section>
<section type="page" number="568">
قوانین اسلامی، خود به خود آن قوا، نخواهند بود بلکه مجری آن ضوابط و اصول منتها با تقسیم کار، رهبر حکم و یا به اصطلاح فتوای خودش را به آن قوا می‏دهد تا اجرا کنند با توجه به این‏که شواری نگهبان منتخب رهبر باشد در مجلس و تمام مصوبات از زیر نظر شورای نگهبان که شش فقیه می‏باشند بگذرد، این خودش به امضای رهبر رسیده است زیرا که شورای نگهبان منتخب رهبر و یا شورای رهبری است بنابراین خود رهبر هم رابطه بین این سه قوه را از بالا تنظیم خواهد کرد آقایان همین قوا در پیش‏نویس قبلی به رئیس‏جمهوری داده بودند که صفاتش برای ما معلوم نبود.
نایب رئیس (بهشتی)- آقای ربانی شیرازی بفرمایید.
ربانی شیرازی- ما در قانون کلی یک کلیات نوشته‏ایم و قانونی که بعد می‏آید باید مصداق کامل آن کلی اول باشد نه این‏که هم بتواند مصداق باشد و هم نباشد. در اینجا اگر بخواهیم قوة مجریه را بنویسیم باید به طرزی بنویسیم که مصداق کامل یعنی مصداق حقیقی کلی که در کلیات نوشته‏ایم باشد، بعد در فصل قوة مجریه می‏آییم توضیح می‏دهیم و در آنجا مصادیق را بیان می‏کنیم. مطلب دوم این‏که جلوتر از این اصل یک اصل دیگری است شما آن اصل را هنوز تصویب نکرده‏اید در آن اصل پنج قوه تعیین شده بود ما در گروه با آقایان صحبت می‏کردیم که ولایت فقیه در کدام یک از این اصول است، دیدیم نمی‏توانند بیان کنند بعضی می‏گفتند در قوة رهبری است بعضی هم می‏گفتند در نگهبانی است و بعضی می‏گفتند جزء قوة مجریه است. حقیقت مطلب این است که یک عده‏ای در مجلس هستند و می‏گویند چرا ما از اول (الف) بگوییم تا بعد مجبور شویم (ب) را بگوییم، ما از اول در برابر هر اصلی موضع می‏گیریم که اشکالی در آخرالامر پیش نیاید و اصل کلی در کلیات آورده‏ایم یک شیر بی‏یال و دم و شکم نباشد.
نایب رئیس (بهشتی)- آقای آیت بفرمایید.
دکتر آیت- در مورد این اصل آقای دکتر بهشتی اشاره کردند که طرحتان چیست و در ضمن بحثی از تداخل قوا آوردند. فرض ایشان این است که ما تفکیک قوا را پذیرفتیم یک چیزی است که می‏گویند قوا از هم منفک و جدا هستند که این در دنیای فعلی هم اجرا نمی‏شود و در بحث آن وارد نمی‏شویم چون وقت نداریم. الان دنیای امروز تفکیک قوا را نپذیرفته و نه قابل اجراست، این است که ما یک قوة رهبری یا ولایت فقیه را در اصول قبلی قائل شده‏ایم، تصویب هم کرده‏ایم و خود به خود به عنوان یک قوة جداگانه خواهد آمد ولی معنای آن این نیست که در سایر قوا نقش آن ذکر نشود چون در همه پیشنهاداتی که اینجا آمده است همه خواسته‏اند قوة رهبری بیاید منتها بعضی اشاره کرده‏اند که قوة رهبری را جداگانه بیاورید، آن خواهد آمد و جزء این اصول هست ولی مفهوم آن این نیست که نقشی که در قوة مقننه، قوة مجریه و قوة قضاییه دارد ذکر نشود. با این توضیح بنده خیال می‏کنم کل طرح هم مشخص شد چون ولایت فقیه یک تأسیسی است که در سایر حقوق نیست و در حقوق اسلامی و خود این شکل و چگونگی طرح را نشان می‏دهد.
نایب رئیس (بهشتی)- آقای حجتی بفرمایید.
حجتی کرمانی- هر چیزی که برای یک نفر مجمل بود باید این همه وقت بگیرد؟ هر مسأله‏ای را که شما گسترده کنید این‏طور خواهد شد و اگر بخواهید به صورت جمع و جور مطرح‏
</section>
<section type="page" number="569">
کنید به صورت دیگری خواهد شد عملًا این‏طوری است، کاری کنید که یک مقداری کار روال داشته باشد بنده یادداشتی برای همین مسأله دادم خدمتتان شما آن را نخواندید.
نایب رئیس (بهشتی)- آقای رحمانی بفرمایید.
رحمانی- بسم الله الرحمن الرحیم. آن‏چه که در اینجا به عنوان قوة مجریه نوشته شده معلوم می‏شود که مذاکرات صبح در مورد این‏که ما سه قوه بیشتر قائل نباشیم و قوة رهبری را طوری توجیه کنیم که در برابر این قوای دیگر نباشد و بتواند در تمام شؤون قوا دخالت کند، با توجه به تمام مشکلاتی که پیش آمده است تأیید شده. در اینجا ما نمی‏توانیم به این عبارت (اعمال قوة مجریه از طریق رئیس‏جمهور ... الی آخر) و با این صراحت اکتفا کنیم زیرا از اصل 5 که قبلًا تنظیم و تصویب شده است معلوم می‏شود، به جهت این‏که در آنجا گفته شده است در جمهوری اسلامی ایران ولایت امر و ولایت امت، امامت و امت یعنی چه؟ بعد ممکن است در اطراف این مسأله توجیهاتی بشود، و همچنین نسبت به ولایت امر تا شما اثبات بکنید «اطیعو الله و اطیعو الرسول و اولی الامر منکم» ممکن است که کار به صورت‏های دیگری در بیاید و به هر حال، این تقییدی صرایح برای این اطلاق است، اطلاقی که تا حدودی هم خالی از ابهام نیست، و اگر چنان‏چه بخواهید بگویید که بعداً شرایط آن را معلوم می‏کنیم، این صحیح نیست از جهت آن‏که شما در این اصل اصولًا قوة مجریه را در طریق رئیس‏جمهور و نخست‏وزیر و سایر وزرا قرار داده‏اید و آنها را شرط گرفته‏اید این چیزهای فرعی که بعداً ذکر می‏شود که در مقام تعارض ممکن است اصلًا مورد توجه نباشد و گاهی اوقات سوءاستفاده‏هایی بشود، آن‏چه خیلی اهمیت دارد قسمت فرماندهی کل قوا است که حتماً باید دخالت فقیه یا شورای فقها در رأس آن باشد. جناب آقای مکارم می‏فرمودند که دخالت فقیه ... (نایب رئیس- شما چه چیز دارید مطرح می‏کنید؟ من می‏خواهم مطلبتان را دربارة این اصل بفرمایید) نظر من این است که در اینجا مطرح شده است به این صراحت اختیارات را به رئیس‏جمهور و نخست‏وزیر و سایر وزرا داده است، کسی بیاید بگوید که ولایت فقیه را هم دخالت داده‏ایم به واسطة اصل پنجم یا ششم این قابل قبول نیست، به جهت این‏که این موضوع آن اصل را تأکید می‏کند و اگر چنان‏چه کسی بخواهد بگوید که بعداً موکول می‏شود به شرایطی که دارد و ولایت فقیه را بعداً تصریح می‏کنیم این هم قابل قبول نیست برای این‏که ما نمی‏خواهیم دخالت فقیه فرع و شرط باشد (نایب رئیس- از نظر شما چه چیز قابل قبول است و پیشنهادتان چیست؟) پیشنهاد این است که دخالت فقیه در اینجا اصل باشد.
نایب رئیس (بهشتی)- بسیار خوب بفرمایید. آقای یزدی نوبت شما است که دربارة ترسیم طرح رهبری و نقش او در رابطه با قوای دیگر صحبت کنید که آیا قبول امامت و ولایت امر نفی قوای دیگر است و یا قبول قوای دیگر است. اگر قبول قوای دیگر در طول آن است که چگونه ترسیم می‏شود؟ و اگر در عرض آن است باز ترسیمش چگونه می‏شود؟ با جناب‏عالی و آقای منتظری در این باره توضیح بفرمایید (یزدی- بنده صحبت می‏کنم) بفرمایید البته خواهش می‏کنم به این سؤال توجه داشته باشید که در رابطه با اصل پنجم مسأله ولایت امر و امامت امت که این قوا در طول و یا در عرض آن است چیز قابل تفکیکی دیگر نداریم آقایان می‏گویند تداخل را قبول کردیم اما بالاخره بعد از رهبری باز تفکیک را قبول کردید، اینها را باید مشخص کرد.
طاهری گرگانی- چه لزومی دارد اینجا تفکیک قوا را بیاوریم؟ شما اول قوه و بعد اعمال‏
</section>
<section type="page" number="570">
قوه را می‏گویید سپس طریق اعمال قوه را بیان می‏کنید و ناچار می‏شوید برای بیان طریق اعمال قوه، ترکیب قوا را هم بگویید شما دارید همة کارها را اینجا صورت می‏دهید.
نایب رئیس (بهشتی)- آقای طاهری، یک کتاب که می‏خواهند بنویسند اول مقدمه و ابوابش را می‏نویسند و مشخصاتش را تعیین می‏کنند که در هر بابی چه می‏آید بعد هم می‏گویند فصول هر باب چیست، همین‏طور که نمی‏شود کتاب نوشت. در قانون اساسی در آن طرح پیش‏نویس می‏گوید آیندة قانون اساسی شما در سه شاخه اصلی است تا آخر هم همین‏طور است حالا شما می‏گویید دو شاخه است، سه شاخه است، چهار شاخه است به هر حال باید از اینجا پایة فکری آینده‏تان را بگذارید تا معلوم بشود اصول بعدی چیست، این امری است بدیهی، آقای یزدی بفرمایید.
یزدی- این سیستم، سیستمی مکتبی است یعنی اسلام حاکم بر آن است و شکل سیستم حکومتی باید مشخص بشود تا ببینیم هر کدام از این قوا در کجای این شکل قرار دارند. ما در گروه خودمان با همکاری‏هایی که شده قوا را تقسیم کرده‏ایم چه در هم ادغام بکنید و چه با تفصیل بیان کنید، بالاخره فقیه یعنی داناترین فرد مملکت از نظر عقلی برحسب ادلة شرعیه باید دخالت داشته باشد، آن فقیه به عنوان رهبر یا شورای رهبری در رأس مخروط قرار گرفته از ناحیه شناخت و انتخاب هم از طرف مردم تأیید شده یعنی مطابق بحثی که دربارة قوة ملت شد ملت می‏تواند در شناخت و انتخاب یک فرد اکثریت بیاورد و آن شخص انتخاب بشود، پس فقیه به عنوان شخصیتی که می‏گوییم رهبر، و یا به عنوان عضو شورای رهبری در رأس مخروط قرار دارد. قوای دیگر که قوة مقننه بود یعنی مجلس شورای ملی، قوة مجریه هم که دولت است و قوة قضائیه که شامل دستگاه قضائی می‏شود، رابطة آنها با هم چگونه است ما قائل به تفکیک قوا باشیم یا نباشیم؟ مفهوم رهبری فقیه به صورت فردی یا به صورت جمعی اگر بخواهد کار خودش را انجام بدهد یعنی رهبری بکند یعنی حرکت این امت را به طرف کمال هدایت کند و پیش‏ببرد طبیعی است که حاکمیت اجرایی دارد. از طرف دیگر می‏خواهم عرض کنم معنای رهبری یعنی تأثیر در اجرا، اگر مجلس شورا یک قانونی را تصویب کرد و بعد به قوة مجریه یعنی دولت یا به قوة قضائیه که دستگاه قضائی باشد داد آن‏وقت رهبر اگر دید عملشان مطابق قوانین هست ساکت باشد و اگر مخالف است فقط اعتراض بکند. این مسأله‏ای بود که در اصول مربوط به نگهبان راجع به آن بحث شد ولی رهبری فقیه را قبول کردیم پس می‏توانیم این‏طور نتیجه بگیریم که چون سیستم حکومتی مکتبی است و در این مکتب مقام فقاهت نه شخص نه روحانیت که رویش حساسیت به وجود بیاید مقام فقاهت با اوصافی که ذکر شده و با آن آزادی که هست که هر کسی می‏تواند خودش را به این مقام برساند و طبعاً در رأس مخروط هم قرار بگیرد مقام فقاهت در این سیستم مکتبی حاکمیت دارد یعنی این‏که در تصدی اجرا تأثیر دارد پس او در رأس قرار می‏گیرد و در رأس که قرار گرفت اگر مجلس شورا چیزی را خواست تصویب بکند مطابق این عبارت که آقایان نوشته‏اند وقتی به رئیس‏جمهور یا به دولت و اعضای دولت می‏دهد و می‏گوید اجرا بکند دیگر کافی است. بنابراین رهبری یک عنوان نظارت بیشتر نیست و این با آن چیزی که قبول کردیم منافات دارد. اگر قوة مقننه، قانونی را که تصویب کرده یا تنظیم کرده به دست قوة مجریه بدهد حتماً باید مقام رهبری نقشی در اجرا داشته باشد.
بنابراین من می‏خواهم این مطلب را عرض کنم و بحث دیگری هم ندارم، اگر مسألة رهبری به این صورت بشود که اعمال قوة مجریه از طریق رهبر یا شورای رهبری و بعد مسأله‏
</section>
<section type="page" number="571">
رئیس‏جمهور یا شورای جمهوری یا نخست‏وزیری یا شوراهایی که در فرماندهی به وجود می‏آید، این می‏تواند آن تاکتیک سیستم‏های قبلی را منظم بکند و طرح مکتبی را قبول بکند و الا اگر این حالت نیاید قهراً با طرح مکتبی تطبیق نمی‏کند. (تهرانی- این مسأله فقط با یک سؤال روشن می‏شود).
نایب رئیس (بهشتی)- سؤال بفرمایید.
علی تهرانی- سؤال این است که مگر ما نمی‏گوییم قوة رهبری باید نسبت به قوة مقننه تصرف داشته باشد؟ شکی نیست که نسبت به قوة مجریه هم جنبة اجرایی دارد و هم جنبة تقنینی، همین‏طور که بیان فرمودید رهبری باید در سراسر این قوا باشد، مگر شما ننوشتید و تصویب نکردید اعمال قوة مقننه از طریق مجلس شورای ملی است که بعداً تشکیل می‏گردد و مصوبات آن پس از طی مراحلی است که بعد می‏آید؟ اینجا هم همین‏طور است بلاشک باید دخالت داشته باشد اما کافی نیست که بگوییم به ترتیبی که در فصول آینده می‏آید، آنجا برایش نقشی بگذاریم، متصدی این کار باید آن را امضاء کند و باید ناظر باشد مثلًا حق دارد که رئیس‏جمهور را کاندیدا بکند و حق دارد او را فسخ و عزل یا نصب بکند، در آینده تمام اینها را روشن می‏کنیم همان‏طوری که در آنجا اشکال نبود چرا اینجا اشکال می‏کنید؟ آنجا می‏گویید طی مراحلی که بعد می‏آید اینجا هم می‏گویید به ترتیبی که در فصول آینده می‏آید که آقای مکارم کاملًا جواب دادند و می‏شود این را قید کرد.
نایب رئیس (بهشتی)- آقای عرب بفرمایید.
عرب- بنده یک سؤال دارم و آن این است که با وجود مقام رهبری دیگر شورای رهبری چیست؟ نایب رئیس (بهشتی)- جانشین آن است یا رهبر یا شورای رهبری، جلوتر در اصل پنجم گفتیم که فرد یا گروه. آقای منتظری بفرمایید.
منتظری- اعوذ باللّه من الشیطان الرجیم، بسم اللّه الرحمن الرحیم. همین‏طوری که آقای یزدی فرمودند ما بعد از این‏که این سیستم را قبول کردیم رهبر یا شورای رهبری در رأس مخروط است، آن‏وقت در هر سه قوه نقش دارد در قوة مقننه نقش دارد برای این‏که شورای نگهبان از طرف فقیه معین می‏شود که قوانین را نظارت کند، در قوة قضائیه نقش دارد برای این‏که رئیس دیوان عالی کشور یا دادستان کل در شورای عالی قضائی باید مجتهدینی باشند که از ناحیة او منصوب بشوند و دادگستری را زیر نظر بگیرند و اداره بکنند. در قوة مجریه رئیس‏جمهور را یا او تعیین می‏کند یا افرادی را برای رئیس‏جمهوری کاندیدا می‏کند که مردم انتخاب می‏کنند.
علی ای حال بعضی از کارهای اجرایی هست که ولی فقیه مستقیماً انجام می‏دهد، یعنی لازم نیست ریاست کل قوا را به رئیس‏جمهور بدهد دست خودش است. بنابراین رهبر در عین حالی که رهبری می‏کند، رهبر فوق هر سه قوه است، رابط قوا است و در عین حال یک قسمت اجرایی مخصوص به خودش است، مثل فرمان جنگ، فرمان عفو عمومی و این قبیل چیزها. که نمی‏توانیم دست رئیس‏جمهور بدهیم، دست خود آن رهبر می‏باشد، بنابراین سیستم این است که یک رهبری که فرد هم نیست مقام یا شورای واجد الشرایط او در رأس مخروط است و در قوة مقننه، در قوة قضائیه و در قوة اجراییه نقش دارد و بعضی از اجراییات هم مستقیماً زیر نظر خودش است.
</section>
<section type="page" number="572">
نایب رئیس (بهشتی)- به خوبی مشهود است اصولی که در مجمع گروه‏ها مورد بحث قرار گرفت فرق نمی‏کند زیرا آنجا زیاد مورد بحث قرار می‏گیرد و با شیوة دو مخالف و دو موافق روشن می‏شود تا به رأی برسد و ما ناچار هستیم لااقل این اصول مورد بحث را به آنجا موکول کنیم فعلًا برای این‏که رویة خودمان را دنبال کرده باشیم به دنبال همة این بحث‏ها اصل هجده را به همین صورتی که آمده به رأی می‏گذاریم اگر مورد قبول قرار نگرفت به کمیسیون ارجاع می‏کنیم. بنابراین بنده این را به رأی می‏گذارم لطفاً گلدان‏ها را ببرید و در اثنای رأی هم آقایان صحبتی نکنند، چون تفاصیل و شرایطش بعد می‏آید. (حیدری- ما باید اول روشن بشویم و بعد رأی بدهیم). خیر شما ممکن است رأی موافق یا مخالف یا ممتنع بدهید آقای حیدری ما باید زمانی مذاکره را ادامه بدهیم که مناسبت داشته باشد ولی بعضی اوقات مجلس به مرحله‏ای می‏رسد که می‏گوید سؤال بس است. (حیدری- آقا چه کسی این حق را داده است؟) هر مجلسی این حق را دارد، آقای حیدری اگر شما قبلًا نوبت می‏گرفتید فرمایشاتتان صحیح بود ولی حالا وقت گذشته و باید این را به رأی بگذاریم و با این‏که از وظایف مسؤول جلسه است موافقین باکفایت مذاکرات دست خودشان را بلند کنند. (اکثریت دستشان را بلند کردند) تصویب شد. بنابراین گلدان‏ها را برای اخذ رأی ببرید آقایان با همین کیفیت رأی خودشان را بدهند. من یک بار دیگر اصل را می‏خوانم، لطفاً همة کسانی که تشریف دارند دقت کنند.
اصل 18- اعمال قوة مجریه از طریق رئیس‏جمهور و نخست‏وزیر و سایر وزرا به ترتیبی که در فصل قوة مجریه خواهد آمد انجام می‏شود. لطفاً گلدان‏ها را ببرید.
 (اخذ رأی به عمل آمد و پس از شمارش آرا نتیجه به شرح زیر اعلام گردید)
نایب رئیس (بهشتی)- عدة حاضر در جلسه شصت و چهار نفر، موافق چهل نفر، مخالف دوازده نفر، ممتنع دوازده نفر بنابراین رأی کافی نیاورد و برای تکمیل به گروه‏ها باز گردانده می‏شود. آقای پرورش بفرمایید.
پرورش- چون خطوط کلی این قوا ترسیم نشده و پخته نیست در این باره فعلًا بحث نشود و برای بعد بماند یعنی موقعی که اصل پرچم و زبان مورد بحث قرار می‏گیرد آن اصول را هم مورد بحث قرار بدهیم. (ربانی شیرازی- من یک پیشنهاد داده‏ام که قابل طرح است).
نایب رئیس (بهشتی)- اینجا هیچ پیشنهادی قابل طرح نیست همة پیشنهادات برای رسیدگی به گروه می‏رود. (جوادی- قوة مقننه بیان شد و بدون ابهام با موازین اسلام درباره‏اش بحث شد ولی چطور شد قوة مجریه به نحوی مبهم بحث شد اگر تکلیف این را معین می‏کردید ما رأی می‏دادیم). این را فردا صبح در جلسه مطرح بفرمایید تا مورد بحث قرار بگیرد.
4- طرح و تصویب اصل 19 (اصل شصت و یکم)
نایب رئیس (بهشتی)- خوب، من اصل مربوط به قوة قضائیه را می‏خوانم، طرحی که برای اصل مربوط به قوة قضائیه تهیه شده است به نظر می‏رسد شامل همة نکات لازم هست بنابراین متن آن را می‏خوانم که ببینیم آیا روی آن می‏توانیم زود به توافق برسیم.
اصل 19- اعمال قوة قضائیه به وسیلة دادگاه‏های دادگستری است که باید طبق موازین اسلامی تشکیل و به حل و فصل دعاوی و حفظ حقوق عمومی و گسترش و اجرای عدالت و اقامه حدود الهی بپردازد.
به نظر می‏رسد اصلًا هیچ ابهامی ندارد موافق و مخالف هم به نظر من ندارد، برای‏
</section>
<section type="page" number="573">
هیچ کس که سؤالی و ابهامی وجود ندارد؟ آقای هاشمی‏نژاد سؤالتان را بفرمایید که آیا راجع به همین است یا راجع به قبل.
هاشمی‏نژاد- سؤال من راجع به اصل ولایت فقیه و رهبری است زیرا این مسأله مشخص نیست که تکلیف دادگاه‏های انقلاب بعد از تصویب این اصل از نظر مقام رهبری چگونه می‏شود بنا است وجود داشته باشد یا نه؟ چون اگر این را تصویب کردید دیگر بعد از تصویب این اصل، این صحبت‏ها به خودی خود منتفی می‏شود.
نایب رئیس (بهشتی)- بنده به آقایان مکرر عرض کردم که تصویب هیچ یک از این اصول قانون اساسی در این مجلس نه می‏تواند نهادهای موجود را عوض کند و نه می‏تواند نهاد تازه‏ای را به وجود بیاورد برای این‏که اولًا- این قانون طبق تصویب قبلی باید بعد از تصویب مجلس به رفراندوم گذاشته شود تا قانون اساسی بشود، پس تا آن موقع ارزش قانونی قطعی ندارد.
ثانیا- بعد از رفراندوم هم مادام که مجلس قانون‏گذاری تشکیل نشود و کیفیت مفصل و تفصیلی ایجاد نهادهای جدید را معین نکند، ناچار کار مملکت با نهادهای قبلی پیش می‏رود. پس به طور کلی این سؤال باشد برای بعد و این پاسخی است برای این سؤال در تمام موارد. (فاتحی- پس بنویسند محاکم قضائی حکمشان قابل قبول است و زیر نظر محاکم شرعی و فقیه مجتهد خواهند بود). آقای حجتی بفرمایید.
حجتی کرمانی- من در ماهیت این سؤال حرفی ندارم، مسأله این است که جناب‏عالی همان موقعی که اصل را می‏خوانید به افراد تلقین می‏کنید که نظری نیست، موافق و مخالف هست یا نیست؟
نایب رئیس (بهشتی)- آقا اینجا مجلس خبرگان است نه مجلس تلقینیان خواهش می‏کنم که احترام جلسه را بیشتر رعایت بفرمایید. (خامنه‏ای- من پیشنهادی راجع به اصول قوة مجریه و قوة قضائیه دادم). راجع به این بفرمایید. (خامنه‏ای- دربارة قوة مقننه که تصمیمی نگرفته‏اید؟) چرا، قوة مقننه تمام شد. (خامنه‏ای- عرض می‏کنم در این قوة مجریه و قضائیه یک نظریه‏ای هست که این اصل که قبلًا کارش تمام شده از حاکمیت منشعب شده و اینها هر کدام چون فصل مستقلی دارند خود به خود خواهند آمد بنابراین باید قوة قضائیه را آنجا بگذاریم). بسیار خوب بفرمایید. مطلب دیگری نیست؟ آقای طاهری بفرمایید.
طاهری گرگانی- غیر از شوراهای دادگستری دادگاه دیگری نداریم؟
نایب رئیس (بهشتی)- همه باید داخل دادگستری بشود. دادگاه شرع، دادگاه انقلاب و غیره داخل قضائی می‏آید، چون دادگستری ما اسلامی است. اصل را یک بار دیگر می‏خوانم و گلدان را برای رأی‏گیری می‏آورند.
اصل 19 (اصل شصت و یکم)- اعمال قوة قضائیه به وسیلة دادگاه‏های دادگستری است که باید طبق موازین اسلامی تشکیل شود و به حل و فصل دعاوی و حفظ حقوق عمومی و گسترش و اجرای عدالت و اقامة حدود الهی بپردازد. (در این هنگام اخذ رأی به عمل آمد و پس از شمارش آرا نتیجه به شرح زیر اعلام شد)
نایب رئیس (بهشتی)- طبق نوشتة تابلو عدة حاضر در جلسه شصت و هفت نفر، موافق شصت نفر، مخالف دو نفر، ممتنع پنج نفر بنابراین، این اصل تصویب شد. (نمایندگان سه مرتبه تکبیر گفتند).
</section>
<section type="page" number="574">
اصل بیست که مربوط به قوة نگهبان و رهبری است خیلی روشن است، بنابراین فعلًا قابل طرح نیست.
5- طرح و تصویب اصل 21 (اصل پانزدهم)
نایب رئیس (بهشتی)- اصل بیست و یک مطرح می‏شود.
اصل 21- زبان و خط رسمی و مشترک مردم ایران فارسی و متون و اسناد و مکاتبات رسمی و کتب درسی باید با این زبان و خط باشد ولی استفاده از زبان‏های محلی در مطبوعات و رسانه‏های گروهی هر محل و تدریس ادبیات آنها در مدارس در کنار زبان فارسی آزاد است.
نایب رئیس (بهشتی)- در این زمینه موافق و مخالفی هست؟ آقای ربانی مخالفید؟
ربانی- ما دو زبان داریم یک زبان فارسی و یک زبان دینی، زبان دینی ما زبان مکتب ما است که قرآن ما است.
نایب رئیس (بهشتی)- آقای مشکینی بفرمایید.
مشکینی- شما می‏فرمایید اسناد و مکاتبات باید با این زبان باشد حالا یک قباله‏ای به زبان عربی نوشته شد چرا باید آن سندیت نداشته باشد؟
نایب رئیس (بهشتی)- برای این‏که آن‏وقت در دادگاه باید یک مترجم رسمی عربی هم باشد تا بتواند آن قباله را ترجمه بکند و قضات بتوانند رویش کار بکنند. در کلانتری یا باید مأمور کلانتری عربی بداند یا یک مترجم بخواهد. آقای دکتر خالاتیان اگر مخالف هستید می‏توانید صحبت بکنید.
خالاتیان- ارامنه که جا و محل مشخص ندارند و در اینجا جایی برای زبان و خط اقلیت‏های مذهبی مشخص نشده است.
نایب رئیس (بهشتی)- آقا می‏گویند ارامنه محل مشخصی ندارند و حال آن‏که زبانی دارند و می‏خواهند یک مجله‏ای را به زبان ارمنی منتشر کنند بنابراین اگر ما «قومی» را اضافه کنیم تکمیل می‏شود و چیزی هم کم نمی‏شود. (نمایندگان- اشکالی ندارد).
خالاتیان- به جای عبارت «مطبوعات محلی» عبارت «مطبوعات خودشان» را بگذارید بهتر است، حالا که کلمة «قومی» اضافه شده است.
نایب رئیس (بهشتی)- «مطبوعات و رسانه‏های گروهی هر محل» اینجا را می‏فرمایید؟ (خالاتیان- به جای «محل»، «قوم» باشد). اشکالش این است که مطبوعات دارد ولی رسانه‏های گروهی ندارد. «مطبوعات و رسانه‏های گروهی هر محل» بنده گمان می‏کنم بنویسیم که «از زبان‏های محلی و قومی در مطبوعات هر گروه و رسانه‏های گروهی هر محل» زیرا وقتی می‏گوییم «قومی» اصلًا دیگر مشکلی ایجاد نمی‏کند. عنایت بفرمایید این عبارت «هر محل» به طور کلی زاید است برای این‏که ما در همین دستگاه رادیو و تلویزیون فعلی از فرستندة مرکزی برنامة کردی داریم بنابراین نباید بگوییم «هر محل» وقتی این عبارت را برداریم مشکل آقایان حل می‏شود. آقای آیت بفرمایید.
دکتر آیت- توضیح من این است که یک سوءتفاهمی ایجاد شده در حالی که همة زبان‏ها باید باشد. مگر ما به زبان انگلیسی و به زبان فرانسه نمی‏توانیم روزنامه منتشر کنیم؟ این مطلب که در این اصل آمده بیشتر مربوط به تدریس و ادبیات است که بتوانند تدریس کنند وگرنه خود به خود آزاد است. (بهشتی- جزء مدارس قومی است). به هر حال این مطب باید روشن بشود. (بهشتی- دیگر جای بحث نیست). (یکی از نمایندگان- به جای زبان فارسی بگذاریم‏
</section>
<section type="page" number="575">
برنامة فارسی- چون زبان اخص است).
نایب رئیس (بهشتی)- خیر آقا زبان فارسی است یعنی از نظر فرهنگی زبان فارسی می‏گویند نه برنامة فارسی، (خزعلی- در اینجا «خط رسمی و مشترک» نوشته شده در صورتی که در پیش‏نویس قبلی «مشترک» بوده قید «رسمی» برای چیست؟) جواب این مطلب گفته شد، آقا بحث در این است که زبان رسمی به آن زبانی می‏گویند که در مؤسسات دولتی معمول است و احکام دولتی و امثال اینها باید با آن زبان باشد. وقتی گفتیم که اینها باید به آن زبان باشد، می‏شود رسمی پس چرا بگذاریم رسمی. (خزعلی- همین رسمی کافی است). این برای روح مطلب است این عبارت تحمیل یک چیزی بر آن گروه‏ها است.
ایران که یک کشور است خود به خود زبان مشترک می‏خواهد این توضیح است و ضرری هم ندارد. (حائری- منظور از این متون چیست؟ مثلًا یک نفر می‏خواهد مجلة عربی منتشر کند یا یک کتاب عربی بنویسد). حالا بنده توضیح می‏دهم، اجازه بدهید، منظور از این متون عبارت است از متن مقاوله‏نامه‏ها و قراردادها مثل قانون اساسی، متن قوانین، بنابراین، این کلمة «رسمی» شامل همه می‏شود «متون و اسناد و مکاتبات رسمی». (منتظری- بنویسید متون و اسناد و مکاتبات رسمی) پس «رسمی» را دنبال همه بیاوریم درست می‏شود بنویسیم «و اسناد و مکاتبات و متون رسمی». پس ملاحظه بفرمایید آقایان یادداشت کنید تبدیل شد به این‏که «زبان و خط رسمی و مشترک مردم ایران فارسی است». (یکی از نمایندگان- رسمی یعنی چه؟) زبان رسمی یعنی متون و احکام، یعنی کتاب‏های درسی که به زبان فارسی است، احکامی را که دولت صادر می‏کند، اسنادی را که مبادله می‏کند، متون قوانین همه به زبان فارسی است. (اشراقی- فرمودید باید در ادارات دولتی و مکاتبات به آن زبان صحبت بشود؟) صحبت خیر آقا، مکاتبات را عرض کردم یعنی دفاتر باید با آن تنظیم بشود «زبان و خط رسمی و مشترک مردم ایران فارسی است اسناد و مکاتبات و متون رسمی و کتب درسی باید با این زبان و خط باشد». (طاهری اصفهانی- یا ویرگول یا کاما در جای مناسب آن بگذارید). اجازه بدهید هر رویه‏ای که برای بقیة اصول پیش گرفتیم در مورد این جمله هم اعمال می‏کنیم یک عده‏ای واوها را اول جمله می‏آورند و می‏گویند شیوة ما این است و آن شیوه‏ای را که الان در زبان‏های اروپایی معمول است نمی‏پذیرند و یک عده‏ای هم این را می‏پذیرند. این را در آخر یک روال خواهیم کرد. (بشارت- سؤالی دارم «در کنار زبان فارسی» شامل همه است یا مال مدارس است؟ مثلًا مربوط به مطبوعات و رسانه‏های گروهی است؟ ...). خیر آقا این مربوط به تدریس است. تدریس ادبیات آنها در مدارس، در کنار زبان فارسی آزاد است. (بشارت- ممکن است اینها تمام برنامه‏های رسانة گروهی خودشان را به زبان خودشان منتشر بکنند). سؤال ایشان این است که آیا این «در کنار» شامل رسانه‏های گروهی می‏شود؟ مثلًا یک مجله‏ای را به زبان آذری نوشتند، آیا باید هر ورق از این مجله یک طرفش فارسی باشد؟ آخر اینجا نوشته‏ایم مطبوعات (بشارت- رسانه‏های گروهی) خوب چه عیبی دارد بنویسیم رسانه‏های گروهی آذربایجان فقط به زبان آذری باشد ولی رسانة گروهی تهران به زبان فارسی باشد این اشکالی ندارد؟ (بشارت- خطر ندارد که مطالب دیگری را هم بیان کنند که بعضی نفهمند؟) اگر دو تا هم باشد این خطر
</section>
<section type="page" number="576">
را دارد. (دکتر آیت- اگر مسائل گروهی را هم همگانی بنویسیم بهتر نیست؟)
رحمانی- موضوع کتب درسی مدارس قدیم است و همچنین کتب درسی دانشگاهی، چه بسا این اطلاق شامل همة کتب درسی می‏شود که باید به زبان فارسی باشد این را توضیح بدهید تا روشن شود.
نایب رئیس (بهشتی)- سؤال آقای رحمانی سؤال واردی است و آن این است که وقتی می‏گویید متون کتب درسی باید همه به زبان فارسی باشد این کلمة درسی شامل کتاب‏های دانشگاهی هم می‏شود در حالی که ممکن است در دانشگاه کتاب درسی به زبان خارجی باشد و یا در حوزه‏های علوم اسلامی کتاب‏ها عموماً به زبان عربی است بنابراین باید یک تعبیری اینجا بیاید که چنین معنایی را ندهد. (تهرانی- اگر شما این را به این شکل تصویب کنید در دبستان‏ها هم باید در کنار زبان فارسی درس عربی بخوانند). حالا ما هنوز به آن اصل نرسیده‏ایم ما در اینجا این‏طور می‏توانیم بگوییم که «متون کتب درسی تا پایان دورة دبیرستان». آقای حجتی بفرمایید.
حجتی کرمانی- زبان و خط مشترک مردم ایران فارسی است و متون و مکاتبات رسمی باید با این زبان و خط باشد ولی استفاده از زبان‏های محلی در مدارس و مطبوعات محلی آزاد است.
نایب رئیس (بهشتی)- چون در متن قبلی آن مسأله‏ای که باید متون کتاب‏های درسی به زبان فارسی باشد نیامده است بنابراین، این اشکال هم نیامده است. پس اشکال این اصل این است. که اگر این‏طور تصویب شود ممکن است بعداً قانونی تنظیم کنند که کتاب‏های درسی مدارس در مناطقی که زبان محلی هست به زبان محلی باشد. شما این را تأیید می‏کنید؟ (حجتی کرمانی- خیر در کنار فارسی می‏توانیم بگذاریم) ما می‏گوییم این عبارت اگر تکلیف کتاب‏های درسی را روشن نکند بر آن اساس می‏شود چنین تصمیمی گرفت یا قانونی تصویب کرد. (حجتی کرمانی- فقط «در کنار زبان فارسی» را می‏توانید اضافه کنید). آقای موبد شهزادی بفرمایید.
موبد شهزادی- وقتی گفتیم زبان و خط رسمی مشترک مردم ایران فارسی است.
یعنی بچه‏های مردم ایران باید فارسی درس بخوانند. بنابراین ذکر این‏که کتاب درسی هم باید با چه زبانی باشد دیگر لازم نیست.
نایب رئیس (بهشتی)- آقای هاشمی‏نژاد بفرمایید.
هاشمی‏نژاد- این عبارت بسیار واضح نوشته شده است و هر چه به آن اضافه کنیم مغلق‏ترش می‏کنیم. بنابراین این‏که کتب درسی باید با این زبان و خط باشد این معنایش این نیست که اگر در دبیرستان یا در دانشگاه بخواهند یک برنامه‏ای را به صورت انگلیسی تدریس کنند این جزء برنامه معمولی و کار آنها است و منافاتی با این اصل ندارد و هیچ کس هم چنین منافاتی را نمی‏فهمد و ضرورتی هم ندارد که چیزی بر این اصل اضافه شود.
نایب رئیس (بهشتی)- متشکرم عنایت کنید آقای رحمانی آن پاسخی که داده می‏شود و بیان آقای هاشمی‏نژاد هم کمک می‏کند این است که وقتی می‏گویند کتب درسی باید به این زبان باشد معلوم می‏شود کتب درسی عمومی است چون بالا هم کلمة مشترک را با تعبیر آقای موبد داشت. (رحمانی- عمومی بنویسید) یعنی بنویسیم «و کتب درسی عمومی» (عده‏ای از نمایندگان- متن قبلی بهتر است و لزومی ندارد). بنابراین به نظر عده‏ای از حاضرین متن اصلی مناسب است و آن را به رأی می‏گذاریم. آقای ربانی بفرمایید.
</section>
<section type="page" number="577">
ربانی شیرازی- کتب درسی را بردارید چون آن‏که منحصراً باید به زبان فارسی باشد متون و اسناد دولتی است یعنی عربی آن عربی و انگلیسی آن انگلیسی و فارسی آن هم فارسی است.
نایب رئیس (بهشتی)- آقای ربانی شما چرا کم توجهی می‏کنید؟ یک وقتی در یک مدرسه کتاب انگلیسی تدریس می‏کنند معلوم است که کتاب انگلیسی است. آیا کتاب ریاضیات یا جانورشناسی و یا گیاه‏شناسی را مقید می‏کنید که همه جا به زبان فارسی باشد یا تجویز می‏کنید که کتاب ریاضیات، جانورشناسی و یا گیاه‏شناسی و غیره به زبان‏های مختلف باشد؟ (منتظری- یک وقت است که کتاب ترجمه نشده است). آن مورد عمومی است و اشکال ندارد. بنابراین به نظر اکثر دوستان عبارت کافی است آقای مکارم بفرمایید.
مکارم شیرازی- آقایان توجه بفرمایید که یک حلقة اتصالی برای حفظ وحدت ملی در مملکت لازم داریم اگر بنا شود در هر منطقه‏ای کتاب‏های درسی به زبان آن منطقه تنظیم بشود، از هم فاصله می‏گیریم. بنابراین وحدت ملی متزلزل می‏شود و این جمله «کتب درسی» واجب است باشد.
نایب رئیس (بهشتی)- آقای کیاوش بفرمایید.
کیاوش- اگر صلاح می‏دانید برای این‏که هیچ‏گونه سوءاستفاده‏ای از متون کتاب‏ها نشود اضافه شود «و تدریس ادبیات آنها در مدارس طبق برنامه وزارت آموزش و پرورش در کنار زبان فارسی انجام شود.»
نایب رئیس (بهشتی)- این‏که معلوم است که همه چیز طبق برنامة وزارت آموزش و پرورش خواهد بود. آقای مولوی عبدالعزیز بفرمایید.
مولوی عبدالعزیز- اگر کسی بخواهد عربی بخواند آیا دولت برای او معلم عربی می‏گیرد یا خیر؟ و یا اگر کسی بخواهد زبان بلوچی بخواند آیا دولت ملزم است که برای او ملعم بلوچی بگیرد یا خیر؟
نایب رئیس (بهشتی)- بلی دولت موظف است یعنی وقتی آنها حق داشتند این زبان را تدریس کنند دولت موظف است چیزی را که آنها حق دارند برایشان تهیه کند.
مولوی عبدالعزیز- یعنی هم کتاب و هم معلم باید تهیه بکند؟ بلی، من متن را یک بار دیگر می‏خوانم تا نسبت به آن رأی گرفته شود:
اصل 21 (اصل پانزدهم)- زبان و خط رسمی و مشترک مردم ایران فارسی است. اسناد و مکاتبات و متون رسمی و کتب درسی باید با این زبان و خط باشد ولی استفاده از زبان‏های محلی و قومی در مطبوعات و رسانه‏های گروهی و تدریس ادبیات آنها در مدارس در کنار زبان فارسی آزاد است. لطفاً گلدان‏ها را برای رأی ببرید.
 (در این هنگام رأی‏گیری و شمارش آرا به عمل آمده و نتیجه به شرح زیر اعلام شد).
نایب رئیس (بهشتی)- عدة حاضر در جلسه شصت و هفت نفر که البته آقای غفوری چند روزی است در مسافرت هستند یعنی فقط دو نفر غایب داریم. موافق شصت و دو نفر مخالف هیچ و ممتنع پنج نفر، بنابراین اصل 21 تصویب شد. (تکبیر نمایندگان).
6- طرح اصل 22
نایب رئیس (بهشتی)- اصل 22 را قرائت می‏کنیم:
</section>
<section type="page" number="578">
اصل 22- از آنجا که زبان قرآن و پایة فرهنگ اسلامی عربی است و ادبیات فارسی کاملًا با آن آمیخته است این زبان در تمام سطوح آموزشی باید تدریس شود. اولین سؤالی که پیش می‏آید این است که می‏خواهند شامل ابتدایی هم بشود یا نه؟ اجازه بفرمایید نام کسانی که می‏خواهند صحبت کنند یادداشت شود و آقای کیاوش از گروه مربوط دربارة این اصل به سؤالات پاسخ می‏دهند.
کیاوش- بسم اللّه الرحمن الرحیم. برای پیش بردن سپر در میدان جنگ باید ببینند که ضربه‏ها از کجا وارد می‏شود تا سپر را در مقابل آن ضربه‏ها قرار بدهند. یکی از ضربه‏هایی که به اسلام در طول تاریخ خورده است، دور کردن مسلمانان طبق یک برنامه خاصی از زبان قرآن بود، یعنی از خود قرآن که خلاصه می‏شد در زبان قرآن. مرحوم روزبه (مدیر سابق دبیرستان علوی) سه یا چهار سال پیش ما را جمع کرد و گفت برنامة خاصی را در وزارت آموزش و پرورش طاغوتی‏ها پی‏ریزی کرده‏اند و می‏خواهند زبان عربی را بردارند. بعد هشدار داد که می‏ارزد در مقابل این برنامه شهید شد. خدایش بیامرزد با آن بینشی که داشت و با آن بچه‏هایی که به بار آورد جا داشت که اسمش را اینجا ببرم. حالا ضربه‏ای که ما خوردیم در اثر نداشتن این زبان بود. چون آمدند و قرآن را برای ما خواندند بدون این‏که بچه‏های ما بتوانند خودشان بخوانند و بعد هر طور که خواستند برای ما معنی کردند و ناچار گمراه شدیم. اجازه بفرمایید من یک آیه‏ای را عنوان کنم چون فکر نمی‏کنم دیگر فرصتی برای من بشود که اینجا بیایم و حتی قول هم می‏دهم تا آخر نیایم ولی اینجا این جمله را باید بگویم، مثلًا آیه را خواندند بدون این‏که بچه‏های ما بتوانند خودشان بخوانند «وَ أَنْفِقُوا فِی سَبِیلِ اللَّهِ وَ لا تُلْقُوا بِأَیْدِیکُمْ إِلَى التَّهْلُکَةِ» گفتیم معنی بکنید، نمی‏توانستیم که معنی کنیم یا اعراب آن را درست بفهمیم و «وَ أَنْفِقُوا فِی سَبِیلِ اللَّهِ» را این‏طور معنی کردند هر چقدر دارید پول خرد بکنید و در شب‏های جمعه یا صبح به صبح که از خانه به سر کار می‏روید هر گدای میلیونری هم که آمد جلوی شما یک سکه کف دست او بگذارید که این شد معنای «وَ أَنْفِقُوا فِی سَبِیلِ اللَّهِ» و یا شله‏زرد بپزید و خیرات بکنید و کارهایی از این قبیل «وَ لا تُلْقُوا بِأَیْدِیکُمْ إِلَى التَّهْلُکَةِ» خود را با دست خود به هلاکت نیندازید یعنی هر جا دیدی وضعیت خراب است یا بادکنکی در رفت بلافاصله فرار کن نه با صدای تیر فقط با صدای بادکنک.
در اثر این نوع عدم آشنایی با قرآن که از آن اصل ناشی می‏شد هیچ کس نمی‏توانست خودش قرآن را بخواند، آیة جهاد به آیه فرار و انفاق به گدا پروری تبدیل گردید و آیه جهاد «وَ لا تُلْقُوا بِأَیْدِیکُمْ إِلَى التَّهْلُکَةِ» که دنبال «وَ أَنْفِقُوا فِی سَبِیلِ اللَّهِ» است آیه فرار نشد در حالی که دراول اشاره کرده بود به یک انفاق و رفع تبعیضات و پر کردن تمام خلأهای طبقاتی که اگر این کار انجام نشود آیة بیست و چهارم از سوره را شامل می‏شود «إِنَّ اللَّهَ لَا یهْدِى الْقَوْمَ الْفَاسِقِین» که اول آن را خودتان می‏دانید و قسمت دوم آیه ارتباط با قسمت اول آیه داشت که اگر شما این چنین انفاق نکنید خود را با دست خود به هلاکت انداخته‏اید. بنابراین انفاق بکنید و تضاد طبقاتی را بردارید در حالی که با دادن همان یک ریال و دو ریال و پنج ریال تضاد طبقاتی ایجاد شده بود آن هم فقط به عهده مفسرین. خود من گرفتاری‏هایم این می‏شود که برای خواندن و حفظ کردن یک آیه یک ساعت وقت صرف کنم برای این‏که چیزی از صرف و نحو نمی‏دانم، ما استناد کرده‏ایم که قوانین ما مبتنی بر کتاب خدا و سنت و احادیث ائمة معصومین علیهم السلام است. بنابراین اگر بچه نتواند بخواند چگونه امکان دارد که این‏
</section>
<section type="page" number="579">
احادیث را یاد بگیرد. خود من روشی دارم که خودستایی هم نیست و از پانزده سال پیش تا به حال امتحان هم کرده‏ام که علت آن را بعداً خواهم گفت، خواندن زبان عربی را فقط در یک ساعت و نیم برای آنهایی که فقط کلاس دوم را خوانده باشند یعنی فقط الفبا را بلد باشند، می‏شود خواندن این زبان را یاد داد و یک بار هم من این مطلب را در حوزة علمیه قم گفتم. پس اگر ایراد نگیرند و بگویند زبانی است مشکل و آموزش آن برای بچه ممکن نیست می‏شود عملًا اثبات کرد که چنین چیزی نیست. پس زبانی را که بشود در یک ساعت و نیم یاد گرفت آن هم زبان اصیل حکومت جمهوری اسلامی چرا باید به بچه‏ها یاد ندهیم که هم بتوانند آیات قرآنی را یاد بگیرند و هم فرموده ائمة معصومین علیهم السلام را و به علاوه یکی از برنامه‏های این حکومت که باید این باشد که وحدتی در زبان به وجود آورد. اگر قرآن می‏فرمایند که از آیات خدا است که قرآن را به زبان عربی نازل کرده این در خور تعقل فراوان است و در دنیا اولین زبان است به تصدیق زبان‏شناسان که شما باشید. (بهشتی- آقای کیاوش وقت جناب‏عالی تمام شد). اجازه بفرمایید یک جملة دیگر عرض کنم. (بهشتی- خواهش می‏کنم بفرمایید). حتی علاوه بر این ما نوشته بودیم اگر نامه‏ای به همسایگان مسلمان ما نوشته می‏شود آن نامه هم به زبان عربی نوشته شود که آن نوشته اینجا حذف شده است. (یکی از نمایندگان- پیشنهاد کرده بودند). بلی پیشنهاد شده بود که دنبال این اصل نوشته شود که اگر نامه‏های رسمی دولتی به کشورهای عربی نوشته می‏شود به زبان عربی نوشته شده و منظور ما از تمام سطوح این بود که از کلاس اول راهنمایی تا آخر دورة راهنمایی تدریس شود. (بهشتی- اجازه بفرمایید چون این در تمام سطوح نیست بلکه غیر از ابتدایی است و باید مشخص شود که می‏خواهید در راهنمایی و دبیرستان و دانشگاه و در همة کلاس‏ها تدریس شود؟) خیر منظور ما دانشگاه نبود.
نایب رئیس (بهشتی)- پس فقط منظورتان راهنمایی و دبیرستان بود؟
کیاوش- بلی و خود آقای روزبه که از ایشان اسم بردم معلم ما بودند و در کلاس چهارم، عربی را خیلی خوب یاد می‏دادند و تاریخ هم نشان داده که علمای ما در دوازده یا سیزده سالگی این زبان را یاد می‏گرفته‏اند یعنی اگر از کلاس چهارم هم تدریس شود امکان یاد دادن آن هست.
نایب رئیس (بهشتی)- خواهش می‏کنم تشریف داشته باشید چون از طرف گروهتان دارید توضیح می‏دهید و ما باید این متن را اصلاح کنیم. اینجا اگر آن نظری باشد که جناب‏عالی می‏گویید به جای تمام سطوح آموزش باید نوشته شود «در دورة راهنمایی و دبیرستان» (یکی از نمایندگان- چون سیستم در حال تغییر است اجازه بفرمایید بنویسیم» پس از دورة ابتدایی»). یعنی شامل دانشگاه هم می‏شود؟ (یکی از نمایندگان- خیر).
کیاوش- در دانشگاه بعضی از دروس و رشته‏های تخصصی ایجاب می‏کند که این زبان جزء رشته تخصصشان باشد اما در بعضی از سطوح لزومی ندارد چون مثلًا کسی که مکانیک یا فیزیک می‏خواند. دیگر احتیاجی به این زبان ندارد اگر دورة متوسطه را خوب خوانده باشد و به فرض این‏که احتیاج پیدا کند ان شاء اللّه بعد از این هم به کتاب‏های علمی احتیاج پیدا خواهند کرد در همان دوره کافی است که از آن استفاده کند.
نایب رئیس (بهشتی)- چون شما به عنوان سخنگوی گروه صحبت می‏فرمایید اجازه بدهید بنویسیم‏
</section>
<section type="page" number="580">
 «این زبان در دورة راهنمایی و دبیرستان یا دوره‏های معادل اینها باید تدریس شود».
کیاوش- بلی پیشنهاد گروه ما همین است.
نایب رئیس (بهشتی)- آقای ربانی بفرمایید.
ربانی رانکوهی- بنویسید راهنمایی و متوسطه.
نایب رئیس (بهشتی)- الان راهنمایی و متوسطه نیست اصطلاح فعلی دبیرستان است آقای مکارم بفرمایید.
مکارم شیرازی- عبارت «در تمام سطوح» شامل ابتدایی و همچنین بالاتر از دبیرستان هم می‏شود منتها نگفته در تمام کلاس‏ها بلکه در تمام سطوح است یعنی اگر از کلاس چهارم به بالا خوانده شود و همچنین در بعضی از کلاس‏های دانشگاه هم تدریس شود، می‏شود در تمام سطوح.
نایب رئیس (بهشتی)- خیر آقای مکارم. معنایش این نیست، آقای ربانی سؤالتان را بفرمایید.
ربانی املشی- زبان قرآن و پایة فرهنگ اسلامی عربی است اگر این علت باشد این را که شما می‏فرمایید که در دانشگاه، مثلًا در دانشکده چه لزومی دارد تدریش شود مگر ما خواستیم که عربی به خاطر دانشکده فنی و تعلیماتی را که در آنجا دارند تدریس شود بلکه به خاطر این‏که فرهنگ ما قرآن و اسلام است می‏گویم مسلماً باید در تمام سطوح تدریس شود و چه مانعی دارد که حتی از کلاس اول تدریس شود؟ ما می‏بینیم که در کشورهای مستعمرة انگلیسی از کلاس اول زبان انگلیسی تدریس می‏شود و در ایران هم در دوره ابتدایی از کلاس اول تدریس می‏شود. حالا ما این زبان انگلیسی را به زبان قرآن تبدیل می‏کنیم.
نایب رئیس (بهشتی)- آقای کیاوش حضرت‏عالی هم فرمایشتان را بفرمایید چون پیدا است که مسأله بیش از این حرفهاست و باید موافق و مخالف صحبت کنند. سؤالاتی در این زمینه هست که من فکر می‏کنم این سؤالات یک مقدارش به تخصص در مسائل تعلیم و تربیت و برنامه‏ریزی کتاب در مدارس مربوط می‏شود. بنابراین خوب است آقای دکتر باهنر تشریف بیاورند و به این سؤالات در رابطه با آن‏چه تجریبات چندین ساله در این زمینه در اختیار ایشان گذاشته پاسخ دهند. لطفاً هر کسی سؤالی دارد دست بلند کند. آقای قرشی بفرمایید.
قرشی- وقتی که ما زبان عربی را به جهت قرآن در تمام سطوح لازم می‏دانیم که تدریس شود چرا تدریش خود قرآن را در همة سطوح لازم نمی‏دانید؟
نایب رئیس (بهشتی)- این مورد انجام شده است البته در قانون اساسی لازم نیست بیاید بلکه در قوانین بعدی خواهد آمد. (هاشمی‏نژاد- اجازه بفرمایید که خود آقای دکتر باهنر نظرشان را بگویند ببینیم که نظرشان مثبت است یا منفی. آقای دکتر باهنر بفرمایید.
دکتر باهنر- زبان عربی را به عنوان زبانی دینی و قرآنی می‏خواهیم یاد بگیریم که این زبان باید بعد از یادگرفتن زبان فارسی تدریس شود. برای این‏که در هر حال هر ملتی یک زبان بومی، محلی یا خانوادگی دارد که می‏خواهد با آن صحبت کند و نیازهای عمومی‏اش را رفع کند و مطمئناً پیشنهاد آقایان این نیست که زبان عربی به صورت زبان بومی و یا زبان محلی یا زبان محاوره‏ای در بیاید که توقع این نیست، یعنی ما یک زبان محاوره‏ای داریم که باید با آن صحبت کنیم و برای یادگرفتن زبان محاوره‏ای باید در دورة ابتدایی رویش کار شود البته بعضی اظهارنظر می‏کنند که انسان می‏تواند همراه زبان محاوره‏ای یک زبان دوم هم یاد بگیرد
</section>
<section type="page" number="581">
منتها این نظر از نظر عدة زیادی مردود است و لذا این بحث هم الان است و آنهایی که زبان انگلیسی را در مدارس ملی تدریس می‏کنند و آن‏هم وسیله‏ایست که بتوانند از این راه از اولیاء دانش‏آموزان پولی به جیب بزنند که این را کارشناسان مردود می‏دانند و می‏گویند بچه چند سال اول باید زبان محاوره‏ای خودش را خوب یاد بگیرد و آن را با زبان دیگری آمیخته نکند. بنابراین در دورة ابتدایی باید زبان محاوره‏ای خودش را بدون آمیختگی با زبان دیگری یاد بگیرد. البته خواهید گفت زبان محاوره‏ای ما که زبان فارسی همراه با کلمات عربی است که این کلمات الان جزء زبان بومی ما شده است و این را نمی‏شود در ردیف زبان دوم قرار داد چون خودش جزء زبان فارسی و محاوره‏ای ما است. بنابراین پیشنهاد این است که در دورة ابتدایی همان زبان فارسی را تعلیم بدهیم.
البته آموزش تعلیمات دینی و قرآن مسألة دیگری است و از نظر محتوای فرهنگی چه مسائلی را باید یاد بدهیم باز هم بحث دیگری است. چون صرفاً اینجا بحث زبان است، پیشنهادی که آقای قرشی راجع به قرآن دادند بحث دیگری است که در جای خودش باید مطرح شود ولی در اینجا زبان‏آموزی است و باید بگوییم که در دورة ابتدایی فقط باید زبان فارسی را یاد بدهیم و همان‏طور که عرض کردم اصطلاحات زبان عربی هم که جزء زبان فارسی است به تدریج در ادبیات فارسی در دورة ابتدایی برای دانش‏آموزان مشتقات و خصوصیاتش بیان می‏شود، اما در واقع همان آموزش زبان فارسی است اما از دورة راهنمایی و متوسطه ما می‏توانیم زبان عربی را خوب یاد بدهیم چون زبان بومی و مادری خوب جا افتاده است و حالا طفل بدون این‏که زبانش آمیخته شود می‏تواند زبان عربی را یاد بگیرد و این زبان عربی را در دورة متوسطه شروع می‏کنیم. البته ما الان راهنمایی و دبیرستان داریم ولی شاید در آینده تغییراتی داده شود و ما تعبیر راهنمایی را در آینده خذف کنیم لذا باید تعبیراتی بگذاریم که بتواند از حدود سال پنجم تا ششم تا پایان تحصیلات دبیرستانی را شامل شود و در این دوره می‏توانیم زبان عربی را خوب یاد بدهیم و اگر بتوانیم برنامه‏ریزی صحیحی بکنیم و جزء برنامة عمومیشان بیاوریم نه جزء دروس اختصاصی، همان‏طور که زبان فارسی را یاد می‏گیرند زبان عربی را هم بخوانند، ما موفق خواهیم شد طی شش سال هفته‏ای دو سه ساعت زبان عربی را به خوبی یاد بدهیم و دیگر احتیاجی نیست که وقتی شخصی وارد دانشگاه می‏شود و می‏خواهد رشتة پزشکی یا رشتة فنی را بخواند مجدداً بیاید زبان عربی را یدک بکشد. همان‏طور که در مورد آموزش زبان فارسی هم در رشته‏های تخصصی دانشگاهی این بحث هست و در رژیم سابق هم چون اصرار داشتند که یک چیزی را علم کرده باشند، مسألة ملی‏گرایی و فرهنگ قومی رامطرح می‏کردند و تأکید داشتند در همة رشته‏ها و تا آخرین سال‏های تحصیلی زبان فارسی را یاد بدهند و معلوم بود که یک شعار و لعابی است از یک نوع قوم‏گرایی و ملی‏گرایی، به هر حال زبان عربی در رشتة تخصصی دانشگاهی لازم نیست مگر رشتة تخصصی که احتیاج به عربی داشته باشد مثلا حقوق و ادبیات فارسی و فلسفه که لازم است از متون عربی استفاده کند که در سطح تخصصی عربی را یاد می‏گیرد. بنابراین اگر ما بتوانیم در این اصل از قانون اساسی پیش‏بینی لازم را بکنیم می‏توانیم در دورة متوسطه زبان عربی را بیاموزیم که نه در دورة آموزشی زبان مادری و نه در دورة تخصصی باشد بنابراین هدف ما برآورده خواهد شد و گرفتار نوعی بر هم انبار کردن برنامه‏ها در رشته نخواهیم شد. این خلاصة توضیح من است.
</section>
<section type="page" number="582">
اشرافی- اگر در دورة ابتدایی پایه‏گذاری نشود در دورة متوسطه هرگز نمی‏خوانند بنابراین باید آموزش از دورة ابتدایی پایه‏گذاری شود.
نایب رئیس (بهشتی)- آقای اشراقی چون نوبتتان هم رسیده است بفرمایید صحبت کنید.
اشراقی- بسم الله الرحمن الرحیم. در این دورة شصت سال اخیر که ابتدا مرادم شصت سال قمری است از کودتا تا انقراض، بنا بود که زبان فارسی ترویج شود و مراد زبان فارسی نبود بلکه ترویج یک مذهبی بود که حالا کاری به آن نداریم و ایضاً بنا بود زبان قرآن و زبان اسلام به کلی از بین برود که در مدارس به هیچ عنوان به این امر عنایتی نشد. البته در برنامه‏هایشان مثلًا هفته‏ای دو ساعت برای آموزش قرآن در نظر گرفته شده بود ولی عملًا در این شصت سال ندیدیم که افرادی قرآن بخوانند و نتیجتاً ملاحظه فرمودید که دکترها یا وزرایی بودند که وقتی می‏خواستند یک جملة عربی بخوانند غلط می‏خواندند و الان هم در رسانه‏های گروهی چون افرادی صالح و باسواد گیرشان نیامده احیاناً جملات قرآنی را غلط می‏خوانند. البته ما آخوندها می‏دانیم که غلط خوانده است و اشکالی هم ندارد اما دیگران و ممالک دیگر اینها را می‏شنوند و می‏بینند که آقای وکیل یا آقای وزیر یک عبارت عربی را غلط خوانده و عذرشان مقبول است چون نخواسته‏اند بخوانند ولی بسا افرادی را مشاهده کرده‏ایم که به مجالس ترحیم که می‏آیند نمی‏دانند قرآن را چطوری دست بگیرند. چون نمی‏خواستند این قرآن بماند، چون نمی‏خواستند اسلام بماند. روی این اصل باید این ماده را بگذرانید و ایضاً از همان مقدمات و دروس ابتدایی، البته در دروس ابتدایی می‏توان به یک صورت‏هایی که نوآموز زبانش استعداد پیدا کند تدریس کرد اگر در دورة ابتدایی زبانش استعداد پیدا نکرد در دوره‏های بالا نمی‏تواند بخواند و نمی‏خواند مگر افرادی که استعدادهای قوی دیگری دارند که آن هم مطلب دیگری است مثلًا آقایان مطالبی راجع به خواندن قرآن گفتند آقای کیاوش خیلی عالی فرمودند ولی نظرشان این بودکه ما تفسیرات قرآن را نفهمیدیم. البته خیلی تفاسیر هست که تا این دوره آنها را یک جور گفته‏ایم و اما بعد از این به طور دیگری از این آیه برداشت خواهیم کرد. مثلًا اگر در آن دوره می‏گفتیم «و اجعل لنا من المتقین اماما» چون استعداد لازم در ما نبود اما بعد از این که استعداد زیادتر شد می‏توانیم با کمال شهامت بگوییم «و اجعلنا للمتقین اماما» و باید طوری خودمان و مسلمانان دیگر را بار بیاوریم که علاوه بر فهم صحیح قرآن در صفوف اول دنیا قرار بگیریم و چون از مسلمین استعدادها گرفته شده بود آن تفاسیر دور و دراز را می‏آوردند و در اختیار ما می‏گذاشتند.
من مطلب را اطاله ندهم و بعضی از آقایان هم نگویند که صورت خطاب به خود گرفته است.
باید جدیت شود که این اصل گذرانده شود و از سطوح ابتدایی تا سطوح عالیه عمل شود.
و السلام علیکم و رحمة الله.
نایب رئیس (بهشتی)- آقای دکتر باهنر اگر دربارة دشواری فنی و عدم امکان این کار توضیحی دارید بفرمایید. البته دوستان عنایت بفرمایند که این مسأله فنی است و اگر حساب شده نباشد تمام قانون را متزلزل می‏کند. من باز به عنوان یک فرد صاحب‏نظر وظیفه دارم نظر خودم را اعلام کنم که الزام تدریس عربی در دبستان و دانشگاه امری است غیر عملی من فقط نظرم را گفتم.
دکتر باهنر- برای این‏که الان باز هم معطل نشویم من یک جمله را پیشنهاد می‏کنم.
</section>
<section type="page" number="583">
 (فاتحی- زبان عربی و تعلیم قرآن بنویسیم).
نایب رئیس (بهشتی)- خیر آقا منظور زبان عربی است چون قرآن که تدریس می‏شود.
 (فاتحی- ما فی نفسه لزومی به یاد گرفتن زبان عربی نداریم مگر در روند یاد گرفتن قرآن).
آقای فاتحی اصلًا بحث زبان عربی است.
دکتر باهنر- من جمله‏ای را پیشنهاد می‏کنم که می‏تواند مسأله را حل کند یعنی بنویسیم «این زبان براساس برنامه‏ای که تدوین خواهد شد در مدارس تدریس شود» یعنی ما حالا نمی‏توانیم به تفصیل وارد سطوح شویم و اجمالًا باید عنایت فوق‏العاده‏ای به آن بشود. اما این‏که الان بخواهیم سطوحش را مشخص کنیم کار مشکلی است.
نایب رئیس (بهشتی)- آقای دکتر ضیائی بفرمایید.
دکتر ضیائی- این زبان به همان دلیل که آقایان فرمودند پایه و فرهنگ دین ماست و مطلب دیگر این‏که زبان عربی در ادبیات فارسی ما چنان دخیل شده که مجزا کردن زبان عربی از زبان فارسی مقدور نیست و اگر بخواهیم یک نویسنده و یا یک مؤلف خوب و یا یک سخنران خوب داشته باشیم باید همان قدر به زبان فارسی آشنایی داشته باشد که به زبان عربی تسلط دارد، برای این‏که شما می‏بینید اغلب کلمات فارسی چه در نوشتن و چه در بیان کردن جملات و کلمات عربی است و شما مکرر دیده‏اید که متَّهَم را متَّهِم می‏خوانند و متَّهِم را متَّهَم و مستَنَد را مستَنِد می‏خوانند و مستَنِد را مستَنَد. در کلمات فارسی قِیام را قیام می‏خوانند و نمی‏دانند چطور بخوانند. بنابراین زبان عربی به منزلة قوام اصلی زبان فارسی است و به نظر من باید از سطح ابتدایی در حدود استعداد نوآموزان تدریس شود تا اطفال آمادگی به یادگرفتن زبان پیدا کنند و به تحصیل زبان عربی و تکمیل معلوماتشان بپردازند و در دورة متوسطه و دورة عالی و در سطح دانشگاه همان‏طوری که زبان‏های انگلیسی و فرانسه اجباری است و دانش‏آموزان و دانشجویان مجبورند یاد بگیرند، زبان عربی هم اجباری شود. اگرچه فرمودید این کار غیر عملی است ولی همان‏طور که زبان‏های دیگر عملی است، زبان عربی هم که از احتیاجات روزمره است عملی خواهد بود و اگر برای امسال امکان‏پذیر نیست برای سال‏های بعد اشکالی ندارد که مانند زبان انگلیسی اجباری باشد.
نایب رئیس (بهشتی)- پیداست که آقایان دو مسأله را با هم مخلوط می‏کنند، بنابراین توضیح می‏دهیم مطلب اول که فرمودید، در مورد قواعد اشتقاق و برخی قواعد حرف است که داخل زبان فارسی شده، این یک مطلب است و یاد گرفتن زبان عربی مطلب دیگری است و خیلی با هم فرق دارد و می‏شود آن را در کتاب‏های ادبیات فارسی هم جزء دستور مربوط به زبان فارسی در حد ضرورت وارد کرد. راجع به دانشگاه هم توجه بفرمایید اگر شخصی خواست به جای انگلیسی عربی بخواند که اشکالی ندارد همچنان‏که به جای انگلیسی فرانسه یا آلمانی می‏تواند بخواند اما این‏که الزام باشد که همة دانشجویان باید زبان عربی بخوانند و الزاماً همة دانش‏آموزان باید در مدارس ابتدایی زبان عربی بخوانند فقط یک نتیجه دارد و آن متنفر کردن نوباوگان از این زبان ارزنده است.
ربانی شیرازی- از کلاس سوم و چهارم دیگر می‏توانند بخوانند زیرا وقتی است که به زبان مادری آشنایی پیدا کرده‏اند و گرفتار آن زبان نیستند و می‏توانند عربی را بیاموزند.
</section>
<section type="page" number="584">
نایب رئیس (بهشتی)- آقای منتظری بفرمایید.
منتظری- بسم الله الرحمن الرحیم. من به خاطرم هست که سابقاً عربی را جزء برنامة دبیرستان‏ها قرار داده بودند ولی عملًا با این‏که زبان عربی اجباری هم بود دیپلمه‏ها دو کلمه عربی هم بلد نبودند بخوانند. بنابراین به نظر من متن این اصل کافی نیست. من پیشنهاد می‏کنم که این‏طور نوشته شود «از آنجا که زبان قرآن و پایة فرهنگ اسلام عربی است و ادبیات فارسی با آن آمیخته است این زبان در دورة راهنمایی و دبیرستان باید به نحوی تدریس شود که محصل پس از فراغت از دبیرستان بتواند از متون عربی به آسانی استفاده نماید و نامه‏های رسمی جمهوری اسلامی ایران با کشورهای اسلامی نیز به این زبان باشد».
بنابراین اگر قرار باشد مثل سابق دو کلمة (ضرب و یضرب) بنویسیم فایده‏ای ندارد و باید پایه‏اش را محکم کنید.
نایب رئیس (بهشتی)- اجازه بفرمایید مثل این‏که بحث ما در این باره طولانی است و خوشبختانه دوستانی مثل آقای اکرمی هستند که در این زمینه تجاربی دارند و خواستند در این زمینه صحبت کنند و وقت جلسه هم دارد تمام می‏شود و نامه‏ای هم از رادیو تلویزیون در پاسخ سؤال دوستان داریم که باید خوانده و البته امروز توفیق داشتیم که چهار اصل را تصویب کنیم. از رادیو تلویزیون نامه‏ای نوشته‏اند که: «پس از سلام در بدو تشکیل، آن مجلس محترم نامه‏ای به رادیو تلویزیون مبنی بر درخواست ضبط و پخش مذاکرات آن مجلس از رادیو و تلویزیون رسید که در ظرف بیست و چهار ساعت کلیة وسایل کار فراهم و به آن مجلس گسیل شد و ما برای پخش مستقیم مذاکرات نمایندگان کانال دوم رادیو و کانال دوم تلویزیون را در نظر گرفتیم که مستقیماً مردم ایران را در جریان آن‏چه که در داخل مجلس می‏گذرد، بگذاریم. از آن روز تا چندی بنا به تصمیم نمایندگان محترم جلسات مجلس سرّی اعلام شد و طبیعتاً امکان ضبط و پخش آنها امکان‏پذیر نبود» توضیح می‏دهیم که مذاکرات مجلس در آن روزها سرّی نبود و آن یک هفته مربوط به انتخاب گروه‏ها بود اصلًا مجلسی نداشتیم که مذاکراتش سری یا علنی باشد، این است که این برداشت صحیحی نیست. «ولی پس از آن کلیة مذاکرات مجلس ضبط شده و مختصری از آن از بخش اخبار پخش شده است و این امر با توجه به نظر معاونت مجلس بود و این‏که شاید پخش کلیة مذاکرات مجلس مفید نباشد» من این را باید بپرسم که ایشان بفرمایند این نظر را از کجا گفته‏اند که من گفته‏ام پخش کلیة مذاکرات شاید مفید نباشد. چون من نه کتباً چنین نظری فرستاده‏ام و نه شفاهاً به کسی گفته‏ام. (یکی از نمایندگان- لابد آن قسمتی که خود جناب‏عالی راجع به ولایت فقیه صحبت کردید آن‏هم همان قسمتی بود که لازم نبود پخش شود). بلی نشانه‏اش همان است. «اخیراً جمعی از نمایندگان و عده‏ای در خارج اصرار دارند که کلیة مذاکرات مجلس از صدا و سیمای جمهوری اسلامی ایران پخش شود و جمعی دیگر معتقدند که کار باید به روال گذشته باشد و قسمت‏های کمی از آن برای اطلاع عموم منتشر گردد.
به هر صورت کلیة مذاکرات مجلس را تاکنون ضبط کرده‏ایم و چون از نظر تاریخی این مجلس بی‏نهایت مهم است، معتقدیم که کلیة این مذاکرات باید ضبط گردد در عین حال با تجربه‏ای که داریم و اعتراضات ضد و نقیضی که به ما می‏رسد و جمعی ما را متهم به سانسور
</section>
<section type="page" number="585">
مطالب می‏کنند و جمعی دیگر ما را متهم می‏کنند که کس یا کسانی را به دیگران ترجیح داده و مذاکرات آنها را پخش می‏نماییم. لذا با توجه به جو مسمومی که از لحاظ وجود شایعات در تمام زمینه‏ها موجود است از آن مقام محترم استدعا داریم:
1- نظر آن مجلس محترم را راجع به نحوة پحش از صدا یا سیمای جمهوری اسلامی ایران به طور کامل یا ناقص مشخصاً و رسماً تعیین و اعلام دارید.
2- اگر ارادة مجلس بر این قرار گرفت که بخشی از این مذاکرات منتشر شود لازم است نمایندگان تام‏الاختیار از خود آقایان تعیین گردد تا آن‏چه که باید منتشر شود یا نشود خود تعیین فرمایند تا مسؤولیتی متوجة ما نباشد.
3- نمایندگان محترم عنایت و توجه داشته باشند که پخش مطالب در صورتی که تصویب گردد در حالت وسیع آن از کانال‏های دوم رادیو و تلویزیون امکان‏پذیر است و در ساعت‏هایی که مجلس در حال تشکیل می‏باشد» یعنی بعداً دیگر پخش نمی‏شود، و از همین جا همان‏طوری که در رادیو پخش می‏شود از کانال دوم تلویزیون هم پخش کنند. «با عرض احترام مجدداً امیدوارم که آن حضرت هر چه زودتر در این مورد تصمیمات لازم را اتخاذ و برای اجرا به ما ابلاغ دارند.» خوب نظر دوستان این است که قسمتی پخش شود و یا شب‏ها قبل از اخبار یا بعد از اخبار باشد چون در این زمان‏ها همة مذاکرات را نمی‏شود پخش کرد، بنابراین باید برای تعیین این قسمت فکری شود یا نظر این است که مستقیماً همه‏اش پخش شود؟ (مکارم شیرازی- در کمیسیون مشترک تصمیم گرفته شود بهتر است).
7- پایان جلسه‏
نایب رئیس (بهشتی)- بنابراین، این را فردا مطرح می‏کنیم که آقایان هم دربارة آن دقت و مطالعه کرده باشند. فعلًا جلسه را ختم می‏کنم. فردا صبح ساعت هشت و سی دقیقه جلسة مشترک گروه‏ها تشکیل می‏شود و ساعت ده و سی دقیقه جلسه علنی خواهیم داشت.
 (جلسه ساعت نوزده و پانزده دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="23" title="جلسه بیست و سوم‏‏">
<section type="page" number="587">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت یازده روز بیست و نهم شهریور ماه 1358 هجری شمسی برابر با بیست و هشتم شوال المکرم 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="5">
فهرست مطالب‏
اعلام رسمیت جلسه و قرائت اسامی غایبین و دیر آمدگان جلسه قبل‏
طرح و تصویب اصل 22 (اصل شانزدهم)
طرح و تصویب اصل 23 (اصل هفدهم)
طرح اصل 24
پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="589">
1- اعلام رسمیت جلسه و قرائت اسامی غایبین و دیر آمدگان جلسه قبل‏
نایب رئیس- جلسه رسمی است، اسامی غایبین و دیر آمدگان جلسه قبل قرائت می‏شود:
غایبین آقایان: انواری- سحابی، نمایندگانی که تأخیر داشتند، آقایان: بیت اوشانا 30 دقیقه- حائری 68 دقیقه- خادمی 88 دقیقه- ضیائی 36 دقیقه- طاهری اصفهانی 19 دقیقه- عرب 31 دقیقه- فارسی 88 دقیقه- مقدم مراغه‏ای 92 دقیقه- موسوی اصفهانی 20 دقیقه- میرمرادزهی 37 دقیقه- هاشمی‏نژاد 37 دقیقه.
2- طرح و تصویب اصل 22 (اصل شانزدهم)
نایب رئیس- بسم الله الرحمن الرحیم. اصل بیست و دوم مطرح است. درباره این اصل دیروز بحث شد و نظراتی داده شد که بر طبق آن نظرات درباره‏اش باید اصلاحاتی داشته باشیم و امروز این اصل را با اصلاحات به رأی بگذاریم. آیا خود گروه دوم متن اصلاح شده‏ای را آورده است که مطرح کنیم؟ (مکارم- یک اصلاحیه فرستاده‏ام خدمتتان). (اکرمی- بنده دیروز وقت برای صحبت گرفته بودم به من اجازه ندادند). آقایان منشی‏ها نوبت را می‏نویسند، من که وقت‏ها را تعیین می‏کنم. آقای کیاوش بفرمایید.
کیاوش- در مورد زبان عربی که دیروز بحثش بود این زبان عربی باید در تمام رشته‏ها باشد زبان عربی تا حالا تا کلاس سوم تدریس می‏شد از کلاس سوم به بعد چون رشته‏ها «در تمام رشته‏ها». مسأله دیگر این‏که طبق روش سابق زبان عربی جزء گروه ادبیات بود و مواد گروه ادبیات عبارت بود از املا و انشاء فارسی و غیره، اگر محصلی از این گروه نمره قبولی آورده بود ولی در زبان مثلًا نمره دو می‏آورد قبول می‏شد پیشنهادم این است که این زبان به صورت مستقل با نمره مستقل ذکر شود.
نایب رئیس- آقای طاهری بفرمایید.
طاهری اصفهانی- من امروز هم عرض کردم و سؤالی داشتم و آن این‏که اگر شما برای زبان عربی اصالتی قائل هستید به عنوان این‏که چون زبان دین و قرآن و حدیث و سنت‏ها است پس این عبارت «و ادبیات فارسی کاملًا با آن آمیخته است» زیادی است. آوردن این عبارت این هم به این شکل که زبان و ادبیات فارسی ما کاملًا با آن آمیخته است اگر می‏نوشتیم برای آن تخصصی بود و یک مسأله دیگر هم همان است که آقای کیاوش گفتند.
نایب رئیس- آقای حجتی بفرمایید.
حجتی کرمانی- من با عنایت به مطالبی که آقای باهنر و جناب منتظری فرمودند عرض می‏کنم مسأله‏ای که آقای باهنر گفتند که بچه‏ها در دوران ابتدایی زبان محاوره‏ای یاد می‏گیرند بنابراین بعداً برایشان اشکال ایجاد می‏کند این‏طور نیست بچه‏ها در مدرسه زبان محاوره‏ای یاد
</section>
<section type="page" number="590">
نمی‏گیرند زبان محاوره‏ای را بیشتر از مادرشان و در کوچه‏ها یاد می‏گیرند و در مدرسه خواندن و نوشتن را یاد می‏گیرند بنابراین هیچ اشکالی ندارد که این زبان عربی را جزء برنامه بچه‏ها قرار بدهیم مخصوصاً با توجه به مسأله‏ای که آقای منتظری اشاره کردند که در گذشته تعلیمات عربی می‏دادند ولی بچه‏ها یاد نگرفتند اگر چنان‏چه ما بخواهیم از اول بچه‏ها به خوبی به زبان عربی آشنا بشوند باید با استفاده از متخصصین فن که کارها را آسان کرده‏اند کاری کنیم که از همان ابتدا و از دبستان همان‏طور که قبلًا حتی فارسی را هم از طریق قرآن یاد می‏گرفتند عربی را از «الف، ب» با قرآن یاد بگیرند و طرحی باید برای این موضوع در نظر گرفته شود. یادم می‏آید جناب آقای مهندس بازرگان یک کتابی داشتند برای تدریس قرآن و آن متدی که ایشان احیا کرده بود باعث شده بود که در ظرف شاید بیست و پنج، سی ساعت حتی یک کسی که کتاب را نمی‏توانست بخواند، قرآن را می‏خواند و معنی‏اش را هم خوب می‏فهمید، فکر نمی‏کنم آن‏چه شما دیروز فرمودید که تنفر ایجاد می‏کند این‏طور باشد. اگر یک متد صحیحی از دوران کودکی در مدارس ابتدایی اجرا بشود هم عربی یاد می‏گیرند و هم قرآن و عربی یاد گرفتن در دوران دبیرستان تمام می‏شود و فقط می‏ماند برای کسی که می‏خواهند در ادبیات عرب یا حقوق و امثالهم متخصص بشوند.
نایب رئیس- آقای منتظری بفرمایید.
منتظری- همان‏طور که قبلًا گفتم در گذشته عربی جزء برنامه بود ولی بچه‏ها چیزی یاد نمی‏گرفتند. باید این مطلب چهار میخه شود تا وزارت فرهنگ مواظب باشد زبان عربی را در همه کلاس‏های دوره راهنمایی و دبیرستان و در همه رشته‏ها به صورت گروه مستقل که امتحان جداگانه‏ای داشته باشد تدریس کند چون ما می‏خواهیم در تمام کشورهای اسلامی وحدت اسلامی داشته باشیم، بنابراین، این جهت باید ذکر شود و همچنین برای تقویت وحدت اسلامی باید نامه‏های رسمی کشور جمهوری اسلامی ایران که به کشورهای اسلامی دیگر نوشته می‏شود با این زبان نوشته شود تا کشورهای اسلامی رابطه‏شان با این زبان بهتر حفظ شود.
نایب رئیس- آقای دکتر قائمی بفرمایید.
دکتر قائمی- بسم الله الرحمن الرحیم. بحثی که راجع به زبان شده از دو دیده باید مورد بررسی قرار بگیرد یکی این‏که آیا اصل آموزش زبان مورد نظر ما هست یا نه، و یکی این‏که این را چطور باید بیاموزیم. آن‏چه را که بنده اینجا تکیه می‏کنم، تکیه است روی جنبه علمی قضیه و روی جنبه‏های تجربی، اساس بحثمان این است که ما مدارسی که در تهران و شهرستان‏ها داشتیم که اغلب‏تان آشنا هستید «مدارس اسلامی»، سعی کردیم که این را از حدود ده سال قبل به صورت یک امر تجربی در بیاوریم و ببینیم چه کردند و چه کاری می‏شود در این زمینه کرد، مسأله آموزش زبان کلًا به سه صورت امکان‏پذیر است: یا به صورت بومی و محاوره‏ای می‏خواهیم در بیاوریم و بچه‏ها زبان عربی را در حدی بدانند که حتی بتوانند صحبت بکنند. اگر چنین نظری است این باید براساس تجارب علمی قبل از سه سالگی شروع بشود وگرنه، نه در سطح دبیرستان و نه در سطح راهنمایی امکان‏پذیر نیست. یکی دیگر این‏که به صورت یک امر تفننی در بیاورند نمونه آن‏چه که دیروز آقایان اشاره کردند. در سطح ابتدایی هم زبان انگلیسی می‏آموختند ولی واقعیت این است که این زبان انگلیسی وسیله‏ای بود برای پر شدن جیب صاحبان مدارس و فریب دادن مردم یعنی پدر و مادر
</section>
<section type="page" number="591">
بی‏سواد همان‏قدر که می‏دید بچه‏اش می‏گوید «D. C. B. A» خوشحال می‏شد و فکر می‏کرد بچه‏اش زبان یاد گرفته و آن‏وقت رقم درشتی را به مدرسه‏ها می‏داد، چنین کاری هم امکان‏پذیر نیست. آن‏چه را که ما تجربه کردیم در تهران و چند شهرستان در این زمینه و آمار گرفتیم این به شرطی امکان‏پذیر است که بچه‏ها تا حدود زیادی زبان مادری و حتی دستور زبان را بدانند، کلیه آقایانی که در کشورهای خارج تحصیل کرده‏اند و سال‏های سال آنجا مانده‏اند آنها هم می‏دانند که وقتی فردی می‏رود آنجا زبان دوم را یاد بگیرد تازه احساس می‏کند که احتیاج دارد به یاد گرفتن دستور زبان مادری خودش، به هر حال یک بعد مسأله این است که زبان مادری را تا حدودی که بتواند رفع نیاز بکند و حتی بتواند در حد یک صفحه انشاء بنویسد. این را بیاموزد و از طرف دیگر هم شرط سنی را دیدیم که یک اصل است و یک اصل تجربی است یعنی براساس آن‏چه که ما تجربه کردیم این کار در کمتر از سن ده سالگی امکان‏پذیر نیست. آن‏چه را که جناب آقای حجتی فرمودند که از کلاس اول در مکتب‏ها می‏آمدند و آموزش زبان را به وسیله قرآن یاد می‏دادند باید عرض کنم که دو مسأله است، یک وقت این است که ما می‏خواهیم روخوانی قرآن را یاد بگیریم و یک دفعه است که ما می‏خواهیم مفهوم عبارت را هم بفهمیم، در هر حال آن‏چه را که ما تجربه کرده‏ایم و الان هم مدرکی در پرونده‏هاست نشان می‏دهد که این کار زودتر از کلاس پنجم اصلًا امکان‏پذیر نیست با توجه به این که شما قصد دارید بچه‏ها در مدارس فارسی بیاموزند، حساب بیاموزند و علوم تا حدودی یاد بگیرند آن‏چه که برای بچه‏ها باقی می‏ماند سه، چهار ساعت در هفته است با این سه، چهار ساعت امکان آموزش زبان نیست جز ازکلاس پنجم ابتدایی، حالا بنده نظرم را عرض می‏کنم و آقایان هم اگر نظری داشتند می‏فرمایند. راجع به دانشگاه هم معتقدم که این کار امکان‏پذیر نیست و درست هم نیست، یعنی یک حالات وازدگی برای آنهایی که در رشته علوم هستند به وجود می‏آورد ولی می‏شود کاری کرد که آن رغبت در اینها به وجود بیاید این کار را ما با کمک چند نفر از رفقا و دوستانی که مشورت کرده بودیم در دانشگاه صنعتی (شریف) پیدا کردیم، دانشگاه صنعتی صرفاً دانشگاه علمی است یعنی تمام رشته‏های مهندسی مثل شیمی و فیزیک و راه و ساختمان و برق آنجا تدریس می‏شود پس اصلًا مغز بچه‏ها با فرمول و این جور مسائل آشنا است آنجا یک مرکزی را تأسیس کردند به نام مرکز تعلیمات علومی، در این مرکز علوم انسانی و زبان عربی حتی فقه، حکومت اسلامی، جامعه‏شناسی، روان‏شناسی، یعنی دروسی را که اینها در رشته تخصصی خودشان ندارند، آموخته می‏شود. تجربه نشان داده است (چون من خودم آنجا تدریس می‏کنم عرض می‏کنم) آن‏قدر بچه‏ها علاقه‏مند هستند و به این رشته آزادانه روی می‏آورند که قابل حساب نیست و گاهی ما مجبور می‏شویم برای یک کلاس حدی قائل بشویم مثلًا در تابستان گذشته که من درس داشتم ...
 (نایب رئیس- آقای قائمی از مطلب دور نشوید وقت کم است) چشم، می‏خواهم عرض کنم که حدود 540 نفر در یک کلاس ثبت‏نام کردند بنابراین اگر قصد این باشد که در دانشگاه عملی باشد به صورت واحد امکان‏پذیر نیست یعنی اگر جزء واحد درسی باشد امکان‏پذیر نیست، این یک سرخوردگی ایجاد می‏کند. بنابراین باید یک مرکزی به این صورت برای بچه‏ها به وجود بیاورد. البته در رشته‏های تخصصی مربوط به علوم انسانی این کار امکان‏پذیر هست.
نایب رئیس- بسیاری از دوستان اسم نوشتند که صحبت کنند ولی ما دیروز به حد
</section>
<section type="page" number="592">
کافی صحبت کردیم و الان هم سه پیشنهاد برای کفایت مذاکرات داریم. بنابراین پیشنهاد کفایت مذاکرات را به رأی می‏گذاریم موافقین با کفایت مذاکرات دست بلند کنند (چهل نفر دست بلند کردند) تأیید می‏شود.
بنی صدر- ما در مورد زبان عربی خیلی حرف داریم.
طاهری خرم‏آبادی- چرا یک موضوعی را که با انقلاب فرهنگی شما ارتباط دارد به این زودی با کفایت مذاکرات دارید تمامش می‏کنید؟
صدوقی- این چه اصراری است که یک اصل را که مربوط به دین و مذهب است آقایان نمی‏خواهند راجع به آن زیاد صحبت کنند و لی یک اصلی که مربوط به دین و مذهب نیست این‏همه رویش بحث می‏شود؟ زودتر روی این موضوع تصمیم بگیرید.
نایب رئیس- در جواب آقای طاهری عرض کنم که من این کار را نکردم مجلس رأی داده است و دیگر این‏که یک واقعیت است که فرصت ما یک ماه بود پانزده روز هم اضافه کرده‏ایم باید سرعت عمل داشته باشیم. اصل را می‏خوانم:
اصل 22- از آنجا که زبان قرآن و پایه فرهنگ اسلامی عربی است و ادبیات فارسی کاملًا با آن آمیخته است این زبان در همه مدارس راهنمایی باید تدریس شود.
طاهری خرم‏آبادی- مقید به مدارس راهنمایی نکنید راه را باز بگذارید.
نایب رئیس- می‏نویسیم: «این زبان باید در تمام مدارس راهنمایی و متوسطه و در همه رشته‏ها تدریس شود». (حجتی- آقا قرآن چطور؟) قرآن بحثی جداگانه است جزء
درس تعلیمات دینی است.
هاشمی‏نژاد- ما تا حالا می‏گفتیم که در کارهای تخصصی باید به متخصصین مراجعه کنیم متخصصین می‏گویند این کار در همه سطوح علمی نیست و فردا ایجاد مشکل می‏کند.
طاهری خرم‏آبادی- راه را نبندید در مدارس باید تدریس بشود به صورت خیلی خوبی هم باید تدریس شود، از متخصصین بپرسید که این کار در چه زمانی عملی است.
نایب رئیس- این یک پیشنهاد است اجازه بدهید پیشنهادها را می‏خوانم تا وقتی خواستیم به عبارت رأی بگیریم نقطه‏نظرهای دیگران را رعایت کرده باشیم و اگر اصلاحی در عبارت می‏شود با توجه به پیشنهادها باشد.
- زبان قرآن و فرهنگ اسلامی عربی است، این زبان را زبان مشترک ملت‏های اسلامی اعلام می‏کند و مقرر می‏دارد که آموزش آن در مدارس مورد کمال اهتمام قرار گیرد.
 (بنی صدر)
- در اصل اضافه شود:
و در عهدنامه و مکاتبات رسمی با دولت اسلامی به جای زبان بیگانه باید از زبان عربی استفاده شود.
 (صافی)
این زبان پس از دوره ابتدایی تا دانشگاه باید تدریس شود.
 (یزدی)
- پس از دوره ابتدایی به طور کامل تدریس شود.
 (سبحانی)
این مطلب را به عنوان یک تذکر بفرمایید که معیار نباید زمان و دوره‏های آموزشی باشد
مگر ما در حوزه‏های علمیه در تمام سطوح زبان عربی تدریس می‏کنیم؟ بلکه باید معیار این باشد که در طول چند سال خوب و اساسی تدریس شود، به مقداری که بتوانند خوب و صحیح بخوانند.
 (سید حسن طاهری)
</section>
<section type="page" number="593">
... این زبان طبق برنامه تنظیمی باید به حد کافی تدریس گردد.
 (مکارم شیرازی)
پیشنهاد: از آنجا که قانون اساسی ما ملهم از قرآن کریم است تعلیم و آموزش قرآن به روش جدید در سطوح آموزشی تدریس شود.
 (جواد فاتحی)
-
از آنجا که زبان قرآن و پایه فرهنگ اسلامی عربی است و ادبیات فارسی کاملًا با آن آمیخته است و نیز به منظور ایجاد زمینه وحدت مسلمین، این زبان باید در سطح راهنمایی و دبیرستان، در هر کلاس کلیه رشته‏ها به عنوان یک درس مستقل تدریس شود. (آیت)
- از کلاس ابتدایی تا پایان دوره دبیرستانی.
 (کریمی)
- بسمه تعالی، اصل: از آنجا که زبان قرآن و پایه فرهنگ اسلامی عربی است و ادبیات فارسی کاملًا با آن آمیخته است این زبان با تأیید کارشناسان وزارت آموزش و پرورش از کلاس چهارم ابتدایی تا آخر دوره دبیرستان تدریس شود و باید ترتیبی از قبیل قرار دادن ضریب و غیر اینها اتخاذ گردد تا پیشرفت و نتیجه کافی حاصل شود.
 (محمد فوزی)
- از آنجا که زبان قرآن و پایه فرهنگ اسلامی عربی است و ادبیات فارسی کاملًا با آن آمیخته است این زبان باید در همه کلاس‏های دوره راهنمایی و دبیرستان و در همه رشته‏ها به صورت گروه مستقل تدریس شود، برای تقویت وحدت اسلامی نامه‏های رسمی کشور جمهوری اسلامی ایران با کشورهای اسلامی باید با این زبان تنظیم گردد.
 (هاشمی‏نژاد)
- از آنجا که زبان قرآن و پایه فرهنگ اسلامی عربی است و ادبیات فارسی کاملًا با آن آمیخته است.
این زبان باید در همه کلاس‏های دوره راهنمایی و دبیرستان و در همه رشته‏ها به صورت گروه مستقل تدریس شود، برای تقویت وحدت اسلامی نامه‏های رسمی کشور جمهوری اسلامی ایران با کشورهای اسلامی باید با این زبان تنظیم گردد.
 (منتظری)
نایب رئیس- حالا جمله اول را می‏خوانم: «از آنجا که زبان قرآن و پایه فرهنگ اسلامی ....»
بنی صدر- زبان که پایه و فرهنگ نمی‏تواند باشد اگر مراد از فرهنگ به معنی عام کلمه است پس زبان پایه نیست و باید نوشت زبان قرآن و زبان فرهنگ اسلامی و زبان بین‏المللی اسلامی، عربی است.
صافی- قرار شد پیشنهاد جدید را نپذیرید.
نایب رئیس- بنابراین همین جمله را به رأی می‏گذاریم: «از آنجا که زبان قرآن و پایه فرهنگ اسلامی عربی است» موافقین با این جمله دست بلند کنند (عده کمی دست بلند کردند) تأیید نشد، حالا موافقین با این جمله «از آنجا که زبان قرآن و علوم و معارف اسلامی عربی است» دست بلند کنند (اکثریت دست بلند کردند) تأیید می‏شود. حالا جمله بعد را به رأی می‏گذاریم: «و ادبیات فارسی کاملًا با آن آمیخته است» موافقین با این جمله دست بلند کنند (اکثریت دست بلند کردند) تأیید می‏شود. حالا با این جمله بعد رأی می‏گیریم: «و به منظور ایجاد زمینه برای وحدت مسلمین» موافقین دست بلند کنند (عده کمی دست بلند کردند) تأیید نشد، بنابراین به این جمله رأی می‏گیریم: «این زبان باید در تمام سطوح آموزشی تدریس شود»
</section>
<section type="page" number="594">
موافقین دست بلند کنند (عده کمی دست بلند کردند) این هم تأیید نشد. پیشنهاد آقای بنی صدر را می‏خوانم و به رأی می‏گذاریم: «آموزش این زبان باید در مدارس مورد کمال اهتمام قرار گیرد» موافقین با این پیشنهاد دست بلند کنند (عده کمی دست بلند کردند) تأیید نشد. حالا پیشنهادی خودم دارم که به رأی می‏گذاریم و آن این است: «این زبان باید در همه مدارس راهنمایی و دبیرستان و در همه رشته‏ها تدریس شود» موافقین دست بلند کنند (اکثریت دست بلند کردند) تأیید می‏شود. پیشنهادی است که یک قید اضافه شود، آن را می‏خوانم: «این زبان باید در همه مدارس راهنمایی و متوسطه در تمام رشته‏ها به صورت گروه مستقل تدریس شود» موافقین دست بلند کنند. (مکارم- معنی گروه مستقل چیست؟) توضیح می‏دهم. معنای گروه مستقل این است که در کارنامه‏ها ارزشی هست برای نمره هر یک از مواد درسی، یعنی نمره هر یک ماده تا یک سطحی در ردی یا قبولی تأثیر دارد و بعد نمره یک گروه درس، یعنی نمره هر یک ماده تا یک سطحی در ردی یا قبولی تأثیر دارد و بعد نمره یک گروه درس، یعنی چند تا درس با یکدیگر یگ گروه تشکیل می‏دهند نمره او هم یک تأثیر دارد مثلًا گفته می‏شود در رشته ریاضی معدل گروه ریاضی باید دوازده باشد یعنی چند درس ریاضی، حساب، هندسه، مثلثات، و نمره هر درس هم نباید کمتر از ده باشد بنابراین معدل دوازده است ولی نمره درسی می‏تواند ده باشد پس ارزش گروه دوازده است، ارزش هر درس تا ده هست آن مقدار لازمش، حالا عربی اگر داخل گروه تعلیمات دینی یا داخل گروه ادبیات فارسی بشود معمولًا آنجا این‏طور می‏شود که باید معدل گروه دوازده باشد گاهی گفته می‏شود نمره هر درس نباید از هفت کمتر باشد و گاهی گفته می‏شود که کمتر از ده نباشد اگر گفته بشود کمتر از هفت نباشد بنابراین با این نمره عربی هفت قبول می‏شود. این فرق بین گروه و درس، حالا اگر گفتند عربی باید یک گروه مستقل باشد این کافی نیست برای این‏که ممکن است بگویند یک گروه مستقل باشند ولی باز نمره هفت برای او کافی است پس مهم این است که مشخص بشود که گروه مستقل باشد و دارای چه ارزشی باشد.
 (قائمی- ما گروه‏های مستقل دو سه دسته داریم گروه مستقل اختصاصی داریم که باید حتماً نمره دوازده بیاورد، یک گروه مستقل نمره اختصاصی داریم مثل تاریخ مثل جغرافی آن را اگر هفت بیاورد اشکالی ندارد. اگر بخواهید درس عربی را اینجا مهم جلوه بدهید باید بفرمایید درس مستقل و جزء گروه اختصاصی است). موافقین به این‏که بنویسیم «به صورت گروه مستقل» دست بلند کنند (عده کمی دست بلند کردند) تأیید نشد. یک پیشنهادی رسیده به عنوان ذیل این اصل که من آن را می‏خوانم «برای تقویت وحدت اسلامی نامه‏های رسمی کشور جمهوری اسلامی ایران با کشورهای اسلامی باید با این زبان تنظیم گردد» کسانی که با این پیشنهاد موافق‏اند خواهش می‏کنم دست‏هایشان را بلند کنند (عده کمی موافق بودند) بنابراین، این پیشنهاد رأی کافی نداشت و رد شد.
هاشمی‏نژاد- من سؤالی دارم. مگر الان در مدارس متوسطه زبان عربی تدریس نمی‏شود؟
پس آوردن این قید در اینجا چه تأثیری دارد؟
نایب رئیس- آقای هاشمی‏نژاد، در آن موقع عده زیادی مخالفت‏ها و مبارزه‏ها کردند. قید این، در اینجا برای این است که در آینده احیاناً تزلزلی در آن به وجود نیاید. (هاشمی‏نژاد- به نظر من این قید مشکلی را حل نمی‏کند). آقای طاهری خرم‏آبادی بفرمایید.
طاهری خرم‏آبادی- ذکر محیط برای تدریس، اصلًا با قانون اساسی وفق می‏دهد؟
بنی صدر- آمدیم و سال بعد این برنامه «راهنمایی» را تغییر دادند آن‏وقت چه می‏کنید؟
</section>
<section type="page" number="595">
نایب رئیس- به هر حال معادل «راهنمایی» هر چه بود در آن عمل می‏شود.
یزدی- اگر بنویسید: «پس از ابتدایی تا دانشگاه» مطلب روشن می‏شود و مشکل آقای بنی صدر هم حل خواهد شد.
نایب رئیس- به نظر من پیشنهاد خوبی است. موافقید که بنویسیم: «پس از ابتدایی تا دانشگاه»؟ آن عبارت «همه مدارس راهنمایی و متوسطه» وقتی تبدیل به عبارت پیشنهادی آقای یزدی شود، در حقیقت همان مطلبی است که آقایان به آن رأی دادید ولی عبارتش جامع‏تر است. آیا با این پیشنهاد موافقید؟ (اکثریت موافق بودند) تصویب شد. بنابراین با توجه به اصلاحاتی که به عمل آمد یک بار دیگر این اصل را می‏خوانم:
اصل 22- (اصل شانزدهم)- از آنجا که زبان قرآن و علوم و معارف اسلامی عربی است و ادبیات فارسی کاملًا با آن آمیخته است، این زبان باید پس از دوره ابتدایی تا پایان دوره متوسطه در همه کلاس‏ها و در همه رشته‏ها تدریس شود.
اکنون نسبت به این اصل با ورقه اخذ رأی می‏شود. از آقایان منشی‏ها خواهش می‏کنم در اخذ و شمارش آراء کمک و نظارت بفرمایند.
 (آقایان: دکتر روحانی و عضدی «منشی‏ها» در محل نطق حاضر شوند و پس از شمارش آراء نتیجه به قرار زیر اعلام گردید)
نایب رئیس- نمایندگان حاضر در جلسه شصت و پنج نفر، آراء موافق پنجاه و هفت رأی، آراء مخالف چهار رأی و آراء ممتنع چهار رأی. بنابراین، این اصل به تصویب رسید. تکبیر (نمایندگان سه بار تکبیر گفتند) با تصویب اصل بیست و دو اکنون اصل بیست و سه مطرح می‏شود. من خودم آن را قرائت می‏کنم:
3- طرح و تصویب اصل 23 (اصل هفدهم)
اصل 23- مرکز حکومت جمهوری اسلامی ایران، تهران است و مبدأ تاریخ رسمی کشور، هجرت پیامبر اسلام (ص) است و تاریخ هجری شمسی و هجری قمری هر دو معتبر است اما مبنای کار ادارات دولتی، هجری شمسی است.
نایب رئیس- در اینجا پیشنهاد شده است که رسمی بودن تعطیل جمعه هم در اینجا ذکر شود (ضیائی- این پیشنهاد مربوط به این اصل نیست. این‏گونه مسائل باید بعداً در مجلس شورای ملی بحث شود و تصمیم بگیرند، نه این‏که در قانون اساسی ذکر شود). قبل از این‏که این پیشنهاد را به رأی بگذاریم من سؤال کنم که آیا درباره این اصل مخالفی هست؟ (قرشی- وقتی شما به صورت سؤال مطرح می‏کنید نوعی تلقین می‏شود که حتماً مخالفی بیاید صحبت کند و در نتیجه مطلب کشدار می‏شود). من وظیفه دارم که پس از طرح هر اصل این سؤال را از دوستان بکنم تا بعداً ایرادی نباشد. (مکارم- با همین سؤال کردن شما عده‏ای تشویق به مخالفت می‏شوند). به هر حال، سؤالی هست؟
بنی صدر- چه ضرورتی دارد بنویسیم: «مرکز حکومت جمهوری اسلامی ایران، تهران است»؟ چه بسا روزی لازم باشد که شهر دیگری جز تهران به عنوان مرکز حکومت ایران، تعیین شود. الان تهران نصف تولید ایران را مصرف می‏کند، ممکن است مصلحت اقتصادی و حتی سیاسی ایجاب کند که روزی تهران را تغییر بدهیم و شهر دیگری را انتخاب کنیم آن‏وقت‏
</section>
<section type="page" number="596">
وقتی در اینجا و در قانون اساسی قید می‏کنید، دیگر نمی‏شود آن را تغییر داد.
هاشمی‏نژاد- رفراندوم می‏کنند و در صورت لزوم مرکز را به شهر دیگری تغییر می‏دهند.
نایب رئیس- آن روزها که می‏نوشتند پایتخت کجا است به خاطر این بود که شاه به آب و هوای نیاوران علاقه داشت و می‏خواست فقط کاخ‏هایش را حفظ کند و تجدید کاخ‏ها در جاهای دیگر ممکن نبود، به همین جهت می‏خواست چهار میخه‏اش کند و تهران را خیلی سفت و محکم بچسبد. ولی مسأله تغییر مرکز اداری مملکت واقعاً مسأله‏ای است که تابع شرایطی است و چه بسا سال آینده دولت جمهوری اسلامی ایران تشخیص بدهد که مرکزیت ادارات را تغییر بدهد و این البته تابع شرایط اقتصادی و اجتماعی کشور است. اگر این مسأله واقعاً از آن مسائلی است که باید دست تصرف مجالس قانون‏گذاری و دولت‏ها به آن برسد باید در قانون اساسی هم باشد ولی اگر مسأله‏ای است که باید به صلاحدید مجالس قانون‏گذاری بعد موکول کنیم، ذکری از آن در اینجا نیاید. (یزدی- مرکزیت آن، غیر از تمرکز کار است).
مکارم شیرازی- آوردن تهران در اینجا به خاطر حفظ وحدت ملی است که فردا هر کس یک جا را مرکز مملکت قرار ندهد. وقتی این موضوع در قانون اساسی قید شود، وحدت ملی در حقیقت محکم‏تر شده است.
دکتر شیبانی- آقای رئیس من پیشنهاد کفایت مذاکرات را داده‏ام.
نایب رئیس- آقای شیبانی هیچ کس حق ندارد قبل از این‏که دو نفر موافق و دو نفر به عنوان مخالف صحبت کند پیشنهاد کفایت مذاکرات را بدهد.
دکتر شیبانی- پس اصولی که قبلًا تصویب شد و این موضوع که می‏فرمایید رعایت نگردید چه حالتی داشت؟
نایب رئیس- ممکن است در بعضی اصول حتماً دو موافق و دو مخالف وجود نداشته باشد وگرنه طبق آیین‏نامه آقایان نیم ساعت وقت دارند که صحبت کنند و این حق آنهاست. وقتی می‏بینید که موضوعی مورد اختلاف است اصرار به این که فوراً به رأی بگذاریم، نفرمایید. اجازه بفرمایید طبق رویه همیشگی جلسه اداره شود. به هر حال اکنون عده‏ای از آقایان چه به عنوان موافق و چه به عنوان مخالف اسم نوشته‏اند که صحبت کنند و چون ده دقیقه از نیم ساعت وقتی که می‏توان درباره این اصل صحبت کرد، گذشته است بیست دقیقه وقت باقی است که چهار نفر، هر کدام پنج دقیقه، دو نفر موافق و دو نفر مخالف صحبت کنند. اول آقای سبحانی به عنوان موافق صحبت می‏فرمایند.
سبحانی- بسم الله الرحمن الرحیم. بنده به عنوان موافق صحبت می‏کنم این اصل یکی از اصولی است که در پیش‏نویسی قبلی نبود و گروه ما این اصل را افزوده‏اند و در بعضی از پیشنهادات هم آمده بود. درباره این‏که باید مرکز حکومت جمهوری اسلامی ایران را معین کرد برای تحکیم وحدت است که فردا از هر گوشه‏ای صدایی بلند نشود و اگر یک موقع هم مصلحت شد که ببرند در یک نقطه با آب و هوای بهتر یا ییلاقی و قشلاقی کنند مثلًا در تابستان به همدان ببرند و زمستان بیاورند قم، این کار با یک رفراندوم حل می‏شود، راجع به مبدأ تاریخ، ...
نایب رئیس- آقای سبحانی مبدأ تاریخ الان مورد بحث نیست فقط روی مرکزیت تهران‏
</section>
<section type="page" number="597">
بحث است. بفرمایید متشکرم، آقای عضدی به عنوان مخالف بفرمایید.
عضدی- بسم الله الرحمن الرحیم. البته آقای دکتر بهشتی فرمودند به عنوان مخالف.
بنده فقط در این قسمت اول مخالفم (نایب رئیس- یعنی راجع به مسأله مرکز و نه راجع به بقیه اصل؟) بله، ملاحظه بفرمایید رژیم گذشته برای این‏که بتواند کنترل کند یک سیستم خطرناک تمرکز را پیاده کرده و به همین دلیل شما می‏بینید که تهران به صورت یک قطب سیاسی و اقتصادی در آمده و زندگی شهری از نظر آلودگی هوا و صدا به مرحلة بسیار خطرناکی رسیده، به طور کلی اگر بخواهیم مرکز حکومت را دوباره تهران تعیین کنیم، این تمرکز تا حدودی خود به خود به وجود می‏آید و زندگی ساکنان تهران را خطرناک می‏کند. بنابراین بهتر است همان‏طور که جناب آقای دکتر بهشتی پیشنهاد کردند، دست قوة مقننه را باز بگذاریم البته در شرایط فعلی عملی نیست و می‏دانیم که اگر بیاییم و همان‏طور که بگوییم مثلًا همدان مرکز باشد، همدان بالقوه می‏تواند مرکز حکومت ایران باشد یا فرضاً شهر خودم رشت، اینها بالقوه می‏توانند مرکز باشند. (یزدی- روی مرکزیت صحبت کنید).
نایب رئیس- قرار نبود که آقایان بی‏نوبت صحبت کنند مخصوصاً آقای یزدی که تعهد کردند در اثنای صحبت، بدون نوبت صحبت نکنند. (یزدی- تعهد کردم و به تعهدم عمل می‏کنم ولی قرار شد ایشان روی مرکزیت صحبت کنند، استدلالشان روی تمرکز است). آقا استدلال غلط را شما باید روی نوبت بیایید جواب بدهید. آقای عضدی ادامه بدهید.
عضدی- وقتی که ما مرکز حکومت را قرار می‏دهیم خود به خود از نظر اقتصادی و سیاسی تمرکز به وجود خواهد آمد. الان شما ملاحظه بفرمایید هر کارخانه‏ای در هر کجای مملکت هست یک دفتر مرکزی در تهران دارد، هر دانشگاهی در هر کجای کشور است یک دفتر مرکزی در تهران دارد و این مشکلات را شما با قرار دادن مرکز اگر اضافه نکنید لااقل نخواهید کاست.
مشکینی- من یک سؤالی دارم.
نایب رئیس- بفرمایید.
مشکینی- سؤالم این است که شورای رهبری آیا داخل دولت هست یا خارج دولت؟
نایب رئیس- این چه ربطی به اینجا دارد.
مشکینی- می‏خواهم بگویم اگر داخل هست پس این هم حساب می‏شود.
نایب رئیس- یعنی می‏گویید آن هم جایش اینجاست؟
مشکینی- جایش جداست.
نایب رئیس- بسیار خوب آقای مکارم به عنوان موافق بفرمایید و بعد از ایشان یک مخالف صحبت کند و رأی می‏گیریم.
مکارم شیرازی- بسم الله الرحمن الرحیم. بنده طرفدار این بودم که این اصل بحثی ندارد و زودتر رأی گرفته شود ولی چون دیدم بعضی از آقایان به عنوان مخالف صحبت کردند ناچار شدم چند جمله کوتاه به عنوان موافق عرض کنم و دو مطلب را اینجا عرض می‏کنم. اول این‏که اگر ما به تاریخ گذشته ایران مراجعه کنیم می‏بینیم این نقل و انتقالات پایتخت به زبان و لسان آن روز و مرکز حکومت به تعبیر امروز، چه دردسرهایی به وجود آورده، هر سلسله‏ای سر کار می‏آمد مرکز مملکت را تغییر می‏داد و این باعث مشکلات فراوان و دردسرها می‏شد به خاطر این‏که‏
</section>
<section type="page" number="598">
پرهیز از این مسأله شود و همچنین وحدت ملی ما که اشاره کردند محکم‏تر بشود. گفتن مرکز هیچ ضرری ندارد و منافعی هم دارد تنها اشکالی که هست دو جمله است یکی این‏که فرمودند اگر مرکز، تهران باشد تولید تمرکز می‏کند، مگر مرکز کشور منتقل به اصفهان و قم و همدان بشود ایجاد تمرکز نمی‏کند؟ تمرکز خاصیت مرکز مملکت است تازه باید نشست و کاری نکرد که همة کارها در مرکز جمع بشود، آن یک کار جداست. اگر تهران هم مرکز باشد باید با تمرکز همة کارها مبارزه کرد؛ یعنی کاری کنیم که همة کارها در اینجا متمرکز نشود. به عنوان مرکز حکومت باشد نه به عنوان مرکز زندگی مردم تا این اشکالات تولید بشود و همچنین این‏که فرمودند شاید مصلحت ایجاب بکند، عرض کردیم قانون اساسی باز است چنان نیست که نشود تغییراتی ایجاد کرد فقط به عنوان محکم‏کاری و حفظ وحدت ملی و جلوگیری از ضایعاتی که بر اثر تغییر به وجود می‏آید چون تغییر مرکز خیلی ضایعات دارد و به این آسانی هم نمی‏شود تغییر مرکز داد مگر برحسب ضرورت‏هایی، بنابراین من با بودن این موافقم و هیچ اشکالی ندارد منافعی هم دارد.
نایب رئیس- آقای بنی صدر به عنوان آخرین نفر بفرمایید.
بنی صدر- بسم الله الرحمن الرحیم. عرض کنم که سابق پایتخت را معین می‏کردند و جا به جا می‏کردند برای تعیین پایتخت، هر سلسله‏ای یک عواملی را در نظر می‏گرفت آن عوامل یکی این بود که به مرکز ایل حاکم یا اتحادیه‏های ایل حاکم نزدیک باشد. دوم این‏که از نظر راه‏ها دولت مرکزی بتواند در تمام مناطق تحت کنترلش سیطره داشته باشد. سوم این‏که در موقع خطر جنگ به سرعت بتواند این محل را تغییر بدهد و در اطراف مراکز دیگری باشد که بتواند به آنجا منتقل بکند. چهارم مخصوصاً خود آن پایتخت و اطرافش بتواند خرج آن دولت را بدهد. شما اگر پایتخت‏های قدیمی را ملاحظه بفرمایید مثلًا پایتخت عباسی و قبل از آنها پایتخت ساسانی و قبل از آنها پایتخت سلوکی همین‏طور بگیر و برو بالا این منطقه سواد بوده که خوزستان تا از آنجا می‏رود مدیترانه. در دولت عباسی تمام هزینه دولت عباسی را همین منطقه می‏داده و بقیه قلمرو خلافت درآمدهایشان به حساب خزانه می‏رفت. بنابراین ما حالا آمدیم پایتختی درست کردیم که هیچ کدام از این مشخصات را ندارد اولًا خودش که خرج خودش را نمی‏دهد هیچی، تنها تهران به انداز چهل و چهار درصد مصرف ایران را مصرف می‏کند و شما اگر می‏خواهید تهران را به همین صورت نگه دارید غیر ممکن است بتوانید ایران را از بحران اقتصادی بیرون ببرید. باید هر چه پول نفت در می‏آید خرج تهران بکنید. حالا آمدید می‏گویید که این را اجباراً بیاورید در قانون اساسی. اتفاقاً وحدت ملی گاهی ایجاب می‏کند که دولت مرکزی قدم رنجه فرموده یکی دو ماه در شهرهای دیگر هم اقامت کند و بنابراین چه ضرورت دارد که این را بیاوریم در قانون اساسی و تهران را همچنان به صورت سرطان نگه‏داریم و بیاندازیم به جان ایران؟ عقیده من این است که عملًا حالا تهران مرکز مملکت است و ما هم که وسیله انتقالش را نداریم. از پیش که می‏فرمایید قانون اساسی قابل تغییر است بله اما به این شل و ول هم نیست که هر دقیقه اینجا جمع بشویم و بگوییم اصل ماده قانون اساسی راجع به پایتخت را عوض بکنیم پس بهتر است این کار را بگذاریم به عهده همان قوه مقننه به آن ترتیبی که در قانون اساسی خواهد آمد اگر ضرورت ایجاب نکرد که پایتخت سر جای خودش هست اگر ایجاب کرد، برای تغییر این اصل مجلس خبرگان لازم نباشد. یکی از آقایان هم نوشته است که در موارد
</section>
<section type="page" number="599">
جنگ لازم می‏شود که تصمیم به تغییر پایتخت گرفت و شما وقتی این را آوردید توی قانون اساسی همچون کاری هم نمی‏شود.
نایب رئیس- خوب موافقین به این‏که این مسأله یعنی تعیین مرکز حکومت در قانون اساسی بیاید و این‏که گفته شود «مرکز حکومت جمهوری اسلامی ایران تهران است» دست بلند کنند (عده کمی دست بلند کردند) رد شد، پس این جمله را حذف می‏کنیم و بقیه اصل را برای رأی‏گیری می‏خوانم:
 «مبدأ تاریخ رسمی کشور، هجرت پیامبر اسلام (ص) است» موافقین این جمله به همین صورت که خواندم، دستشان را بلند کنند (اکثر دستشان را بلند کردند) تصویب شد. جمله بعد از آن را می‏خوانم: «و تاریخ هجری شمسی و هجری قمری هر دو معتبر است»، کسانی که با این جمله به همین شکل موافق‏اند، موافقتشان را با بلند کردن دست اعلام بفرمایند (اکثر دستشان را بلند کردند) بنابراین تأیید شد. جمله بعدی را می‏خوانم: «ولی مبنای کار ادارات دولتی هجری شمسی است.» آیا با این عبارت موافقید؟ (اکثر با بلند کردن دست موافقتشان را اعلام داشتند). این عبارت هم به همین صورت تصویب گردید. ضمناً آقای منتظری پیشنهاد کرده‏اند اضافه کنیم «روز جمعه تعطیل رسمی است» خود آقای منتظری در مورد پیشنهادشان توضیحی دارند.
منتظری- بسم الله الرحمن الرحیم. این‏که ما می‏گوییم تعطیل رسمی روز جمعه باشد، برای این است که در قانون اساسی سابق هم اسمی از تاریخ برده نشده بود و یک محمدرضائی پیدا شد و آمد تاریخ ایران را تغییر داد و پس حال باید روز تعطیل را در قانون اساسی ذکر کنیم تا یک رئیس‏جمهور غرب‏زده فردا پیدا نشود و بیاید بگوید که چون در همه دنیا یک‏شنبه تعطیل رسمی است، ما هم می‏خواهیم در ایران روز یک‏شنبه را به جای جمعه تعطیل کنیم. بنابراین من معتقدم که حتماً باید در قانون اساسی ذکر شود که تعطیل رسمی هفتگی ما روز جمعه است.
رستم شهزادی- اگر یک روزی یک رئیس‏جمهور خارجی بر کشور ما مسلط شد که تمام قانون اساسی ما از بین رفته است و دیگر این مسائل جزئی هم تمام شده است.
دکتر ضیائی- این‏گونه مسائل مربوط به مجلس شوراست نه این‏که در قانون اساسی ذکر شود.
بنی صدر- وقتی گفتید روز جمعه تعطیل رسمی است، فردا یکی دکانش را در این روز باز کرد یقه‏اش را می‏گیرند که چرا مغازه‏ات را نبستی، به علاوه آنها که عوض می‏کنند، کل تاریخ را عوض می‏کنند. تاریخ که عوض شد آن‏وقت می‏توانند جمعه را هم یک‏شنبه بکنند.
نایب رئیس- آقای بنی صدر، تعطیل روز جمعه قابل تغییر است، قبلًا هم می‏خواستند این کار را بکنند.
حجتی کرمانی- در قرآن آمده است که روز جمعه روز کسب و کار است، چطور تعطیل باشد؟ فردا اگر یک دکان‏داری در مغازه‏اش را باز کرد به بهانة تعطیل رسمی بودن، هزار جور دردسر برایش درست می‏کنند.
اشراقی- اگر محمدرضا مانده بود الان روز جمعه را تغییر داده بود و روز دیگری را به عنوان تعطیل رسمی تعیین کرده بود.
نایب رئیس- پس اگر موافق باشید بنویسیم: «روز جمعه تعطیل رسمی دولتی است» کسانی که با این جمله به این صورت که گفتم موافق‏اند دستشان را بلند کنند (اکثر دستشان‏
</section>
<section type="page" number="600">
را بلند کردند) تأیید شد.
ربانی شیرازی- چه لزومی داشت بنویسیم «تعطیل رسمی دولتی»؟
مکارم شیرازی- باید ریشه اسلامی مسأله را پیدا کنیم. ببینیم آیا تعطیل جمعه، آن هم از صبح تا غروب اصلًا ریشه اسلامی دارد یا این‏که به قول آقای حجتی در قرآن هم روز جمعه، روز کسب و کار و فعالیت معرفی شده است.
نایب رئیس- آقای مکارم توضیح می‏دهم. در دنیا یک روز در هفته تعطیل بودن، یک امر مسلم است. ما می‏گوییم اگر قرار است که یک روز را در هفته تعطیل اعلام کنیم، آن روز، روز جمعه باشد.
منتظری- بنویسیم: «روز جمعه تعطیل هفتگی کشور است».
ربانی شیرازی- تعطیل رسمی دولت یعنی چه؟ دیگر کلمه «دولت» ضرورتی ندارد.
بنی صدر- بنویسید: «تعطیل هفتگی است» چون فردا مریض‏خانه‏ها هم می‏گویند جمعه تعطیل رسمی است و ما کار نمی‏کنیم.
نایب رئیس- من از آقای بنی صدر سؤالی دارم، در همه تقویم‏ها روز جمعه، تعطیل رسمی است ولی تا به حال آمده‏اند بگویند چرا در روز جمعه مغازه‏ها بسته نیست؟ و یا کسی رفته به بیمارستان‏ها بگوید چرا مریض می‏پذیرید؟
حجتی کرمانی- بله، در رژیم گذشته بارها به دکان‏ها اعتراض و حمله کردند که چرا در روز جمعه باز کرده‏اید.
بنی صدر- همان‏طور که گفتند در رژیم گذشته، جمعه تعطیل اجباری بود.
دکتر آیت- تعطیل رسمی در هیچ جا معنی‏اش این نیست که اجباری است.
بنی صدر- من خودم هفده سال در فرانسه بودم و می‏دانم که اجباری است.
دکتر آیت- مسأله این است که به نظر من کار نکردن اجباری نیست، بلکه حتی طبق کار اگر کارگری روز تعطیل کار کرد دو برابر پول می‏گیرد، اما کسی را وادار نمی‏کنند که حتماً کار را تعطیل کند و در اینجا هم این مفهوم را نمی‏رساند.
نایب رئیس- در کشورهای اروپایی مثل آلمان نه تنها روز یک‏شنبه تعطیل اجباری است بلکه ساعت کار مغازه‏ها هم مشخص و اجباری است. یعنی مغازه‏هایی موظف هستند که ساعت شش و نیم بعد از ظهر تعطیل کنند. برخی از مؤسسات باید حداکثر تا ساعت هشت و نه باز باشند، یعنی ساعت باز بودن و نبودن اجباری است ولی این برحسب مصوبات سنای هر ایالت و انجمن ایالتی است. به خاطر تنظیم رفت و آمد و سایر مسائل. این ارتباطی با مسأله تعطیل رسمی ندارد. این‏که حتماً باید یک‏شنبه تعطیل باشد و یا بعد از ظهر شنبه تعطیل باشد، اینها همه در رابطه با مسائل اجتماعی و اقتصادی کشورمان است. در بعضی جاها به دلیل بالا بودن ساعت کار عادی، اختلال اقتصادی پیش می‏آید به همین دلیل می‏آیند و ساعت کار را کم می‏کنند تا عده مشتغلین بیشتر شود و از بیکاران کم شود. ولی این‏که ما می‏گوییم تعطیل رسمی، ارتباطی با آن مسأله ندارد و اگر روز جمعه تعطیل رسمی باشد، فکر نمی‏کنم آن تالی فاسدی که بعضی دوستان به آن اشاره کردند، برایش مترتب باشد.
مدنی- البته ما مجبور نمی‏کنیم کسی جمعه را تعطیل کند ولیکن اگر بنویسیم روز جمعه تعطیل رسمی است، فردا داروخانه‏ها و بیمارستان‏ها هم تعطیل می‏کنند و یا کارگاه‏ها و مغازه‏ای‏
</section>
<section type="page" number="601">
که مردم به آن احتیاج دارند تعطیل می‏کنند و می‏گویند طبق قانون، امروز روز تعطیل است.
نایب رئیس- گفتم که جلوتر هم جمعه تعطیل رسمی بود ولی هیچ وقت بیمارستان‏ها تعطیل نمی‏شد آنها برای خودشان کشیک می‏گذاشتند.
خزعلی- اگر بنویسیم «تعطیل رسمی هفته، جمعه است» مشکل حل می‏شود یعنی دیگر نمی‏توانند روز جمعه را به یک‏شنبه تغییر بدهند.
نایب رئیس- به نظر من پیشنهاد خوبی است. کسانی که با این پیشنهاد موافق‏اند یعنی بنویسیم که «تعطیل رسمی هفتگی، روز جمعه است» موافقت‏شان را اعلام بفرمایند (اکثر موافق بودند) تصویب شد. بنابراین با توجه به اصلاحات، این اصل را یک بار دیگر می‏خوانم و بعد از آن با ورقه اخذ رأی می‏شود:
اصل 23 (اصل هفدهم)- مبدأ تاریخ رسمی کشور ایران، هجرت پیامبر اسلام صلی الله علیه و آله است و تاریخ هجری شمسی و هجری قمری هر دو معتبر است ولی مبنای کار ادارات دولتی هجری شمسی است و تعطیل رسمی هفتگی روز جمعه است.
نایب رئیس- از آقایان منشی‏ها خواهش می‏کنم در اخذ و شمارش آراء نظارت بفرمایید (آقایان عضدی و دکتر روحانی «منشی‏ها» در محل نطق حاضر شدند و پس از شمارش آراء نتیجه به قرار زیر اعلام گردید).
نایب رئیس- عدة حاضر در جلسه شصت و چهار نفر، کل آراء شصت و چهار رأی، آراء موافق شصت و دو رأی، آراء مخالف و ممتنع هر کدام یک رأی، بنابراین، این اصل تصویب شد، تکبیر. (نمایندگان سه بار تکبیر گفتند)
4- طرح اصل 24
نایب رئیس- اصل بعدی اصل بیست و چهار درباره پرچم مملکت است. یک متنی در این مورد آقایان تهیه کرده‏اند ولی با بعضی‏هایشان که صحبت کردیم آن متن قبلی را که از این خلاصه‏تر است و همین مطلب را هم بدون هیچ کم و زیاد دارد، بر این متن ترجیح دادند. بنابراین اصل بیست و چهار را از پیش‏نویس قبلی مطرح می‏کنم:
اصل 24- پرچم رسمی ایران به رنگ‏های سبز و سفید و سرخ با علامت مخصوص جمهوری اسلامی است.
کسی که مخالف نیست؟ آقای رشیدیان صحبتی دارید؟ (رشیدیان- بله من مخالفم). بفرمایید.
رشیدیان- بسم الله الرحمن الرحیم. هرانقلابی که در جهان صورت گرفته است از مسائل عینی یا انقلاب عینی یا انقلاب‏های ایدئولوژیکی شروع می‏شود و بعد در اواخر یعنی به پیروزی که می‏رسد، انقلاب سمبولیک صورت می‏گیرد. این حالت در همه کشورهایی که انقلاب کرده‏اند وجود داشته است، حتی ماه‏ها را نیز عوض کرده‏اند و همچنین طبق اعتقاد همه انقلابیون و مجاهدین باید آثار گذشته و آثاری که همواره مورد نفرت مردم بوده است از بین برود. من خودم را می‏گویم، از زمانی که به مدرسه می‏رفتم یعنی از کلاس اول دبیرستان وقتی که ما را مجبور می‏کردند که در مقابل پرچم زانو بزنند و از همه بالاتر این‏که در بازار مسلمین به زور این پرچم را بر مردم‏
</section>
<section type="page" number="602">
تحمیل می‏کردند، من خودم به شخصه روی این مسأله دقیق بودم، یاد ندارم که مسلمانان به طور عموم این پرچم را از روی رغبت و میل قبلی خود بالای سر در مغازه‏ها یا جلو مغازه‏ها نصب کرده باشند. از همه اینها گذشته ببینیم تجلیات مردم و تظاهرات مذهبی، جشن و عزاداری‏ها و آن چیزی که جنبه مردمی و اسلامی و توده‏ای داشته و از ته دل بر می‏خواسته پرچم مردم ما در طول یک هزار و چهار صد سال تاکنون چه بوده است، من نمی‏گویم در این عزاداری‏ها پرچم ما سیاه بوده، پرچم قرمز بوده و سبز بوده، ولی ما هیچ گاه در تظاهرات مردمی ملتمان در طول تاریخ اعم از جشن یا عزاداری پرچم سه رنگ نداشته‏ایم به جز زمانی که بر مردم تحمیل می‏شده و ما می‏دیدیم عناصر مزدور ساواک و مأمورین مخفی که در روزهای جشن‏های ملی مردم ما را مجبور می‏کردند تا این پرچم را بکوبند و من یادم هست جمله امام خمینی را در سال یک هزار و سیصد و چهل و دو که فرمودند: «این سناتورها خیانت کردند و کشتند و چراغانی کردند، کشتند و دسته جمعی رقصیدند اگر من به جای این ملت بودم دستور مى‏دادم بالای سر در مغازه‏ها بیرق سیاه بکوبند». بنابراین ما باید واقعیت را نگاه کنیم ما حق نداریم همه مسائل را از دید ذهنی و مسائل را ذهنی بررسی کنیم، واقعیت این ست که مردم پرچم دیگری می‏خواهند و ما نمی‏خواهیم تضادی باشد بلکه باید دولت و ملت یکی و یگانه باشد نه این‏که مردم یک پرچمی به کار ببرند و ملت یک پرچم دیگر، زیرا این ایجاد تضاد خواهد کرد. بنابراین پیشنهادم این است که آنهایی که تحقیقاتی دارند ببینند پرچم مسلمان‏ها در صدر اسلام چه بوده است تا دنیا بداند که ما هم زبان داشتیم و هم فرهنگ داشتیم و هم پرچم داشتیم و هم یک ایدئولوژی با تمام ابعاد گوناگونش اعم از عینی و واقعی و سمبولیک و هیچ وحشتی نداریم به این‏که همه این چیزها از خودمان جوشش کند. بنابراین اگر می‏خواهد سبز باشد، قرمز باشد، همان‏طور که در این تظاهرات دیدیم مردم در کدام یک از این تظاهرات پرچم سه رنگ را بکار بردند؟ یک نفر به عنوان نمونه بیاید و بگوید که در تظاهرت و قیام ملی مردم ما پرچم سه رنگ به کار بردند، یا سبز بود یا قرمز و یا سیاه و این‏که، شیعه در طول تاریخ پرچمش سیاه بود، به خاطر غصب خلافت بوده و به خاطر شکنجه‏گاه‏ها و کشتارگاه‏هایی که بوده (سبحانی- چرا خطابه می‏خوانید مطلبتان را خلاصه بفرمایید). مثل جناب‏عالی نیستم که هر وقت مطلبی ارائه بفرمایید خطابه می‏خوانید. من نظر خودم را می‏گویم، شما همیشه می‏آیید اینجا صحبت می‏کنید. بنده روی این مسأله حساس هستم در میان پیشنهادات و نظرات مردم یک نفر هم نیست که این را تأیید کرده باشد و من نمی‏دانم چرا این گروه این مسأله را اینجا مطرح کردند. شما نباید مدافع گروهتان باشید شما باید مدافع حق باشید نه این‏که چون من این مسأله را مطرح کردم اگر روشن شد بر من که خلاف است (نایب رئیس- آقای رشیدیان وقتتان تمام است) اگر دیدیم که خلاف است آیا نباید پا فشاری کنیم؟ بنابراین پیشنهاد می‏کنم همراه با ملت ایران و اعتقاد ملت ایران و پیشنهادات آنها و تجلیات مردمی و اسلامی که در طول تاریخ بوده، پرچم ایران سبز یا قرمز باشد و هر شعاری را که برای روی آن انتخاب می‏کنید، شعار مردمی باشد مثلًا «الله اکبر» ی که مردم در بالای پشت‏بام‏های تهران و تمام شهرستان‏ها می‏گفتند، یا «لا اله الا الله» هایی که جزء فرهنگ مردم شده هر چیزی که صلاح می‏دانید باشد والسلام علیکم و رحمت الله و برکاته.
نایب رئیس- متشکرم. (طاهری اصفهانی- برای توضیحی یک دقیقه وقت می‏خواهم). نمی‏خواهید از روی نوبت باشد؟
</section>
<section type="page" number="603">
طاهری اصفهانی- خیر (خنده نمایندگان) می‏خواهم بگویم ما روی پرچم سه رنگ حساسیت داریم و به هیچ وجه رأی نمی‏دهیم. اگر اجازه می‏دهید نامه‏ها و نوشته‏هایی که مردم در این زمینه فرستاده‏اند بدهم خدمتتان ولی به هر حال رأی سایر آقایان هم محترم است.
نایب رئیس- آقای اکرمی بفرمایید.
اکرمی- بسم الله الرحمن الرحیم. متأسفم از این‏که به جای اصل بیست و دو که وقت گرفته بودم به عنوان مخالف صحبت کنم و وقت داده نشد ... (نایب رئیس- یعنی این‏که نوبت به شما نرسید؟) خیر، آن‏چه بنده یادم هست نوبت دوم و سوم را به من دادند، ولی خوب سؤال نفرمودید.
نایب رئیس- آقای اکرمی، اینها که می‏فرمایید آن‏وقت سوءتفاهم می‏آورد، نوبت را آقایان منشی‏ها می‏نویسند، من هم از روی اسامی که آنها به من می‏دهند می‏توانم صدا کنم.
اکرمی- اما این‏که گروه دو به این ترتیب پرچم را نوشته و موضوعاتی که برادر عزیزم آقای رشیدیان مطرح فرمودند تمام جامعه روحیه‏شان این نیست که رنگ و فرم پرچم تغییر پیدا کند. از چیزهایی مهم که برای گروه فرستاده بودند این بر می‏آید عده‏ای البته موافق بودند که رنگ پرچم ما سبز باشد و لی نه همه، عده‏ای نوشته بودند این رنگ را حفظ کنید ولی شعار را تغییر بدهید. در ثانی این طاغوتی هم نیست از لحاظ تاریخی پرچم ما قبل رژیم پهلوی هم سه رنگ بوده است. (یکی از نمایندگان- این رژیم سابقه 2500 ساله دارد). پیش از 50 سال گذشته هم بوده است. در مورد رنگ پرچم خود رسول اکرم (ص)، به طوری که در گروه صحبت بود رنگ مشخصی نبوده تا این‏که ما آن رنگ را انتخاب کنیم. این‏که ایشان فرمودند ما بایستی با تمام آن‏چه که هست برخورد انقلابی بکنیم و از بین ببریم و فلان و بهمان، این انقلابی به معنی معمولی کلمه است، خود رسول اکرم (ص) با سنن جامعه این جور برخورد نمی‏کردند. ایشان فرمودند که در اعیاد مردم این پرچم را به کار نمی‏بردند نه، در جشن‏های مربوط به خودشان، عروسی‏ها و امثال آن به کار می‏بردند. آنجا که به عنوان زور بود مخالفت می‏کردند، در اعیاد دولتی مخالفت می‏کردند ولی همین مردم از همین پرچم در 15 شعبان استفاده بسیار زیادی هم می‏کردند. بنابراین این‏که می‏فرمایید، آن‏وقت که جنبه زور پیدا می‏کرد مخالفت می‏کردند. من عرضی ندارم چون نمی‏خواهم مزاحمت بیشتری فراهم بکنم.
نایب رئیس- متشکرم، آقای کیاوش به عنوان مخالف اسم نوشته‏اید اگر مطلب تازه‏ای دارید بفرمایید.
کیاوش- بسم الله الرحمن الرحیم. یکی از عوامل حرکت اگر نگوییم بزرگ‏ترین عامل، حرکت تداعی معانی است. مردم اگر در زیر یک پرچمی شکنجه دیده باشند و خون داده باشند برای زدودن این خاطره از ذهن آنها فقط باید آن عامل تداعی را از بین برد. در زیر همین پرچم شما دیدید چه خون‏ها ریخته شد و هنوز هم این خون‏ها قطره قطره سرازیر است، مردم نمی‏توانند این خاطره ننگین را فراموش بکنند و این پرچم دیگر پرچم ملی نیست، فقط پرچم شاهنشاهی بود، در این مورد دیگر توضیح بیشتر نمی‏دهم. انقلاب که می‏شود زبان، آداب و رسوم و آن عامل حرکت قبل از اینها باید عوض بشود. آن چیزی که در تمام جنگ‏ها در جلو سپاه حرکت می‏کند و عامل حرکت مردم است، پرچم است و اگر انقلاب شده باید عوض بشود ...
نایب رئیس- آقای کیاوش برای پرهیز از سوءتفاهم، چون در اثناء سخنانتان گفتید
</section>
<section type="page" number="604">
انقلاب که می‏شود، زبان و پرچم باید عوض بشود، پیشنهاد که نمی‏فرمایید زبان فارسی را باید عوض کنیم؟
کیاوش- خیر، خیر، هرگز، من عامل حرکت را عرض می‏کردم نه این‏که بگویم همه عوامل باید عوض بشود. به نظر من این پرچم عامل همه خرابی‏هایی است که در این مملکت نه به قول آقای اکرمی در ظرف پنجاه سال بلکه دو هزار و پانصد سال چون عامل خرابی‏ها است و تداعی و یادآور تمام شکنجه‏ها و خون‏هایی که در این مملکت ریخته شده است و مردم روی آن حساسیت دارند باید عوض بشود، کما این‏که در یکی از این استان‏ها اخیراً یعنی در هفته گذشته برداشته‏اند بخش‏نامه‏ای صادر کرده‏اند از این به بعد کسی حق ندارد به غیر از پرچم سه رنگ در هیچ راهپیمایی، در هیچ خانه‏ای، در هیچ جایی، در هیچ مغازه‏ای پرچم دیگری به کار ببرد. الان همان جا همین مسأله دارد عامل آشوب می‏شود. این در استان خود من است، آمده‏اند به کرات نزد من که این چه بخش‏نامه‏ای است من بخش‏نامه را فتوکپی کردم و دادم به شورای انقلاب، در هر حال اگر می‏خواهید که مردم خاطره‏های ننگین شاهنشاهی را فراموش بکنند این پرچم را عوض بکنید، رنگش مهم نیست آرمی که بعد می‏زنید حتماً باید یکی از آرم‏هایی باشد، شعارهایی باشد که در تظاهرات بوده تا به جای آن‏که خاطره ننگین شاهنشاهی را بیاد بیاورد، یادآور تظاهراتی باشد که مردم انجام داده‏اند تا همیشه عامل حرکت باشد. والسلام.
مشکینی- رنگ‏های مختلف آیا گویا است؟ و اگر مطلب غیر اسلامی را حکایت می‏کند بفرمایید که عوض بشود.
نایب رئیس- سبز گویای این است که باید سعی بشود سرزمین ایران حتی الامکان سرزمین کشاورزی و زراعت و سبز کام باشد. سفید نشانه آن است که به صلح بیش از هر چیز علاقه‏مند است و قرمز این است که در راه دفاع از سرزمین و مذهب و هر چه مقدس می‏شمارد حاضر است خون خودش را نثار بکند این شعارهای سمبولیکی بوده که تا حالا از این سه رنگ استفاده می‏شده است.
خانم گرجی- پرچم باید نمایانگر انقلاب باشد، به خصوص خانواده شهدا اعم از زن و مرد اصرار دارند که به گونه‏ای ما نقش شهدا را در این قانون وارد کنیم بهترین کار به عقیده من این است که نقش شهدا در آرم پرچم انعکاس داشته باشد و مشخص شود، به خصوص که ما در این سرزمین نه آن سرسبزی را دیده‏ایم و نه سفیدی صلح و آرامش را و نه سرخی روی جوانان را. (نایب رئیس- چه پیشنهادی دارید؟) در آرم پرچم نقش شهدا منعکس شود. (حجتی کرمانی- رنگ پرچم باید طوری باشد که تداعی گذشته را نکند).
نایب رئیس- قرار نبود خارج از نوبت صحبت کنید آقای موسوی اردبیلی به عنوان موافق صحبت می‏کنند، بفرمایید.
موسوی اردبیلی- بسم الله الرحمن الرحیم. من آمدم به برادر عزیزم آقای رشیدیان که می‏گفت حتی یک نفر موافق نیست بگویم که به عنوان یک نفر موافق صحبت می‏کنم و قبل از من هم یک نفر دیگر آمد به عنوان موافق صحبت کرد و این شد دو نفر. البته با احترامی که من به نظر آقایان قائل هستم مثل این‏که جناب آقای کیاوش فکر می‏کنند این سه رنگ سابقه دو هزار و
</section>
<section type="page" number="605">
پانصد ساله دارد، از آن اول سه رنگ بوده تا حالا، متأسفانه این جور نبوده و این بعدها در آمده است. جناب آقای رشیدیان هم از حرفشان من این جور استفاده کردم که در اسلام رنگ خاصی برای پرچم هست. واقعاً اگر چنین چیزی بود برای ما لازم بود که آن را حفظ کنیم برای این‏که کشور ما جمهوری اسلامی است و حتماً باید آن‏چه در اسلام اصالت دارد رعایت کنیم. متأسفانه تا آنجا که من خبر دارم چنین چیزی هم نبوده (طاهری خرم‏آبادی- پرچم پیغمبر سفید بود). خیر مختلط بود، اجازه بفرمایید، رنگ سیاه علامت عزاداری است خوب اگر در روز عاشورا پرچم‏های سیاه می‏زدند این چه ربطی به این دارد که چه باشد یا رنگ سرخ که ممکن است اشکالات دیگری هم ایجاد بکند حالا صرف‏نظر از آن روزهای انقلاب و روزهای خون‏ریزی و امثال آنها. مطلب دیگری که هست مثل این‏که هر کدام از ما ذهنیات قبلی خودمان را داریم منتقل می‏کنیم چون با آن استحکامی که این برادران عزیز صحبت می‏کردند و می‏گفتند هیچ کس موافق نیست من پیش خودم فکر می‏کنم ما در انقلاب، انقلاب باید بکنیم، چیزهای مضر و غیر اسلامی را باید عوض بکنیم اما این جور هم نباشیم که چیزی را که ضرری ندارد و در میان مردم هم یک نحوه سنتی تلقی شده عوض کنیم، یا این‏که ما بیاییم با تمام سنت‏ها مبارزه کنیم به عنوان این‏که و قتی جوان‏های ما را می‏کشند رنگ پرچم ایران سه رنگ بوده و حالا باید یک رنگ یا دو رنگ باشد. زیر پرچم می‏کشند، کسی را زیر پرچم می‏کشند؟ یا این‏که می‏گفتند پرچم را ببوسید خوب این یک کار غلطی بوده که می‏کرده‏اند، این بوسیدن و تواضع کردن از آن کارهای طاغوتی بوده است اما پرچمی که سنتی در ایران بوده و هیچ ضرری ندارد و طبق توجیهی هم که الان شد هر رنگش توجیهی داشت و در اذهان هم هست خصوصاً اگر یک آرم زنده که این آرم هم گویای جنبه اسلامی و هم گویای آن جهتی که ما قبولش داریم و هم انقلاب و هم خون و امثال اینها یک آرم زنده این جوری باشد، البته حتماً باید ان شاء الله درست بشود، تاج حتماً باید برود، چون آن جهاتی را داردکه برادران می‏گفتند، شیر و خورشید چیز پر محتوایی نبوده اکثریت عقیده‏شان این است که آن هم باید برود، باید هم برود اما سه رنگ بودن را ما برداریم سبزش کنیم؟ به چه مناسبت سبز کنیم به خصوص که سبز در تاریخ یک مدتی شاید علامت گروه‏های دیگر بود. (بنی صدر- سبز علامت شیعه و سیاه علامت بنی عباس بوده است). بله سیاه علامت بنی عباس بوده است.
خلاصه این جور چیزها فکر می‏کنم زیاد مخالف ندارد، حالا ممکن است آقایان به جو بیشتر وارد باشند، من طبق ذهنیات خودم فکر می‏کنم اگر ما رنگ را عوض نکنیم بلکه فقط آرم را عوض کنیم، آرمی قرار دهیم که هم زنده باشد و هم چیزهایی که می‏خواهیم، در آرم منعکس بشود آن‏وقت هم جامعه را راضی کرده‏ایم و هم وظیفه انقلابیمان را انجام داده‏ایم و هم بی‏جا هر سنتی را از بین نبرده‏ایم که شاید بتواند یک خاطره‏های بدی در مردم ایجاد کند.
نایب رئیس- اعلام رأی می‏کنم ...
هاشمی‏نژاد- اجازه بفرمایید، این مسأله حساس است شاید مخالفین و موافقین مسائلی داشته باشند که نخواهند در جلسه علنی مطرح بکنند اجازه بدهید این اصل در جلسه خصوصی مطرح بشود و همه نظرات گفته شود و به هم نزدیک‏تر شود و در جلسه علنی بعدی به آن رأی بگیرید.
نایب رئیس- به پیشنهاد آقای هاشمی‏نژاد رأی می‏گیریم موافقین دست بلند کنند «عده کمی دست بلند کردند» موافقت نشد. «طاهری- خود عبارت یکی دوتا قصور دارد که قهراً این اصل به این صورت می‏ماند.» اگر این اصل تصویب نشود به این معنی نیست که اگر به صورت‏
</section>
<section type="page" number="606">
دیگری آورده شد قابل طرح نباشد شاید اصولًا در جای دیگر باید آورده شود و البته به صورت دیگری.
موسوی اردبیلی- برادرمان آقای فارسی یادداشتی برای من فرستاده بودند که من فراموش کردم به آن اشاره‏ای بکنم و الان به خاطر احترامی که برای ایشان قائل هستم می‏خوانم: «تأثیر سوء تغییر پرچم سه رنگ در روحیه افسران و سربازان و درجه‏داران ارتش را باید متذکر شد.»
رشیدیان- من نگفتم در اسلام به طور مسلم پرچم به خصوصی بوده است، گفتم باید تحقیق شود ببینیم ...
نایب رئیس- خوب به این اصل می‏خواهیم رأی بگیریم ... (مکارم شیرازی- اول به وسیله بلند کردن دست ببینید به اندازه کافی موافق دارد بعد رأی نهایی را بگیرید). نه این خلاف آیین‏نامه است بنده اصل را می‏خوانم:
اصل 24- پرچم رسمی ایران به رنگ‏های سبز و سفید و سرخ با علامت مخصوص جمهوری اسلامی است.
به این اصل با ورقه رأی می‏گیریم:
 (اخذ رأی به عمل آمد و آقایان دکتر روحانی و عضدی در محل نطق، شمارش آراء را انجام دادند و نتیجه به قرار زیر اعلام گردید)
نایب رئیس- عده حاضر در جلسه پنجاه و نه نفر بود ولی شصت رأی داشتیم که طبق پیش‏بینی آیین‏نامه در این مورد، بدون دیدن، یک رأی را باطل کردیم بقیه آراء به این ترتیب بود: موافق سی و نه رأی، مخالف پانزده رأی، ممتنع پنچ رأی. بنابراین، این اصل تصویب نشد.
 (حجتی کرمانی- می‏خواستم عرض کنم ...)
موسوی قهدریجانی- آقای حجتی بدون نوبت بارها و بارها صحبت کرده‏اند و به تذکرات رئیس جلسه توجه نمی‏فرمایند، مگر خودمان قبول نکردیم آقای منتظری یا بهشتی هر کدام جلسه را اداره می‏فرمایند امرشان را اطاعت کنیم؟
5- پایان جلسه‏
نایب رئیس- این جلسه را ختم می‏کنیم، جلسه بعدی عصر امروز ساعت شانزده تشکیل می‏شود.
 (جلسه ساعت سیزده و پنج دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="24" title="جلسه بیست و چهارم‏">
<section type="page" number="607">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه در ساعت 25/ 16 دقیقه روز 27 شهریور ماه 1358 هجری شمسی برابر با بیست و ششم شوال المکرم 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="7">
فهرست مطالب‏
1- اعلام رسمیت جلسه‏
2- نطق قبل از دستور آقای حائری‏
3- ادامه بحث پیرامون پرچم‏
4- طرح اصل 25
5- طرح و تصویب اصل 26 (اصل بیست و سوم)
6- طرح و تصویب اصل 27 (اصل بیست و دوم)
7- پایان جلسه‏
</section>
دبیرخانة مجلس بررسی نهایی قانون اساسی‏
</section>
<section type="page" number="609">
1- اعلام رسمیت جلسه‏
نایب رئیس- بسم الله الرحمن الرحیم. رسمیت جلسه اعلام می‏شود، غایبین جلسه قبل عبارتند از آقایان: انواری- حائری- خامنه‏ای- سحابی- عرب- و آقای غفوری که عذر ایشان موجه است و نمایندگانی که تأخیر ورود داشته‏اند عبارتند از آقایان: بیت اوشانا، ده دقیقه- مولوی، یازده دقیقه- موسوی اصفهانی، سی و چهار دقیقه. حالا نطق قبل از دستور داریم و نوبت آقای خادمی است که تشریف نیاورده‏اند ... در صورت اسامی نوبت آقای حجتی کرمانی است، ولی قرار شد آقای حجتی نوبتشان را به آقای حائری بدهند و بعداً در نوبت آقای حائری صحبت کنند بنابراین حالا آقای حائری تشریف می‏آورند و صحبت می‏فرمایند.
2- نطق قبل از دستور آقای حائری‏
حائری- بسم الله الرحمن الرحیم، «رَبَّنا عَلَیْکَ تَوَکَّلْنا وَ إِلَیْکَ أَنَبْنا وَ إِلَیْکَ الْمَصِیرُ»، عرض می‏کنم که بنده سابقه کسالت زیاد دارم و حالا حالم خیلی بد است و اگر حس نمی‏کردم که واجب است مطالبی را عرض کنم وقت جلسه را نمی‏گرفتم. این مطالب را که عرض می‏کنم درست فکر کنید و ببینید که اگر حقیقت دارد بر طبق آن عمل کنید. حقایق غیر آن چیزی است که مد روز می‏پسندد، حقایق یک مطالبی است که از انبیا گرفته می‏شود، از وحی گرفته می‏شود، از اولیا گرفته می‏شود، ما آنها را به نحو اجمال می‏گوییم و دیگر شما را به خدای متعال می‏سپارم. بعضی از این‏که می‏خواهم بگویم تصویب شده و گذشته است ولی چون صحبت تجدید نظر بود، بین خود و خدا اگر چنان‏چه دیدید که باید تجدید نظر بشود این عمل را بکنید. یکی همین مسأله تشیع و سایر فرق اسلامی است که خیلی به ما نامه نوشته‏اند و خیلی هم مراجعه کرده‏اند در این باره می‏خواستم چند مورد را عرض کنم اولًا این مطلب که «اتحاد بین دولت اسلامی و تقریب بین مذاهب اسلامی بشود» در گذشته هم مطرح بود و بسیار خوب است و من هم این آرزو را دارم و قبول دارم که یک جهان سومی در مقابل جهان کمونیستی و سرمایه‏داری تشکیل بشود که بتواند خود به خود، زیر دست آنها نباشد بلکه کم کم بر آنها حکومت هم بکند ولی این عقل خیلی زیاد می‏خواهد، این معنی که عبارت از وحدت اسلامی و حکومت اسلامی باشد بسیار درست است اما به این معنی نیست که فرض کنید که ما شیعه‏ها از حقوقی که داریم دست برداریم یا سنی‏ها از حقوقی که دارند دست بردارند یا ما یک قدم بدون جهت به عقب برویم و الا همان چیزهایی که در قانون سابق بود و در قانون اساسی اسبق هم بود همان را می‏آوردند که تصویب کنیم و نه زیادتر که مثلًا فرض بفرمایید تشیع حق داشته باشد یعنی کلمه «حق» در قانون اساسی باشد و تا ظهور حضرت ولی عصر سلام الله علیه باشد که این خودش یک تأدبی است نسبت به حضرت حجت یعنی دیگر کسی بعد از ایشان فضولی نمی‏کند و خودشان می‏دانند، تمام اینها را از قانون اساسی برداشته‏اند و حقوق حقة سنی‏ها و برادران مسلمان دیگر
</section>
<section type="page" number="610">
همه محفوظ است، آنها در هر جهتی ازجهات دینی خودشان آزادند و اگر تظاهر هم بکنند اشکال ندارد، در خیلی از احکام با ما مشترکند، در توارث ما از آنها و آنها از ما ارث می‏برند همین‏طور نکاح، بنا بر آنچه که در متون فقهیه ذکر شده است ما می‏توانیم با آنها وصلت کنیم. بنابراین اقتضا نمی‏کند که در قانون اساسی ذکری از مذهب شیعه نشود. زیرا پیش از این‏که اتفاقی بین شیعه و سنی ایجاد بشود بین خود شیعه باعث تفرقه و نفاق خواهد شد و این مسأله که مذهب شیعه در قانون نوشته شده نباید بین شیعه و سنی شکاف ایجاد کند. مسأله دیگر راجع به اقتصادیات است، بعضی از رفقا یک الفاظی را می‏گویند، ما که در بند الفاظ نیستیم مثلًا می‏گویند «نظام توحیدی» توحید را ما قائلیم که خدا یگانه است، اما حقیقت اقتصاد اسلام این است که نه یک اقتصاد کمونیستی است و نه یک اقتصاد سرمایه‏داری، اقتصاد اسلام یک اقتصاد بسیار عالی است و خدا می‏داند که من این را بدون تعصب عرض می‏کنم برای این‏که اگر اقتصاد صحیح باشد همه افراد در رفاه زندگی می‏کنند. حالا فرض بفرمایید کسی دو میلیون سرمایه دارد خوب این شخص مرفه است و اگر کسی ده میلیون سرمایه داشته باشد هشت میلیون آن زیادی است و باید آنها را خیرات کند که همه در زندگی مرفه باشند. اسلام که می‏گوید همه در زندگی مرفه باشند، این به زکات و خمس و نظایر اینها بستگی دارد که اگر سرمایه‏داری خمس و زکاتش را پرداخت کند کم کم فقر از بین خواهد رفت. فرض بفرمایید همین نفت را اگر طبق آیه شریفه که می‏فرماید: «وَ اعْلَمُوا أَنَّما غَنِمْتُمْ مِنْ شَیْ‏ءٍ فَأَنَّ لِلَّهِ خُمُسَهُ» در همان مصارف خمس و بقیه‏اش را در مصارف مسلمین صرف کنند، آن‏طور که رضای امام علیه السلام در آن است چقدر مشکلات مردم را حل می‏کند و شاید دو سه سال طول نکشد که دیگر اصلًا فقیری در قلمرو ایران نباشد و همه در حال رفاه باشند. این اقتصاد اسلامی است که رفاه همه را پیش‏بینی می‏کند کما این‏که در روایات این مطلب هست که اگر خدای متعال این زکات را مقرر فرموده، به خاطر این است که دیگر فقیری وجود نداشته باشد. حالا اگر کسی پنجاه میلیون ثروت داشت لازم نیست که همه مردم این مقدار داشته باشند. این‏که عقلانی نیست که همه پنجاه میلیون ثروت داشته باشند. ثروت زیاد قدرت عقلی را از کار می‏اندازد. اگر چنان‏چه یک کسی مهندس باشد، یکی هم فرض کنید طبیب باشد یکی هم افکار عالیه داشته باشد و مبتکر باشد اگر قرار باشد زندگیشان با یک خشت مال مساوی باشد قدرت تعمق فکری جلو نخواهد رفت. این عرضه و تقاضای آزاد اسلام باید برقرار باشد وگرنه یقین دارم که در عرض یکی دو سال فقیری در ایران وجود نخواهد داشت. حالا اسمش را هر چه می‏خواهید بگذارید مثلًا نظام توحیدی و هر اسم دیگری، ما کاری به اسم نداریم این خیرات مسلمان‏هایی که تا به حال شده و این همه مدارس و این همه موقوفات که برای مشاهد مشرفه شده است برای کمک بوده است ولی در حکومت کمونیستی تمام این پول‏ها جمع می‏شود پیش دولت، دولت هم صرف کارهایی می‏کند که به درد مردم نمی‏خورد و یا گلوله می‏شود و توی شکم مردم می‏رود ولی در اسلام اگر این پول‏ها جمع شد، خیرات می‏شود و در راه رفاه مردم مصرف می‏شود. مطلب سوم بنده این است که حالا خوشش می‏آید یا نه و آن حقیقت اسلام یعنی ولایت فقیه است، که صحبت شد. بنده مکرر گفته‏ام این اصل از ضروریات اسلام است و این هم که اطلاق نداشته باشد، از ضروریات اسلام است مثلًا اگر در آینده فقیه پیدا شد و دید کسی دو تا خانه دارد و یکی را اجاره داده است و زندگیش هم مرفه است و کس دیگری خانه‏ای ندارد و به طور اجاره‏ای در جایی زندگی‏
</section>
<section type="page" number="611">
می‏کند اگر آن فقیه دستور داد که خانه دوم آن شخص را بگیرند و به این شخص بدهند و قیمت را حالا به او بدهند یا ندهند بر خلاف آن‏چه که اسلام فرموده است می‏باشد. به مصداق آیه «... إِلَّا أَنْ تَکُونَ تِجارَةً عَنْ تَراض ...» اگر چنین باشد این مطلب در مورد زن هم می‏آید اگر کسی چهار تا زن دارد و جوانی هم هست که زن ندارد و زن هم گیرش نمی‏آید اگر آنجا مصلحت اقتضا کرد اینجا هم اقتضا می‏کند و مثلًا اگر یک پیرمردی است که در شرف مردم است ولی کلیه‏اش سالم است و جوانی هم هست که کلیه او خراب است و اگر کلیه به او ندهند می‏میرد بیاییم آن پیرمرد را بکشیم و کلیه‏اش را به آن جوان بدهیم، این در مقام ثبوت درست نیست و در مقام اثبات هم برداشت برای مردم چنین است که دین اسلام دینی است که به یک عده غیر معصوم محول شده، در صورتی که باید به معصوم محول بشود نه به غیر معصوم. ما می‏گوییم، بگویید که فقیه در حدود متونی که در فقه اسلام مشهور نوشته‏اند، ولایت دارد. یعنی بنویسیم فقیه «در حدود متون مشهور فقهیه» ولایت دارد و اگر هم خواستید آن را تفصیل بدهید مثلًا در فتوا و در قضا و امور حسبیه که من جمله همین حکومت است، کما این‏که امیرالمؤمنین در مقابل خوارج فرمود «لَا بُدَّ لِلنَّاسِ مِنْ أَمِیرٍ بَرٍّ أَوْ فَاجِر» ... عرض شود مردم یک حکومتی می‏خواهند و بی حکومت هم مملکت اداره نمی‏شود. ولی به این صورت اختلال نظم می‏شود منتها چون اول تصرف در اموال عمومی است یا تصرف در اموال شخصی است، باید اول از آنها رضایت بگیرند که اسمش وکالت است. مثلًا فرض بفرمایید که فقیه ولایت بر شخص غایب دارد و اگر چنان چه بتواند تلفنى بپرسد یک چیزی را که لازم است تصرف بکند اول باید رضایت او را تأمین بکند و اگر نشد آن وقت ولایت دارد. این است که وکالت می‏خواهد چون تصرف در اموال هم هست وقتی که مردم همه به یک شخص رأی دادند آن فقیه کارش را می‏کند. این از لحاظ موضوعات و تصرف در اموال بود. از لحاظ احکام هم آن‏چه که خدا فرموده است باید به آن عمل کند نه این‏که خود حکم بکند. موضوع دیگری که خواستم عرض کنم طول دادن در موارد بی‏جا است که این همه وقت مجلس را گرفته است. مثلًا فرض بفرمایید «با رعایت ضوابط اسلامی» یا «براساس ضوابط اسلامی» در مورد این دو عبارت مدتی صحبت کردن چه فایده‏ای دارد؟ می‏خواهم عرض کنم دنبال این الفاظ رفتن غیر از به هدر رفتن وقت اثر دیگری ندارد و فرق هم نمی‏کند. موضوع دیگر چیزهایی است که جنبه تبلیغاتی دارد، وظیفه قانون اساسی این است که تکالیف را معین کند کما این‏که یکی از سخنران‏ها هم گفتند که مثلًا «کرامت انسانی در مقابل آزادی در عبادت حق متعال» این چه ربطی به قانون اساسی دارد؟ موضوع دیگر مربوط به زن‏هاست که از مطاوی احکام اسلامی چنین معلوم می‏شود که نماز جمعه و جهاد از زن برداشته شده و با این که نماز خواندن در مسجد ثواب بسیار زیادی دارد، حتی خواندن هر نمازی در مسجد الحرام ثواب یک میلیون نماز دارد، طبق روایتی که در عروة الوثقی است که خود بنده آن را دیده‏ام، اگر زن نماز را در منزل خودش بخواند افضل از مسجد است. یکی از علمای قم یک نامه‏ای برای بنده نوشته است و نامه‏ای هم از مدرسین خارج رسیده است که شصت روایت جمع کرده که زن‏ها حق تصدی امورات و ولایت و حکومت و این کارها را ندارد. حالا کاری به این حرف‏ها ندارم، عرض من این است که بیش از این به اختلاط زن و مرد کمک نکنید. ما هر دو زمان را درک کرده‏ایم در سابق که زن‏ها در منزل بودند دیدیم که چه جور خانه را اداره می‏کردند، چه صفایی بود، بچه‏ها خوب تربیت‏
</section>
<section type="page" number="612">
می‏شدند، ملاحظه رفاقت و دوستی بچه‏ها می‏شد، ملاحظه نشست و برخاست بچه‏ها می‏شد که دروغ نگویند و مرتکب کارهای بد نشوند، حالا خانم به اداره می‏رود و مرد هم سر کار خود می‏رود، در این میان بچه‏ها بدون سرپرست می‏مانند. بنده کسی را خدای نکرده متهم به بی‏عفّتی نمی‏کنم ولی قهراً اتفاق می‏افتد، چون زن‏ها مختلف هستند و خوب و بد در همه هست. شما وضع خانواده را نگفتید، اساس خانواده بر زن نهاده شده و او هم کار زیادی برعهده‏اش می‏باشد، بی‏کار نیست نه این‏که اسلام به زن‏ها ظلم کرده باشد، مثلًا مردی که از صبح تا شب برای تهیه مایحتاج زندگی تلاش می‏کند. این تلاش برای زن و بچه‏اش می‏باشد و دلش برای زن و بچه‏اش بیشتر از خودش می‏سوزد در موقع رأی دادن مگر ملاحظه مصالح زن و بچه‏اش را نمی‏کند؟ اسلام نخواسته که اختلاط بین زن و مرد باشد و اصولًا اختلاط بین زن و مرد خوب نیست حالا می‏خواهید اینها را قبول بکنید و می‏خواهید نکنید و منتظر جواب هم نیستم چون در این چیزهایی که می‏گویم هیچ شبهه ندارم و جوابی هم اگر دارید بعداً بدهید، ممکن است بپسندند و ممکن هم هست که نپسندند. مطلب دیگری هم می‏گویم توکل به خدا در روزنامه انقلاب اسلامی خواندم که نوشته بود: سه نفر را به جرم حمل و قاچاق هروئین کشته‏اند، من اینها را نتوانستم با اسلام تطبیق بدهم. عرض دیگر این‏که بنده کسالت قند داشتم اما حالا میزان آن سیصد و شصت و یک شده و هم عروق قلبم متصلب شده و پزشک به من گفته است که خطر سکته برایم وجود دارد، این را عرض می‏کنم برای این‏که اطلاع داشته باشید، هر وقت شد می‏آیم و هر وقت هم که نشد دیگر نمی‏توانم بیایم «ما جَعَلَ عَلَیْکُمْ فِی الدِّینِ مِنْ حَرَجٍ» «لیس علی المریض حرج» من احتمال دارد که سکته بکنم و وقتی که احتمال سکته باشد نمی‏توانم شرعاً بیایم. آقای صافی و همین‏طور آقای بهشتی اینجا تشریف دارند و سابقه دوستی زیادی ما با ایشان داریم اگر لازم بود که بیایم و رأی بدهم تلفنی بفرمایند من می‏آیم و رأی می‏دهم. دیگر از خدمتتان مرخص می‏شوم و بعداً هر اشکالی هم که خواستید، از من بکنید خصوصاً آقای بنی صدر والسلام علیکم.
3- ادامه بحث پیرامون پرچم‏
نایب رئیس- خوب، با اجازه دوستان وارد دستور جلسه می‏شویم، البته این نکته لازم به یادآوریست که اظهار نظرات در زمینه مسائل مختلف باید همین‏طور آزاد باشد. نظرات مختلف در اینجا ابراز می‏شود و نمایندگان محترم و حضار محترم و ملت ایران در همین مدتی که از مجلس خبرگان گذشته است دیده‏اند و شنیده‏اند که چگونه نظرهای گوناگون در اینجا آزادانه عرضه می‏شود و سرانجام آن چیزی که به تصویب می‏رسد، معیار قانون اساسی در همه مسائل خواهد بود. امیدواریم همان‏طور که همه ما از حال و روح استاد بزرگوار آیت الله حائری آگاه هستیم که چقدر با صمیمیت و خلوص و صفا آن‏چه را که می‏یابند بیان می‏کنند، همیشه اظهارنظرها بر مبنای تشخیص صادقانه باشد واقعاً به تکامل و پیشرفت جامعه کمک خواهد کرد. اصل مربوط به پرچم به آن شکلی که تنظیم شده بود صبح رأی کافی نیاورد برای این‏که تکلیف گروه مشخص باشد باید مطلبی را اینجا مطرح کنیم و روی آنها اظهارنظر بشود. دو راه هست یکی این‏که اصل دیگری درباره پرچم تهیه و به اینجا آورده بشود، یکی هم این‏که تصمیم درباره پرچم از قانون اساسی به قوانین بعدی که مصوب مجلس قانون‏گذاری است موکول بشود، ما این دو ره را داریم. بر طبق آن چیزی که در پیش‏نویس‏
</section>
<section type="page" number="613">
بوده و بعد هم طرح پیشنهادی گروه دوم بوده، ما باید یک اصلی برای پرچم داشته باشیم آن‏وقت گروه موظف است یک اصل جدیدی تهیه بکند، این است که من این را مطرح می‏کنم اگر اکثریت آراء بر این بود که حتماً اصلی دربارة پرچم در قانون اساسی باشد، گروه موظف است اصل جدیدی را تهیه کند و اگر این اکثریت نبود خود به خود تصمیم دربارة پرچم به مجلس شورای ملی موکول می‏شود. آقای دکتر شیبانی بفرمایید.
دکتر شیبانی- از خیلی وقت پیش دولت یک اعلان کرده بود که آرمی برای جمهوری اسلامی ایران معین بشود، بهتر است صبر کنیم تا آخر این مجلس اگر آن آرم آماده شد آن را ببینیم ممکن است نمایندگان آن را بپسندند آن‏وقت یک طرحی برایش تهیه خواهند کرد. بنده پیشنهاد می‏کنم که تا آخر کار مجلس خبرگان آن را به تأخیر بیاندازیم.
نایب رئیس- آقای ربانی شیرازی بفرمایید.
ربانی شیرازی- نظر من این است که پرچم باید تغییر پیدا کند. همچنان‏که صبح هم عرض شد رنگ پرچم عوض بشود چون که در قسمتی از تاریخ شیعه رنگ پرچم سبز بوده یعنی سبز در برابر سیاهی بنی عباس چون بنی عباس شعارشان حتی در لباس هم سیاهی بود، شیعه شعارش سبز بوده است، عقیده من این است که پرچم به رنگ سبز باشد البته آرمی هم باید برایش تهیه بشود.
نایب رئیس- اگر پیشنهاد مربوط به خود پرچم است آن را به گروه بدهید الان پیشنهاد آقای دکتر شیبانی، پیشنهاد معقولی به نظر می‏رسد که ما تصمیم دربارة این اصل را به تأخیر بیاندازیم تا طرح‏های مختلف راجع به پرچم ارائه بشود. طرحی هم امروز آورده بودند و قرار بود صبح مطرح کنند، صبح شنبه آن را می‏آورند و در جلسه مشترک گروه‏ها مطرح می‏کنند. وقتی طرح‏های مختلف تهیه شد تصمیم درباره پرچم را به اواخر کار موکول می‏کنیم. آقای یزدی بفرمایید.
یزدی- آیا قرار است دولت در تهیه طرح از نظر مجلس استفاده کند و یا قرار است پس از تهیه طرح، مجلس آن را ببیند اگر پسندید قبول کند و اگر نپسندید آن را رد کند؟ معنی تأخیر این می‏شود که صبر کنیم تا دولت طرحش را بدهد بعد مجلس ببیند و اگر پسندید آن را قبول کند و یا این‏که آن را رد کند و این صحیح نیست.
نایب رئیس- هیچ کدام نیست، دولت و مجلس که در مقابل هم نیستند مکمل یکدیگرند. (یزدی- نظر مجلس باید تأثیری در طرز تهیه طرح داشته باشد یا نه؟) ببینید باید برای تهیه طرح آزادی داد، باید گفت زمینه را آزاد انتخاب کنند، فقط بیانی برای آرمان‏های جمهوری اسلامی ایران باشد و سنخیت هم با سوابق تاریخی داشته باشد این‏که دیگر ربطی به مجلس و یا دولت ندارد.
یزدی- ملاحظه فرمودید که اختلاف زیادی وجود دارد و نتوانستیم روی رنگ پرچم تصمیم بگیریم. آرم همان طوری است که می‏فرمایید ولی در زمینه کلی و رنگ نمی‏شود چنین تصمیمی را اتخاذ کرد.
نایب رئیس- در همان مورد هم ما باید بگوییم که رنگ‏های مختلف می‏توانند تهیه کنند، ملاحظه کرده‏اید که پرچم می‏تواند دارای یک رنگ و یا دو رنگ و یا سه و یا چهار رنگ باشد.
</section>
<section type="page" number="614">
بنابراین ما باید هنرمندان و صاحبان ذوق و استعداد را آزاد بگذاریم تا طرح‏های گوناگون تهیه کنند و دولت راجع به این کار اقدام خواهد کرد و مجلس خبرگان هم می‏تواند خودش آن را اعلام کند و احزاب و جمعیت‏ها هم می‏توانند طرح خودشان را اعلام کنند تا این‏که وقتی طرح‏های گوناگونی تهیه شد اول در یک گروهی اینها مورد بررسی قرار بگیرد و نمونه‏هایی برای تصویب به مجلس داده بشود. آقای طاهری اصفهانی بفرمایید.
طاهری اصفهانی- شما می‏گویید احزاب یا گروه‏ها می‏توانند طرح بدهند، ممکن است بعداً طرح پیشنهادی گروهی مورد علاقه نمایندگان و مجلس قرار بگیرد و بعداً آن گروه بگویند این طرح ما است که تصویب شده است و بخواهند سوءاستفاده بکنند. ما نمی‏دانیم که آن گروه زیر چه پوششی واقع هستند، همین‏طور که آقای یزدی گفتند یک وقت بود که در پیش‏نویس ما پرچم ذکر نشده بود خوب، ما هم عنایتی به آن نداشتیم که باشد، ولی الان که ذکر شده و گروه دوم هم زحمت کشیده است و پیشنهادها را راجع به این قسمت خوانده‏اند و طرحی هم به مجلس داده‏اند و اکثریت به سه رنگ بودن پرچم رأی نداد، حالا ما صبر کنیم که دولت چه بکند، این درست نیست. بنده پیشنهاد می‏کنم که در کمیسیون مشترک روز شنبه با طرحی که الان ارائه شده و لابد آن را دیده‏اید با مطالعه آن و نظر خود آقایان بنشینند و چیزی تهی بکنند، اگر بشود که یک قدری هم در متون تاریخ دقت بکنند و ببینند که آیا در صدر اسلام و بعداً در عهد ائمه چیزی به عنوان پرچم و شعار داشته‏ایم یا نه.
نایب رئیس- آقای فارسی بفرمایید.
جلال الدین فارسی- تغییر پرچم به تصویب مجلس نرسیده است. بنابراین هرگونه عملی چه از طرف دولت و یا غیر دولت انجام بگیرد، تا اینجا تصمیم برای تغییر پرچم گرفته نشود، کارشان مفید فایده نخواهد بود.
نایب رئیس- مسأله خیلی روشن است. مسأله این است که همان طرحی را هم که آقای طاهری می‏گویند یک نفر اهل ذوق و هنر تهیه کرده است بنابراین ممکن است کسانی اقدام کنند، طرح‏های گوناگون بیاورند، مجلس خبرگان می‏تواند پس از دیدن طرح‏های گوناگون یک طرح را انتخاب کند و با اکثریت که رأی داد آن‏وقت تکلیف آن مشخص می‏شود. (علی تهرانی- این کار را نکنید چون الان سی و نه نفر با سه رنگ بودن پرچم موافق‏اند، همان‏طور که فرمودید اگر مجلس شورای ملی این کار را بکند بهتر است، در این مجلس این کار درست نمی‏شود). (مدنی- بنده معتقدم که خود گروه یک مقدار بیشتری زحمت بکشند تا بتوانند یک طرح بهتری که مورد قبول باشد، تهیه کنند). آقای مکارم بفرمایید.
مکارم شیرازی- بهتر است روز شنبه در کمیسیون مشترک یک بار این مسأله مطرح بشود و یک چیزهایی به این ماده اضافه بشود، شاید جلب توجه اکثریت را بکند. اگر توانستیم این کار را بکنیم به جلسه می‏آوریم اما اگر نشد، معلوم می‏شود که فعلًا هر دو طرح فاقد رأی کافی است بنابراین باید یک مهلتی به گروه داده بشود که یک دگرگونی در طرح ایجاد کنند تا یک نتیجه‏ای بگیریم این جمله را هم عرض کنم که ما نمی‏توانیم رأی به عدم چیزی بدهیم. (نایب رئیس- اصلًا چنین رأیی تا به حال نداده‏ایم). در ضمن سخنان بعضی از آقایان این بود که مجلس رد کرده است، مجلس تصویب نکرده است و الا رد کردن در کار مجلس خبرگان نیست.
نایب رئیس- بله تصویب نشده است، خوب ملاحظه بفرمایید نتیجه روشن است ما به هر حال صبح شنبه ان شاء الله در جلسه مشترک گروه‏ها بحث پیرامون این موضوع را ادامه‏
</section>
<section type="page" number="615">
می‏دهیم و فعلًا جای این اصل باز می‏ماند. تا حالا بیست و یک اصل تصویب شده، اصل بعدی را که از نظر ردیف ممکن است اصل 25 باشد بنا به گزارش گروه سه می‏خوانم:
4- طرح اصل 25
اصل 25- «همه افراد ملت اعم از زن و مرد به طور مساوی در حمایت قانون قرار گرفته و از حقوق کامل سیاسی، اقتصادی، اداری، اجتماعی و فرهنگی طبق مقررات شرع که متناسب با استعدادها و زمینه‏های طبیعی و عاطفی و روحی هر کدام است برخوردارند.
نایب رئیس- از نظر اصلاح عبارتی عرض کنم «قرار گرفته» باید تبدیل شود به «قرار دارند» تا عبارت کامل باشد. از گروه سه یک نفر برای توضیح و یک نفر برای دفاع از اصل تشریف بیاورد. آقای موسوی تبریزی بفرمایید.
موسوی تبریزی- بسم الله الرحمن الرحیم. در این اصل که از اصول تنظیم شده در گروه سه می‏باشد همه افراد ملت اعم از زن و مرد به طور مساوی در حمایت قانون قرار گرفته‏اند. تا اینجای این اصل، هم مطابق با موازین اسلامی است و هم مطابق با موازین انسانی که من فکر می‏کنم هیچ اشکالی نداشته باشد زیرا زن و مرد در برابر قانون یکسان هستند. منتها این‏که حق زن در قانون و یا حق مرد در قانون چیست، مطلب دیگری است، اما در حمایت قانون طبقه زن و مرد یکسانند و هیچ تفاوتی ندارند و از حقوق کامل سیاسی، اقتصادی، اداری، مدنی، اجتماعی و فرهنگی برخوردارند. بعضی از این حقوق مانند حقوق اداری، مدنی و فرهنگی که تصریح شده است مکرر است و ممکن است داخل حقوق دیگر باشد که به صلاحدید خواهرمان خانم گرجی بوده است که اینها تصریح شود که زن در این گونه امور حق دارد، یعنی زن دارای حق کامل سیاسی، اقتصادی، اداری، مدنی، اجتماعی و فرهنگی است اگرچه ممکن است این الفاظ از لحاظ معنی داخل یکدیگر باشند ولیکن به صلاحدید ایشان و به علت این‏که در تبلیغات طاغوتی وانمود شده است که اسلام بر طایفه زن ظلم کرده و حقوقش را رعایت نکرده است و اسلام مرد را در جامعه حاکم کرده است و برای این‏که این سوءسابقه تبلیغاتی که از ناحیه طاغوت و طاغوتیان بوده است، برداشته شود ما به اصطلاح در مقابل رأی خواهرمان تنازل کردیم وگفتیم چنان‏چه تمام جهات تصریح شود عیبی ندارد. چون مردم کشور ما به خصوص خواهران ما از نظر تبلیغاتی که آن زمان شده است در شبهه هستند بنابراین ما صراحت بیشتری به کار می‏بریم و می‏گویم زن و مرد از حقوق سیاسی، اقتصادی، اداری، فرهنگی و مدنی و تمام شؤونش با در نظر گرفتن زمینه طبیعی و زمینه روحی برخوردارند و همان‏طور که خواهرمان خانم گرجی بر این مطلب اعتراف کردند، منصب قضاوت و زعامت در شرع اسلام به زن داده نشده است که ما فکر می‏کنیم روی زمینه عاطفی و روحی و استعداد خود زن است و با در نظر گرفتن این مسأله که منصب زعامت و قضاوت را در اسلام به زن نداده‏اند، لهذا ما این عبارت را این‏طور کردیم که هم مطابق موازین اسلامی باشد و هم مطابق موازین علمی و هم از حقوق کامل سیاسی، اقتصادی، اداری، اجتماعی، مدنی و فرهنگی طبق مقررات شرع که تناسب با استعدادها و زمینه‏های طبیعی و عاطفی و روحی هر کدام است، برخوردار باشند. ما این نکته را در گروه سه با حضور برادران و خواهرمان در نظر گرفتیم و این اصل را به این صورت در آوردیم. حالا اگر اشکالی داشته باشد آقایان بیان خواهند کرد. (صافی- حقوق کامل سیاسی را توضیح بدهید). یعنی در مسائل سیاسی. (طاهری- توضیح بدهید). زن می‏تواند انتخاب کند و می‏تواند
</section>
<section type="page" number="616">
منتخب باشد یعنی می‏تواند وکیل شود و همچنین به مجلس خبرگان بیاید. اینها حقوق سیاسی است که برای زن و مرد مساوی است. (صافی- خبرگان یعنی مجلس خبرگان که هم زن و هم مرد می‏تواند خبره باشد). همین حالا کاری که شما انجام می‏دهید یک کار سیاسی است که خواهرمان هم انجام می‏دهد. پس حق سیاسی، هم شما دارید و هم ایشان و هم من دارم و هم خواهران مملکتمان دارند یعنی هم من می‏توانم برای مجلس شورای ملی وکیل انتخاب کنم و هم خواهرمان، که اینها حقوق سیاسی است. پس از نظر حقوق سیاسی زن و مرد یکسانند و از نظر اقتصادی هم همین‏طور «لِلرِّجالِ نَصِیبٌ مِمَّا اکْتَسَبُوا وَ لِلنِّساءِ نَصِیبٌ مِمَّا اکْتَسَبْنَ». هر کاری که شما از نظر اقتصادی می‏خواهید بکنید تا آنجا که مشروع و انسانی است همان کار را هم زن می‏تواند در مملکت انجام دهد. مثلًا زن می‏تواند مالک سرمایه‏های شرعی در صنایع خصوصی که مالکیت آن را در اصول قانون اساسی محترم شمرده‏ایم، باشد و از خود امام هم مستقیماً سؤال کردم گفتند مالکیت محترم است. مثلًا فرض بفرمایید مرد می‏تواند یک کارخانه صنعتی خصوصی داشته باشد زن هم همین‏طور می‏تواند مالک آن باشد، مرد مالک اجرت کارش است و زن هم همین‏طور. در مسائل اداری هم همین‏طور مثلًا فرض بفرمایید شما کارمند اداره می‏شوید، زن هم می‏تواند کارمند اداره بشود. منتها چه تکلیفی نسبت به حجاب خودش دارد، آن مسألة دیگری است ولی از نظر ذات کار بلامانع است و زن و مرد تفاوتی ندارد. (خامنه‏ای- می‏خواهم «حمایت قانون» را در سطر اول عرض کنم چون در پیش‏نویس «در برابر قانون» بود و «در برابر قانون» مفادش اعم است از این‏که در برابر قانون گاهی مأخوذ و گاهی اخذ است). خواهش می‏کنم بلندتر بفرمایید. (خامنه‏ای در اصل پیش‏نویس «در برابر قانون» بود که طبعاً زمینه مطالعه شما بوده و توجه داشته‏اید). بلی آنجا «در برابر قانون» بوده است.
خامنه‏ای- ولی شما «در حمایت قانون» گذاشته‏اید. من می‏خواهم ببینم مزیت این بر آن چیست، چون «در برابر» وقتی می‏گویید یعنی هر گاه کسی مظلوم است قانون از او حمایت می‏کند و وقتی ظالم است عیناً مجازات در حق او انجام می‏شود، شاکی هست و مشتکی عنه هم هست و به هر حال فرق نمی‏کند که حمایت بشود بلکه گاهی اوقات هم اعمال قوه درباره او می‏شود. بنابراین «در برابر» به نظر اعم می‏آید و دو جنبه را در بر دارد، در صورتی که «در حمایت قانون» یعنی قانون از او دفاع می‏کند و صورت دیگرش راشامل نمی‏شود.
موسوی تبریزی- طبق حق خودش.
خامنه‏ای- شما چرا «در برابر» را برداشته‏اید و این حمایت چه مزایایی دارد؟
موسوی تبریزی- یکی از قوانین الهی مسأله قتل است. «وَ لَکُمْ فِی الْقِصاصِ حَیاةٌ یا أُولِی الْأَلْبابِ لَعَلَّکُمْ تَتَّقُونَ» قاتل عمدی را ولی مقتول می‏کشد آیا می‏دانید قتل زن یا مرد و قصاص بر زن یا مرد از نظر شرع تفاوت دارد؟ این دو برابر قانون جزا قتل، مساوی نیستند. (تهرانی- در قتل جزا ولی در دیه هست). اگر هم بکشد مازاد را باید بدهد. (مکارم شیرازی- بحث از موضوع خارج شد).
نایب رئیس- خوب است پاسخ ناظر به سؤالات و متن اصل باشد. اصولًا منظور آقای خامنه‏ای این بود که انسان یک وقت در حمایت قانون است و این‏طور از او فهمیده می‏شود که بر او ستمی رفته و قانون از او حمایت می‏کند و یک وقت است که انسان مشمول اعمال قدرت قانون است برای حمایت دیگری، یعنی قانون می‏خواهد از دیگری حمایت کند و به عبارت‏
</section>
<section type="page" number="617">
دیگر، حمایت یکی و هدایت دیگری است. بنابراین سؤال ایشان این بود که اگر «در برابر قانون» باشد، شامل هر دو جهت می‏شود. مثلًا در یک دعوتی کسی که حقی از او تضییع شده و کسی که حق دیگری را ضایع کرده است و ممکن است کسی که حق را ضایع کرده زن باشد در این صورت وقتی شما می‏گویید زن و مرد در حمایت قانون هستند شامل این حالت نمی‏شود. (موسوی تبریزی- یعنی هر دو زیر چتر قانون هستند). بنابراین، این تعبیر باید عوض شود و همان «در برابر قانون» باشد. (موسوی تبریزی- اگر حمایت را به معنای طرفداری بگیرید صحیح است ولی زیر چتر قانون نمی‏شود). ظاهر «حمایت» این است، بنابراین آن‏چه که شما می‏خواهید بگویید با کلمه «در برابر قانون» موافق است. (بنی صدر- «در برابر» روشن است).
موسوی تبریزی- این بسته به نظر آقایان است ولی آن‏چه که در گروه به نظر ما رسیده این است که چون مجازات اینها متفاوت است و در برابر بعضی قوانین مساوی نیستند، لهذا گفتیم منظور ما از حمایت، زیر چتر قانون است و قانون طوری نیست که به مرد تفضلی بدهد و از زن کم بگذارد.
نایب رئیس- بسیار خوب، توضیح آقای موسوی تمام شد. (یکی از نمایندگان- من یک سؤال دارم). اجازه بفرمایید بعضی از سؤالات را دیگران جواب بدهند زیرا باز هم دوستانی خواهند آمد که دفاع کنند. آقای مکارم جناب‏عالی موافق هستید یا مخالف؟ (مکارم شیرازی- موافق مشروط). آقای موسوی جزایری موافق هستید یا مخالف؟ (موسوی جزایری- موافق مشروط). آقای فاتحی جناب‏عالی موافق هستید یا مخالف؟ (فاتحی- مخالف). آقای فاتحی بفرمایید.
فاتحی- بسم الله الرحمن الرحیم. در این اصل که به این صورت تنظیم شد، همه افراد ملت اعم از زن و مرد به طور مساوی در حمایت قانون قرار گرفته‏اند. در قرآن کریم خداوند متعال می‏فرماید «وَ لا تَتَمَنَّوْا ما فَضَّلَ اللَّهُ بِهِ بَعْضَکُمْ عَلى بَعْضٍ لِلرِّجالِ نَصِیبٌ مِمَّا اکْتَسَبُوا وَ لِلنِّساءِ نَصِیبٌ مِمَّا اکْتَسَبْنَ» شأن نزول آیه درباره این است که یک عده‏ای از زن‏ها آمدند پیش ام سلمه که ما از بعضی مزایا در اسلام محروم هستیم، از جمله در جهاد شرکت نمی‏کنیم و در ارث سهم ما نصف مرد است و همچنین بعضی مسائلی که بعضی دوستان و برادران هم تذکر دادند مانند موضوع قضاوت و ولایت و حکومت که تقریباً در اسلام مسلم است که به زن داده نشده است. (ربانی شیرازی- مربوط به این اصل نیست). غرض این کلمه مساوی است که تفاوت دارد با جملات بعد و می‏گوید زن و مرد به طور مساوی البته اینها ممکن نیست. (ربانی املشی- در برابر قانون است چرا شما توجه نمی‏کنید؟)
نایب رئیس- اجازه بدهید که ایشان در هفت دقیقه‏ای که دارند حرفشان را بزنند (ربانی املشی- ایشان مطلبی را می‏گویند و بعد کسی نیست جواب بدهد و از رادیو تلویزیون هم حرف‏های ایشان پخش می‏شود). می‏توانید جواب بدهید. آقای فاتحی ادامه بدهید.
فاتحی- گفته شده «همه افراد اعم از زن و مرد به طور مساوی در حمایت قانون قرار گرفته‏اند» این عبارت «به طور مساوی در حمایت ...» در اسلام بین زن و مرد یک امتیازهایی است و به طور طبیعی ممکن است مساوی باشند و اگر به طور عادلانه یا متعادل ذکر شده بود ... (ربانی املشی- آقا «در برابر قانون» ذکر شده است). البته طبق مقررات شرع که متناسب با استعدادها باشد که این هم یک نحوه اجمالی است. کیست که از زمینه‏های عاطفی یا روحی یا طبیعی افراد اطلاع‏
</section>
<section type="page" number="618">
داشته باشد؟ اگر مراد از طبیعت خلقت است یا محلی که در آنجا سکونت داشته باشد اینها یک مسائلی نیست که ما بخواهیم قانون از آنها حمایت کند علاوه بر این می‏گوید «همه افراد ملت» و به کدام «دین» مقید نکرده است مثلًا فرض کنید یک نفر بی‏دین یا ضد دین مثل یک نفر بهائی، آیا این شخص در حمایت قانون و از حقوق کامل سیاسی برخوردار است؟ (مکارم شیرازی- آقای فاتحی بقیه‏اش را نمی‏خوانند). عرض کردم آخر این تفاوت دارد، یعنی وقتی کلمه مساوی را گفتیم. (همهمه نمایندگان).
نایب رئیس- اگر آقایان به جای این که در اثنای صحبت ایشان صحبت کنند، بگذارند ایشان صحبتشان را تمام کنند، می‏توانند تشریف بیاورند و توضیح بدهند. آقای فاتحی ادامه بدهید.
فاتحی- وقتی کلمه «مساوی» را گفتیم با «طبق مقررات شرع» نمی‏خواند و با هم تطبیق نمی‏شود یعنی بین اوایل و اواخر کلام یک نوع تعارض وجود دارد زیرا مقررات شرع می‏گوید متساوی نیست. شما اول گفتید «متساوی در حمایت قانون» که علاوه بر متساوی دوباره حمایت هم کرده‏اید اگر می‏گفتید «در برابر قانون» بهتر بود. اما می‏گویند قانون هم از تساوی او حمایت می‏کند ولی هرگز قانون اسلام از تساوی زن و مرد به این طریقی که به عرض رساندم و در این مسائلی که تذکر داده شد حمایت نمی‏کند و از آن طرف هم می‏گوید «متناسب با استعدادها و زمینه‏های طبیعی عطفی و روحی طبق مقررات شرع» این هم خودش باز یک نحوه اجمال‏گویی است زیرا کیست که از حالات روحی اشخاص باخبر شود که طبق آن بخواهد از او حمایت کند؟
نایب رئیس- بسیار خوب آقای فاتحی دیگر آن‏چه می‏فرمایید تکرار است. (موسوی تبریزی- ایشان معنای جملات را نمی‏دانند چیست؟) آقای فاتحی شما مطلبتان را فرمودید اگر مطلب دیگری هست بفرمایید و الا که تمام است.
فاتحی- عرض کنم راجع به این‏که «از حمایت مدنی، اجتماعی، فرهنگی، اقتصادی برخوردارند» اینجا هیچ کدام درباره زن و مرد و افرادی که در دین مقدس اسلام نیستند، یا ضد دین هستند و کلمه زن و مرد بر آنها اطلاق می‏شود و مقید هم نکرده به این متدین به یک دینی باشد ولو یک نفر ضد انقلابی باشد، آن حمایت شامل این افراد هم می‏شود؟
نایب رئیس- آقای فاتحی این مطلب که تکرار است، آقای مکارم به عنوان موافق اسم نوشته‏اند که نوبتشان است، بفرمایید. (یکی از نمایندگان- یک نفر از خود گروه بیاید). از گروه، آقای باهنر اسم نوشته‏اند ولی به نوبت سخن خواهند گفت. (ربانی املشی- زمانی که اصول بررسی شده در گروه دوم مطرح بود کسی حق حرف زدن نداشت و حالا که نوبت گروه سوم است باز هم گروه دوم سخنگو است). خانم گرجی بفرمایید.
خانم گرجی- من اعتراض دارم چون یک نفر آمد شرح داد و یک نفر آمد مخالفت کرد، بنابراین از گروه سه باید بیایند از آن چیزی که نوشته‏اند دفاع کنند به چه دلیل آقای مکارم صحبت بفرمایند؟
نایب رئیس- توجه بفرمایید گفتیم یک نفر حداقل از گروه بیاید که آن یک نفر هم آمد و نفرهای بعدی بر طبق ترتیب نام‏نویسی صحبت خواهند فرمود و این رویه تاکنون همیشه معمول بوده است. (یکی ازنمایندگان- آقای مکارم همیشه برای هر اصلی اسم می‏نویسند). خوب آقایان می‏توانند زودتر اسم بنویسند، خانم گرجی بفرمایید.
</section>
<section type="page" number="619">
خانم گرجی- همیشه گروهی که روی یک موضوع کار کرده‏اند بهتر می‏توانند دفاع کنند.
نایب رئیس- آقای دکتر قائمی بفرمایید.
دکتر قائمی- روی این اصل در گروه خیلی خوب بحث شده است که چرا اینجا «به طور مساوی در حمایت قانون» گذاشته‏اند و بعد هم گذاشته‏اند «حقوق کامل». این موضوع خیلی خوب بررسی شده است و من چون منشی گروه هستم تمام یادداشت‏ها را در چندین صفحه دارم و مشخص است که چرا این کار را کرده‏ایم. الان اگر آقای کریمی و یا آقای باهنر یا آقای صدوقی و یا دیگران تشریف بیاورند خیلی خوب می‏توانند بحث کنند که چرا اینجا عبارت «به طور مساوی در حمایت قانون» را نوشته‏اند.
نایب رئیس- آقای دکتر قائمی یک وقت می‏گویید اولی این است که به طور کلی موافقین بعدی هم از گروه باشند و به آنها اولویت داده شود که این را باید آیین‏نامه‏ای یا نظری مشخص کند. ولی آن‏چه یک مسؤول جلسه می‏تواند عمل کند، بر طبق آن‏چه نظر دادید نفر اول موافق اولویت دارد که از طرف گروه بیاید و من هم این کار را در این مورد و موارد قبلی کرده‏ام ولی نفر بعدی طبق ثبت‏نام می‏آید و صحبت می‏کند. این کار هم طبق رویه قبلی بوده است. بعضی از دوستان سریعاً ثبت‏نام می‏کنند و بعضی‏ها دیرتر که از عهده ما خارج است. این است که جلسه باید یک رویه‏ای داشته باشد. حالا آقای مکارم اگر به نظرشان می‏رسد که اولی این است که توضیحات را به نفر بعدی که آقای باهنر که از موافقین هستند و از گروه هم می‏باشند واگذار بکنند، هم من رویه‏ام را درست عمل کرده‏ام و هم نظر بعضی از نمایندگان تأمین شده است و اگر هم واگذار نکنند خودشان صحبت می‏کنند.
ربانی شیرازی- طبیعی این است که اگر چنان‏چه اعتراضی باشد خود گروه که می‏داند به چه علت الفاظ را آورده بیاید و دفاع کند نه کسی که خارج از گروه است.
نایب رئیس- من این موضوع را به رأی می‏گذارم، در موارد دیگر اگر همین‏طور عمل شد، آقایان نفرمایند که چرا نوبت رعایت نشده است. (مکارم شیرازی- اجازه بفرمایید من عرضم را بکنم بعد رأی بگیرید). رأی گرفتن منافاتی با کار شما ندارد. (مکارم شیرازی- اجازه بفرمایید رفع سوءتفاهم بشود بعد شما رأی بگیرید). اجازه بفرمایید من رأی را می‏گیرم و منافاتی هم با سخن شما ندارد. (حجتی- وقتی این اصل تنظیم می‏شد من در گروه سه بودم، طبیعی است که عضو گروه سه بهتر می‏تواند از نظریه‏اش دفاع کند). بسیار خوب جناب‏عالی هم به این رویه رأی بدهید چون من می‏خواهم آن را به رأی بگذارم. موافقین با این‏که نه تنها نفر اول موافق از گروه باشد بلکه اگر نفر بعدی هم از گروه، داوطلب باشد، نوبتش بر دیگران مقدم است دست بلند کنند. (سی و یک نفر دست بلند کردند). بلی با سی و یک رأی موافق در برابر بیست و سه رأی غیر موافق تصویب شد، چون مواد آیین‏نامه را ما با اکثریت نصف به علاوه یک تصویب کردیم بنابراین، این موضوع در آیین‏نامه یادداشت خواهد شد. (تهرانی- از مجموع نمایندگان یا از حاضرین). خیر در تصویب آیین‏نامه نصف به علاوه یک حاضرین بود. (تهرانی- خیر در آیین‏نامه از مجموع نمایندگان بود باید نصف به علاوه یک هفتاد نفر را به حساب آورد یعنی سی و شش نفر). آقای مکارم بفرمایید.
مکارم شیرازی- بسم الله الرحمن الرحیم. من مایل بودم که وقتم را به آقای باهنر واگذار کنم ولی مثل این‏که سوءتفاهمی در اینجا شده زیرا دیروز و امروز صبح وقتی مباحث گروه دو
</section>
<section type="page" number="620">
مطرح شد به شهادت شما یک نفر بیشتر از گروه ما صحبت نکرد و صورت جلسات موجود است. دو موافق و دو مخالف از گروه‏های دیگر مکرر در بحث‏های ما بحث کردند. این برنامه‏ای که در مورد آن انجام شد، طبق برنامه‏ای بود که شما در گروه دو و در گروه یک مرتب عمل کردید، حالا می‏خواهید در این مورد تصویب جدیدی بکنید. این مسأله تازه‏ای است و علاوه بر این باید حرف آقای تهرانی را در مورد آیین‏نامه ببینیم که آیا نصف به علاوه یک حاضرین است یا نصف به علاوه یک مجموع نمایندگان که بعداً دیده خواهد شد. ولی علت این‏که من نام‏نویسی کردم این بود که وقتی اصل را خواندم دیدم بعضی مواردش ایراد دارد ولی اساسش درست است و یک مقداری هم رویش صحبت شد و دفاع شد البته یک مقدار کمبود داشت یک مواردی هم اشکال داشت. به همین علت به عنوان موافق مشروط نام‏نویسی کردم و نمی‏دانستم اولین نفر هستم یا دومین یا پنجمین نفر الان اسم بنده را خواندند و طبق رویه آمدم پشت تریبون و اگر آقایان مایل باشند نظراتم را می‏گویم و اگر هم مایل نباشند نوبتم را به دیگران می‏دهم. (نمایندگان- بفرمایید). اشتباهی که آقای فاتحی کردند و نمایندگان هم تذکر دادند و ایشان توجه نفرمودند، «حمایت و مساوات در مقابل قانون»، غیر از «مساوات در حقوق» است. بحث در مساوات حق نیست بلکه بحث در این است که هر کسی هر حقی دارد در شرایط مساوی با افراد دیگر در مقابل قانون مساوی است. بنابراین سخن از مساوات در مقابل قانون است نه مساوات در حقوق که اینجا بحث کنیم. البته استثناءهایی که وجود دارد آن بحث دیگری است که در جای خودش بحث خواهد شد و به همین دلیل چون بحث در حقوق است بعضی از آقایان فرمودند که کلمه «برابر» باشد بهتر از این است که «حمایت» باشد. اگر بحث حقوق نبود حق با شما بود باید می‏گفتیم «در برابر» اما فصل و بحث در مورد حقوق است و مسأله حق هم که پیش آمد، مسأله حمایت می‏آید. بنابراین تعبیر به «حمایت» با توجه به این که بحث مربوط به حق است، بحث صحیحی است و آن کلمه «برابر» مربوط به جایی است که حکم بشود نه حق، بنابراین «حمایت» درست است. اما سه اشکال کوچک وجود دارد و آن این است که ما نمی‏دانیم «اداری و مدنی» در اینجا چه لزومی دارد، وقتی «سیاسی، اجتماعی، فرهنگی، اقتصادی» گفته می‏شود کلمه «اداری» هم داخل در اجتماعی و یا اقتصادی هست. «فرهنگی و مدنی» هم داخل در حقوق اجتماعی و سیاسی هست، بنابراین «اداری و مدنی» در مقابل آن چهار تا نباید قرار بگیرند و داخل در آن چهار تا هستند. اشکال دیگر بنده این است که عبارت «طبق مقرارت شرع» را نوشته‏اند، کافی است و این عبارت «با توجه به استعدادها و ...» یک خاطره‏ای را در ذهن شنوندگان زنده می‏کند و شاید باعث یک نوع جریحه‏دار کردن عواطفی باشد زیرا دعوای این‏که زن و مرد در ساختمان تفاوت دارند یا ندارند را تجدید می‏کند، چون وقتی ما مسأله موافقت شرع را قید کردیم دیگر چه نیازی دارد این مسائل را به میان بکشیم؟ از این‏که مصدع شدم معذرت می‏خواهم.
نایب رئیس- مخالف دوم طبق ترتیب آقای دکتر ضیائی هستند.
دکتر ضیائی- بسم الله الرحمن الرحیم. همه ما در کشوری زندگی می‏کنیم که کاملًا از قوانین اسلام اطلاع داریم و همه مردم کشور ما و مردمی که در کشورهای اسلامی دیگر زندگی می‏کنند می‏دانند که روی جهاتی که از نظر تاریخی و از نظر جسمانی باید بررسی کرد، اسلام برای طایفه نسوان حقوق بیشتری قائل شده است که در مراحل خاص، موارد آن را باید
</section>
<section type="page" number="621">
بررسی کرد. حتی در نکاح که به حکم «لا نکاح الا بمهر» باید یک مقداری سر داد، پیش‏کشی داد تا بشود همسر و هم‏سنگ انتخاب کرد و همچنین در موضوع جهاد و نماز جمعه که لازم نیست حتماً زنان بروند و باید این تکلیف را از آنان برداشت البته نه این‏که آنها را ممنوع کرد بلکه همه اینها به عنوان حمایت از زن است که در حقیقت سازنده جهان است. به طوری که درباره زن گفته‏اند «به دستی مهد جنبانی ندانی- که گرداننده دنیایی ای زن» حالا با تبلیغات، سوءاستفاده می‏کنند و در حقیقت مبارزه با اسلام می‏کنند در صورتی که اسلام از نظر قانون، زن را با مرد برابر قرار داده و حتی از حقوق بیشتری برخوردارش کرده است. من به عنوان مخالف از این نظر اسم نوشتم که عبارت در این اصل به نحوی نوشته شده که برای مجلس مصلحت نیست، اجازه بفرمایید عبارت را می‏خوانم «همه افراد ملت اعم از زن و مرد در حمایت قانون قرار گرفته‏اند» جناب آقای مکارم فرمودند قانون به طور مساوی همه را تحت حمایت قرار می‏دهد. در موارد خاص فرق می‏کند چه مردها نسبت به هم، یا زن‏ها نسبت به هم، یا زن و مرد نسبت به یکدیگر زیرا اگر برخورداری از حقوق کامل برای همه مساوی باشد آیا همه وقتی که جرم کردند باز هم در مقابل قانون برابرند یا نه؟ زیرا در این اصل هیچ معترض نشده است. مطلب دیگر این‏که وقتی که جناب آقای موسوی با گروه سه معترضند که حقوق کامل سیاسی، اقتصادی، اجتماعی، فرهنگی شامل اداری و سایر موارد هم می‏شود به خاطر دلجویی از خواهرمان و یا خانم‏های دیگر ما نباید این مجلس را از نظر ادبی و نوشتن قانون لکه‏دار کنیم. خوب آنها بروند معلومات یاد بگیرند تا تفسیر قانون را بدانند. از نظر دیگر که نوشته شده «متناسب با استعدادها و زمینه‏های طبیعی» این در حقیقت احاله به مجهول است و عبارت «مناسب با حقوق» و نیز عبارت «متناسب با استعدادها و زمینه‏های طبیعی، عاطفی، روحی» هر کدام از اینها یک معیار خاص دارد و حال آن‏که شما دارید قانون اساسی می‏نویسید و یک معیار خاصی در خارج ندارد تا حقوق‏دانان یعنی آنهایی که مجلس شورای ملی را تشکیل می‏دهند، مصادیق اینها را پیاده کنند به این جهت احاله به مجهول است. مورد دیگر در عبارت «همه افراد ملت اعم از زن و مرد به طور مساوی در حمایت قانون قرار گرفته و از حقوق کامل سیاسی ... طبق مقررات شرعی ...» به این قید، قید هر دو جمله است یا قید یک جمله؟ زیرا وقتی ما خودمان که بررسی می‏کنیم، نمی‏توانیم بفهمیم این قید از برای کدام یک از اینهاست، آقایان اصول خوانده‏اند و می‏دانند در مورد قید که بعد از دو جمله یا سه جمله واقع می‏شود، اختلاف است بین ابوحنیفه و دیگران که آیا به همه بر می‏خورد یا به یکی و وقتی که این اختلاف هست توضیح این مطلب در این اصل داده نشده است. بنابراین، این اصل باید با عبارات دیگری تنظیم بشود و چه اشکالی دارد همان پیش‏نویسی که قبلًا نوشته شده بود و یا پیش‏نویس‏های دیگری که شاید در حدود بیش از صد پیش‏نویس خدمت آقایان موجود است، بررسی شود و یا به این صورت نوشته شود «همة افراد ملت اعم از زن و مرد در برابر قانون مساوی هستند و از حقوق کامل سیاسی، اقتصادی، و یا غیره آخر به طور مساوی برخوردار هستند مگر مواردی که شرع استثناء کرده است. موارد استثناء را قانون‏گذاران تعیین می‏کنند.»
والسلام علیکم و رحمت الله و برکاته. (ربانی املشی- یک کلمه جا افتاده است).
نایب رئیس- آن کلمه کدام است؟ (ربانی املشی- «و از حقوق کامل سیاسی، اقتصادی، اداری، مدنی، اجتماعی و فرهنگی خود» این کلمه «خود» جا افتاده است). اصلی که در این‏
</section>
<section type="page" number="622">
زمینه در پیش‏نویس قبلی در اول فصل پنجم، حقوق ملت بوده این است «همه افراد ملت اعم از زن و مرد در برابر قانون مساویند» این در آن پیش‏نویس بوده و در اینجا تفصیل و تطویلی است که لابد علتی داشته است که گروه سه این متن را بر متن قبلی مقدم داشته‏اند. یک موافق مشروط و یک موافق و یک مخالف مشروط و یک مخالف صحبت کردند اگر احساس می‏فرمایید که مذاکرات کافی است رأی‏گیری کنیم و اگر این اصل با این کیفیت پذیرفته شد که هیچ ولی اگر رد شد، متن دیگری را به رأی بگذاریم. (موسوی اردبیلی- این دو قسمت است قسمت اول و قسمت دوم را جداگانه رأی بگیرید بعد یک اصلاحات کوچکی اگر باشد می‏شود انجام داد). مثل این‏که آقایان احساس می‏کنند که مذاکرات جلسه لااقل به اندازه یک مخالف و یک موافق دیگر ادامه پیدا کند. (ربانی املشی- آقای باهنر توضیحات لازم را بدهند). آقای دکتر باهنر بفرمایید.
دکتر باهنر- بسم الله الرحمن الرحیم. من فقط به طور مختصر نکاتی را که مورد ایراد بود توضیح می‏دهم بدون این‏که بخواهم سخنرانی مفصلی در طرفداری از این اصل کرده باشم. یکی این‏که گفته شد چرا مسأله «حمایت از قانون» به جای «برابر» گذاشته شده، البته ما بیشتر دوست داریم کلمه «برابر» گذاشته شود، منتها چون بعضی از افراد گروه می‏گفتند که شاید شائبه این باشد که منظور از «برابر» آیا برابری حقوق است، برابری قانونی است و چنین و چنان، این بود که «حمایت» گذاشته شد من تصور می‏کنم اگر چنان‏چه اصراری باشد که «در برابر» گذاشته شود ما هم قبول می‏کنیم و ما اصرار نداریم که از کلمه «حمایت» دفاع کنیم، اما این را توضیح بدهم که روی این خیلی مفصل بحث شد که همه در برابر قانون مساوی هستند نه قانون درباره همه افراد مملکت یکسان است، حتی آن بحثی که راجع به افرادی که تحت حمایت کشور هستند و تبعه هستند یا تبعه نیستند یا ضد انقلاب هستند آن بحث دیگری است، در مورد هر فرد قانونی است یا در مورد هر قانون درباره کسی اجرا بشود و در مورد دیگری اجرا نشود اما این‏که قانون چیست این در جایی دیگر تعیین می‏شود اینجا فقط بحث این است که قانونی که درباره هر فردی و یا هر قشری وجود دارد آن فرد یا آن قشر در برابر قانون مساوی هست و اگر بنا است اجرا بشود در مورد همه یکسان اجرا می‏شود. (یکی از نمایندگان- بنویسید در مقابل قانون). به نظر من اشکالی ندارد که بنویسیم مقابل. (یزدی- کلمه مقابل مقصود را نمی‏رساند). (طاهری اصفهانی- چون در حقوق ملت بحث می‏کردیم قرار شد این عنوان حق پیدا کند). (خانم گرجی- این اصلًا جایش در آنجا است «و زیر حمایت قانون» غیر از «در برابر قانون» است).
مدنی- این مطلب را فراموش کردید چون بحث ما در حقوق ملت است یعنی آن‏چه مردم حق دارند. بحث ما در محکومیت و چیزهای دیگر نیست ما می‏خواهیم حقوقشان تأمین شود بنابراین چاره‏ای نداریم جز این‏که بگوییم در حمایت قانون مساوی هستند و حق دارند که قانون حق هر کدام از آنها را بگیرد و قانون از حق هر کدام از اینها حمایت بکند، بحث در مقررات کلی نیست، بحث در حقوقشان هست یعنی قانون باید همه اینها را به نحو مساوی حمایت کند. (بنی صدر- بشر همیشه رنج از تبعیض در برابر قانون برده است).
دکتر باهنر- به هر حال من تصور می‏کنم مسأله در مقابل قانون و در برابر قانون این هم خودش حقی است یعنی همه افراد حق دارند که قانون مربوط درباره آنها به طور یکسان اجرا بشود.
</section>
<section type="page" number="623">
این یک نوع حقی است که همه افراد دارند که در برابر قانون یکسان باشند، نه آن‏که قانون به افراد به چشم‏های گوناگون نگاه کند.
نایب رئیس- آقای دکتر باهنر توجه بفرمایید، خوبست که سؤال و جواب‏ها روشن و روشنگر باشد. آن‏چه چند نفر از دوستان شما و حتی خود آقای موسوی هم اول که آمدند گفتند این است که ما چرا اینجا کلمه «برابر» را تبدیل به «حمایت» کردیم برای این‏که این اصل در اول فصل حقوق ملت است که می‏گوید زن و مرد این حق را دارند که به صورت یکسان در حمایت قانون باشند حتی اگر شما بگویید «در برابر قانون» معنی «در حمایت قانون» می‏دهد و اگر هم بگویید «در حمایت قانون» چیزی از «در برابر قانون» کم ندارد و به نظرشان سؤال تردیدآور آقای خامنه‏ای وارد نیست برای این‏که اینجا فرض این است که ما می‏خواهیم حقوق ملت را بیان کنیم و چون اینجا می‏خواهیم این مطلب را بگوییم کلمه «حمایت»، مناسب است. این نظر گروه است که یا مورد قبول دوستان قرار می‏گیرد یا نمی‏گیرد.
دکتر باهنر- بسیار خوب پس باشد برای موقع رأی گرفتن.
ربانی شیرازی- ما این مسأله را داریم که همه در برابر قانون مسؤولند که این‏هم جایش اینجا است حالا یک اصل علیحده‏ای می‏خواهید بیاورید یا می‏خواهید از این استفاده بکنید.
دکتر باهنر- مسؤولیت غیر از حق است. (ربانی شیرازی- باید اینجا باشد یا جای دیگر، چون جای دیگر که نداریم). دراصل مربوط به قوه مقننه ممکن است این اشاره را بکنیم و ماده‏ای بنویسیم که مردم در برابر قوانینی که مجلس می‏گذارد موظف به اطاعت هستند و اما نکته دیگری که مورد بحث بود من تصور می‏کنم آن‏چه را که آقای فاتحی گفتند با تذکراتی که بعداً آقایان دادند، مسأله منتفی شد برای این‏که عبارت بعد که نوشته است «از حقوق کامل سیاسی» مگر ما معتقدیم آن‏چه را که اسلام به هر فرد داده ناقص است و یا هر نوع حقی را که برای هر فردی و یا برای هر قشری قائل شده است کمبود دارد؟ ما معتقدیم آن‏چه را که اسلام داده است حقوق کامل است بنابراین از حقوق کامل سیاسی مخصوصاً این‏که در پایان این جمله هم هست «که طبق مقررات شرع» که می‏توانیم عبارت «طبق مقررات شرع» را طبق «موازین اسلام» بنویسیم و یا می‏توانیم با آن حرفی که اول گفته شد که موازین اسلام را که اول گفتیم بعد دیگر همه جا تکرار نکنیم و حذف کنیم ولی در عین حال اگر لازم است در جاهایی که رویش حساسیت داریم مسأله مقررات شرع را تأکید کنیم و تصریح بکنیم و اشکالی هم ندارد. بنابراین مفهوم حقوق کامل سیاسی اسلامی و یا حقوق کامل اقتصادی اسلامی، یعنی وقتی مقررات شرع را در آخرین جمله آوردیم معنایش این می‏شود که زن و مرد از حقوق کامل اقتصادی شرعی و حقوق کامل اداری شرعی برخوردار هستند و هیچ منافاتی با هیچ مسأله‏ای ندارد. (جوادی- ممکن است این مطالب را در پرانتز ذکر کنیم که خواسته‏های آنها هم تأمین شود). الان می‏خواستم همین راعرض کنم، از این‏که این مطالب را گسترده کنیم هیچ ضرر نمی‏کنیم وقتی بگوییم سیاسی، حدود مسأله سیاسی آن است که یک نوع ابهام داشته باشد. به خصوص این مسأله اداری در مورد خانم‏ها مطرح است که آیا برای زن حق اداری یعنی استخدام، اشتغال، میزان ساعات کار و این طور چیزها در مسائل اداری وجود دارد یا ندارد؟ یا حقوق مدنی که مقصود از حقوق خانوادگی یعنی ازدواج، طلاق و مسأله ارث است، بنابراین هیچ اشکال ندارد که ما بیاییم به خصوص کلمه مدنی را جدا از سیاسی و جدا از اجتماعی تصریح کنیم و اشکالی‏
</section>
<section type="page" number="624">
هم ایجاد نمی‏کند. (فاتحی- وقتی در اسلام شهادت دو زن برابر یک مرد است شما چطور می‏خواهید بگویید زن و مرد از جمیع جهات برابر هستند؟)
نایب رئیس- آقای فاتحی شما سؤالتان را به صورت مستوفی بیان کردید اگر بخواهید مجدداً در هر پاسخی که گفته می‏شود، همان سؤالتان را تکرار کنید که نمی‏شود. (فاتحی- برای من روشن نشد). روشن هم که نشود، شما سؤالتان را به صورت مستوفی بیان کردید بعد می‏توانید ان شاء الله بیرون با ایشان صحبت کنید. آقای دکتر باهنر شما ادامه بدهید.
دکتر باهنر- بنابراین همان‏طور که قبلًا توضیح داده شد اسلام به هر کس حق کامل داده است و اسلام به کسی چیزی ناقص نداده است و حوزه حق دادن اسلام و قانون‏گذاری اسلام کامل است و اما درباره مسأله «متناسب با استعدادها» اول یک توضیح می‏دهم و اصراری هم نداریم که باشد، توضیح این است که اینجا گفته نشده است حقوق را بعد قانون‏گذاران متناسب با استعداد تعیین کنند که جواب داده شد، «استعداد» معلوم نیست چیست این قید مربوط به شرع است یعنی اسلام و شرع حقوقی را که برای افراد قائل شده است براساس استعدادها و زمینه‏های طبیعی و عاطفی بوده است و ما نمی‏خواهیم حوزه استعداد را براساس آن قانون تعیین کنیم، قانون را شرع تعیین کرده است، فقط یک قید توضیحی برای قانون شرعی و حق شرعی دادیم که حقوق شرعی که اسلام به زن و مرد داده است متناسب بوده با استعدادها و با زمینه‏های طبیعی و عاطفی که در حقیقت پاسخی است از یک سؤال مقدر، در واقع یک نوع فلسفه و بیان این جمله برای این جهت بوده و نخواستیم بگوییم قانون‏گذار باید رعایت استعدادها را بکند بلکه گفتیم شرع رعایت استعداد را کرده و در عین حال اگر بنا است جمله را مختصر بکنیم هیچ اشکال ندارد که به دنبال اجتماعی و فرهنگی بگوییم «طبق مقررات شرع یا طبق موازین اسلامی برخوردار هستند» و این تکه را هم برداریم. اما آن جمله‏ای که آقای بهشتی فرمودند که چرا آن ماده تبدیل به این ماده شده، پیشنهادهای واصله را بررسی کردیم و در این زمینه پیشنهادهای خیلی زیادی رسیده بود، شاید بیش از دویست مورد اظهارنظر کرده بودند و معمولًا آن جمله کوتاه را برای این مسأله حساس کافی نمی‏دانستند و پیشنهاد داده بودند که مسأله مقداری گسترده‏تر شود و بنابراین ما با گسترده‏تر کردن این اصل که در عین حال به درستی رعایت حقیقت قضیه بشود اصل را به این صورت تنظیم کردیم که از حقوق کامل سیاسی، اقتصادی، اداری، مدنی، اجتماعی، فرهنگی برخوردار شوند در تنظیم این اصل این مسأله را رعایت کردیم و به آن اضافه کردیم و بدون آن‏که هیچ خدشه‏ای به مسأله وارد بشود مسأله گسترده و گویاتر هم شده است. (ربانی شیرازی- آقای دکتر باهنر این تفصیلی که دادید، تولید سؤال می‏کند که چطور مسائل قضائی و نظامی را ننوشتید و باید جواب بدهید). مسائل در قسمت قضائی هست. (ربانی شیرازی- مسائل اداری هم در ضمن اجتماعی است). مسائل اداری و مدنی توضیح دارد. (ربانی املشی- پیش‏نویس اول که گفته بود اعم از زن و مرد در برابر قانون مساوی هستند یک حقی را بیان کرده بود و این‏که شما نوشته‏اید یک حق دیگر را و هر دو حق می‏باشند، بنابراین کاری بکنید که هر دو باشد). بسیار خوب بنابراین، این اصل که به این صورت تنظیم شده یک کمی پربارتر است و دو حق را یعنی دو حوزه را در زمینه حق بیان کرده است. من فکر می‏کنم مسأله دیگر نباشد که توضیح نداده باشم.
نایب رئیس- متشکریم، آقای مولوی عبدالعزیز بفرمایید.
</section>
<section type="page" number="625">
مولوی عبدالعزیز- شما باید قاطع صحبت کنید، زن‏ها را هم اگر می‏خواهید راضی کنید خدا را هم راضی کنید. آخر در چارچوب اسلام صحبت کنید چرا لنگ لنگان و با احتیاط راه می‏روید؟
دکتر باهنر- ما تند و قاطع و طبق موازین اسلام راه می‏رویم، اما این‏که رمز مسائل در اینجا تبیین نمی‏شود، مثل سایر اصول است. اینجا قانون اساسی مطرح است و ما زمینه و پشتوانه‏های حقوقی را می‏گوییم و ریز مسائل ان شاء الله در قانون مدنی و مجلس شورای ملی تبیین و توضیح داده می‏شود. اینجا فقط زیربنای کار است من دوست داشتم فقط یک جمله هم ابتدا راجع به این اصول توضیح داده می‏شد زیرا که گروه ما مدعی است که از گروه‏هایی است که کارش را شسته و رفته انجام داده است البته معنایش این نیست که بعضی گروه‏ها این کار را نکرده‏اند بلکه گروه ما چون روی این مواد زیاد کار کرده، توقع دارد با یک توضیح گسترده‏ای که درباره اصول می‏دهد بتواند در تصویب سریع این اصول موفق باشد و امیدواریم این مرحله از کار ما که مرحله گروه سه است با سرعت بگذرد که به نوبه خودمان در تسریع کار و پیشرفت کار کمکی کرده باشیم.
نایب رئیس- متشکرم قسمت به قسمت اصل را می‏خوانم و به رأی می‏گذارم. (صافی- من توضیح داشتم). (قرشی- یک عده‏ای از آقایان هستند که هر اصلی مطرح می‏شود نمی‏گذارند دیگران صحبت کنند شاید اگر دیگران هم نظرشان را بدهند مسأله زودتر حل شود). آقای قرشی اگر به جای بنده مسؤول بودید می‏توانید مرا راهنمایی کنید که چه کردید؟ (قرشی- منظور این است که اشخاصی که وقت می‏خواهند به آنها وقت داده شود). تا چند نفر؟ (قرشی- باید همه کسانی که نظری دارند ابراز کنند). تصویب کردید که دو نفر صحبت کنند به علاوه اگر به تشخیص اکثریت باشد مانعی ندارد که بیش از دو نفر صحبت کنند ولی من کفایت مذاکرات را در مواقعی که برای خودم مبهم است به رأی جلسه می‏گذارم. حالا اگر جلسه، رأی به کفایت مذاکرات داد آن‏وقت شما تأیید می‏کنید که رأی جلسه را عمل کنید؟ (قرشی- من اولین کسی بودم که دست بلند کردم و از جناب‏عالی وقت خواستم). عرض کردم آقایان منشیان اینجا همکاری می‏کنند چون من آن موقع توجهم به همه دوستان نیست، و اگر احیاناً در رعایت ثبت‏نام کم‏توجهی بشود من از آقایان منشیان خواهش می‏کنم که با دقت بیشتر همان‏طور که خدمتشان گفته شده هر یک از آقایان منشیان فقط نیمی از مجلس را که مربوط به سمت خودشان است نگاه بکنند که فوراً اسامی نوشته شود و تبعیضی پیش نیاید. خوب من اول کفایت مذاکرات را به رأی می‏گذارم موافقین با کفایت مذاکرات دست بلند کنند (چهل و یک نفر دست بلند کردند). چهل و یک نفر به کفایت مذاکرات رأی دادند، بنابراین مذاکرات کافیست. حالا قسمت به قسمت به رأی می‏گذاریم: «همه افراد ملت اعم از زن و مرد به طور مساوی در حمایت قانون با این تعبیر در این اصل دست بلند کنند (چهل و دو نفر دست بلند کردند) بنابراین رأی کافی نیاورد. آقای مشکینی بفرمایید.
مشکینی- پیشنهاد می‏کنم بنویسید «به طور عادلانه در برابر قانون».
نایب رئیس- اجازه بفرمایید این عبارت را به رأی بگذاریم. «همه افراد ملت اعم از زن و مرد در برابر قانون مساویند» موافقین دست بلند کنند (چهل و چهار نفر دست بلند کردند) بنابراین رأی نیاورد. آقای دکتر اوشانا بفرمایید.
</section>
<section type="page" number="626">
دکتر بیت اوشانا- بنویسید «از حقوق برابر در مقابل قانون برخوردار هستند».
نایب رئیس- پیشنهاد آقای مشکینی قرائت می‏شود «همه افراد ملت اعم از زن و مرد به طور عادلانه در برابر قانون قرار دارند» موافقین با این عبارت دست بلند کنند (عده کمی دست بلند کردند) رأی نیاورد. (بشارت- غیر از حمایت و برابر چیز دیگری نیست یا به «حمایت» رأی بدهند یا به «برابر»). (خامنه‏ای- برابر یا به معنی مساویست یا به معنی مقابل، دوستان به معنای مقابل را گاهی با معنای مساوی اشتباه می‏گیرند). آقای خامنه‏ای، آن را هم به رأی می‏گذاریم حالا پیشنهاد آقای دکتر بیت اوشانا را قرائت می‏کنیم و به رأی می‏گذاریم «همه افراد ملت اعم از زن و مرد از کلیه آزادی‏ها و حقوق سیاسی، اقتصادی، اداری، مدنی، فرهنگی و اجتماعی قید شده در این قانون و سایر قوانین جمهوری اسلامی به طور مساوی برخوردار می‏باشند» موافقین با این پیشنهاد دست بلند کنند (عده کمی دست بلند کردند) این هم رأی کافی نیاورد. آقای قرشی بفرمایید.
قرشی- در این مسأله ما می‏بایستی این آیه را پیاده کنیم «وَ لَهُنَّ مِثْلُ الَّذِی عَلَیْهِنَّ بِالْمَعْرُوفِ وَ لِلرِّجالِ عَلَیْهِنَّ دَرَجَةٌ» آقایان گروه سه بروند و روی این آیه قرآن یک اصلی تنظیم بکنند رأی موافق هم می‏آورد.
نایب رئیس- اجازه بدهید یک پیشنهاد دیگر است که بنده به رأی می‏گذارم «همه افراد ملت اعم از زن و مرد در مقابل قانون مساویند» موافقین با این پیشنهاد دست بلند کنند این برای تبدیل «برابر» به «مقابل» است که جای هیچ‏گونه شائبه‏ای هم نباشد. (چهل و دو نفر دست بلند کردند) (عده‏ای از نمایندگان- در شمارش اشتباه می‏شود با قیام و قعود رأی بگیرید). یکی از آقایان به جای این دو برادر بیایند اینجا و شمارش را انجام بدهند. (نمایندگان- باید برای جلوگیری از اشتباه با قیام رأی گرفته شود). (بنی صدر- شما عبارت «در مقابل قانون» را توضیح بفرمایید که مطلب روشن باشد). دوستان توجه بفرمایید اصولًا خوب است همان‏طور که پیشنهاد می‏کنند درباره این اصل که در مراحل قبلی تهیه پیش‏نویس مطرح شده مقداری توضیح داده شود. در همه نظام‏های قانونی افراد یک جامعه یا قشرهای مختلف یک جامعه یا جنسیت‏های مختلف یک جامعه در برابر قوانین مدون آن جامعه موضع مساوی ندارند و با آنها رفتار مساوی نمی‏شود یعنی قانون یکی هست اما درباره این طبقه اجرا می‏شود و درباره آن طبقه اجرا نمی‏شود و خود ما، در نظام طاغوتی مگر گرفتار این مسأله نبودیم؟ قانون توی کتاب بود ولی درباره یک گروه اجرا می‏شد و درباره گروه دیگر اجرا نمی‏شد. این اصل که در حقوق ملت آمده است ناظر بر این معنی هست که در مقابل قانون مساویند ولی قانون چیست، حالا مطرح نیست باید در آینده مطرح شود ولی هر چیزی قانون شد، اعتبار و اجرایش برای همه یکسان است. بنابراین آن‏چه در اینجا به عنوان اصل اول از حقوق ملت مطرح شده ناظر بر این بخش است. (یکی از نمایندگان- در برابر جعل قانون نه در برابر اجرا پس شما کلمه اجرا بگذارید) اجازه بدهید ببینم خواهرمان چه می‏گویند.
خانم گرجی- ما در اینجا آمدیم قانون را اجرا کنیم قانون مانند یک چتری است که باید در بالای سر ما باشد، آن قانون، حامی و مدافع مردم باید باشد. ما نمی‏خواهیم قانون را عوض کنیم پیغمبر فرمود «اصرهم و الاغلال» یعنی اگر زنی شکایت داشت نگویند تو زن هستی و برو پی کارت، قانون باید حامی و مدافع مردم باشد و مردم را در پناه خودش بگیرد. متوجه این قضیه باشید.
</section>
<section type="page" number="627">
که ما اینجا داریم از حقوق مردم دفاع می‏کنیم نه این‏که انسان را در مقابل قانون قرار بدهیم، آن بحث دیگری است و این بحث دیگر. اینجا اصل مطلب گم شده است این قانون مثل مادر یا پدر مهربانی که از طفل خود حمایت می‏کند، باید حامی انسان‏ها باشد، حالا می‏خواهد مرد باشد یا زن.
نایب رئیس- متشکرم، آقای حجتی فرمایشی دارید؟
حجتی کرمانی- این‏طور نوشته شده است اجرای قانون در مورد همه افراد ملت اعم از زن و مرد یکسان است.
نایب رئیس- آقای کیاوش بفرمایید.
کیاوش- شاید اصراری که ما در این اصل داریم این است که می‏خواهیم یک کلمه «برابر» در آن بگنجانیم به این خاطر که تصور می‏کنیم برابری عدل است. مرحوم شهید مطهری عدل را که معنی می‏کند می‏فرماید، عدل آن حقوق متساوی است در استحقاق‏های متساوی اگر ما در استحقاق‏های متساوی امور مساوی را در نظر بگیریم کاملًا این عدل رعایت شده است و اگر هم بگوییم این عدل نابرابر یا نامساوی است کسی ناراحت نمی‏شود برای این‏که معنای عدل را فهمیده است. پس طی این اصل باید حقوقی که خداوند به زن و مرد داده، بررسی بشود و در عین حال آن چیزی را که مردم می‏خواهند به آنها تفهیم بشود و آن تصوری را که مردم دارند و خیال می‏کنند زن ضعیف است از بین برود و اگر شرع مقدس اینها را از امتیازاتی محروم کرده است لطفی است که شرع مقدس اسلام درباره زن تعیین کرده و کاملًا می‏توانیم به صراحت بگوییم که در بعضی از موارد چون حقوقشان متساوی نبوده و استحقاقشان مساوی نبوده پس حقوق مساوی ندارند.
مکارم شیرازی- این مطلب عیناً تصویب شده است، پس تردید آقایان در چیست؟ بند چهارده از اصل سوم این مطلب را روشن کرده «در تأمین حقوق همه جانبه افراد از زن و مرد و تساوی حقوق در برابر قانون» این را تصویب کرده‏ایم حالا تردید مال چیست؟ عین همان است.
فارسی- با قیام و قعود یک مرتبه رأی بگیرید.
طاهری- با توجه به این اصل در پیش‏نویس که نظر داشت به دو جنس زن و مرد مساوات بدهد، نه به آحاد ملت اصلًا آن پیش‏نویس برای این مسأله پایه‏گذاری شده بود که زن و مرد مساویند و آنجا نوشته «در برابر قانون مساویند» حالا این گروه با توجه به پیشنهادات و نظر خودشان که باید مسأله به عنوان حق ملت اینجا مطرح بشود آمده‏اند «در برابر قانون» را «حمایت قانون» کرده‏اند. حمایت قانون در حق ملت مناسب‏تر است از «در برابر قانون» این قانون کجایش گیر دارد که رأی داده نشود؟ فرمایش ایشان در بند چهارده اصل سوم هم همین منظور را می‏رساند.
نایب رئیس- چون این متن با متن قبلی تفاوت چندانی ندارد، با توجه به توضیحاتی که داده شد یک بار دیگر درباره همان متن خود گروه رأی می‏گیرم گمان نمی‏کنم که با دست یا قیام تعداد رأی فرقی داشته باشد. (بعضی از نمایندگان- با قیام رأی بگیرید) با قیام رأی می‏گیریم. (خامنه‏ای- خلاف آیین‏نامه است) آقای خامنه‏ای باز کم محبتی می‏کنید چرا خلاف آیین‏نامه است؟ اجازه بدهید فقط تصویب اصول با رأی با ورقه است و این نظرخواهی است و نظرخواهی‏
</section>
<section type="page" number="628">
بعد از توضیحاتی که آقایان می‏دهند، هیچ اشکالی ندارد. آقای صدوقی بفرمایید.
صدوقی- موضوع این است که همه در برابرهمه قوانین اعم از زن و مرد متساویند زن و مرد در ارث و جهات دیگر تساوی دارند و در اخلاق و معنویات و در همه چیز این قسمت باید توضیح داده شود که هر کسی در برابر قانون مربوط به خودش متساوی است زن در برابر قانون خود و مرد در برابر قانون خود و قوانینی هم که مشترک بین زن و مرد است آن هم به طور تساوی اجرا شود.
نایب رئیس- متشکرم، من چند لحظه‏ای پیشنهادهای رسیده را می‏خوانم:
- طبق قوانین شرع مقدس اسلام، همه افراد ملت اعم از زن و مرد به نسبت زمینه‏های طبیعی و روحی و عاطفی (در حمایت قانون قرار دارند) یا در برابر قانون برابرند. (کیاوش)
- اجرای قانون در مورد همه افراد ملت اعم از زن و مرد یکسان است. (حجتی)
- همه افراد ملت از نظر حقوق سیاسی و اجتماعی بر طبق قانون برابرند. (مراغه‏ای)
- همه افراد ملت اعم از زن و مرد به طور مساوی در برابر قانون قرار دارند. (فارسی)
- همه افراد ملت اعم از زن و مرد در حمایت قانون هستند و از حقوق کامل در حدود مقررات شرع برخوردارند. (رحمانی)
- نظرآقای انگجی این است که این قسمت حذف شود «به طور مساوی در حمایت قانون قرار گرفته» (اکرمی)
- همه افراد اعم از صغیر و کبیر و شهری و روستایی و مرد و زن در برابر قانون مساوی می‏باشند به این معنی که در اجرای قانون در مورد احدی تبعیض نخواهد شد. (صافی)
- همه افراد ملت در جریان قوانین بر آنها از زن و مرد و وضع و شریف متساوی هستند. (خادمی)
- همه افراد ملت از زن و مرد به طورمساوی در حمایت قانون قرار دارند و اجرای آن نسبت به همه یکسان است. (ربانی)
- همه افراد ملت اعم از زن و مرد در مقابل قانون برابر و به طور متساوی در حمایت قانون قرار دارند. (موسوی زنجانی)
نایب رئیس- باز این چیزی است که تازه است و شبیه به آن چیزی است که آقای حجتی و بعضی آقایان تذکر داده‏اند با یک مقدار نزدیک‏تر بودن به متن، این را هم به رأی می‏گذاریم و «همه افراد ملت از مرد و زن به طور مساوی در حمایت قانون قرار دارندو اجرای آن نسبت به همه یکسان است. (هاشمی‏نژاد- اصلی که در کمیسیون مشترک طرح می‏شود می‏آید اینجا یا این‏که قسمت اولش را آنجا تصویب کرده‏اند به این صورت در می‏آید. به عقیده من فعلًا این را بگذاریم برای بعد که وقتمان تلف نشود و اصول بعدی را که روشن است مطرح بفرمایید). آقای ربانی بفرمایید.
</section>
<section type="page" number="629">
ربانی شیرازی- من خیال می‏کنم در فهمیدن متن قانون اشکال است. من عقیده‏ام این است که یکی از آن چند نفری که رأی نداده‏اند بفرمایند پیشنهادشان چیست؟ اشکال این متن چیست؟ به نظر من به کمیسیون مشترک هم احتیاج ندارد.
نایب رئیس- این همان است که آقای حجتی فرمودند «قانون از همه افراد ملت اعم از زن و مرد به یکسان حمایت می‏کند» موافقین دست بلند کنند (عده کمی دست بلند کردند) رد شد (یکی از نمایندگان- تمام پیشنهادها را قرائت بفرمایید). پیشنهادهای مشابه را نخواندم چون در عبارت که تأثیر ندارد در مطلب تأثیر دارد، من همه پیشنهادها را که نمی‏توانم بخوانم به رأی می‏گذاریم که یک تقریبی کرده باشد.
موسوی تبریزی- اینها از نظر محتوا یکی است حالا نمی‏دانم عبارت «در مقابل قانون» یا «در حمایت قانون» چه ایرادی دارد که آقایان نمی‏خواهند رأی بدهند در صورتی که تمام‏
پیشنهادات از نظر محتوا یکی است.
نایب رئیس- ما به صورت نهایی یک بار دیگر نظرخواهی می‏کنیم اگر تصویب نشد، باید اصل به گروه برگردد «همه افراد ملت اعم از زن و مرد به طور مساوی در حمایت قانون قرار دارند و از حقوق کامل سیاسی، اقتصادی، اداری، اجتماعی و فرهنگی خود طبق مقررات شرع برخوردارند» ما راجع به این که این جمله وسط را اضافه کنیم یا نه، در خارج رأی می‏گیریم فعلًا بدون این‏که چیزی از محتوی اصل کم کند رأی می‏گیریم. آقای طاهری اگر کفایت مذاکرات نبود، البته حضرت‏عالی و سایرین صحبت کردید حالا موافقین با افزودن این عبارت در ذیل، قیام بفرمایند. بین چهل و هفت نفر و چهل و هشت نفر ایستادند چون یک نفر از آقایان بعد برخاستند، می‏ماند اضافه کردن این مطلب که «متناسب با استعدادها و زمینه‏های طبیعی و عاطفی و روحی» موافقین با افزودن این جمله قیام فرمایند (عده کمی برخاستند) رد شد. بنا براین اصل را با حذف از «که» تا «است» با ورقه به رأی می‏گذاریم. حالا بنده متن را می‏خوانم و بعد گلدان را برای گرفتن رأی با ورقه می‏آورند. (موسوی تبریزی- کلمه «کامل» را هم بعد از اجتماعی و سیاسی اضافه کنید). نوشتیم، شما اجازه بفرمایید خیلی تغییر ندهیم.
اصل- همه افراد ملت اعم از زن و مرد به طور مساوی در حمایت قانون قرار دارند واز حقوق کامل سیاسی و اقتصادی و اجتماعی (اداری و مدنی و فرهنگی خود) طبق مقررات شرع برخوردارند.
لطفاً گلدان‏ها را برای رأی ببرید. (اخذ رأی به عمل آمد و پس ازشمارش آراء نتیجه به شرح زیر اعلام شد).
نایب رئیس- عده حاضر در جلسه پنجاه و شش نفر، موافق، چهل و پنج نفر، مخالف هفت نفر، ممتنع چهار نفر بنابراین اصل برای اصلاح مجدد به گروه مشترک برمی‏گردد.
- طرح و تصویب اصل (اصل بیست و سوم)
نایب رئیس- به طور کلی دوستان باید در برابر خداوند احساس مسؤولیت بکنند برای این‏که وقتی که صرف می‏شود و بحث می‏شود و بعضی آقایان نمی‏آیند مثلًا یک اصلی که الان چهل و پنج رأی موافق آورد به طور طبیعی اگر به جای پنجاه و شش نفر، شصت و شش نفر در جلسه‏
</section>
<section type="page" number="630">
بودند اقلًا پنجاه نفر موافق داشت و تصویب می‏شد، خوب، اصل بیست و شش قرائت می‏شود.
اصل (اصل بیست و سوم)- تفتیش عقاید ممنوع است و هیچ کس را نمی‏توان به صرف داشتن عقیده مورد تعرض مورد مؤاخذه قرار داد.
نایب رئیس- در این باره بحثی هست؟ آقای رحمانی فرمایشی دارید؟ (رحمانی- خیر عرضی ندارم). پس بحثی نیست؟ (اظهاری نشد) بنابراین حالا که بحثی نیست این اصل را به رأی می‏گذاریم لطفاً گلدان‏ها را برای رأی‏گیری ببرید، خواهش می‏کنم در موقع اخذ رأی صحبتی نفرمایید.
 (اخذ رأی به عمل آمد و پس از شمارش آراء نتیجه به شرح زیر اعلام شد).
نایب رئیس- عده حاضر در جلسه پنجاه و سه نفر، تعداد کل آرا پنجاه و سه رأی، موافق پنجاه و یک رأی، مخالف هیچ، ممتنع دو رأی، بنابراین، این اصل تصویب شد تکبیر. (نمایندگان سه مرتبه تکبیر گفتند) آقای مدنی بفرمایید.
مدنی- این اصل قبلی که به تصویب نرسید علتش غیبت دوستان است بنابراین عقیده من این است که فکری بکنید و ترتیبی داده شود که آقایان کمتر غایب شوند و اوقات ضا یع نشود. ما حاضریم حتی جمعه‏ها اگر موافقت بفرمایند جلسه تشکیل شود و به کارمان ادامه بدهیم. (طاهری اصفهانی- این را تصریح بفرمایید که امروز پنج‏شنبه است، ممکن است خیال کنند که هر روز این‏طور است).
نایب رئیس- ملت ایران از این جهت بر ما ایرادی نمی‏گیرند و می‏دانند که ما قبلًا قرار بود جمعه‏ها هم کار کنیم. یکی از برادران ما اجازه گرفته‏اند برای یک مسافرت و اکنون دوازده روز است که در یک سمینار شرکت کرده‏اند. اگر در یک نوبت یک رأی کم بیاوریم و ایشان نباشند ما الان نتیجه نقش شرکت ایشان در سمینار را با آن کمبود یک رأی می‏بینیم، ایشان قرار بود حداکثر برای هفت روز تشریف ببرند حالا دوازده روز است که در جلسه حاضر نیستند. من نمی‏دانم چگونه باید جواب بدهیم به هر حال ما متعهد هستیم، بعضی از دوستان اول جلسه دیر می‏آیند و بعضی دیگر در اواخر جلسه، جلسه را ترک می‏کنند، دوستان باید از اول وقت تا آخر وقت باشند تا کار جلو برود. البته بعضی آقایان هم مثل برادرمان آقای دکتر روحانی با آن‏که سمت معاونت وزارت کشور را دارند، مرتباً در جلسه شرکت می‏کنند و رفتن خودشان را موکول به تمام شدن قانون اساسی کرده‏اند. آقای دکتر شیبانی بفرمایید.
دکتر شیبانی- آقای طالقانی که مرحوم شدند، آقای دکتر غفوری هم به مسافرت رفته‏اند هر دو نفر را از حد نصاب رأی کم کنید. وقتی دو نفر کم بشود حد نصاب چهل و شش رأی می‏شود.
طرح و تصویب اصل (اصل بیست و دوم)
نایب رئیس- اصل بیست و هفت قرائت می‏شود.
اصل- حیثیت، جان، مال، حقوق، مسکن و شغل اشخاص از تعرض مصون است مگر در مواردی که شرح تجویز کرده است.
نایب رئیس- در متن پیش‏نویس قبلی به جای کلمه «شرع» نوشته شده بود «مگر به حکم قانون» در اینجا برای این‏که کاملًا مشخص بشود، نوشته‏اند که قانون، قانون شرع است. اگر
</section>
<section type="page" number="631">
آقایان نظری دارند بفرمایند و اگر موافق و مخالفی هست صحبت کنند. (دکتر ضیائی- من سؤال دارم). اول یکی از اعضای گروه برای پاسخ‏گویی تشریف بیاورند. (اکثر نمایندگان- توضیح نمی‏خواهند، رأی بگیرند). (مکارم- می‏شود سؤال کرد؟) آقای دکتر باهنر تشریف بیاورید و جواب بدهید. (دکتر باهنر- من برای پاسخ‏گویی آماده‏ام). خود گروه‏ها مدافع را انتخاب کنند که ما منتظر نشویم. آقای دکتر ضیائی بفرمایید.
دکتر ضیائی- در این اصل که نوشته شده ... حقوق، مسکن ... آیا این کلمه مسکن شامل محل کار و کسب هم می‏شود یا نه؟ درکارخانه است، در اتومبیل است، آیا شامل این‏طور موارد هم می‏شود؟ (دکتر باهنر- مسکن به طور متعارف شامل خانه و منزل می‏شود ولی آن چیزی که شما می‏فرمایید یا شامل مال است یا شامل شغل). یک وقت کلی است، بروند و متعرض مال مردم در تجارت‏خانه یا دکان بشوند.
نایب رئیس- آقای دکتر باهنر اجازه بدهید که من توضیح بدهم، مسکن در عالم بشریت یک احترام خاصی دارد من انتظار داشتم که آقای دکتر باهنر توضیح کامل بدهند به هر حال منزل و مسکن جایی است که دارای یک نوع امنیت خاص در جامعه بشری است و در جوامع پیشرفته اهمیت فراوان دارد. محل کار در ردیف اموال دیگر است ولی مسکن به اعتبار مسکن ومأوا بودن یک اهمیت خاصی دارد و مسکن جایی است که انسان در آن از تعرض مصون است و وسیله‏ای است برای امنیت و آسایش، به این علت است که مسکن را جدا از اموال دیگر ذکر می‏کنند. (دکتر باهنر- معنای حیثیت، ناموس هم هست و تصریح و توضیح آن در اینجا ضرورت ندارد). آقای مکارم بفرمایید.
مکارم شیرازی- سؤال این است این «قانون شرع» که اینجا نوشته شده، «قانون» با «شرع» دو تا است یعنی همان تصوری که قبلًا داشته‏ایم از دولت و ملت که آنها طاغوتی بوده و اینها ضد آنها بوده‏اند حالا اگر بنویسیم قانون شرع کارها دو مسیر را طی می‏کند این یک سؤال، سؤال دوم این شرطی که نوشته شده است ضابطه‏اش چیست؟ آیا توضیح المسائل است و یا به رأی رهبر است یا به رأی شورای رهبری است؟ این یک چیز گنگی است که باید مردم سر درگم نشوند. بنابراین اصل سؤال من این بود که در جمهوری اسلامی شرع و قانون دو تا است و ثانیاً اگر یکی است ضابطه‏اش چیست؟
دکتر باهنر- به همان دلیلی که موقعی که این اصل تهیه می‏شد، فرمودید ترجیح می‏دهم که «مگر حکم قانون» باشد در آن موقع هنوز آن اصولی که مسأله قانون را درحوزه موازین اسلامی چهار میخه کرده بود تدوین نشده بود و ما نمی‏دانستیم وضع چطوری است لذا افراد یا گروهی مرتباً در هر بند یا اصلی می‏خواستند که کلمه شرع یا موازین اسلامی به کار برود
بنابراین تصور می‏کنم چون در اصول گذشته به طور قاطع روشن شده است که هر قانونی باید بر اساس شرع و موازین اسلامی باشد، بهتر است که اینجا، به جای «مگر در مواردی که شرع تجویز کرده است» بنویسیم «مگر در مواردی که قانون تجویز کرده است» و گذشته از این چون اینجا موضوع جان و حیثیت و این چیزها است بهتر است از نظر روانی نوشته شود قانون که گناهش را به گردن قوانین بیاندازیم در هر حال اگر بنویسیم «مگر به حکم قانون» بهتر است.
</section>
<section type="page" number="632">
نایب رئیس- آقای بنی صدر بفرمایید. (بنی صدر- من می‏خواهم همان «به حکم قانون» را تأیید بکنم). بسیار خوب آقای مرادزهی بفرمایید. (مرادزهی- به سؤال بنده جواب داده شد). آقای هاشمی‏نژاد بفرمایید.
هاشمی‏نژاد- با توجه به این که در یک چنین مواردی قانونی را که فرمودید می‏خواهیم پیاده کنیم دادگاه‏های صالحه است که وظیفه دارد بگوید شما متعرض مسکن کسی بشوید یا نشوید، بنابراین چه اشکالی دارد که دادگاه‏های صالحه را بنویسند؟ با این ترتیب چه اشکالی دارد به جای قانون همان دادگاه‏های صالحه را بنویسیم که هم رعایت قانون‏گذاری را کرده باشیم وهم به نظر، بعضی حساسیت‏ها از بین خواهد رفت.
نایب رئیس- آقای دکتر باهنر بفرمایید.
دکتر باهنر- وقتی ما نوشتیم «قانون» خود کلمه قانون شامل تشکیل دادگاه یا رأی دادگاه می‏شود مثلًا اگر قانون گفته است در صورتی که فلان عمل را کسی انجام داد می‏تواند حیثیتش مورد تعرض قرار بگیرد خود این مسأله را قانون معین و احراز می‏کند چون دادگاه براساس قانون رأی می‏دهد.
نایب رئیس- اجازه بدهید یک توضیحی هم من بدهم. علت این‏که نوشته شد «قانون» و «دادگاه» نوشته نشد، این است که در بعضی موارد استثنائی قبل از صدور حکم دادستان لازم می‏شود مأموران انتظامی فردی را بگیرند. من باب مثال عرض کنم اگر یک پاسبان کسی را در حین ارتکاپ جرم ببیند موظف است اورا دستگیر کند بدون این‏که منتظر حکم دادگاه درباره او باشد. آقای دانش‏راد بفرمایید.
دانش‏راد- در کمیسیون وقتی که راجع به این موضوع بحث شد گفتیم اگر نوشته شود مواردی که شرع تجویز کرده است، فکر من این بود که شرع ثابت است و از قبل وجود دارد یعنی از سالیان دراز تا به حال وجود داشته و کسی نمی‏تواند به وسیله آن سوء استفاده کند ولی قانون را بعدها می‏آورند و وضع می‏کنند و مزاحم مردم می‏شوند و مزاحمت‏هایی هم در آینده ایجاد میکنند این است که اگر نوشته شود «شرع» بهتر است در حالی که شرع از قبل تدوین شده، شرع الهی است و بنابراین سوءاستفاده از آن نمی‏شود کرد.
دکتر باهنر- پاسخ شما به سخنان آقای مکارم بود مسأله شرع با توجه به این‏که دقیقاً مشخص نیست که براساس چیست، وقتی بخواهد جنبه قانونی پیدا کند و جنبه اجرا داشته باشد و بالاخره قانونیت داشته باشد در مجلس مقننه یا هر جا که می‏خواهند قانون‏گذاری کنند، تشخیص می‏دهند، تمیز می‏دهند اما راجع به مسأله بعد که می‏فرمایند «بعداً سوءاستفاده خواهد شد» اگر بخواهد کسی خدای نکرده و در اصول قبل هم گفته شده است که قوانین مملکت براساس موازین اسلام خواهد بود.
نایب رئیس- آقای خامنه‏ای بفرمایید.
خامنه‏ای- یعنی با فرض این‏که شرع مطابق حدس ایشان ثابت هست منتها در جزئیات چون اختلاف دارد اگر «قانون» باشد بهتر است.
- مراد از حقوق چیست؟ و ثانیاً کلمه‏ای که با آن مناسبت دارد محرومیت است تعرض برای موارد خشونت‏آمیز استعمال می‏شود مراد از حقوق کدام حقوق است که مصون از
</section>
<section type="page" number="633">
تعرض باشد؟
نایب رئیس- آقای دکتر باهنر بفرمایید.
دکتر باهنر- بعضی از آقایان پیشنهاد داده‏اند که توضیح بیشتری داده بشود که شامل بعضی از حقوقی که ضمن کلمات «جان و مال و ...» نبوده شامل آنها هم بشود هر نوع حقی که شخص دارد این باید محفوظ باشد و حتی این قسمت را می‏توانیم حذف کنیم و در ابقاء آن خیلی اصرار هم نداریم برای این‏که خواستند مواردی را که حق وجود دارد اما کلمه حیثیت، مسکن، شغل شامل آن نمی‏شود، آنها را هم آورده باشیم و بگوییم تعرض به هیچ یک از حقوق افراد مجاز نیست و همه افراد از تعرض مصون هستند مگر به حکم قانون.
نایب رئیس- اجازه بدهید این یک مقداری با جان، مال و سایر چیزها جور نیست دیگر کسی سؤال ندارد؟ آقای طاهری اصفهانی بفرمایید.
طاهری اصفهانی- دنباله بیان آقای مهندس دانش‏راد این بود که همه قوانین اسلامی است یعنی همه قوانین براساس اسلام است یعنی اسلام بر همه اطلاقات و عمومات قانون اساسی و سایر قوانین حاکم است. وقتی که این اصل را در گروه سه می‏نوشتند طور دیگری بود. در عین حال چون یک مسأله‏ایست که در رابطه با حیثیت، ناموس، جان و مال مردم است من فکر می‏کنم که اسلام و شرع یک چیز ثابت و لایتغیر است، جزئیات ممکن است اختلاف باشد نظر من این است که اگر همان کلمه «شرع» باشد بهتر است. (دکتر باهنر- این یک اظهارنظر است)
خانم گرجی- اگر یادتان باشد موقعی که بحث می‏کردیم حتی در کمیسیون گفته شد که در گذشته به نام قانون کارهای خلافی انجام دادند و هر کار خلافی را به نام قانون انجام می‏دادند و به حقوق مردم تجاوز می‏کردند و مثلًا کتب ضاله‏ای را به نام قانون فرهنگ اسلامی منتشر می‏کردند و می‏گفتند این عمل را قانون انجام داده به نظر من اگر کلمه شرع باشد، بهتر است برای این‏که جلوی آن نوع قوانین را خواهد گرفت. (مکارم شیرازی- این مطلب مربوط به زمان طاغوت بود و گذشت).
دکتر باهنر- ما باید باور کنیم که انقلاب شده، هنوز دید ما این‏طور است که خیال می‏کنیم وضع مردم طور دیگر است وضع حکومت و دولت به نحو دیگر است این‏طور نیست که دستگاه‏های مختلف کار خودشان را می‏کنند و اسلام در یک گوشه غریب و تنها ایستاده و از خودش دفع می‏کند و می‏خواهد یک کاری بکند، خیر ما می‏خواهیم شالوده‏ای بریزیم که تمام سازمان‏ها و کل نظام کشوری ما اسلامی باشد. ما می‏خواهیم کل نظام قوه مقننه و مجریه و بقیه اسلامی باشد بنابراین این‏طور موضع‏گیری که تصور کنیم نظام به دست اسلام است و انقلاب اسلامی شده است.
نایب رئیس- آقای صافی بفرمایید.
صافی- این موضع‏گیری که ما خلاف احتیاط می‏کنیم و کاملًا حدود و ثغور را ببندیم این هم صحیح نیست. خداوند فرموده است «لا یُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ ...»
</section>
<section type="page" number="634">
این در هیچ یک از قوانین عادی هم ذکر نمی‏شود و با همین اصل کاملًا مر تبط است اگر کلمه شرع در این اصل باشد این آیه را شامل می‏شود و الا در قوانین عادی نمی‏نویسند.
نایب رئیس- باید بنویسند. آقای بنی صدر بفر مایید.
بنی صدر- عرض می‏کنم در همین دوران انقلاب اگر احکام متناقضی از قضات شهرهای مختلف صادر نمی‏شد، حرف شما صحیح بود اما وقتی گفتیم طبق قانون، همه فتاوی و احکام یکسان می‏شود و این درست نیست که در تهران یک جور حکم بدهند و در کرمان یک طور دیگر و این تعدد رویه‏ها امنیت قضائی مردم را به خطر می‏اندازد و نفرمایید که اجماع هست. بنابراین باید قوانین را طبق حکم شرع تصویب کنیم اگر طبق فتاوی گوناگون بخواهیم رفتار کنیم این خلاف قانون اساسی است و هرج و مرج ایجاد خواهد شد.
نایب رئیس- پیشنهاد کفایت مذاکرات شده است اجازه بفرمایید یک بار اصل را با کلمه «شرع» رأی می‏گیریم یعنی «... در مواردی که شرع تجویز کرده است» نمایندگانی که با اصل بیست و هفتم به نحوی که خوانده شد، موافق‏اند دست خود را بلند کنند (عده کمی دست بلند کردند) رأی نیاورد. اکنون اصل را با عوض کردن کلمه «شرع» به جای «قانون» رأی می‏گیریم یک بار دیگر اصل را می‏خوانیم و رأی می‏گیریم:
اصل 27 (اصل بیست و دوم)- حیثیت، جان، مال، حقوق، مسکن و شغل اشخاص از تعرض مصون است مگر در مواردی که قانون تجویز کرده است.
گلدان‏ها را برای اخذ رأی ببرید.
 (در این هنگام اخذ رأی به عمل آید و پس از شمارش آراء نتیجه به شرح زیر اعلام شد)
نایب رئیس- عده حاضر در جلسه پنجاه وپنج نفر، تعداد آراء پنجاه و پنج رأی، موافق پنجاه و یک نفر و مخالف هیچ و ممتنع چهار نفر، بنابراین اصل بیست و هفت تصویب شد. تکبیر (نمایندگان سه مرتبه تکبیر گفتند).
7- پایان جلسه‏
نایب رئیس- چون وقت گذشته است جلسه را ختم می‏کنیم، جلسه کمیسیون‏ها صبح شنبه ساعت هشت و نیم خواهد بود.
 (جلسه مقارن ساعت نوزده پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="25" title="جلسه بیست و پنجم‏">
<section type="page" number="635">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 10/ 11 دقیقه روز 31 شهریور ماه 1358 هجری شمسی برابر با سی‏ام شوال المکرم 1399 هجری قمری به ریاست حسینعلی منتظری تشکیل شد.
</section>
<section type="page" number="637">
1- اعلام رسمیت جلسه و طرح اصل 28
رئیس- اعوذ بالله من الشیطان الرجیم، بسم الله الرحمن الرحیم. جلسه رسمی است. دستور جلسه توزیع شده است و همان‏طور که اطلاع دارید چند اصل در دستور کار امروز قرار دارد. ابتدا اصل بیست و هشت مطرح است که قرائت می‏شود.
اصل 28- نامه‏ها، محمولات، مکالمات تلفنی، مخابرات تلگرافی و تلکس و مذاکرات خصوصی از بازرسی، ضبط و سانسور مصون است. افشای مخابره، عدم مخابره و ایصال آن، استراق سمع و هرگونه تجسس ممنوع است مگر به حکم دادستان در مواردی که مظنون توطئه و خیانت علیه مصالح کشور باشد.
رئیس- در این عبارت «... عدم مخابره و ایصال آن» مطلب گنگ است مقصود چیست؟ (بشارت- یعنی عدم مخابره و عدم ایصال آن، اگر این‏طور نوشته شود مطلب روشن خواهد شد). (ربانی شیرازی- بنویسید: نامه‏ها و محمولات پستی). اجازه بفرمایید برای این‏که آقایان به مطلب حضور ذهن بیشتری داشته باشند و هم اگر سؤالی دارند یک نفر باشد که به آن جواب دهد، از گروه سه که در این متن تهیه کرده‏اند بخواهیم تا یک نفر برای ادای توضیح تشریف بیاورد. آقای بشارت شما داوطلب هستید، بفرمایید.
بشارت- بسم الله الرحمن الرحیم. این اصل را با توجه به پیشنهادات زیادی که از طرف گروه‏های مختلف رسیده بود و همچنین خاطراتی که از رژیم گذشته و ساواک در کنترل و بازرسی نامه‏ها و مخابرات داشته‏ایم به این صورت که ملاحظه می‏فرمایید تنظیم کردیم تا عدم کنترل و بازرسی در مورد نامه‏ها اعم از نامه‏های پستی و غیره تصریح شده باشد تا مثلا اگر شما حامل نامه‏ای هستید، فردی یا مأموری نتواند کیف شما را باز کند و نامه‏ها را بازرسی نماید و در مورد محمولات پستی، چون محمولات ابتدا توسط مأمورین و در حضور صاحب آن بازرسی می‏شود که این با رضایت طرف هست ولی پس از تحویل دیگر حق بازرسی نیست مگر در صورتی که به حکم قانون باشد. (اشراقی- نامه‏ها و محمولات از طریق پست است، به هیچ وجه تفتیش آنها جایز نیست اصلًا این مربوط به این اصل نمی‏شود) اجازه بفرمایید، ما که نگفته‏ایم تفتیش نامه‏ها جایز است، توضیح می‏دهم، وقتی در مورد بقیه مطالب هم توضیح دادم اگر سؤالی بود مطرح بفرمایید. در مورد «مکالمات تلفنی، مخابرات تلگرافی و تلکس و مذاکرات خصوصی» مطلب روشنی است، اما چون بسیار اتفاق می‏افتد که فردی را آورده‏ایم: «... و مذاکرات خصوصی از بازرسی، ضبط و سانسور مصون است. افشای مخابره و ایصال آن» در مورد جمله اخیر باید بگویم که این در صورتی است که مأمور تلگراف فردی را در بین مردم فاش کند و یا صورت تلگراف را تحویل بگیرد اما کوتاهی کرده مخابره نکند و مقصود از «عدم ایصال آن» یعنی در جای دیگر
</section>
<section type="page" number="638">
آن را به طرف نرساند. (طاهری اصفهانی- مقصود از مخابره ممنوع است، چیست؟) عرض کردم یعنی مأمور، تلگراف را به طرف مخابره نکند.
رئیس- به جای «عدم مخابره و ایصال آن» بنویسیم: «مخابره نکردن یا نرساندن آن»
بشارت- «عدم مخابره» هم، همان معنی را می‏رساند به هر حال اگر می‏دانید چنین معنایی را در بر ندارد، اصلاح بفرمایید.
رئیس- یک مسأله‏ای در اینجا مطرح است یک وقتی هست که به علت توطئه‏ای که در پیش است، مثلًا توطئه‏ای در مورد امنیت عمومی و یا تمامیت ارضی کشور، حاکم شرع یا دادستان تشخیص می‏دهد که موقتاً نامه‏ای یا تلفنی را کنترل کنند. پس در اینجا اگر مثل پیش‏نویس قبلی بنویسیم که «استراق سمع تلفن‏ها و بازرسی نامه‏ها و همه مواردی که در اینجا آمده ممنوع است مگر به حکم قانون» فکر می‏کنم عبارت جامع‏تر باشد.
بشارت- ما نامه‏های زیاد و پیشنهاداتی از طرف مردم داشتیم که گفته بودند به این طریق بهانه‏ای به دست دولت ندهید که مرتب نامه‏ها و تلفن‏های مردم را بازرسی کنند و یا استراق سمع کنند، البته در مورد استراق سمع، بعضی مأمورین دزدانه مکالمات تلفنی افراد را گوش می‏دهند و این درست نیست ولی خوب، مطلبی که آقای منتظری فرمودند، ممکن است یک نفر خائن یا جاسوس، بمبی را به عنوان بسته پستی برای یکی بفرستد، در این حالت اگر مأمور تشخیص داد، باید بتواند برای رفع سوءظن خودش و یا برای جلوگیری از خطر احتمالی و به هر حال برای کشف توطئه بسته پستی را باز کند. البته عبارت «و هر گونه تجسس ممنوع است مگر به حکم دادستان در مواردی که مظنه توطئه و خیانت علیه مصالح کشور باشد» برای همین آمده ولی من شخصاً موافق هستم که این عبارت برداشته شود و «مگر به حکم قانون» جای آن بگذاریم. (فاتحی- ممکن است که مظنه توطئه علیه مصالح کشور نباشد و علیه مصالح فرد باشد، آن‏وقت باید چه کرد؟ (خانم گرجی- توطئه علیه فرد هم می‏شود؟)
مکارم شیرازی- من دو سؤال داشتم. اولًا این «محصولات» چیزی نیست که در اینجا بیاوریم، جون آن‏وقت محصولات پستی که باید بازرسی شود، اشکالات زیادی تولید می‏کند و معمولًا محمولات پستی را هم جلوی خود اشخاص باز می‏کنند. دوم این‏که به این شکل که شما در قانون اساسی می‏آورید، دست تمام مأمورین را در پیدا کردن قاتلین و جاسوسان می‏بندید. این باید به حکم قانون باشد و قانون هم که بعداً در مراکز قانون‏گذاری نوشته خواهد شد. بنابراین من معتقدم که متن سابق در این مورد بهتر بوده است.
بشارت- با توجه به پیشنهادهای مردم، ممکن است دوباره بهانه‏ای به دست دولت داده شود و آن حرکات سابق به دست مأمورین تکرار گردد و مرتب نامه‏های مردم را بازرسی و سانسور کنند.
رئیس- بلی، در این مورد یک بار سؤال شد و جواب دادید، مطلب دیگر را بفرمایید.
ربانی شیرازی- شما می‏گویید نامه‏ها اعم از نامه‏های پستی و نامه‏های مردم است ولی در مورد محمولات می‏گویید که مقصود محمولات پستی است. یعنی محمولات غیر پستی را مجازند بروند تفتیش کنند؟ مطلب دیگر این‏که وقتی شما گفتید سانسور و ضبط، شامل تمام مسائل و موارد بعدی می‏شود دیگر طول دادن کلام لازم نیست، چون افشای مخابره و عدم مخابره ایصال همه جزء ضبط و سانسور است.
</section>
<section type="page" number="639">
بشارت- ضبط در مواردی است که مکالمات تلفنی شما را ضبط کنند شما ضبط را به عنوان نگهداری می‏دانید، اما افشای مخابره این است که شما تلگرافی برای کسی زده‏اید و فلان مأمور رفته و متن آن را منتشر و افشا کرده است. سانسور هم یعنی چیزی که سر و ته آن را بزنند و مثلًا آن‏چه به نفع دولت است، به جایش بنویسند. به هر حال خیلی کوشش شد که راه تفسیر و توجیه دولت و مأمورین را در کنترل و بازرسی و افشای اسرار مردم ببندیم و نگذاریم در کشور اقداماتی نظیر اقدامات خودکامه سابق به دست اعمال ساواک و مأمورین سر سپرده انجام شود، و باید توجه داشت که آزادی و اعتماد مردم و احساس آرامش آنها مهم‏تر است از این‏که با ایجاد شرایط نادرست، دولت به برخی مسائل دست یابد. این توضیح من بود و عرض دیگری ندارم.
رئیس- متشکرم، کسی مخالف این اصل هست؟ آقای موسوی جزایری شما مخالف هستید؟ (موسوی جزایری- بله، من مخالفم). بفرمایید.
موسوی جزایری- بسم الله الرحمن الرحیم. بنده باید بگویم که مخالف مطلق هم نیستیم و هیچ‏کس هم مخالف مطلق نیست و معمول هم نیست که این‏طور باشد. ولی این اصل عباراتش آن‏قدر گنگ و مبهم است که وقتی من آن را خواندم، اول متوجه نشدم. مراجعه کردم به پیش‏نویس قبلی، نتوانستم این متن را کلمه به کلمه معنی کنم و بفهمم. به نظر من باید مطالب و عبارات را ساده‏تر و روشن‏تر نوشت تا این اندازه گنگ و نامفهوم نباشد. مثلًا «افشای مخابره، عدم مخابره و ایصال آن» اینها یک عطف‏هایی است که ممکن است در محاوره عربی متداول و متعارف باشد ولی با این اجمال و اختصار در فارسی متداول نیست. همچنین جمله ذیلش گنگ است و همین‏طور اشکالی که آقای منتظری فرمودند که تبدیل کنیم استثناء را به حکم دادستان. و جمله «مگر به حکم قانون»
آن هم به همان دلایل که ایشان فرمودند و من برای جلوگیری از اطاله کلام و صرفه‏جویی در وقت تکرار نمی‏کنم. به هر حال من پیشنهاد می‏کنم که متن پیش‏نویس قبلی خوبست و همان را باید بررسی کنیم.
رئیس- پس متن پیش‏نویس قبلی را یک بار می‏خوانم: «نامه‏های پستی و مکالمات تلفنی از بازرسی و ضبط مصون است. افشای مخابرات تلفنی و تلکس و عدم مخابره و تجسس آنها از طریق مکالمات تلفنی ممنوع است مگر به حکم قانون». در اینجا نامه‏ها منحصر به نا مه‏های پستی است یا نامه‏های شخصی را هم شامل می‏شود؟ یعنی منظور از «نامه‏ها» به طور اعم است؟ یعنی اگر من یک نامه شخصی از یک نفر در جیبم بود و آمدند جیب مرا گشتند و تفتیش کردند، درست است؟ (تهرانی- دولت که نمی‏تواند نامه شخصی شما را کنترل کند).
بنی صدر- این «مگر به حکم دادستان»، یک «مگر» خطرناکی است. چون دادستان یا مجری قانون است یا جداگانه اختیاراتی دارد که از اینجا فهمیده می‏شود اختیارات جداگانه‏ای ندارد. پس اگر دادستان مجری قانون است باید در اینجا نوشته شود «مگر به حکم قانون».
رئیس- خانم گرجی فرمایشی دارید؟
خانم گرجی- با توجه به پیشنهاداتی که شده بود و اعتراضی که مردم داشتند و می‏گفتند که هرچه شما می‏نویسید یک «اگر و مگر» در آن می‏گنجانید و آن‏وقت دست مردم را می‏بندید، ما خواسته‏ایم که جلوی قانون‏هایی که هر مؤسسه‏ای و هر اداره‏ای برای خودش درست می‏کند، گرفته شود. اگر قانون است یک قانون باشد برای همه و همه در برابرش مساوی باشند.
</section>
<section type="page" number="640">
رئیس- هر مؤسسه و اداره‏ای برای خودش قانون وضع نمی‏کند. قانون را مجلس شورای ملی تهیه و تصویب می‏کند و نمایندگان مجلس را هم ملت انتخاب می‏کنند و شورای نگهبان هم بر قانون نظارت دارد. به هر حال در مورد «نامه‏ها» معتقدید که به طور مطلق باشد؟
 (طاهری- منظور نامه‏های پستی بوده است).
موسوی اردبیلی- معلوم می‏شود اختلاف عقیده در این مورد وجود دارد. من معتقدم شما این متن به حد کافی رأی نیاورد، آن‏وقت پیش‏نویس قبلی رامطرح کنید.
رئیس- من این عبارات را با هم تلفیق می‏کنم ببینید این متن چطور است «نامه‏ها، محمولات پستی، مکالمات تلفنی، مخابرات تلگرافی و تلکس و مذاکرات خصوصی، از بازرسی و ضبط و سانسور مصون است. افشای مخابرات، مخابره نکردن و نرساندن آن، استراق سمع و هرگونه تجسس ممنوع است مگر به حکم قانون». (موسوی جزایری- فرق سانسور و بازرسی چیست؟) در بازرسی تفتیش می‏کنند و آن را به صاحبش باز می‏گردانند ولی در سانسور ممکن است پس ندهند یا یک قسمتش را بدهند و قسمتی از آن را ندهند. به هر حال من فکر می‏کنم که بیشتر اشکالات حول و حوش قسمت آخر متن است، برای این‏که قدرتی به دادستان می‏دهد. وانگهی در خیلی از موارد قانون ایجاب می‏کند که یک قدرتی به دادستان داده شود ولو توطئه علیه کشور هم نباشد، مثلًا فرض کنید یک نفری را کشته‏اند و دادستان یا حاکم شرع در شرایط خاصی تشخیص می‏دهد که از راه بازرسی نامه یا گوش دادن به تلفن می‏توانند قتل را پیدا کنند، اگر اینجا دست حاکم شرع یا دادستان بسته باشد درست نیست. ولی البته از آن طرف هم نبایستی در همه جا دستشان باز باشد، این را قانون معین می‏کند. به هر حال در این متن آمده است که: «مگر به حکم دادستان در مواردی که مظنه توطئه و خیانت علیه مصالح کشور باشد». ولی در متن پیش‏نویس نوشته شده بود: «مگر به حکم قانون» کسانی که با این متن موافق‏اند که تغییر ندهیم و این ذیل هم باشد، دستشان را بلند کنند. (عده کمی دستشان را بلند کردند). رأی نیاورد و رد شد. در مورد «نامه‏ها» اینجا به طور مطلق نوشته شده آیا درست است؟ و همچنین در مورد «محمولات پستی هم اگر سوءظن پیدا کردند و طرف حاضر بود، پیش خودش باز می‏کنند ولی اگر نبود می‏توانند در غیابش باز و تفتیش کنند؟
مکارم شیرازی- این‏که می‏نویسید «محمولات پستی» آن‏وقت می‏شود چمدان مردم را هم تجسس کرد؟
ربانی شیرازی- آیا بار و محموله مردم را می‏شود تجسس کرد؟ یکی چند رساله یا کتاب خریده و بسته‏بندی کرده تا مثلًا به قم ببرد، می‏شود آن را بازرسی کرد؟
رئیس- پس کلمه «پستی» را حذف کنیم؟ (رحمانی- خیر، کلمه «پستی» لازم است، توضیح می‏دهم). آقای رحمانی بفرمایید توضیح بدهید.
بسم الله الرحمن الرحیم. ذکر «پستی» اینجا لازم است، از جهت این‏که اشخاص وقتی می‏خواهند نامه یا محمولاتی به پست بدهند، تصور می‏شود به این‏که چون در اختیار دولت گذاشته شده، پس از این جهت مانعی ندارد که مأمورین بیایند تمام آن را بررسی کنند و این بحث غیر از آن بحث است که اشخاص بخواهند محمولات خودشان را از راه‏های دیگر انتقال بدهند، آن در معرض بازرسی و سانسور نیست و کسی با آن کاری ندارد و این اختصاص‏
</section>
<section type="page" number="641">
به «پستی» در اینجا و همچنین در پیش‏نویس قبلی از این لحاظ است، ولیکن اگر اجازه بفرمایید همان موقع در گروه هم عرض کردم اشکالاتی وجود دارد که اجمالًا عرض می‏کنم. با توجه به این فقره امکان دارد که لازم باشد «نامه‏ها و محمولات پستی» نوشته شود، تا این‏که «نامه‏ها» مطلق نباشد مگر این‏که لازم بدانید که «نامه‏ها» مطلقاً نوشته بشود که این احکام بر آن مترتب باشد. لفظ ضبط در اینجا البته معنی اخذ نیست به معنی ضبط در جعبه صوت است و سانسور هم معلوم است ولیکن در اینجا، موردی ذکر شده است که مکالمات تلفنی و مخابرات تلگرافی، تلکس، مذاکرات خصوصی، از ضبط و بازرسی و سانسور مصون است. این به صورت «لف و نشر» آمده است و معلوم نیست لف و نشر مرتب است یا لف و نشر مشوش. اگر چنان‏چه بنا باشد که این کلمه «ضبط» به مکالمات تلفنی مربوط باشد، لازم می‏آید که به سایر امور مثل مخابرات تلگرافی و تلکس و مذاکرات خصوصی و غیره هم مربوط باشد، همچنین در نامه و در مخابرات تلگرافی و تلکس هم لازم است موارد دیگر نظیر ضبط نوشته شود، که عبارت باشد از فتوکپی یا عکس برداری و یا امثال اینها و اگر چنان‏چه ما کلمه «ضبط» را لازم دانستیم که بیاوریم، چون ضبط فقط در گفتارها می‏آید از قبیل مذاکرات خصوصی و مکالمات تلفنی، لازم می‏آید که در مخابرات تلگرافی و تلکس و امثال اینها علاوه برسایر امور، این قسمت را ذکر بکنیم که باید از فتوکپی و عکس برداری و رونوشت و امثال اینها محفوظ باشد. مسأله دیگری که هست و قبلًا هم تذکر دادم و توجه نشد، مسأله افشا، اختصاص به مخابره ندارد بلکه افشای نامه‏ها، مذاکرات محرمانه و مکالمات تلفنی هم باید ممنوع باشد و تنها اختصاص به یک مورد نداشته باشد و همچنین مذاکرات محرمانه، کسی حق ندارد که این کارها را بکند چیزی که در اینجا باید اضافه شود «افشای مخابره» است. «عدم مخابره و عدم ایصال آن» این واضح است تأخیر در ایصال مخابرات هم به همین طریق است. والسلام علیکم.
رئیس- پست‏خانه حق دارد محمولات پستی را تفتیش کند؟
دکتر بهشتی- من در مورد سؤال آقای منتظری توضیحی دارم. وقتی محمولاتی از خارج برای شما می‏رسد، اگر مأمورین سوءظن پیدا کردند و گفتند در حضور شما می‏خواهیم این محموله را باز کنیم، طبق این اصل شما می‏گویید تو حق نداری محموله مرا باز کنی. یعنی این اصل حق جلوگیری می‏دهد و امکان این‏که مأمور از شما بخواهد که در حضور خودتان محموله را باز کند، گرفته می‏شود و این درست نیست. به همین دلیل نوشتن «محمولات پستی» صحیح به نظر نمی‏رسد.
خانم گرجی- من یک بسته محتوی کتاب را به شما تحویل می‏دهم و شما هم تحویل می‏گیرید، شما دوباره چه حقی دارید که آن را باز کنید؟
دکتر بهشتی- فرض بفرمایید که یک محموله پستی را از خارج کنترل کرده‏اند و به ایران می‏فرستند. وقتی این محموله می‏رسد، شما برای گرفتنش می‏روید ولی مأمور پستی سوءظن دارد و می‏خواهد جلوی شما آن را باز کند. طبق این اصل شما می‏توانید بگویید اجازه نمی‏دهم.
 (ربانی شیرازی- قانون بعداً می‏نویسد که محمولات را می‏شود در حضور خود شخص باز کرد).
رئیس- آقای دکتر شیبانی پیشنهاد کرده‏اند که متن قبلی را بخوانم و آن را به رأی بگذاریم.
 (سبحانی- این پیشنهاد برخلاف آیین‏نامه است. همین متن را می‏توان کم و زیاد و اصلاح کرد). کسانی که موافق‏اند آن پیش‏نویسی قبلی را به رأی بگذاریم.
</section>
<section type="page" number="642">
کریمی- شما از روز اول برنامه‏تان این بود که پیش‏نویسی را که گروه تهیه کرده بود عرضه می‏کردید. اگر این سؤال و اشکالی بود، از طرف نمایندگان مطرح می‏شد و یک نفر هم از طرف همان گروه می‏آمد و توضیح و جواب می‏داد و با توجه به این توضیح و پشنهادی که می‏شد متن را اصلاح و تکمیل می‏کردید و به رأی گذاشته می‏شد. اگررأی می‏آورد و تصویب می‏شد که هیچ و اگر رأی نمی‏آورد دوباره به همان گروه برمی‏گشت تا پس از بررسی اصلاح به جلسه علنی آورده شود. چطور شد که امروز وضع عوض شد؟ آقای دکتر شیبانی این پیشنهاد را کردند و شما هم فوری قبول کردید و حالا هم دارید نسبت به پیشنهاد رأی می‏گیرید. این برخلاف آیین‏نامه است دیگر این‏که معلوم نشد بالاخره شما موافقید یا مخالف.
رئیس- بسیار خوب، حرف شما را قبول کردم. در مورد «محمولات پستی» اشکال آقای بهشتی وارد است ممکن است مثلًا یک نفر یک اسلحه به مملکت وارد کند و در اینجا مأمور پست تشخیص بدهد که باید محموله را بازرسی کند، چون اگر نکند برای مملکت مضر خواهد بود، در اینجا صحیح نیست که دست مأمور پست را ببندیم، گرچه می‏دانیم که بازرسی محموله لازم است.
یزدی- اصولًا این اصل مربوط به وقتی است که نامه یا محموله به دستگاه پست داده می‏شود. پست محموله را در حضور انسان تحویل می‏گیرد و بعد هم در حضور انسان تحویل می‏دهد و مقصود این است که پس از تحویل گرفتن و قبل از تحویل دادن هیچ‏کس حق بازرسی ندارد.
دکتر شیبانی- در مورد مطلبی که آقای کریمی فرموده‏اند اجازه بدهید توضیحی عرض کنم قرار شد این موضوع را در همین جا مطرح و بررسی کنیم چون دیگر کمیسیونی نیست که برگردد به کمیسیون.
بشارت- در مورد محمولات پستی، وقتی در آخر همین اصل نوشته‏اند که «مگر به حکم قانون» پس مقصود از «قانون بعداً تعیین می‏کند» چیست؟ یعنی می‏نویسند که اگر نسبت به محموله‏ای سوءظن پیدا کردند می‏توانند در حضور خود صاحب کالا آن را بازرسی کنند. فقط کاری نکنید که راه‏گشای اعمال ساواک گذشته باشد.
رئیس- «مگر به حکم قانون» به تمام موارد می‏خورد؟ (بشارت- بله، به تمام موارد می‏خورد) محمولات پستی را در غیر حضور صاحبش باز کرد.
ربانی شیرازی- پیشنهاد آقای شیبانی را به رأی بگذارید.
رئیس- امروز نمی‏توانیم این کار را بکنیم، چون مطابق آیین‏نامه نیست. (طاهری خرم آبادی- مگر کسی برای صحبت اسم ننوشته، چرا این‏قدر جلسه نامرتب اداره می‏شود؟) بحث بر سر این است که در غیاب صاحب محموله، حق دارند محموله او را بازرسی کنند یا نه؟
مکارم شیرازی- من به ادارة جلسه ایراد دارم. اگر این‏طور نمی‏توانید تصمیم بگیرید پس کلمه به کلمه یا جمله به جمله رأی بگیرید تا زودتر نتیجه بگیریم.
رئیس- پس کسانی که موافق‏اند «محمولات پستی» باشد دست بلند کنند. (عده کمی دست بلند کردند). تصویب نشد.
خانم گرجی- در اصل قبلی گفته‏ایم که مال و جان مردم از تعرض مصون است ولی‏
</section>
<section type="page" number="643">
وقتی اینجا به «حکم قانون» نوشته شود، این تعرض به زندگی مردم است. یعنی ما عملًا می‏نویسیم که تعرض بشود.
کریمی- در گذشته در مرز، برای یک کتاب عربی شش روز ما را نگه می‏داشتند که ببینند این کتاب عربی حرف‏های آقای خمینی است یا نه، حتی نوار را هم بازرسی می‏کردند و می‏گفتند باید یک عربی زبان بیاید گوش کند تا بفهمیم چه چیز در این نوار است یا چه چیز در این کتاب نوشته شده است.
رئیس- موافقید که بنویسیم: «نامه‏ها، مکالمات تلفنی، مخابرات تلگرافی و تلکس و مذاکرات خصوصی از بازرسی، ضبط و سانسور مصون است»؟ (دکترشیبانی- اگر پیشنهاد من مطرح است، چرا همه‏اش را مطرح نمی‏کنید؟) نه خیر پیشنهاد شما مطرح نیست. من خلاف آیین‏نامه رفتار نمی‏کنم.
بنی صدر- من توجه نداشتم در ذیل این متن عبارت «به حکم قانون» آمده است، پس «محمولات پستی» هم باید باشد.
ربانی املشی- من نمی‏دانم چرا امروز این‏قدر جلسه شلوغ است، آقای دکتر شیبانی چرا داد می‏زنید؟ می‏خواهید رأی گرفته شود یا نه؟ به این صورت که نمی‏شود کار کرد.
طاهری اصفهانی- آقا، یک نفر بیاید شبهه آقای بهشتی را اگر جواب داد، جواب بدهد و اگر هم جوابی به شبهه ایشان نیست، معلوم شود که نیست، با داد و فریاد که کارها پیش نمی‏رود آقایان در گروه این کلمه «محمولات» را حساب شده نوشته‏اند، چرا بی‏خودی حذف کنید؟ یا آقای دکتر شیبانی که می‏گویند آن متن پیش‏نویس قبلی را به رأی بگذارید، این‏طور که درست نیست.
رئیس- پس کسانی که موافق‏اند «نامه‏ها و محمولات پستی» باشد، البته با توجه به این‏که در ذیلش عبارت «مگر به حکم قانون» است، دستشان را بلند کنند (اکثر دستشان را بلند کردند) تصویب شد. بقیه جمله را می‏خوانم: «مکالمات تلفنی، مخابرات تلگرافی و تلکس و مذاکرات خصوصی» (ربانی شیرازی- مقصود از مذاکرات خصوصی چیست؟) یعنی ما دو نفری داریم صحبت می‏کنیم کسی باید ضبط بکند یا سانسور کند. (ربانی شیرازی- این را در قانون اساسی نباید بنویسیم) چه اشکالی دارد بنویسیم «و مذاکرات خصوصی، از بازرسی ضبط و سانسور مصون است» تا اینجا ظاهراً اشکالی ندارد، بقیه‏اش را می‏خوانم «افشای مخابره» یعنی ممکن است یک کسی مضمون نامه را فهمید آن را برود افشا بکند، آن‏هم جایز نیست اگر بنویسیم افشای آنها ...
هاشمی‏نژاد- لازم نیست این قیدی که برای نامه نوشته‏ایم که کسی حق بازرسی آن را ندارد، در مورد تلگراف هم به کار ببریم. در مورد تلگراف این‏طور نیست چون متن تلگراف را می‏برند به تلگراف‏خانه و مأمور می‏بیند در این مورد است که تلگراف ذکر شده است.
رئیس- اگر نامه‏ها مطلق است محمولات هم مطلق است مگر به حکم قانون کسی حق ندارد محمولات را بازرسی کند، پس کلمه «پستی» نمی‏خواهد، بنویسیم «نامه‏ها و محمولات».
خزعلی- پس ملت درباره دولت، درباره محموله‏اش چه حقی دارد؟ این مربوط به این نیست که بیایند ساک شما را بگردند.
حجتی کرمانی- اگر بنویسیم «هرگونه تجسس ممنوع است» اشکال شما مرتفع می‏شود.
</section>
<section type="page" number="644">
خزعلی- این موضوع در زبان فارسی به معنای مصدر است به دلیل عدم مخابره اگر بخواهند خود خبر را بگویند، مخابرات نمی‏گویند افشای مخابره باید بنویسند که «افشای مخابرات و عدم مخابره آنها و ترک ایصال آن» تا روشن بشود، اینها فارسی را به عربی مخلوط کرده‏اند. در خود مخابرات گفته می‏شود خبر و در قسمت مصدریش مخابره گفته می‏شود. آقایان دومی را درست آورده‏اند: «افشای مخابرات و عدم مخابره آنها و ترک ایصال آن» استراق سمع هم بر گوش سنگین است چون نمی‏دانند استراق سمع چه هست، بنویسید «تجسس از راه شنیدن و هرگونه تجسس دیگر ممنوع است» عبارت فارسی‏اش این است.
رئیس- پس بیاییم کلمه به کلمه بخوانیم.
بنی صدر- عبارت «مصون است» را باید برداریم.
یزدی- «مگر به حکم قانون» به تمام موارد مربوط است.
سبحانی- این عبارت «مگر به حکم قانون» برای تمام موارد ذکر شده است.
انواری- عبارت «مگر به حکم قانون» شامل عبارت اول نمی‏شود؟
دکتر بهشتی- مطلب برای همه روشن شد فقط می‏ماند تنظیم عبارت و ما به راحتی می‏توانیم عبارت را با نظر آقایان تنظیم کنیم و اگر موافق باشید بعدازظهر به جلسه بیاوریم.
کیاوش- این اصل فقط برای وزارت‏خانه پست و تلگراف نوشته شده است، اگر اینجا بنویسیم‏
 «هرگونه تجسس در پست و تلگراف» اشکال همه مرتفع می‏شود.
قائمی- کلمه «است» را بردارید و جایش «و» بگذارید اشکال رفع می‏شود.
موسوی اردبیلی- شما متن اول را به رأی گذاشتید و رأی نیاورد حالا متن دوم را به رأی بگذارید اگر رأی نیاورد آن‏وقت بحث را ادامه بدهیم ما نباید این‏قدر معطل کنیم.
فاتحی- استراق سمع معنی ندارد، یعنی چه؟
ربانی شیرازی- بنویسیم: «و ترک مخابره و ایصال آن».
رئیس- ما می‏خواهیم «عدم ایصال» به نامه‏ها هم مربوط بشود، آیا موافقید بنویسیم:
 «مخابره نکردن و نرساندن آنها»؟ کسانی که موافق‏اند دستشان را بلند کنند (عده کمی دستشان را بلند کردند) رد شد، پیشنهاد شده است که بنویسیم: «عدم مخابره و ترک ایصال آنها» کسانی که با این عبارات موافق‏اند دستشان را بلند کنند (عده کمی دستشان را بلند کردند) رد شد.
دکتر شیبانی- من نفهمیدم چرا به پیش‏نویس رأی نمی‏گیرید؟ رأی بگیرید ببینید رأی می‏آورد یا نه.
ربانی شیرازی- آقای منتظری چرا پیش‏نویس قبلی را نمی‏خوانید؟ چند نفر تا به حال پیشنهاد کرده‏اند که پیش‏نویس را به رأی بگذارید ولی شما توجه نمی‏فرمایید.
رئیس- اگر چند نفر پیشنهاد کرده‏اند پس آن را می‏خوانم: «نامه‏ها و مکالمات تلفنی از بازرسی و ضبط مصون است. افشای مخابرات تلگرافی و تلکس و عدم مخابره آنها و تجسس از طریق استماع مکالمات تلفنی ممنوع است مگر به حکم قانون» کسانی که با این متن موافق‏اند دستشان را بلند کنند (چهل و سه نفر دستشان را بلند کردند) تأیید نشد. (مقدم مراغه‏ای- من هم پیشنهادی داده‏ام آن را قرائت بکنید) چند پیشنهاد رسیده است که قرائت می‏شود.
-
بازرسی و ضبط و سانسور نامه‏ها و محمولات پستی و مکالمات تلفنی و مخابرات تلگرافی و
</section>
<section type="page" number="645">
-
تلکس و مذاکرات خصوصی و افشای مخابرات و عدم ایصال آنها و استراق سمع و هرگونه تجسس ممنوع است، مگر به حکم قانون. (انواری)
- نامه‏ها، محمولات پستی، مکالمات تلفنی، مخابرات تلگرافی و مذاکرات خصوصی از بازرسی و ضبط و سانسور مصون است مگر به حکم قانون. و نیز افشای مخابرات و نامه‏ها، عدم مخابره و نرساندن آن، استراق سمع و هرگونه تجسس ممنوع است مگر به حکم قانون.
 (ربانی املشی)
رئیس- پیشنهادهای دیگری هم رسیده است چون معلوم می‏شود که در مورد این اصل به توافق نمی‏رسیم لذا پیشنهادها را به گروه می‏فرستیم تا با توجه به مطالبی که نمایندگان فرمودند اصلاح کنند و یک متن بهتری به مجلس ارائه بشود بنابراین اصل بعدی قرائت می‏شود.
2- طرح اصل‏
اصل- بیان و نشر افکار و عقاید و مطالب از طریق مطبوعات، سینما، تئاتر، نوار و رسانه‏های گروهی در جهت خدمت به فرهنگ جامعه و تنویر افکار و انتقادات سازنده آزاد است و آن‏چه مخالف عفت عمومی، توهین به شعائر دینی، فاش کردن اسرار نظامی یا مخل به استقلال و تمامیت ارضی و امنیت عمومی کشور یا موجب گمراهی مردم باشد، ممنوع است. مجازات تخلف از این اصل را قانون معین می‏کند.
دکتر بیت اوشانا- «در جهت خدمت به فر هنگ» باید بشود «در جهت خدمت به مردم».
رئیس- یک نفر از گروه سه می‏آید توضیح می‏دهد. خانم گرجی بفرمایید.
خانم گرجی- بسم الله الرحمن الرحیم. در این اصل اول ما خواستیم خط سیر مطبوعات و رسانه‏های گروهی و سینما و تئاتر و امثال اینها را مشخص بکنیم که چه مسؤولیت خطیری دارند، روی این اصل این‏جور شروع کردیم «بیان و نشر افکار و عقاید و مطالب از طریق مطبوعات» که شامل همه نشریه‏ها و کتاب‏ها می‏شود. «سینما و تئاتر و نوار و رسانه‏های گروهی در جهت خدمت به فرهنگ جامعه و تنویر افکارو انتقادات سازنده آزاد است» یعنی احتمالًا اگر کسی بخواهد از دولت انتقاد کند، البته نه این‏که جنبه غیبت پیدا کند و واقعاً انتقادی بکنند که سازنده باشد و قصدشان به هم زدن افکار عمومی و اغتشاش و ناراحتی‏های دیگر نباشد، آزاد است و بعد آورده‏ایم: «آن‏چه مخالف عفت عمومی، توهین به شعائر دینی و فاش کردن اسرار نظامی یا مخل به استقلال و تمامیت ارضی و امنیت عمومی کشور، یا موجب گمراهی مردم باشد ممنوع است، مجازات تخلف از این اصل را قانون معین می‏کند». (ربانی- تبلیغات علیه رژیم جمهوری اسلامی چطور؟) وقتی اینجا می‏آوریم «آن‏چه مخالف» اولًا ما خواستیم خط مشی این تبلیغات و رسانه‏ها و تئاتر و امثال اینها در این راه باشد و همان اول راه خلافش بسته شده باشد یعنی در این جهت می‏تواند کار بکند، این روزنامه و مطبوعات که آزاد است در این جهت آزاد است که تنویر افکار عمومی کند و انتقاد سازنده داشته باشد و در جهت خدمت به فرهنگ این جامعه باشد که جامعه جمهوری اسلامی است نه در جهت یک جامعه کمونیست یا یک جامعه سوسیالیست و نه امثال آنها، بلکه در جهت جامعه جمهوری اسلامی، در خدمت به فرهنگ این جامعه و تنویر افکار در این جهت باید بشود وآن‏چه شامل عفت عمومی است از قبیل روزنامه و تئاتر و نوار و امثال اینهاست. (فاتحی- تشخیص این استقلال و تمامیت ارضی و امنیت کشور با
</section>
<section type="page" number="646">
چه کسی است؟) آقا جامعه اینجا یک تشکیلاتی دارد یعنی این‏طور نیست که ما همه چیز را اینجا تشخیص بدهیم و تشخیص آن هم با من یا شما نیست ما یک فرهنگ و یک جامعه‏ای داریم.
دکتر بهشتی- آقای فاتحی قرار شد سؤال هم با نوبت باشد دوستانی که سؤال دارند دستشان را بلند کنند. آقایان منشی‏ها اسامی را یادداشت می‏کنند بعد به نوبت سؤالتان را مطرح می‏کنید.
خانم گرجی- اداراتی هستند که کنترل بکنند اگر همه چیز را بخواهیم اینجا بگنجانیم این‏که قانون اساسی نمی‏شود. در مورد تشخیص آن‏چه مخالف عفت عمومی است، گفتم اینجا مؤسسات و تشکیلاتی هست که می‏تواند تشخیص بدهد و ممکن است همان تشکیلات امر به معروف و نهی از منکر که داریم باشد «توهین به شعائر دینی» که شامل همه چیز می‏شود و اینجا جمهوری ما در جهت اسلام است، آن توهین به شعائر دینی کلی است و شامل همه چیز می‏شود حتی یک عکس انداختن و مطالب بی‏خودی گفتن و بی‏جهت زندگی مردم را بررسی کردن و امثال اینها و هرچه که به اسلام و شعائر دینی که خیلی وسیع است مربوط می‏شود مثلًا می‏خواهند نماز را مسخره کنند و یا قربانی کردن گوسفند را در قربان‏گاه منا مسخره کنند «و من یعظم شعائر الله»
اگر ما بخواهیم همه اینها را در قانون اساسی بنویسیم که شعائر چه هست و یا عفت عمومی چه هست همه اینها را که نمی‏شود اینجا ذکر کرد و همچنین فاش کردن اسرار نظامی جزء همین برنامه‏هاست و حق ندارند چنین کاری بکنند یا این‏که فاش کردن اسراری که مخل به استقلال و تمامیت ارضی و امنیت کشور و یا موجب گمراهی مردم باشد همه اینها ممنوع است و اگر از این قوانین تخلفی بشود، متخلفین را نیز قانون معین می‏کند. این شرحی بود که به عرض رساندم.
 (در اینجا آقای دکتر بهشتی ادامه جلسه را به عهده گرفتند).
نایب رئیس- آقای بنی صدر به عنوان مخالف صحبت می‏کنند بفرمایید.
بنی صدر- بسم الله الرحمن الرحیم. به این ترتیب که در مورد این اصول داریم پیش می‏رویم و فکر می‏کنم اصول بعدی هم همین‏طور باشد، ما به تدریج که به طرف روزهای آینده می‏رویم ظاهراً در افکار و توی کله نسل جوان درس خوانده یک چیزی را می‏بینیم که فکر کنند ما داریم برمی‏گردیم به یک استبداد. یعنی یک نوع استبدادی را داریم در قانون اساسی در قانون اساسی قدم به قدم پیش می‏بریم. آن پیش‏نویس یک متن روشن و واضحی است در این زمینه، شما آوردید یک اموری را اضافه کردید که اینها بسیار کشدار بوده و معلوم نیست ابتدا و انتهایش کجا است. در قانون اساسی می‏گویید «فاش کردن اسرار نظامی» مثلًا فردا اگر ما گفتیم فلان سرهنگ فلان کار را کرد این جزء اسرار نظامی است یا غیر اسرار نظامی؟ نمی‏دانیم یا می‏گویید «به استقلال و تمامیت ارضی» این هم معلوم نیست که اگر مثلًا فردا یک کسی طرفدار نظریه خود مختاری بود، این خلاف استقلال مملکت است یا در جهت استقلال مملکت است؟ حالا باز این دو تا یک مقدار ضوابط خارجی دارد ولی بعد می‏گویید «یا موجب گمراهی مردم باشد» خوب چه چیز می‏تواند موجب گمراهی مردم باشد؟ هر کسی هر چیزی را که می‏نویسد به نظر خودش در جهت روشن کردن مردم است، نمی‏گوید من دارم چیزی را که برای گمراه کردن مردم می‏نویسم. شما یک چنین متنی را می‏نویسید بعد می‏دهید دست یک دولتی و همیشه این را هم می‏گویید که احتمال دارد و هر چه مخالف میلش شد بگوید این باعث گمراهی مردم است؟ این‏
</section>
<section type="page" number="647">
متن از آن متنی که در رژیم طاغوتی بود بدتر است. در آن موقع که این مقدار هم نبود، آن کارها را می‏کرد، چطور چنین متن را بنویسیم و در آن ذکر کنیم «که موجب گمراهی مردم باشد» آن هم بدون هیچ ضابطه‏ای؟ خوب آن‏چه باعث عفت عمومی است روشن است، جامعه ما در این مورد قوانین و ضوابط دارد ولی «گمراهی» یک چیز بسیار وسیعی است که هرکس به میل خودش می‏تواند هر جور که دلش خواست از این متن شما تفسیر کند و دمار از روزگار هر کس که بخواهد که دو کلمه بنویسد در بیاورد. به این صورت صحیح نیست که ما بخواهیم این‏طور اصول قانون اساسی را پیش ببریم. حالا آن متن اصل چه عیبی داشت که شما می‏خواهید یک چنین چیزهایی را هم جزء امور ممنوعه بگذارید؟ بنابراین من در این مواردی که اینجا گذاشته‏اند حتی در آن مورد که آورده شده: «انتقادات سازنده آزاد است» چون سازنده هم یک کلمه‏ای است که معلوم نیست اختیارش دست کیست، صحیح نمی‏دانم. شما یک بنایی نگذارید که هر کسی آمد هر جور خواست ازآن استفاده کند. این متنی که شما نوشتید اگر آدم معصوم باشد، خوب از آن استفاده می‏کند ولی اگر خدای نکرده یک ذره تمایلات استبدادی داشته باشد این اصل کافی است که یک خفقان کامل در ایران برقرار کند و هر کلمه به او این اختیار را می‏دهد. به نظر من در شأن این مجلس نیست که چنین اصلی را تصویب کند.
نایب رئیس- نفر بعد یک موافق می‏آید صحبت می‏کند و اگر این یک نفر را تأیید کنید که از گروه سه باشد تا نظرات گروه را منعکس کند بهتر خواهد بود. آقای طاهری اصفهانی به عنوان موافق مشروط بفرمایید.
طاهری اصفهانی- السلام علیکم. بسم الله الرحمن الرحیم. من یادم هست گروه در وقتی که این اصل را تنظیم می‏کردند با توجه به پیشنهادات خیلی زیادی که در این اصل داده شده بود، این اصل را به این صورت نوشتند و عمده نظر گروه این بود که اول خط مشی مطبوعات و رسانه‏های گروهی را در جمهوری اسلامی و در یک انقلابی که همه‏تان فرمودید و ما هم شنیدیم، یک انقلابی که بر پایه مکتب پیروز شد و اصلًا انقلاب، انقلاب ایدئولوژی و مکتبی است، در یک چنین انقلاب مکتبی خواستند خط مشی مطبوعات، نشریات و رسانه‏ها را از اول مشخص کنند که باید خط مشی آنها چه باشد نه این‏که اول آزادی بدهند و بعد یک مقدار قیود بگذارند. این بود که نوشته شد «بیان و نشر افکار و عقاید و مطالب از طریق مطبوعات» چون مطبوعات عام است و هم نشریات را شامل می‏شود و هم مکتب را، «سینما، تئاتر نوار و رسانه‏های گروهی در جهت خدمت به فرهنگ جامعه» البته منظور فرهنگ اسلامی است که ما در آن جهت گرد هم آمده‏ایم «و تنویر افکار و انتقادات سازنده آزاد است» که آقای بنی صدر فرمودند انتقادات سازنده کلمه‏ای است مبهم و مفسر و روشن نیست، من نمی‏دانم که ابهام و اجمالش چیست، خیلی خوب روشن است، انتقاداتی که امروز می‏شود از سبک انتقاد، هر انسان واردی می‏فهمد که آیا این انتقادکننده واقعاً یک نظر اصلاحی دارد و یا این‏که سبک و پیش درآمد انتقاد، کیفیت تنظیم و نوشتن آن این است که می‏خواهد ضربه بزند. خود ایشان که در این کار تخصص دارند، گمان می‏کنم برایشان روشن‏تر از من باشد که در این رشته مثل ایشان تخصص ندارم. یک وقت این است که از اول انسان برای این‏که یک درگیری را پایه‏گذاری کند، به صورت انتقاد وارد می‏شود چه در صحبت و چه در نوشتن. در این خصوص ما نوشته‏ایم «انتقادات‏
</section>
<section type="page" number="648">
سازنده» مانعی البته ما معتقدیم که حتی رهبر هم معصوم نیست اشکالاتی ممکن است داشته باشد و حق داریم انتقاد بکنیم. امیرالمؤمنین هم می‏خواست و می‏گفت که اگر از من کاری دیدید که روشن نیست و یا اگر اشکالی دارید، بگویید. پیغمبر هم می‏فرمود و این حق را به مردم داده بود و جهموری اسلامی هم این حق را به همه می‏دهد که بتوانند از رهبر یا از رئیس دولت یا سایر مقامات انتقاد بکنند. در مورد عبارت «و آن‏چه مخالف عفت عمومی» این هم گمان می‏کنم روشن است، مربوط می‏شود به این عکس‏ها و این برنامه‏هایی که می‏دانید و اما «توهین به شعائر دینی» مثل آن فیلمی که یک وقت گذاشته بودند به نام فیلم حج من نرفتم ببینم ولی افرادی که دیده بودند می‏گفتند سر تا پایش توهین به شعائر اسلام است در مورد «فاش کردن اسرار نظامی» این را هم خوب یادم است که یک عنایتی رویش بود برای این‏که یک قسمت عمده از استقلال هرکشوری منوط به ارتش است و اگر اسرار ارتش توسط آنهایی که داخل ارتش هستند فاش بشود ممکن است ضربه‏ای به استقلال کشور وارد بشود. از این جهت اصرار بود که در متن این موضوع درج بشود، برای این‏که افرادی که در ارتش خدمت می‏کنند و یا از مسائل ارتش باخبر هستند، این مسائل را به صورت اسرار نگه دارند و حتی در خانه‏یشان هم نگویند برای این‏که ممکن است آنجا بگویند و آنها هم روی سادگی در جای دیگر بگویند و همین‏طور نشر پیدا کند. اجمالًا روی اسرار نظامی ارتش یک عنایت خاصی بود و اسرار نظامی ارتش هم این نبود که برادرمان فرمودند، چون ایشان فرمودند اگر یک سرهنگی یک راه خطایی را برود ما جلویش را بگیریم، این اسرار ارتش نیست این اسرار یک شخصی است. اسرار یعنی نقشه‏های تهیه شده در ارتش برای مقابله با دشمن و برای حفظ حدود و مرز و بوم، این اسرار است نه این‏که یک سرهنگی یا بالاتر از سرهنگی یا پایین‏تر از سرهنگی یک کار خلافی بکند و ما بخواهیم با این قانون جلویش را بگیریم، در مورد «یا مخل به استقلال و تمامیت ارضی و امنیت عمومی کشور» این قسمت گمان نمی‏کنم توضیح بخواهد و اما «یا موجب گمراهی مردم باشد» این موجب گمراهی مردم باشد در مکاسب محرمه آقایان دیده‏اید این کتاب‏هایی که مال ما طلبه‏ها بوده و رویش صحبت می‏کردیم و در کتاب‏های دیگر هم هست اصلًا تحت عنوان کتاب‏های ضاله و مضله عنوانی دارند و در مکاسب محرمه، که خرید و فروش اینها حرام است. البته ما مناط حکم را می‏دانیم این برای شخص شما یا ایشان نیست که بتوانند این کتاب را بگیرند و نکات گمراه کننده‏اش را بیاورند که بتوانند جواب بدهند و بتوانند کتاب را خنثی کنند، این شاید برای شخص وارد به این امور واجب باشد. این هم مسأله گمراهی و اما «مجازات تخلف از این اصل را قانون معین می‏کند» که روشن است. (نایب رئیس- آقا قسمتی را که می‏خواستید اصلاح کنید بفرمایید). آن‏چه می‏خواستم اصلاح بشود این بود که «فاش کردن اسرار نظامی» را برای این‏که شبهه‏ای در آن نباشد توضیح بدهیم. حالا توضیحش را می‏شود یک نظر ثانوی کرد یا همین جا می‏توانید توضیح بدهید که اسرار نظامی، اسرار شخص نیست. (نایب رئیس- مثلًا دفاعی) یک جوری که خلاصه، اسرار ارتش باشد نه اسرار شخص.
نایب رئیس- چند نفر ازدوستان سؤال دارند، البته دو نفر موافق و یک نفر مخالف راجع به این اصل صحبت کرده‏اند، یک مخالف دیگر هم صحبت می‏کند و در پایان دیگر بیشتر از این فرصت صحبت نمی‏دهیم و فقط یک نفر دیگر می‏آید به سؤالات پاسخ می‏دهد و بعد اصل را به رأی می‏گذاریم. آقای سبحانی بفرمایید.
</section>
<section type="page" number="649">
سبحانی- بسم الله الرحمن الرحیم. با مقایسه این اصل با پیش‏نویش، نقایص و اشکالات این اصل روشن‏تر می‏شود. این متن سینما و تئاتر را آورده است اما فیلم را نیاورده، آیا کلمه سینما شامل فیلم هم می‏شود یا نه؟ خوب فیلم‏هایی داریم که به صورت سینمایی نیست کلمه «فیلم» باید اضافه بشود تا این متن تکمیل بشود. نکته دوم این است که در پیش‏نویس قبلی نشر اکاذیب و جرائم آمده در حالی که در این اصلی که آقایان تنظیم کرده‏اند از آن خبری نیست. ما می‏دانیم نشر اکاذیب باید از آزادی بیان استثناء بشود. باز نکته سومی که هست این است که در پیش‏نویس قبلی توهین به شرف و حیثیت و آبروی افراد از آزادی بیان استثناء شده و در اصلی که آقایان تنظیم کرده‏اند استثناء نشده است. نکته چهارم این‏که در اینجاگفته شده «یا موجب گمراهی مردم باشد» این استثناء گویا نیست قطعاً نظر آقایان مربوط به همان تحریم کتب ضاله است که در فقه عنوان شده، این «موجب گمراهی مردم باشد» گمراهی امروز در اصطلاح مردم و اهل قلم یک معانی دیگری دارد و ما واقعاً برای نشر کتب ضاله خصوصاً کتاب‏هایی که در رد خدا و رد این مسائل می‏نویسند، باید یک قانون گویا و رسا داشته باشیم تا این کتاب‏ها به این گستردگی همه جا را نگیرد. آیا آزادی بیان تا این حد هست؟ فرض کنید یک نفر در رد رسالت پیغمبراکرم (ص) با کمال ادب، در رد قرآن در کمال ادب مطالبی بنویسد، آیا ما می‏توانیم اینها را تحت عنوان آزادی بیان و قلم به کشور اسلامی تجویز کنیم؟ این «موجب گمراهی» در عین حالی که ثبوتاً ممکن است وافی باشد، اما اثباتاً وافی نیست. متشکرم.
نایب رئیس- خیلی ممنون که در کمتر از وقت مقرر با اختصار مطالبشان را بیان کردند. حالا یک نفر از گروه می‏آید و به سؤالات پاسخ می‏دهد، سؤال اول مربوط به آقای فاتحی است و آقای باهنر به سؤالات پاسخ می‏دهند. آقای فاتحی سؤالتان را مطرح بفرمایید.
فاتحی- عبارت «تمامیت ارضی» جزء همان جملاتی است که دولت‏های گذشته هم به آن متوسل می‏شدند و حتی امام را هم به این اتهام که با تمامیت ارضی مخالفت کرده است تبعیدشان کردند. ما حتماً باید این جملات را برداریم چون واقعاً این جملات به اسم این‏که می‏خواهند از تمامیت ارضی و استقلال مملکت دفاع کنند، سلب آزادی می‏کند.
باهنر- ما باید به تمامیت ارضی احترام بگذاریم و از آن حراست بکنیم و موجباتش را هم فراهم بکنیم.
فاتحی- و بعداً نوشته‏اید که «تخلف از این اصل را قانون معین می‏کند» منظورتان کدام قانون است؟
باهنر- طبق معمول قانونی که از مجلس شورای ملی می‏گذرد، یا هر نهادی که در مملکت مسؤول قانون‏گذاری می‏شود.
فاتحی- مراد از «شعار دینی» چیست؟ مراجع بزرگ و رهبر را نیز شامل می‏شود؟
باهنر- بله شامل می‏شود.
سؤال بنده این است که اینجا نوشته شده «بیان و نشر افکار و عقاید از طریق مطبوعات»، حالا شاید مطبوعات و نشریات نباشد و پلی کپی بکنند مثلًا کاغذ خطی، اگر این‏جور چیزها باشد چطور میشود؟ (باهنر- جزء مطبوعات است). آیا مطبوعات شامل مطالبی که با دست نوشته می‏شود یا پلی کپی می‏شود هست؟
نایب رئیس- سؤال ایشان این است که آیا مطبوعات عام‏تر است یا نشریات؟
</section>
<section type="page" number="650">
باهنر- هم می‏توانیم مطبوعات بگذاریم و هم نشریات، ما که نمی‏خواهیم مقاومت بکنیم که حتماً مطبوعات باشد.
منتظری- سؤال بعدی این‏که این مطبوعات و نشریات فقط در جهت خدمت به فرهنگ جامعه و تنویر افکار و انتقادات سازنده است، یعنی در راه دیگر آزاد نیست؟ مثلًا یک کسی که انحصار وراثت می‏نویسد، این چه ربطی دارد به تنویر افکار و انتقادات سازنده؟
باهنر- اگر اجازه بفرمایید همه اینها را برمی‏داریم، البته آن‏چه مکرراً ضمن نامه‏هایی که رسیده بود و مردم می‏خواستند این بود که شما جهت کار مطبوعات و فیلم‏ها را روشن کنید که جهت سازنده و مثبت و مفیدی باشد. اگر می‏خواهند، یک جمله عام‏تری گذاشته شود اما با این فکر که یک جهت مثبتی باشد و پر بارش کنند و جهت و هدف بدهند.
نایب رئیس- به طور کلی سؤال این است که بیان و نشر افکار تا آخر، با این شرایط آزاد است. بنابراین از این اصل چنین فهمیده می‏شود که آن‏چه مشمول این عناوین نباشد، آزاد نیست ولو نشر یک آگهی حصر وراثت، پس این عبارت اگر از نظر شما معنی دیگری دارد بیان بفرمایید و الا به عنوان یک نقد یادداشت بفرمایید تا اصلاحش کنید.
باهنر- بله به نظرم باید یک چیز دیگری هم در آن به کا ر ببریم و یا آن را حذف بکنیم یا این کلمه «فرهنگ» را برداریم و «خدمت به جامعه» را بگذاریم.
منتظری- سؤال دیگر این‏که اگر به جای «یا موجب گمراهی مردم» بگوییم «کتب مضره یا کتب مضله» بهتر است اما «یا موجب گمراهی» عطف به کجا است؟
باهنر- آن‏چه مخالف با عفت عمومی یا موجب گمراهی مردم باشد.
نایب رئیس- می‏گویند عطف به مخل به استقلال می‏شود.
رشیدیان- من فکر می‏کنم باید اینجا آورده شود «مطبوعات و سایر رسانه‏های گروهی» و آنجا هم باید جهت داده شود یا تداوم انقلاب یا اسلام یا مردم (باهنر- جنبه سؤال ندارد و نظرتان را فرمودید) (ربانی شیرازی- سؤال دیگرم این است که ...)
نایب رئیس- آقای ربانی اجازه بفرمایید، آقای باهنر، اول به این سؤال ایشان دقت کنید چون در عین حال که سؤال است، سؤال لفظی نیست بلکه سؤال مطلبی است، سؤال این است که یک وقتی می‏گویید قیام مسلحانه علیه جمهوری اسلامی جایز نیست و یک وقتی می‏گویید تبلیغ علیه جمهوری اسلامی جایز نیست، خوب این مورد اشکال عده‏ای است. (ربانی شیرازی- توضیح بدهند که آیا ما فکر می‏کنیم که تبلیغات علیه جمهوری اسلامی باید آزاد باشد؟ آیا آقای باهنر و گروهشان هم همین فکر را می‏کنند یا نه؟
باهنر- هرگونه تبلیغات و هرگونه انتقادی علیه دولت جمهوری اسلامی ...
 (ربانی شیرازی- سیستم و نظام جمهوری اسلامی) حالا پس چند چیز شد، اجازه بفرمایید. یک وقت بحث در مورد عملکرد دولت و کارهایشان هست و هرگونه تبلیغ و انتقادی جایز است و یک وقت راجع به اصل نظام جمهوری اسلامی هست. یک وقت مخالفت طوری هست که اصل و سیستم را می‏خواهد به هم بزند، جمهوری رامی‏خواهد به هم بزند، این یک نوع اقدامی‏
</section>
<section type="page" number="651">
علیه نظام می‏شود، یک وقت علیه نظام می‏شود، یک وقت ممکن است در بعضی قالب بندی‏ها و شکل بندی‏های نظام، انتقادی داشته باشد و حتی به قانون اساسی هم ممکن است یک کسی ایراد بگیرد یا به طرز انتخاب نمایندگان مجلس شورای ملی یک کسی انتقاد بکند، عیبی ندارد ولی اگر در اصل نظام مقاومت بکند ...
نایب رئیس- آقای دکتر باهنر مقاومت غیر از این سؤالی است که کردند خواهش می‏کنم به اصل سؤال جواب بدهید. بنده می‏گویم یک کسی آمده یک کتابی نوشته که اصلًا سیستم جمهوری اسلامی، سیستم بدی است، کتاب نوشته است، می‏خواهیم بدانیم بر طبق این اصل قانون اساسی باید جلوی کتاب او را بگیرند یا نه؟
باهنر- خیر، اگر چنان‏چه عنوان قیام و اقدام دارد به صورتی که می‏خواهد اصل سیستم را به هم بزند، این البته اشکال دارد ولی اگر به صورت اظهارنظر و بیان عقیده باشد وقتی که ما اول نوشته‏ایم «نشر افکار و عقاید» حتی ممکن است کسی عقیده خودش را که عقیده‏ای غیر دینی است بیان کند و می‏خواهد عقایدش را بگوید او یک طرز تفکر اجتماعی، فلسفی، سیاسی دارد و بیان می‏کند.
ربانی شیرازی- این اصل از هر دو مورد خالی است برای این‏که همان جایی هم که اقدام باشد، تبلیغاتی می‏کند که مقدمه اقدام است یا اقدام می‏کند اینجا چیزی در این مورد ندارد.
نایب رئیس- از این‏که می‏بینم دوستان اینجا پاسخ‏های متفاوتی دارند معلوم می‏شود که گروه یک نظر ندارد.
ربانی شیرازی- شما این اصل را از دو جهت مقیدش کردید یعنی این آزادی را در دو جهت از بین برده‏اید یکی از جهت اثباتی یکی از نفی. اول این‏که آمده‏اید جهت اثباتی آن را مقید کرده‏اید به این‏که در جهت خدمت به فرهنگ جامعه و تنویر افکار و انتقادات باشد یعنی غیر از اینها جایز نیست، بعد هم از آن طرف آمده‏اید زده‏اید شمایک جهت را مطلق کنید بعد استثناءها را دنبالش بیاورید.
باهنر- قبلًا هم از طرف آقایان این ایراد شده بود البته آقایان باید روی آن، اظهارنظر کنند و اگر لازم باشد آن قیدهای اول را برداریم.
خزعلی- در پیش‏نویس می‏گوید مطبوعات آزادند، اگر آقایان اضافه می‏کردند مطبوعات و رسانه‏ها و کذا و کذا آزادند، اشکال چندانی نبود اما اگر مسیر را عوض کردند و گفتند بیان و نشر عقاید و افکار از طریق مطبوعات، موضوع فقط بیان و نشر افکار و عقاید می‏شود آن‏وقت مطالب مهمی مثل کلاس‏ها، مثل منبرها، مثل محافل به کلی از قلم افتاده و موضوع به کلی مقلوب شده، علت عوض کردن موضوع چیست؟
باهنر- بنده توضیح می‏دهم و ضمناً یک، مقایسة کو چکی بین آن اصل پیش‏نویس و این اصل پیشنهادی می‏کنم چون در این مورد چند نفر از آقایان اظهارنظر کرده بودند اولًا آنجا هم هست «مطبوعات در نشر مطالب و بیان عقاید آزادند» بنابراین محور کار نشر مطالب و بیان عقاید بوده است و اینجا جلو آورده‏ایم و گفته‏ایم «بیان و نشر افکار و عقاید و مطالب» آنجا فقط مطبوعات بود اینجا گسترده‏تر شده، مطبوعات تئاتر، سینما، رسانه‏های گروهی اگر احساس می‏کنید چیز دیگری هم باید اضافه بشود پیشنهاد بدهید که اضافه شود اما این عبارت «اتهام و افترا و تعرض به شرف و حیثیت» در اصل پیشنهادی هست، این را ما به صورت یک مادة مستقل در آوردیم که تصویب هم شد. چون ما دیدیم دو مفهوم است‏
</section>
<section type="page" number="652">
یکی مسأله آزادی در بیان عقیده و یکی هم مسأله تعرض به شرف و حیثیت دیگران، که لابد از طریق بیان نخواهد بود. ممکن است که تعرض به صورت دیگری باشد لذا آن تعرض را مستقل کردیم که به صورت یک اصلی در آمد و تصویب هم شده و فقط مانده است بیان عقیده و اظهارنظر و این‏طور چیزها، یک مقدار هم گسترده‏تر شده است و شرطهایی هم در جهت اثبات و نفی آمده است که قبلًا روی آن بحث شد و اگر هم لازم باشد آن را می‏شود ترمیم کرد.
موسوی جزایری- اینجا منظور از «موجب گمراهی مردم» که نوشته‏اید می‏خواهم ببینم آیا شامل صاحبان مکاتب غیر اسلامی هم در صورتی که بخواهند مکاتب خودشان را تشریح بکنند و بنویسند، می‏شود؟ در ضمن می‏خواهم بدانم حد و مرز گمراهی چیست؟
باهنر- فکر می‏کنم نظر شما این است که یا باید کلمه «گمراهی» را برداشت یا آن را مشخص‏تر کرد، ما از عبارت «بیان و نشر افکار و عقاید» این را می‏فهمیم که اشکالی ندارد و می‏توانند مکاتبشان را تشریح کنند و حتی یک کسی می‏تواند یک نظریه الحادی را هم توضیح بدهد و منتشر کند. اما یک وقت هست که دارد رویش تبلیغ می‏کند، کار می‏کند به طوری که دیگران را دارد گمراه می‏کند. البته روی آن نظریه «گمراه کردن» باید بحث بشود که آیا ما باید حد و مرزش را معین بکنیم؟ اصلش را ما باید حفظ بکنیم یا حذف بکنیم؟ (فارسی- فاش کردن اسرار نظامی و یا مخل به استقلال باشد).
نایب رئیس- بله عبارت خودش اخلال دارد.
باهنر- پیشنهاد ایشان برای اصلاح عبارت این است که (آن‏چه مخالف عفت عمومی یا مخل به استقلال و تمامیت ارضی و امنیت عمومی کشور و موجب گمراهی مردم و توهین به شعائر دینی و فاش کردن اسرار نظامی) با تقدیم و تأخیرها عبارت را یک مقدار جا افتاده‏تر کرده‏اند.
قرشی- نشر افکار و عقاید در جهت خدمت به فرهنگ جامعه آزاد است پس مفهومش این است که اگر در این جهت نباشد آزاد نیست و دیگر این‏که در آنجا که گفته شده است و آن‏چه که مخالف با فلان است ممنوع است، آیا لازم نیست که اضافه کنید و آن‏چه مخالف با رژیم جمهوری اسلامی و فلان و فلان است؟ (باهنر- این همان سؤال آقای ربانی است که جواب داده شد). سؤال دوم این است که آیا فکر نمی‏کنید که خود این اصل موجب یک نوع خفقان است که مردم نتوانند عقاید خودشان را بنویسند و اظهار بکنند و در نتیجه استعدادها خفه بشود؟
باهنر- اگر واقعاً قیودش زیاد است روی این اصل کار بشود و ترمیم بشود ولی اصل قضیه این است که ضرورت داشته است که اصلی درباره حدود آزادی بیان و نشر عقاید داشته باشیم اما اگر لازم است که قیودش دست کاری بشود، چه اشکالی دارد؟
تهرانی- دقت بفرمایید اصولًا این اصل که در پیش‏نویس آمده همان‏طور که آقای خزعلی فرمودند برای آزادی مطبوعات است، شما از اول نشر افکار و این حرف‏ها را از طریق دیگری آوردید نه مطبوعات، ولی آن مهم نیست و ثانیاً اصلًا شما آزادی مطبوعات را نگفتید تا استثناء کنید. از اول آمدید و گفتید که مطبوعات باید تحت کنترل باشد در جهت خدمت به فرهنگ جامعه و تنویر افکار و انتقادات سازنده باشد، اصلًا آزادی نیست که شما حالا بخواهید استثناء کنید. مخالف عفت عمومی، توهین به شعائر، اینها به کجا مربوط می‏شود؟ هیچ آزادی را
</section>
<section type="page" number="653">
نیاورده‏اید و یک قسمت سومی هم اینجا متصور است، بلکه قسمت چهارمی هم متصور است، این باید به شکل مستثنی منه و استثناء باشد نه این‏که از آن طرف مطبوعات را کنترل بکنید و دوباره بیایید اینها را ذکر بکنید، از اول که اینها داخل در قبل نیست.
باهنر- پس شما پیشنهاد می‏دهید که قیدهای نفی و اثباتی اینها را یک طرف بگذاریم.
3- پایان جلسه‏
نایب رئیس- وقت جلسه تمام است از گروه سه خواهش می‏کنم اصول بیست و هشت و بیست و نه را با توجه به تذکرات اصلاح کنند. بعدازظهر اصول سی، سی و یک، سی و دو و سی و سه مطرح خواهد شد. امیدواریم ساعت چهار بعدازظهر همه دوستان تشریف داشته باشند.
 (جلسه ساعت سیزده پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="26" title="جلسه بیست و ششم‏">
<section type="page" number="655">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه در ساعت 15/ 16 دقیقه روز 31 شهریور ماه 1358 هجری شمسی برابر با سی‏ام شوال المکرم 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
</section>
<section type="page" number="657">
1- اعلام رسمیت جلسه‏
نایب رئیس- بسم الله الرحمن الرحیم. جلسه رسمی است طبق قرارمان یک نطق قبل از دستور خواهیم داشت نوبت آقای صدوقی است خواهش می‏کنم آقای صدوقی بفرمایید.
2- نطق قبل ازدستور آقای صدوقی‏
صدوقی- السلام علیکم و رحمة الله و برکاته، بسم الله الرحمن الرحیم. یکی از دوستان می‏گفت که من هر وقت تنها هستم و قرآن می‏خوانم هیچ‏کس غلطی از من نمی‏گیرد ولی وقتی در یک جمعی قرآن می‏خوانم در هر سطر ده، بیست غلط می‏گیرند بنده هم وقتی در مسجد خودم صحبت می‏کنم خیال می‏کنم می‏توانم صحبت کنم وقتی که می‏آیم اینجا و پشت تریبون و حضور آقایان و علمای اعلام و بزرگان، یک خرده‏ای زبانم کند می‏شود و آن‏طور که باید بتوانم صحبت کنم نمی‏توانم. خوب، نکرده کار را چه بایدش کرد از این کارها نکردیم، کار ما فقط توی مسجد بوده است و با مردم صحبت می‏کرده‏ایم. موضوعی که خواستم عرض کنم این بود که دو سه شب مرتب به من تلفن شد و یک شب هم در مجمعی بودم که جمعی از جوانان حضور داشتند جوانانی که در راه انقلاب جان دادند، تبعید شدند، شکنجه شدند، زجرها دیدند و صد در صد هم برای اسلام و برای دین بود نمونه کارشان را هم دیدیم در فوت مرحوم آیت الله طالقانی که یکی از روحانیون مسؤول بود و مرد شایسته و وارسته‏ای بود چه عکس‏العملی مردم مسلمان از خود نشان دادند. جوانان تهران یک شبانه روز تمام گرسنه و تشنه با آن ازدحام جمعیت بر سر و سینه زدند و گریه و ناله کردند. مردمی که برای یک نفر روحانی این طور عکس‏العمل از خود نشان می‏دهند برای دینشان، آیینشان، مذهبشان به مراتب محکم‏تر و قوی‏تر و بیشتر اظهار احساسات خواهند کرد. گرچه گذشته ولی من از گذشته صحبت می‏کنم یعنی راجع به کلمه (حق) که حقش این بود که بعد از (مذهب) گذاشته شود و آقایان با یک دست بلند کردن آن را برداشتند. از این کار به قدری مردم ناراحت، جوان‏ها ناراحت هستند که بیست و چهار ساعت حرفشان این است که چه شد یک کلمه حقی که صد در صد لازم بود که باشد و در دوران گذشته و در دوران ظلم و ستم، دورانی را که همه گذراندیم آن دوران‏ها را، رنج‏ها را، زحمت‏ها را، شکنجه‏ها را، بی‏دینی‏ها را که صد در صد بی‏دین بودند، دشمن با دین و آیین بودند، دشمن با مقدسات بودند و عمل زشتی نبود که انجام ندهند اشخاصی را هم که می‏بردند در زندان چه شکنجه‏های جسمی و روحی می‏کردند که جسارت به ساحت مقدس حضرت صدیقه طاهره سلام الله علیها جسارت به ساحت مقدس ولی عصر اینها شکنجه‏های روحی آنها بود و شکنجه‏های روحی دیگری هم داشتند و شکنجه‏های جسمی هم که الا ما شاء الله ولی یک جمله معترضه هم بگویم کسانی که این شکنجه‏ها را دیده‏اند شکنجه‏گرهایشان را هم حالا دارند می‏بینند که همه مصدر
</section>
<section type="page" number="658">
امر هستند، همه دارند کار می‏کنند، اختیارات به دست آنهاست، این انقلاب اثری که داشته خیلی خیلی مختصر بوده است یک بسمه تعالی اضافه شده توی نامه‏ها و افراد بعضی از ادارات را کم و زیاد کرده‏اند ولکن همان حساب است و همان کتاب و چقدر ملت ما ملت خوبی هست ملت مسلمانی هست که با این‏که خون داد، با این‏که تبعید شد، با این‏که زجر دید، با این‏که شکنجه‏ها شد، معذالک شکنجه‏گرها را مصدر امر می‏بیند و نفسش در نمی‏آید. صدی نود و پنج از ملت ایران کسانی بودند که در راه مبارزه قدم برداشتند، چه خدماتی را کردند که حساب نداشت همین‏طوری که گفته شد دیگر بالاتر از جان که چیزی نیست به قول امیرالمؤمنین صلوات الله و سلام علیه (فَوْقَ کُلِّ ذِی بِرٍّ بِرٌّ حَتَّى یُقْتَلَ الرَّجُلُ فِی سَبِیلِ اللَّهِ فَإِذَا قُتِلَ فِی سَبِیلِ اللَّهِ فَلَیْسَ فَوْقَه) جان خودشان را در این راه دادند ولکن بیایید و سری به ادارات دولتی بزنید و نگاهی بکنید ببینید چه عمل انقلابی در این ادارات انجام شده، شرکت هواپیمایی را بروید ببینید، آیا بویی از اسلام در این شرکت هواپیمایی می‏بینید؟ در بعضی از ادارات دیگر که بهتر است اسم نبرم چون شاید صحیح نباشد، بویی از اسلام می‏بینید، هیچ خبری نیست ولی بگذرم همه اینها را حذف کنید ولیکن مردم مسلمان از حذف این کلمه بسیار ناراحت هستند ولی چون برای شما در دو سه روز اخیر فرصت هست حتی الامکان سعی بفرمایید این کلمه گنجانده شود که مردمی که این همه مبارزه کردند یک ناراحتی بر ناراحتی‏هایشان نیفزایید. مسأله دوم نمی‏دانم این تلگرافاتی که تنها از یزد به ما رسید شاید متجاوز از پنجاه تلگراف است که اصلش را برای هیأت رئیسه مجلس فرستاده بودند و رو نوشتش برای امام بود و بعضی از تلگرافات هم رو نوشتش برای بنده بود مبنی بر این‏که آقایان نمایندگان از چارچوب دین و اسلام و مذهب خارج نشوند، ما نظرمان اسلام و دین حقه جعفری بوده و قوانین باید صد در صد طبق مقررات مذهب جعفری باشد و بعضی از تلگرافات این جمله را داشت که اگر تخطی بکنید که شما نماینده ما نیستید حالا چه شد که از طرف آقایان هیأت رئیسه هیچ راجع به آن تلگرافات که شاید از شهرهای دیگر هم خیلی بوده ولی آن‏چه که از شهر خودم خبر دارم شاید پنجاه تلگراف بوده که به هیأت رئیسه بوده و رو نوشتش به امام بوده و رو نوشتش هم به بنده بوده است، هیچ صحبت نشد. امروز هم یک تلگراف خیلی مفصل بود که لابد به دست هیأت رئیسه رسیده است یک قشر خیلی محترمی هم بودند که امروز تلگراف کرده بودند من در خدمت آقای دکتر بودم و چون چشمم نمی‏دید ایشان تلگراف را خواندند دکترهایی تلگراف کرده بودند و اظهار نگرانی کرده بودند که راجع به ولایت فقیه در مجلس این‏قدر سست آمدند و یک اشخاصی اینجا ایستادند و با کمال جرأت با ولایت فقیه مخالفت کردند یعنی با حقی که خدا و پیغمبر داده و حقی را که امام زمان به آنها اعطا کرده و در دوره گذشته هم این حق را داشتند منتها یک خرده زور و قلدری بود و دادستانی در دادگستری بود که کاش درش هر چه زودتر بسته می‏شد نمی‏دانید چه افتضاحی بود در این دادگستری و دادسرا و در جاهای دیگر ماهانه چند میلیارد پول می‏دهند به اشخاصی که همین‏طور راه بروند و پول ملت را بخورند و خدمتی هم نداشته باشند و ان شاء الله شما که قانون اساسی را مدون کردید و تصویب شد بتوانید از این اجحافات جلوگیری کنید. خدا شاهد است که بعضی از ادارات هیچ کار ندارند یکی از آنها فرهنگ و هنر است مثلًا در یزد سی و نه کارمند دارد که نصفش هم مورد نیاز نیست ماشین‏ها در اختیارشان و با حقوق‏های زیاد نمی‏گویم اینها را از حق شرعی‏شان که خدمت بوده است منع کنید ولی آنها را سر کاری بگذارید که در برابر پولی که‏
</section>
<section type="page" number="659">
می‏گیرند عملی انجام بدهند. طوری نباشد راست راست راه بروند و ماهانه پنج هزار تومان یا ده هزار تومان حقوق بگیرند و ماشین‏ها هم در اختیارشان باشد که هر کجا بخواهند بروند، باغ بروند ویلا بروند گردش بروند و هیچ کاری هم نداشته باشند. بدتر این‏که همه‏شان ضد انقلاب هستند. چطور می‏شود اینها را دید و هیچ نگفت؟ چرا اقدامی نمی‏شود؟ چرا پاک‏سازی نمی‏شود؟ چرا اینها را کنار نمی‏گذارند؟ علی ای حال تلگراف امروز این بود که یعنی چه یک عده روحانیون، یک عده نماینده ملت مسلمان، ملتی که عشق دارد به روحانیت به خصوص روحانی بزرگش امام که نامش که برده می‏شود اگرچه بعضی‏ها منع صلوات کردند ولی مردم بعد از این منع صلوات یکی هم به صلوات‏ها اضافه کردند و به سه تا قناعت نکردند و سه تا شد چهار تا، یک دفعه دیگر منع بکنند می‏شود پنج تا و یک دفعه دیگر منع بکنند می‏شود شش تا زیرا مردم به روحانیت علاقه دارند، به دین و مذهب علاقه دارند، به این مذهب جعفری علاقه دارند آن‏وقت ملتی که علاقه‏مند به مذهب و روحانیت است و مذهب هم از روحانیت منفک و جدا نیست چطور حاضر بشوند و بروند در مجامع عوضی بر ضد روحانیت و ضد این اصلی که گذاشته است حرف بزنند و صحبت کنند و صحه از مردم بگیرند. چطور راضی می‏شوند بروند چنین حرف‏هایی را بزنند و مردم هم گوشه و کنار دارند حرف می‏زنند صحبت‏های خودشان را می‏کنند و تلگرافاتشان هم یکی بعد از دیگری خواهد آمد. اعتراضات هم یکی و دو تا و سه تا نیست مگر این‏که دین را از مردم بگیرید اگر دین و مذهب را از مردم گرفتید، این جهت را هم که عبارت باشد از مرجعیت و ولایت فقیه و این صحبت‏هایی که داشتید از او بگیرید، نه، این ولایت را فقیه داشته و دارد و خیلی هم عجب است که بعضی از ما نمایندگان بیاییم و بایستیم و با این حکم مسلم خدا و حکم مسلم امام زمان مخالفت کنیم، مگر شما به امام زمان اعتقاد ندارید؟ مگر به پیغمبر اسلام اعتقاد ندارید؟ مگر به خدا اعتقاد ندارید؟ مگر می‏شود کسی اعتقاد به خدا و پیغمبر و امام داشته باشد و دستور آنها را زیر پا بگذارند. مردم به دینشان و آیینشان و آن‏چه که مربوط به دین است عشق می‏ورزند یکی هم همین قضیه مرجعیت و ولایت فقیه است آنها عاشق این هستند نمی‏شود از آنها گرفت. به ایستادن یکی دو نفر در اینجا و هتک حرمت و توهین کردن و مجلس در خزانه درست کردن و جمعیت را به نام این‏که می‏خواهیم بیانات آیت الله امام را به شما برسانیم جمع کنند آنجا و بر خلاف آن‏چه که جمعشان کردند یک صحبت‏هایی بکنند.
باید از طرف مقامات مسؤول نسبت به تعقیب آنها اقدام بشود ولی چه فایده‏ای دارد، شاید غالب آنهایی هم که دارای مقامات هستند و متصدی مقامات هستند صدی نود و پنج‏شان، بگذرید از چهار پنج نفرشان بقیه‏شان با ولایت فقیه و روحانیت مخالف هستند و بگویند هر چه زودتر ریشه روحانیت کنده شود که آقایان آزاد باشند و راحت شوند، گویا حرفشان هم این بوده است که ما روحانیت را تا آنجایی می‏خواستیم که انقلاب ما به ثمر برسد یعنی تا وقتی که شاه برود و دستگاه طاغوت برود و ظلم و تعدی از بین برود، گرچه یک ظلم‏های دیگری هم اضافه شده که نمی‏توانم حالا بیان آن ظلم‏ها را در اینجا بکنم، بلی ظلم بزرگ رفت ولی ظلم‏های کوچکی دارد در گوشه و کنار پیدا می‏شود و علی ای حال دوستان، آقایان، برادران، حرف آنها این است که ما روحانیت را تا آن وقتی می‏خواستیم که دستگاه سابق بر چیده شود و نظرشان این است که بعد از این‏که آن دستگاه ظلم رفت یک دستگاه ظلم دیگری به وسیله این چند قشر لا مذهب بی‏دین‏
</section>
<section type="page" number="660">
دو مرتبه روی کار بیاید. می‏گویند ما روحانیت را تا آنجا می‏خواستیم، حالا روحانیت برود کنار و همه چیز را بدهد به دست ما مرگ جدیدت مبارک. این‏چه حسابی است، چه کتابی است، نمی‏دانم. روحانیت برود کنار و کار را بدهد به دست شما و همان تشکیلات سابق و همان ظلم و همان تعدی، همان بی‏دینی و همان لا مذهبی برگردد و بر کشور ما حکم‏فرما شود هیچ‏کس برای این حرف‏ها حاضر نیست. عرض آخر من البته خیلی عرض دارم ان شاء الله دو مرتبه نوبت من که شد حالا بیست روز دیگر یا یک ماه دیگر نمی‏دانم این مجلس سه ماه دیگر یا چهار ماه دیگر طول بکشد این زمینه‏ای که دارد شاید تا چهار پنج ماه دیگر تمام نشود و خدا نکند، سعی بفرمایید هر چه زودتر این قانون اساسی را بگذرانید تا وقتی که مدت سر می‏آید کارتان ان شاء الله تمام شده باشد.
امروز از صبح تا ظهر معطل شدید چه عملی انجام گرفت؟ بعدش امروز تا غروب چه عملی انجام خواهید داد؟ بگذرید از این حرف‏هایی که حالا من دارم می‏زنم این نطق قبل از دستور است گفته بودم به آقایان که حاضرم قبل از رسمیت جلسه صحبت کنم که از وقت جلسه‏تان نگیرم که نطقتان بشود سه تا، یکی قبل از دستور یکی بعد از دستور و یکی هم قبل از رسمیت جلسه ولی خوب، قبل از رسمیت به بنده اخطاری نکردند و نمی‏دانستم اظهار محبتی هم می‏شود و به من خواهند گفت که صحبت کنم خوب، حالا فرمودند و آمدم و ان شاء الله می‏بخشید و عذر می‏خواهم ولی خدا شاهد است این باطنی که در کار ما است نه مورد رضایت خدا است و نه مورد رضایت پیغمبر است و نه مورد رضایت حضرت ولی عصر (عج) است و نه مورد رضایت امام و نه مورد رضایت مردم، این اندازه کندی برای چیست؟ سر یک کلمه که این نباشد آن باشد چهار پنج ساعت وقت مجلس به این ترتیب بگذرد، خدا بیامرزدش یک نفر خواسته بود در کلمات تشکیک کند، همه تشکیکات ما از همین قبیل است گفته بود برگ درختان سبز را هم ممکن است ما تعبیر کنیم و بگوییم یک چیز دیگر است برگ نباشد و برک باشد، درختان نباشد و درجتان باشد، سبز نباشد و سه بز باشد اینجا هم نوع حرف‏ها از همین قبیل است این کلمه را بردار و این کلمه را بگذار سه چهار ساعت خودمان را معطل کنیم سر یک کلمه و سر یک متن قانون، این کار صحیح نیست چون هر کدام از شما در محل خودتان کار دارید زندگی دارید کارهای شما همه معلق مانده و افتاده است به دست کسانی که ممکن است در شهر و استان شما خرابی ایجاد کنند و یک پیش آمدهای ناگواری بشود. پس علی هذا نمی‏دانم شما را قسم بدهم، آقای منتظری که به تیغ برهنه حضرت عباس شما را حواله دادند ما هم بهتر از تیغ برهنه حضرت عباس چیز دیگری نداریم پس بیایید و یک قدری عطف توجه بفرمایید و از این کندی که در پیش گرفته‏اید دست بردارید. تمام عرایضم را به این جمله ختم می‏کنم که همه مردم دنیا نظرشان به این مجلس است که ببینند ما حصل این مجلس چیست و از اینجا چه بیرون خواهد آمد، یک شعری است که یکی از ادبا راجع به یک موردی گفته است که با کمی تغییر و تبدیل می‏خوانم:
چشم هفتاد و دو ملت ز کران تا به کران (یا ز ازل تا به ابد)
سوی هفتاد و دو رهبر که چه حاصل دارد
والسلام علیکم و رحمة الله و برکاته.
نایب رئیس- خوب، این‏که جناب آقای صدوقی فرمودند که تلگرافات و نامه‏هایی می‏رسد طبیعی است که فرصت نیست که همه این تلگرافات و نامه‏ها در اینجا خوانده بشود و بی‏شک‏
</section>
<section type="page" number="661">
سعی می‏شود که به همه آنها ترتیب اثر داده شود و گاهی هم به آنها جواب خواهیم داد. ضمن تلگرافات و نامه‏های رسیده یک برادری نامه‏ای نوشته بود که من در اثنائی که به مذاکرات مجلس گوش می‏دادم بحث از تبعیض پیش آمد و یکی از نمایندگان تذکر دادند که قید ناروا زائد است چون تبعیض به هر حال نارواست ولی به این تذکر ایشان توجه نشد و قید ناروا افزوده شد و خواسته بودند که به شکلی هم رسیدن نامه را به ایشان اطلاع بدهیم، یادم نیست که نامه آدرس داشت یا نه که کتباً به ایشان اطلاع بدهیم و نمی‏دانم چرا توجه به توضیح بعدی نکردند که چون تبعیض، درست است که وقتی می‏گوییم به معنای متعارف، ناروا است ولی گاهی (به تفاوت) هم تبعیض گفته می‏شود و تفاوت ممکن است روا باشد چون همه دستمزدها یکی نیست مثلًا به یک کارگر ماهر نسبت به یک کارگر ابتدایی دستمزد بیشتری می‏دهند این تفاوت را نمی‏شود گفت تفاوت ناروا و چون ممکن است تبعیضات به معنای همه نوع تفاوت فهمیده شود قید ناروا را ولو به عنوان قید توضیحی اضافه می‏کنم، به هر حال این نامه‏ها و تلگرافات می‏رسد و گاهی نامه‏هایی با امضاهای متعدد می‏رسد و سعی می‏شود مطلب آنها در جلسات گروه‏ها و در تهیه متن اصول مورد توجه قرار گیرد و هدف اصلی هم همین است و حالا یک نامه‏ای عده‏ای از آقایان علمای اعلام تهران خدمت امام نوشته‏اند و کپی‏ای از آن را اینجا فرستاده‏اند و خواسته‏اند که خوانده شود و در رابطه با مطلبی که جناب آقای صدوقی فرمودند و حالا جناب آقای منتظری آن را می‏خوانند.
3- قرائت نامه جمعی از علمای تهران به محضر آیت الله العظمی امام خمینی‏
منتظری- بسم الله الرحمن الرحیم، این نامه‏ای است که جناب آقای آشتیانی به شخص بنده نوشته‏اند و مرقوم فرموده‏اند که «به عرض می‏رساند، به دنبال تقاضای قاطبه مردم مسلمان تهران جمعی از آقایان علمای تهران در منزل حقیر تشریف فرما و نامه‏ای به حضور حضرت آیت الله العظمی آقای خمینی مرجع و زعیم عالیقدر دام ظله تقدیم نموده که رو نوشت آن جهت اقدام ارسال و امیدوارم با ابلاغ سلام و تحیت حضور اعضای محترم مجلس خبرگان عنایت بیشتری را جلب بفرمایید و متن نامه در مجلس خبرگان قرائت شود و با تصحیح مواد مصوبه ان شاء الله رفع نگرانی عمومی گردد والسلام علیکم و الرحمة، محمد باقر آشتیانی» حالا اصل نامه را قرائت می‏کنم:
بسم الله الرحمن الرحیم‏
محضر مبارک حضرت مستطاب آیت الله العظمی آقای خمینی زعیم و مرجع عالیقدر شیعه دام ظله، به عرض مقدس عالی می‏رساند به طوری که قطعاً خاطر عالی مستحضر است اعضای محترم مجلس خبرگان در پاره‏ای از اصول موادی را تصویب نموده که موجب نگرانی عموم مخصوصاً علمای اعلام دامت برکاتهم گردیده است لذا استدعا می‏شود که توجه بیشتری مبذول فرمایند که آن‏چه که ممکن است مورد سوءاستفاده دیگران قرار گیرد تصویب نگردد و درباره اصل دهم و یازدهم که درباره دین است وظیفه دولت می‏باشد به این‏گونه تصحیح گردد «دین رسمی ایران اسلام بر طبق مذهب حق شیعه جعفری اثنی عشری می‏باشد و همه مقررات و قوانین باید بر طبق همین مذهب وضع گردد و این اصل تا زمان ظهور حضرت ولی عصر امام زمان عجل الله فرجه الشریف غیر قابل تغییر می‏باشد و رئیس‏جمهور باید مرد و شیعه و فقیه و مروج مذهب باشد».
</section>
<section type="page" number="662">
اصل یازده- «دولت جمهوری اسلامی موظف است که سیاست را بر پایه ائتلاف و اتحاد ملل اسلامی با رعایت احترام متقابل قرار دهد تا وحدت سیاسی و اقتصادی در جهان اسلامی تحق بخشد». خداوند ظل مبارک را بر رئوس مسلمین مستدام بدارد تا مسلمانان با عنایت عالی بتوانند در انجام وظایف شرعی و حفظ قوانین اسلام در این عصر توفیق پیدا کنند به انتظار امر مبارک ادامه الله ظلکم الوارث. امضاهای زیادی از علمای تهران هست که از آقای حاج محمدباقر آشتیانی و آقای سید محمدعلی صدق شروع می‏شود. (یکی از نمایندگان- امضاها را بخوانید).
دکتر بهشتی- همه امضاها خوانا نیست چون اسامی بالای آنها نوشته نشده.
منتظری- سی چهل امضاء از علمای معروف تهران است که بعضی‏ها را ممکن است خواند اگر می‏خواهید بخوانم.
دکتر بهشتی- خوب، این نامه خوانده شد و اجازه بدهید که توضیحی هم از طرف مجلس خبرگان در این باره داده شود اما آن اصل بعد که راجع به وحدت امت اسلامی است که در ردیف آن اصلی است که تصویب شده و اما اصل مربوط به دین رسمی به این صورت که با رأی اکثریت تصویب شد انتقادی که شده است این است که چرا وقتی نام مذهب جعفری اثنی عشری برده شده کلمه مذهب حق جعفری اثنی عشری نیامده است، مذاکرات آن روز مجلس منتشر شده و همه برادران و خواهران عزیز که به آن مذاکرات گوش داده‏اند توجه دارند که اگر به جای تعبیر «مذهب جعفری اثنی عشری» نوشته شد «مذهب جعفری اثنی عشری» به این اعتبار بود که خواستیم در این تعبیرها توصیه‏های مؤکد قرآن و نبی اکرم صلوات الله و سلامه علیه و ائمه طاهرین سلام الله علیهم اجمعین را رعایت کرده باشیم درست به همان دلیل که بیشتر ما ان شاء الله می‏خواهیم، البته نمی‏گوییم همه، چون در همه ممکن است خیلی مشکل باشد و نتوانیم عمل کنیم اما تا آنجا که میسر است بیشتر ما در گفتار و رفتارمان شیعه و دنباله‏رو امامان پاک علیهم السلام باشیم. در بیان این اصل هم ما خواستیم همان دستورها و رهنمودهای مؤکد آنها را رعایت کنیم، همه می‏دانند که هر تعبیری که بخواهد به رابطه‏های برادرانه اسلامی ما در هر دوره‏ای از ادوار آسیب وارد کند بر طبق دستور قرآن و سنت پیغمبر و اهل بیت علیهم السلام باید از آن تعبیر خودداری شود به خصوص که در اینجا هیچ چیزی کم گذاشته نشده است آن‏چه از نظر بیان قانون و تقنین قانون و مشخص کردن راه آینده قانون‏گذاری در کشور ما است آن‏چه باید باشد، هست ولی این تعبیری که ممکن است ایهام جدایی‏آور برای برادران مسلمان عزیز دیگر ما، چه در داخل مرزهای ایران و چه در خارج از مرزهای ایران داشته باشد، این تعبیر را باید ببینیم خود ائمه ما اگر الان ما در عصر امام صادق سلام الله علیه بودیم خود امام چه رهنمودی به ما می‏فرمود، مشابه این رهنمودها در روایات فراوان آمده و راه مشخص شده، خوشبختانه فقه غنی ما در این ابعادش هم غنی است و راهنمایی‏های صریح و روشن و کافی دارد، این است که چه آقایان علمای اعلامی که خدمت امام نامه مرقوم فرموده‏اند و رو نوشتش را اینجا فرستاده‏اند و چه برادران و خواهران عزیزی که جناب آقای صدوقی فرمودند که تذکرات و اعلام‏هایی به ایشان داشته‏اند چه آنهایی که نامه‏ها و تلگرافاتی فرستاده‏اند، عنایت بفرمایند که ما درست به همان ترتیبی که جناب آقای صدوقی در اینجا یادآوری کردند که همه دنیا می‏خواهند ببینند ما چه می‏کنیم، در همه‏
</section>
<section type="page" number="663">
این نکته‏های ظریف هم قبل از هر کس خدای متعال و ولی قائم او سلام الله علیه ناظرند که ببینند که ما در اینجا با همه سونگری و توجه کامل به دستورها و راهنمایی‏هایی که در اختیار ما گذاشته شده عمل می‏کنیم و یا تحت تأثیر احساس قرار می‏گیریم بی‏آن‏که به همه جوانبش توجه و عنایت داشته باشیم.
بنابراین آن‏چه که با رأی اکثریت تصویب شد به هیچ عنوان ذره‏ای برخلاف آن‏چه حق و واقع و اصل هست نبود و قرار هم نبوده باشد و قرار هم نیست باشد و مسأله بر سر تعبیر است و در تعبیبر آن‏چه مورد نظر و زیر بنای رأی اکثریت بود این بود که عرض شد، اگر این بیان و این منطق و این توجیهی که اکثریت به آن مستند بوده برای همگان مورد قبول افتد و امیدواریم که در این جهت همه اتفاق نظر داشته باشیم و اگر احیاناً هم مورد قبول نیست همان‏طور که آقای صدوقی فرمودند مجال این هست که ما بحث و گفت و گو کنیم شاید دلایلی که آقایان دارند بیشتر از اینها باشد و در مجال بعد به این نکته بپردازیم به هر حال امید ما این است که خدای متعال هادی و راهنمای ما به سوی حق و صواب و هدایت او و توفیق و عنایت او فرا راه و دستگیرمان باشد. اما راجع به مسأله قیود مربوط به رئیس‏جمهور آن روز گفته شد که در جای خودش در شرایط رئیس‏جمهور مورد بحث قرار می‏گیرد و نخواستند که این در اینجاکه مربوط به رئیس‏جمهور نیست مورد بحث قرار گرفته باشد، این هم نظری بود که آن‏روز دوستان بیان کردند. جناب آقای مدنی فرمایشی دارید؟
مدنی- این‏که فرمودید آن روز این کلمات با اکثریت تصویب شد ظاهراً درست نیست یعنی کلمه حقه نباشد، عده زیادی اصرار داشتند که باشد و بعضی‏ها ناراحت شدند و از جهت نبودن این کلمه از جلسه خارج شدند، ثانیاً نبودنش اکثریت نداشت بلکه برای بودنش هم به اندازه دو ثلث از عده نمایندگان رأی نداشت، آنهایی که موافق بودند با بودن کلمه حقه و دست بلند کردند از نصف خیلی بیشتر بودند، بنابراین اگر کلمه حقه را نخواهید بگذارید، نباید بگویید که با اکثریت تصویب شد که این نباشد نه، آن‏روزی که رأی گرفته شد بیشتر از نصف عده حاضر دست بلند کردند که باشد، البته این اشکال بر می‏گردد به لایحه‏ای که قبل از ما تصویب شده بود و عرض کردم درست نیست چون یک وقت می‏بینید که چهل نفر اثبات کردند و قانونیت پیدا نمی‏کند و نتیجه‏اش این می‏شود که سی نفر ناهی به چهل نفر مثبت مقدم شدند، از جمله کلمه حقه بود در مذهب.
نایب رئیس- آن‏چه بنده عرض کردم این بود که این متن موجود با اکثریت تصویب شد خوب، آقای دکتر شیبانی فرمایشی دارید؟
دکترشیبانی- من پیشنهادم این است که اولًا وارد دستور بشویم ثانیاً از این به بعد نامه‏ها و تلگرافات دیگران را مطرح نفرمایید ما در اینجا آن‏قدر بحث داریم که دیگر احتیاج به بحث خارج نیست.
نایب رئیس- متشکرم آقای حجتی فرمایشی دارید بفرمایید.
حجتی کرمانی- می خواهم «ادْعُ إِلى سَبِیلِ رَبِّکَ بِالْحِکْمَةِ وَ الْمَوْعِظَةِ الْحَسَنَةِ» را عنوان کنم، مجلس خبرگان باید واقعاً نمونه عمل اسلامی باشد ما اگر خواسته باشیم دایره تفکر را محدود کنیم به گونه‏ای که خودمان فکر می‏کنیم و خیال کنیم هر کس غیر از ما به گونه دیگری فکر می‏کند ولو نماینده باشد یا نباشد، این از اسلام خارج است و من هم اگر فردا چیزی‏
</section>
<section type="page" number="664">
به نظرم رسید که اکثریت آقایان مخالف بودند جرأت نمی‏کنم بیایم اظهار کنم، این اختناق را از نظر اکثریت ما به وجود می‏آوریم زیرا فکر می‏کنم چون ما اکثریت داریم دیگران حق ندارند حرفشان را بزنند ممکن است کسانی اشتباه بکنند بنده هم ممکن است اشتباه بکنم بنابراین کسانی که مطالبی در هر زمینه می‏گویند ما اینها را رمی به بی‏دینی و تحریک اجانب نکنیم اینها برادران مسلمان ما هستند من این آیه را یادم می‏آید «إِذْ أَعْجَبَتْکُمْ کَثْرَتُکُمْ فَلَمْ تُغْنِ عَنْکُمْ شَیْئاً» این کثرتی که آقایان پشتیبانشان هستند «فَلَمْ تُغْنِ عَنْکُمْ شَیْئاً» هست، شما مرتب دارید افراد را از دین و ولایت فقیه و مجلس خبرگان با این تضییقی که به وجود می‏آورید ناامید می‏کنید این را عرض نمی‏کنم ماهیت مسائل را عرض نمی‏کنم کیفیت بیان مطلب که کسان دیگری حق نداشته باشند مطلبشان را بگویند به نظر من یک رویه اسلامی نیست شما اجازه بدهید که ما چند نفر برویم خدمت امام و از آقا درخواست کنیم التماس کنیم که محیط را جوری به وجود نیاورند که یک عده‏ای از برادران مسلمان ما خیال کنند ما داریم آنها را از اسلام بیرون می‏کنیم و از جامعه‏یمان طرد می‏کنیم. این خلاصه مطالب بنده بود و اگر نوبت بنده به نطق قبل از دستور رسید مطالبم را عرض می‏کنم. اگر ما سر کلمه حق و این کلمات بخواهیم بحث کنیم مسأله به درازا می‏کشد، همه شما که اینجا نشسته‏اید اگر کردستان را می‏خواستند بگیرند هیچ کدام نبودید که بروید و کاری بکنید آن آقایان هم که آن نامه را نوشته‏اند هیچ کدام اهل این نبودندکه بروند کردستان، آن امام بود که شما را با آن شهامتش و با آن قدرتش اینجا آورده است حالا ما آمده‏ایم در پرتو قدرت امام اینجا نشسته‏ایم و سر کلمات بحث می‏کنیم این کار را نکنید من فکر می‏کنم باید یک مقدار موقعیت واقعی خودمان را احساس کنیم و زیر پرچم امام و یا زیر لوای امام سوءاستفاده نکنیم.
نایب رئیس- عرض می‏شود که بی‏شک تا آنجا که مربوط به وضع جلسه و جو می‏باشد ملتزم خواهیم بود که هر یک از نمایندگان محترم آن‏چه که تشخیص و نظرشان هست اینجا آزادانه بگویند و امیدوارم تا حالا هم موفق شده باشیم که این کار را بکنیم در مواردی هم که به نماینده‏ای عرض شده است که حالا این مطلب را نفرمایید و یا این مطلب نباید گفته شود به اعتبار رعایت نظم و نظام‏نامه مجلس بوده و لا غیر در آینده هم ان شاء الله این طور خواهد بود. غایبین این دو روز را می‏خوانم: غایبین و دیر آمدگان عصر پنج‏شنبه آقایان انواری- دستغیب- مهندس سحابی- مؤبد شهزادی- طاهری گرگانی- عرب و فوزی و آقای کرمی که نامه نوشته بودند که کسالت داشتند و آقای منتظری که قبلًا اطلاع داده بودند که برای کار لازمی به قم رفتند و آقای نوربخش و آقای غفوری اما کسانی که تأخیر داشتند آقایان: اکرمی بیست و هفت دقیقه- باهنر چهل و یک دقیقه- بنی صدر بیست و نه دقیقه- حسینی هاشمی بیست و شش دقیقه- حیدری بیست و پنج دقیقه- خادمی هفتاد و شش دقیقه- خامنه‏ای بیست و چهار دقیقه- رحمانی بیست و دو دقیقه- دکتر شیبانی بیست و پنج دقیقه- صافی بیست و چهار دقیقه- دکتر ضیائی سی دقیقه- مقدم مراغه‏ای شصت و شش دقیقه- موسوی اردبیلی چهل دقیقه. غایبین امروز صبح شنبه 31/ 6/ 58 آقای حائری که قبلًا کسالتشان را اعلام کرده بودند و حالا هم در جلسه تشریف دارند و آقای فوزی اما کسانی که امروز صبح تأخیر داشته‏اند آقایان: بنی صدر بیست و چهار دقیقه- خامنه‏ای بیست دقیقه- مهندس سحابی بیست و یک دقیقه- طاهری اصفهانی بیست و هفت دقیقه- فلسفی سی دقیقه- مراغه‏ای بیست و چهار دقیقه- میرمرادزهی سی و شش‏
</section>
<section type="page" number="665">
دقیقه- نور بخش بیست و شش دقیقه- آیت هفتاد و شش دقیقه و نمایندگانی که در آخر جلسه قبل از پایان جلسه را ترک کرده‏اند آقای خامنه‏ای در ساعت یازده و پنجاه دقیقه و آقای دستغیب در ساعت دوازده سی دقیقه.
طاهری اصفهانی- من آن‏قدر در آمدن به جلسه مقید هستم که یک روز به خاطر همین موضوع از بلیط هواپیمایم گذشتم من دیروز باید ساعت نوزده و پنجاه دقیقه با هواپیما می‏آمدم ولی هواپیما تأخیر داشت و علت دیر آمدن من تأخیر هواپیما بود.
نایب رئیس- متشکرم، آقای موسوی تبریزی بفرمایید.
موسوی تبریزی- در صورت جلسه روز سه‏شنبه 27/ 7/ 58 نام اینجانب را در ردیف غایبین ذکر کرده‏اند در صورتی که اینجانب در جلسه حضور داشته‏ام.
نایب رئیس- لطفاً اعتراض خود را به مسؤولان مربوط بدهید تا اصلاح شود.
4- طرح و تصویب اصل 30 (اصل بیست و ششم)
نایب رئیس- اصل 30 را به این شکلی که در دستور جلسه آمده قرائت می‏کنم:
اصل 30- تشکیل احزاب، جمعیت‏ها، کانون‏ها، سازمان‏ها، اتحادیه‏ها، سندیکاها و انجمن‏های گوناگون، ادیان رسمی، سیاسی، صنفی، فرهنگی، ادبی، هنری با اساس‏نامه مرام‏نامه مصوب و اعلام شده آزاد است مشروط بر این‏که در محتوای مرام‏نامه و در عمل اصل استقلال، آزادی حاکمیت نظام جمهوری اسلامی، وحدت ملی و تمامیت ارضی را نقص نکرده و علیه آن اقدام ننمایند و نیز مسلح و یا وابسته به بیگانه نباشند.
نماینده گروه سه برای توضیح تشریف بیاورد. آقای دکتر قائمی بفرمایید.
دکتر قائمی- بسم الله الرحمن الرحیم. این اصل همان‏طور که ملاحظه می‏فرمایید مربوط است به حقوق ملت و مسائلی که در این اصل مطرح شده است یک مقدار وسیع‏تر و گسترده‏تر از آن‏چه در پیش‏نویس قانون اساسی داشتیم می‏باشد و در این زمینه نظرات زیادی برای ما رسیده بود که در اینجا خلاصه نظراتی را که مردم فرستاده بودند یادداشت کرده‏ام. مطالب به نظر من خیلی روشن است ولی در عین حال بعضی از مسائل است که به نظر مکرر می‏رسد حالا بعضی از کلمات آنها را توضیح می‏دهم. بحث از تشکیل احزاب است مانند حزب کمونیست و بحث از آزادی جمعیت‏ها است مثلًا می‏گویند جمعیت طرفداران سازمان ملل متحد و از این قبیل و بحث است از آزادی کانون‏ها مانند کانون نویسندگان و همچنین سازمان‏هایی از قبیل خیریه و بهداشتی و اتحادیه‏ها مثل اتحادیه روزنامه‏نگاران و اتحادیه‏های دیگر و سندیکاها مانند سندیکاهای کارگری و امثال آن (عرب- باید عوض شود) الان وقت عوض شدن نیست. (نایب رئیس- آقای عرب اجازه بفرمایید بعداً صحبت خواهید فرمود). من نظراتم را خواهم گفت بعداً شما می‏توانید نظرتان را ابراز کنید. بحث از انجمن‏های گوناگون ادیان رسمی است مثل انجمن‏های خیریه‏ای که بعضی از مذاهب دارند مثل زرتشتی و مسیحی و از این قبیل حالا این انجمن‏ها ممکن است انجمن سیاسی، صنفی، فرهنگی، ادبی باشند. این انجمن‏ها به شرطی آزادند که اساس نامه و مرام‏نامه داشته باشند و همچنین محتوای مرام‏نامه اینها اصل استقلال مملکت، آزادی و حاکمیت نظام جمهوری اسلامی، وحدت ملی و تمامیت ارضی را نقض نکند. وقتی که این اصل در گروه تصویب می‏شد ما یک مقدار نظراتی‏
</section>
<section type="page" number="666">
در مورد برادرانمان که در ارتش مشغول فعالیت هستند داشتیم و راجع به آن بحث زیاد شده. (اشراقی- ذیلی ندارد؟) قرار شد که اول گوش کنید. بحث از این شد که آیا برادران ارتشی ما حق دارند در یک جمعیت سیاسی و یا در یک حزب شرکت کنند یا خیر؟ دوستان ما بحث‏های متعددی کردند و شاید آقایان حدود بیست بار در جلسه بحث کردند و نتیجه بحث این شد که ارتشی‏ها حق ندارند در فعالیت‏های سیاسی و احزاب سیاسی شرکت کنند و علتش این است که یک نفر ارتشی باید بی‏طرف باشد و او نمی‏تواند هم تابع یک حزب باشد و از حزب دستور بگیرد و هم از فرمانده خودش و مثالی که برادران ما در جلسه آوردند این بود که اگر در همین برنامه‏ای که در کردستان عملی شده است حزب دموکرات در ارتش نفوذ داشت در آن صورت معلوم نبود که میزان ضایعات ما چقدر بود و کلیه آقایان معتقد بودند که ارتش، دست جمهوری اسلامی و نیروی فعاله‏اش می‏باشد. بنابراین شرکت در احزاب و دسته‏جات روحیه یک ارتش را عوض می‏کند و اصولًا وابستگی به یک حزب همیشه گرایشی می‏آورد. (نایب رئیس- این موضوع چه ارتباطی به توضیح اصل دارد؟) می‏خواستم این را عرض کنم چون ابداً اشکالاتی در همین زمینه مطمئناً مطرح خواهد شد. (نایب رئیس- آقای قائمی این‏طور نفرمایید شما باید در مورد اصل متن توضیح بفرمایید). درباره احزاب به صورت مطلق ذکر کرده‏ایم و حتی گفته‏ایم شامل حزب کمونیست هم می‏شود، با این‏که کشور ما یک کشور اسلامی است فعالیت حزبی مانند حزب کمونیست آزاد است نمونة این را در کشورهای دیگر هم مانند کشور فرانسه می‏بینیم ولی فعالیت این احزاب به این صورت نیست که علیه تمامیت ارضی و جمهوری اسلامی ایران باشد یا اصولی را که در قانون اساسی هست نقض کند و اگر یک حزبی فعال و آزاد هست، اساس فکر این است که آن حزب می‏تواند نظرات اقتصادی و تربیتی و از این قبیل را دارد، اعمال کند.
مسأله دیگری که در آخر اصل آوردیم این است که تشکیل احزاب و جمعیت‏ها و امثال آن به شرطی است که مسلح و وابسته به بیگانه نباشد. مثلًا اگر حزب کمونیست بخواهد در مملکت فعالیت کند آزاد است به شرطی که به هیچ‏کس از کشورهای دیگر کمونیست وابسته نباشد و نمونه‏های دیگری که ممکن است در این زمینه در احزاب دیگر باشد. حالا اگر سؤالی احیاناً هست بفرمایید. (صافی- اگر علیه مبانی اسلام فعالیت نکنند فعالیتشان مانعی ندارد).
نایب رئیس- بسیار خوب، حالا اگر کسی مخالف و یا موافق هست به نوبت برای صحبت تشریف بیاورند ولی اول اگر سؤالی هست بفرمایند. آقای منتظری سؤال دارید بفرمایید.
منتظری- بلی من چند سؤال دارم. یکی این‏که آقایان نوشته‏اند «انجمن‏های گوناگون ادیان رسمی» در حالی که کلمه رسمی در اقلیت‏های مذهبی تأیید نشده است و فقط گفته شده «دین رسمی ایران اسلام است» و ادیان اقلیت‏ها شناخته شده هستند لفظ «رسمی» ندارد. پس ما نگفتیم ادیان رسمی چهار تا و یا اینها است. پس باید بنویسید «دین اسلام و اقلیت‏های شناخته شده» و همین‏طور که عرض کردم ادیان رسمی به آن صورتی که گفته شد درست نیست زیرا دین رسمی ایران فقط اسلام است. (دکتر قائمی- البته مورد نظر ما هم همین بوده است). می‏دانم که نظر همین بوده است ولی عبارت باید تصحیح شود. (دکترقائمی- می‏توان اصلاح کرد). سؤال دیگرم در مورد هنر است، چون هنرها مانند هنر نقاشی هنر مشروعی است ولی هنر غیر مشروع هم داریم مثل رقص و دانس و موسیقی‏های حرام. بنابراین کلمه‏
</section>
<section type="page" number="667">
 «هنری» مطلق است و شامل هنرهای غیر رسمی هم می‏شود. انتقاد دیگری که به نظر می‏آید این است که کلمه «حاکمیت» زائد است. یعنی نوشته شود «آزادی، نظام جمهوری اسلامی و کلمه «حاکمیت» قبل از «نظام جمهوری اسلامی» را نمی‏خواهد. (طاهری اصفهانی- این «حق حاکمیت» بوده که کلمه «حق» افتاده است). (دکتر قائمی- در اصل تنظیم شده کلمه «حق» ندارد). سؤال دیگرم این است که ممکن است انجمن‏هایی باشند که در آن علیه اسلام تبلیغ کنند. آیا این انجمن‏ها مجاز هستند یا خیر؟ شما ذکر نکرده‏اید. (دکتر قائمی- حاکمیت نظام جمهوری اسلامی و ...) حاکمیت نظام جمهوری اسلامی غیر از تبلیغ علیه اسلام یعنی تبلیغ علیه «جمهوری اسلامی» غیر از تبلیغ علیه «اسلام» است و به عبارت دیگر می‏توانندتبلیغ کنند که در اسلام اشکالاتی هست. (دکتر قائمی- اجازه بفرمایید همین سؤال را من توضیح بدهم). اجازه بفرمایید که من سؤالاتم را تا آخر بگویم. (دکتر قائمی- من نمی‏توانم تمام سؤالات را تا آخر در ذهن بسپارم. لطفاً سؤالات را یک به یک مطرح بفرمایید). بسیار خوب.
دکتر قائمی- فرمودید اگر علیه اسلام تبلیغ کنند، در متن تنظیمی گفته شده است که «اساس‏نامه ومرام‏نامه مصوب و اعلام شده» چه مرام‏نامه‏ای در جمهوری اسلامی تصویب خواهد شد؟ آیا مرام‏نامه‏ای که ضد اسلام باشد؟
منتظری- این قید «مصوب» نمی‏فهماند که باید مصوب جمهوری اسلامی باشد بلکه معنایش این است که خود آن انجمن مرام‏نامه‏ای را تصویب کرده باشند که معلوم شد مرام و کارشان چیست.
بشارت- ممکن است مصوب دولت نباشد و مصوب خود آن حزب یا انجمن باشد.
منتظری- بسیار خوب مصوب خود آن انجمن ممکن است برخلاف اسلام باشد.
دکتر قائمی- منظور از «حاکمیت نظام جمهوری اسلامی» و «جمهوری اسلامی» که قبلًا صحبت کرده‏ایم ترکیبی است از دو کلمه «جمهوری» و «اسلام» قرار نشد در مملکت ...
منتظری- من سؤالم تا آخر تمام نشده است.
نایب رئیس- آقای منتظری جناب‏عالی یک سؤال بفرمایید و ایشان هم جواب بدهند و بعد جناب‏عالی سؤال‏
بعدی را مطرح بفرمایید.
منتظری- بسیار خوب در این اصل نوشته نشده است که اینها در آن انجمن‏ها نباید علیه اسلام تبلیغ بکنند،
همچنین حذف «مرام‏نامه مصوب» زیرا به این معنی است که خود آن گروه یک مرام‏نامه برای خودش‏
تصویب کرده است.
دکتر قائمی- آیا این قسمت اول برای شما حل شده که حالا به قسمت دوم برویم؟ این مسأله‏ای را که‏
فرمودید علیه اسلام نباید تبلیغ کنند به نظر من در کلمه «جمهوری اسلامی» هست. (منتظری- خیر نیست). اگر نیست باید اصلاح شود ولی به نظر من هست.
منتظری- سؤال دیگر این است که نوشته‏اید «و نیز مسلح و یا وابسته» من وقتی این عبارت را خواندم چنین فهمیدم که هر کس در انجمن‏ها شرکت می‏کند با اسلحه نباید باشد، در صورتی که جناب‏عالی معنایش کردید که اصلًا کسانی که در کشور مسلح هستند حق ندارند در انجمن‏ها شرکت کنند. این حرف غلطی است که ما بگوییم ارتشی‏ها و افسران ارتشی، نظامی‏ها حق ندارند در انجمن‏های دینی شرکت کنند و یا در انجمن‏هایی که خودشان برای اسلام و دین تشکیل می‏دهند حق شرکت ندارند و نمی‏توانند چنین انجمن‏هایی داشته باشند و از طرف دیگر
</section>
<section type="page" number="668">
کلمه «مسلح» مقصود شما را نمی‏فهماند برای این‏که می‏فرمایید با سلاح نباید در انجمن برود.
دکتر قائمی- می‏خواستم این را عرض کنم که احزاب و جمعیت‏ها حق ندارند مسلح باشند، کانون‏ها و سازمان‏ها نمی‏توانند مسلح باشند و همچنین این احزاب و جمعیت‏ها و کانون‏ها نباید وابسته به دولت‏های بیگانه باشند، یعنی ما دو شرط برای آزادی احزاب و جمعیت‏ها و کانون‏ها گذاشته‏ایم یکی مسلح نبودن و دیگر عدم وابستگی به بیگانگان و این نظری بود که ما در این مطلب داشته‏ایم.
نایب رئیس- آقای قائمی سؤال در مورد این است که نوشته‏اید «مسلح نباشند» چون توضیح شما در اثنای مطالبتان که برای آقای منتظری و یا بعضی‏ها می‏گفتید، یک معنی دیگری را تداعی کرده است. سؤال این است، منظور از این‏که می‏گویید «و نیز مسلح نباشند» یعنی اعضای احزاب و جمعیت‏ها عضو تشکیلات نظامی و انتظامی کشور نباشند؟ (دکتر قائمی- خیر (خوب آقای منتظری ایشان می‏فرمایند این نیست. آقای فارسی سؤالی هست؟ (فارسی- چند تذکر اصلاحی داشتم). اگر تذکر اصلاحی هست بعداً بفرمایید. آقای موسوی تبریزی سؤالی دارید؟ (موسوی تبریزی- من به عنوان موافق با این اصل می‏خواهم صحبت کنم). آقای بنی صدر سؤالی هست؟ (بنی صدر- خیر). آقای رشیدیان سؤالی هست؟
رشیدیان- اینجا نوشته شده «انجمن‏های گوناگون ادیان رسمی» و بعد «سیاسی، صنفی، فرهنگی، ادبی، هنری» این انجمن‏ها مال ادیان به اصطلاح رسمی است یا به سیاسی، صنفی، فرهنگی، هنری هم می‏رسد؟
دکتر قائمی- قبلا پاسخ دادم که منظور ما از این «ادیان رسمی» اقلیت‏های مذهبی است.
نایب رئیس- نه آقای قائمی این سؤال دیگری است.
رشیدیان- «سندیکاها و انجمن‏های گوناگون ادیان رسمی» این انجمن‏ها و سندیکاها مال ادیان رسمی است؟ یا مال سیاسی، صنفی، فرهنگی است؟ مربوط به کدام است؟ اینجا مبهم است.
نایب رئیس- دقت می‏فرمایید؟ یعنی ردیف عبارت این‏طور است «احزاب، جمعیت‏ها، کانون‏ها، سازمان‏ها، اتحادیه‏ها، سندیکاها و انجمن‏های گوناگون ادیان رسمی، سیاسی» (دکتر قائمی- اینجا دو نقطه بگذارید مسأله حل است). اجازه بفرمایید یعنی این «سیاسی» به چه می‏خورد؟ (دکتر قائمی- به همه اینها سیاسی، احزاب سیاسی و جمعیت سیاسی می‏تواند باشد). انجمن‏های گوناگون ادیان رسمی هم سیاسی و فرهنگی و صنفی دارد؟ (دکتر قائمی- بلی). بسیار خوب توضیحی ایشان دادند که منظور عبارت البته روان نیست. آقای فاتحی سؤالی هست؟ (فاتحی- به عنوان مخالف می‏خواهم صحبت کنم). آقای پرورش سؤالی هست؟
پرورش- اینجا نوشته‏اند «انجمن‏های گوناگون ادیان رسمی، سیاسی، صنفی، فرهنگی، ادبی، هنری با اساس‏نامه و مرام‏نامه مصوب اعلام شده آزاد است» اگر تصویب شده و بعد از تصویب آزاد شده است «مشروط» دیگر چیست؟ مشروط بر این‏که در محتوای مرام‏نامه و در عمل اصل استقلال، آزادی، حاکمیت نظام جمهوری اسلامی، وحدت ملی و تمامیت ارضی را نقض نکرده باشد.
نایب رئیس- آقای پرورش ایشان توضیح دادند یعنی مصوب خودشان یعنی اساس‏نامه مصوب خود موسسین، نه مصوب دولت. (یکی از نمایندگان- تصریح کردند مراد حکومت اسلامی است). بنابراین اجازه بفرمایید خود آقای قائمی توضیح بدهند که منظور از مصوب چیست؟
</section>
<section type="page" number="669">
دکتر قائمی- منظور از مصوب این است که خود کسانی که اساس‏نامه و مرام‏نامه را می‏نویسند آن را اعلام می‏کنند یعنی نظر خودشان را اعلام می‏کنند. البته ممکن است دولت آن را بپذیرد یا نپذیرد.
نایب رئیس- یعنی در جلسه خودشان تصویب شده باشد. (دکتر قائمی- بلی و اعلام شده باشد). (طاهری اصفهانی- ظاهر مصوب چیست؟) مقصود آقای طاهری این است که عبارت وافی نیست.
دکتر قائمی- این عبارت را اصلاح می‏کنیم). آقای عرب شما انتقاد دارید یا سؤال؟ (عرب- راجع به لفظ سندیکا انتقاد دارم). بسیار خوب یعنی مخالف هستید. آقای سبحانی سؤالی هست؟ (سبحانی- بلی). بفرمایید.
سبحانی- متن اصلی که در پیش‏نویس قبل آمده است از این متن دقیق‏تر است و به جای «انجمن‏های گوناگون ادیان رسمی» تعبیر بهتری دارد. «جمعیت‏ها و انجمن‏ها ی دینی» این کلمه «انجمن‏های دینی» اگر جانشین «ادیان رسمی» هم اشکال عملی ندارد هم هم روان‏تر است.
دکتر قائمی- علت این‏که ما در اینجا کلمه «رسمی» را گذاشته‏ایم این است که در این مملکت و در خیلی از ممالک بعضی شبه مذاهب وجود دارد که خود را مذهب به حساب می‏آورند مثل بهائیت و به همین دلیل ما کلمه «رسمی» را اضافه کردیم که آنها را شامل نشود. (طاهری اصفهانی- پس بگویید ما آن‏وقت که ادیان رسمی نوشتیم نمی‏دانستیم باید اقلیت رسمی بنویسیم). بلی این را در ضمن مطالبم عرض کردم.
 (سبحانی- در پیش‏نویس قبلی جملة دیگری هست که حذف شده است).
نایب رئیس- آقای سبحانی این دیگر سؤال نیست.
سبحانی- یک مطلب را حذف کرده‏اند «و هیچ کس را نمی‏توان از شرکت در گروه دینی، سیاسی و اجتماعی دلخواهش منع کرد و یا به شرکت در یکی از این گروه‏ها مجبور ساخت» این عبارت چرا حذف شده است؟ (دکتر قائمی- همین‏که گفتیم آزاد است مسأله روشن است). سؤال سوم این است که اگر به جای «مصوب و اعلام» نوشته شود «ثبت شده» بهتر است. (دکتر قائمی- کلمات را می‏شود اصلاح کرد همان‏طور که دوستان دیگر پیشنهادات دیگری در این زمینه دارند).
نایب رئیس- آقای خزعلی سؤالی هست؟
خزعلی- راجع به تنظیم عبارتی تذکری دارم، نوشته شده است «ادیان رسمی» که خودشان اصلاح کردند و همین‏طور تعبیر عبارت «گوناگون ادیان رسمی، سیاسی، صنفی» از نظر تنظیم به ذهن می‏زند که «ادیان رسمی سیاسی» اگر این تاخیر ...
نایب رئیس- بلی همان است که قبلا گفته شده است لطفاً مواردی که تکراری است دیگر گفته نشود. آقای مقدم مراغه‏ای شما سؤالی دارید؟ (مقدم مراغه‏ای- من مخالف هستم). آقای صافی سؤالی هست؟
صافی- این مبانی اسلام در کجا است؟ در اصل آمده است «استقلال، آزادی، حاکمیت جمهوری اسلامی» اگر با مبانی اسلام مخالف باشد اشکال پیدا نمی‏کند؟
دکتر قائمی- پاسخ دادم که در کلمه جمهوری اسلامی مسأله اسلامی هست همان‏طور که بارها در مجلس بحث شده است کلمه جمهوری اسلامی از دو کلمه تشکیل‏
</section>
<section type="page" number="670">
یافته است. (صافی- حاکمیت اسلام و اصل استقلال) حالا اگر باید اضافه شود یک مسأله دیگر است، ولی وقتی بحث از جمهوری اسلامی کردیم قرار نیست مثلًا جمهوری کفر باشد. (یکی از نمایندگان- ممکن است در میان احزاب و جمعیت‏ها، احزاب و جمعیتی مخالف مبانی اسلام باشد ولی این احزاب و جمعیت‏ها نباید عملا مبانی اسلام اقدام توطئه کنند).
نایب رئیس- من توضیحی می‏دهم تا مطلب کاملا روشن شود. به طور کلی این سؤال مطرح است و نمایندگان محترم همه با توجه به این سؤال، سؤالاتشان را مطرح کنند و رأی بدهند. این سؤال مطرح است که در نظام جمهوری اسلامی بیان مطالب ضد اسلام و نوشتن این‏گونه مطالب و این‏که دور هم جمع شوند و بحث گفت و گو بکنند، آیا این کار ممنوع است یا نیست؟ و اگر حاکمیت و تمامیت ارضی را نقض نکند ممنوع است؟
وقتی پیش‏نویس تهیه می‏شد برای پیدا کردن تعبیری که عبارت دوم را برساند و شامل عبارت اول هم نباشد بحث بود، چون پیش‏نویس که تهیه می‏شد بر این پایه تهیه می‏شد که گفتن، اظهارنظر کردن، جلسه، بحث و گفت‏وگو تشکیل دادن درباره کلیه مسائل فکری آزاد است. به شرط آن‏که منجر به نقص و تزلزل و درهم شکستن اساس جمهوری اسلامی نشود. (دکتر قائمی- نظر گروه ما هم همین است) بنابراین مدتی بحث بود تا کلمه نقص پیدا شد و این تعبیر به نظر رسید که هم گویا است و هم مطلب را در همان حد خودش می‏رساند و نه بیشتر. پس تهیه‏کنندگان در گروه سه هم می‏خواسته‏اند این را بگویند که تشکیل گروه‏هایی برای بیان، اظهار نظر، بحث و گفت‏وگو پیرامون مسائل مختلف فکری و بشری آزاد است ولو خود این مسائل و خود این آراء، آرایی باشد که مطابق با موازین اسلام نباشد و آن‏چه آزاد نیست عبارتست است از مجامع، احزاب و جمعیت‏هایی که وجود آنها درهم‏شکننده و سست‏کننده مبانی اسلام و جمهوری اسلامی باشد. (دکتر قائمی- بلی نظر ما هم همین است).
آقای ربانی شیرازی سؤالی هم هست بفرمایید.
ربانی شیرازی- با توجه به این‏که پاسخ آقای بهشتی قانع کننده نبود ... (نایب رئیس- قانع کننده یا روشن‏کننده؟) روشن‏کننده هم نبود. یعنی این مسأله‏ای را که اینجا آمده روشن نمی‏کند. اینجا می‏گویید احزاب آزادند ولی بعد شرط می‏کند که «مشروط بر این‏که در محتوای مرام‏نامه و عمل ...» چند چیز را از جمله نظام جمهوری را نباید نقض کند. مرام‏نامه حزب کمونیست سراپا نقض جمهوری اسلامی است. مرام‏نامه نقض است برای این‏که در محتوای آن مکتبی است که در برابر اسلام قرار دارد.
نایب رئیس- آقای قائمی توضیح بفرمایید.
دکتر قائمی- این مطلب را در همان اول بحث عرض کردم و گفتم که در بسیاری از کشورها وجود دارد و نمونه‏ای هم از کشور فرانسه مثال آوردم. حزب کمونیست فرانسه حزبی است آزاد، با توجه به این‏که از لحاظ سیستم سیاسی، اقتصادی با سیستم موجود فرانسه نمی‏خواند، این‏که می‏گوییم آزاد هست به این معنی است که آزاد است نظرات اقتصادی، تربیتی خودش را از طریق نمایندگانش در جامعه عرضه و اعمال کند، نه به این مفهوم که جمهوری را لغو کند و آن را از سیستم کمونیستی بکشاند. یک چنین حقی برای این حزب نیست و آن چیز هم که در مملکت بر سرش بحث بود و گروه ما نظر داد این بود، نه به‏
</section>
<section type="page" number="671">
آن مفهوم که وقتی ما در کشورمان یک نظام جمهوری اسلامی را پیاده می‏کنیم کمونیست‏ها که مخالف این نظام هستند بیایند و آن را نقض کنند.
نایب رئیس- آقای قائمی اگر این اصل بر طبق آن‏چه که در پیش‏نویس منتشر شده بود این بیانی که من کردم برای توضیح آن کافی بود، چون آنجا نوشته شده است «تشکیل احزاب، جمعیت‏ها، انجمن‏های دینی، سیاسی و صنفی آزاد است مشروط به این‏که در محتوای اصول استقلال، آزادی، حاکمیت و وحدت ملی و اساس جمهوری اسلامی را نقص نکند.» توضیح که من دادم مربوط به آنجا بود. در اینجا شما یک تعبیری دارید «مشروط به این‏که در محتوی مرام‏نامه این را نقض نکند.» اشکال آقای ربانی به نظر من هم وارد است چون وقتی یک حزب مارکسیست- کمونیست است و حتی به‏همان حزب مارکسیست- کمونیست فرانسه هم محتوای مرام‏نامه‏اش نفی جمهوری بورژازی فرانسه است و نباید گفت محتوایش آن نیست و فعالیت سیاسی هم برای برانداختن آن نمی‏کند بنابراین بیانات شما برای من و شاید برای عموم قانع‏کننده نیست. (دکتر قائمی- نظری بود که در گروه گفته شد و همین نظر را هم آوردیم). (مکارم شیرازی- من برای این سؤال اسم‏نویسى کرده بودم). اگر کمی صبر کرده بودید نوبت شما رسیده بود و در همین الان نوبت خود شما است بفرمایید (مکارم شیرازی- ایشان آماده نشستن شده بودند، این بود که من خواستم صحبت کنم). (دکتر قائمی- خیر آقای طاهری فرمودند که می‏خواهند جواب بدهند این بود که بنده خواستم بنشینم). آقای مکارم بفرمایید.
مکارم شیرازی- بنده سه سؤال ار ایشان دارم. سؤال اول این‏که نوشته شده «وابسته به بیگانه نباشد» بعد از آن گروه قبلی که ذکر شده چه فایده دارد؟ آن قیود کفایت می‏کرد و دیگر احتیاج به نوشتن این جمله نبود.
دکتر قائمی- کفایت نمی‏کرد. بسیاری از احزاب هستند که علاوه بر آن‏که آن را نقض نمی‏کنند کمک‏هایی از خارج به صورت محرمانه می‏گیرند و نمونه‏اش را هم در مملکت خودمان دیده‏ایم.
مکارم شیرازی- این جواب که قانع‏کننده نبود. سؤال دوم بنده، اساس نامه و مرام‏نامه مصوب و اعلام شده برای چیست؟ اگر منظور این است که شرایط جمعیت را بگویید، شرایط کافیست اما اگر می‏خواهید جمعیت قانونی باشد اینجا بحث شرایط قانونی بودن جمعیت نیست.
دکتر قائمی- هیچ کدام از این دو نظر که فرمودید نیست، بحث در این است که گاهی یک حزب یا یک گروهی می‏آید و با یک اسمی مردم را به دور خویش جمع می‏کند ما نظرمان این است که گروهی حق ابراز وجود دارد که نظر خودش را بگوید تا مردم با چشم باز به دنبال آن برود. (مکارم شیرازی- این جواب هم قانع‏کننده هم نبود)
نایب رئیس- اجازه بفرمایید همین الان ما گروه‏هایی داریم که نام دارند که چند نفر در آنها کار می‏کنند و هم اطلاعیه و بیانیه منتشر می‏کنند. این آقایان در اینجا می‏خواستند بگویند که یک گروه که می‏خواهد
</section>
<section type="page" number="672">
تشکیل بشود. باید اقلا یک اساس‏نامه داشته باشد تا افرادی که می‏خواهند با آنها ارتباط پیدا کنند دچار غرور نشوند.
مکارم شیرازی- و اما سؤال سوم شمردن این جمعیت‏هاست، ذکر اینها و ردیف کردن اینها با طول و تفسیر چرا آمده علتش چیست؟
دکتر قائمی- فکر می‏کنند که از توضیح مسأله ضرویست که اینها را اسم ببریم ولی در اصطلاح علمی حزب یک مفهوم دارد. و مفهوم دیگر ما یک مقدار، یک مقدار خواستیم مسادله روشن‏تر باشد و وسعت‏نظر خودمان زا بتوانیم در اینجا نشان بدهیم.
نایب رئیس- آقای موسوی جزایری سؤالی هم هست بفرمایید.
موسوى جزایری- با توجه به این‏که جامعه ما یک جامعه اسلامی است بیشتر به سمت تشکیل شوراها گرایش دارد تا به سمت سندیکا، چرا شما سندیکا را نوشته‏اید ولی شورا را ننوشته‏اید؟
دکتر قائمی- کلمه شورا در همه اینها می‏آید اگر بخواهیم شورا را هم اضافه کنیم بیشتر مورد اعتراض آقای مکارم واقع می‏شویم. شورا دیگر صورت قانونی دارد و اصل مربوط به آن هم تصویب شده است.
نایب رئیس- آقای قائمی، نظر آقای موسوی و شاید آقای عرب هم همین است که مسأله سندیکا مورد بحث است آیا سندیکاها باشد یا شوراها؟ لااقل اینجا سندیکا را تثبیت نکنید.
موسوی جزایری- سؤال دوم بنده این است که شما تشکیل این سازمان‏ها و کانون‏ها را مشروط کرده‏اید. که مسلح نباشند، در حالی که امکان دارد تمام افراد یک انجمن جواز حمل اسلحه از مقامات مسؤول داشته باشند.
دکتر قائمی- کسی که جواز حمل اسلحه دارد، در یک چهار چوب خاصی می‏تواند از آن استفاده کند. مثلا بنده جواز اسلحه‏ای برای شکار دارم، من حق ندارم این اسلحه را در حزب ببرم و یا در راهپیمایی همراه خودم داشته باشم.
نایب رئیس- آقای خالاتیان بفرمایید.
خالاتیان- چند سؤال داشتیم که یکی در مورد ادیان رسمی بود که فرمودند. سؤال دوم بنده در مورد انجمن‏های قومی است که آیا در جای دیگر در نظر گرفته شده است یا در همین جا است؟
دکتر قائمی- وقتی انجمن‏ها را به طور کلی گفتیم شامل انجمن‏های قومی هم می‏شود.
نایب رئیس- آقای یزدی بفرمایید.
یزدی- سؤال من راجع به همین کلمه احزاب و شمول آن حتی احزاب ضد اسلامی است که جهات مختلف داشت که بعضی از جهات آن جواب داده شد ولی یک جهتش که تفاوت با مسأله‏ای که در اصل قبل بود «که اگر چیزی موجب گمراهی باشد ممنوع است» این مسأله را چطور می‏شود حل کرد؟ یکی از چیزهایی که مورد بحث است «که اگر موجب گمراهی شد ممنوع است» اگر یک حزبی مثلًا حزب کمونیست که فرمودید در بیان عقاید آزاد
</section>
<section type="page" number="673">
است تا جایی که اقدامی بر علیه امنیت و استقلال کشور نکند، اما نسبت به این‏که موجب گمراهی افراد باشد که در اصل قبل، ممنوع اعلام می‏شود، این دو با هم تفاوت دارد.
دکتر قائمی- همان‏طور که فرمودید در اصل قبل ما این را گنجانده‏ایم که فعالیتی در مملکت نباید بشود که موجب گمراهی گردد، آن اصل قبل از این اصل است و این اصل بعدی، خود به خود تابع اصل قبلی خواهد بود.
یزدی- وقتی شروع به کار می‏کند آزادی بیانش تا وقتی که عملا مخالفت با تمامیت ارضی یا امنیت نداشته باشد محدود نیست، ولی هر فعالیتی که بر علیه اسلام باشد موجب گمراهی می‏شود.
دکتر قائمی- درست می‏فرمایید و در این زمینه باید فکری کرد.
نایب رئیس- آقای خامنه‏ای بفرمایید.
خامنه‏ای- بنده چند سؤال دارم اول «تشکیل احزاب» یا خود «احزاب» این قید «تشکیل» که آمده آیا ایجاد حزب تابع مقررات است و یا اگر حزبی هم بود که قبلا تشکیل شده باز تابع همین مقررات است؟ آیا گذاشتن این «تشکیل» جهت خاصی داشته است؟
دکتر قائمی- احزاب آزاد هستند، نظر ما این بوده است (خامنه‏ای پس از «تشکیل» زیاد است) ممکن است بعداً هم حزبی تشکیل بشود بنابراین کلمه «تشکیل» زیاد نیست.
نایب رئیس- سؤال ایشان این است که اگر بگویند احزاب اعم از دوام احزاب و یا تشکیل حزب جدید هر دو را شامل می‏شود.
خامنه‏ای- فرمودید که احزاب، جمعیت‏ها، کانون‏ها و سازمان‏ها اینها هر کدام علتی داشته که آورده‏اید، احزاب ظاهرا به معنای دستجات سیاسی است و جمعیت‏ها طبعا سیاسی نیست (دکتر قائمی- جمعیت‏ها هم می‏توانند سیاسی باشند). این خلاف آن حرفی است که شما گفتید (دکتر قائمی- شما فرمودید که جمعیت‏ها نمی‏تواند سیاسی باشد؟) این یک سؤال است. (دکتر قائمی- می‏تواند باشد).
نایب رئیس- ایشان می‏گویند در این شرحی که شما دادید، جمعیت‏های خیریه کدامش است؟ (دکتر قائمی- در اینجا جمعیت‏های خیریه را من گذاشتم سازمان‏ها، چون از نظر کلی جزو سازمان‏ها قرار می‏گیرند). مگر با این اوصافی که گفتید شما نگفتید که دو نقطه بگذاریم که به همه آنها بخورد؟ (دکتر قائمی- بله) وقتی به همه آنها خورد می‏گویند یک «و غیر اینها» بگذارید و الا می‏شود جمعیتی که سیاسی یا صنفی یا فرهنگی یا ادبی و یا هنری و همین‏طور سازمانی که یا سیاسی یا صنفی یا فرهنگی یا ادبی و یا هنری است. (دکتر قائمی- ما خواستیم که یک مقدار این را گسترده کنیم وتوضیح بدهیم). این پاسخ سؤال ایشان نیست می‏گویند به این ترتیب که گذاشتید شامل جمعیت خیریه نمی‏شود.
خامنه‏ای- سؤال دیگر بنده این است که شما فرمودید احزاب جهت سیاسی دارد، حزب یعنی یک جمعیت سیاسی، آیا منظورتان از جمعیت‏ها یک لفظ اعم است بعد از اخص، که شامل احزاب می‏شود یا نه؟ (دکتر قائمی- فکر می‏کنم گروه‏های کوچک‏تر از حزب باید شامل جمعیت‏ها بشود). بنابراین باید جمعیت‏ها را روشن کرد. حالا راجع به کانون‏ها عرض کنم شما این کانون‏ها که می‏فرمایید اگر شما خواسته‏اید که تمام الفاظ جمع را یعنی گروه‏ها و دستجات را بیاورید خوب شورا، مؤسسه، بنیاد و امثال اینها هم بوده که نیاورده‏اید و اما اگر منظور از
</section>
<section type="page" number="674">
کانون همان سازمان یا اتحادیه یا جمعیت است که عرفاً هم همین‏طور است. (دکتر قائمی- در عرف کانون به چه می‏گویند؟) در عرف زبان فارسی فرقی نمی‏گذارند، بعضی‏ها می‏گویند جمعیت و بعضی هم می‏گویند کانون. (دکتر قائمی- ما فکر می‏کنیم که کلمه (کانون) درعرف و مراتب محدودتر و کوچک‏تر از جمعیت است). سؤال دیگرم این است که منظور از کانون چه بوده است. آیا نظر به چیز خاصی داشته‏اید یا نه؟ (دکتر قائمی- همان‏طور که عرض کردم نظر ما این بوده که یک جمعیت بسیار فشرده و محدود را که در یک زمینه خاصی فعالیت می‏کند کانون بنامیم. مثل کانون نویسندگان، کانون وکلا و غیره) بعد فرموده‏اید «سازمان‏ها» این سازمان‏ها اصطلاح فارسی‏اش یک واحد دولتی است که کوچک‏تر از وزارت‏خانه باشد. معمولا این طور است، غیر از این که حالا کسی اسم یک کتابفروشی را سازمان مطبوعاتی بگذارد ولی منظور از سازمان یا وزارت‏خانه است و یا مؤسسه دولتی وابسته به نخست‏وزیری آیا شما نظرتان اینها بوده؟ (دکترقائمی- اجازه بدهید توضیح بدهم، ما چنین نظری نداشته‏ایم. سازمان یک جمعیتی را می‏گوییم که بر اساس یک سلسله مراتب تشکیل می‏شود). عرض کنم که اتحادیه‏ها و سندیکاها ظاهراً یک کلمه عربی و یک کلمه فرانسه است که تقریباً معادل هم هستند، یعنی اتحادیه اصطلاحی است از یک جمعیت صنفی و سندیکا هم همین است و مخصوص کارگر نیست، کارفرما هم سندیکا دارد و همین‏طور اصناف هم می‏توانند سندیکا داشته باشند. (دکتر قائمی- ما فکر می‏کنیم موارد استعمالش در زبان فارسی فرق می‏کند). این‏طور نیست شما کلمه سندیکای فرانسوی را به یک نفر که زبان فرانسه می‏داند بدهید ببینید به چه ترجمه می‏کند.
نایب رئیس- نقد واردیست و ظاهراً اتحادیه و سندیکا یک معنی را دارند.
خامنه‏ای- بعد فرموده‏اید انجمن‏های گوناگون، ادیان رسمی، سیاسی، صنفی، انجمن صنفی یا اتحادیه است یا سندیکا و یا هر دو. اشکال دیگر این است که این هفت تا را با این عبارت ضرب می‏کنید در شش تا، که می‏شود چهل و دو تا یعنی حزب ادیان رسمی، جمعیت سیاسی، جمعیت صنفی و جمعیت فرهنگی و ... کانون ادیان رسمی، کانون سیاسی، کانون صنفی، کانون فرهنگی و ... قطعاً منظور شما چهل و دو تا نبوده است.
نایب رئیس- آقای کیاوش سؤالی هست بفرمایید.
کیاوش- در بالا مرقوم فرموده‏اند احزاب ایدئولوژیکی آزاد است و در پایین هم نوشته‏اند به شرطی که وابسته به بیگانه نباشد آیا ممکن است یک حزب ایدئولوژیکی برای تقویت خود وابستگی جهانی ایجاد نکند؟
دکتر قائمی- می‏شود حزبی تشکیل بشود که وابسته به کشور بیگانه نباشد و از آن کمک نگیرد. وابستگی معمولا بدنبالش وابستگی اقتصادی و سیاسی و از این قبیل است مثلا حزب کمونیست در مملکت آزاد است به شرط این‏که وابستگی به کشورهای دیگر نداشته باشد.
کیاوش- امکان چنین چیزی نیست.
دکتر قائمی- اگر امکانش نبود و اجازه ندارد فعالیت کند، نظر گروه این است.
نایب رئیس- آقای میرمرادزهی بفرمایید.
میرمرادزهی- روزی که اصل سیزدهم تصویب می‏شد گروه صابئین آمده بودند اینجا و قرار شد در اصول بعدی که می‏آید یک جایی برای آنها در نظر گرفته بشود آیا نظرشان تأمین.
</section>
<section type="page" number="675">
شده است یا خیر؟
نایب رئیس- خیر، اگر بنویسیم اقلیت‏های دینی شناخته شده، آن وقت در نظر گرفته نشده است من هم سؤال شما را صحیح می‏دانم. آقای دکتر ضیائی بفرمایید.
دکتر ضیائی- بنده همان اشکالاتی را که آقایان فرمودند دارم به اضافه بعضی سؤالات و یا اشکالات دیگری که به ذهن من رسیده است، در اینجا وابسته بودن یا نبودن چه موقع معلوم می‏شود، (دکتر قائمی- وقتی که سازمان مملکتی تشخیص بدهد). وقتی که می‏خواهند تصدیق بکنند و گواهی به آنها بدهند باید وابسته بودن و یا وابسته نبودنشان معلوم بشود و غالباً احزاب همان‏طوری که فرمودند وابسته به بیگانه هستندو این موضوع بعدها معلوم می‏شود، بنابراین تصویب کردن و اجازه دادن برای فعالیت آنها باید با احتیاط باشد چون بعد از آن‏که اجازه فعالیت گرفتند و تقویت شدند دیگر نمی‏شود کاری کرد.
دکتر قائمی- خوب در آن موقع جلو فعالیت آنها گرفته می‏شود وقتی که شناخته شد که یک حزبی وابسته به بیگانه است آزادی آن خود به خود لغو می‏شود.
دکتر ضیائی- این شرطهایی که در اینجا ذکر شده است اصولا احزاب را از اول محدود می‏کند و معنایش این است که شما به هیچ حزبی حق فعالیت نمی‏توانید بدهید برای این‏که نسبت به تصویب آیین‏نامه و مرام‏نامه‏شان باید بررسی کنند، دوتا را جمع کردن جمع ما بین متنافیین است.
دکتر قائمی- اگر نظر آزادی مطلق باشد بله، ما جلویش را می‏گیریم. ما بر اساس طرز فکری که از لحاظ محتوای اسلامی داریم به همه افراد و همه گروه‏ها به صورت مشروط آزادی می‏دهیم نه به صورت مطلق.
دکتر ضیائی- مشروطش دیگر چه جوری است؟
دکتر قائمی- همین‏هایی است که می‏فرمایید جلویش را می‏گیرد.
دکتر ضیائی- بنابراین هیچ حزبی آزادی نخواهد داشت.
دکتر قائمی- آزادی مطلق نخواهد داشت.
نایب رئیس- آقای دکتر ضیایی ما هیچکدام سؤال شما را نفهمیدیم. سؤال اخیرتان را نفهمیدیم که می‏فرمایید اگر قرار است در محتوای مرام‏نامه این اصول رعایت بشود، دیگر هیچ حزبی وجود نخواهد داشت لطفاً این را خوب بیان کنید.
دکتر ضیائی- من تصدیق می‏کنم که بیان من بحث انگیز بود و ممکن است ایجاد سوءتفاهم بکند ولی منظورم این است که محتوای مرام‏نامه برای هیأتی که می‏خواهند آن را تصویب کنند قبلا بررسی می‏شود یعنی اجازه بدهند به افرادی که شما حق فعالیت دارید. ملاحظه بفرمایید آن چیزهایی که در مرام‏نامه شرط کرده‏اید در عمل شدنی نیست، مرام‏نامه قبلا باید تصویب شده و به ثبت برسد درست است؟ خوب عمل چه وقت معلوم می‏شود که مطابق با مرام‏نامه هست یا نه؟ (دکترقائمی- بعداً معلوم خواهد شد).
نایب رئیس- آقای دکتر ضیائی ایشان توضیح دادند، گفتند مرام‏نامه در موقع شروع مورد توجه قرار می‏گیرد که آیا اجازه به آن بدهند یا نه، عمل پس از شروع است یعنی وقتی شروع کرد در موقع عمل می‏بینند اگر بر طبق مرام‏نامه عمل کرد که هیچ، فعالیتش ادامه پیدا می‏کند اما اگر برخلاف مرام‏نامه و آیین‏نامه خودش عمل کرد جلویش را می‏گیرند.
</section>
<section type="page" number="676">
خانم گرجی- اگر چیزی باید اصلاح شود خوب آن را اصلاح کنیم، تعصبی نیست که عین مطالب آورده شده تصویب بشود و اگر به این ترتیب جلو برویم در آخر کار مجبور می‏شویم همه قانون را یک‏جا امضاء کنیم و از اینجا بیرون برویم.
دکتر قائمی- جای بحث نیست که بعضی از عباراتش باید اصلاح شود.
نایب رئیس- آقای جوادی بفرمایید.
جوادی- این‏که فرمودید در محتوای مرام‏نامه و یا در عمل، اصل استقلال را نقض نکرده باشد بعد هم گفته‏ایم که وابسته به بیگانه نباشد، آیا می‏شود کسی باشد که استقلال را نقض نکند و وابسته به بیگانه باشد؟
دکتر قائمی- حالا از آن طرف به مسأله نگاه کنید یعنی ممکن است یک حزب و یا یک جمعیتی وابسته به بیگانه نباشد و درعین حال استقلال را به خطر اندازد آیا چنین وضعی نیست؟
نایب رئیس- آقای دکتر قائمی، سؤال ایشان این است که چنین چیزی هم اگر باشد مجوز گفتن این نیست، چون وقتی شما گفتید استقلال را مراعات بکند شامل این خواهد شد و ما را از گفتن قید اخیر بی‏نیاز می‏کند. حالا باید مخالف و موافق صحبت کنند. (مکارم شیرازی- در اصلش مخالفند یا در کلمات؟) توضیح ایشان این است که اگر باتوجه به این سؤالاتی که شد اگر مخالفت‏ها مربوط به اصلاحات است که خوب در هر عبارتی که مطرح می‏کنیم نظر می‏دهند و اگر مخالفت مربوط به اصل است آن‏وقت جا دارد که مخالف و موافق صحبت کنند. البته موافق صحبت کرده حالا نوبت مخالف است. آقای بنی صدر شما مخالفید؟ (بنی صدر- بنده از اول تا آخر این اصل حرف دارم). بفرمایید آقای بنی صدر.
بنی صدر- بسم الله الرحمن الرحیم. من روز اول که اینجا عرض کردم طرز فکر یونانی حاکم است، بعد در یک مجلسی آقای جوادی گفتند که این حرف را تکرار نکنیم ولی حالا ناچارم که تکرار کنم. عرض کنم که پایه هر مکتب و هر دستگاه فلسفی یا سیاسی مبتنی به یکی از سه توازن است، یا توزان قواست که این اصولی که به این ترتیب نوشته‏اید از این توازن پیروی کرده است، یا عدم توزان قواست که به نظر من توحید همین است و یا بینابین این دو تا است اگر دقیق بشویم این دستگاه‏های فلسفی که در دنیا وجود دارند این مکتب‏ها و ایدئولوژی‏ها بر یکی از این سه تا مبتنی است. از روزهای اول حتی قبل از این‏که انقلاب پیروز بشود امام در تمام بیاناتشان حتی تا هفته پیش که به مخبر ایتالیایی گفتند که احزاب در ایران اگر توطئه نکنند آزاد خواهند بود، هر حزب با هر مرامی که می‏خواهد باشد. چهارشنبه هفته پیش که در خدمت ایشان بودیم گفتند، وقتی او گفت چرا جلو احزاب را گرفته‏اید در جواب گفته شده نه، اینها آزادی فعالیت نمی‏خواستند بلکه می‏خواستند توطئه کنند و بنده را اسم بردند که دعوت بحث آزاد از آنها کردیم و تا این موقع که بنده خدمت شما هستم در زمینه مباحث ایدئولوژیک حتی یک نفر مراجعه نکرده است که حاضر باشد با ما بحث بکند. ایشان این موضوع را هفته پیش فرمودند و قبل از این‏که به قم هم تشریف ببرند در مدرسه علوی بنده را معین کردند و گفتند که اگر آنها حرفی دارند بیایند بنشینند و بحث کنند، ما هم اعلام کردیم و در قم هم ایشان اعلام کردند. پس بنابراین، این بیانی را که ایشان کردند لابد بر یک واقعیتی تکیه داشته است و آن واقعیت این است که در این جهان مسلمانانی را که در تحت سلطه دیگران هستند و نمی‏گذارند.
</section>
<section type="page" number="677">
اینها نفس بکشند خیلی زیادتر از تعداد مارکسیست‏های وطن ما هستند. اگر ما اینجا یک اصلی را به تصویب برسانیم که به استناد همین اصل همان آزادی‏ها را از آنها بگیرند، ما زیان کرده‏ایم. الان در چین مسلمان زیاد هست، در روسیه مسلمان زیاد هست و اینها آزادی ندارند و ما به عنوان جمهوری اسلامی قویاً و با تمام قوا باید کوشش بکنیم که آنها آزادی پیدا کنند، پس ناچار ما با تکیه و استناد به این‏که اسلام تمام آن‏چه را که علم به آن رسیده است و یا خواهد رسید متضمن است و هیچ باکی به اندازه سرسوزنی از بحث با هر ایدئولوژی نداریم. سابق بر این، ما تحت فشار بودیم و دیگران آزادی داشتند، حالا ما آزادیم، به دیگران هم دراین حدکه برای خودمان آزادی قائلیم باید آزادی بدهیم. ما به یک حزب اسلامی هم اجازه نمی‏دهیم که قیام مسلحانه علیه حکومت بکند تا چه برسد به غیر اسلامی. در این حد که به خودمان آزادی می‏دهیم این را باید برای همه بپذیریم تا بتوانیم در جهان در جهت پیشبرد اسلام عمل کنیم، اگر اینکار را نکردیم متأسفانه در داخل نمی‏توانیم این «نه» را اجرا کنیم چون لازمه‏اش ایجاد یک سازمان امنیتی است از نوعی که بود و دیدیم که نتوانست این کار را پیش ببرد. بنابراین منع و جلوگیری به نتیجه‏ای نخواهد رسید و دست ما را هم خواهد بست. ما در زمینه‏های ایدئولوژی گفته‏ایم و خواهیم گفت که هر کس هر وقت، هر جا آماده بحث بود ما آماده‏ایم که از نظریه اسلام دفاع کنیم و با آنها مباحثه کنیم. در این حد اگر ما آزادی را نپذیریم زیان با جمهوری اسلامی است، زیان با خود ما است. این متنی که شما تهیه کرده‏اید و متنی هم که در پیش‏نویس قبلی بوده، الان اگر شما دو تا متن را با هم مقایسه بکنید می‏بینید که حرف آقای دکتر بهشتی صحیح بود. در آن متن پیش‏نویس مفاسد نیست، مصالح هست. ولی در طرح شما چنین چیزی نیست آن قسمت ذیل را بکلی برداشته‏اید و می‏گویید که گفته‏ایم آزاد است، کافی است. نه، چنین چیزی کافی نیست ما هم همین فکرها را کردیم و دیدیم کافی نیست و دنیای واقعیت‏ها غیر از دنیای ذهنی ما است که در آنجا چیزی را کافی بدانیم و یا کافی ندانیم. ما الان دراین دنیا می‏بینیم که دستگاه‏های اطلاعاتی چقدر گسترده شده است. هیچ خبری در این دنیا نیست که شما از آن مطلع نشوید و یا بخواهید از یک ایدئولوژی سر در بیاورید و نتوانید. شما می‏دانید که روس‏ها و چینی‏ها به قیمت تقریباً مفت مرام‏های خودشان را به همه زبان‏های دنیا ترجمه کرده و پخش می‏کنند.
نایب رئیس- از وقت شما دو دقیقه مانده است.
کرمی- همه آقایان این صدای مرا باید بشنوند، ما مردمان مسلمانی هستیم، ما در چارچوب اسلام اصول را تصویب می‏کنیم و اگر از چارچوبه اسلام خارج بشود تصویب نمی‏کنیم متوجه باشید آقا این آزادی‏هایی که به وسیله آنها الحاد را می‏خواهید لای عمامه ما بگذارید ما متحمل آن نمی‏شویم، مطمئن باشید ما را به آنها تهدید نکنید.
بنی صدر- ظاهراً زبان من قاصر بوده است من شما را به آنها تهدید نکردم، گفتم شما باید یک امکاناتی برای همه مسلمان‏ها ایجاد بکنید و یک معناهایی هم که قابل اجرا نیست نگذارید، حرف من این بود. به هر حال ما اگر بخواهیم بر اساس عدم توازن قوا عمل بکنیم باید آزادی‏ها را در این کشور به رسمیت بشناسیم، «در حد آزادی‏ها» نه بیشتر از آزادی‏ها، در این حد باورم این است که متن قبلی به مراتب شامل‏تر و جامع‏تر از متنی است که پیشنهاد شده است و پیشنهاد می‏کنم که آن متن پیش‏نویس، به جای متن فعلی مورد رأی گیری قرار گیرد.
</section>
<section type="page" number="678">
یکی از نمایندگان- الان که می‏فرمایید ما باید امت‏های دیگر را در نظر بگیریم نقداً اگر ما آزادی کامل به آنها بدهیم ضررهایی برده‏ایم، نمی‏دانیم که آیا در آتیه تحبیب قلوب می‏توانیم بکنیم یا نه، آن مجهول و نسیه است و این نقد است. ما نمی‏توانیم آزادی مطلق را به این احزاب بدهیم که در رأس آنها بعضی حزب‏هایی هستند که می‏دانید مملکت را دگرگون می‏کنند.
بنی صدر- عرض کنم که آن آزادی مطلق را در هیچ جایی، به هیچ کسی نداده‏اند. جامعه است و در جامعه هم نسبیت حاکم است، اما صحبت تحبیب نیست، صحبت حق است. مسلمان‏ها در روسیه حقوقی دارند و ما حق داریم و می‏خواهیم حقوق آنها را بگیریم و اما اگر شما یک اصلی آوردید اینجا می‏گویید بر طبق این اصل عمل می‏کنیم. ما وقتی این حقوق را می‏خواهیم بیشتر نفع می‏بریم تا این‏که این معنی‏ها را بیاوریم و عرض کردم که در این جهان توانایی این معنی‏ها را هیچ مملکتی ندارد مگر یک قوایی را بسیج کند مثل روسیه. و اینها را شب و روز مراقب فکر و عمل مردم بکند این کار از جمهوری ما ساخته نیست. بنابراین در مدتی که آزادی بیان داشته باشند و بتوانند فعالیت معقول بکنند به آنها آزادی بدهیم، می‏توانیم از طریق همین بحث آزاد که سنت گرامی و عزیز دین ما است اینها را از میدان بدر کنیم و کالا هم به این کار توانایی داریم دیگر عرضی ندارم.
نایب رئیس- آقای عرب بفرمایید.
عرب- آیا ما معتقد هستیم بر این‏که آزادی که در اسلام هست به مراتب بالاتر از آن آزادی است که در مکاتب دیگر هست؟ معتقد به این هستیم یا خیر؟ وقتی ما گفتیم که در صورتی که نقض حاکمیت جمهوری اسلامی را نکنند دیگر آزادی به تمام معنی به او داده‏ایم اما وقتی از این حد آزادی خارج شد خوب، جلویش را می‏گیرند.
نایب رئیس- آقای موسوی تبریزی به عنوان موافق بفرمایید.
موسوی تبریزی- بسم الله الرحمن الرحیم. اولا آقایان این را توجه داشته باشند این اصل‏هایی را که گروه سه با اصلاح نوشته است آنها را وحی منزل نمی‏داند که حتماً این باشد و غیر این نباشد. اگر هم یک وقت اشتباهی، مثلا اشتباه ادبی و یا عبارتی، یا در محتوا اشتباه داشته باشد، ما اصرار نداریم همین باشد ولی این را هم نباید فراموش بکنند، این اصل را که مثلا ما به این صورت درآوردیم بعد از این‏که مطالعاتی به عمل آمد به این صورت درآمده است. علی ای حال بنده به اصطلاح یک اصلاح عبارتی اگر بکنم شاید بعضی از اشکالات دوستان برطرف شود. اصل آزادی خدادادی، بشر حتی در اختیار دین هم آزاد است حتی آزاد است که به خدا هم قائل نباشد و در اختیار همه چیز آزاد است. از این اصل آزادی خدادادی که به بشر داده شده است دراین اصل که با این کیفیت نوشتیم از آن استفاده کردیم. به اضافه آن مقرراتی که در مجتمع اسلامی داریم به این صورت در آوردیم، ما می‏گوییم احزاب حتی کمونیست یک حزبی، که نه به مبدأ معتقد است نه به معاد، حتی در ترویج مرام خودش آزاد است. از این عبارت استنباط نمی‏شود که آن محدود است، بلکه مثلا حزب کمونیست هم آزاد است، اصلا مرام احزاب، اگر مختلف و متضاد با هم نباشند دیگر معنی ندارد. وقتی احزاب متعدد باشد، مسلک‏ها متعدد باشد، مرام‏ها با هم تضاد داشته باشند که شاخ به شاخ هم بگذارند. بنابراین ما می‏گوییم حزب کمونیست آزاد است حتی در ترویج مرام خودش، اگر آزاد نباشد پس این چطور
</section>
<section type="page" number="679">
حزبی است. این همان آزادی است که خدا به بشر داده است این از نظر آزادی تکوینی. اما از نظر تشریعی، در ترویج مرام خود هر حزب آزاد است، منتها ما در اسلام یک نظام اسلامی داریم، مقررات اسلامی داریم، همان مقرراتی که این آقایانی که اینجا هستند و تمام فقها در کتاب‏هایشان نوشته‏اند. راجع به اقلیت‏های مذهبی یهود، نصارا و زرتشت، که اینها اهل کتاب یا فی حکم اهل کتاب هستند تمام فقها در عصر غیبت این حق را به آنها داده‏اند. آنها در عمل کردن و در ترویج مذهب خود آزادند که به تمام محتوای مذهب خود عمل بکنند و آزاد هستند مادامی که اخلال بر شرایط ذمه نکنند، مگر این نیست؟ اگر اخلال بر شرایط ذمه نکنند عیب ندارد. شرایط ذمه این است که قرق اسلام را به هم نزنند و تعرض بر مسلمین ننمایند. همان احزاب هم که ما می‏گوییم آزاد است حتی در مرام خود آزادند و می‏توانند مرام خودشان را تبلیغ بکنند. (نایب رئیس- آقای موسوی دو دقیقه بیشتر وقت صحبت ندارید). بلی خواهش می‏کنم دو دقیقه دیگر به وقتم اضافه بفرمایید تا اشکالاتی که در این اصل شده برطرف شود. (نایب رئیس- حالا از همین دو دقیقه وقت که دارید استفاده کنید). پس بنابراین احزاب، جمعیت‏ها، سندیکاها، اتحادیه‏ها، سیاسی یا هنری یا هر چه می‏خواهد باشد مادامی که مخل بر نظام اسلامی نباشد، اینها در مرام خودشان آزادند. این از این جهت، و اما این‏که جناب آقای بنی‏صدر فرمودند اینها را اگر محدود کنیم آن‏وقت نتیجتاً در ممالک خارج به ما ضرر می‏رسد، در قید دوم آن مقدمه که گفتیم بر طبق نظام مقررات اسلامی که در مجمع مسلمین حاکم است، این یک دستوری است که خدا به ما داده است ما از خودمان نمی‏خواهیم احزاب را مقید و محدود کنیم. مادامی که مخل بر نظام اسلامی و بر ضد اسلام نباشند و شاخ به شاخ اسلام نگذارند و نخواهند اسلام را از میدان بیرون بکنند، آزادند. به آن حدی که رسیدند، اسلام اینجا چوب لای چرخ آنها گذاشته است. با هم عمل می‏کنند و با هم قدم بر می‏دارند ما از خودمان نمی‏گوییم و اما از این مخاطره‏شان غصه نخورید، این به اصطلاح قانون اساسی، قانون اساسی مملکت ایران است حالا در خارج چطور می‏شود کاری نداریم این هم یک مطلب. و یکی هم راجع به تشکیل احزاب گفتیم و آن قید را که ما در آخر حذف کردیم ما دیدیم اصلا لغو است این چرا لغو است؟ احزاب، جمعیت‏ها، سندیکاها، اتحادیه‏ها آیا این یک مفهومی نیست که با افراد تحقق پیدا می‏کند؟ در عالم مفهومشان که نمی‏خواهیم بحث بکنیم حزب، یعنی آن افرادی که در یک مرام و در یک سیاست مشترک هستند. پس بنابراین اصل احزاب که تشکیلش آزاد شد، این صراحتاً می‏رساند که پس از مشارکت افراد و در تمام این احزاب این قید را گفتیم (تا آنجا که مجتمع اسلامی را به هم نزند تشکیلش هم آزاد است). نتیجتاً شرکت افراد هم آزاد است، هیچکس حق جبر بر دیگری ندارد. ما تصور کردیم آن قید آخر که در آن پیش‏نویس قانون اساسی گفته بود که باید شرکت افراد آزاد باشد و هیچکس نمی‏تواند فردی را مجبور بر طرد یا شرکت بکند، زائد است. (نایب رئیس- آقای موسوی وقت تمام شد). این منظور ما بوده، حالا بعد رفقا خودشان می‏دانند. ما نمی‏گوییم وحی منزل است تصور رفقای ما تا آنجا که من یاد دارم این بوده است اختیار با خود شما است. حالا می‏خواهید تصویب بکنید یا می‏خواهید آن پیش‏نویس اصلی را به رأی بگذارید. من هم از جمله افرادی هستم که با یک اصلاح رأی می‏دهم هیچ اشکالی هم ندارد. والسلام علیکم و رحمه الله و برکاته.
</section>
<section type="page" number="680">
نایب رئیس- آقای فاتحی به عنوان آخرین مخالف بفرمایید.
فاتحی- پس از عرض سلام به آقای محترم. بسم الله الرحمن الرحیم. آن‏طور که من جو مجلس را مطالعه کردم فکر کردم تقریباً این اصل تلقی به قبول شد و البته بحثی که علما و دانشمندان و نمایندگان محترم هر کدام داشتند مربوط به جملاتش بود. و اما این‏که من احساس دارم یعنی پیش خود فکر می‏کنم و برداشت من از اسلام این است که اصلا اجاز تشکیل حزب صحیح نیست. برای این‏که اساس دو قسم است یا هستند از مسلمین و یا غیر مسلمین و اما از مسلمین یعنی اسلام ... (کیاوش- این نظر شخصی خودتان است).
نایب رئیس- هم مستمعین ما و هم کسانی که می‏بینند، می‏شنوند و می‏دانند که این نظر شخصی گوینده است.
فاتحی- این نظر شخصی خود بنده است، تعبیر فهم شخص خود بنده است از اسلام. این فقط فکر خود شخص بنده است و دلیلش را هم به عرض می‏رسانم. اساس اسلام اگر مسلمین بخواهند متحد باشند، پیروزی و نصرت همراه آنها است. این انقلاب در سای وحدت اقشار مختلف به دست آمده است و این همه امام گله دارد از ملت به خاطر همان غرب‏گرایی‏اش، با این‏که اسلام را قبول دارد، هر چه اجتماع فشرده‏تر باشد، پیشبرد کارمان بهتر است. پس بنابراین «أَلا إِنَّ حِزْبَ اللَّهِ هُمُ الْمُفْلِحُونَ- وَ اعْتَصِمُوا بِحَبْلِ اللَّهِ جَمِیعاً وَ لا تَفَرَّقُوا». برداشت شخص من این است میان خود مسلمین به عنوان حزب اجازه نمی‏دهد. اما دیگر فرق و ادیان و فی‏المثل همان‏طوری که صحبت شد اسلام مانند کمونیست و سایر فرق نیست، اسلام این اجازه را داده به طور کلی چه در زمان ائمه و چه بعد، اجاز سخن گفتن و استدلال را به آنها حتی در مسجد امام صادق (ع) داده بود. البته در مقام تبیین حق و آن‏چه که در فکرش دارد اسلام به تمام افراد از نظر عقیده و ایدئولوژی اجاز بیان مطالب را می‏دهد. «لا إِکْراهَ فِی الدِّینِ قَدْ تَبَیَّنَ الرُّشْدُ مِنَ الْغَیِّ» پس اسلام این اجازه را به سایرین داده که حد و مرزی داشته باشد، سوءاستفاده نکنند و به اصل نظام جمهوری اسلامی خدشه وارد نکنند و صدمه نزنند. این قانون غرب غرب‏زدگی‏اش و شرق‏زدگی‏اش به تعبیر استاد آقای منتظری ... (نایب رئیس- آقای فاتحی یک دقیقه بیشتر وقت ندارید). چشم، این غریب به نظر می‏رسد که مثلا احزاب هم تشکیل نشود فقط ما یک حزب داریم آن هم حزب خداست. بله، شما خواهید گفت دیگر جمعیت‏هایی نداریم، جمعیت‏هایی داریم ولی در چارچوب اسلام تشکیل می‏شود، مثلا مؤسساتی یا جمعیت‏هایی تشکیل می‏شود شور و تبادل نظر می‏کنندکه به آن هم به اصطلاح، دیگر حزب گفته نمی‏شود. (نایب رئیس- آقای فاتحی وقت شما تمام شد). او در چار چوب اسلام است او در جهت و پیشبرد مقصد اسلام است پس تشکیل حزب از نظر برداشت شخص من از اسلام صحیح نیست. به تمام ادیان و حتی به تمام احزاب اعلام می‏کنم و با آنها مباحثه می‏کنم.
نایب رئیس- پیشنهاد شده که متن پیش‏نویس قبلی را هم مطرح کنیم، آقایان با این امر موافق‏اند که طبق تصمیمی که صبح گرفته شد عمل کنیم؟ (یکی از نمایندگان- دو قسمت را به رأی بگذارید) یعنی بدون تغییر؟ هر دو را به رأی بگذاریم اگر یکی رد شد، دیگری را به رأی می‏گذاریم. (یکی از نمایندگان- پیشنهاد من این است که اول از آقایان بپرسید هر کدام را که توافق کردند آن را به رأی بگذارید. من خیال می‏کنم دومی اصلاحش خیلی طول بکشد و لزومی هم ندارد). یک سؤال و آن این است که اگر تغییر با نظرات اکثریت باشد دیگر نمی‏گوییم اصلاح‏
</section>
<section type="page" number="681">
متن. (منتظری- پیشنهاد من اصلاح متن است، آن را بخوانید). به نظر دوستان اگر اصل بیست و نه را بخواهیم قسمت به قسمت به رأی گذاشته شود، بنابراین ناچار می‏شویم که از این اصل صرف نظر بکنیم و برویم سراغ اصل دیگر، این هم که درست نیست اگر چنین نظری نداشته باشید، بنابراین، این را به رأی می‏گذارم. (نمایندگان- اصل متن را بخوانید) اجازه بدهید اصل متن سی، پیشنهادی گروه سه را می‏خوانم: «تشکیل احزاب، جمعیت‏ها، کانون‏ها، سازمان‏ها، اتحادیه‏ها، سندیکاها و انجمن‏های گوناگون ادیان رسمی سیاسی، فرهنگی، صنفی، ادبی، هنری با اساس‏نامه و مرام‏نامه مصوب و اعلام شده آزاد است مشروط بر این‏که در محتوای مرام‏نامه و در عمل، اصل استقلال، آزادی، حاکمیت نظام جمهوری اسلامی وحدت ملی و تمامیت ارضی را نقض نکرده اقدام ننمایند و نیز مسلح و وابسته به بیگانه نباشد». حالا این‏که در پیش‏نویس به عنوان اصل بیست و شش است اینجا عنوان می‏شود «اصل 26- احزاب جمعیت‏ها و انجمن‏های دینی، سیاسی و صنفی آزاد است مشروط بر این‏که اصول استقلال، آزادی، حاکمیت و وحدت ملی و اساس جمهوری اسلامی را نقض نکنند شرکت افراد در این گروه‏ها آزاد است و هیچ‏کس را نمی‏توان از شرکت در گروه دینی، سیاسی و اجتماعی دلخواهش منع کرد یا به شرکت در یکی از این گروه‏ها او را مجبور ساخت». اجازه بدهید همان متن را می‏خوانم که اگر اصلاحی لازم داشت انجام بشود. اصل بیست و شش خدمت آقایان هست؟
اصل 26- تشکیل احزاب، جمعیت‏ها و انجمن‏های دینی، سیاسی و صنفی آزاد است مشروط بر این‏که اصول استقلال، آزادی، حاکمیت و وحدت ملی و اساس جمهوری اسلامی را نقض نکنند.
نایب رئیس- یک سؤال روی کلمه «تشکیل» بود که آیا حذف آن ضرورت دارد یا نه؟ بنویسند «احزاب، جمعیت‏ها و انجمن‏های دینی و صنفی آزادند». بدون کلم «تشکیل» اصلا وقتی گفته شد و احزاب آزادند هم تشکیل و هم سایر جهات را شامل می‏شود. موافقین با این‏که، کلمه «تشکیل» حتماً باشد دست بلند کنند (عد کمی دست بلند کردند) رد شد. بنابراین کلم «تشکیل» حذف می‏شود و می‏نویسیم «احزاب، جمعیت‏ها و انجمن‏های دینی و صنفی آزادند.» (یکی از نمایندگان- راجع به تشکیل و تأسیس ممکن است طوری مرقوم بفرمایید که «احزاب موجود آزادند» اما در مورد تشکیل مجدد حزب شاید صلاح نباشد). آقا، نظر دادند و رأی گرفتیم خواهشمندم دیگر صحبتی نفرمایید تا به جایی برسیم یک ساعت و ربع است که داریم دربار تمام این نکات بحث می‏کنیم. نظر آقای فاتحی این بود که تشکیل حزب در میان مسلمان‏ها ممنوع است. موافقین با این‏که تشکیل بر اساس اسلام آزاد است دست بلند کنند (اکثر دست بلند کردند) تصویب شد. «احزاب و جمعیت‏ها و انجمن‏های دینی، سیاسی و صنفی ...»
مدنی- آقایان توجه داشته باشند که وقتی انجمن‏های دینی را کنار گذاشتیم شناخته شده و غیر شناخته شده را شامل می‏شود اگر دست به مردم بدهیم فردا آن جمعیت‏های دینی شناخته نشده‏اند.
نایب رئیس- اجازه بدهید من یکی یکی را به رأی می‏گذارم. موافقین با این‏که بنویسیم، «انجمن‏های دینی و انجمن‏های وابسته به اقلیت‏های شناخته شده» دست بلند کنند. (منتظری- اسلام چه؟) انجمن‏های اسلامی و دینی و ... بنابراین انجمن‏های دینی و انجمن‏های اسلامی و انجمن‏های وابسته به اقلیت‏های شناخته را شامل می‏شود موافقین با این عبارت دست بلند کنند.
</section>
<section type="page" number="682">
 (یکی از نمایندگان- انجمن‏های دینی شناخته شده). (ربانی- انجمن‏های دینی قانونی). اگر بخواهیم تعبیر جامع باشد همین است که عرض شد «انجمن‏های دینی وابسته به اقلیت‏های دینی شناخته شده» که عبارت اصل سیزدهم بود. (مکارم شیرازی- بعداً هم اگر از نظر ادبی بخواهید اصلاح کنید پس همین حالا اصلاح بفرمایید). (ربانی- بنویسید انجمن‏های دینی قانونی). رویش بیانی نداریم آقای ربانى چون اصلاح قانونی جلوتر نبود مبهم است. (طاهری- انجمن‏های اسلامی و اقلیت‏های دینی و این را هم که قبلًا امضاء کرده‏اید). همة اقلیت‏های دینی؟ (طاهری- بله، همة اقلیت‏های دینی). اقلیت‏های دینی شناخته شده. (بنی صدر- قانونی یعنی شناخته شده. همه را شامل می‏شود و آن‏هایی هم که قانونی نیستند شامل نمی‏شود). (یکی از نمایندگان- قانونی بهتر است). (منتظری- احزاب سیاسی و..). از نظر عبارت ناچاریم که اصولا این قسمت دینی را آخر بیاوریم که سیاسی و صنفی در جای خودش قرار بگیرد باید بنویسیم «احزاب، جمعیت‏ها، انجمن‏های سیاسی، صنفی و اسلامی و انجمن‏های وابسته به اقلیت‏های دینی شناخته شده». (منتظری- دینی را اول بیاورید بنده با بقیه‏اش کاری ندارم). (ربانی- آقای بهشتی، قانونی چه اشکالی دارد؟) ما جلوتر نیاوردیم آقایان «قانونی» را کافی می‏دانند؟ (یکی از نمایندگان- خیر). یک راه اینست که ما این «تشکیل» را حذف بکنیم و بنویسیم «انجمن‏های اسلامی یا انجمن‏های دینی وابسته به اقلیت‏های شناخته شده، احزاب و جمعیت‏ها و انجمن‏های سیاسی و صنفی آزاد است.»
مکارم شیرازی- من موافق نیستم، می‏گویم اگر می‏خواهید تشکیل احزاب را بیاورید شما که اول رفتید روی اسلام پس باید آن‏طوری تنظیم بشود که یک نتیجه‏ای بگیریم.
طاهری اصفهانی- شما این‏طور نمی‏توانید به تصویب برسانید این اصل به این کیفیت که گروه سه تنظیم کرده بود اکثریت نیاورد. این را بدهید به گروه سه که امشب تنظیم کنند و فردا بیاورند و در کمیسیون مشترک هم بحث بشود. بعد بیاورید در جلسه مطرح کنید و به رأی بگذارید.
بنی صدر- آقای بهشتی یک جمل انجمن‏های قانونی دینی اولش بگذارید.
نایب رئیس- اگر بخواهیم عبارت دنباله‏اش درست بیاید ناچاریم این انجمن‏های اسلامی را که یک مقدار قیود دارد در اول بیاوریم آن‏وقت عبارت سر راست است و به قول آقا می‏توانیم آن را در آخر هم بیاوریم و هیچ اشکالی هم ندارد.
طاهری- شما صنفی و سیاسی را بر دینی مقدم داشته‏اید.
نایب رئیس- عیبی ندارد، بنده یک بار دیگر می‏خوانم:
اصل 30- احزاب، جمعیت‏ها، انجمن‏های سیاسی و صنفی و انجمن‏های اسلامی یا اقلیت‏های دینی شناخته شده آزاد است مشروط به این‏که اصول استقلال، آزادی، حاکمیت و وحدت ملی و اساس جمهوری اسلامی را نقض نکنند.
نایب رئیس- موافقین با این متن دست بلند کنند. (سی و شش نفر دست بلند کردند) این متن سی و شش رأی موافق دارد. «کمیت ملی» اصلًا لزومی ندارد چون «استقلال، آزادی و وحدت ملی» تکرار می‏شود اصلا به نظر می‏آید که «حاکمیت» ضرورتی هم ندارد زیرا معنای خاصی را در رابطه با حزب نمی‏رساند اگر «حاکمیت» را برداریم چیزی کم نمی‏شود. (تهرانی- کلم «شرع مقدس» را اضافه کنید). آقای جوادی توضیح دادند که وقتی می‏گوییم استقلال‏
</section>
<section type="page" number="683">
را نقض می‏کند هر حزبی که وابسته به بیگا نه است استقلال را نقص کرده است. (یکی از نمایندگان- پس موازین اسلامی اضافه بشود). دوستانی که موافق‏اند قید «موازین اسلامی را نقض نکنند» اضافه شود، دست بلند کنند (پنجاه و سه نفر دست بلند کردند) بنابراین تصویب شد که «موازین اسلامی» نوشته شود «شرکت افراد در این گونه گروه‏ها آزاد است و هیچ کس را نمی‏توان از شرکت در گروه دینی، سیاسی و اجتماعی دلخواهش منع کرد یا به شرکت در یکی از این گروه‏ها او را مجبور ساخت.» (انواری- ممکن است شرکت در احزاب باعث گمراهی بعضی اشخاص بشود). (مکارم شیرازی- «با حفظ شرایط فوق» لازم نیست قید شود؟) خیر اجازه بدهید، این عبارت خیلی طولانی است و ابهام دارد که رأی هم به قدر کافی نیاورد. یک عبارتی اینجا داریم که پیشنهاد شده است این‏طور بنویسیم «و هیچکس را نمی‏توان از شرکت در آنها منع کرد یا به شرکت در یکی از آنها مجبور ساخت» موافقین با این متن دست بلند کنند (اکثر دست بلند کردند) رأی کافی است بنابراین اصل را می‏خوانم و صحبتی نفرمایید که بعد رأی بدهید، می‏خوانم:
اصل 30 (اصل بیست و ششم)- احزاب، جمعیت‏ها و انجمن‏های سیاسی و صنفی و انجمن‏های اسلامی یا اقلیت‏های دینی شناخته شده آزادند مشروط به این‏که اصول استقلال، آزادی وحدت ملی، موازین اسلام و اساس جمهوری اسلامی را نقض نکنند. شرکت افراد در این گروه‏ها آزاد است و هیچکس را نمی‏توان از شرکت در آنها منع کرد یا به شرکت در یکی از آنها مجبور ساخت.
لطفاً گلدان‏ها را برای رأی ببرید. (اخذ رأی به عمل آمده و نتیجه به شرح زیر اعلام شد)
نایب رئیس- شمارش آراء به عمل آمد رأی ریخته شده شصت و هشت رأی بود که دو رأی اضافه بود و خارج شد می‏ماند شصت و شش رأی، که از این تعداد پنجاه نفر موافق، هفت نفر مخالف و نه نفر ممتنع بودند بنابراین تصویب شد. تکبیر (حضار سه مرتبه تکبیر گفتند)
5- طرح اصل 31
نایب رئیس- اصل سی‏ویک چیزی نیست ساده است. (کرمی- اولش چیزی نیست بعد چیزها از آن در می‏آید).
اصل 31- تشکیل اجتماعات و راهپیمایی‏ها بدون حمل سلاح و با اعلام قبلی در خیابان‏ها، میدان‏ها و مراکز عمومی آزاد است به شرط آن‏که مخل امنیت و نظم عمومی بر خلاف مبانی اسلام نباشد. دولت باید امنیت اجتماع‏کنندگان و مراکز و مسیرها را تضمین کند و از درگیری‏های خشونت‏بار جلوگیری نماید.
نایب رئیس- کلم «علیه» را بر حسب دستور قبلی «برخلاف» کردیم در این مورد سؤالی هست؟
بشارت- این با «اعلام قبلی» یعنی خودشان اعلام کنند؟ به علاوه به عقید من «با اعلام قبلی» را بگذارید قبل از «حمل سلاح».
نایب رئیس- اگر قبل هم بیاید همین است. (یکی از نمایندگان- این جمله شامل مسکن هم می‏شود؟) خیر آقا، میدان‏ها است، میدان‏ها و مراکز عمومی یک نفر از گروه سه بیاید و به این سؤال جواب بدهد، ولی اجازه بدهید من این سؤال را مطرح کنم سؤالی که مطرح است این است که مراکز عمومی اگر بخواهد شامل سالن‏ها و مساجد و جاهایی که مزاحم رفت و آمد
</section>
<section type="page" number="684">
مردم هم نیست، بشود، آن قیود دیگر چرا؟ چرا ضرورت دارد که اعلام قبلی کنند؟ ضرورتی ندارد اگر بخواهند مجلسی منعقد کنند یا در مسجد جمع بشوند، بروند و اعلام قبلی کنند، بنابراین ... (یکی از نمایندگان- نه این‏که به دولت اطلاع بدهند بلکه خودشان یک اعلامیه بدهند که فردا ما راهپیمایی داریم، همین کافی است). این راجع به راهپیمایی است سؤال این است که اگر خواستند پانصد نفر بدون اعلام قبلی در مسجد جمع بشوند عبارت درست بشود. (موسوی تبریزی- این را به رأی بگذارید که آیا پیش‏نویس قبلی را اصلاح بکنیم یا به این رأی بدهیم که وقت هم تلف نشود). متن پیش‏نویس را می‏خوانم متن پیش‏نویس به نظر می‏آید اشکال کمتری داشته باشد.
اصل 27- تشکیل اجتماعات مسالمت‏آمیز آزاد است و مقررات مربوط به اجتماع و راهپیمایی در خیابان‏ها و میدان‏های عمومی به موجب قانون معین خواهد شد.
یکی از نمایندگان- مسالمت‏آمیز یعنی چه؟ این بهانه به دست عده‏ای می‏دهد.
نایب رئیس- ملاحظه می‏فرمایید، یک مطلب داریم راجع به اجتماع و راهپیمایی در خیابان‏های عمومی، این‏که گفتید قانون بعد تعیین می‏کند، تشکیل اجتماعات آزاد است با قید مسالمت‏آمیز یا با قید دیگر این معنایش این است که این اجتماعات توی خیابان‏ها و میدان‏های عمومی نیست، این اجتماعات در جای دیگر است سؤالی که می‏کنند این است که آیا قید «مسالمت‏آمیز» لازم است در غیر خیابان‏ها و میدان‏های عمومی هم قیدی لازم است یا این‏که خیر، احتیاجی به این قید نیست. آقای رحمانی شما چرا پشت تریبون تشریف آوردید؟
رحمانی- شما فرمودید اگر کسی می‏خواهد جواب بدهد بیاید. الان از بنده سؤال می‏کنند و می‏خواهم جواب بدهم، مقایسه هم بکنم طرح پیشنهادی خودمان را با مطالعه طرح پیش‏نویس قبلی، اجازه بدهید فکر بکنم و جواب بدهم، سؤال بفرمایید.
سبحانی- راهپیمایی بدون حمل سلاح، رژه ارتش را هم شامل می‏شود و از حمل اسلحه آنها جلوگیری می‏کند یا خیر؟
رحمانی- ارتش دو نوع راهپیمایی دارد، یک راهپیمایی سیاسی است که حمل سلاح لازم ندارد و مثل تمام مردم در یک راهپیمایی شرکت می‏کنند. ولی به عنوان رژه و عناوین دیگر که اگر عنوان راهپیمایی به این نوع اجتماعات داده بشود، آن‏وقت البته مشمول این لفظ نخواهد بود، راهپیمایی ارتش هم باید مثل هم مردم باشد.
نایب رئیس- سؤال آقای سبحانی روشن است و شما هم دو کلمه جواب بدهید، ایشان می‏گویند ارتشی‏ها بدون این‏که مردم دیگر با آنها باشند حق دارند با سلاح در خیابان راهپیمایی کنند؟ (رحمانی- خیر، حق ندارند با سلاح راهپیمایی کنند). دولت حق اجازه دادن به آنها را ندارد؟ (رحمانی- دولت هم حق ندارد به عنوان راهپیمایی چنین اجازه‏ای را بدهد). بسیار خوب سؤال‏شان را کردند. (بشارت- گروه این حرف را قبول ندارد). آقای فاتحی بفرمایید.
فاتحی- با اعلام قبلی نوشته‏اند یعنی بدون اعلام قبلی ممنوع است.
حجتی کرمانی- مگر این مطرح نیست من نظرم را می‏گویم بعد جواب بدهید این طرح پیش‏نویس مطرح است شما جواب پیشنهاد گروه سه را می‏دهید، این که صحیح نیست.
رحمانی- ما با آن کاری نداریم.
نایب رئیس- این را من توضیح می‏دهم، آقای حجتی ما گفتیم طرح پیش‏نویس را
</section>
<section type="page" number="685">
مطرح کنیم و رأی بگیریم و رأی اکثریت هم همین بود ولی روی قید «مسالمت آمیز» بحث آمد (یکی از نمایندگان- همین دفاع از پیشنهاد، سبب شده که هر گروهی بیاید اینجا و صحبت‏هایی بکند و الان یک ماه و چند روز است که کاری از پیش نبرده‏ایم). صحیح است. (یکی از نمایندگان- پیش‏نویس قانون اساسی را اصلاح کنید و جلو بروید، هر کس می‏خواهد پیشنهاد خودش را تحمیل کند). اگر ما روی آن اصل پیش‏نویس به سؤالی رسیدیم چه کسی باید جواب بدهد؟
دکتر شیبانی- من جواب می‏دهم زیرا کسی که وارد است باید جواب بدهد.
نایب رئیس- غیر از گروه باید جواب بدهد. آقای رحمانی انتقاد آقایان وارد است.
دکتر ضیائی- قیود متن اول مربوط به شهربانی و مجلس شورای ملی است، ربطی به قانون اساسی ندارد بنابراین همان متن پیش‏نویس اول را به رأی بگذارید.
نایب رئیس- بنده هم می‏خواستم همین را به رأی بگذارم اگر هم نمی‏فرمودید نظر بنده هم همین بود. آقای منتظری یک سؤال دارند، آقای رحمانی جواب بدهید.
منتظری- اگر بدون حمل سلاح و با اعلام قبلی ... هردو را حذف کنیم به این شکل: «اجتماعات و راهپیمایی در خیابان‏ها و میدان‏های عمومی آزاد است به شرط آن‏که مخل امنیت و نظم عمومی و برخلاف مبانی اسلام نباشد.» هیچ اشکالی هم ندارد.
رحمانی- حمل سلاح برای اجتماع‏کنندگان و اشخاص که راهپیمایی می‏کنند ذاتاً خطرناک است.
6- پایان جلسه‏
نایب رئیس- متأسفانه چند دقیقه وقت ما برای این کار تمام شده است ما می‏خواستیم از آن یک‏ربع ساعت به آخر وقت مانده برای بررسی و شاید تصویب این اصل استفاده کنیم. فردا ساعت تغییر می‏کند، تشکیل جلسه گروه‏ها ساعت هشت صبح و اگر آقایان عنایت فرمایند سر ساعت هشت تشریف داشته باشند و اگر می‏توانید ساعت هفت و نیم بیایید چون هشت و نیم امروز همان هفت و نیم فردا می‏شود، موافقید هفت و نیم باشد؟ (اکثر موافق بودند) بنابراین تا ساعت ده جلس گروه‏ها است و از ساعت ده تا ده و نیم تنفس است و استراحت می‏کنیم، از ساعت ده و نیم تا دوازده که وقت نماز است یک ساعت و نیم برای جلسه علنی وقت داریم و بعد از ظهرها که این روزها ساعت چهار تشکیل جلس علنی می‏دادیم اگر بخواهیم به همین منوال باشد باید ساعت سه، جلس علنی را تشکیل بدهیم. بنابراین آقایان موافقت می‏فرمایند که فردا ساعت سه بعد از ظهر تا ساعت شش جلس علنی داشته باشیم؟ (اکثر موافق بودند) بسیار خوب والسلام علینا وعلی عباداللَه الصالحین.
 (جلسه ساعت نوزده و پانزده دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="27" title="جلسه بیست و هفتم‏">
<section type="page" number="687">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه در ساعت ده و سی و پنج دقیقه روز اول مهرماه 1358 هجری شمسی برابر با اول ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
</section>
<section type="page" number="689">
1- اعلام رسمیت جلسه و ادامة بحث و تصویب اصل 25 (اصل نوزدهم)
نایب رئیس (بهشتی)- بسم اللّه الرحمن الرحیم. جلسه رسمی است و کارمان را به یاری خداوند و هدایت او آغاز می‏کنیم. ما در مجلس خبرگان، همه کوشش کردیم از تجربه‏هایی که در اثنای کار به دست می‏آوریم، در اولین فرصت استفاده کنیم و هر چند روز اگر راه تازه‏ای به نظر رسید، برای این‏که کار ما هم عمیق و هم سریع باشد از آن تجربه استفاده کنیم. تجربه‏های متعددی داشتیم که سودمند بود ولی ما را از استفاده از تجربه‏های جدید بی‏نیاز نکرد. براین اساس در جلسة مشترک گروه‏ها که دیروز صبح داشتیم دوستان‏مان این نظر را انتخاب کردند که در آن مجمع عمومی گروه‏ها هفت نفر را انتخاب کنند و آنها با استفاده از همة مطالعه‏ها و نظرها و آراء، سریع‏تر پیش‏نویس اصول را آماده کنند و به جلسة مشترک گروه‏ها برای بحث و بررسی بفرستند. قرار بر این بود جلسه این هفته شب‏ها باشد و همان شب نتیجه کارشان تکثیر شود و صبح اول وقت جلسة مشترک، با شرکت آنها و بقیه دوستان تشکیل شود. ولی دیشب که اولین شبی بود که می‏خواستیم به این ترتیب عمل کنیم، معلوم شد که اگر جلسة این هفت نفر صبح اول وقت باشد که برای کار، آمادگی بیشتر است، سودمند خواهند بود. دیشب مقداری کار انجام شد. امروز صبح ساعت هفت کارمان را آغاز کردیم و نتیجة کار را به جلسه فرستادیم. امروز داریم این رویه را در این جلسه تجربه می‏کنیم و امیدواریم با سرعت بیشتری این اصول را به تصویب برسانیم. به هرحال طبق تعهدی که داریم، آرزو داریم همگی با تمام وجودمان در صحنة کار حاضر باشیم و به کارمان عمق و سرعت بدهیم. یک یادآوری را لازم می‏دانم که عرض کنم و آن این‏که خبرنگاران گاهی در اسامی دوستان اشتباه می‏کنند که باید تکرار نشود. در جلسه دیروز برادرمان آقای فاتحی نظر دادند که تشکیل یک حزب از مسلمان‏ها درست نیست، در روزنامه جمهوری اسلامی امروز این مطلب را به نام آقای طاهری ثبت کرده‏اند، آن‏هم با توجه به این‏که در این مجلس ما سه تا آقای طاهری داریم بنابراین ممکن بود به حساب هر سه بزرگوار گذاشته شود، خواهش می‏کنم در این مورد دقت کافی بشود تا چنین اشتباهی پیش نیاید. پس این مطلب را آقای فاتحی فرمودند و آن‏چه هم بنده عرض کردم که سخن هر نماینده‏ای، رأی و نظر خود اوست مربوط به همین است. اجازه بدهید که وارد دستور بشویم. اصولی تکثیر شده و خدمت دوستان داده شده است، ما شش اصل را آماده کردیم برای بررسی و تصویب و دو اصل هم بعداً تهیه شد که مجموعاً هشت اصل برای طرح آماده شده است، بلکه به یاری خداوند امروز این هشت اصل را بررسی و تصویب کنیم. اولین اصلی را که طبق دستور جلسه طبع و توزیع شده است برای استحضار دوستان قرائت می‏کنم:
اصل 25- در جمهوری اسلامی ایران افراد از هر قوم و قبیله که باشند از حقوق‏
</section>
<section type="page" number="690">
مساوی برخوردارند و رنگ و نژاد و زبان و مانند اینها سبب امتیاز نخواهد بود.
نایب رئیس- خوب، در مورد این اصل نظری هست؟ (شهزادی- چرا در این اصل مذهب را ذکر نکرده‏اید؟) ما جلوتر در مورد مذهب هم حرف‏ها را گفته‏ایم، اینجا فقط خواسته‏ایم نفی کنیم. اگر مذهب را هم بیاوریم آن‏وقت خیلی چیزها باید در این ردیف قرار بگیرد و نظر داده شود. آن‏چه خواستیم در این اصل مشخص کنیم مسأله نفی دخالت نژاد و رنگ و قومیت‏ها در حقوق است. (شهزادی- پس پیروان مذاهب مختلف مساوی نیستند؟) این اصل اصلا ناظر به مذهب نیست. توجه دارید که هر اصلی چیزی را مطرح می‏کند. در این اصل امور طبیعی که مایه‏های جغرافیایی دارد، مطرح شده است، مذهب که مایه جغرافیایی ندارد. و اما در میان نقطه نظرهایی که رسیده یکی از نقطه‏نظرها به نظرمان قابل ملاحظه می‏رسد و آن این است که آغاز این اصل یعنی «در جمهوری اسلامی ایران افراد» را برداریم و بنویسیم «مردم ایران از هر قوم و قبیله که باشند از حقوق مساوی برخوردارند ... الخ» این نظری بود که در جلسه مشترک هم به حد کافی روی آن بحث و اظهار نظر شده است و می‏توانیم این را به رأی بگذاریم و اگر ضرورى می‏دانید یک نفر موافق و یک نفر مخالف صحبت کنند. (عده‏ای از نمایندگان- خیر، ضرورت ندارد رأی بگیرید). چنین پیداست که مطلب روشن است و بحث‏هایی که قبلا شده، موضوع مبهمی باقی نگذاشته است. پس من اول این دو متن را با دست به رأی می‏گذارم. اول خود متن را به رأی می‏گذاریم که نوشته شده: «در جمهوری اسلامی ایران افراد از هر قوم و قبیله که باشند از حقوق مساوی برخوردارند و رنگ و نژاد و زبان و مانند اینها سبب امتیاز نخواهد بود». موافقین با این متن دست بلند کنند. (عده کمی دست بلند کردند) پس این متن تأیید نشد.
قرشی- چون این اصل نسخه‏ای‏است از آیه «... وَجَعَلْناکُمْ شُعُوباً وَ قَبائِلَ لِتَعارَفُوا ...» پس ما هم بگوییم در جمهوری اسلامی ایران هم اقوام از حقوق مساوی برخوردارند.
نایب رئیس- قرار بود بحث‏هایی که در جلسات، گروه‏ها و جلس مشترک مطرح شده دوباره در اینجا تکرار نشود، در مورد این مسأله خیلی بحث شد. به هر حال متن دوم را می‏خوانم:
اصل 25 (اصل نوزدهم)- مردم ایران از هر قوم و قبیل که باشند از حقوق مساوی برخوردارند و رنگ و نژاد و زبان و مانند اینها سبب امتیاز نخواهد بود.
نایب رئیس- موافقین با این متن دست بلند کنند (اکثر دستشان را بلند کردند) تأیید شد. بنابراین به این اصل به همین ترتیب که در بالا خوانده شد با ورقه، اخذ رأی می‏شود.
مدنی- روزهای گذشته که آن‏قدر روی بعضی از اصول صحبت می‏شد و معطل می‏شدیم درست نبود ولی حالا هم که این‏طور با سرعت می‏خواهید رأی بگیرید، درست نیست. وقتی می‏نویسید که مردم ایران از هر قوم و قبیله‏ای، فردا یک جمعیتی که از لبنان یا سوریه به اینجا می‏آیند، آنها هم شامل این اصل می‏شوند؟ اگر پیشنهاد آقای قرشی را توجه می‏کردید، هم اینها را شامل بود ولی وقتی می‏گویید مردم ایران، دیگر شامل نمی‏شود.
نایب رئیس- تابعیت، به هر حال حالا حالا وجود دارد یعنی نه فقط حالا بلکه اگر تمام سرزمین ایران هم به یک مجموع بزرگ اسلامی تبدیل بشود و همه تابع این سرزمین بزرگ باشند، باز هم ده تا مسلمان در آمریکا داریم که تابع آمریکا و ساکن آنجا هستند.
</section>
<section type="page" number="691">
حقوق تابعیت خود به خود فرق می‏کند این است که وقتی ما نوشتیم حقوق مساوی، نمی‏توانیم نقش تابعیت را در دنیای امروز نادیده بگیریم. هم آنها برادر ما هستند و طبق اصولی که قبلا داشتیم در مقابل‏شان تعهد داریم ولی حقوق مساوی که تأ کید فرمودید این صرفاً با رعایت تابعیت میسر است وگرنه یک شعار است. (مدنی- آن عراقی یا لبنانی که کتک خورده، مالش را برده‏اند و اذیت‏ها دیده، نمی‏تواند به محاکم مراجعه کند؟ آیا حق دارد که مراجعه کند؟) اتفاقاً در خود قرآن مسأله تعهد حکومت و جامع اسلامی دربار کسانی که به هجرت به دارالاسلام موفق شده‏اند و کسانی که این هجرت را نکرده‏اند و تفاوت‏های ناشی از آن، مطرح است، نمی‏شود این مسائل را به طور کلی کنار گذاشت. (تهرانی- آن‏چه را هم که ما نوشته‏ایم نفی قومیت است). آقای تهرانى هم تأکید می‏کنند که آن‏چه ما نوشتیم نفی قومیت است. به هر حال این متن را با ورقه به رأی می‏گذاریم، لطفاً گلدان‏ها را برای اخذ رأی نزد آقایان ببرید. از آقایان منشی‏ها هم خواهش می‏کنم در اخذ و شمارش آراء کمک و نظارت بفرمایند.
 (در این هنگام اخذ رأی بعمل آمد و پس از شمارش آراء توسط منشی‏ها- آقایان دکتر روحانی و عضدی- نتیجه به قرار زیر اعلام گردید).
نایب رئیس- عد حاضر در جلسه شصت و شش نفر، تعداد کل آراء شصت و شش رأی، موافق پنجاه وهفت نفر، ممتنع هفت نفر، مخالف دو نفر، بنابراین این اصل با پنجاه و هفت رأی موافق به تصویب رسید تکبیر (نمایندگان سه مرتبه تکبیر گفتند).
2- طرح و تصویب اصل 1/ 25 (اصل بیستم)
نایب رئیس- اکنون اصل بعدی که در حقیقت مکمل اصل بیست و پنج است و قبلا مطرح شده و به تصویب نرسیده بود، قرائت می‏شود.
اصل 1/ 25- هم افراد اعم از زن و مرد یکسان در حمایت قانون قرار دارند و از هم حقوق انسانی، سیاسی، اقتصادی، اجتماعی و فرهنگی برخوردارند.
نایب رئیس- آیا سؤالی راجع به این اصل هست؟ آقای آیت شما سؤالی دارید؟ (دکتر آیت- خیر، من به عنوان مخالف چند کلمه‏ای صحبت دارم). (رحمانی- من هم مخالفم، اگر نوبتم شد صحبت می‏کنم). آقای کرمی بفرمایید.
کرمی- من پیشنهاد می‏کنم که در آخر این اصل عبارت «در حدود موازین اسلامی» اضافه شود یعنی بنویسید: «از هم حقوق انسانی، سیاسی، اقتصادی، اجتماعی و فرهنگی در حدود موازین اسلامی برخوردارند».
نایب رئیس- بسیار خوب، این یک نظری است که می‏فرمایند. آقای خامنه‏ای شما سؤالی دارید؟ (خامنه‏ای- من مخالف هستم، اگر نوبت من باشد چندکلمه‏ای صحبت می‏کنم). (خانم گرجی- دیروز دو ساعت دربار این اصل بحث شد و دیگر احتیاجی به تکرار مطالب و بحث مجدد نیست، فقط «طبق موازین اسلامی» اضافه کنید و رأی بگیرید). (تهرانی- درست است، همه همین عقیده را دارند). پیشنهاد خواهرمان و بعضی از دوستان این است که آن‏چه منشأ موافق و مخالف شده، مربوط به قید «طبق موازین اسلامی» است، یعنی معتقدند بنویسیم: «همه افراد اعم از زن و مرد یکسان در حمایت قانون قرار دارند و از هم حقوق انسانی، سیاسی، اقتصادی، اجتماعی و فرهنگی، طبق موازین اسلامی برخوردارند.» اگر به همین صورت‏
</section>
<section type="page" number="692">
باشد برای کسانی که اسم نوشته‏اند، مسأله‏ای باقی می‏ماند؟ (ربانی شیرازی- کلم «فرهنگی» در اینجا چه معنی دارد؟) این تأکید روی آن اصلی است که در اصول کلی پیش‏نویس، راجع به تکیه روی ایجاد وسائل تعلیم و تربیت برای زن ومرد بود و چون در آنجا ما اصل را به شکل دیگری درآوردیم، این تأکید در حقیقت باعث جبران آنجا شده است و به هر حال بودنش مضر نیست.
مکارم شیرازی- «در حدود موازین اسلامی» درست نیست بنویسید «طبق موازین اسلامی» یا «با رعایت موازین اسلامی».
دانش راد- ما گفتیم که همه از حقوق انسانی برخوردارند، قوانینی هم که بر این اساس تتنظیم می‏شود باید موازین اسلامی را رعایت کنند. اگر چیز دیگری اضافه کنیم منظور محدودکردن حقوق انسان‏ها می‏شود، آیا منظور این است؟ چون اسلام هم محدود نمی‏کند، پس به طور مطلق بنویسید: «از حقوق انسانی برخوردارند». (تهرانی- مثلا زن قاضی یا رئیس جمهور نمی‏شود).
نایب رئیس- قرار این بود که دوستان به نوبت صحبت کنند. خوب، آقای آیت به عنوان مخالف صحبت می‏کنند. بفرمایید.
دکتر آیت- بسم الله الرحمن الرحیم. توجه بفرمایید، ما می‏خواهیم اصلی را بنویسیم که یک چیزی را ایجاد بکند. مسأله در اینجا تکیه برای آوردن حقوق زن بوده، حقوق زن را هم هیچ‏کس منکر نیست. اگر ما قوانینی را به طور کلی می‏نویسیم هم مردم، هم افراد، زنان هم جزو افراد هستند. اگراستثنائاتی باشد، این استثنائات در جای خودش ذکر خواهد شد. در اینجا گفته شده از حمایت قانون همه برخوردارند، دیوانه‏ها هم برخوردارند همه و همه، این چیزی به حقوق زن اضافه نمی‏کند، قسمت اخیرش هم که همه از حقوق انسانی و اقتصادی و سیاسی و اجتماعی و فرهنگی برخوردارند، اگر منظورمان مساوی باشد که چنین چیزی نیست، منظورم زن و مرد نیست، فلان شخص که جنایت می‏کند از بسیاری از حقوق محروم می‏شود اگر موازین اسلامی را بگذاریم، این قسمت را مستثنی می‏کند و یا اگر قانون را بگذاریم به هر حال این توضیح واضحات است. به عقید من حقوق زن و مرد که در اسلام هم متعادل هست، ما دیگر قید نکنیم چون ضرب المثلی هست که می‏گویند: گفتی باور کردم، تأکید کردی شک کردم، قسم خوردی مطمئن شدم که دروغ می‏گویی. وقتی که ما می‏آوریم اینجا ... (کرمی- آقای آیت جای خودش) من که نگفتم قرآن نه (کرمی- قرآن از صدر اسلام تا حالا بوده و از آن موقع تا حالا مردم مشروب می‏خوردند و قماربازی هم می‏کردند و در مجالس تصویب شد و از آنها مالیات می‏گرفتند و برای آنها دام فحشاء می‏ساختند).
نایب رئیس- آقای کرمی قرار ما بر این است که در این جلسه همه با نوبت صحبت کنند چون اگر همه بخواهند مثل جناب‏عالی صحبت کنند که نمی‏شود، آقای کرمی دوست ندارند که مستثنی باشند. (دکتر آیت- این اصل نه چیزی به حقوق زن اضافه و نه چیزی کم می‏کند). آقای رحمانی شما مطلب تازه‏ای دارید بفرمایید.
رحمانی- بسم الله الرحمن الرحیم. اینجا دو جمله و دو عبارت است، معلوم نیست که این دو جمله یک چیز را می‏خواهد بیان کند و یا دو چیز را، اگر چنان‏چه دو چیز باشد آن اولی باید راجع به اجرا باشد و دومی راجع به اصل اثبات حق، آنگاه اشکال پیش می‏آید که به طور
</section>
<section type="page" number="693">
مطلق وبدون تقیید و به صورت گزافه آن هم به صورت موقت که بعداً خدا می‏داند چه اشکالاتی به وجود می‏آورد، به جهت این‏که آیا مراد از حقوق انسانی در اینجا هم حقوق اسلامی است؟ خوب همان مسائلی که مورد اختلاف است که آن مسائل مورد اختلاف در اسلام یکی و دوتا نیست به جهت این‏که حدود قصاص و دیات و همچنین نکاح و طلاق و ارث و امور دیگر اینها چیزهایی است که بینشان تفاوت‏هایی است و این «از هم حقوق انسانی» یعنی هم حقوق اسلامی را گذاشته و شرح داده‏اید سیاسی، اقتصادی، اجتماعی و فرهنگی، این مطلب صحیح نیست، مگر این‏که گفته شود نگفته‏ایم به طور مساوی، (مکارم شیرازی- ما نفهمیدیم اشکال ایشان در چه هست). (انواری- «طبق موازین اسلامی» اشکال شما را رفع می‏کند). اشکال در اصل موضوع است، همان‏طوری که فرمودند اصلا احتیاجی به این اصل نیست، ثانیاً این‏که باید معلوم شود دو مطلب است یا یک مطلب، اگر دو مطلب است صریحاً بفرمایید. یکسان در حمایت قانون قرار دارد و اینها یعنی چه؟ مبهم است، ولی در اجرای قانون گفته می‏شود، بحث اینجاست آیا کسی اصلا تفاهم کرده است در اجرای قانون طبق موازین اسلامی و طبق مقررات اسلامی بین اینها یک تفاوتی باشد؟ نه چنین چیزی اصلا وجود ندارد ولی اجرا باشد، قانونش این است که اجرا می‏کنند. بنابراین به نظر می‏رسد در آن‏چه قبلا نوشته شده بود، دقت شده بود که این اشکالات را نداشته باشد. اگر منظور این است که از نظر اجرا و در برابر قوانین موضوعه متساوی هستند با فراز دوم، دو چیز هستند، چون در این جمله که «همه از حقوق انسانی، اقتصادی، سیاسی، اجتماعی و فرهنگی برخوردارند» راجع به اصل حقوق است آنگاه تساوی روی حقوق می‏آید، آن‏وقت نقط نظر اینجا است که تساوی حقوق به معنی تساوی در هم حقوق است یا در بعضی حقوق، اگر تساوی در تمام حقوق است پس اشکال در اموری پیش می‏آید که اصلا تساوی وجود ندارد، آن قسمت‏های مهم از فقه را امور اجتماعی و سیاسی و غیره تشکیل می‏دهد و اگر بعضی حقوق است پس آن حقوق را که استثناء دارد چگونه خارج دانسته‏ایم به چه عبارت؟ عبارت موهوم و مبهم است و قابل رأی نیست.
نایب رئیس- آقای موسوی جزایری سؤالتان را بفرمایید.
موسوی جزایری- سؤال بنده این است که آیا از این جمل دوم از «هم حقوق انسانی الخ» به تساوی استفاده می‏شود یا نه؟ اگر به تساوی استفاده نمی‏شود، به قول آقای دکتر آیت توضیح واضحات است.
نایب رئیس- خوب از آقایانی که اینجا اسم نوشته‏اند یک نفر می‏تواند بیاید اینجا و به عنوان موافق صحبت کند و دفاع کند. (نمایندگان- همه موافق‏اند). همه موافق‏اند؟ مخالفی نیست؟ (اظهاری نشد) پس احتیاجی به صحبت نیست؟ (عده‏ای از نمایندگان- همه موافق‏اند، احتیاجی به صحبت نیست رأی بگیرید). آقای ربانی بفرمایید.
ربانی شیرازی- من یک نقصی در اینجا می‏بینم، این در جلسه گروه ما هم صحبت شد و رأی هم آورد و پیشنهادی هم آنجا نوشتم و دادم، من دو مسأ له را اینجا تذکر می‏دهم، یکی مربوط به این «حقوق انسانی» است همان‏طور که ایشان گفتند اگر ما اول بگوییم حقوق انسانی، بعد بیاییم استثناء بکنیم صحیح نیست، من عقیده‏ام این است که در مورد این حقوق انسانی، یا لفظ انسانی‏اش را برداریم چون بقیه را دارد و یا اگر به جای انسانی «اسلامی» بگذاریم، دیگر به آن قیدی هم که بعد می‏گذاریم احتیاجی ندارد و «بر اساس موازین اسلامی» هم نمی‏خواهد.
</section>
<section type="page" number="694">
مسأل دوم این‏که ما در اینجا دو چیز گفتیم و یک چیز دیگر احتیاج داریم، یکی از حمایت قانون برخوردار است این برای مظلوم است، یعنی مظلوم در برابر قا نون، قانون حمایتش می‏کند، و یکی هم از حقوق متساوی که این را هم گفتیم ولی اجرای قانون برای همه یکسان است یعنی برای ظا لم و مظلوم، وضیع و شریف و غنی و فقیر این را ذکر نکردیم. در جلس گروه ما، این پیشنهاد هم شد و اکثریت هم رأی دادند که این جمله باشد.
نایب رئیس- متشکرم، اجازه بفرمایید ما قبل از این‏که با هر گونه بحثی کارمان را ادامه بدهیم اول من با دست رأی بگیرم و نظرخواهی بکنم روی آن متنی که بدون قید ذکر شده است. ما در اصل چهارم که تصویب کردیم این قید «طبق موازین اسلامی» را گذاشتیم که مجبور نشویم در هر اصلی دوباره آن را تکرار کنیم ولی حالا می‏بینیم که مرتب دارند پیشنهاد تکرار می‏دهند. به همین جهت هم در گروه که بررسی شده دیگر نیازی به این جمله دیده نشده است. بنابراین، این متن را بدون هیچ‏گونه اضافه به رأی می‏گذارم. (یک نفر از نمایندگان- یک بار دیگر آن را قرائت بفرمایید). خوب، می‏خوانم: «هم افراد اعم از زن و مرد یکسان در حمایت قانون قرار دارند و از هم حقوق انسانی، سیاسی، اقتصادی، اجتماعی و فرهنگی برخوردارند» موافقین با این متن دست بلند کنند. (سی و چهار نفر موافق بودند) تأیید نشد. (کریمی- اگر بعد از کلم حقوق، «حقوق قانونی انسانی» بنویسید همان معنی را می‏رساند بدون این‏که جمله طولانی شود). پس عبارت دیگر را می‏خوانم و به رأی می‏گذارم:
اصل 1/ 25 (اصل بیستم)- هم افراد اعم از زن و مرد یکسان در حمایت قانون قرار دارند و از هم حقوق انسانی، سیاسی، اقتصادی، اجتماعی و فرهنگی با رعایت موازین اسلامی برخوردارند.
نایب رئیس- موافقین با این متن دست بلند کنند. (عد زیادی دست بلند کردند) تأیید می‏شود. پس نسبت به این متن به همین صورتی که خوانده شد، رأی مخفی با ورقه گرفته می‏شود.
 (آقای عضدی و دکتر روحانی «منشی‏ها» در محل نطق حاضر شدند و پس از اخذ و شمارش آراء نتیجه به قرار زیر اعلام گردید).
نایب رئیس- عد نمایندگان حاضر در جلسه شصت و هفت نفر، شماره آراء در گلدان ریخته شده شصت و هشت رأی، البته یک رأی اضافه بود که خارج شد. بنابراین، این اصل با پنجاه و هشت رأی موافق، چهار رأی مخالف و پنج رأی ممتنع تصویب شد، تکبیر. (حضار سه مرتبه تکبیر گفتند)
3- ادام بحث و تصویب اصل 28 (اصل بیست و پنجم)
نایب رئیس- راجع به اصل 28 عرض کنم، این اصل پس از مذاکرات زیادی که در گروه و جلسه علنی داشتیم باز به گروه ارجاع شد در مورداصل بیست ونهم و سی‏ام هم به همین صورت عمل شد و به گروه ارجاع شد.
مشکینی- اصل قبل و بعد از آن که اینجا مطرح و تصویب شد، از نظر بحث و برسی چه تفاوتی داشت؟ چون در اصل قبلی من اجازه صحبت خواستم و شما اجازه ندادید در صورتی که در اصل بعدی موافق و مخالف صحبت کردند.
نایب رئیس- در اصل قبلی اکثر دوستان گفتند چون درباره این اصل در جلسات‏
</section>
<section type="page" number="695">
گذشته صحبت شده است، مذاکرات کافی است و من این موضوع را پیشنهاد ضمنی کفایت مذاکرات تلقی کردم. (مشکینی- به هر حال من موظفم بر طبق برنامه مجلس عمل کنم).
تذکر شما را به جا می‏دانم بنابراین اصل بیست و هشت مطرح است که قرائت می‏کنم:
اصل 28- بازرسی و نرساندن نامه‏ها، ضبط و فاش‏کردن مکالمات تلفنی، افشای مخابرات تلگرافی و تلکس و عدم مخابره آنها، استراق سمع و هر گونه تجسس ممنوع است مگر به حکم قانون.
نایب رئیس- آقای بشارت اگر سؤالی دارید بفرمایید.
بشارت- شما در اینجا و نرساندن نامه‏ها و ضبط و غیره را بیان کرده‏اید ولی اسمی از سانسور نبرده‏اید در صورتی که در پیش‏نویس خود ما این موضوع ذکر شده بود.
نایب رئیس- ما وقتی بازرسی را منع کردیم زمینه سانسور را هم از بین برده‏ایم. (بشارت- نامه‏ها را باز می‏کنند و می‏بندند و به این صورت سانسور می‏کنند و این علامت جرم قبل است). وقتی سانسور را دیدم علامت یک جرم قبلی است یعنی بازرسی است که ما در اینجا بازرسی را منع کرده‏ایم و این کلمه بازرسی به نظر من کافی است چون سانسور بدون بازرسی میسر نیست.
خامنه‏ای- از بحث‏هایی که دیروز روی این اصل شده معلوم شد که برای بعضی‏ها روشن نیست که ما داریم برای چه کسی این متن را تهیه می‏کنیم و تکلیف و حق برای چه کسی معین می‏کنیم با توجه به این‏که این اصل صرفاً هم حق و هم تکلیف معین می‏کند برای اداره خاصی که مسؤول این موضوع است و فلسفه‏اش معلوم است. یعنی کارهایی که او می‏کند از قبیل حمل نامه‏ها و محصولات پستی، در این جهت یکی هستند که حذف «محصولات پستی» ضرر می‏زند، بنابراین «نامه‏ها» کافی نیست باید «محصولات» هم باشد.
نایب رئیس- کسی که به عنوان موافق صحبت می‏کند به این موضوع جواب می‏دهد، آقای ضیائی بفرمایید.
دکتر ضیائی- تذکراتی دارم یکی این‏که «محصولات پستی» باید ذکر شود و دیگر این‏که کلمه «افشای» بعد از «فاش کردن مکالمات تلفنی» زیادی است.
نایب رئیس- چون این قسمت دوم سؤال شما ساده است من خودم جواب می‏دهم قسمت اول را یک نفر موافق می‏آید جواب می‏دهد. در آنجا داریم «ضبط و فاش‏کردن مکالمات تلفنی» اگر این کلمه «افشای» نیاید و بدون «افشای» بگوییم «مخابرات تلگرافی و تلکس» کلمه «ضبط» هم شامل آن می‏شود و ضبط در آنجا یک امر طبیعی است برای این‏که وقتی مخابره می‏کنند خود به خود در تلگراف‏خانه ضبط می‏شود، این قسمت که عطفش میسر نبود، ناچار شدیم تکرار کنیم و برای این‏که تکرار یکسان نباشد آنجا فاش‏کردن گذاشتیم و اینجا افشاء، آقای خزعلی فرمایشی دارید بفرمایید.
خزعلی- به نظر من یک «نرساندن» باید اضافه بشود.
طاهری اصفهانی- من به جواب شما که الان فرمودید باز اشکال دارم و روی «محصولات پستی» تکیه دارم.
موسوی تبریزی- باید لفظ سانسور اینجا باشد برای این‏که در مخابرات تلگراف گاهی ایجاب به قصد نرساندن و ضبط و غیره هست و عیب ندارد ولی باید سانسور هم باشد.
</section>
<section type="page" number="696">
کیاوش- سانسور در نامه را توضیح دادید درست است ولی فرض بفرمایید یک نفر در رادیو سخنرانی می‏کند قسمتی از آن را می‏زنند این اسمش سانسوراست؟
نایب رئیس- موضوع مورد بحث مربوط به پست و تلگراف است مربوط به رادیو که نیست.
خانم گرجی- این کلمه «نامه‏ها» که آمده است مربوط به نامه‏هایی که در جیب افراد هم هست، می‏شود؟
دانش راد- سؤال من این است که آیا به حکم قانون می‏شود نامه‏های پستی افراد را بازرسی کرد؟
نایب رئیس- در مواردی که قانون معین می‏کند، مثلا اگر یک نفر بر علیه مملکت با نامه جاسوسی می‏کند، بله از طریق دادستان امکان این کار هست. (فاتحی- در پیش‏نویس قبلی کلمه «مسالمت‏آمیز» داشت ولی اینجا نیست). اینجا اصل دیگری مطرح است که مربوط به نامه‏های پستی است و به آن اصل بعداً می‏رسیم. آقای مقدم مراغه‏ای به عنوان مخالف اسم نوشته‏اند بفرمایید.
مقدم مراغه‏ای- به نام خدا، آنهایی که سابقه پارلمانی را می‏دانند در دوره‏های اول مجلس مرحوم سیدیعقوب انوار با هر چیزی مخالفت مى‏کردند حالا این موضوع باعث شد که یادی از او بکنیم. (اشراقی- خیلی هم مرحوم نیست.) حالا اینجا می‏خواهم مطلبی را بگویم که در مورد تعدادی از اصول صدق می‏کند این مطلبی را که به عنوان مخالف عرض می‏کنم تنها مربوط به این اصل نیست، در اینجا مسأل حقوق مردم مطرح است، این حقوق باید صریح و روشن باشد. ما اصل می‏گوییم و خلاف اصل نمی‏گوییم، ما هر اصلی را در اینجا می‏گوییم یک مستثنیاتی دنبال آن می‏آوریم که خود اصل در این مستثنیات غرق می‏شود و از بین می‏رود و حال این‏که حقیقت این است که این اصل و اصول دیگر قانون اساسی، مثل نبض مریض می‏ماند اگر بخواهد، نبض یک جامعه و نبض ایران را بگیرند می‏بینند که این اصول چطور شده، فرض بفرمایید راجع به مراسلات پستی، این مراسلات پستی یک شرایط بین‏المللی دارد امروز پست و مقررات پستی یک چیز است که با خارج ارتباط دارد تنها به ایران مربوط نیست. خود آقایان خواندید پست بین‏المللی هفته پیش آفریقای جنوبی را اخراج کرد، چون ما باید در این موارد با صراحت و روشنی نظم بین‏المللی را که خودمان هم قبول کرده‏ایم و الان هم خودمان را جزو سازمان ملل می‏دانیم رعایت کنیم. عرض کردم با این اصول به این ترتیب که مستثنیات زیادتر از خود اصل بشود، بنده مخالفم و این را یک‏جا عرض کردم. اما در مورد این اصل بازرسی و نرساندن نامه‏ها، اجازه بفرمایید بنده پیشنهادی را که دیروز تقدیم کردم و قرائت نشد و سه بار اجازه خواستم ولی توفیق پیدا نکردم که مطالبم را عرض بکنم، بخوانم. (نایب رئیس- این مطلب را باید روشن کنم که نوبت به شما نرسید، چون دیر نوبت گرفته بودید. شما هر وقت خواستید مخالف صحبت کنید اول نوبت بگیرید). نقص اساسی که در اینجا هست، نامه‏های پستی و مکالمه‏های تلفنی، مصون از بازرسی و ضبط است، حقیقتش این است که ما می‏خواهیم این‏طور باشد که مثلا وقتی من رفتم به عنوان یک فرد و نامه‏ای به پست دادم، می‏خواهم مطمئن باشم که پست نامه را به طرف می‏رساند و در اینجا کسی نیست که آن را بازرسی بکند. این باید صریح و روشن باشد، نامه‏های دیگر مطرح نیست، نامه‏ای که توی جیب فلان شخص است و در فلان محل است دیگر مطرح نیست، اینجا راجع به پست است عبارت «افشای مخابرات تلگرافی و تلکس‏
</section>
<section type="page" number="697">
یا عدم مخابر آنها و تجسس از طریق مکالمات تلفنی ممنوع است» این خیلی باید روشن باشد یا «فاش‏کردن مکالمات تلفنی، افشاء مخابرات تلگرافی و تلکس و عدم مخابر آنها، استراق سمع و هر گونه تجسس ممنوع است مگر به حکم قانون» ما یک استثناء آوردیم و همه را از بین بردیم، آقا ما اصل می‏گوییم و قانون نمی‏تواند این اصول را فسخ بکند قانون نمی‏تواند این مقررات پستی را جوری تنظیم بکند که نامه‏های پستی، بازرسی بشود ما باید در اینجا اضافه بکنیم که متخلفین مجازات خواهند شد و مجازاتش را هم قانون معین خواهد کرد، به جای این‏که بگوییم مگر به حکم قانون، این اصول، اصولی است که از نظر بین‏المللی در شناساندن هویتمان و هویت انقلابمان مهم است. بنابراین به عقید بنده سعی کنیم اصول صریح، روشن، کوتاه، منجز و برای عموم قابل درک باشد.
نایب رئیس- نفر بعدی به عنوان موافق آقای مکارم اسم نوشته‏اند بفرمایید.
مکارم شیرازی- بسم الله الرحمن الرحیم. بنده که اسم نوشتم برای این بود که اگر مخالفی هست به عنوان موافق صحبت کنم و اگر مخالفی نبود صحبت نکنم. از مجموع سخنان بعضی از مخالفین و بعضی از آقایانی که سؤال کردند چند اشکا ل مطرح شد که بنده جواب می‏دهم. اول باید در هر قانون ببینیم هدف و روح قانون چه بوده، منظور از تنظیم این ماده و قانون چه بوده، آیا منظور این بوده که در امانت مردم خیانت نکنند، یا نه منظور این بوده که افشای اسرار مردم نشود؟ اینجا روح قانون، عدم افشای اسرار است و بر اساس آن، این ماده باید تنظیم بشود و هرچه هم کم است بر آن افزوده شود و روی این حساب به یکی از سؤالاتی که مطرح شده که چرا «نامه‏ها» مطلق نوشته شده، جواب می‏دهم. مطلق نوشته شدن «نامه‏ها» زیانی نمی‏رساند اما سودی دارد به علت این‏که بسیاری از نامه‏ها در ادارات توسط مأموران نقل و انتقال می‏شود یا مردم به مأمورین می‏دهند و با پست نیست، بنابراین نامه‏هایی که بدون وسیله پست و به وسیله مأمورین و به وسیل اشخاص به دست افراد داده می‏شود، چرا در آن تجسس بشود؟ بنده نامه نوشته‏ام به رئیس اداره و داده‏ام دست پیشخدمت، باز می‏کند ببیند، آیا این نباید ممنوع باشد، این جزء اسرار مردم نیست؟ به هر صورت عمومیت این زیانی نمی‏رساند و فایده‏ای هم دارد. نکته دیگر در زمین محمولات است، در اینجا با توجه به روح قانون که اشاره به اسرار است، مسأ له محمولات جزء امانات است انسان در امانت هیچ‏کس نمی‏تواند خیانت بکند و بدون اجازه او نباید دست‏کاری بکند، به خصوص این‏که محمولات پستی اصل اولیه بین‏المللی‏اش این است که باز می‏کنند و باز نکردن استثناء است، برعکس نامه‏ها که اصل بازنکردن است و بازکردن جنبه استثناء دارد. بنابراین آقایان صلاح دیدند که محموله از هدف ماده این قانون خارج شود. حالا باز هم اگر آقایان صلاح بدانند هر کدام از این مواد قابل اصلاح است ومن فقط توضیحات را می‏خواهم عرض بکنم، و اما چرا کلمه افشاء تکرار شده است در آنجایی که مخابرات تلگرافی عنوان شده است، علتش همان است که فرمودند، ضبط و فاش‏کردن این هردو در مورد مکالمات تلفنی صدق می‏کند چون مکالمات تلفنی را هم می‏شود فاش کنند و هم می‏شود روی نوار ضبط کنند، هر دو باید ممنوع باشد، اما در مورد مخابرات تلگرافی ضبطکردن آن روی نوار معنی ندارد خوب آنها ضبط می‏کنند و با نوار هم گاهی می‏فرستند و از این طریق ارسال می‏کنند، پس ضبط کردن فقط افشا کردن است و الا آنجا ضبط و بایگانی هست و بنابراین کلمه‏
</section>
<section type="page" number="698">
ضبط مفهوم تازه‏ای را در آنجا نمی‏تواند برساند بلکه مضر هم هست.
اشراقی- این‏که فرمودید روح قانون این است که اسرار مردم فاش نشود، ولی روح قانون اینجا توجیه سؤال به ادار پست و تلگراف و این‏جور چیزهاست، نه این‏که جعل قانون برای عموم است آن قرینه‏اش این است که نامه‏های پستی و مخابرات و تلکس و این‏جور چیزها، پس در قوانین دیگر این ماده را آن جور تنظیم کرده‏اند. راجع به مطالب دیگر که مردم دیگران را تفتیش نکنند آن ماد دیگری است، روی سخن همان اداره پست و تلگراف است پس نامه‏هایی که از آنجا می‏رسد و محمولات پستی اینها را باید در نظر گرفته باشید نه این‏که محمولات را موقع بردن و آوردن تفتیش می‏کنند، بعد از آن‏که از محل آمده خودشان باز می‏کردند و می‏خواندند و نمی‏دادند؛ روح قانون را اینجا این‏طور توجیه بفرمایید نه این‏که روح قانون عمومی است.
مکارم شیرازی- من توضیح اضافه‏ای برای سؤال شما ندارم جز این‏که تکرار کنم این مطلب را که این عمومیت، فایده‏ای دارد و ضرری ندارد و اما مطلب دیگر که می‏خواهم عصار مطلب را عرض بکنم، آقایان فرمودند در مخابرات تلگرافی «نرساندن» را هم بنویسید، اتفاقاً در جلسه بعضی‏ها هم معتقد بودند «نرساندن» نوشته شود، بهتر است ولی بعضی از آقایان فکر می‏کردند عدم مخابره برای این مسأله کافی است در عین حال اگر بخواهید به منظور تأکید اضافه بکنید به نظر من هیچ اشکالی ندارد.
خانم گرجی- ما دیروز به اوّلین اصل رأی موافق دادیم و باید بگذریم ولی می‏خواهم ببینم این اصل دیروزی را که شما دو ساعت معطل کردید کجایش اشکال داشت که من گفتم «نامه‏ها» چرا مطلق است چون می‏خواستم اشکال خود جناب عالی را اینجا بگویم چون وقتی ما نوشتیم «نامه‏ها» اعتراضات شروع شد که شامل آن نامه‏هایی هم که در جیب آقایان هست می‏شود و گفتید چرا مطلق آورید. (مکارم شیرازی- بنده اشکالی نکردم شاید بعضی از آقایان اشکال کردند). شما متن دیروز را که تمامش را اشکال می‏کردید با این متن حاضر مقایسه کنید ببینید کجایش اشکال داشت.
مکارم شیرازی- بنده خواهش می‏کنم مؤاخذه بر گذشته نفرمایید این متن که خوب است، همین را بحث کنیم.
سبحانی- یک کتابی می‏خواهند از خارج و از آمریکا بفرستند آیا طبق این قانون پست‏خانه می‏تواند تفتیش کند یا نه؟
مکارم شیرازی- چه مانعی دارد تفتیش کند این که اسرار مردم نیست.
نایب رئیس- آقای سبحانی سؤالات وقتی یک بار گفته می‏شود دیگر تکرار نشود این سؤال هم دیروز گفته شد و هم امروز.
کریمی- با این بیانی که حضرت عالی فرمودید در روح این قانون کلم «ضبط» زیادی است، برای این‏که اگر مکالمات تلفنی کسی را ضبط کنند و تا ابد ابراز نکنند برای کسی چه محظوری دارد؟
مکارم شیرازی- ممکن است دست کسی بیافتد. در عین حال ضبطش جرم است و
جواب این است که ضبط کردن خودش معرض افشاء است. بنده وقتی برادرم سخنان کسی را ضبط بکند و در خانه بگذارم هر آن امکان دارد از دست من در برود و اسرار مردم دست این و آن بیافتد،
</section>
<section type="page" number="699">
بنابراین چه مانعی دارد که قانون چیزی را برای محکم کردن ممنوع کند که مبادا روزی به دست مردم بیافتد؟ شما خودتان نامه‏هایی را که اسرار مردم است بعد از خواندن پاره پاره می‏کنید چرا پاره می‏کنید و دور می‏ریزید و ضبطش نمی‏کنید؟ برای این‏که مبادا روزی به دست کسی بیافتد همان فلسفه ایجاب می‏کند که ما ضبط نکنیم و اما دو مطلب دیگر و جواب آقای مراغه‏ای را عرض بکنم، من تعجب می‏کنم که چرا ایشان گفتند استثناء برای چیست، اگر آخر این استثناء را نگذاریم ممکن است به واسطه عمومیت این حکم خطرات زیادی متوجه مملکت بشود و هم اسلام، هم قانون عقل و هم قوانین هم دنیا اجازه می‏دهد که اگر واقعاً افرادی در معرض مظنه و جاسوسی قرار گرفتند و احتمال دادیم و ثابت شد چون گروه جاسوسی وجود دارد این کار در موردشان اجرا بشود.
دکتر آیت- من سؤالی دارم «مگر به حکم قانون» یکی از دردسرهای سابق، قانون اساسی سابق ما بود، استثنائات اشکال ندارد ولی استثنائات را باید ذکر کنیم مگر در زمان جنگ و به خاطر کشف جرم، تا مثل آن قوانین سابق نشود که می‏گفتند مطبوعات آزاد است و بعد قانون وضع می‏کردند و این‏قدر مشکلات ایجاد می‏کردند که اصلا نمی‏شد روزنامه منتشر کرد، مثلا ناشر باید سی ساله باشد، لیسانسیه باشد، کارمند دولت باشد، تمام اینها را ذکر می‏کردند، شما باید در این قانون به مواردی که می‏شود رویش قانون وضع کرد و نیز ترتیب آنها اشاره کنید.
مکارم شیرازی- هم جواب آقای مراغه‏ای و هم جواب آقای آیت این است که اگر بخواهیم استثناء نگذاریم، این که ممکن نیست حتماً باید استثناء بگذاریم و در تمام قوانین دنیا هم هست و در اسلام هم طبق قانون اهم و مهم هست، حتی غیبت با آن همه تأکیدی که روی حرمتش شده استثناء دارد به واسطه اهم و مهم، و اما این‏که چرا قانون را مطلق بنویسیم. علتش این است که اگر شما الان در اینجا استثناءها را بنویسید، خواهید دید که یک عبارت پنج، شش خطی می‏شود و اگر نخواهید همه را ذکر کنید و فقط بنویسید در موارد جنگ و ضرورت، جنگ هم معنی کشداری است و ضرورت هم معنی کشداری است و باز اگر از این طریق هم بخواهند سوءاستفاده بکنند خیلی آسان است، بنابراین ما چاره‏ای نداریم. (موسوی تبریزی- این‏طور بنویسید «مگر در مواردی که مظنه توطئه علیه مصالح کشور باشد»). سؤال می‏کنم اگر جایی هست که توطئه برای قتل کسی می‏خواهند بکنند نه برای مصالح کشور، این مورد را بنویسیم یا ننویسیم؟ بله آن را هم باید بنویسیم و خیلی چیزهای دیگر را هم باید بنویسیم. (نایب رئیس- آقایان اجازه بفرمایید آقای مکارم مطالبشان را تمام کنند). و اما آخرین جمله را عرض کنم. آقای مراغه‏ای گفتند که نظامی در دنیا هست که ما نمی‏توانیم از آن نظام در مسائل پستی و تلگرافی بر کنار بمانیم، جواب ما این است در این ماده قانون هیچ کجایش چیزی که برخلاف نظام جهانی در مسأله مکالمات تلفنی و مراسلات پستی باشد، نیست. یک کلی را گفتیم که دنیا هم قبول دارد و یک استثناء گذاشتیم که آن استثناء را هم دنیا قبول دارد.
نایب رئیس- آقای طاهری اصفهانی بفرمایید.
طاهری اصفهانی- بسم الله الرحمن الرحیم. من یک سؤال راجع به محمولات پستی دارم و آن این است که محمولات پستی در دو رابطه مطرح است، یکی رابطه مالکیت و یکی هم رابطه اسرار، ما اینجا رابطه مالکیتش را ننوشتیم، رابطه سرّ بودنش را نوشتیم. همچنان که نامه‏
</section>
<section type="page" number="700">
ممکن است سر من باشد محموله من هم گاهی ممکن است سر من باشد. سؤال من از این گروه این است که چرا این محمول پستی را برداشته‏اند؟ مسأله دیگر این‏که فاش‏کردن و افشاء، تکرار شده و جوابی هم که شما فرمودید، جواب نیست برای این‏که آن‏چه ما نوشتیم همین مطلب هست و تکرار هم نشده «مکالمات تلفنی، مخابرات تلگرافی و تلکس، مذاکرات خصوصی از بازرسی و ضبط، سانسور..» که عده‏ای از آقایان عنایتی روی سانسور داشتند ... مصون است در مورد «به حکم قانون» همین طور که آقای آیت فرمودند ما گرفتار بودیم به نامه‏های زیادی با این مضمون که آقا شما مرتب می‏نویسید «مگر به حکم قانون»، «مگر به حکم قانون» این همین بود که در سابق هم عمل می‏شد و بعد می‏گفتند که استثناء دارد مگر به حکم قانون و بعد هم یک قانون می‏گذاشتند کنارش حالا ما اینجا نوشتیم «مگر در مواردی که مظنه توطئه علیه مصالح کشور باشد» که گفتند «قتل» بله قتل هم یک توطئه است و خیانت علیه مصالح کشور است، به چه مجوزی شما این اصل جالب را این‏جوری کردید؟
نایب رئیس- مجوز که کاملا معلوم بود، مجوز انتخاب جلسه عمومی نمایندگان بود که قرار شد چند نفر برای این‏که از این به بعد اصول را پیراسته‏تر به اینجا بیاورند انتخاب شوند، پس شما این را مجوز نمی‏گویید، یک وقتی می‏گویید به چه مجوز یک وقتی می‏گویید این پیراسته‏تر نیست؟ آن بحث دیگری است، خوب نفر آخر آقای بنی صدر هستند که می‏آیند توضیحاتی می‏دهند و بعد رأی می‏گیریم، آقای بنی صدر بفرمایید. (دانش راد- بنده تذ کری دارم). شما تذکرتان را بفرمایید که آقای بنی صدر جواب تذکر شما را هم بدهند.
دانش راد- جناب آقای مکارم یادآوری کردند که در هیچ‏کدام از این قوانین کشورها این مسأله مطرح نیست که آزاد باشند، اینجا یک قانونی از اتحاد جماهیر شوروی هست که نوشته، زندگی خصوصی شهروندان، محرمانه بودن مکاتبات «مکالمات تلفنی» و مخابرات تلگرافی مورد حمایت قانون است.
نایب رئیس- بفرمایید عمل چقدر می‏کنند، این قانونی است که فقط می‏نویسند، آقای بنی صدر بفرمایید.
بنی صدر- عرض کنم به خصوص در آنجا که به اصطلاح خیلی حمایت از قا نون می‏شود، همان «مورد حمایت قانون است» جواب سؤال شما است. دو تا مطلب اینجا هست یکی «محمولات پستی» و یکی هم «مگر به حکم قانون» است که ما اگر این دو تا را روشن کنیم مطلب حل شده است. (موسوی تبریزی- یکی هم مسأل سانسور و افشاء است). بله سومی هم سانسور و افشاء است. اما این‏که چرا در دنیا در مورد نامه‏های پستی بنابر عدم بازرسی و در مورد محمولات پستی بنابر بازرسی است، این است که برای محمولات پستی در دنیا قرار و مداری هست، نامه‏ها حتی اندازه‏هایش هم مشخص است که اگر یک چیز از آن اندازه بیشتر شد و ببرید به پست، می‏گوید این دیگر نامه نیست و این را به عنوان محموله پستی می‏توانیم بفرستیم و محموله پستی را قید می‏کنندکه باید باز باشد. ما خودمان هفده سال که در فرنگ بودیم هر روز این داستان را داشتیم برای این‏که ما روزنامه چاپ می‏کردیم، کتاب چاپ می‏کردیم و به دنیا پخش می‏کردیم پس بنابراین در مورد محمولات بنابر بازرسی است برای این‏که محموله غیر از پا کت، همه چیز می‏توانند داخلش بگذارند، هروئین و مواد محترقه و پول و همه چیز را می‏شود داخلش گذاشت. پس آنجا
</section>
<section type="page" number="701">
بنابر بازرسی است و باید محموله باز باشد وقتی باز شد مأمور پست وظیفه دارد که آن را ببیند که مثلا اگر شما گفته‏اید این محموله کتاب است حتماً کتاب باشد. البته حق ندارد ببیند محتوای کتاب چیست، اما حق دارد ببیند که این چیزی که شما می‏فرستید کتاب است، یا به عنوان کتاب یک چارچوب مثل کتاب درست کرده‏اید اما داخلش هروئین است پس باید بازرسی کنند. (خامنه‏ای- چند دفعه می‏توانند باز کنند؟) یک دفعه. (خامنه‏ای- پس اگر این موضوع را روشن نکنید، مأمور چند دفعه می‏تواند باز کند هم در مبدأ وهم در مقصد). بنابراین، این اصل که در محمولات پستی بنابر بازرسی است مورد قبول شما است حالا این‏که چگونه بازرسی شود که چهارصد نفر آن را باز نکنند، آن موضوع قانون است و اینجا جایش نیست، این در مورد محمولات. حالا می‏آید سر این جمله «مگر به حکم قانون» در فرانسه خود بنده را چون خارجی بودم به دفعات به ادار پست احضار کردند که آقا این نامه‏ای را که دارید می‏فرستید، بیشتر از معمول است و موجب سوءظن ما شده است تشریف بیاورید به پست تا در حضور شما نامه را باز کنیم ببینیم داخلش چیست. من رفتم آنجا گفتم مگر شما قانونی ندارید که کسی حق ندارد نامه‏ها را بازرسی کند؟ گفت: این نامه شما سنگین است و احتمال این‏که شما به وسیله این نامه پول بفرستید هست، باز کنید ببینیم. من باز کردم دیدند نه، پول نبود مقالاتی بود که من می‏فرستادم در جای دیگر تا چاپ بشود، این‏که سنگین بود به خاطر این بود، پس «مگر به حکم قانون» یک مورد و دو مورد نیست و آنها چیزی نیست که شما بتوانید استثنائات را در قانون بیاورید برای این‏که استثنائات زمان به زمان فرق می‏کند، مثلا یک سال بعد یک مسأ ل تازه‏ای پیش می‏آید و می‏بینید ای داد و بیداد اینجا یک کلاهی سرتان رفته و چون استثناء را قید نکرده‏اید دیگر نمی‏توانید بیاورید. حالا در سابق سوء استفاده می‏کردند، لاحق برای این است که سوء استفاده نکنند، اگر بنابراین است که آنجا سوءاستفاده کنندهمه اینها که می‏نویسید بیخود است این هم راجع به این موضوع. اما در مورد سانسور تلگراف که ممکن است قسمتی را سانسور بکنند یا نکنند و نامه‏ای را یک قسمتش را برساند و یک قسمتش را خط بزند، این مسأله در نامه مشخص است اگر خط بزند معلوم است که سانسور شده است اما تلگراف، بله ممکن است مخابره بکنند منهای یک جمله‏اش، بنابراین به نظر من می‏رسد که این کلم «سانسور» را اگر بگذاریم نه این‏که ضرر نمی‏کنیم، نفع هم برده‏ایم و فکر می‏کنم اگر این‏طور بنویسیم بهتر است که «عدم مخابره جزء یا کل آنها» و در مورد سانسور هم که عرض کردم اگر «سانسور» قید شود بهتر است.
نایب رئیس- بنده متن این اصل را با دو اصلاحی که در اینجا به نظر می‏رسد ضرورت دارد می‏خوانم:
اصل 28 (اصل بیست و پنجم)- بازرسی، نرساندن نامه‏ها، ضبط، فاش‏کردن مکالمات تلفنی، افشای مخابرات تلگرافی و تلکس، سانسور، عدم مخابره و نرساندن آنها، استراق سمع و هر گونه تجسس ممنوع است مگر به حکم قانون.
نایب رئیس- نسبت به این اصل رأی مخفی با ورقه گرفته می‏شود.
 (آقای عضدی و دکتر روحانی «منشی‏ها» در محل نطق حاضر شدند و پس از اخذ و شمارش آراء نتیجه به قرار زیر اعلام شد).
نایب رئیس- عد نمایندگان حاضر در جلسه شصت و شش نفر، شمار آراء شصت و هفت رأی، البته یک رأی اضافه بود که خارج شد، بنابراین، این اصل با شصت و دو رأی‏
</section>
<section type="page" number="702">
موافق، یک رأی مخالف و سه رأی ممتنع تصویب شد، تکبیر. (نمایندگان سه مرتبه تکبیر گفتند)
4- قرائت اسامی غایبین و دیرآمدگان جلسه قبل‏
نایب رئیس- اسامی غایبین و دیرآمدگان جلسه قبل برای اطلاع آقایان قرائت می‏شود.
غایبین آقایان: سحابی و فوزی. نمایندگانی که تأخیر ورود داشتند آقایان: انواری بیست و یک دقیقه، باهنر
بیست و یک دقیقه، بنی صدر چهل و پنج دقیقه، دکتر اشانا سی و پنج دقیقه، حائری بیست و سه دقیقه، حسینی هاشمی بیست و هفت، حیدری سی و شش دقیقه، خادمی دو ساعت و ده دقیقه، خالاتیان شانزده دقیقه، رحمانی بیست و دو دقیقه، مولوی بیست و سه دقیقه، فارسی بیست و چهار دقیقه، مراغه‏ای شصت و یک دقیقه، نور بخش بیست و پنج دقیقه، آقای هاشمی‏نژاد در ساعت چهار و پنجاه و چهاردقیقه از جلسه خارج شده‏اند.
5- پایان جلسه‏
نایب رئیس- پایان جلسه را اعلام می‏کند، جلسه بعد ساعت سه بعد از ظهر امروز می‏باشد.
 (جلسه ساعت دوازده و پنج دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="28" title="جلسه بیست و هشتم‏">
<section type="page" number="703">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت شانزده روز اول مهر ماه 1358 هجری شمسی برابر با اول ذیقعده 1399 هجری قمری به ریاست آقای دکتر سید محمد حسینى بهشتی (نایب رئیس) تشکیل شد.
<section type="list" numbers="5">
فهرست مطالب:
1- اعلام رسمیت جلسه- نطق قبل از دستور آقای دکتر گلزاده غفوری‏
2- طرح اصل 31
3- ادامه بحث پیرامون اصل 29
4- طرح و تصویب اصل 32 (اصل بیست و هشتم)
5- پایان جلسه‏
</section>
</section>
<section type="page" number="705">
1- اعلام رسمیت جلسه- نطق قبل از دستور آقای گلزاده غفوری‏
نایب رئیس- بسم الله الرحمن الرحیم. رسمیت جلسه را اعلام می‏کنم. آقای دکتر گلزاده غفوری برای نطق قبل از دستور تشریف بیاورید.
دکتر گلزاده غفوری- بسم الله الرحمن الرحیم. بعد از سلام و تشکر از دوستانی که به من محبت دارند، در این مسافرت اخیر که پیش آمد و همه در جریانش هستیم و امیدواریم همه این کارها به حول قوة الهی در اطراف تشخیص صحیح تکلیف و انجام تکلیف، انسانی و اسلامی بوده باشد، این فرصت پیش آمد که به طور مختصر چند کلمه‏ای عرض کنم و یک تذکر و تنبه بیشتری برای ما باشد که اینجا نشسته‏ایم و شاید همگی، همه انسان‏ها آن احاطه و قدرت روحی وسیع را نداشته باشند که بتوانند موقعیت خودشان را درک کنند و اثر حرف‏ها و کارها و عمل‏هایی را که دارند، ارزیابی کنند. بنابراین ضمن این‏که یک گزارشی است از این سفر چند روزه، یک تکلیفی هم برای تنبهی است در مورد عکس العمل جریانات ایران در خارج، مخصوصاً عکس العمل جریانات این مجلس، این است که به طور خلاصه سه نکته را یادآوری می‏کنم، قبل از همه باید از ارواح بزرگ و انسان‏های انسان‏ساز که «احب الناس الی الله انفعهم للناس» الهام بگیریم، سعی بکنیم هر دقیقه‏مان در بهبود حال مردم مؤثر باشد به هر ثانیه‏ای که از ما می‏گذرد و کلمه‏ای که اینجا می‏گوییم توجه داشته باشیم و همان‏طور که توجه دارید و نیازی به یادآوری مجدد نیست که علی علیه السلام در بیان این‏که چطور خودشان را در معرض اجتماع قرار دادند که مصدر امور قرار بگیرند، دو چیز را تذکر می‏فرمایند که این دو چیز باید نصب العین برای انسان‏های بیدار باشد و هست و
آن مسأل کظَة ظالم سغب مظلوم (سیری و شکمبارگی ستمگر و بینوایی و محرومیت مظلوم) است، یادمان باشد هر کلمه‏ای که اینجا می‏گوییم و هر اصلی که می‏گذرد در این جهت مؤثر باشد، در بهبود وضع زندگی مردم و علاقه‏مندتر ساختن‏شان به معنویت مؤثر باشد و همچنین هر اصلی که می‏گذرد در واقع یک نوع معرفی از اسلام باشد و بدون این‏که ما مرتب اسم اسلام را ببریم، نشان بدهیم که اگر اسلام در کار باشد زندگی چه صورتى پیدا خواهد کرد. راجع به گزارش کار عرض کنم که یک برنام دوهفته‏ای تنظیم شده بود منتها چون نمایندگان ایران که دو نفر بودند، بیش از یک هفته فرصت پیدا نکردند و این یکی دو روز جلو و عقب‏شدنش هم به خاطر مشکلات و وسائل رفت و آمد بود. هدف از تشکیل جلسه و مناسبت‏اش، مسأل آغاز پانزدهمین قرن هجرت نبوی بود و به این مناسبت بازشدن دروازه آنجا، که البته از چند سال قبل به طور خیلی خفیف یک گوشه‏ای از دروازه برای دید و بازدیدها باز شده بود ولی این دفعه یک کمی بازتر بود و امید می‏رفت که در آینده به خاطر جو اجتماعی که در تمام سطوح محیطهای انسانی پیدا شده است عالم اسلام یک وضع خاصی پیدا بکند و این‏که من گفتم به خاطر این است که ممکن است، کمتر توجه داشته باشیم و از این موقعیتی که پیش آمده و
</section>
<section type="page" number="706">
واقعاً اتمام حجت است به مصداق «لینظر کیف تعملون» برای این‏که این مسأله در سطح دنیا یک وضع خاصی دارد، وقتی انسان می‏رود و از نزدیک می‏بیند آن وقت متوجه می‏شود. (خزعلی- محل مسافرتتان را بیان کنید که به کجا تشریف بردید) بسیار خوب، غرض این بود که اسلام تبیین بشود بنابراین مناسبت این کنفرانس آغاز پانزدهمین قرن هجری بود و موضوع بحث هم دربار فرآورده‏های اسلامی برای بشر بود و محلش همان‏طور که قبل از مسافرت گفته شد جمهوری تاجیکستان بود که یک جمهوری است که زبانش به زبان فارسی خیلی نزدیک است. در مرکز تاجیکستان یک شهری هست «دوشنبه» و نامگذاری این شهر به دوشنبه حکایت از این می‏کند که اکثریت مردم آنجا حتی به زبان فارسی صحبت می‏کنند. ما می‏توانستیم در آن کنفرانس به چند زبان صحبت بکنیم ولی آنها خواهش کردند که به زبان فارسی سخنرانی کنیم برای این‏که یک تجدید خاطره‏ای بشود و مسائل را با زبان اصیل‏تر از ما بشنوند. حتی از چهار سخنرانی که در آنجا انجام شد دو تا از آنها به زبان فارسی صورت گرفت. این کنفرانس در شهر دوشنبه یکی از شهرهای جمهوری تاجیکستان که یکی از جمهوری‏های مسلمان‏نشین روسیه است تشکیل شد و بعد هم برنامه‏ای بود برای مسافرت به جمهوری‏های دیگر که چند جایش انجام شد و بقیه‏اش یعنی مسافرت ما به سیبری و قفقاز و آذربایجان شوروی و لنینگراد به خاطر کمی وقت ما صورت نگرفت. حالا بنده یک گزارش مختصری از مسافرت به جمهوری‏های تاجیکستان و ازبکستان و شهرهای مختلف سمرقند و بخارا و تاشکند دارم که عرض می‏کنم. در هر کدام از این شهرها تماس‏هایی برقرار شد و سخنرانی‏هایی هم صورت گرفت. این نشست یک برنام رسمی و یک برنامة غیر رسمی داشت، برنام رسمی‏اش این بود که تقریباً سی و چند نفر نماینده از کشورهای مختلف اسلامی شرکت کرده بودند و از جمهوری‏های مختلف روسیه هم بر طبق تقسیمات دینی که کرده‏اند، از چهار ادار بزرگ دینی آنجا هم آمده بودند که در فرصت دیگری در مجال بیشتر، باید تفصیل بهتری داد چون این آگاهی بسیار لازم است و واقعاً زبان حال آنها این بود که مردم دنیا از حال مسلمین آنجا با خبر بشوند. در آنجا در حدود پنجاه میلیون مسلمان وجود دارد و ارتباط این پنجاه میلیون نفر با دنیای خارج و ارتباط دنیای خارج با اینها به طوری که من سؤال کردم خیلی کم است و البته کمتر هم به این‏گونه سؤال‏ها جواب داده می‏شد ولی ما سعی کردیم این اطلاعات را به دست بیاوریم. می‏گفتند سال گذشته فقط بیست و پنج نفر آن‏هم از غیر کشور روسیه، از طریق کشورهای دیگر توانسته بودند به سفر حج بروند و با دنیای اسلام تماس بگیرند. اینها را من فقط برای یک نکته می‏گویم آن این‏که انتظار مردم دنیا و مسلمانان دنیا به خصوص در آنجا، شاید اگر مجال شد بگویم که در آن برنامه‏های غیر رسمی و تماس‏های غیر مستقیم که با مردم گرفته می‏شد و آن التماس‏هایی که داشتند چه بود، این اثر کار ما و خصوصاً کار ایران چون جنب عملی داشت و خصوصاً مسأل تدوین قانون اساسی که کم و بیش در جریانش بودند و یک مقدار هم از طرف ما در جریان گذاشته شدند می‏خواستند اهمیت این موضوع برای آنها محرز بشود و اثرش در دنیا معلوم بشود. در این نشست و برنامه رسمی سی‏ودو مقاله عرضه شد که از هر کدام یک نمونه اینجا هست و در دسترس دوستان قرار می‏گیرد که اگر وقت و فرصت داشته باشند مطالعه بفرمایند و البته هر مقاله‏ای که خوانده می‏شد به پنج زبان هم ترجمه می‏شد و بیشتر از ترجمه‏های فارسی و عربی‏اش که اینجا بیشتر مورد حاجت بود من همراه خودم آوردم واگر دوستان مایل باشند خدمتشان می‏دهم که‏
</section>
<section type="page" number="707">
طرز تفکر در عالم اسلام را متوجه بشویم و اهمیت این مسأله این است که همه با اشتیاق کامل میل داشتند آنجایی که عمل شده است، آنجایی که اسلام کارساز بوده، آنجایی که اثر اجتماعی گذاشته است از آنها مطلع بشوند و در انتظار آثار زنده بعدی آن هم هستند و این آن مسؤولیتی است که ما الان داریم، در این سی‏ودو مقاله‏ای که عرضه شد البته فرصت سخنرانی برای همه نبود حدود ده، یازده ساعت برای سخنرانی فرصت بود کسانی هم که فرصت پیدا کردند فقط مقاله خودشان را آنجا عرضه کردند با وجود این به خاطر جو اجتماعی که وجود داشت و علاقه‏ای که توده مردم ابراز می‏کردند شاید بیشتر از یک نهم این وقت یعنی یک ساعت و خرده‏ای از این وقت به نماینده ایران اختصاص پیدا کرد که صحبت بکند و نمونه‏اش هم هست چنان‏چه دوستانی علاقه‏مند بودند ببینند تقدیم می‏کنم. در این جلسه‏ای که این سی و دو مقاله عرضه شد و سخنرانی نماینده ایران هم ایراد شد، خوب قطعاً سؤالاتی ایجاد می‏کرد، تماس‏هایی برقرار می‏شد، مصاحبه‏هایی ترتیب داده می‏شد که خود این یک فرصت بسیار خوبی بود و خداوند همان‏طور که فرصت‏هایی را پیش می‏آورد به مصداق (لینظر کیف تعملون) شاید این هم یک آزمایشی بود. به هر حال برنامه رسمی‏اش آن سخنرانی‏ها و عرضه این سی و دو مقاله و تماس‏های مستقیم و غیر مستقیم بود که با آنها گرفته می‏شد چون مرتب برنامه صلوة در مساجد بود، این یک فرصت خیلی خوبی بود که مردم می‏شنیدند که یک افرادی آمده‏اند آنجا و می‏خواستند آنها را ببینند، همان‏طور که گفتم چون آن ایالت فارسی زبان بودند در مساجد جمع کثیری اجتماع می‏کردند و سخنرانی دومی که با زبان فارسی انجام شد در یکی از همین مساجد بزرگ بود و در حدود چندین هزار نفر جمعیتی که مشتاقانه آمده بودند خواهش می‏کردند که شما درباره وضع گذشته و حال ایران و به خصوص درباره وضع آینده ایران برای ما مطالبی بگویید مثل این‏که از ما انتظار داشتند و این کلمات از نمایندگان کشورهای دیگر هم شنیده می‏شد و می‏گفتند که ما مردم مسلمان کشورهای دیگر منتظریم ببینیم وضع ایران چه می‏شود تا مردم آنجا مسأله کارسازی اسلام را بفهمند و راهی را که شما به تجربه دارید به جلو می‏روید آنها هم بتوانند در آن راه استقلال اسلامی خودشان را پیدا کنند. بعد از گذشتن این برنامه‏ها و البته همان‏طور که گفتم تماس‏هایی با مردم و سؤال و جواب‏هایی که می‏شد و علاقه‏هایی که ابراز می‏کردند، مسافرت‏هایی به شهرهای سمرقند و بخارا و تاشکند انجام گرفت که یک سخنرانی در نشستی که با طلاب علوم دینی داشتیم انجام شد و همانطورکه می‏دانید آنجا دیپلمشان تا کلاس ده است و یک نفر که بخواهد طلبه و عالم دینی بشود باید حتماً این ده کلاس را خوانده باشد یعنی دیپلم داشته باشد بعد از این ده سال یک دورة هفت‏ساله دارند که پس از گذراندن این دورة هفت‏ساله، یک نفر می‏تواند خطیب و یا امام جماعت بشود و بالاخره در این مدارج قرار بگیرد. سخنرانی بعدی که انجام شد در حضور اینها بود چون در آنجا حدود هزار نفر خطیب و امام جماعت و قاضی دارند و در سال حدود دویست نفر هم فارغ التحصیل علوم دینی می‏شوند. در حضور اینها مسائلی مطرح شد، در میان آنها چند نفر شیعه بودند که از آذربایجان شوروی و باکو و قفقاز آمده بودند و برای عرضه کردن بسیاری از مطالب مجال بسیار بسیار خوبی بود که تفصیلش احتیاج به وقت بیشتری دارد، می‏خواستم ضمن این گزارش مختصر که نوشته شده و اگر دوستان خواستند در اختیارشان قرار می‏گیرد، فقط این نکته را اشاره بکنم که نمایندگانی که از کشورهای دیگر آمده بودند برای من‏
</section>
<section type="page" number="708">
خیلی جالب بود، چون چند نفرشان گفتند آقا با این‏که گرفتن امواج رادیو ایران خیلی مشکل است به عنوان یک مسلمان، علاقه‏مندیم که از مسأله اسلام و مسأله این نظام اسلامی ایران به عنوان حکومت، به عنوان آزمایش، که در دنیای امروز برقرار شده به هر کیفیتی که هست امواج را بگیریم، به هر زحمتی است گوش بدهیم، حتی نامه هم می‏نویسیم. من می‏خواستم بپرسم آیا این نامه‏ها آمده یا نه؟ می‏گفتند ماده به ماده که در مجلس خبرگان تصویب می‏شود و یکی از آنها نماینده اتریش بود گفت با کمال دقت گوش می‏کنیم و هر جایش که احساس کنیم ممکن است که در دنیای بزرگ، مردم خوب تلقی نکنند آن را یادآوری می‏کنیم و گفتند به عنوان یک مسلمان مسؤول، در دو اصلش تذکراتی داده‏ایم زیرا خودمان را مسؤول و شریک مسأله ایران می‏دانیم. یکی دیگر که از بنگلادش آمده بود گفت: در آنجا من روزنامه‏ها، مخصوصاً آنجاهایی که مسأله کردستان را بزرگ کرده بودند بریده‏ام که در آنها نشان داده بودند که هفده نفر را چه جور و به چه ترتیبی از بین برده‏اند، می‏گفت من اینها را نگه داشته‏ام که برای ایران پست کنم تا مسلمانان ایران در جریان تبلیغات و بزرگ کردن مسائل کوچکی که در اینجا اتفاق می‏افتد باشند و بدانند در دنیای خارج چه می‏گذرد. همچنین از لندن و جاهای دیگر و این جلساتی که در حاید پارک تشکیل می‏شده خودشان را شریک مسأله ایران می‏دانند. من فقط خواستم این نکته را یادآوری کنم برادران گرامی فرصت خیلی مغتنم است، مسأله خیلی بزرگ‏تر از آن است که ما اینجا هرچی به ذهنمان می‏رسد همین‏طور بدون این‏که لااقل خودمان درباره‏اش تأمل زیادی بکنیم مطرح کنیم. همه اینها به حساب اسلام گذاشته می‏شود، حتی رفتار ما، حتی نشست ما این لیاقت ما را برای اداره کردن یک مجتمع و طرز رفتارمان با همدیگر نشان می‏دهد. به هر حال من زیاد طول نمی‏دهم البته وقت گرفته بودم و در شش مورد در این مدتی که نبودم راجع به اصولی که گذشته و یک مقدارش هم هنوز نگذشته و درآینده می‏آید نوبتی گرفته بودم که صحبت کنم اما این به حساب آن نیست و به اصطلاح نطق قبل از دستور است. خواستم آن سوز درونى خودم و سوز درونی بسیاری از مسلمین دنیا را که در انتظار هستند بگویم. من یادم نمی‏رود زیر گوش من صدا می‏کند که یکی یکی می‏آمدند و می‏گفتند شما در ایران الان حجت هستید، مواظبت بکنید و توصیه‏هایی هم بود که البته تمایلتان به این باشد که مردم احساس کنند که این زنجیرهایی که از دست و پایشان باز شده یک جوری فکر نکنند که یک زنجیر طلایی دیگری به دست و پایشان بسته می‏شود. اصلًا زنجیر از دستشان باز بشود، احساس سلامت اسلامی و انسانی بکنند. البته آن چیزی که خیلی خیلی جالب بود و در آخر باید به آن اشاره بکنم، ابلاغ سه پیام بود، مشتاقانه در صدد شنیدن این پیام‏ها بودند که به ترتیب آنها را در آنجا عرضه کردم و یک پیام هم مربوط به همین مجلس بود و به قول خودشان دستور اساسی و یک قانون اساسی جامع که می‏خواهد نوشته بشود همه در انتظار این بودند و از این پیام بسیار بسیار اظهار تشکر و خوشحالی کردند. چون حالا وقت می‏گیرد متن پیام را نمی‏خوانم، پیام دوم مربوط به برادر از دست رفته‏مان مرحوم آیت الله طالقانی بود. یادتان هست همان شبی که صبحش می‏خواستیم برویم و همان شب هم بعد از این‏که روی همین صندلی نشسته بودند و بعد رفتند بیرون، چند دقیقه‏ای به عنوان پیام صحبت کردند باز در منزلشان یکی دو ساعت که بودیم پیام‏هایی که دادند برای آنها بسیار جالب بود. پیام ایشان این بود که مسأله اسلام را مطرح‏
</section>
<section type="page" number="709">
کنید، مسأله تمایلتان به مردم یادتان نرود، جوری نباشد که فکر کنند عامل اجرای دستگاه حاکم هستید (شر الناس من باع دینه به دنیاه و شرونه من باع دینه به دنیا غیره) نباشید و بعد هم مذاکرات منتشر بشود و به آن چهار دیواری آنجا منحصر نباشد و در آخر هم پیام رهبر که از اینجا صحبت کرده بودند و دو مطلب را اشاره کرده بودند، در آنجا عرضه شد که بسیار بسیار اثر خوبی گذاشت و ما امیدواریم که این توصیه‏ها در همین جا هم که ما هستیم انجام شود چون یک توصیه‏اش توصیه به وحدت اسلام، خدا را در نظر داشتند، مصالح اجتماعی امروز را در نظر داشتند و مسأله الاهم فی الاهم را مورد توجه قرار دادند. آخرین تقاضای من این است که بین خود و خدا ببینیم، اولًا چه کرده‏ایم و همین الان چه می‏کنیم و تصمیمات ما در بهبود زندگی مردم، زندگی محسوس و ملموسشان و علاقه‏مندیشان به اسلام چیست، در این باره یک ارزیابی مختصر در وجدان خودمان بکنیم که این طرز رفتار و وضع ما، این بودن ما، این رفتار ما، که امیدواریم مایة رو سفیدی نزد خدا باشد، «احب الناس الی الله انفعهم للناس» و همچنین «لا تَخُونُوا اللَّهَ وَ الرَّسُولَ وَ تَخُونُوا أَماناتِکُمْ» امیدوارم که باز هم فرصتی پیدا بشود و مطالبی عرض کنم. اگر دوستان سؤال خاصی داشتند بفرمایند و این سی و دو مقاله هم اینجا هست و همین‏طور مجله‏هایی که آنجا منتشر می‏کنند، نمونه‏هایش را باید دید، مخصوصاً مردم قفقاز و آذربایجان جنوبی و باکو که اینها برای کتاب‏های مربوط به تشیع التماس می‏کردند، چند دوره کتاب که برده شد خیلی مورد توجه واقع شد. باور کنید حتی خطبای مساجد آنجا می‏گفتند مردم اینجا جمع می‏شوند ولی ما مطلبی نداریم بگوییم. حتی در آن نواحی غیرشیعه، به قول معروف این چند تا کتابی که ما برده بودیم مثل نقل و نبات برای آنها بسیار ارزنده بود، بنابراین مسؤولیت ما هم، مسؤولیت شخصی و به اصطلاح محیط درونی خودمان است و هم مسؤولیت جهانی است من فقط خواستم این نکته را اشاره کنم که یک جوری باشد که نسل آینده ما را دعاکنند که وقتی اینجا بودیم قدمی به سوی دنیا و آخرت آنها برداشته‏ایم. خلاصه تکیه ما باید به معنویت باشد و تکیه‏گاه ما در دل مردم باشد. خدای نخواسته این تصور نشود که تکیه ما به زور و به قدرتی است که به هر کیفیت حاصل شده است و «فَأَمَّا الزَّبَدُ فَیَذْهَبُ جُفاءً وَ أَمَّا ما یَنْفَعُ النَّاسَ فَیَمْکُثُ فِی الْأَرْضِ» والسلام علیکم و رحمة الله. (اشراقی- اگر مقالات تکثیر شده بفرمایید آنها را توزیع کنند). چشم، چون در جلسه مربوط به مجلس قرار نیست که چیزی توزیع بشود، بعد از ختم جلسه در اختیارتان قرار خواهم داد و اگر سؤالی هم بود یک نشست خصوصی می‏توانیم با هم داشته باشیم و من توجه شما را به این موضوع جلب می‏کنم، زیرا الان فرصت نشد تمام تماس‏های مستقیم و غیر مستقیم را بگویم که سوز دل اسلامیشان چیست و از آن طرف مته به خشخاش گذاشتن‏ها و حکایت‏هایی که می‏کردند که فلان کلمه، فلان حرف، فلان مطلبی که یک کسی در آنجا به دیگری گفته است. مثلا کلمه «حیثیت» که در قانون اساسی ما هست که اگر چنان‏چه مورد تعرض قرار بگیرد بنا به فرمایش پیغمبر اسلام درباره آن شخص که با اهانت می‏بردندش فرمودند «الیست نفسما» یعنی آیا این انسان نیست؟ خیلی توصیه می‏کردند که هر اصلی را که شما تصویب می‏کنید مثل یک قرآن مردم را دعوت و ارشاد بکند و من با همین جمله کلام خود را ختم می‏کنم که درباره کسانی که تازه اسلام را مى‏شناسند، کجا بشناسند و بعد هم احیاناً ممکن است اهل نفاق باشند. خداوند به پیغمبر دستور می‏دهد «قُلْ لَهُمْ فِی أَنْفُسِهِمْ قَوْلًا بَلِیغاً» من شما را مستغنى می‏دانم از این‏که این را ترجمه کنم توجهتان را
</section>
<section type="page" number="710">
به مفهوم عمیق این آیه جلب می‏کنم برای آن مسؤولیت شدیدی که ما داریم تا مخالف هم وقتی حرف ما را می‏شنود خودش را محکوم ببیند، یعنی ببیند حرف درست است باز روی این کلمه «فی انْفُسِهِم» آیه پنجاه و هشت سوره نساء تأکید می‏کنم. همه شما را به خدا می‏سپارم من وقت را نمی‏گیرم چون واقعاً هر ثانیه‏اش بیشتر برای من محسوس و مملوس شد که چقدر مسؤولیت داریم، حالا چطور بتوانیم جوابش را پیش خدا بدهیم، بحثی است جداگانه. جمله‏ای که دیروز استاد عزیزمان گفتند که خدا راضی نباشد، امام راضی نباشد، پیشوا راضی نباشد، مردم هم راضی نباشند. من امیدوارم که این مسأله حقیقت نداشته باشد بلکه رضایت همه باشد و رضایت خدا هم در رضایت خلق است و ما متوجه باشیم که ان شاء الله آن طورکه باید و شاید وظیفه‏مان را انجام بدهیم.
2- طرح اصل 31
نایب رئیس- با تشکر از گزارشاتی که با فشردگی آقای دکتر غفاری برایمان دادند و با امید این‏که قانونمان و قانون تهیه‏کردنمان و قانون پیاده‏کردنمان بتواند عمل به متقضی مفاد آیه کریمه «وَکَذلِکَ جَعَلْناکُمْ أُمَّةً وَسَطاً لِتَکُونُوا شُهَداءَ عَلَى النَّاسِ وَ یَکُونَ الرَّسُولُ عَلَیْکُمْ شَهِیدا» باشد دستور جلسه اصول اصلاح شده سی ویک و بیست و نه است که قبلا مطرح شده بود و اصطلاحاتی در آن بعمل آمده است.
اصل 31- تشکیل اجتماعات و راهپیمایی آزاد است، مقررات مربوط به نظم راهپیمایی و اجتماع در خیابان‏ها و میدان‏های عمومی به موجب قانون معین می‏شود.
نایب رئیس- به نظر می‏رسد اگر آن «ویرگول» به «واو» تبدیل بشود بهتر است به این ترتیب «تشکیل اجتماعات و راهپیمایی آزاد است و مقررات مربوط به نظم راهپیمایی و اجتماع در خیابان‏ها و میدان‏های عمومی به موجب قانون معین می‏شود.» در این زمینه سؤالی هست؟ آقای موسوی تبریزی.
موسوی تبریزی- «تشکیل اجتماعات و راهپیمایی با اجازه قبلی آزاد است» اگر «با اجازه قبلی را» بگذاریم بهتر است.
نایب رئیس- عنایت بفرمایید، این درست برخلاف آن چیزی است که مورد نظر بود یعنی ما می‏خواهیم بگوییم توی مسجد که می‏خواهند اجتماعی تشکیل بدهند دیگر نیازی به اعلام قبلی نداشته باشند.
موسوی تبریزی- منظور از اجتماعات و راهپیمایی‏هایی است که جنب سیاسی داشته باشد، آنها باید با اجاز قبلی باشد و الا موضوعات مذهبی از این بحث خارج است.
نایب رئیس- نه آقا مثلا می‏خواهند در مسجد یک بحث سیاسی بکنند خود شما مثلا می‏خواهید بعد از نماز منبر بروید و بحث سیاسی بکنید این اجازه و اعلام قبلی هم نمی‏خواهد. راهپیمایی هم فقط در حدی است که بخواهد در معابر عمومی و میدان‏ها باشد، به هر حال اجتماعات و راهپیمایی اگر در خیابان‏ها و معابر عمومی و میدان‏ها باشد باید مقرراتی داشته باشد، منهای این می‏خواهیم بگوییم آزاد باشد.
کرمی- «که بر خلاف جمهوری اسلامی نباشد آزاد است» این قید باید باشد.
نایب رئیس- این هم نظر آقای کرمی است آقای خامنه‏ای نظری دارید بفرمایید.
</section>
<section type="page" number="711">
خامنه‏ای- عرض کنم که «اجتماعات و راهپیمایی» راهپیمایی یک نوع اجتماع است، اجتماعات نشسته، اجتماعات ایستاده و اجتماعات متحرک.
نایب رئیس- ذکر خاصی بعد از عام است به دلیل وضع خاصی که دارد.
خامنه‏ای- یعنی باید وضع خاصش را در نظر گرفت. دیگر این‏که مقررات ناظر به اجتماع در خیابان‏ها و میدان‏های عمومی می‏شود و میدان‏های عمومی اعم از معابر عمومی، معابر و کوچه‏ها اگر معابر یا لفظی باشد که جامع‏تر باشد بهتر است.
نایب رئیس- متشکر، آقای یزدی سؤالی هست؟
یزدی- بر حسب این اصل محافل بهائیت به صورت آزاد در همه جا می‏تواند تشکیل بشود و طبعاً افراد هم می‏توانند رفت و آمد کنند، اصولا با آن مسأله گمراهی قبلی تکلیفش چه می‏شود؟
نایب رئیس- آقای طاهری خرم آبادی بفرمایید.
طاهری خرم آبادی- عرض کنم در یک مواردی ممکن است پیش بیاید که دولت مجبور بشود از یک نوع راهپیمایی یا اجتماع جلوگیری کند بنابراین باید اینجا یک کلمه‏ای باشد که دست دولت را ببندد و بتواند در مواردی جلویش را بگیرد مثلا همین الان قانونی را که وزارت کشور داده که باید اول اجازه بگیرند و هدف را معین کنند این خودش یک پیش‏بینی برای جلوگیری از آن موارد است.
نایب رئیس- این کار شده که اگر در خیابان‏ها و میدان‏ها باشد باید این را بگویند و قبلا اعلام کنند و این را که دولت گفته است در همین مورد است.
طاهری خرم آبادی- نه منظور این است که ممکن است شرایطی پیش بیاید که اصلا از آن راهپیمایی جلوگیری کند.
نایب رئیس- لابد شرایط باید شرایط معابر خیابان‏ها باشد خوب این توی همین هست.
طاهری خرم آبادی- نوشته شده «و مقررات مربوط به نظم راهپیمایی» اما مقررات باید به طور اعم نوشته بشود که اگر بخواهند جلوگیری کنند بتواننداین کار را بکنند.
نایب رئیس- خوب این نظر آقای طاهری بود آقای پرورش بفرمایید.
پرورش- این «در خیابان‏ها و معابر عمومی» قاعدتاً از نظر جمله ظرف برای تشکیل اجتماعات است در حالی که می‏شود از این جمله سوءاستفاده هم کرد، اگر این را برای مقررت ظرف بگیریم و بگوییم مقررات آن را در خیابان‏ها و میدان‏های عمومی باید قانون معین بکند بنابراین می‏توانیم بگوییم که مقررات مربوط به نظم راهپیمایی و اجتماع در خیابان‏ها و میدان‏های عمومی معین می‏شود.
نایب رئیس- کسی که این‏طور نمی‏فهمد، این را می‏فهمد که ظرف اجتماع و راهپیمایی است نه ظرف تعیین. آقای بشارت بفرمایید.
بشارت- در پیشنهادهایی که فرستاده بودند مسأله غیرمسلح بودن را خیلی تأکید داشتند که راهپیمایی‏ها به صورتی باشد که غیرمسلحانه باشد و در مورد این‏که آقای طاهری فرمودند یک قدری دست دولت را باز بگذاریم، دولت باید بیشتر کوشش کند و وسایلی فراهم کند که مراکز اقتصادی، راه‏ها، خیابان‏ها را خراب نکنند ولی با این مسائل جلوی راهپیمایی گرفته نشود چون اینها خاصیتش برای کشور این است که دردها و ناراحتی‏هایشان‏
</section>
<section type="page" number="712">
را می‏گویند شاید بسیاری از مشکلات را در این راهپیمایی‏ها درک کنیم مسأله غیرمسلح بودن هم باید به یک صورتی در بیاید.
نایب رئیس- آقای طاهری اصفهانی بفرمایید.
طاهری اصفهانی- من معتقدم که یک شرطی برایش بگذارید به شرط آن که لطمه‏ای وارد نسازد، دیگر این‏که مبانی اسلام را مراعات کنید من به اقلیت‏ها نظر ندارم ولی آنها هم نباید بر خلاف مبانی اسلام برای کوبیدن اسلام جلسه‏ای تشکیل دهند. شما می‏گویید «آزادی» در این شش ماد قانون، هم سه مرتبه گفتید قانون، قانون، قانون. چه می‏دانید در آینده این قانون دارای چند تبصره و ماده خواهد بود و گل وگشاد نخواهد بود، به قول ایشان بهایی‏ها، چپی‏ها بروند توی مسجد و تشکیل اجتماع بدهند و مستقیماً آنجا بنشینند ولی نیتشان ضربه‏زدن به اسلام و ضربه‏زدن به امنیت نظام ما باشد.
نایب رئیس- آقای قرشی بفرمایید.
قرشی- اگر احتیاج باشد که موافق و مخالف صحبت بکنند بنده به عنوان موافق صحبت خواهم کرد.
نایب رئیس- آقای ربانی شیرازی بفرمایید.
ربانی شیرازی- سؤال من این بود که این تشکیل اجتماعات و راهپیمایی‏ها که آزاد است یعنی «آزادی مطلق» و هیچ‏گونه قیدی ندارد؟ چون‏که گفتیم مقررات برای نظم در بین راه است، آیا برای تشکیل خود این اجتماعات در آن قیدی هست یا خیر؟
نایب رئیس- این مطلب را آقایان گفتند که در اینجا مطلق است یعنی آقایان پیشنهاد قید می‏کنند ولی وقتی مطرح شده به خصوص با توجه به زمینه‏هایی که مقداری از آن هم در نطق قبل از دستور بود نظر ما، نظر گروه، نظر خیلی از دوستان این است اسلام عزیز ما زمین آزاد امکان رشد و تجلیل بسیار فراوان است بنابراین دو نظر وجود دارد این را هم چون ضمن آراء بحث کرده‏ایم مشخص می‏کنیم، یک نظر هم که عرض شد و یک نظر هم به خاطر تحقق و مراقبت بیشتر در حفظ و عقاید پایه‏های فکری و اعتقادی و امنیت که باید محدودیت‏هایی وجود داشته باشد و ما نباید اینجا ترک قید بگذاریم بلکه به طور کلی آن جاهایی که امنیت به خطر می‏افتد مسائل باید مجوزی داشته باشد و این را باید در آینده از وظایف دولت و حقوق دولت مشخص کنیم آقای جوادی بفرمایید.
جوادی- در اصلی که با پنجاه رأی تصویب شده که احزاب، جمعیت‏ها، انجمن‏های سیاسی و صنفی وقتی آزادند که اصول استقلال، آزادی و حاکمیت و وحدت ملی و اساس جمهوری اسلامی را نقض نکنند، به اسلام آسیب نرسانند، دیگر آن قیود کافی است.
نایب رئیس- البته آن قیود کافی است و ما هم ذکر کردیم. آقای ربانی املشی بفرمایید.
ربانی املشی- همان‏طور که فرمودید مجالس و محافل باید آزاد باشد، یعنی باید راهپیمایی در خیابان‏ها و اجتماعات در میادین آزاد باشد ولی دولت اسلامی هم باید اطلاع داشته باشد اجتماع و یا راهپیمایی در خیابان یا مکانی که مربوط به عام مردم است نمی‏شود بدون اطلاع قبلی باشد.
نایب رئیس- این را ما گفتیم که اجتماع در میدان‏ها و خیابان‏ها مقرراتی دارد.
ربانی املشی- آن‏چه مربوط به «نظم و مقررات» است، زیرا ممکن است اصلا این نکته‏
</section>
<section type="page" number="713">
قید نشده باشد که راهپیمایی باید با اطلاع قبلی باشد.
نایب رئیس- چرا فرق می‏کند، اگر لازم باشد باید با اطلاع قبلی باشد. آقای فاتحی سؤالی دارید؟
فاتحی- به نظر من اگر این جمله اضافه شود ساده‏تر و بهتر می‏شود «به شرط آن‏که مخل امنیت و نظام عمومی علیه مبانی اسلام نباشد»
نایب رئیس- این پیشنهادی است که در جلسه هم ذکر شده بود و اینجا نیز تکرار می‏شود و گفتنش عیبی ندارد این پیشنهاد شما است مثل این‏که مطالب بیش از این نیست.
طاهری گرگانی- اگر کلمه «نظم» را برداریم مشکل خیلی از آقایان حل می‏شود.
نایب رئیس- پیشنهادی است که می‏فرمایید ولی قبلا در کمیسیون بحث شده که این مقررات مربوط به نظم را بگذاریم و تهیه این متن با توجه به این نکته بوده که دست دولت‏ها را در جلوگیری از این راه اظهار نظر مردم باز بگذاریم. ما یادمان نرفته که چطور گرفتار بودیم، همین مطلب مکرر گفته شد که بالاخره ما داریم قانون می‏نویسیم، به منظور این‏که چارچوبی برای آینده باشد، همان‏طور که پارسال به آن احتیاج داشتیم، بنابراین نباید طور ی بنویسیم که آنها بتوانند در اصلش مداخله کنند بلکه باید در نظمش مداخله داشته باشند، این نقطه نظر ما بود، بنابراین شروع می‏کنیم به رأی گرفتن.
سبحانی- آقا چرا کلم «مسالمت‏آمیز» حذف شد؟
نایب رئیس- چون دیدیم احتیاجی به آن نیست زیرا این «مسالمت‏آمیز» به قدری کشدار است که قابل کنترل نیست، خانم گرجی بفرمایید.
خانم گرجی- دولت باید امنیت اجتماع‏کنندگان را حفظ کند و تا اندازه‏ای آن را تضمین نماید و از درگیری‏های احتمالی جلوگیری بعمل آورد.
نایب رئیس- آن را که دولت موظف است تضمین کند، جناب‏عالی در منزلتان هم که نشسته باشید بایستی تأمین داشته باشید و دولت وظیفه دارد امنیت شما را تضمین کند. اینجا مسأله راهپیمایی و امکانش است. وظیفه دولت حفظ امنیت در تمام موارد است و نباید آن را اینجا و در این موضوع قاطی کرد.
طاهری- اینها باید محفوظ هم باشند که بتوانند حرف‏های خودشان را هم بزنند، آمدیم یک عده‏ای به اینها حمله کردند اینها باید امنیت جانی داشته باشند.
خانم گرجی- حفظ حقوق هم باید قید شود.
نایب رئیس- بلی، صحیح است آقای بنی صدر بفرمایید.
بنی صدر- این مطالب را ما هم صبح و هم حالا بیان کردیم دیدیم صلاحش بر فسادش می‏چربد زیرا ممکن است دولت به عنوان این‏که امنیت کم شده یا زیاد شده بکلی جلویش را بگیرد، یعنی ما گفتیم که امنیت عمومی از وظایف دولت است و فکر کردیم قانون این نظم را پیش بینی می‏کند و این این نظم را به عهد دولت می‏گذارد.
نایب رئیس- آقای طاهری اصفهانی بفرمایید.
طاهری اصفهانی- ما در گروهمان خلاف این را گفتیم.
نایب رئیس- به سؤالات پاسخ داده شده لطفاً اجازه بدهید گلدان‏ها را برای اخذ رأی ببرند. (تهرانی- قبل از این‏که گلدان‏ها را ببرند و رأی گرفته شود نوشته شود «به شرط آن‏که مخل امنیت و
</section>
<section type="page" number="714">
خلاف مبانی اسلام نباشد.») (موسوی تبریزی- اول با دست بلند کردن به رأی بگذارید). بسیار خوب آقای یزدی ما در مورد تشکیل احزاب، جمعیت‏ها در اصل قبل، هم قیود لازم را گذاشتیم بنابراین تا آنجا که مربوط به تشکیل جمعیت‏ها می‏شود بحث شده است، فعلا بحث بر سر آزادی و آزادی اجتماع است و هر قیدی اینجا نوشته بشود، به طوری که هم صبح و هم حالا عرض شد از نظر مبانی نمی‏توان قابل توجیه باشد. (فارسی- بنده می‏خواستم عرض کنم که یک نفر از گروه بیاید و دفاع کند) شما خودتان تشریف بیاورید. (کرمی- دیگر دفاع و توضیح نمی‏خواهد) اول این متن را نظرخواهی می‏کنیم «تشکیل اجتماعات و راهپیمایی آزاد است و مقررات مربوط به نظم راهپیمایی در خیابان‏ها و میدان‏ها عمومی به موجب قانون معین می‏شود» آقایانی که به این صورت موافق‏اند دست بلند کنند (سی و چهار نفر دست بلند کردند) رد شد (دکتر شیبانی- ما داریم اینجا قیدی می‏گذاریم که به وسیل آن خودمان داریم پدرمان را در می‏آوریم) آقای دکتر شیبانی اجازه بفرمایید، جمعاً دو قید در گفت و گوی دوستان پیشنهاد شد یکی قید مربوط به این‏که اجتماع و راهپیمایی توطئه‏آمیز علیه امنیت و نظام جمهوری اسلامی نباشد، «توطئه‏آمیز» نباشد. (بشارتی- اول که به عنوان توطئه نمی‏آیند، اول پرچم می‏زنند و می‏گویند ما حرف داریم، خواسته داریم، بعد توطئه‏آمیز می‏شود). بفرمایید تشخیص آن به چه نحو است؟ آن بحثی است علیحده، این پیشنهادی بود که دادند. این راهپیمایی را چه کسی باید تشخیص بدهد و چگونه تشخیص داده می‏شود؟ این را باید در جای خودش با قوانین مفصل بیان کرد. ما بحث‏هایی هم از توطئه داشتیم، تنها منحصر به اینجا نیست، قیدی که پیشنهاد می‏شود این است که راهپیمایی توطئه‏آمیز علیه امنیت و نظام اسلامی نباشد. (تهرانی- باید ضد مبانی اسلام نباشد) بلی توطئه‏آمیز علیه اسلام و امنیت نباشد. آقای بنی صدر بفرمایید.
بنی صدر- هر ماده‏ای که دارای یک موازین در هر اصلی که خواهد آمد در تمام این یکصدوپنجاه اصل وجود دارد. کاری که ما می‏کنیم قانون را لغو می‏کنیم چون معنایش این است که قوانینی که وضع شده یک چیز دیگری است و آن‏چه که ما اینجا تصویب می‏کنیم یک چیز دیگر است و ما گفتیم قوانین هم باید براساس اسلام باشند.
نایب رئیس- آقای بنی صدر این غیر از آن است زیرا ما گفتیم طبق مقررات.
بنی صدر- در آن مقررات هم می‏توانید بگذارید که اگر چنین و چنان شد خلاف اسلام نباشد.
موسوی- ما باید در قانون و مقررات، حدود اسلام را حفظ کنیم یعنی اگر عده‏ای خواستند راهپیمایی کنند نگذاریم.
نایب رئیس- آقای موسوی اجازه بدهید بنده توضیح بدهم. آقای بنی صدر، اتفاقاً این قسمت با آن موارد فرق می‏کند وقتی که می‏گوییم این قانون محدود به قوانین اسلام است صدق می‏کند که اینجا این‏طور نیست، می‏گویند اجتماع و راهپیمایی توطئه‏آمیز علیه اسلام و امنیت کشور نباشد.
بنی صدر- شما صبح گفتید آن کلمه «مسالمت‏آمیز» را برداریم که مورد سوءاستفاده قرار نگیرد، در پیامی که همین امروز امام برای مدارس و دانشگاه‏ها فرستادند فرمودند: بیایند افکارشان را صراحتاً مطرح کنند و جواب بشنوند. مثلا اگر اینها فردا در دانشگاه جمع شدند و گفتند این مالکیتی که در اسلام است به نظر ما صحیح نسیت ... (یزدی- توطئه غیر از اجتماع‏
</section>
<section type="page" number="715">
است هر مکتبی آزاد است که اجتماع کند). پس بگذارید توطئه، نیایید یک در میان صحبت بکنید، بگویید اجتماع آزاد است به شرط نفس نکشیدن.
نایب رئیس- آقایان به نوبت صحبت کنند، اجازه بفرمایید. (یزدی- اجتماع آزاد است به شرط توطئه نکردن). آقای صدوقی بفرمایید.
صدوقی- راهپیمایی فرق می‏کند چون یا عقیده‏ای یا انگیزاه‏ای دارد یا برای یک پشتیبانی‏ای می‏خواهند راهپیمایی کنند، باید که هم انگیزه، هم آن جهتی را که می‏خواهند پشتیبانی کنند معلوم باشد، یعنی باید یک جهتی باشد که بر خلاف دین و اسلام و امنیت کشور نباشد و همچنین اگر خواسته و یا انگیزه‏ای دارند، خواسته و انگیزه‏شان مشروع باشد.
نایب رئیس- آقای مرادزهی فرمایشی دارید بفرمایید.
مرادزهی- ما دو نوع راهپیمایی داریم یا برای گردش و تفریح است و یا برای اعتراض است، اگر برای اعتراض باشد که محدودیت نمی‏خواهد. مسلماً راهپیمایی یا بر علیه دولت است که به وضعی اعتراض می‏کنند و راهپیمایی می‏کنند که در این صورت جلوی‏
اعتراضشان گرفته می‏شود و نتیج این راهپیمایی به جایی نمی‏رسد.
نایب رئیس- آقای دکتر آیت بفرمایید.
دکتر آیت- من معتقدم که آقایان به شکل قانون‏نویسی توجه نمی‏کنند همه چیز را می‏خواهند داخل اصل بیاورند منظور از راهپیمایی بالطبع همان‏طور که اشاره شد یا اعتراض است که باید آزاد باشد، ما همیشه نباید فکر بکنیم که ... (تهرانی- اجتماعات را هم بفرمایید)
نایب رئیس- آقای تهرانی به شما نوبت می‏دهیم که در وقت خودت حرفتان را بزنید، آقای دکتر آیت شما فرمایش‏تان را بفرمایید.
دکتر آیت- این یک اصل بدیهی است که در هر حال توطئه ممنوع است و بعد می‏شود یک اصل جداگانه‏ای گذاشت که تکلیف آن را تعیین کند. قوانین عادی همیشه توطئه را ممنوع می‏کند اگر خواستند یک جایی جمع بشوند و تظاهرات راه بیاندازند، ما از اول از کجا اطلاع داریم که اینها چه کار می‏خواهند بکنند؟ وسط کار اگر توطئه و خلاف قانون عمل کردند قانون تکلیف آنها را معلوم کرده است؟ قوانین ما تمام مسائل را روشن کرده است؟ ممکن است کسی مخفیانه برود در خانه‏اش بنشیند و توطئه کند اینجا ما نمی‏توانیم جلویش را بگیریم وقتی که اعمالش ظاهر شد و کاری بر خلاف قانون کرد جلویش را می‏گیرند. اگر بخواهید در تمام موارد، این مسائل را بیاوریم ناچار باید یک اصل بنویسیم.
نایب رئیس- آقای ربانی شیرازی بفرمایید.
ربانی شیرازی- چنان‏چه اطلاع پیدا کردیم توطئه‏گران در اطراف کردستان دارند مردم دهات را جمع می‏کنند برای این‏که مملکت را تجزیه کنند، آیا دولت باید آنها را آزاد بگذارد؟ آیا این درست است که بگوییم اجتماع آزاد است و با استفاده از این مطالب تجمع بکنند، بیایند بگویند مملکت باید تجزیه شود؟
خامنه‏ای- در راهپیمایی‏ها منظور نظر همه دولت‏ها این است که باید منظم بوده و با عفت عمومی مخالفت نداشته باشد و از این قبیل مقررات در همه جای دنیا وجود دارد و نظر ما این است مخالف با اسلام و نیز مخالف با نظام جمهوری نباشد که در جای دیگر هم البته‏
</section>
<section type="page" number="716">
قید شده اگر این جمله در اینجا قید بشود که مقررات مربوط به نظم باید رعایت شود، اگر این مقررات ناظر بر هم اینها است که نیازی به هیچ کدام از اینها نیست، اگر بنا است یکی از اینها ذکر بشود بقیه هم باید ذکر شود چون این مقررات لغو می‏شود و دیگر نیازی به آنها نیست.
نایب رئیس- یعنی نظر شما این است که چون مقررات وجود دارد دیگر احتیاجی به این قیود نیست؟ بسیار خوب آقای مشکینی بفرمایید.
مشکینی- صحبت توطئه نیست بلکه ما می‏خواهیم بگوییم علیه مبانی اسلام و ضد اسلام نباشد، بیشتر آقایان هم همین را می‏خواهند. اول این قسمت را اضافه کنید بعد رأی بگیرید.
نایب رئیس- یعنی می‏خواهید بگویید در راهپیمایی‏ها و اجتماعات بر ضد اسلام حرف نزنند یا می‏خواهید بگویید برضد اسلام و مبانی اسلامی قیام نکنند؟
مشکینی- اجتماع و راهپیمایی بر ضد اسلام مبانی اسلام نباشد.
نایب رئیس- بسیار خوب، یعنی اگر در جایی یا کسی علیه اسلام سخنرانی می‏کند و مردمی هم که آنجا هستند گوش می‏کنند و بعد هم متفرق می‏شوند این را نظرتان این است‏
که منع کنند یا آزاد باشد؟
مشکینی- بلی ما می‏خواهیم این منع شود.
نایب رئیس- معلوم می‏شود اینجا دو نظر وجود دارد یک نظر این‏که راهپیمایی و اجتماع آزاد باشد و یک نظر این‏که باید محدود باشد، آقای یزدی بفرمایید.
یزدی- سخنرانی دو حالت دارد یک وقت با این سخنرانی می‏خواهد علیه اسلام قیام کند که باید جلوی این را گرفت، ولی یک وقت هست که سخنرانی بحث است مثل سخنرانی سر کلاس دانشکده که در آنجا همه آزادند حتی اگر این بحث علیه خدا هم باشد، ولی راهپیمایی یا بحثی که مقدم توطئه باشد درست نیست و باید این را منع کرد. (نایب رئیس- این همان چیزی است که بنده گفتم). نظر من هم همین است نه این‏که به کلی جلوی آن را بگیریم.
مشکینی- اسلام که آزادی را اجازه داده است، برای این است که هرکس هر مطلبی دارد ولو ضد اسلام باشد باید نزد اهل فن ببرد و جوابش را بشنود، اما نه یک فرد یا یک دبیری به دهی وارد بشود و علیه اسلام حرف بزند و اگر یک فرد هم یقه‏اش را گرفت و گفت آقا بفرمایید بروید پیش آن عالم حرفتان را بزنید بگوید، خیر اسلام من را آزاد گذاشته است و من می‏خواهم تبلیغ کنم.
طاهری اصفهانی- شما اینجا نوشته‏اید «راهپیمایی و اجتماع آزاد است و مقررات مربوط به نظم اجتماع و راهپیمایی به موجب قانون معین می‏شود» قانون آینده هم برای ما شاید روشن باشد اگر اینجا جوانب مطلب در چارچوب قانون اساسی بسته نشود، من سؤال می‏کنم که اگر فردا یک جمعیتی از یک گوشه‏ای راه افتادند و شعار دادند مرگ بر اسلام، نابود باد اسلام، این اظهار عقیده نیست، شما در رادیو و تلویزیون اعلام کنید و هر کس که صلاحیت دارد دعوت کنید بیایند بنشینند حرفشان را بزنند و جواب بشنوند، اما یک جمعیتی راه بیافتند و بر خلاف اسلام یا بر خلاف رژیم شعار بدهند، صحیح نیست.
نایب رئیس- آقای فارسی بفرمایید توضیح دهید.
فارسی- اجتماعات و راهپیمایی یک وسیله‏ای است برای اظهار نظر و در حقیقت برای‏
</section>
<section type="page" number="717">
اظهار عقیده مثل تشکیل احزاب، مثل روزنامه و نشریه‏های دیگر همه اینها وسیله است ما می‏خواهیم وسیله یا سوءاستفاده از وسیله را تحریم کنیم. مثل این است که فروش کاغذ را محدود بکنید و بگویید هیچ کارخان کاغذسازی دایر نشود و کاغذفروشی ممنوع باشد مگر این‏که معلوم باشد در این کاغذ چه نوشته خواهد شد. (نایب رئیس- از آقایان خواهش می‏کنم در بین بیانات ایشان سؤالی نفرمایند و سؤال خواهد شد که منعش بکنید؟
ربانی شیرازی- ممکن است فردا یک عده‏ای از زن‏ها جمع بشوند و بگویند ما می‏خواهیم علیه حجاب راهپیمایی بکنیم این که نمی‏شود.
نایب رئیس- آقای ربانی اجازه بدهید بیاناتشان را بفرمایند بعد سؤال بفرمایید. آقای فارسی ادامه بدهید.
فارسی- بنابراین، این راهپیمایی نیست که جرم است، این اجتماع نیست که جرم است، این ارتکاب جرم است که علیه یکی از اصول اسلام تبلیغ کردند، چه در راهپیمایی، چه در اجتماع، چه در حزب، یا از بالای منبر همه‏اش جرم است، در ضمن همه می‏دانید که هیچ توطئه‏ای در دنیا از طریق راهپیمایی صورت نگرفته است. مثل این‏که بعضی از آقایان به کلمه توطئه توجه ندارند، توطئه یعنی مقدمه‏چینی برای یک کاری که به طور سرّی انجام بدهند، مقدمه‏چینی می‏کنند. در هیچ جای دنیا این کار را به وسیل راهپیمایی انجام نداده‏اند. بنابراین شما باید دو چیز را مشخص بکنید اولًا اظهار عقیده برخلاف اسلام، چه از طریق راهپیمایی یا اجتماع و یا کتاب باشد و چه زبانی و شفاهی باشد. آیا عده‏ای که در خانه‏ای در بسته تجمع می‏کنند این کار به طور کلی ممنوع است؟ این را باید مشخص بکنید که چه کسی این جرایم و این عقاید را ممیزی می‏کند و تشخیص می‏دهد. این جرایم قانونش در جای دیگر تدوین می‏شود نه قانون اساسی، مجلس شورای ملی است که جرایم و جنحه و جنایت را مشخص می‏کند نه قانون اساسی.
نایب رئیس- آقای فارسی متشکرم. آقای تهرانی سؤالی دارید؟
تهرانی- بسم الله الرحمن الرحیم. ما داریم قانون اساسی تدوین می‏کنیم به طوری که آقای فارسی دربار جرم و جنایت و نحو تشخیص آن صحبت کردند، ما کاری به جرم و جنایت نداریم ما داریم برای راهپیمایی و تشکیل اجتماعات قانون وضع می‏کنیم، بنابراین بهتر است بنویسیم اجتماعات به شرطی آزاد است که بر ضد مبانی اسلام و امنیت عمومی نباشد، متشکرم.
نایب رئیس- آقای فارسی بفرمایید جواب بدهید.
فارسی- اگر در راهپیمایی یا اجتماع کسی علیه مبانی اسلام حرف بزند یا جنایتی می‏کند یا آدم می‏کشد این نوع راهپیمایی و اجتماع را باید از بین برد.
تهرانی- بلی، باید آن را مقیدش کنید نه این‏که مطلق باشد، باید معلوم شود کدامش حلال است کدامش حرام، ما این را می‏گوییم، می‏خواهیم حلال و حرام مشخص شود.
یزدی- اجتماعات آزاد است ولی همان‏طوری که اجتماعات وسیل اظهار نظر هست ممکن است وسیل اقدامات علیه یک مکتب و رژیم هم باشد. آن اجتماعی که وسیل اظهار نظر باشد، آزاد است ولی اجتماعی که علیه اسلام و یا علیه مبانی اسلام باشد قطعاً نمی‏توانیم آن را آزاد
</section>
<section type="page" number="718">
بگذاریم. مطلب دیگر این‏که فرمودید اجتماعات، توطئه‏آمیز نمی‏تواند باشد چون توطئه یک امر مخفی است، جوابش این است که این اجتماعات مقدمه‏ای است برای توطئه، یعنی توجه دادن افکار به این مسائل و به دنبالش اقدام کردن.
نایب رئیس- آقای مکارم بفرمایید.
مکارم شیرازی- پیدا است که آقایان این اطلاق را کافی نمی‏دانند و رأی نمی‏دهند بهتر این است که روی قیدش فکر کنیم، به شرط این‏که توطئه علیه اسلام یا بر ضد مبانی اسلام و امثال اینها نباشد قید را رویش بگذاریم وتمامش کنیم.
نایب رئیس- خانم گرجی بفرمایید.
خانم گرجی- می‏خواهم ببینم در جریان راهپیمایی کردستان که منجر به کشته شدن برادران کرد ما شد، غیر از این بود که اول راهپیمایی کردند و بعد مسلحانه آمدند و آن همه کشتار فجیعانه راه انداختند؟ فقط به خاطر این بود که دولت قبلا جلوی این راهپیمایی را نگرفته بود، پس برای این‏که خدای نکرده باز نظیر این تکرار بشود لااقل باید فکری بکنیم.
نایب رئیس- آقای فارسی بفرمایید توضیح بدهید.
فارسی- اگر یک نفر، ده نفر یا صد نفر می‏بینید و یک جنایتی را مرتکب مى‏شوند جلوگیری مى‏کنند؟ مسلم نمی‏توانند. بنابراین درباره اجتماعات که کسی علم ندارد که چه خیالی دارند، پس از این اجتماع است که آینده آنها معلوم می‏شود، مگر کسانی باشند که قبل از راهپیمایی اعلام بکنند که ما علیه استقلال، حاکمیت نظام جمهوری اسلامی و مبانی اسلام می‏خواهیم راهپیمایی کنیم یا به فرمایش آقای ربانی برخلاف عفت یا حجاب اقدامی بکنند. باید قید را بیاوریم تا این طور افراد نتوانند کاری انجام بدهند.
نایب رئیس- اجازه بفرمایید بحث را تمام کنیم. «تشکیل اجتماعات و راهپیمایی آزاد است» در اینجا به پیشنهادی که آقای مکارم و بعضی دوستان می‏کنند یک قید اضافه می‏شود و آن این است که «به شرط آن‏که توطئه ... (مدنی- مخل امنیت و برخلاف مبانی اسلام نباشد). باید حدود «برخلاف» را مشخص کرد یعنی اصلا مطلبی بر خلاف اسلام گفته نشود؟
تهرانی- تشکیل اجتماعات در راهپیمایی به شرطی که بر علیه مبانی اسلام، مانند محفل بهائیت نباشد، آزاد است.
نایب رئیس- آقای دکتر شیبانی بفرمایید.
دکتر شیبانی- من پیشنهاد می‏کنم که این اصل دوباره در کمیسیون رسیدگی شود تا یک قید مناسب در آن ذکر شود.
مکارم شیرازی- قید کنید به شرطی که بر ضد اسلام نباشد.
نایب رئیس- آقای موسوی اردبیلی بفرمایید.
موسوی اردبیلی- من معتقدم در این مسأله یک اختلاف بنیادی وجود دارد و گذاشتن این قیدها فایده‏ای ندارد. اگر شما خیلی قید بگذاریدکه شبهه را از اذهان بیرون ببرید مفاد اصل از بین می‏رود. چون این اصل به عنوان یک اصل مترقی اینجا گذاشته شده است. بعضی از آقایان می‏گویند ما اعتصاب‏ها، راهپیمایی‏ها و اجتماعات را برای گروه‏های سیاسی و احتمالًا
</section>
<section type="page" number="719">
مذهبی و اجتماعی آزاد می‏گذاریم. این موضوع در نظر بعضی دیگر از آقایان شبهه شرعی دارد و می‏گویند اگر قرار باشد مثلا این‏طور باشد، با مبانی مذهبی ما نمی‏سازد برای این‏که این اجتماعات سیاسی و اجتماعی گاهی با مبانی مذهبی برخورد دارد و به همین علت مذهب اجازه نمی‏دهد. به عقیدة من با گذاشتن کلمة توطئه و یا مذهب مطلب درست نمی‏شود. (همهمه نمایندگان)
نایب رئیس- آقای مشکینی اجازه بفرمایید ایشان صحبت کنند چون آقایان که صحبت می‏کنند، دیگران گوش می‏کنند ولی دیگران که صحبت می‏کنند، فوراً اعتراض می‏کنند. (حجتی کرمانی- من مدعی هستم که شما جلسه را خوب اداره نمی‏کنید، چرا به من اجازه نمی‏دهید چند کلمه حرف بزنم؟) صحیح است چه بهتر که خود جناب‏عالی جلسه را اداره کنید.
حجتی کرمانی- وقتی آقای فارسی برای جواب به سؤالات ایستاده بودند آقای تهرانی طوری صحبت کردند که آقای فارسی جوابی برای گفتن نداشتند. آخر این طرز سؤال کردن نیست که آقای تهرانی سؤال را آن طوری مطرح می‏کنند و بعد بگویند هیچ کس به این مسأله رأی ندهد و حالا هم آقای فارسی جوابی برای گفتن نداشته باشد. بنابراین اگرچه ما به علم و تقوای آقای تهرانی عقیده داریم ولی ایشان حق ندارند به این صورت صحبت کنند.
نایب رئیس- عنایت بفرمایید من این اصل را با این قید، با دست به رأی می‏گذارم اگر رأی کافی نیاورد، چون اصل نمی‏تواند دو شکل داشته باشد اصولا قابل طرح نیست.
بنی صدر- شما به رأی می‏گذارید، یا ما هستیم که تظاهر می‏کنیم، یا دیگران هستند که تظاهر می‏کنند. وقتی به رأی می‏گذارید یعنی ما آزادیم و دیگران آزاد نیستند. چرا رودربایستی می‏کنید؟ بگویید تظاهرات حق ماست و دیگران بر آن حقی ندارند. (نایب رئیس- شما می‏توانید رأی ندهید). اگر مقصود این است که غیر از مسلمان‏ها کسی حق حرف‏زدن نداشته باشد، این موضوع را صراحتاً بگویید ولی این را توجه داشته باشید که همیشه حکومت دست شما نیست ممکن است فردا یک نظامی با ریش و پشم بیاید و همه اینها را علیه خود ما بکار ببرد، این را هم توجه داشته باشید. البته نمی‏خواستم جسارتی خدمت آقایان داشته باشم، بنابراین مسأله خود ما بود و مسأله کس دیگری نبود. می‏گوییم احتمال این را بدهیم که یک روزی خدای نکرده یک کودتایی بشود و یک کسی بیاید و از این اصول سوءاستفاده کند، غرض این نبود که خدای نکرده شما می‏خواهید قانونی بنویسید که خودتان حکومت بکنید.
طاهری گرگانی- اجازه بفرمایید من صحبت کنم تا رفع شبهه از طرفین بشود. اولًا من دستم را بلند کردم و طرفدار این اصل هستم و به نظر من اصل زنده‏ای است. ثانیاً با آقای بنی صدر هم دوست هستیم و حساب دوستی و برادری به جای خودش، اما نباید یک طوری جلوه بدهیم که بودن روحانیت در این مجلس تحت عنوان این باشد که می‏خواهد حکومت را منحصر به روحانیت کنند. من می‏خواهم از این جمله دفاع کنم. من در بین کسانی که در این مجلس جمع شده‏اند، افرادی را می‏شناسم که هم قبل از پیروزی و هم بعد از پیروزی جانشان روی دستشان است و فدای اسلام می‏کنند و ابداً نظری به حکومت ندارند. من می‏خواهم مطالب طوری گفته شود که حق و باطل در برابر هم قرار گیرد نه روحانی و غیر روحانی. ضمناً مرز آزادی‏
</section>
<section type="page" number="720">
حرف‏ها را روشن بکنید، ما نمی‏خواهیم اختناق ایجاد کنیم ما می‏خواهیم توطئه علیه مبانی اسلامی نشود. به خدا قسم عده‏ای تحت عنوان مجاهد مسلمان به دهات مازندران می‏روند و به مردم می‏گویند بریزید و زمین‏ها را بگیرید. آخر اگر دولت تصویب کرد، خودش می‏آید و تقسیم می‏کند و هم‏چنین به عنوان مسلمان می‏رود و دستور می‏دهد که توطئه بکنند و بر علیه جمهوری اسلامی قیام بکنند، این که صحیح نیست باید راهى برای جلوگیری پیدا کرد.
نایب رئیس- اجازه بفرمایید بنده این قید را به نظرخواهی بگذارم اگر نظر کافی آورد می‏توانیم با ورقه رأی بگیریم. «تشکیل اجتماعات وراهپیمایی آزاد است به شرط این‏که بر ضد ...» (تهرانی- مشروط بر این‏که). مگر چه تأثیری دارد وقتی شرط می‏آورند؟
تهرانی- این پیشنهاد ما است لطفا آن را به رأی بگذارید اگر رأی نیاورد بعد حذفش کنید. بعد از «آزاد است» یک قید هم دارد، قیدش این است که «به شرط این‏که مخل امنیت و بر خلاف مبانی اسلام نباشد، آزاد است».
نایب رئیس- با این‏که هیچ تأثیری در معنای مطلب ندارد این هم قید مهمی نیست «تشکیل اجتماعات و راهپیمایی به شرط آن‏که بر ضد اسلام و امنیت نباشد آزاد است و مقررات مربوط ...»
تهرانی- بر ضد مبانی اسلام، ما احکام و مبانی اسلام را می‏خواهیم، این پیشنهاد ما است شما این مطلب را بگذارید.
نایب رئیس- آقای تهرانی غیر از شما هم پیشنهاد داده‏اند. اینجا من یک پیشنهاد کتبی از آقایان دارم که نوشته‏اند «بر ضد اسلام و امنیت کشور» این قدر آقایان روی جزئیات الفاظ خودتان مصرّ و معجب نباشید.
میرمرادزهی- اگر قرار باشد در تمام اوقات جلسه سروصدا بکنیم دیگران نمی‏توانند حرف بزنند و اگر قرار باشد در کنار هر اصلی مثل غذاهای فرنگی، گوجه فرنگی و خیارشور بگذاریم، اینجا هم این کار را بکنید و قیودی از جهت اسلامی و غیره بگذارید.
مدنی- چرا در مجلس ادب رعایت نمی‏شود؟ ما می‏گوییم موافق با مبانی اسلام باشد ایشان از گوجه‏فرنگی و خیارشور صحبت می‏کنند.
نایب رئیس- ما هم همین را می‏گوییم. توجه بفرمایید اصل را قرائت می‏کنم:
اصل 31- تشکیل اجتماعات و راهپیمایی به شرط آن‏که بر ضد اسلام و امنیت نباشد آزاد است و مقررات مربوط به نظم راهپیمایی و اجتماع در خیابان‏ها و میدان‏های عمومی به موجب قانون معین می‏شود.
چون جوّ مجلس مساعد نیست همین متن را با ورقه رأی می‏گیریم. لطفا گلدان‏ها را برای اخذ آراء ببرید.
 (در این هنگام رأی‏گیری به عمل آمد و نتیجة آراء به شرح زیر اعلام شد).
نایب رئیس- عدة حاضر در جلسه پنجاه وهفت نفر، تعداد کل آراء پنجاه وهفت رأی، تعداد آرای موافق چهل ودو رأی، آرای مخالف پنج رأی، آراى ممتنع ده رأی، بنابراین این اصل رد شد.
جوادی- راهپیمایی اگر قرار باشد که مخالف اسلام باشد، یا مربوط به حزب یا مربوط به جمعیت، قبل از این که راهپیمایی انجام شود دولت طبق هشت قید، جلوی آنها را
</section>
<section type="page" number="721">
خواهد گرفت.
نایب رئیس- این تذکر را دادیم. آقای منتظری هم تذکری دارند، آقای منتظری بفرمایید.
منتظری- ما گاهی از اوقات در این اصول که تصویب می‏شود می‏خواهیم به اصطلاح ابرویش را درست کنیم چشمش را کور می‏کنیم. ما می‏گوییم «اجتماع و راهپیمایی به شرطی که توطئه علیه هیچ چیز نباشد» فردا هر اجتماعی که می‏خواهند بکنند و چهار نفر در یک مسجد جمع شوند یک پاسبان می‏آید می‏گوید: می‏خواهید علیه امنیت کشور توطئه کنید. این معنایش این است که قدرت را به دست دولت بدهیم که از هر اجتماعی، اعم از مذهبی و غیره جلوگیری کند. ما قبلا دیده بودیم اگر چهار نفر می‏خواستند در مسجد جمع شوند و یک نفر هم از مبانی اسلام برایشان صحبت می‏کرد شهربانی می‏آمد و جلوگیری می‏کرد. حال اگر این احتمال می‏رود که یک وقت دسته‏ای علیه اسلام به خیابان‏ها بیایند و تظاهرات کنند که به نظر من کسی جرأت نمی‏کند بیاید و این طور تظاهرات کند، اگر قید بگذاریم هر راهپیمایی و اجتماعی اعم از این‏که در مسجد یا حسینیه باشد بهانه به دست دولت می‏دهد که بیاید و جلوگیری کند. بنابراین یک اصل بی‏خاصیت می‏شود.
نایب رئیس- این اصل که تصویب نشد و رد شد و بر طبق قراری که داریم این اصل دیگر به این صورت قابل طرح نیست و پیشنهادهای گوناگون هم می‏رسد واگر ادامه دهیم بحث تا آخر جلسه ادامه خواهد یافت و به جایی هم نمی‏رسد. اگر انشاالله مطلب جدیدی تهیه کردیم سرکار به نوبت صحبت بفرمایید. بنابراین اصل بعد را برای طرح در جلسه قرائت می‏کنیم:
3- ادامه بحث پیرامون اصل 29
اصل 29- نشریات و مطبوعات در نشر مطالب و بیان عقاید آزادند، مگر در نشر مطالب مخالف عفت عمومی و اهانت به شعائر و مقدسات دینی و افترا و تعرض به شرف و حیثیت اشخاص و نشر اکاذیب و ترویج فساد. جرائم مطبوعاتی و کیفیت رسیدگی و مجازات آنها را قانون معین می‏کند.
دوستانی که سؤال دارند لطفاً دستشان را بلند کنند تا نام‏نویسی شود. (صافی- من پیشنهادی داده‏ام). پیشنهاد شما را دیده‏ام. آیا مایلید آن را بخوانم؟ (صافی- اگر اضافه بفرمایید، نخوانید هم اشکالی نمی‏بینم). بسیار خوب، آقای حسینی، حسینی هاشمی سؤالی دارید یا می‏خواهید صحبت کنید؟
 (حسینی هاشمی- می خواهم هفت دقیقه صحبت کنم). موافقید یا مخالف؟ (حسینی هاشمی- مخالف). آقای سبحانی سؤالی دارید بفرمایید؟
سبحانی- علی الظاهر همان اشکالی که متوجه اصل بود، متوجه این اصل هم هست و دست فرق ضاله را در نشر کتاب‏هایشان باز می‏گذارد.
نایب رئیس- شما که مخالف هستید، پس بفرمایید سؤال دارید چون شما می‏فرمایید دست فرق ضاله را باز می‏گذارد. (سبحانی- پس چه باید کرد؟) من اسم شما را به عنوان مخالف یادداشت می‏کنم. (سبحانی- بسیار خوب). آقای بشارت جناب‏عالی سؤالی دارید بفرمایید.
</section>
<section type="page" number="722">
بشارت- بعضی مطالب است که مردم در مقابلش از خودشان دفاع می‏کنند مثلا اگر افترا و دروغی باشد مردم خودشان مقابله خواهند کرد ولی مواردی است که اخیراً هم با آن رو به رو بودیم مانند قضیه آیندگان، در این موارد باید از توطئه و تحریک مردم بر علیه حکومت به یک صورتی جلوگیری کرد.
نایب رئیس- آقای خامنه‏ای جناب‏عالی سؤالی دارید بفرمایید (خامنه‏ای- مطلب بنده را آقای بشارت گفتند و من هم نظر ایشان را تأیید می‏کنم). بسیار خوب، آقای آیت شما موافق هستید یا مخالف؟ (دکتر آیت- مخالفم). آقای مهندس راد سؤالی دارید بفرمایید.
دانش راد- من عقیده دارم تکلیف مردم را دربارة مسائلی که مرتب در مورد رعایت احترام به شعائر اسلامی بحث می‏شود، در یک اصل روشن بکنید که هیچ کس حق ندارد از این حدود تجاوز کند، خواه در راهپیمایی و خواه در نوشتن کتاب و یا هرچیز دیگر و آن وقت موارد دیگر را راحت‏تر بنویسیم و رد شویم، بنابراین آن ماده را باید پیدا کنیم و حدودش را هم روشن کنیم و کسی حق ندارد خیانت بکند و کسی حق ندارد به شعائر اسلامی توهین کند.
نایب رئیس- آقای انواری سؤالی هست بفرمایید.
انواری- سؤال بنده این است که اگر مطبوعات آزاد باشد فرقه ضالة بهائیه، کمونیست‏ها کتاب‏ها می‏نویسند و طبع و منتشر می‏کنند، در استان‏ها و در بخش‏ها و دهات مردم را گمراه می‏کنند.
نایب رئیس- آقای دستغیب سؤالی داری بفرمایید. (دستغیب- سؤالم را کتباً فرستاده‏ام). بلی آقای دستغیب و آقای صافی هر دو پیشنهاد کرده‏اند که اضافه شود «مگر در نشر مطالب ضد اسلامی و مخالف با عفت عمومی». و آقای دستغیب پیشنهاد کرده‏اند «یا ضد دینی و تضعیف عقاید.» آقای اکرمی بفرمایید.
اکرمی- غیر از مطلب آقای بشارت، یک پیشنهاد اصلاح عبارتی دارم. در پیش‏نویس قبلی این مورد بوده است «کیفیت مجازات و رسیدگی به آنها را قانون معین می‏کند» در اینجا مرقوم فرموده‏اید «جرائم مطبوعاتی و کیفیت رسیدگی و مجازات آنها را قانون معین مى‏کند» این تغییر عبارت برای چیست؟ (نایب رئیس- چون اول باید رسیدگی کرد بعد مجازات، نه این‏که اول مجازات کنند بعد رسیدگی شود). درست است ولی رسیدگی که کیفیت به آن صورت نمی‏خواهد. اگر کیفیت مجازات در رسیدگی مطرح است رسیدگی می‏شود. نمی‏دانم تغییر عبارت برای چیست؟ (نایب رئیس- رسیدگی خودش به این معنا است که آیا دادگاه هیأت منصفه می‏خواهد یا نمی‏خواهد؟ یعنی مربوط به کیفیت رسیدگی است). بنابراین تغییر به این علت بوده است.
نایب رئیس- بلی، آقای موسوی تبریزی سؤالی دارید بفرمایید. (موسوی تبریزی- سؤال این است که برای کتب ضلال چه فکری کرده‏اید؟) بسیار خوب، آقای فاتحی سؤالی هست بفرمایید.
فاتحی- شما اینجا یک جمله‏ای فرمودید که مطبوعات و نشریات در بیان عقاید آزادند و در مقابل آن چند مطلب کلی گفته‏اید که همه‏اش مجهول است. مراد از مطالب مخالف عفت عمومی، به نظر که اهانت به شعائر باشد. اینها کلیاتی است که آن اصل را یک چیزی هم طلبکار می‏کند، مثلا برای یک جمله آزادی چندین مطلب کلی گذاشته شده است که آزادی را
</section>
<section type="page" number="723">
محدود می‏کند. (نایب رئیس- پیشنهاد شما چیست؟ اینها نباید باشد؟) به نظر من کامل نیست. (نایب رئیس- به نظر شما چه باید کرد؟) آقایان باید در موردش تصمیم بگیرید.
نایب رئیس- آقای رحمانی سؤالی هست بفرمایید.
رحمانی- بسم الله الرحمن الرحیم. وقتی که اینجا ذکر کرده است که «مگر در نشر مطالب‏
مخالف عفت عمومی و اهانت به شعائر و غیره آزاد نیست» یعنی اینها جرم است آن‏وقت دیگر جایی ندارد که بگوید «جرائم مطبوعاتی و کیفیت رسیدگی و مجازات آنها را قانون معین می‏کند» بلکه باید گفته شود «کیفیت رسیدگی و تشخیص و مجازات از طریق قانون معلوم خواهد شد».
نایب رئیس- بسیار خوب، آقای قرشی فرمایشی دارید؟ (قرشی- من می‏خواهم به عنوان موافق صحبت کنم). بسیارخوب، آقای هاشمی به عنوان مخالف بفرمایید صحبت کنید.
سید منیرالدین هاشمی- مسأله آزادی افکار و عقاید مسأله‏ای است که برای حفظ و انسجام و اتحاد یک ملت باید مورد توجه و اهمیت قرار گیرد، ولی باید واقعیت‏های این را ملاحظه کرد. من دو یا سه مورد از اثرات بسیار ابتدایی سانسورکردن عقاید را خدمت آقایان عرض می‏کنم. وقتی که جلوی یک نفر را گرفتند حتما حس کنجکاوی او تحریک می‏شود و خیال می‏کند دارند کمالی را از او سلب می‏کنند و قطعاً پس از آن‏که با مرارت توانست به آن فکر دست یابد، نسبت به آن علاقه پیدا می‏کند. علاوه بر این می‏بینید مفاهیم‏اش ممنوع است و بحث و بررسی از آن آزاد نیست، بالنتیجه شما در این مرحله از جامعه جدایی انداخته‏اید و حتما آدم متعصبی به این فکرخواهد افتاد و نهایتاً به عقده هم می‏رسد و انفجار هم به دنبال می‏آورد و برای پیشگیری از این مسأله که، یک امر واهی بزرگ نشود و به صورت حقیقت جلوه نکند فرد روی آن گرایش و متعصب بشود و در راه دفاعش عقده‏دار شود و قیام کند، این اصل تدوین شده است. اما باید به یک واقعیت دیگری هم کنار این توجه کرد. گرچه ما معتقدیم که مکتبمان حق است و در این مطلب قاطع هستیم و بر اساس منطق ریاضی می‏شود این امر را خیلی راحت ثابت کرد و همه آقایان اطلاع دارند و بحمدالله می‏توانند ثابت کنند. غرض این است که از ضعف منطق نیست، که ما می‏گوییم سانسور بکنیم و سانسور هم نمی‏خواهیم بکنیم، بلکه عینیت جامعه و وضع ایدئولوژی طرف مقابل را ملاحظه می‏کنیم، آنها از نظر هنری بسیار قوی هستند. این مسأله هنر را ساده فرض نکنید چون برای ساختن یک فیلم گاه میلیون‏ها تومان خرج می‏کنند، خصوصاً اگر یک فیلم مکتبی باشد و دولت‏های دیگر، من باب مثال ماتریالیست‏ها این سرمایه‏گذاری‏ها را کرده‏اند و شما فرجه و فرصتی که یک چنین بودجه‏ای را در این راه سرمایه‏گذاری کنید ندارید و یا از نظر آزادی امکانات را نداشته‏اید و مرتباً درحال ستیز بوده‏اید. بنابراین در زمینه‏های هنری و فیلم و نوشته در مکتب مقابل شیوه‏های بسیار متنوع وجود دارد و از طرف دیگر نصف جمعیت کشور بی‏سوادند، بنابراین یک نفر به راحتی می‏تواند یک ساک بردارد و چند حلقه فیلم کوچک داخل آن بگذارد و به دهات برود و خیلی زود هم می‏تواند افراد روستایی را جلب کند. بنابراین آنها برای تحریک افراد کم اطلاع مجهز به هنری هستند که نیازی به تحصیل چندان ندارد و شما به این اسلحه مجهز نیستید، به علاوه آنها به شیوه‏های جدید نویسندگی مجهز هستند، ولی در ایران به تازگی بیان ساده‏نویسی در حوزه‏ها متداول شده است. البته از نظر منطقی بسیار قوی وغنی، ولی از نظر هنری ضعیف هستیم، حالا یک مطلب دیگری را مورد توجه آقایان قرار بدهم و آن فقر و محرومیت ناشی از نارسایی‏های اقتصادی دوران طاغوت است که عقده‏های بسیار زیادی را متراکم کرده، زیرا همین‏که کسی در
</section>
<section type="page" number="724">
باغ سبز نشان بدهد خیال می‏کنند واقعا جنت الماوی پشت سرش است. در چنین زمینه‏ای که طبیعتاً آنها از نظر هنری مجهز و نصف ملت ما بی‏سوادند یعنی قدرت محاسبه منطقی ندارند و از نظر روانی عقده‏دار هستند آیا صحیح هست در اینجا حد آزادی به مطبوعات بدهیم یا یک کار دیگری بکنیم که جمع بین همه اینها باشد و آن این است که پیشنهاد سمینار بین حوزه و دانشگاه داده است چنان‏چه هیأت رئیسه صلاح بدانند بعد این اصل را تکمیل کنند و زمینه محاجه بین دانشگاه و حوزه را معین کنند و میزگردی تشکیل شود که دائما در آنجا افرادی برای بررسی حاضر باشند. آن‏وقت برای ما خیلی ساده است که «تا سیه روی شود هرکه در او غش باشد» چون ما منطق‏مان یک منطق برتر است و نمی‏خواهیم سانسور بکنیم، ما می‏خواهیم ببینیم کسانی که از نظر منطقی می‏توانند شرکت کنند تعدادشان چقدر است. اینکار را در دانشگاه و درحوزه قرار بدهید که غیر از دانشجویان کسانی که تا تحصیلات دیپلم دارند بتو انند شرکت کنند. (نایب رئیس- آقای هاشمی یک دقیقه از وقت شما باقی است). ما نباید فراموش بکنیم که در بسیاری از نقاط دنیا مسأله روزنامه‏نگاری عین مکتب ما به صورت شانتاژ سیاسی درآمده است که بیشتر در جهت سیاسی می‏چرخد برخلاف مکتب اسلام که براساس حقانیت خودش می‏باشد و حاضریم روی آن صحبت کنیم و اگر در سطح کل کشور چنین سمیناری درست شد حاضرم به عنوان یکی از کوچک‏ترین اعضای این مجلس روی روابط سیاسی قانون اساسی مناظره کنم و ثابت کنم که بهترین دموکراسی مکتبی را که می‏شود مطرح کرد، اسلام دارد و بحمدالله تا حدودی هم درکلیات آمده که ان شاءالله در بقیه اصول تکمیل خواهد شد. والسلام علیکم و رحمه الله وبرکاته.
نایب رئیس- آقای مولوی عبدالعزیز جناب‏عالی می‏خواهید به عنوان موافق یا مخالف صحبت می‏کنید؟ (مولوی عبدالعزیز- موافق) بفرمایید.
مولوی عبدالعزیز- الحمدلله وکفی والسلام علی عباده الذین اصطفی. اما بعد، برادران اسلام و علمای اعلام و حضارگرامی، منظور از عرایضی که می‏خواهم بگویم این است که ما خیلی سعی و کوشش داریم که دستورات اسلام در کشورهای اسلامی رواج پیدا کند و مردم اسلام را بپسندند و قبول کنند، اما باید بدانیم که امروزه دوره آگاهی و فرهنگ و دانش است مردم هیچ مطلبی را بدون عقل و منطق نمی‏پذیرند، بنابراین ما باید اسلام را طوری به مردم بفهمانیم که مردم بپذیرند. اسلام یک دین فطری و یک دین طبیعی است و همه مردم آماده هستند که اسلام را قبول کنند و به طرف اسلام بگروند و بیایند و فداکاری کنند، اما به شرطی که دوستان ما، برادران ما و علمای اعلام و همه ما بتوانیم اسلام را آن‏طور که هست و باید و شاید به مردم بفهمانیم، نه آن اسلامی را که تنها خود ما بفهمیم بلکه اسلام واقعی را، اسلام حقیقی را و اسلامی را که بر مبنای قرآن باشد. کدام بد قسمت است که آن را قبول نمی‏کند؟ امروز تمام ملل دنیا محتاج به اسلام و تعالیم عالیه اسلام هستند، از ماده و مادیات بیزارند، زیرا آن‏قدر مادیات دارند که بیزار شده‏اند و خودشان اعتراف می‏کنند که با این‏که از نظر مادیات غنی هستند سکون و آرامش ندارند. پس مردم همه تشنه اسلامند، زیرا اسلام دوای همه دردها است به شرط آن‏که ما اسلام را با همان چهره واقعی به مردم نشان بدهیم. لهذا منظور این بود که ما سعی بکنیم که اسلام را به مردم نشان بدهیم و اسلام را محدود نکنیم و اسلام را منحصر به عقل و فکر خودمان نکنیم در آن‏صورت است که همه مردم به سوی اسلام می‏آیند چون اسلام یک دین طبیعی است و اگر ما بتوانیم به مردم بفهمانیم که رئیس جمهوری می‏تواند یک‏
</section>
<section type="page" number="725">
مسلمان کامل باشد و یک نفر بقال، حمال، کارگر، کارفرما، او هم می‏تواند یک مسلمان واقعی باشد. لهذا منظورم این بودکه بر موهومات زیاد تکیه نکنیم اگر من وشما هرچه سعی بکنیم که قوانین و مقررات را چارچوبه بکنیم تا وقتی که مردم نفهمند، آن را قبول نمی‏کنند زیرا مردم اخلاق من وشما را می‏بینند، مردم رفتار من و شما، نشست و برخاست من و شما، طرز برخورد من و شما را می‏بینند. ما باید نمونه قرآن و اسلام باشیم. در اینجا که نشسته‏ایم باید به یکدیگر احترام بگذاریم، یکدیگر را ازخود بهتر بدانیم من چه عرض کنم «امهات الامراض مرضها» متوجه عرضم باشید بیخ همه مرض‏ها این است که من به خودم خوش‏بین باشم و به برادرانم بدبین، این ام الامراض است که من فکر مى‏کنم که تنها من می‏دانم و آن‏چه که من می‏گویم حق است و آن‏چه که برادران و دوستان و دیگران می‏فهمند حق نیست. این ام الامراض است که انسانی نسبت به خودش خوش‏بین و نسبت به دیگران بدبین باشد. (نایب رئیس- دو دقیقه از وقت جناب عالی باقیمانده است) خیلی عذر می‏خواهم، دوستان ما یک ساعت، دوساعت و سه ساعت صحبت کردند برای من دو دقیقه ملاک عمل نیست، من باید تمام صحبت‏هایم را بکنم. منظور من این است که من و شما باید به یکدیگر احترام بگذاریم و ام‏مرض‏ها این است که من نسبت به خودم خوش‏بین و نسبت به دیگران بدبین باشم و اصل خوبی‏ها این است که من نسبت به دیگران خوش‏بین باشم و نسبت به خودم بدبین باشم. ما باید فکرکنیم که اگر یک دوستی چیزی بگوید شاید بهتر باشد و فقط به خود ننازیم و من بگویم آن‏چه که من می‏گویم حق است لهذا منظورم این بود که راجع به این اصل چندکلمه صحبت کنم.
نایب رئیس- آقای مولوی، آقای مدنی از شما سؤالی دارند، خواهش می‏کنم گوش به سؤال ایشان بدهید وجواب ایشان را بدهید.
مدنی- شما می‏گویید در مجلس خبرگان که برای قانون اساسی جمهوری اسلامی تشکیل شده یک نفر به اسلام جسارت بکند و اسم اسلام را به گوجه فرنگی تعبیر کند و ما با او تندی نکنیم؟
مولوی عبد العزیز- خیلی عذر می‏خواهم، منظورم این نیست، منظورم این است که با منطق و با شیرین‏زبانی و با خوبی و با تواضع و فروتنی یکدیگر را قانع کنیم نه با پرخاش.
مدنی- «فَاعْتَدُوا عَلَیْهِ بِمِثْلِ مَا اعْتَدى عَلَیْکُمْ» کسی که به اسلام جسارت کند باید کوبیده شود.
مولوی عبد العزیز- «ادْفَعْ بِالَّتِی هِیَ أَحْسَنُ» هم آیه قران است «فَإِذَا الَّذِی بَیْنَکَ وَ بَیْنَهُ عَداوَةٌ کَأَنَّهُ وَلِیٌّ حَمِیمٌ* وَ ما یُلَقَّاها».
رشیدیان- آقای مرادزهی نماینده مجلس خبرگان هستند و صدها هزار نفر به ایشان رأی داده‏اند باید به مقام خودشان و علمای اعلام که اینجا تشریف دارند توجه کنند و به اصطلاحات و الفاظی که بکار می‏برند توجه داشته باشند اینجا که بحث وحی ادفع بالتی هی احسن نیست منظور این آیه در مقابل افراد غیرمذهبی و غیراسلامی است.
مولوی عبدالعزیز- آیه عام است، منحصرش نکنید. حالا عرض من این است که قوانینی را اینجا پیاده کنیم که تمام برادران و تمام اقشارمردم از آن استقبال کنند. حالا رسیدم به سر مطلب، حدیث را همه می‏دانید چون همه عالم هستید «المسلم من سلم المسلمون من لسانه و یده» مسلمان کسی هست که مسلمانان دیگر از زبانش و از دستش در امان باشند و حدیث دیگر این است «لایؤمن احدکم حتی یحب لاخیه ما یحب لنفسه» هیچ کدام از شما مؤمن کامل‏
</section>
<section type="page" number="726">
نمی‏شود تا وقتی که آن‏چه را که براى خودش نمی‏پسندد براى دیگران بپسندد منظورم این است که اینجا این اصل خوب نوشته شده که اهانت به شعائر دینی کسی نشود همه موافق هستیم، اما منظور عرضم این بود که هم‏چنان‏که اهانت و توهین به شعائر دینی گناه است همین‏طور اهانت به مقدسات دینی هم گناه است ما از رادیو، روزنامه و از تمام رسانه‏های گروهی می‏شنویم که نسبت به خلفای پیغمبر اکرم صلی الله علیه و سلم اهانت می‏شود خیلی عذر می‏خواهم از دوستانم که علمای اعلام وارث دین پیغمبر هستند نه تقاضا می‏کنم به برادران و دوستانم و آنهایی که در رأس علم و عمل هستند توصیه بفرماییدکه نسبت به خلفای پیغمبر در رسانه‏های گروهی توهین نشود. سنی‏ها برادران شما هستند، تمام دنیا می‏خواهد دست به سوی شما دراز بکند، ما بایستی دست همه را بفشا ریم به تمام مسلمانان دنیا دست بدهیم، وقتی که دنیای اسلام و عالم عرب از رادیوی تهران می‏شنوند که نسبت به خلفا و مقدسات آنها اسائه ادب و توهین می‏شود چه جور آنها ما را برادر خودشان می‏داند و خودشان را برادر ما تصور می‏کنند، لهذا من از دوستان تقاضا می‏کنم با این فکرکه گذشته را صلوات و آینده را احتیاط، توصیه بفرمایید که در رسانه‏های گروهی نسبت به کلیه اقشار مردم و تمام اقلیت‏های دینی و تمام مذاهب تحقیر و اسائه ادب نشود تا مردم تحریک نشوند. عرض دیگری ندارم و اخر زمان الحمدلله رب العالمین.
نایب رئیس- از برادرمان آقای مولوی عبد العزیز خواهش می‏کنیم که اگر مواردی مشخص سراغ دارند که دستگاه‏های رادیو و تلویزیون چنین چیزی را که بیان کردند در برنامه‏هایشان داشته‏اند، تاریخ، ساعت و نوع مطلب آن را اعلام بفرمایندتا رسیدگی فوری و قطعی بعمل بیاید تا مبادا بینندگان و شنوندگان برنامه‏ها دچار شبهه شوند که دستگاه‏های تبلیغاتی جمهوری اسلامی ایران چنین سهل‏انگاری‏ها و چنین رویه‏هایی دارد و دستگاه رهبری و اداره مملکت در برابر آن بی‏تفاوت و ساکت هستند. (مکارم شیرازی- ما موردی را سراغ نداریم). بلی دوستانم می‏فرمایند موردی را سراغ ندارند لذا از آقای مولوی خواهش می‏کنیم که اگر موارد مشخصی هست به ما اطلاع بدهند تا هم دوستان مطلع بشوند و هم اقدام بشود.
مولوی عبد العزیز- تاریخ موردش را کتباً می‏نویسم.
نایب رئیس- خیلی متشکر می‏شویم اگر کتباً مرقوم بفرمایید.
ربانی شیرا زی- بدون جهت که چنین نطقی نمی‏کنند لابد موردی دیده‏اند موردش را بگویند تا ما جلویش را بگیریم.
نایب رئیس- می‏گویند کتباً اطلاع می‏دهند آن‏وقت ما اقدام می‏کنیم.
پرورش- وقتی که مطلب مستند داشتند بیایند صحبت بکنند، در غیر این صورت فکر می‏کنم خلاف انصاف باشد.
نایب رئیس- آقای پرورش بنده توضیح دادم که همه برادران و خواهران اهل تسنن در ایران و خارج از ایران اطلاع داشته باشند که اگر موردی ایشان سراغ دارند کتباً اطلاع می‏دهند و سریعاً هم رسیدگی و اقدام خواهد شد. به عنوان مخالف آقای سبحانی اسم نوشته‏اند بفرمایید.
سبحانی- بسم الله الرحمن الرحیم. من فکر می‏کنم این سه اصل یک اشکال مشترک در ذهن دوستان دارد و این اشکال اگر حل نشود هر سه اصل دچار وقفه خواهند شد یکی درباره مطلق احزاب و مطلق شخصیت‏ها و جمعیت‏هاست، هرچند مقید به دین ومذهبی مطلقا نباشند. همچنین‏
</section>
<section type="page" number="727">
عین این اشکال نیز در مسأله تشکیل اجتماعات و راهپیمایی‏ها هم وجود داشت و همان اشکالی که آن دو اصل داشت، متوجه این اصل هم هست یعنی آنجایی که استثناء می‏کند استثناء را تا آن حدی آورده است که آن اشکال مختصری که در ذهن اکثر دوستانم موجود هست مرتفع نکرده است بنابراین باید یک فکری برای هرسه اصل از نظر احسن شبهه کرد که مورد تصویب قرار بگیرد. نکته دیگر این است که در آن پیش‏نویس متوسط، که گروه سه نوشته بودند کلمه فیلم نبود و بعداً تذکر داده شد که نوار و تئاتر هم اضافه شد اما در این اصلی که نوشته شده نوار و تئاتر نیست و شما می‏دانید که تئاتر و نوار و سینما یکی از عوامل تبلیغاتی عجیبی است و باید تکلیف آنها جوازاً و منعاً از نظر قانون معین بشود. مطلب سومی که با آن عرضم را تمام می‏کنم و کوشش می‏کنم کمتر از وقت مقرر بحث کنم این است که کتاب‏هایی که نوشته می‏شود گاهی تماس با اسلام ندارد تماس به آن معنی که مثلًا در حساب و هندسه ما کتابی می‏نویسیم که البته در آن بحثی نیست ولی یک کتاب‏هایی است که درباره مرام خاصی نوشته می‏شود، مثلا فرض بفرمایید مالکیت از نظر احزاب دیگر نوشته می‏شود یا درباره عقاید ملل مستقیماً با اسلام تماس ندارد می‏گوید عقاید من این است و این است و این هم دلیلش، ولی یک موقع کتابی است که نه از نوع اول است که هیچ تماس نداشته و نه قسم دوم است که تماسش غیرمستقیم باشد و با اسلام تماس مستقیم دارد، فرض کنید کتابی در نفع صانع و یا در رد قرآن می‏نویسند، البته اهانت هم نیست که مشمول کلمه اهانت به شعائر اسلام باشد، ولی با توجه به مطالبی که در جلسه مشترک جناب آقای دکتر بهشتی فرمودند و با توجه به همه آنها چون همه آنها در ذهن ما هست آیا در چنین زمان و موقعیت که امکانات ما از نظر تبلیغ کم است صحیح است که ما دست چنین افرادی را که مسلماً نظر توطئه ندارند، ولی شاید یک قصدی دارند که کتابی در رد اسلام یا در رد قرآن، یا در رد خاتمیت و یا در رد مسائل دیگرمستقیما می‏نویسند و منتشر می‏کنند باز بگذاریم و ما به عنوان این‏که باید مردم آزاد و عاقل باشند و مطالعه کنند و یا به قول دوست عزیزم باید ما برویم مردم را تفهیم کنیم، ولی تا ما بخواهیم برویم و تفهیم کنیم و اشکال را از ذهن افراد بیرون بیاوریم آن کتاب کار خودش را انجام می‏دهد. من به خاطرم می‏آیدکه دوسال قبل در رژیم سابق یک کتابی در ایران از طرف یکی از سناتورها منتشرشد، خوب این کتاب به سبک خاصی درباره اسلام و قرآن نوشته شده بود و دیدیم که چه اثر بدی در میان جوانان و افراد گذاشت. کمتر کسی بود که اگر آن کتاب را مطالعه می‏کرد یک لغزش برای او پیش نمی‏آمد، البته افراد غیر وارد را عرض می‏کنم نه افراد متخصص را، حالا آیا صحیح است که ما فکر را آزاد بگذاریم و مردم را ممنوع نکنیم و به صرف این‏که ممنوعیت حرص بیشتری می‏آورد این کتاب‏ها را آزاد بگذاریم، آیا ضرر این نوع آزادی‏ها بیش از منافع، متصور و مبین آن نیست؟ من فکر می‏کنم اقلًا اگر به کتاب‏های تئوریک فکر نمی‏کنیم که درباره بیان یک جمعیتی هست، آن کتاب‏هایی که تماس مستقیم با اسلام دارد، حتماً باید از اینجا مستثنی بشود و پیشنهاد می‏کنم این جمله و یا شبیه این جمله بیاید و «یا آن‏چه که به منظور متزلزل ساختن عقاید اسلامی نشر می‏شود» که اگر قسم دوم را شامل نشود اقلًا قسم سوم ممنوع باشد.
نایب رئیس- متشکرم آقای قرشی موافق هستند بفرمایید. در اینجا باید به آقای سبحانی تذکر بدهم که افزودن فیلم، نمایش، نوار به مورد است و می‏توانیم اضافه کنیم زیرا چیزی نیست که اصل را تغییر بدهد.
</section>
<section type="page" number="728">
قرشی- بسم الله الرحمن الرحیم. انَّ هذَا الْقُرْآنَ یَهْدِی لِلَّتِی هِیَ أَقْوَمُ ...، من به عنوان موافق با آزادبودن نشریات و مطبوعات، منتها با قیدی که عرض خواهم کرد صحبت می‏کنم. مطلب اول این است که دین ما، اسلام ما، یک منطق و جهان‏بینی قوی دارد که به علت آن جهان‏بینی نه از سوسیالیسم می‏ترسیم و نه از کاپیتالیسم و نه از کمونیسم، که زاییده سوسیالیسم باشد. مسأله دوم این است که اسلام تنها منحصر به ما مسلمان‏های این مملکت نیست بلکه یکی از مأموریت‏های اسلام و قرآن این است که دیگران تو را هم بسوی اسلام و قرآن بکشد، قرآن نیامده است که در این مملکت بنده و امثال بنده را که می‏گوییم مسلمانیم هدایت کند و به سعادت برساند، ما باید برای دیگران این مجال و مهلت را بدهیم که آنها هم بتوانند به اسلام نزدیک بشوند و اسلام هم آنها را هدایت بکند. شخص اگر مجال داشته باشد ما فی الضمیر خودش را اظهار بکند و آزادانه بگوید و بنویسد، اگر باطل باشد برای خودش و برای مردم روشن می‏شود که چیزی ندارد و خودش هم به تدریج منفعل می‏شود و دیگران هم بر این‏که چیزی ندارد کاملًا واقف می‏شوند ولی اگر جلوی او را بگیریم به حکم «الانسان حریص علی ما منع» این احساس برایش پیدا می‏شود که یک واقعیتی دارد و دیگران هم این احساس را می‏کنند و به دور او جمع می‏شوند. در زمان امیرالمؤمنین سلام الله علیه خوارج آزاد بودند که تمام افکار و عقایدشان را بیان بدارند، حتی نماز علی ابن ابیطالب را قطع می‏کردند و آیاتی می‏خواندند که امام هم در نماز به آنها جواب می‏فرمود و این مقدار آزادی را داشتند ولی وقتی که توطئه می‏کردند بدون مهلت و مجال امام جلوشان را می‏گرفت. حالا یک دفعه منظور کسانی هستند که مسلمان نیستند و ایده اسلامی ندارند، ما می‏خواهیم در آینده به طور کلی به استثنای اقلیت‏های مذهبی همه آنها را از بین ببریم، این یک مسأله است ولی اگر می‏خواهیم واقعاً با روش صحیح و مخصوصی آنها را به طرف اسلام بکشانیم و سواد اسلامی را زیاد بکنیم، من این‏طور احساس می‏کنم که باید به آنها آزادی بیان و آزادی نشریات بدهیم منتها با این قیدی که توطئه نباشد و امنیت را بر هم نزنند و توطئه بر علیه مبانی اسلام تلقی نشود این احساس من است والسلام علیکم و رحمه الله و برکاته.
نایب رئیس- خوب اصل را می‏خوانم دو نفر موافق و دو نفر مخالف صحبت کردند و به سؤالاتی هم که بود جواب دادیم، اصل را به این صورتی که اینجا هست می‏خوانم فیلم و نوار و نمایش اضافه شد چون ماهیت اصل محفوظ است.
رشیدیان- عبارت «برخلاف مبانی اسلامی» را هم اضافه کنید چون رأی نمی‏آورد و وقت ما تلف می‏شود.
نایب رئیس- بسیار خوب اجازه بفرمایید این اصل را به این صورت که هست با دست رأی بگیریم و نظرخواهی بکنیم.
حائری- ممنوعیت نشر کتب ضلال را هم اضافه کنید.
نایب رئیس- چشم اضافه می‏کنیم آقای حائری، ای کاش صبح تشریف داشتید چون روی این بحث بود. جناب آقای حائری با کسالتی که دارند همت می‏کنند و محبت می‏کنند و تشریف می‏آورند اما صبح توفیق نداشتیم که در خدمتشان باشیم، اجازه بفرمایند که متن را به همین صورت نظرخواهی کنیم بعد آن‏وقت قیود را که اینجا یادداشت شده، ببینیم به چه صورت اضافه کنیم. یکی به این صورت «نشریات، مطبوعات، فیلم، نمایش و نوار برای نشر مطالب آزاد است مگر در نشر مطالب مخالف عفت عمومی، اهانت به شعائر و مقدسات دینی، افترا و
</section>
<section type="page" number="729">
تعرض به شرف و حیثیت اشخاص، نشر اکاذیب، ترویج فساد، جرائم مطبوعاتی و کیفیت رسیدگی و مجازات آنها را قانون معین می‏کند» موافقین با این اصل به این صورت دست بلند کنند «بیست و دو نفر دست بلند کردند» بیست و دو نفر با این اصل به این صورت موافقت دارند، یکی پیشنهاد هم این است که باید اضافه شود «جلوگیری از تحریک و توطئه» یعنی مطبوعاتی که تحریک و توطئه می‏کنند و یکی هم این‏که «ترویج فساد و بی‏دینی» یک بیان هم این است که تعبیر مصطلح «مگر نشر کتب یا نشریات ضاله»
حجتی کرمانی- اگر بعد از کلمه «مخالف» کلمه «اسلام» را بگذارید فکر می‏کنم مسأله حل شود یعنی به این صورت «مگر در نشر مطالب مخالف اسلام و عفت عمومی» که می‏شود ضاله.
طاهری اصفهانی- بنده هم عرض کردم کتب ضاله اضافه شود.
طاهری گرگانی- نشریات گمراه کننده بنویسید.
نایب رئیس- اگر ما بخواهیم ضاله را بیاوریم آن هم با تعبیر فارسی آن می‏شود «مگر در نشر مطالب گمراه‏کننده مخالف عفت عمومی، اهانت به شعائر الی آخر ...» منتها این کلمه گمراه کننده را که ما می‏گوییم، کتب ضاله در فقه یک معنای خاصی را بیان می‏کند ولی مطالب گمراه کننده مثلا یک کسی را گمراه می‏کنند و می‏گویند از خانه پدرت قهر کن، بگوییم این را هم گمراهش کرده، این است که اصطلاح باید قدری روشن‏تر باشد.
طاهری گرگانی- جوانان را از راه بدر می‏کنند، پس باید اعم باشد مثلا اگر رمان‏های مضره‏ای بنویسند که هم اینها را و هم آنها را شامل بشود ...
مکارم شیرازی- به عبارت پس از نشر اکاذیب و کتب ضلال رأی بگیرید.
نایب رئیس- به هر حال ما به این صورت بیان می‏کنیم «نشریات و مطبوعات، فیلم، نمایش، نوار برای نشر مطالب و بیان عقاید آزاد است مگر در نشر مطالب مخالف عفت عمومی، اهانت به شعائر و مقدسات دینی، افترا و تعرض به شرف و حیثیت اشخاص، نشر اکاذیب، ترویج فساد و کتب ضلال، جرائم مطبوعاتی و کیفیت رسیدگی و مجازات آنها را قانون معین می‏کند» موافقین با این متن دست بلند کنند (چهل و دو نفر دست بلند کردند) چهل و دو نفر با این تعبیر موافق هستند که کافی نیست. آقای کرمی بفرمایید.
کرمی- افراد گروه منتخب آقایان هستند چطور آن‏چه که شما تنظیم می‏کنید موقع رأی دادن مقید هستید که بایستی عبارتتان تصویب بشود شما مگر از ما نیستید؟ چرا به این مطالب رأی نمی‏دهید.
نایب رئیس- رأی دادند.
کرمی- شما مثل ما مسلمان هستید (یکی از نمایندگان- هر کسی رأی ندهد مسلمان نیست). کار شما به ابوموسی اشعری و علی ابن ابیطالب می‏ماند.
نایب رئیس- آقای کرمی همه در دو نوبت رأی دادند بعضی در نوبت اول و بعضی در نوبت دوم رأی دادند. حالا برای پرهیز از هر نوع شبهه، با ورقه رأی می‏گیریم تا کاملا مشخص باشد.
دکتر آیت- اجازه بفرمایید بنده یک توضیحی بدهم.
نایب رئیس- بفرمایید.
دکتر آیت- اصلاحاتی که شد گاهی اوقات در جهت محدودکردن است و بعضی اوقات‏
</section>
<section type="page" number="730">
در جهت وسیع‏کردن آزادی‏ها است، من به این جهت به عنوان مخالف اسم نوشتم که می‏خواستم به بعضی قسمت‏ها آزادی بیشتری بدهیم و البته در بعضی جهات هم باید کمی محدود کرد و با این‏که دفعه اول رأی دادم، به این دلیل دفعه دوم رأی ندادم زیرا داریم محدودیت‏های زیادی ایجاد می‏کنیم، موضوع این است که می‏گوییم روزنامه آزاد است.
نایب رئیس- قرار نبود توضیح بدهید.
دکتر آیت- از این جهت عرض می‏کنم که اگر در جهت وسعت آزادی به این اصل اضافه کنید ممکن است یک مقداری بیشتر آزادی بیاورد شما فقط از این جهت می‏روید.
نایب رئیس- اجازه بفرمایید حالا رأی بگیریم چون دوستان دیگری هم نوبت گرفته‏اند.
ربانی شیرازی- چون دو سه نفر تازه آمده‏اند متن را بخوانید.
نایب رئیس- متن را می‏خوانم:
اصل 29- نشریات و مطبوعات، فیلم، نمایش، نوار برای بیان نشر مطالب و بیان عقاید آزاد است مگر در نشر مطالب مخالف عفت عمومی، اهانت به شعائر و مقدسات دین، افترا و تعرض به شرف و حیثیت اشخاص، نشر اکاذیب و ترویج فساد و کتب ضلال.
طاهری اصفهانی- می‏خواهیم مطلق ضلال را بگوییم نه این‏که فقط کتاب را بگوییم و به طور کلی هرچه گمراه‏کننده باشد، فیلم گمراه کننده، نوار گمراه کننده و کتب گمراه کننده.
نایب رئیس- «و مطالب ضلال جرائم مطبوعاتی و کیفیت رسیدگی و مجازات آنها را قانون معین می‏کند» لطفاً رأی بگیرید (اخذ رأی به عمل آمد و نتیجه به شرح زیر اعلام شد).
نایب رئیس- عده حاضر در جلسه شصت و شش نفر، شماره آراء شصت و شش رأی، موافقین چهل وپنج نفر، مخالف شش نفر، ممتنع پانزده نفر، به اصل بعد می‏پردازیم، آقای مرادزهی شما حق دارید پنج دقیقه صحبت کنید، اجازه می‏فرمایید بعد از این اصل باشد؟
مرادزهی- خیر.
نایب رئیس- من اسم شما را یادداشت کرده بودم ولی گذاشته بودم برای پایان جلسه، که آن موقع مطلبتان را بفرمایید ولی حالا که اصرار دارید بفرمایید صحبت کنید.
مرادزهی- بسم الله الرحمن الرحیم. من خیلی متأسفم که جریان این‏طور پیش آمد ولی این تقصیر بنده نیست، باید متوجه باشید آقایانی که اسباب و لوازم این برخوردها را فراهم کرده بودند با وضعیتی که در مورد جلسه قبل پیش آورده بودند و گواهش مجلس و هیأت رئیسه مجلس هستند. مهم‏ترین مسأله‏هایی که مطرح است این است که آقایان نباید فکر بکنند کسانی که لباس روحانیت تنشان نیست شاید علاقه‏ای به شعائر مذهبی و یا به اسلام نداشته باشند. ما در اصل چهار همین قانون‏اساسی تصویب کردیم که کلیه قوانین و مقررات مدنی، جزائی، مالی، اقتصادی، اداری، فرهنگی، نظامی، سیاسی و غیره بایستی بر اساس موازین اسلامی باشد. این اصل بر اطلاق و یا عموم همه اصول قانون اساسی و قوانین و مقررات دیگر حاکم است و تشخیص این امر هم بر عهده فقهای شورای نگهبان است یعنی این اصل را به این خاطر آوردیم که بعداً عبارت «موازین اسلامی» تکرار نشود زیرا این اصل بر تمام اصول اطلاق می‏شود. مسأله دوم این است که باید توجه داشته باشیم که ما داریم قانون اساسی می‏نویسیم و نباید در اصلی یک مرتبه اولش بنویسیم «در حکومت جمهوری اسلامی» بعد هم در ذیل ماده بنویسیم «بر طبق موازین اسلامی» بنده به خاطر این‏که این مسائل تکرار نشود می‏خواستم تذکر بدهم.
</section>
<section type="page" number="731">
و آن مثالی هم که من زدم غرض این نبود که شأن اسلام را پایین بیاورم، شأن اسلام را کسانی پایین می‏آورند که با این قیود و محدودیت‏هایی که دست و پاگیر است، می‏خواهند اسلام را محدود بکنند در صورتی که من می‏گویم شأن اسلام در این است که به مردم آزادی بدهند. توجه بفرمایید که موضوع راجع به راهپیمایی بود. شما حساب بکنید هر قدرتی و به خصوص قدرت حاکمه هیچ وقت نمی‏خواهد اعتراض بشنود. ممکن است همین مسأله موازین اسلامی را دست‏آویز قرار بدهند به خاطر این‏که جلو راهپیمایی یا جلو اعتراضات را بگیرند و یک خفقانی در این مملکت ایجاد بکنند. اما با توجه به آیه 79 سوره بقره که می‏فرماید «فَوَیْلٌ لِلَّذِینَ یَکْتُبُونَ الْکِتابَ بِأَیْدِیهِمْ ثُمَّ یَقُولُونَ هذا مِنْ عِنْدِ اللَّهِ» باید توجه داشته باشیم که ما داریم قانون اساسی می‏نویسیم و ادعا می‏کنیم اینها به استناد قرآن است، اما اگر محتوای قرآن را نداشته باشد فکر می‏کنم بزرگ‏ترین گناهی است که ما مرتکب خواهیم شد به هرحال خیلی متشکرم.
نایب رئیس- آقای مدنی اعتراض می‏کنند و می‏گویند هر کسی به عنوان دفاع بی‏نوبت صحبت نکند ما هم همین کار را خواهیم کرد. جناب آقای مدنی بر طبق آیین‏نامه اگر مطلب کسی طوری استنباط شود که برخلاف منظورش بود می‏تواند بیاید آن مطلبش را فقط به مدت پنج دقیقه توضیح بدهد و آقای مرادزهی خواستند این توضیح را بدهند.
مدنی- بسیار خوب.
4- طرح و تصویب اصل 32 (اصل بیست و هشتم)
نایب رئیس- اصل 32 قرائت می‏شود.
اصل 32- هر کس حق دارد هر شغلی را که بدان مایل است و مخالف اسلام و مصالح عمومی و حقوق دیگران هم نباشد برگزیند. دولت موظف است با رعایت نیاز جامعه به مشاغل گوناگون برای همه افراد امکان اشتغال به کار و شرایط مساوی را برای احراز مشاغل ایجاد نماید.
نایب رئیس- دوستانی که سؤالی دارند و اسم هم نوشته‏اند به این ترتیب هستند. آقای مکارم شما سؤالی دارید؟
مکارم- بنده پیشنهادی دارم.
نایب رئیس- آقای پرورش سؤالی دارید؟
نایب رئیس- آقای مقدم مراغه‏ای سؤالی دارید؟
مراغه‏ای- مخالف هستم.
نایب رئیس- آقای فاتحی.
فاتحی- بنده موافق هستم.
نایب رئیس- آقای بشارت بفرمایید.
بشارت- همان‏طوری که استاد غفوری فرمودند الان دنیا به این مجلس و مطالبی که ما می‏خواهیم به عنوان قانون اساسی ارائه بدهیم توجه کرده‏اند. ما وقتی می‏خواهیم قوانین تصویب کنیم باید یک مقدار هم آن قول و قرارها و وعده‏هایی را هم که امام داده‏اند فراموش نکنیم، امام مخصوصاً همین امروز آنها را تکرار کردند و در پاریس هم فرمودند که دیگران‏
</section>
<section type="page" number="732">
هم حق دارند حرفشان را بزنند و مطالبشان را بگویند. حرف‏زدن یا به گفتن است یا به نوشتن و یا به سخنرانی است. ما بدون توجه به این مطالبی که امام فرموده‏اند و وعده داده‏اند، اینجا می‏آییم دایره‏اش را ضیق می‏کنیم و رأی هم نمی‏آوریم و آبروی خودمان را هم می‏بریم. من از آقایان خواهش می‏کنم یک کمی هم توجه بفرمایند ببینند امام چه گفته، آن امامی که ما را به اینجا رسانده و به آنها وعده داده‏اند. ما بودیم و این آقایان هم بودند بعضی‏ها شاید در شهر نبودند و با کمونیست‏ها درگیری نداشتند و نمی‏دانند که وقتی به خاطر یک کتاب به آنها فشار بیاوریم هم آبروی ما را می‏برند و هم به هر قیمتی که شده کتابشان را پخش می‏کنند و با همه این قید ضلال هم که نوشتید بعد هر کتابی را که بخواهند منتشر می‏کنند. آیا منظور از قید کتاب ضلال همان بگیر و ببند ساواک سابق نیست؟
نایب رئیس- بسیار متشکریم از مطلبی که فرمودید اما مربوط به این اصل نیست، ای کاش راجع به این اصل سخن می‏گفتید.
بشارت- اگر این سخن را نمی‏گفتم امشب خوابم نمی‏برد.
نایب رئیس- حالا دوستان تصور نکنند که چون مطلبی که آقای بشارت فرمودند مطابق سلیقه گروه دوستان ما بوده من به ایشان اجازه دادم. آقای پرورش به عنوان مخالف بفرمایید.
پرورش- اینجا یک حقی قائل شده‏اید، البته مشروط بر این که مخالف با اسلام و مصالح عمومی و حقوق دیگران نباشد. فقط در این حق شغل، تمایل افراد مطرح است و با توجه به این‏که اگر تمایل مطرح باشد ممکن است شغل‏های کاذبی که معمولًا در نظام سابق هم زیاد بود و ظاهرش هم این بود که مخالف با اسلام و مصالح عمومی نبود این شغل‏های کاذب تورم ایجاد بکند.
نایب رئیس- آقای پرورش این ذیل را هم دارد که «دولت موظف است با رعایت نیاز جامعه».
پرورش- اگر این به اعتبار افراد باشد و افراد حق دارند شغلی انتخاب بکنند و در قسمت بعد یک وظیفه‏ای برای دولت معین شده که دولت موظف است با رعایت نیاز جامعه به مشاغل گوناگون، برای همه افراد امکان اشتغال به کار بدهد و شرایط مساعد را برای احراز مشاغل ایجاد کند، آنجا حق شغل را در صورت تمایل برای افراد آزاد گذاشته و اینجا دولت موظف است که با رعایت نیاز جامعه آن را تامین بکند، باید تمایل افراد را هم در نظر بگیرد.
نایب رئیس- ولی به نظر ما که این را تهیه کردیم تناقض نیست، به اعتبار این‏که وقتی دولت مشاغل را بر طبق نیاز جامعه هدایت کرد تمایل افراد را بعداً تأمین خواهد کرد.
بشارت- اگر دولت فقط نیاز جامعه را تأمین بکند، تمایل افراد سلب می‏شود مگر این‏که تمایل افراد سلب نشود، یعنی دولت نیاز جامعه را در نظر بگیرد.
نایب رئیس- البته امکاناتی را که دولت فراهم می‏کند بر طبق نیاز است، اما فرد چه شغلی را مایل است انتخاب نماید، این دو تا باهم منافاتی ندارد. آقای مراغه‏ای بفرمایید.
مقدم مراغه‏ای- به نام خدا دوست عزیز، آقای بشارت فرمودند، مطلبی بود که اگر
</section>
<section type="page" number="733">
نمی‏گفتند امشب خوابشان نمی‏برد. حقیقت مطلب این است که اگر بنده هم نگویم خوابم نمی‏برد و آن این است که این موضوع عقده‏ای شده است.
نایب رئیس- آقای مراغه‏ای راجع به شغل است؟ یا راجع به اصل قبلی؟
مقدم مراغه‏ای- مطلب از این قرار است که این یک نقص عمده دارد. حالا آقایان اصرار دارند، بنده اول راجع به شغل بگویم و بعد عقیده‏ام را عرض بکنم. همان‏طوری که کراراً گفته شده که باید علیه ظلم و تبعیض به نفع مستضعفین تصمیم بگیریم، بنده می‏خواستم این را عرض بکنم و آن این‏که کار به عنوان حق برای افراد شناخته بشود یعنی تنها این نباشد که هرکس کاری متناسب با وضع خودش پیدا کند. بلکه جامعه موظف باشد که برای هر فردی کاری را در نظر بگیرد و در مقابل آن کار هم دستمزد مناسبی بدهد. بنده برای این که وقت را نگیرم فکر کردم این‏طور پیشنهاد اصلاحی بدهم، البته این مطلب را به عنوان پیشنهاد عرض نمی‏کنم بلکه منظور من روشن شدن مطلب است. کار، حق و تکلیف هر فرد ایرانی است و هرکس می‏تواند کار خود را آزادانه انتخاب بکند مگر کارهایی که خلاف قانون یا اخلاق یا بهداشت عمومی باشد. بنده می‏خواهم عرض کنم که این چند اصلی که اینجا مطرح شد، که یکی از آنها اصل آزادی اجتماع بود، نفهمیدم چطور شد که با آن مخالفت شد در صورتی که یکی از مبانی اسلام است. خود آقایان توجه دارید که الان راجع به این نمازجمعه چقدر اصرار شده، بنابراین وقتی که می‏گوییم اصل اجتماع آزاد است دیگر صحبت از قیود نیست من تعجب کردم، مگر اجتماع حج بزرگ‏ترین دلیل اجتماع نیست که اسلام آن را قبول کرده است؟ نمازجمعه هست، مساجد هست، پس اصل آزادی اجتماع در اسلام وجود دارد و مورد تأیید و قبول است حالا چطور شد که با این اصل مخالفت کردیم، برای این‏که یک پیش‏ذهنیت‏هایی داشتیم که ممکن است کسانی بیایند و از این موضوع سوءاستفاده بکنند و فساد به وجود آورند ولی بهتر بود که اصل را قبول می‏کردیم و می‏گفتیم قانون، مشخصات و محدودیت‏ها را تعیین خواهد کرد. لکن با کمال تأسف بنده نمی‏دانم چطور شد که با اصل آزادی اجتماعی و چند اصل دیگر مخالفت شد، زیرا واقعاً اینها بر اساس مبانی اسلام است و خوب نبود طوری طرح بشود که به آنها رأی داده نشود و انعکاس بد و نامطلوبی داشته باشد. بنده معتقدم که همه آقایان علما با این چند اصل و به طور کلی با آزادی بیان، آزادی اجتماع، آزادی قلم موافق هستند و از آقایان خیلی معذرت می‏خواهم که دوباره مصدع شدم.
نایب رئیس- امروز آقای بشارت و آاقای مراغه‏ای برای این‏که نظر خودشان را در زمینه اصول قبلی بگویند، مطابق با نظم عمل نکردند، خوب چه عیبی دارد اقلًا حالا مطالبشان را بیان کردند. در ضمن باید یک تذکری به آقای مراغه‏ای بدهم که در ذیل اصل، همین مطلب را نوشته‏ایم، آنجا که نوشته‏ایم «دولت موظف است با رعایت نیاز جامعه به مشاغل گوناگون و برای همه افراد امکان اشتغال بکار و شرایط مساوی را، برای احراز مشاغل ایجاد نماید» این مفصل‏تر، واضح‏تر و قاطع‏تر از آن چیزی است که شما می‏خواستید در اول بیاورید، چون اول گفتیم که هر کس حق دارد شغلی را که می‏خواهد داشته باشد باید با رعایت نیازهای جامعه و با شرایط مساوی فراهم نماید. آقای طاهری گرگانی بفرمایید.
</section>
<section type="page" number="734">
طاهری گرگانی- در بعضی از موارد نیازهای اجتماعی جزئى از واجبات کفائیه است که حاکم می‏تواند اجبار کند. بنابراین در همه جا نمی‏توان رعایت میل افراد را در نظر گرفت.
نایب رئیس- آقای مکارم شیرازی بفرمایید.
مکارم شیرازی- عرض بنده این است که آن‏چه از وضع بحث‏های امروز درباره این اصل فهمیدیم آقایان به دو گروه تقسیم شده‏اند، عده‏ای می‏خواهند حداکثر آزادی‏ها را رعایت کنند و عده‏ای هم مثل این‏که می‏خواهند عمل به احتیاط کنند. (همهمه نمایندگان) اجازه بدهید من مطلبم را بگویم تا کاملا روشن شود.
نایب رئیس- آقایان: کرمی، طاهری، بنده گمان می‏کنم امروز و فردا این‏قدر وقت کافی باشد وقتی در مطلب آقای مکارم و یا در مطلب آقایان دیگر چیزی هست که به نظرتان صحیح نمی‏رسد، بعد از نطق ناطق بیان کنید. این رسم بدی است که وقتی کسی گرم صحبت است سخنش را قطع کنند. آقای طاهری گرگانی بهتر است این رسم را کنار بگذارید، چه تأکیدی هست که وقتی کسی جمله‏ای و یا کلمه‏ای خلاف نظر ما می‏گوید فوری توی حرفش بدویم و نظرمان را بگوییم (طاهری گرگانی- مطلب فوتی بود) خیر هیچ فوتی هم نبود، همه ما اینجا هستیم و آقایان هم تشریف دارند، آقای مکارم شیرازی بفرمایید.
مکارم شیرازی- معذرت می‏خواهم در تعبیر بیان من سوءتفاهمی بین آقایان شده است، خدا می‏داند می‏خواهم طوری بشود که کارمان پیش برود. (نایب رئیس- «إِنْ أُرِیدُ إِلَّا الْإِصْلاحَ مَا اسْتَطَعْتُ») عرض بنده این است که وقتی نوشته می‏شود «کتب ضاله» دو گروه به آن رأی نمی‏دهند و من این‏طور احساس می‏کنم که بعضی این را کافی ندانسته‏اند و بعضی هم زائد دانسته‏اند و این باعث می‏شود که در این‏گونه اصول همین‏طور بمانیم و جلو نرویم. من نمی‏گویم چیزی از اسلام و یا چیزی از انسانیت کم بگذارید، بلکه می‏گویم بیایید کمی افکارمان را نزدیک‏تر کنیم تا بتوانیم درباره موضوعی که لازم به نظر می‏رسد تفاهم ایجاد کنیم و الا همه اینها به هم می‏پیچد و هیچ‏کدام از این اصول نمی‏رود، عرض بنده این بود.
نایب رئیس- اجازه بدهید اگر مطلب روشن شد به بحث دیگر بپردازیم. حالا اسامی آقایانی که اینجا اسم نوشته‏اند می‏خوانم آقایان: خامنه‏ای- باریک بین- موسوی تبریزی- مهندس دانش راد- بنی‏صدر- طاهری گرگانی- طاهری اصفهانی و آقای دکتر قائمی هم قبلا به عنوان موافق اسم نوشته‏اند، آقای خامنه‏ای بفرمایید.
خامنه‏ای- راجع به عبارت «مخالف اسلام و مصالح عمومی و حقوق دیگران» توضیح بدهید؟ که منظور چیست؟ و درباره‏اش یک مثال هم بزنید.
نایب رئیس- فرض کنید در یک خیابان، یک نانوایی سرمایه‏گذاری کرده و نانوایی باز کرده و یک شخص دیگری هم به شهرداری مراجعه می‏کند که در ده متری او یک نانوایی دیگر باز کند در حالی که محل، کشش ندارد و نتیجتاً هر دو آنها زیان می‏بینند، اگر آن شخص، آدم خیلی هوشیاری نباشد که راهنمایی شهرداری در ذهن او اثر بکند و پافشاری بکند و بگوید آقا حق شغل، آزاد است، بنابراین من می‏خواهم این کار را داشته باشم، این برخلاف مصالح عمومی و حقوق دیگران است که البته انواع متعدد دارد و من فقط خواستم یک نوعش را مثال بزنم. آقای بنی‏صدر بفرمایید.
بنی صدر- در تاریخ ما استمرار داشته.
</section>
<section type="page" number="735">
نایب رئیس- اجازه بدهید اقلًا سریع‏تر بگذریم. یکی از نمایندگان سؤال می‏کند به جای شرایط مساوی، شرایط مناسب بگذاریم تا این‏طور خیال نشود که شرایط مساوی یعنی مثلا اگر یک مهندسی کار ندارد و یک کارگری هم کار ندارد، برای هر دو شرایط مساوی احتمال دارد و می‏گوییم هر دو یک جور مزد بگیرند، خیر. ما نگفتیم هر دوی آنها یک جور مزد بگیرند، ما گفتیم دولت باید برای همه مردم جمهوری اسلامی، با شرایط مساوی کار ایجاد بکند یعنی کاری نکند که به تعبیر شما مهندسی بتواند زودتر از کارگر کار پیدا کند. دولت وظیفه دارد طوری شرایط اشتغال را فراهم کند که کارگر هم بتواند به راحتی کار پیدا کند و هر دو از نظر امکان پیدا کردن کار، نه از نظر نوع کار مساوی باشند. آقای موسوی تبریزی سؤالی هست؟
موسوی تبریزی- پیشنهادی است راجع به کفایت مذاکرات.
نایب رئیس- بسیار خوب آقای مهندس دانش‏راد بفرمایید.
مهندس دانش‏راد- جنبة مثبت رعایت حقوق دیگران را، آقای بنی‏صدر فرمودند، ولی جنبة منفی‏اش را چه طور حل کنیم، زیرا در گذشته انحصار ایجاد می‏کردند که از این جهت کشور ما مشکلات فراوان داشته، مانند کارخانجات روغن نباتی و کارخانجات لوازم دیگر.
نایب رئیس- هر نظمی همین‏طور است اگر خوب اجرا کنند سود دارد و اگر همان نظم را بد اجرا نمایند عاقبتش ضرر و زیان است. همیشه این خاصیت نظم است.
دانش‏راد- معمولًا همیشه آن نظم بدش می‏چربد.
نایب رئیس- امیدوارم این‏طور نباشد، آقای بنی‏صدر بفرمایید.
بنی‏صدر- بلی حقوق جامعه همیشه مقدم است.
نایب رئیس- آقای طاهری اصفهانی سؤالی هست؟
طاهری اصفهانی- بنده سؤالم این است که آیا منظور نویسندگان این متن این است که در پیش‏نویس‏های قبلی عبارت «مخالف حقوق دیگران» را ننوشته‏اند؟ حالا شما آن را بخوانید و با هم مقایسه کنیم.
نایب رئیس- یعنی می‏فرمایید نخوانده تهیه کردیم؟
طاهری اصفهانی می‏خواهم بدانم چرا این بر آن مقدم است، آیا منظورتان از «مخالف حقوق دیگران» همان مثالی است که درباره نانوایی زدید؟ این مسأله انحصارطلبی می‏شود که به اثبات آقای خامنه‏ای، مخالف اسلام است و اما اگر فقط همین‏طور جلو نفع دیگری یا جلو درآمد زیاد دیگری را می‏گیرد که اشکالی ندارد.
نایب رئیس- آقای اشراقی سؤالتان را بفرمایید.
اشراقی- از سؤالم صرف‏نظر کردم چون مطلب بنده هم همان بود که آقای طاهری فرمودند.
نایب رئیس- آقای موسوی تبریزی سؤالی دارید؟
موسوی تبریزی- شما فقط یک مثال زدید، در شرع از این مثال‏ها زیاد داریم، مثلًا کسی که می‏آید در بازار زرگرها آهنگری درست می‏کند، این شرعاً جایز نیست.
نایب رئیس- بسیار خوب سؤالات تمام شد، اصل را یک بار می‏خوانم:
اصل 32 (اصل بیست وهشتم)- هرکس حق دارد شغلی را که بدان مایل است و مخالف اسلام و مصالح عمومی و حقوق دیگران نیست برگزیند. دولت موظف است با رعایت‏
</section>
<section type="page" number="736">
نیاز جامعه، به مشاغل گوناگون برای همه افراد امکان اشتغال به کار و شرایط مساوی را برای احراز مشاغل ایجاد نماید.
لطفا گلدان‏ها را برای اخذ رأی ببرید.
 (اخذ رأی به عمل آمده و نتیجه آن به شرح زیر اعلام شد).
نایب رئیس- عده حاضر در جلسه در موقع رأی‏گیری شصت و سه نفر، شماره آراء شصت و سه رأی، موافق پنجاه و هشت نفر، مخالف یک نفر، ممتنع چهار نفر، بنابر این تصویب شد. تکبیر (حضار سه مرتبه تکبیر گفتند)
5- پایان جلسه‏
نایب رئیس- عنایت بفرمایید ما برای این‏که فردا بتوانیم روی این اصول بیشتر تبادل نظر بکنیم فردا صبح جلسه فوق‏العاده نخواهیم داشت و به جایش جلسه مشترک گروه‏ها خواهد بود.
 (جلسه ساعت هجده و ده دقیقه پایان یافت).
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>
<section type="session" number="29" title="جلسه بیست و نهم‏">
<section type="page" number="737">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و ده دقیقه روز دوم مهرماه 1359 هجری شمسی برابر با دوم ذیقعده 1399 هجری قمری به ریاست آیت‏الله حسینعلی منتظری (رئیس) تشکیل شد.
<section type="list" numbers="11">
فهرست مطالب‏
1- اعلام رسمیت جلسه و قرائت اسامی غایبین و دیرآمدگان جلسات قبل‏
2- بیانات قبل از دستور آقای سید موسی موسوی قهدریجانی‏
3- طرح و تصویب اصل 33 (اصل بیست و نهم)
4- طرح و تصویب اصل 34 (اصل چهل ویکم)
5- طرح و تصویب اصل 35 (اصل چهل و دوم)
6- طرح و تصویب اصل 37 (اصل سی و چهارم)
7- طرح و تصویب اصل 38 (اصل سی و پنجم)
8- طرح و تصویب اصل 39 (اصل سی و هفتم)
9- طرح و تصویب اصل 40 (اصل سی و ششم)
10- طرح اصل 41
11- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="739">
1- اعلام رسمیت جلسه و قرائت اسامی غایبین و دیرآمدگان جلسة قبل‏
رئیس- اعوذ بالله من الشیطان الرجیم، بسم الله الرحمن الرحیم. جلسه رسمی است، اسامی غایبین و دیرآمدگان جلسة عصر یکشنبه اول مهرماه قرائت می‏شود:
غایبین عبارتند از آقایان: انگجی، سحابی، فوزی، هاشمی‏نژاد.
کسانی که تأخیر داشتند عبارتند از آقایان: اکرمی هجده دقیقه- باهنر بیست و سه دقیقه- بنی‏صدر چهل و یک دقیقه- دکتر اوشانا سی و هشت دقیقه- حائری سی و شش دقیقه- حیدری هفده دقیقه- خادمی یکصد و چهار دقیقه- خالاتیان بیست دقیقه- دستغیب سی دقیقه- دکتر شیبانی سی و هفت دقیقه- طباطبایی نوزده دقیقه- مولوی عبدالعزیزشانزده دقیقه- فلسفی هفتاد دقیقه- مراغه‏ای شصت و هفت دقیقه- موسوی اردبیلی شانزده دقیقه- نوربخش یکصدو هفت دقیقه. البته اضافه کنم که من خودم هم آخر وقت اجازه گرفتم رفتم دانشگاه، آنجا صحبتی داشتم (یکی از نمایندگان: چند دقیقه؟) یک ربع به ساعت پنج بود که رفتم.
2- بیانات قبل از دستور آقای سید موسی موسوی قهدریجانی‏
رئیس- برای نطق قبل از دستور طبق اسامی که اینجا یادداشت شده است نوبت آقای موسوی قهدریجانی است، بفرمایید.
موسوی قهدریجانی- در ابتدای بحث و عرضم در این انتظار بودم که فرصتی پیدا کنم تا هم از برادران و خواهران مسلمانمان و هم از رسانه‏های گروهی‏مان در کشور گلایه‏ای بکنم که آن‏گونه که انتظار می‏رفت به این مجلس پر اهمیت در این موقعیت حساس تاریخی ایران، اهمیت بدهند، چون به نظر من اهمیت لازم را ندارد و آن‏گونه که انتظار می‏رفت خودشان را در رابطه با این مجلس نگه بدارند و تمام مسائل این مجلس را پیگیری کنند، نکردند و این مطلب را دوستانی که آمار گرفته‏اند یا از فروش روزنامه‏ها و سؤالاتی که از مردم شده است، دریافتند که آن‏گونه که شایسته بوده است مردم اخبار این مجلس را پیگیری نکرده‏اند. سبب این کار شاید یک مقداری به این خاطر بوده است که مباحث این مجلس در خارج تحریف شده است و مقداری هم معلول این بوده است که مردم خودشان مستقیماً در جریان آن‏چه می‏گذشته، نبوده‏اند و ما انتظار داشتیم با توجه به این‏که این مجلس سرنوشت آینده‏شان را، دینشان را، انقلابشان را می‏سازد، فرد فرد مردم خودشان را مسؤول بدانند و لحظات این مجلس را پیگیری کنند و برای ما هم پیگیری آنها و همیاری و همکاری آنها مغتنم بود. چه بسا اگر پیشنهاداتشان و انتقادها و اعتراضاتشان مرتب می‏رسید، رهنمونی می‏شد که ما بعضی از مشکلات و بن‏بست‏ها را پیدا می‏کردیم و من به عنوان فرد کوچکی از این مجلس انتظار دارم که رادیو و تلویزیون و
</section>
<section type="page" number="740">
روزنامه‏ها در این فرصت کوتاهی که از کار این مجلس باقی مانده است مطالب آن را برای مردم بیشتر منعکس بکنند. و اما تذکری کوتاه نسبت به نکته‏ای فوق‏العاده مهم، حسابگری، موقعیت مناسب زمان پیروزی و شرایط کاملًا مساعد آن و عدم توجه به مسیرآیند انقلاب، بیشتر جوامع را برآن داشته که در برنامه‏ریزی‏های حکومتی خود، مردم را که عامل اساسی و پای انقلاب بوده فراموش کرده‏اند و به حساب صلاحیت آن روزهای دولت که امری ضروری بوده فقط به تقویت حکومت پرداخته‏اند و پیش از محدود کردن قدرت حکومت، به محدودیت مردم فکر کرده‏اند و حتی فکر کرده‏اند که اگر قانون اساسی غلیظ و شدیدی بنویسند و به دست حکومت بدهند، دیگر کار تداوم انقلاب تمام شده و مردم می‏توانند به راحتی به زندگی شخصی خودشان بپردازند و حال آن‏که پس از مدتی، که گاهی هم خیلی کوتاه بوده با قدرتی منسجم در برابر مردم و قوانینی متروک و فراموش شده روبه‏رو شدند. آگاهی و دخالت قاطع مردم مهم‏ترین عامل تداوم انقلاب است، هدف مهم دشمن و ضد انقلاب از آشوب‏های داخلی پس از انقلاب، جدا کردن مردم از برنامه‏های سازند فرهنگی و عمرانی، درگیرکردن حکومت با مسائل و مشکلات و جنگ‏های داخلی بوده و در این درگیری شکل‏دادن حکومتی نه در دل مردم، بلکه جدا و در برابر مردم است. اصرار فوق‏العاد دوستان بر محدودکردن آزادی‏ها و وحشت از جمعیت‏های غیر اسلامی و اطمینان از انحراف حکومت، گواه زنده است بر این که فقط ما به این روز فکر می‏کنیم. در الجزیره قانونی نوشته شد که چنان حکومت مستقل و قدرتمندی شکل گرفت که همان اوائل کار بومدین توانست بن‏بلا چهر محبوب انقلاب را کنار بزند، این خطر به طور جدی ما را هم تهدید می‏کند.
به منظور حفظ دخالت و همکاری تود مردم باید در قانون اساسی نکات ذیل کاملًا رعایت شود:
1- قانون اساسی باید تبلور خواسته‏های انقلابیون و تحریر شده از نهاد انقلاب باشد، هر انقلابی ایده‏هایی دارد که در شعارها، فریادها، حماسه‏ها و با خون شهیدان و بر در و دیوار و خیابان متجلی می‏شود، عدم توجه به خواست‏های مردم موجب فاصله‏گرفتن آنان و شکست انقلاب است. با کمال تأسف مشاهده می‏شود بعضی فکر می‏کنند که خوبی و کمال قانون اساسی با هرچه بیشتر محدود کردن و احتیاطهای مشابه در فقه را اینجا آوردن، حاصل می‏شود و حال آن‏که اینجا احتیاط خلاف احتیاط است. احتیاط اینجا دقیقاً شناخت سیستم و قاطعانه ترسیم و پیاده کردن آن است. احتیاط به معنای رایج آن اگر در مسائل اقتصادی پیاده شود، نتیج آن طرفداری از سرمایه‏دار و محکوم کردن فقیر است. ما باید خارج از احتیاطهای نابه‏جا و محدودیت‏های خودساخته، قوانینی را طرح کنیم که برای ملت‏های محروم در انتظار، الگو و نسبت به طاغی در انتظار توطئه و عیب‏گیری، مشت آهنینی باشد. انقلاب جهانی، کلمات و حرف‏هایش هم باید وجه جهانی داشته باشد. این اولین قانون اساسی است که در دنیا به نام اسلام نوشته می‏شود و می‏تواند الگویی برای دیگران باشد.
2- رعایت کامل عینیت‏های جامع امروز و فردا و در نظر گرفتن کامل شرایط و توجه به هم ابعاد از ضروری‏ترین مسائل قانون‏گذاری است، وگرنه اگر جدا از عینیت و شرایط و ابعاد قانون نوشته شود، مدین فاضل ذهنی ترسیم شده که قابل عمل نیست و نتیجتاً موجب فاصل مردم است. قانون گاهی کاملًا ایده‏آل است ولی قابل پیاده شدن نیست زیرا ممکن است مسأله‏ای صد در صد اسلامی باشد ولی پیاده شدنش در شرایطی زمینه نداشته باشد. انقلاب ما در حقیقت‏
</section>
<section type="page" number="741">
بعثت تازه‏ای برای احیاء دین استوار، باید به تغییر بسیاری از نهادها تلاش کند.
3- اهرم‏های قدرت که طاغوتیان بر پای آنها توانسته و می‏توانند قدرتی مستقل از تود مردم برای خود و اربابانشان شکل دهند، باید کاملًا شکسته‏شدنشان در قانون اساسی و در عمل مردم پیش‏بینی شود. (اهرم نظامی، اقتصادی، فرهنگی، تاریخی) طاغوت با قدرت نظامی خاص و سیستم مخصوص اقتصادی و تزریق فرهنگ و بیان تاریخ خاص است که کیان او را تشکیل می‏دهد.
4- با ایجاد شوراها و برنامه‏های مشابه مردم را باید در برنامه‏ریزی و اجرای انتقاد دخالت داد. ضمناً لازم می‏دانم چند تذکر راجع به نحو کار مجلس خبرگان را به عرض برسانم:
الف- موضوعاتی کاملًا جزئی و وقت‏گیر مطرح می‏شود و نتیجتاً مسائل عمده متروک می‏ماند و به اهداف اساسی انقلاب کمتر توجه می‏شود.
ب- کیفیت مجلس، مناسب جمعیت خبرگان مسلمان نیست در همچون محیطی باید اولویت‏ها به نهایت درجه سنجیده شود و حال آن‏که تا به حال آنان که صدایشان در مبارزات برای مردم آشناتر بوده و در علم و آگاهی هم برترند، کمتر فرصت و میدان بحث و ابراز نظر پیدا کرده‏اند.
ج- حق هیأت رئیس منتخب خود ما، که توجه به دستوراتشان است، رعایت نمی‏شود بلکه گاهی در برابر تلاش بی‏شائبه‏شان متهم هم می‏شوند.
د- با کمال تأسف عده‏ای از برادران که در طول تک‏تازی‏های رژیم ساکت و بلکه مانع مبارزه بودند، امروز فرصت‏طلبانه کاس داغ‏تر از آش شده و داد وا اسلاما می‏زنند که مثلًا فلان کلمه را انداخته‏اند، شیعه از دست رفت و مانند اینها، من حرفم این است که آنان که همه چیزشان را در گرو احیاء دین قرار دادند، با عمل‏شان ثابت کردند بیش از دیگران دل‏شان برای اعتلای دین سوخته و تلاش می‏کنند.
3- طرح و تصویب اصل 33 (اصل بیست و نهم)
رئیس- یک تذکر به آقایان عرض بکنم که از اول، برنام مجلس خبرگان سی و یک روز بود، پانزده روز هم بر حسب رأی آقایان تمدید شد، روز چهار شنب هفت آینده چهل و شش روز تمام می‏شود، حالا دستور جلسه مطرح است اصل 32 قرائت می‏شود.
اصل 33- برخورداری از تأمین اجتماعی از نظر بازنشستگی، بیکاری، پیری، از کار افتادگی، بی‏سرپرستی، در راه ماندگی، حوادث و سوانح و از نظر خدمات بهداشتی و درمانی و مراقبت‏های پزشکی به صورت بیمه و غیرحقوقی است، دولت مکلف است طبق قوانین از محل درآمدهای عمومی و درآمدهای حاصل از مشارکت مردم، خدمات و حمایت‏های مالی فوق را برای یک‏یک افراد کشور تأمین کند.
رئیس- من یک توضیح کوچک بدهم و آن این است که در آن پیش‏نویس سابق فقط «بیمه» بود ولی در این اصلی که تنظیم شده است توسعه‏اش خیلی از بیمه زیادتر است، خدمات بهداشتی و پیشگیری‏های پزشکی و اینها اضافه شده ست. مسأل آموزش و پرورش و مسکن را بعضی از آقایان گفتند، هر کدام یک اصل جدا دارد که بعداً به آنها می‏رسیم. پس در حقیقت دولت باید امکانات لازم را برای برآورد تمام نیازهای اجتماعی مردم فراهم کند غیر
</section>
<section type="page" number="742">
از آموزش و پرورش و مسکن که بعداً روی آن صحبت خواهد شد. اگر سؤالی هست مطرح بفرمایید.
بشارت- افرادی که مورد تأمین قرار گرفته‏اند «بیوه‏زنان» نیستند یک زن سالم بیوه را نباید گفت بی‏سرپرست، چون آنها این عنوان را برای خود توهین تلقی می‏کنند و می‏گویند ما چیزی از بعضی از برادران‏مان کم نداریم.
رئیس- همان ارامل و ایتام بی‏سرپرست‏ها هستند (بشارت- به هر حال اگر می‏شد این را جدا بنویسید بهتر بود). (خامنه‏ای- من با این اصل مخالف هستم). (دستغیب- من با این اصل موافقم و مطالبی هم دارم که عرض خواهم کرد). آقای اکرمی بفرمایید.
اکرمی- این اصل به این نحو که نوشته شده به نظر می‏آید که قسمت‏های اول تأمین اجتماعی که شامل بازنشستگی و بیکاری و غیره می‏شود، مسائل بهداشتی و درمانی بیمه‏ای است. (رئیس- خدمات بهداشتی و درمانی لازم نیست بیمه‏ای باشد، اعم است). این طور که نوشته شده این جور به نظر می‏آید که می‏شود بیمه و غیره را در عبارت «درآمدهای حاصل از مشارکت مردم» گنجاند که همه‏اش اعم بشود نه این‏که دو دسته بشود، بعضی‏هایش دو دسته بشود بعضی‏هایش تأمین اجتماعی بشود و بعضی‏هایش بیمه، با آن اشاره‏ای که وزارت بهداری و بهزیستی هم کرده بود شاید کامل‏تر باشد.
رشیدیان- مطلبی می‏خواهم عرض کنم که صبح هم عرض کردم، اما باز در این متن گنجانده نشده است، عرض کردم مسأل تأمین و تکافل اجتماعی در اسلام یک اصلی است که اگر اجرا بشود هم موارد ایتام و هم افراد بی‏سرپرست و غیره را در بر می‏گیرد و اگر خواستیم مسأل بیمه را عنوان کنیم، در یک جای به خصوص و جدا از این مسأله بیان می‏کنیم. (رئیس- تکافل اجتماعی یعنی دولت؟) دولت از درآمدهایی که دارد اعم از مالیات‏ها و منابع طبیعی و غیره می‏تواند زندگی ایتام و افراد بی‏سرپرست، پیران، از کارافتادگان و مساکین را تأمین کند، چون ما وعده داده‏ایم که فقر را از بین خواهیم برد و با تکدی هم مبارزه خواهیم کرد. بنابراین، این خودش یک مسأله‏ای از نظر قوانین اسلامی است، اما بیمه خودش یک پدید جدیدی است برای کشورهای سرمایه‏داری که چون آنها نمی‏توانند مشکلات و معضلات اجتماعی را حل کنند. همواره با این مشکلات روبه‏رو هستند، مسأل بیمه را عنوان می‏کنند. من می‏گویم اول، اصول اسلامی را مطرح بکنیم. اگر لازم آمد «بیمه» را به عنوان یک مسأل جداگانه مطرح بکنیم. (رئیس- «تأمین اجتماعی» شامل آنهایی که شما می‏گویید نمی‏شود؟) چرا می‏شود ولی اینجا مخلوط و آمیخته شده و جداکردن آنها از هم برای افرادی که آن را می‏خوانند، مبهم است.
رحمانی- من با این اصل موافق هستم به شرطی که یک مقداری عبارت اصلاح شود. مثلًا این‏که گفته شده است: «برخورداری از تأمین اجتماعی از نظر بازنشستگی، بیکاری، پیری تا آخر ...»، بیکاری را نمی‏توان به طور مطلق، موجبی برای تأمین اجتماعی دانست، چون بیکاری اعم است از داشتن درآمد و نداشتن درآمد، تمکن و عدم تمکن، بلکه نداشتن هزین زندگی ملاک است. بنابراین باید گفت: «احتیاج و نیاز ناشی از بیکاری و ...»، رفع فقر معنوی اهم از فقر مادی است و در این اصل نادیده گرفته شده است. مطلب دیگر این است که ذکر محل درآمدها لازم نیست. باید گفت: «دولت موظف است خدمات فوق را از طریق قانونی‏
</section>
<section type="page" number="743">
تأمین نماید»، چون ذکر درآمدهای عمومی و مشارکت، خدمات را مقیّد می‏سازد. (رئیس- درآمدهای عمومی را معین کنند یا درآمد مردم را؟) معین نکنند که از چه محلی اینها را باید تأمین بکنند. طبق مقررات و قوانین، شاید فردا مردم مشارکت نکردند و دولت هم استغنا داشت و توانست تأمین بکند این بهانه می‏شود، از طرف دیگر هم تکلیف‏ها را برای دولت قرار دادن و مردم را کنار گذاشتن سبب می‏شود که در آینده برای دولت مشکلاتی فراهم گردد، هم‏چنان‏که ما می‏خواهیم که بالاخره دولت‏ها اصلاح بشوند، باید ملت هم اصلاح بشود و در تنظیم این اصول، ترتیبی داده شود که هم ملت و هم دولت هر دو مکلف شوند که در صدد تأمین این‏گونه امور باشند. (رئیس- و لذا هر دو ذکر شده است). بله هر دو ذکر شده است، اما در عین حال عرض کردم که به این صورت هم باشد.
ربانی شیرازی- صبح صحبت شد که تأمین اجتماعی وظیف دولت است، بیمه یک قرارداد بین دو نفر است و باز بیمه‏ها اینجا آورده شده است. (رئیس- البته بیمه‏ها الآن ملی شده و مربوط به دولت است). اگرآن‏طور باشد که می‏شود تأمین اجتماعی، دیگر مراد از آوردن «بیمه‏ها» چیست؟ اگر این است که دولت مراقبت کند به امر بیمه‏های غیردولتی، زیرا تنها اختصاص به مسائل پزشکی ندارد، تمام بیمه‏ها چه مربوط به پزشکی باشد و چه غیرپزشکی. (رئیس- این به صورت بیمه تنها به پزشکی نمی‏خورد به هم موارد از بالا تا پایین می‏خورد). «و مراقبت‏های پزشکی به صورت بیمه و غیره ...». (رئیس- به صورت بیمه به هم موارد از بالا تا پایین می‏خورد). از بالا که تأمین اجتماعی است. (رئیس- تأمین اجتماعی یک وقت از راه بیمه است، یک وقت از راه غیر بیمه ... تأمین اجتماعی معنای عامی است).
طاهری اصفهانی- طبق نظری که متخصصین داده‏اند، تأمین اجتماعی و بیمه همان طور که الآن اشاره شد، از هم جداست نه این‏که هیچ به هم مربوط نباشد. (رئیس- یعنی اعم و اخص هستند). اینجا دو تا «از نظر» نوشته‏اید: «برخورداری از تأمین اجتماعی از نظر باز نشستگی ...» و «... از نظر خدمات بهداشتی ...». این به نظر می‏آید آن قسمت اولش را به حساب تأمین اجتماعی گذاشته‏اید و این قسمت «و از نظر خدمات بهداشتی و در مانی و مراقبت‏های پزشکی» را به حساب بیمه گذاشته‏اید، درست است؟ (رئیس- خیر، می‏خواستیم معلوم شود که این خدمات بهداشتی عطف به کجا است که این خدمات بهداشتی هم عطف به همان‏جا شود و تأمین اجتماعی شامل هم اینهاست). پس چرا «از نظر» وسط آمده است؟ (برای این‏که معلوم شود خدمات بهداشتی عطف به آن بازنشستگی است). این‏که شما به عکس نتیجه می‏گیرید، آن وقت بیمه مکلف نیست، بلکه تأمین اجتماعی و دولت مکلف است.
رئیس- نوشته‏ایم به صورت بیمه و غیره، آخر بیمه را هم دولت باید تأمین کند. آقای مکارم شیرازی بفرمایید.
مکارم شیرازی- دربار «از نظر» در گروه هم بحث شد که اگر خدمات بهداشتی را به آنها عطف کنیم عطف نامتجانس می‏شود، چون خدمات بهداشتی تناسب ندارد به در راه‏ماندگی و بی‏سرپرستی، باید به اصل مطلب عطف بشود تا این‏که عطفش تناسبی پیدا کند، چون جمله‏بندی هم تمام نشده قیدی که در ذیل می‏آید به همه‏اش می‏خورد، بنابراین تناسب عطف ایجاب کرده است که «از نظر» تکرار بشود.
رئیس- حالا این لفظ «از نظر» که تکرار شده موجب شده است سوء تفاهمی پیش بیاید
</section>
<section type="page" number="744">
که «به صورت بیمه و غیره» مربوط به همین قسمت آخر باشد.
کرمی- آقای مکارم، از نظر خدمات بهداشتی معطوف‏الیه کیست؟
خزعلی- به جای «از نظر» اگر بگوییم در موارد کذا و کذا مطلب منظم می‏شود و ابهام هم برطرف می‏شود.
رئیس- یعنی به جای «از نظر» بگذاریم در موارد ... (خزعلی- تأمین اجتماعی در موارد کذا وکذا) آقای دستغیب به عنوان موافق بفرمایید.
دستغیب- بسم الله الرحمن الرحیم. با کمال معذرت از آقایان یک مقدم لازمی را تذکراً عرض می‏کنم، بعد هم راجع به این اصل تذکراتی دارم. هم از سوی خود آقایان نمایندگان و هم از خارج زیاد شکایت شده، مبنی بر این‏که نظم مجلس و به کار نیافتادن آن خیلی موجب تأثر است به طوری که الآن جناب آقای منتظری فرمودند که چهارشنبه، دیگر آخر موعد است، در حالی‏که حالا اصل سی و سوم مطرح است و تا صد و پنجاه یا دویست اصل چه قدر طول می‏کشد؟ چند ماه طول می‏کشد؟ خلاصه باید یک فکری کرد برای این‏که زودتر ان شاءالله این کار انجام بگیرد و کیان مملکت از بی‏سامانی بیرون بیاید. امام خمینی عطاءالله عمرهم، که زیاد سفارش کرده‏اند تا بلکه وضع حکومت درست شود و منتظر هستند که قانون اساسی ان شاءالله درست شود و برای این‏که در کار پیشرفت حاصل بشود، بنده یک یادداشت حاوی پنج پیشنهاد دارم که خدمت آقایان عرض می‏کنم، اگر چنان‏چه آن را تصویب فرمودید به مرحل اجرا در بیاورید. اولًا این‏که جلس اخذ رأی را از جلس بحث و گفت‏وگو جدا کنید، یعنی اولًا جلس رأی منحصر به عصر نباشد، هم صبح و هم عصر باشد. سه ساعت قبل از ظهر تا سه ساعت بعد از ظهر تا غروب، برای جلسه اخذ رأی باشد و اما جلسه بحث و گفت‏وگو از ساعت هفت تا نه باشد، گروه هفت نفری زحمت می‏کشند اصولی را منظم کرده و به جلسه مشترک می‏دهند، آقایانی هم که در آنجا حاضرند در اطرافش بحث می‏کنند. مثل امروز که بحث کردند و در مجلس رأی اگر دومرتبه بخواهند بحث کنند که ما به جایی نمی‏رسیم. در مورد همین اصلی که الآن مطرح است صبح و بعد از ظهر در جلسه مشترک بحث‏ها شد، اگر باز دو مرتبه اینجا بخواهند ایرادگیری، بحث، نزاع و جدال و گفت‏وگو بکنند، به جایی نمی‏رسد. دیروز عصر هم همین طور بود، یادتان هست؟ فقط یک اصل بررسی شد، اجمالًا باید یک برنامه‏ای باشد که آن را نوشته‏ام و الآن می‏خوانم:
بسم الله الرحمن الرحیم. 1- جلس علنی رسمی هر روز سه ساعت قبل از ظهر یعنی از ساعت نه تا دوازده و بعد از ظهر از ساعت سه تا شش باشد. دستور این دو جلسه تنها طرح اصول و اخذ رأی است، نه بحث و گفت‏وگو. 2- جلس بحث و بررسی هر روز صبح از ساعت هفت تا نه تشکیل شود و گروه هفت نفری آن‏چه طرح نموده‏اند را به کمیسیون مشترک بررسی گروه‏ها می‏رساند تا در اطراف آنها بحث و گفت‏وگو بشود تا دیگر مخلوط نکنند و در مجلس اخذ رأی بحث زیادی نشود. 3- در جلس علنی باید اقلًا پنج اصل طرح و اخذ رأی شود- سه ساعت می‏نشینیم، آخر باید یک نتیجه‏ای گرفته شود، دربار هر اصلی بیش از یک و نیم ساعت نباید بحث شود و در هر اصلی بیش از نیم ساعت نباید معطل بشوند، به این تفصیل که رئیس جلسه متن اصل را می‏خواند و به آقایان نمایندگان مدت ده دقیقه مهلت می‏دهد تا هر کس دربار آن نظری دارد از اسقاط جمله‏ای یا اضافه کردن جمله‏ای مثل همین «از نظر» که حالا فرمودند یا تبدیل کلمه‏ای یا جمله‏ای به کلم دیگر بنویسند نه این‏که صحبت کنند بلکه بنویسند و بدون سخن‏
</section>
<section type="page" number="745">
گفتن نظریه‏ها را تحویل هیأت رئیسه می‏دهند، هیأت رئیسه هم در مدت ده دقیقه، البته چه بسا کمتر هم بشود بررسی نموده، آن‏چه را لازم و صلاح دید، فی المجلس از اسقاط و اضافه و تبدیل، متن اصل را اصلاح می‏کنند. سپس آن متن اصلاح شده را می‏خوانند و به رأی می‏گذارند و حق گفت‏وگو، سخنرانی و نقض و ابرام برای کسی نیست زیرا پس از سه مرتبه دقت و بررسی، دیگر سزاوار معطل شدن نیست. 4- در اخذ رأی میزان، نصف به علاو یک باشد، البته نسبت به کل نمایندگان. و چنان‏چه شما آقایان نپذیرفتید اقلًا دو ثلث حاضرین در مجلس را قرار بدهید نه دو ثلث کل نمایندگان را، کدام جلسه شده است که تمام نمایندگان حاضر باشند؟ شما که می‏فرمایید دو ثلث از کل، آیا در جلسه گاهی شده است که همه باشند؟ بالاخره خوب، خواهی نخواهی، یک روز کل نمایندگان حاضر، پنجاه و پنج یا پنجاه و هفت نفر می‏شود. بالاخره اگر شما می‏خواهید کار رواج بگیرد و پیش برود علی ای حال میزان باید یا نصف به علاوه یک، یا دو ثلث از حاضرین باشد. این پیشنهاد را خدمت آقایان هیأت رئیسه می‏دهم. (رئیس- البته در آیین‏نامه‏ای که آقایان تصویب کردند گفته شد دو ثلث مجموع). همان آقایانی که آن آیین‏نامه را تصویب کردند، حالا اگر صلاح بدانند این‏طور اصلاحش کنند. (موسوی اردبیلی- این کار هم خودش وقت می‏گیرد). خلاصه من نمی‏دانم این موجب بطی کار است زیرا حاضرشدن تمام نمایندگان قلیل‏الاتفاق است و این موجب بطی تنظیم قانون اساسی است و بسته به نظر خودتان است. عرض دوم این است که این سه اصل که دیروز دو ساعت در اطرافش صحبت شد و آخر مجمل ماند، این را از قانون اساسی بیرون نکنید. بالاخره یک کلمه‏ای به آن اضافه کنید، عین آن‏چه را نوشته شده در آخرش این کلمه را اضافه فرمایید «با رعایت آن‏چه را که در اصل چهل و چهار گفته شده»، مگر نه این است که در اصل چهار گفتیم که هر مقررات و هر قانونی را که تصویب می‏شود باید مطابق قوانین اسلام باشد، پیشنهاد می‏کنم این کلمه را که آخرش اضافه کردید باز به رأی بگذارید، شاید ان‏شاءالله امروز رأی آورد. و نسبت به این اصلی هم که الآن مطرح است امروز صبح اکثریت آقایان به آن رأی دادند دیگر برای چه معطل می‏کنید؟ والسلام علیکم و رحمةالله.
رئیس- آقای بهشتی تذکری دارید بفرمایید.
دکتر بهشتی- اجازه بدهید که این «از نظر» دوم را تبدیل کنیم به «و نیاز به خدمات بهداشتی و درمانی و مراقبت‏های پزشکی» آن‏وقت ردیف هم درست می‏شود و دیگر احتیاجی به تکرار کلمه «از نظر» نیست و آن جدایی از بین می‏رود و آن تناسب عطف هم حفظ شده است یعنی بنویسیم «بازنشستگی، پیری، از کارافتادگی، بی‏سرپرستی، در راه‏ماندگی، حوادث و سوانح و نیاز به خدمات بهداشتی و درمانی و مراقبت‏های پزشکی».
رئیس- آقای خامنه‏ای به عنوان مخالف بفرمایید صحبت بکنید.
خامنه‏ای- بسم الله الرحمن الرحیم. وقتی می‏گویند مخالف به نظر می‏رسد که کسی با این اصل مخالف است و در نتیجه با تأمین اجتماعی مخالف است، این طور نیست اگر مطلبی اینجا تدوین بشود، در پوسته درست باشد و خللی علمی یا فنی در آن باشد، این اصل تو خالی می‏شود و اسباب تأمین نظر شما که نشده، باعث بعضی اشکالات هم خواهد شد. نظر من و مخالفت من از این حیث است و الا مخالف با بیم اجتماعی است، نه این‏که من نیستم در فطرت هیچ کس نیست. عرض کنم که ما یک تأمین اجتماعی داریم که از میراث‏های اروپا است و به صورت بیمه‏های‏
</section>
<section type="page" number="746">
اجتماعی بوده که به صورت آن نوشته‏ای بود که هم آقایان خواندند و من هم خواندم. بیمه اساساً مشترک لفظی است بین دو نوع کاملًا متمایز، یک نوع بیمه‏های خصوصی هستند که عقد طرفین است و تا این اواخر در ایران و در کشورهای دیگر دست مؤسسات خصوصی و انتفاعی مثل بانک بود و وسیل غارت کردن، و به نظر من اشکال شرعی هم داشت. نوع دوم بیمه، اصلًا ربطی به این ندارد. ابقاء است، عقد نیست و توافق طرف شرط نیست و صورت آن هم در کشورهای مختلف، مختلف است از این نظر حتی فرقی نیست که ما این را تأمین بگوییم. عرب‏ها به بیمه، تأمین می‏گویند در واقع تأمین عربی است و بیمه فارسی، هندی‏ها هم بیمه می‏گویند، در اینجا بر اساس تجربیاتی که بورژواها و سرمایه‏دارها داشتند دیدند کارگرها شلوغ می‏کنند، یک مقدار جنبه اسقاطی بود از آن طرف و یک مقداری هم جنبه‏های آن مباحث فلسفی که در اروپا شد که از بشریت دم زدند و به فکر افتادند که بالاخره کاری بکنند و این به صورت تأمین اجتماعی درآمد که در ایران خیلی از مواردش نبود منجمله بیم بیکاری، ولی از کارافتادگی و چیزهای دیگر بود و اینها را به عهد دولت گذاشتند. در ایران دولت از هجده درصد درآمد، سیزده درصد را از کارفرما و پنج درصد را از خود کارگر می‏گرفت و بنا بود مقداری متممش را هم خود دولت بگذارد که نگذاشت. اما در کشورهای دیگر اساساً هست و در تمام کشورهای پیشرفته تمام مبلغ را دولت می‏پردازد و هیچ کارگری نمی‏تواند بگوید که من حاضر نیستم که بیمه بشوم، یعنی حتی در ایران که از پول او برداشت می‏کردند اجباراً برداشت می‏کردند و برخلاف مؤسسات بیم خصوصی اینها اداری بود و قانونش از مجلس گذشته بود و مجریش هم دولت بود. بنابراین بیم اجتماعی، همان تأمین اجتماعی است و مشترک لفظی است بالکل بینونت دارد با بیمه‏هایی که به صورت مشخص بود. مطلب دوم این‏که ما در آی زکات دیدیم و حتی بعضی از آقایان از این آیه استنباطشان این بود که این یک نوع مالیات اسلامی است، مثل خمس و چیزهای دیگری که هست، من یک مقداری دقت کردم و الآن بهترین موقع است که دربار این مطلب صحبت بکنم از موارد مصرف آن، من احساس کردم که چون مصرف آن مشترک است با موارد بیمه، چه اشکالی دارد این زکات را تشخیص بدهیم که بیم اجتماعی است، منظورم همان تأمین اجتماعی است و من با بیمه به انداز کلم تأمین موافقم، هیچ تفاوتی ندارد جز این‏که تأمین را عرب‏ها به کار می‏برند و این اواخر مد شد و تأمین را آوردند که روی بیمه سرپوش بگذارند، در واقع هیچ فرقی نمی‏کند، موارد زکات را وقتی من دقت کردم دیدم که به مراتب پیشرفته‏تر و والاتر و عالی‏تر از آن چیزهایی است که اروپایی‏ها نشسته بودند و بحث کرده بودند و یک چنین چیزی را آ ورده بودند. فوق همت‏شان این بود که معلول و از کارافتاده و بیمار و بیکار را در نظر گرفته‏اند. در آمریکا که بیم بیکاری هست این را افتخار می‏کنند به این‏که در کشورهای آسیایی بیم بیکاری نیست. بنابراین ما در مورد این اصل در یک کلمه در اسلام داریم، خوبش را هم داریم، من دیدم که بعضی از دوستان و آقای کرمی به کلم زکات اشاره کردند و یکی از برادران به جنب دیگرش اشاره کردند که ما داریم یا ما می‏خواهیم برای زکات اصل دیگری بگذاریم که تکرار است، یا نمی‏خواهیم بگذاریم چرا، وقتی ما جامع‏تر و کامل‏ترش را داریم چرا این کار را نکنیم؟ فقرا در اصطلاح فقهی ما با مساکین فرق دارند با تمام اختلافی که در تعبیر است. به نظر من فقیر کسی است که مؤون سال را در جمع ندارد و مسکین کسی است که اصلًا درآمد ندارد، در اینجا ما بیمه کسر درآمد داریم و
</section>
<section type="page" number="747">
برای فقرا باید یک جایی فکر بکنید که اینجا بهترین جاست، و شما این اصل را اگر در بیاورید تمام نوشته‏های شما را در قانون اساسی تحت الشعاع قرار می‏دهد زیرا مترقی است و تمام دنیا را می‏پوشاند برای این‏که این کاری است که در دنیا بی‏سابقه است و هم چنین موارد دیگر مثل مساکین فی الرقاب نداریم و اگر شما رقاب را اعم بگیرید کمک می‏شود به بعضی کشورها که مستضعف هستند، غارمین یعنی ورشکسته و در هیچ بیمه‏ای نیست، بیم ورشکستگی بدون تقصیر و در هیچ‏جا نیست، ما چرا بگذاریم، در راه‏مانده را گذاشته‏اند و من خوشحالم که این کار را کرده‏اند و مسائل دیگری که هست مثل بازنشستگی درمانی و حتی آتش‏سوزی یا زلزله یا سیل و آفات و امثال اینها را فی سبیل الله می‏توانیم به عنوان بیم خدمات بیاوریم. اما راجع به اصل، عرض کنم که بازنشستگی در این کلمه خلاف است، برای این‏که بازنشستگی قانون استخدامی جداگانه‏ای دارد اگر منظور از بازنشستگی، بازنشستگی دولتی است، ما قانون داریم و رویه هم داریم، اگر اعم از کارگر و کشاورز را هم شامل می‏شود، شما موارد دیگری هم دارید مثل از کارافتادگی و چیزهایی نظیر این، من خلاصه می‏کنم، حوادث و سوانح دو جور است حوادث و سوانح ناشی از کار که سابقه دارد و مطلق، این را باید نشان داد و واقعاً هر کسی در هر کجای کشور یک جایش اگر شکست شما ولو این‏که به تقصیر باشد آیا متکفل هستید یا نه؟ عبارت هم نامنظم است و چون وقت نیست نمی‏گویم. و اما خدمات بهداشتی و درمانی- (رئیس- آقای خامنه‏ای وقت‏تان گذشته است). مطالب دیگری هم بود ولی مقدمه‏ای که عرض کردم یک سر رشته‏ای است که ما بهترین موقع را برای درج زکات در این اصول بیاوریم.
رئیس- توضیح بدهم که تأمین اجتماعی اصطلاحاً اعم است از بیمه و غیربیمه، یعنی یک کاری بکنند که نیازهای اجتماع برطرف بشود. (مکارم شیرازی- اعم از موارد زکات و غیر زکات) چه از زکات و چه از غیر زکات، اینجا گفته‏ایم اگر بخواهیم همه‏اش را به گردن دولت بگذاریم میسر نیست و بسا این یک تحمیلی است به دولت و اگر همه‏اش را خود مردم یا کارفرماها بخواهند بدهند آن هم مشکل است، لذا نوشته‏ایم «درآمدهای عمومی» که مراد همان اموال دولتی است و درآمدهای حاصل از مشارکت مردم که بعد قانون معین می‏کند که در چه موردی و با چه نحوی از مردم اخذ می‏شود، حالا چه از زکات یا غیر زکات باشد، بعداً معین می‏شود. و اما در عبارت «از نظر خدمات بهداشتی» که آقایان می‏گفتند «از نظر» تکرار شده و ممکن است مهم این باشد که از نظر بیمه به هم موارد نخورد، به این صورت نوشته‏ایم «نیاز به خدمات بهداشتی و درمانی» (موسوی اردبیلی- در مورد اینها صبح بحث شده است). (نمایندگان- رأی بگیرید). پس متن عبارت را می‏خوانم و رأی می‏گیریم:
اصل 33 (اصل بیست و نهم)- برخورداری از تأمین اجتماعی از نظر بازنشستگی، بیکاری، پیری، از کارافتادگی، بی‏سرپرستی، در راه‏ماندگی، حوادث و سوانح و نیاز به خدمات بهداشتی و درمانی و مراقبت‏های پزشکی به صورت بیمه و حقی است همگانی. دولت مکلف است طبق قوانین از محل درآمدهای عمومی و درآمدهای حاصل از مشارکت‏های مردم، خدمات و حمایت‏های مالی فوق را برای یک‏یک افراد کشور تأمین کند.
 (اخذ رأی به عمل آمد و نتیج آن به شرح زیر اعلام شد).
رئیس- عد حاضر در جلسه در موقع رأی‏گیری شصت و یک نفر، تعداد آراء شصت و سه رأی، دو رأی به قید قرعه خارج شد. موافق پنجاه و چهار رأی، ممتنع هفت رأی و مخالف ندارد.
</section>
<section type="page" number="748">
بنابر این، این اصل با پنجاه و چهار رأی موافق تصویب شد، تکبیر. (حضار سه مرتبه تکبیر گفتند).
4- طرح و تصویب اصل 34 (اصل چهل و یکم)
رئیس- حالا اصل 34 مطرح است که قرائت می‏کنم:
اصل 34- تابعیت کشور ایران حق مسلم هر فرد ایرانی است و از هیچ ایرانی نمی‏توان‏
سلب تابعیت کرد، مگر به درخواست خود او یا در صورتی که به تابعیت کشور دیگری درآید. در مورد این اصل ظاهراً آقایان صبح صحبت کرده‏اند و فکر نمی‏کنم اشکالی داشته باشد. آقای جوادی سؤالی دارید بفرمایید.
جوادی- کلم تابعیت سه جا تکرار شده است. اگر این طور بنویسیم بهتر است «تابعیت کشور ایران حق مسلم هر فرد ایرانی است و این حق را از هیچ‏کس نمی‏توان سلب کرد مگر به درخواست او و یا در صورتی که به تابعیت کشور دیگری درآید».
رئیس- آیا آقایان موافق‏اند که برای جلوگیری از تکرار کلم تابعیت، قید را این طور بنویسیم «و این حق را از هیچ ایرانی نمی‏توان سلب کرد»؟ آ قای فارسی تذکری دارید بفرمایید.
فارسی- اشکال دارد، چون حق تابعیت متعلق به هر فرد ایرانی است ولی ممکن است یک کسی این حق را داشته باشد ولی تابعیت را نداشته باشد، مثلًا شناسنامه می‏گیرد و دارای تابعیت می‏شود، بعد که ما می‏خواهیم از او سلب بکنیم حق نیست، تابعیت است که ما می‏خواهیم از او سلب بکنیم.
مکارم شیرازی- فرق است میان حق تابعیت و سلب تابعیت.
رئیس- بنابراین اگر کلم تابعیت تکرار بشود ضرری ندارد. آقای دکتر غفوری بفرمایید.
دکتر گلزاده غفوری- همان‏طوری که در جلس صبح گفته شد بعضی از کشورها هستند که افرادشان چند تابعیتی هستند مثلًا در کشور کانادا ایرانیانی هستند که تابعیت ایران را دارند ولی قوانین تابعیت و مهاجرتی آنها ایجاب می‏کند که اینها چون آنجا طبیب هستند، یا استاد هستند به آنها تابعیت بدهند. من در جلس صبح هم گفتم و دوستان هم می‏دانند، شما راضی هستید که با این قید اخیری که اینجا گذاشته‏اید که اگر یک کشور دیگری مثل کانادا تابعیتی به یک ایرانی داد که در آنجا مقیم هست، این موجب سلب تابعیت ایرانی‏اش بشود؟ این نکته را من می‏خواستم تذکر بدهم.
رئیس- دولت اگر بعداً مصلحت دید سلب تابعیت می‏کند اگر مصلحت ندید سلب تابعیت نمی‏کند، در این مورد، یک قانون در آن موقع می‏گذارند. آقای طاهری اصفهانی سؤالی دارید؟
طاهری اصفهانی- بله، من قبلًا مسأله‏ای را مطرح کردم و همین‏طور که شما جواب دادید، جواب داده‏اند و من قانع نشدم ولی اگر می‏خواهید رأی بگیرید، رأی بگیرید. من اشکالم این بود که فردی ممکن است جرائمی مرتکب بشود و قبل از این‏که به چنگال قانون بیافتد دست پیش را بگیرد و تقاضای سلب تابعیت بکند و این خلاف مصلحت کشور است. (رئیس- در چنین صورتی دولت سلب نخواهد کرد). و اما آقایان جواب دادند که ما ننوشته‏ایم «واجب است» نوشته‏ایم «می‏تواند» اما حالا چه مانعی دارد که اینجا این جمله قید بشود، چون اگر بعداً هم قانون بگذارد شاید در بعضی موارد یک افراد نابابی پیدا بشوند و دولت صلاح بداند
</section>
<section type="page" number="749">
که از آنها سلب تابعیت بکند، پس چرا می‏خواهید دست دولت را ببندید که نتواند در این گونه موارد سلب تابعیت کند؟ (ربانی املشی- صبح این مطالب را گفتید و جواب هم داده شد). و جواب قانع‏کننده نبود (ربانی املشی- پس چه باید کرد شما قانع نشدید).
رئیس- آقای دکتر بهشتی بفرمایید.
دکتر بهشتی- اصولًا یک توضیح دیگری دربار این نقطه‏نظر آقای طاهری در جلس صبح داده شد، نمی‏دانم آن موقع ایشان توجه داشتند یا نه، که اگر در ایران کسی جرمی مرتکب بشود و بعد هم سلب تابعیت از او بشود نبودن تابعیت هیچ مانعی بر سر راه تعقیب او به وجود نمی‏آورد، چون حتی اگر یک تبع بیگانه در ایران مرتکب جرمی بشود، هر گوش دنیا برود با استفاده از قرارداد استرداد مجرمین او را می‏آورند اینجا و محاکمه می‏کنند و کیفر هم می‏دهند. تابعیت و عدم تابعیت او اصلًا نقشی در امکان مجازات او ندارد و اصلًا الغاء قرارداد کاپیتولاسیون ناظر به همین بوده است که اتباع بیگانه و اتباع یک کشور از نظر قوانین جزائی و تعقیب، هیچ فرقی ندارند، این است که اصولًا این نقطه‏نظر را حل شده تلقی بفرمایید.
رئیس- پس برای رأی‏گیری متن اصلی را می‏خوانم:
اصل 34 (اصل چهل و یکم)- تابعیت کشور ایران حق هر فرد ایرانی است و از هیچ ایرانی نمی‏توان سلب تابعیت کرد مگر به درخواست خود او یا در صورتی که به تابعیت کشور دیگری درآید.
یک نفر از نمایندگان- من یک سؤالی دارم، وقتی که تابعیت حق مسلم هر فرد ایرانی است ...
ربانی املشی- آقای منتظری پس از خواندن اصل برای رأی‏گیری دیگر حق سؤال سلب می‏شود.
رئیس- تذکرتان صحیح است، بنابراین نسبت به این اصل به همان صورتی که خوانده شد، رأی مخفی با ورقه گرفته می‏شود.
 (اخذ رأی به عمل آمد و نتیج آن به شرح زیر اعلام شد).
رئیس- عد حاضر در جلسه در موقع رأی‏گیری شصت و سه نفر، تعداد آراء شصت و سه رأی، موافق پنجاه و سه رأی، مخالف یک رأی، ممتنع نه رأی، بنابراین این اصل با پنجاه و سه رأی موافق به تصویب رسید، تکبیر (حضار سه مرتبه تکبیر گفتند).
5- طرح تصویب اصل 35 (اصل چهل و دوم)
رئیس- حالا اصل سی و پنج مطرح است که قرائت می‏کنم:
اصل 35 (اصل چهل و دوم)- اتباع خارجه می‏توانند در حدود قوانین به تابعیت ایران درآیند و سلب تابعیت این‏گونه اشخاص فقط در صورتی ممکن است که دولت دیگری تابعیت آنها را بپذیرد یا خود آنها درخواست کنند.
رئیس- آیا سؤال یا ابهامی در این اصل به نظر آقایان می‏رسد؟ (کرمی- به نظر من کلم «فقط» زائد است و باید حذف شود). (عده‏ای از نمایندگان- صحیح است «فقط» را حذف کنید و رأی بگیرید). پس هم آقایان با حذف کلم «فقط» موافقید؟ جناب آقای سبحانی فرمایشی دارید؟
</section>
<section type="page" number="750">
سبحانی- عرض کنم که از آن عبارت قبلی استفاده شد که دو تابعیتی را ما می‏پذیریم. (رئیس- ما نگفتیم می‏پذیریم). آوردن کلم «می‏تواند» در صدر این اصل، به معنی این است که دو تابعیتی را قبول کرده‏ایم ... در این اصل باید یک قید اضافه شود زیرا اتباع خارجی را در سه صورت می‏شود سلب تابعیت کرد. یکی این‏که خودش بخواهد، دوم دولت دیگری تابعیت آنها را بپذیرد، حالت سوم آن است که شخص تابعیت اول را داشته باشد، فرض بفرمایید یکی که به تابعیت ایران در آمده است، تابعیت قبلی را هم دارا است، حالا می‏شود سلب تابعیت کرد. بنابراین من پیشنهاد می‏کنم که یک کلمه در اینجا اضافه کنید و عبارت به این صورت نوشته شود «ممکن است دو ملت دیگری تابعیت آنها را بپذیرد یا خود آنها درخواست کنند یا تابعیت دولتی را داشته باشند.»
دکتر بهشتی- آقای سبحانی توجه بفرمایید، لابد این شخص از قبل ترک تابعیت نکرده، بنابراین از آن اول دولت نمی‏پذیرد. توجه دارید که ما در این اصل گفته‏ایم «اتباع خارجه می‏توانند» همین کلم «می‏توانند» همان‏طوری که یکی از دوستان اشاره کردند معنی اجبار را نمی‏دهد. اگر لازم شد بعداً در قانونی که برای این اصل وضع می‏شود این کلمه را معنی می‏کنند. و دیگر لزومی ندارد که ما در این اصل، آن را معنی بکنیم.
رئیس- نظر دیگری نیست؟ آقای موسوی اردبیلی شما سؤالی دارید؟ (خیر، کلم «فقط» را حذف بفرمایید و رأی بگیرید). (جوادی- من هم همین عقیده را دارم). با حذف کلم «فقط» که مورد درخواست اکثر نمایندگان است به این اصل با ورقه اخذ رأی می‏شود. از آقایان منشی‏ها خواهش می‏کنم در شمارش آراء نظارت فرمایند.
 (اخذ رأی به عمل آمد و نتیج آن به شرح زیر اعلام شد).
رئیس- عد حاضر در جلسه، هنگام اخذ رأی شصت و چهار نفر، تعداد کل آراء شصت و چهار رأی، آراء موافق پنجاه و هفت رأی، آراء ممتنع هفت رأی، و بدون رأی مخالف. بنابراین این اصل تصویب شد، تکبیر (حضار سه مرتبه تکبیر گفتند).
ربانی املشی- جناب منتظری خواهش می‏کنم توضیح بدهید که روی این اصول قبل از ظهر به حد کافی بحث شده است و به همین جهت است که در اینجا بحث و مذاکره کمتر می‏شود.
رئیس- تذکر بجایی است، همان‏طور که همکار عزیزمان گفتند این اصول قبلًا در کمیسیون شمار سه بررسی شده و بعداً در کمیسیون هفت نفری نیز مورد رسیدگی قرار گرفته و بعد به کمیسیون مشترک رفته است و در کمیسیون مشترک هم روی تمام جملات و نظرات بحث و مباحثه شده است و خلاصه و نتیج هم این بحث‏ها به صورت اصولی در آمده است که الآن روی آنها داریم تصمیم می‏گیریم. برای این‏که اصولی که دارد تصویب می‏شود از نظر موضوع ردیف و پشت سرهم قرار بگیرند، اصل دیگری نیز داریم که باید پشت سر این اصل نوشته شود و برای این‏که شمار اصول به هم نخورد، آن اصل را که بعداً مورد رسیدگی قرار می‏گیرد به عنوان اصل سی و شش تلقی می‏کنیم.
6- طرح و تصویب اصل 37 (اصل سی و چهارم)
رئیس- اصل بعدی به عنوان اصل 37 قرائت می‏شود.
</section>
<section type="page" number="751">
اصل 37 (اصل سی و چهارم)- دادخواهی حق مسلم هر فرد است و هر کس می‏تواند به منظور دادخواهی به دادگاه‏های صالح رجوع نماید. هم افراد ملت حق دارند این‏گونه دادگاه‏ها را در دسترس داشته باشند و هیچ‏کس را نمی‏توان از دادگاهی که به موجب قانون، حق مراجعه به آن را دارد منع کرد.
رئیس- در مورد این اصل سؤالی است؟ آقای بشارت فرمایشی دارید؟
بشارت- در پیش‏نویس قبلی یک عبارتی آمده بود که متهم حق دارد تقاضای تشکیل دادگاه علنی نماید، مگر این‏که علنی بودن دادگاه منافی نظم و عفت عمومی باشد. مسأل دیگر آن‏که رسیدگی به جرائم سیاسی مطبوعاتی، حضور هیأت منصفه در دادگاه، حق متهم است.
رئیس- مسأله‏ای که می‏فرمایید در فصل مربوط به مواد قضایی بحث خواهد شد. آقای فوزی شما سؤالی دارید؟
فوزی- در اینجا که آمده است: «به دادگاه‏های صالح رجوع نماید» فرض ما بر این است که دادگاه‏های غیرصالح در اسلام نباید تشکیل شود، بنابراین اگر کلم «صالح» را ننویسیم آیا ایرادی دارد؟
دکتر بهشتی- یک وقت است که دادگاه با قاضی مجتهد واجد شرایط حکم، تشکیل می‏شود، این همان صورتی است که فرمودید حوز قضایی‏اش کامل است، ولی اطلاع دارید که الآن مبنا بر این است که مجتهد مأذون از مجتهد، بتواند قاضی باشد. همین الآن هم در دادگاه‏های انقلاب همین‏طور عمل می‏شود، ولی وقتی غیر مجتهد مأذون بود آن وقت او می‏تواند بر حسب حدود اذنش محدود باشد، یعنی وقتی حاکم می‏خواهد به غیر مجتهد اذن قضا بدهد بر حسب صلاحیت و ظرفیت آن شخص او می‏گوید که شما در این محدوده اذن دارید که قضاوت کنید پس در دادگاه‏های اسلامی هم محدود حوز قضایی باید قبول باشد، البته بر طبق همان مبنایی که عرض کردم. (کرمی- مقصود از صالح «صلاح» است یا صلاحیت‏دار؟) مقصود همان صلاحیت‏دار است.
پرورش- در اینجا که آمده است: «این‏گونه دادگاه‏ها را در دسترس داشته باشیم» هم حق مردم ذکر شده وهم وظیف دولت. آقای دکتر فرمودند که چون ما در اینجا حاکمیت ملی را بحث می‏کنیم احتیاجی نیست که وظیف دولت ذکر شود، در حالی‏که در اصل سی و سه که قبلًا تصویب شد گفته‏ایم «دولت مکلف است» پس اگر بنویسیم «این‏گونه دادگاه‏ها در دسترس ایشان با شد». هم حق ملت مشخص شده و هم وظیف دولت. این طور که الآن در این اصل نوشته شده درست مثل این است که بگوییم مردم باید مثلًا نانوایی در اختیار داشته باشند، ولی نگوییم که باید در اختیارشان قرار بگیرد.
رئیس- من فکر می‏کنم همین عبارت «در دسترس داشته باشد» کاملًامعنی را می‏رساند. به هر حال چون صبح به حدّ کافی بحث شده است، نسبت به این اصل با ورقه اخذ رأی می‏شود، خواهش می‏کنم گلدان‏ها را برای اخذ رأی ببرند.
 (اخذ رأی به عمل آمده و نتیج آن به شرح زیر اعلام شد).
رئیس- عد حاضر در جلسه هنگام اخذ رأی شصت و پنج نفر، تعداد کل آراء شصت و پنج رأی، آراء موافق شصت و چهار رأی، ممتنع یک رأی و بدون رأی مخالف، بدین‏
</section>
<section type="page" number="752">
ترتیب این اصل تصویب شد، تکبیر، (حضار سه مرتبه تکبیر گفتند).
7- طرح و تصویب اصل 38 (اصل سی و پنجم)
رئیس- اکنون اصل 38 خوانده می‏شود:
اصل 38 (اصل سی و پنجم)- در هم دادگاه‏ها طرفین دعوی حق دارند برای خود، وکیل انتخاب نمایند و اگر توانایی انتخاب وکیل را نداشته باشند برای آنها امکانات تعیین وکیل فراهم گردد.
رئیس- سؤالی دارید؟ آقای انواری بفرمایید. (انواری- چه کسی برای آنها این امکانات را فراهم می‏کند؟) دولت یا دادگاه، مهم آن است که بالاخره این امکانت فراهم شود. آقای فارسی فرمایشی دارید؟
فارسی- من یک تذکری داشتم که فقط در دعوای جزائی دولت یا جامعه یا کانون وکلا وکیل تعیین می‏کنند، اما نه این‏که دو نفر علیه همدیگر اقام دعوی حقوقی بکنند و جامعه موظف باشد برای اینها وکیل تعیین بکند.
رئیس- چه اشکالی دارد؟ اگر اینها جزء مستضعفین با شند و پول نداشته باشند دولت کمک می‏کند. آقای بهشتی شما توضیحی دارید؟
دکتر بهشتی- در اینجا یک عبارتی هست که صبح هم روی آن بحث شد و آن این‏که عبارت «برای آنها امکانات تعیین وکیل فراهم گردد» کمی مبهم به نظر می‏رسد چون معلوم نیست تعیین‏کننده آیا خود این اشخاص هستند یا وکیل تسخیری است. به نظرم اگر به این صورت بنویسیم «برای آنها امکانات تعیین وکیل از طرف خودشان فراهم گردد» آن اشکال و ابهام رفع می‏شود.
رئیس- «امکان تعیین وکیل فراهم گردد» یعنی برای خودش وکیل انتخاب کند. بنابراین هیچ‏گونه ابهامی ندارد. (طاهری- این، امکان تعیین وکیل است و تسخیری نیست). (دکتر بهشتی- پس اگر موافق باشید بنویسیم «امکانات وکیل گرفتن»). به هر حال آقای بهشتی این پیشنهاد را می‏کنند که به جای «امکانات تعیین وکیل» بنویسیم «امکانات وکیل گرفتن»، کسانی که با این پیشنهاد موافق هستند، دستشان را بلند کنند. (عد کمی دستشان را بلند کردند)، این پیشنهاد تصویب نشد. بنابراین نسبت به این اصل با همان متن اصلی که در اول قرائت شد با ورقه رأی می‏گیریم.
 (اخذ رأی به عمل آمد و نتیج آن به شرح زیر اعلام شد).
رئیس- عد حاضر در جلسه هنگام اخذ رأی شصت و چهار نفر، آراء موافق پنجاه و هفت رأی، آراء مخالف دو رأی، آراء ممتنع پنج رأی، بنابر این این اصل تصویب شد، تکبیر. (حضا ر سه مرتبه تکبیر گفتند).
8- طرح و تصویب اصل 39 (اصل سی و هفتم)
رئیس- اصل بعدی قرائت می‏شود.
اصل 39 (اصل سی و هفتم)- اصل، برائت است و هیچ کس از نظر قانون مجرم شناخته نمی‏شود مگر این‏که جرم او در دادگاه صالح ثابت گردد.
رئیس- دربار این اصل سؤالی است؟ آقای بشارت فرمایشی دارید؟ (بشارت- این‏
</section>
<section type="page" number="753">
جمله «اصل برائت است» یعنی چه؟ یعنی تا ثابت نشود که کسی جرمی مرتکب شده است نمی‏توان او را مجرم شناخت.
بشارت- پس همان‏طوری که ما در پیش‏نویس قبلی نوشته بودیم در اینجا هم نوشته شود «اصل، دربار هر کس بی‏گناهی و برائت ذمه است». مطلب دیگر این‏که شما می‏فرمایید باید دادگاه صالح او را مجرم بشناسد، پس آقایی که یک نفر را کشته و رفته است باید او را مجرم بشناسیم یا نه؟
رئیس- این شخص متهم است و در صورتی مجرم خواهد بود که در دادگاه جرمش احراز بشود، چون ممکن است به این شخص تهمت زده باشند و او مرتکب قتلی نشده باشد. مطلب دیگری هست؟ (اظهار نشد) پس نسبت به این اصل با ورقه رأی می‏گیریم.
 (اخذ رأی به عمل آمد و نتیج آن به شرح زیر اعلام شد).
رئیس- عده حاضر در جلسه هنگام اخذ رأی شصت و چهار نفر، تعداد کل آراء شصت و چهار رأی، موافق شصت و یک رأی، ممتنع سه رأی و بدون رأی مخالف این اصل به تصویب رسید، تکبیر (حضار سه مرتبه تکبیر گفتند).
9- طرح و تصویب اصل 40 (اصل سی و ششم)
رئیس- اصل بعدی یعنی اصل 40 قرائت می‏شود.
اصل 40 (اصل سی و ششم)- حکم به مجازات و اجرای آن باید تنها از طریق دادگاه صالح به موجب قانون باشد.
رئیس- سؤالی دارید؟ آقای انواری فرمایشی دارید؟
انواری- من پیشنهاد می‏کنم که اگر موافقید در اصولی که ابهام یا مخالفی نیست سه تا سه تا قرائت بشود و تصویب گردد. (خند نمایندگان)
رئیس- طبق آیین‏نامه باید هر یک از اصول جدا جدا خوانده شود و نسبت به هر یک رأی گرفته شود. چون مخالفی نسبت به این اصل نیست خواهش می‏کنم گلدان‏ها را برای رأی‏گیری ببرید.
 (اخذ رأی به عمل آمد و نتیج آن به شرح زیر اعلام شد).
رئیس- عده حاضر درجلسه هنگام اخذ رأی شصت و چهار نفر، و تعدا کل آراء شصت و چهار رأی، آراء موافق شصت و دو رأی، مخالف یک رأی، ممتنع یک رأی، بنابراین، این اصل تصویب شد، تکبیر (حضار سه مرتبه تکبیر گفتند).
10- طرح اصل 41
رئیس- اصل 41 خوانده شود.
اصل 41- هیچ فعل یا ترک فعلی از نظر قانون جرم محسوب نمی‏شود مگر به استناد قانونی که پیش از وقوع آن وضع شده باشد.
سبحانی- دو پیشنهاد در جلس مشترک کمیسیون‏ها داده شد، ولی در این اصل می‏بینم که ترتیب اثری به آنها داده نشده است. یکی این‏که اینجا نوشته‏اند: «... پیش از وقوع آن وضع شده باشد ...»، «وضع» کافی نیست، بهتر است نوشته شود «وضع و اعلام» شده باشد. البته اگر به جای اعلام، ابلاغ بنویسیم موجب دردسر می‏شود، از نظر شرعی هم خوب اعلام لازم است. اشکال دیگر این‏که این راجع به مقرراتی است که در مجلس شورای ملی وضع می‏شود و اما اگر
</section>
<section type="page" number="754">
راجع به قوانین اسلامی باشد خوب، قوانین اسلامی 1400 سال قبل وضع شده، اعلام شده و ابلاغ شده است، بنابراین بهتر است قید شود که مربوط به مقررات مجلس شورای ملی است. (رئیس- آقای سبحانی این از نظر قانون جرم محسوب نمی‏شود. (مقررات اسلامی را نمی‏شود گفت «پیش از وقوع آن وضع شده باشد».
رئیس- آقای مکارم شیرازی فرمایشی دارید؟ (مکارم شیرازی- من برای اصل قبلی اسم نوشته بودم). آقای رشیدیان بفرمایید.
رشیدیان- عرض شود چنین مطلبی که آقای سبحانی گفتند که طبق این اصل تمام احکام اسلامی باید از مجرای مجلس شورای ملی بگذرد تا جنب حجیّت پیدا بکند.
رئیس- یعنی از نظر قانون اگر بخواهند تعقیب کنند باید در قانون مدنی یا قانون جزائی نوشته شود تا قانونی باشد. آقا حساب این را نکنید که سابقاً دولت از شرع و ملت و اینها جدا بوده فرض کنید حالا حکومت اسلامی است که هست و دولت جمهوری اسلامی است و قوانینی هم که در مجلس می‏گذرد مطابق شرع است و بنا است دولت دستورات شرع را اجرا بکند، هرج و مرج هم می‏خواهیم نباشد که هر کس بیاید بگوید این خلاف اسلام است، آن خلاف است از یک مجرایی که منتخبین ملت‏اند زیر نظر فقیهی که ولایتش را قبول کردید، مجلس شورای ملی تمام قوانینی که می‏گذرد بر اساس شرع است. بنابراین، برای این‏که هرج و مرج نشود و یک کسی جلوی شخص دیگری را بگیرد بگوید تو خلاف شرع یا خلاف قانون مرتکب شدی، فعل و ترک فعل وقتی که قانون وضع شده باشد، آن وقت می‏توانیم بگوییم مجرم قانونی است و تعقیبش بکنیم. (صافی- تا آن قانون وضع نشده باشد ما که نمی‏توانیم بگوییم قوانین شرع حاکم نیست). پس شما توجه داشته باشید این قانون اساسی را که ما داریم می‏نویسیم وقتی قانونیت پیدا می‏کند که به رفراندوم گذاشته بشود بعداً در مجلس شورای ملی هم بیایند و تأیید بکنند. آن وقت بر طبق این، قانون وضع بکنند، آن وقتی که سمت قانونیت پیدا کرد قوانین هم مطابق شرع تصویب می‏شود، الآن سمت قانونی ندارد. (یزدی- شبیه آن است که از نظر شرع ممکن است مجرم باشد «از نظر» به همین خاطر است) آقای موسوی اردبیلی بفرمایید.
موسوی اردبیلی- بسم الله الرحمن الرحیم. صبح که در خدمت آقایان بودیم این اصولی که خوانده شد و تصویب شد آقایان نظرات‏شان را فرمودند و اصلاحاتی هم که لازم بود، به عمل آوردند ولی به این اصل که رسیدیم روی همین جهتی که الآن هم گفته شد، این اصل تصویب نشد و ماند. در مورد عبارت «هیچ فعل و ترک فعلی از نظر قانون جرم محسوب نمی‏شود» هم تذکر داده شد آقایان خودشان فرمودند از نظر قانون گفته می‏شود مثل این‏که به نظر برادرها این جمله کافی نبود بنایراین من فکر می‏کنم اگر این را به همین صورت بخواهید به رأی بگذارید، به همین صورت ردی نخواهد آورد. ما صبح فکر می‏کردیم اگر یک جمله‏ای بر این اصل اضافه بشود کافی است و صبح هم به همین جهت به این اصل ردی دادیم ولی به نظر آقایان کافی نبود. اصل مسأله این است که ممکن است که قانون یک مواردی را، مسائلی را پیش‏بینی نکرده باشد و اصلًا در آنجا نباشد ولی در محاکم شرع یک نفر را محاکمه کنند و محکوم بشود، اگر یک چنین جمله‏ای که روشنگر این معنی باشد به آن اضافه کنند، دیگر مسأله‏ای نمی‏ماند. (رئیس- آن جمله را بفرمایید) من الآن جمله‏ای در نظر ندارم (دکتر شیبانی- اصل 136 را بخوانید جوابتان در آنجا هست). مطلبی که به نظرم رسید این است که ما با
</section>
<section type="page" number="755">
برادرها که در جلس صبح شرکت داشتیم و پنجاه و چند نفر بودیم ثابت شد که در آنجا که دور هم می‏نشینیم و صحبت می‏کنیم، اشکالات برطرف می‏شود، البته هیأت هفت نفری زحمت می‏کشند اصول را درست تنظیم می‏کنند و خیلی روان است و این سبب می‏شود کار پیشرفت کند، اما این صحبت‏ها هم که در آنجا می‏شود بی‏فایده نیست، صحبتی که آنجا می‏کنیم و نظرات‏مان را می‏گوییم دیگر در اینجا تکرار نمی‏کنیم. اما متأسفانه امروز تا آخر وقت عد افراد ما در آنجا از پنجاه و چند نفر بالاتر نرفت، ولی اینجا در جلس علنی تعداد به شصت و پنج نفر هم می‏رسد. (یزدی- پنجاه و چند نفر در کمیسیون بوده‏اند، هفت نفر هم جدا بررسی می‏کرده‏اند، باقی می‏ماند دو سه نفر دیگر). اگر آقایان صلاح بدانند این جور قرار بگذارند افرادی که صبح در آن جلسه شرکت می‏کنند و نظرات خودشان را می‏گویند اگر بعد از ظهر در اینجا باز هم خواستند مطالب اضافه‏ای را بگویند می‏توانند بگویند، اما کسانی که صبح در آن جلسه اصلًا نبوده‏اند و یک دسته‏ای آنجا نشسته‏اند و بحث‏ها را صاف کرده‏اند آن وقت بعد از ظهر بنده که صبح نبوده‏ام غافل از نتیجه قبل از ظهر، هم آن صحبت‏ها را مجدداً از اول تا آخر در اینجا مطرح بکنم و جلسات را به تأخیر بیاندازم با توجه به این‏که می‏خواهیم راهی پیدا کنیم که راندمان جلسات علنی‏مان بیشتر باشد. اگر چنین چیزی را صلاح می‏دانند و به آن رأی می‏دهند، فکر می‏کنم در پیشرفت کارمان بی‏تأثیر نباشد. این جمله را هم پیشنهاد و هم تقدیم می‏کنم.
یزدی- این پیشنهاد همان‏طور که قبلًا هم گفتم شامل دو سه نفر بیشتر نمی‏شود.
جوادی- در این جمله «فعل یا ترک فعل» عبارت «که پیش از وقوع آن ...» که ذیلش آمده است زائد است و باید نوشته شود «که پیش از آن وضع شده باشد» چون وقوع به ترک که نمی‏خورد، بنابراین پیشنهاد می‏کنم این طور نوشته شود: «هیچ فعل یا ترک فعلی از نظر قانون جرم محسوب نمی‏شود مگر به استناد قانونی که پیش از آن وضع شده باشد». بنابراین کلم «وقوع» زائد است.
رئیس- آقای فارسی فرمایشی دارید؟ (من با این اصل مخالفم). آقای آیت، جنابعالی فرمایشی دارید؟ (دکتر آیت- من هم با این اصل مخالفم). آقای خزعلی بفرمایید.
خزعلی- آقای سبحانی به مطلبی اشاره فرمودند که به دنبال آن عرض می‏کنم قانونی که وضع می‏شود باید از طرف دولت به مردم ابلاغ شده باشد تا قضی هفده شهریور تکرار نشود که خودشان یک حکومت نظامی را بگذارند و مردم که هنوز بهشان خبری نرسیده از منزل بیرون بیایند و به رگبار بسته بشوند. بنابراین باید قانون وضع بشود و ابلاغ شود، ابلاغ عادی این قسمت حتماًباید قید شود. (رئیس- یعنی اعلام قانونی).
دکتر ضیایی- بنده این تذکر را در جلس مشترک صبح هم عرض کردم، خود این اصل قانون است عبارت از نظر قانون اضافی است و ضمناً همان‏طور که فرمودند حتماً باید پیش از وضع اعلام بشود.
ربانی املشی- اشکالی که آقای سبحانی کردند در اصول قو مقننه اصلی است که صرف تصویب کافی نیست. هر اصلی که تصویب شد باید ابلاغ بشود، پس وقتی آن اصل آنجا باشد لازم نیست هی تکرار بکنیم‏
 «بعد از ابلاغ».
رئیس- «پیش از وقوع آن وضع ...» وضعش را می‏رساند نه این که ابلاغش را هم برساند.
ربانی املشی- عرض کردم در قو مقننه اصلی هست که صرف وضع کافی نیست.
طاهری اصفهانی- یکی از آقایان مطلبی را گفتند که یادم نیست کدام یک بودند، فرمودند
</section>
<section type="page" number="756">
اینجا باید یک چیزی را اضافه کرد که ما در پیش‏نویس آن را نوشته‏ایم یعنی عبارت «هیچ فعل یا ترک فعلی» ولو نوشته‏اید از نظر قانون جرم محسوب نمی‏شود و این هم پیداست که شما نظر به مقررات دارید نه نظر به قوانین مسلم اسلام، اما این فرم و این شکل توی ذهن می‏زند که هیچ فعل یا ترک فعلی از نظر قانون جرم محسوب نمی‏شود مگر به استناد قانونی که پیش از آن وضع شده باشد. شما باید واجبات و محرمات قطعی اسلام را یک جوری از آن خارج کنید. حالا ببینید پیش‏نویس ما کافی است یا نه، اگر نیست خودتان چیزی بنویسید. (موسوی تبریزی- من با این اصل موافقم).
مشکینی- بنده یک چیزی نوشته‏ام که باید به این اصل اضافه شود ملاحظه بفرمایید، «و دربار فعل و ترک فعلی که قانون راجع به آن وضع نشده و از نظر شرع جرم بودنش مسلم است، به محاکم صالح رجوع شود.»
دکتر بهشتی- آقای ربانی هم شبیه آن، پیشنهادی داده‏اند، دوستانی که می‏خواهند به عنوان موافق و مخالف صحبت بکنند چند سؤال اینجا هست که لطفاً دربار آنها توضیح بدهند چون من صبح در جلس هفت نفری بودم و در آن بحث‏ها شرکت نداشتم. 1- یکی این‏که مسلمات شرع با مسائل اختلافی که فتاوی روی آنها مختلف است تا فتوای مورد اتباع یا حکومت یا فرد معین نشده باشد باز مثل این می‏ماند که قانون شرع هم به آن نرسیده باشد. در مورد مسائل اختلافی این را دوستان در بحث‏شان حل کنند و توضیح دهند. 2- در مورد مسلمات شرع این سؤال هست که اگر یک قانون کیفری در شرع هست و قبلًا هم در قوانین جزائی ایران قانونی شده، یعنی عیناً توی قانون آمده. بنابراین دیگر احتیاجی به این قید احترازی نیست چون خود به خود این قانون مسلم قبلًا قانونی هم شده و ابلاغ هم شده است. 3- اگر قانون مسلم شرعی را سراغ داشته باشیم که از نظر شرعی جزء مسلمات شرع اسلام باشد و در قانون جزائی ایران مفعول‏عنه واقع شده باشد و قانون دیگری نوع کیفر دیگر به جای آن مقرر کرده باشد، این سؤال از نظر فقهی پیش می‏آید که برای مکلفی که امروز در ایران زندگی می‏کند و اگر به عنوان کیفر اجرا شدن چیزی به گوشش خورده همان کیفرهای قانونی شده است و نه آن کیفر اسلامی مقرر مسلم است، آیا ما از نظر مبانی فقهی می‏توانیم این کیفر را دربار این جانی و جنایت‏کننده و مرتکب گناه و مجرم غافل اجرا بکنیم یا نه؟ این را باید روشن بفرمایید.
کرمی- راجع به کدام قانون صحبت می‏کنید؟ ما الآن داریم راجع به قوانین اسلام صحبت می‏کنیم. قوانین گذشته که اتصال و ارتکاب ما بین شرع و محاکم قضایی دارند که ارتباط به این مسأله ندارد.
مدنی- در گروه سوم عبارتی نوشته‏ایم که اگر لازم است بیایم از آن دفاع کنم. ما نوشته‏ایم «هیچ فعل یا ترک فعلی جرم محسوب نمی‏شود مگر به استناد احکام مسلم اسلام» اما آن‏چه قانون جزا قبلًا معین کرده، حالا که ما می‏خواهیم قانون اساسی بنویسیم آن را بگذارید کنار، اما چرا این را به استناد احکام مسلم اسلام بیان کردیم؟ به جهت این که جرم‏ها دو نوع هستند، یک قسم آن مسلم است مثل زنا و شرب خمر و امثال ذالک و اما بعضی‏هایش مسلم نیست، مثل حرام بودن. مثلًا گوشت فلان حیوان را می‏گوییم جرم محسوب نمی‏شود مگر به استناد احکام مسلم اسلام. فرضاً قانونی وضع شده باشد یا نشده باشد، زانی مجرم است، شارب خمر
</section>
<section type="page" number="757">
مجرم است، دزد مجرم است حالا می‏خواهد قانونی وضع شده باشد یا نه و دیگر می‏ماند مطلبی که به حسب ظاهر در قوانین اسلامی دست نداده ولی حکمش را داده است فرض بفرمایید مقرراتی را وضع می‏کنند که ماشین فلان جا نباید بیاستد و قانون عبور و مرور این طور است، البته آن هم باید به استناد احکام مسلم اسلام و قانونی که پیش از وقوع آن وضع شده است، باشد.
رئیس- تشخیص این که این از قوانین مسلم اسلام است با چه کسی است؟ هر کس ممکن است بگوید این از قوانین مسلم اسلام است و خودش هم اجرا کند. (دکتر شیبانی- اصل یک صد و سی و شش پیش‏نویس اشکالات را رفع می‏کند). من اصل یک صدو سی وشش را می‏خوانم، ببینید اشکالات رفع می‏شود یا نه «اصل یک صدو سی و شش- در مواردی که قاضی نتواند حکم دعاوی حقوق را در قوانین موضوعه بیابد، باید با الهام از قواعد شرع، عرف و عادت مسلم و آن‏چه عدالت و مصالح عمومی اقتضا دارد حکم قضیه را صادر کند» این اصل مربوط به بحث ما نیست و به درد این موضوع نمی‏خورد. آقای مکارم فرمایشی دارید؟
مکارم شیرازی- این قانون با این قیدی که آقایان می‏فرمایید خوب است، اما یک مشکل بین‏المللی ایجاد می‏کند که مقامات قضایی آمده‏اند توضیحاتی داده‏اند. اگر آقایان مایل باشند چند دقیقه توضیحات آنها را من عرض کنم. این یک مشکل جهانی برای ما ایجاد می‏کند، یا این‏که اصل را حذف کنید یا این‏که عبارتی بگذارید که هم شرع را تأمین کند و هم این که مشکل بین المللی نداشته باشد. (دکتر آیت- این همان مطلبی است که من هم می‏خواستم رویش صحبت کنم). (رئیس- شما به عنوان موافق می‏خواهید صحبت کنید؟) من یک توضیحی نسبت به اهل الذکر دارم که گفتن آن در تصمیم‏گیری مؤثر است.
رئیس- آقای خامنه‏ای تذکری دارید بفرمایید.
خامنه‏ای- این اصل سابقه دارد و منظور از این اصل همان اصطلاح مربوط به عطف به ما سبق نشدن قانون است. این ناظر به آن است. یعنی امروز اگر کسی را بگیرند که چون دیروز یک عملی را مرتکب شده است و امروز از مجلس قانون گذشته است که آن عمل جرم است این عطف به ما سبق نمی‏شود و آن شخص می‏تواند کسب برائت کند. در اینجا «هیچ فعل یا ترک فعلی از نظر قانون جرم محسوب نمی‏شود» بر می‏گردد به اصل پیش که حکم به مجازات و اجرای آن یعنی تشخیص جرم از طریق دادگاه صالح و به موجب قانون است و دادگاه صالح آن دادگاهی است که قوانین مصوب مجلس را که إن شاءالله بر طبق تمام قوانین کیفری اسلام خواهد بود، اجرا کند. این ناظر به آن جهت نیست که اگر کسی قبلًا جرمی مرتکب شده حالا که این قانون تصویب شد این عمل حالا جرم است یا نه؟ کسی که زنا در روز شنبه‏ای کرده است و روز پنج شنبه این قانون از مجلس گذشته است در محکم شرع به لحاظ حرمتش قابل تنبیه هست اما در محکم اصل سی و نه قابل تنبیه نیست، برای این‏که آن موقع قانون نداشته‏ایم.
انواری- بنده متنی را تهیه کرده‏ام اجازه بدهید بخوانم.
رئیس- آقای انواری نوبت به شما هم می‏رسد، آقای بنی صدر بفرمایید.
بنی صدر- می‏خواستم عرض کن که یا باید آن مطالب اصل یک صدو سی و پنج و اصل یک صدو سی و شش را اینجا آورد و از چیزهای دیگر صرف‏نظر کرد یا این را به همین صورت تصویب کرد و اگر کم و کسری دارد در آنجا تدمین کرد و ما چون صبح دیدیم که آنجا دو
</section>
<section type="page" number="758">
اصل است و می‏شود در آنجا آن‏چه را که لازم است افزود، این است که این اصل را در اینجا به این صورت آورده‏ایم.
رئیس- آقای طاهری خرم‏آبادی بفرمایید.
طاهری خرم آبادی- به دو صورت می‏شود این اصل را اصلاح کرد یکی این که نوشته شود «هیچ فعل یا ترک فعلی از نظر قوانین مدونه» چون قانون به اصطلاح یعنی همین قوانینی که در مجلس تصویب می‏شود، حالا برای این که توضیح داده شود، بنویسیم «از نظر قوانین مدونه» و اینجا بحث شرع نیست اگر کلم «مدونه» اینجا اضافه شود شاید اشکال رفع بشود. یک صورت دیگر این که برای رفع آن اشکالی که شما می‏فرمایید، «هیچ فعل یا ترک فعلی در دادگاه جرم محسوب نمی‏شود مگر به استناد به احکام مسلمه شرعیه و قوانینی که وضع شده باشد.»
رئیس- می‏فرمایید که تشخیص با رئیس دادگاه باشد؟ آقای مقدم مراغه‏ای شما موافقید یا مخالف؟ (مقدم مراغه‏ای- موافق هستم). آقای مکارم بفرمایید.
مکارم شیرازی- بسم الله الرحمن الرحیم. بنده مطلبی نقل می‏کنم که بعضی از مقامات قضایی گفته‏اند و فکر می‏کنم در تصمیم‏گیری‏ها، هم در این اصل و هم در اصول آینده مؤثر است ولی تقاضایم این است که به عرضم دقت کنید. اخیراً در آمریکا کمپانی‏هایی که با ایران قرارداد داشتند قراردادهایشان را لغو می‏کنند، بنابر گفت خود آنها چرا؟ برای این که تبلیغات مسمومی در جراید آمریکا به راه افتاد که در ایران دادگاه منحصر به دادگاه انقلاب است و دادگاه انقلاب هم ضوابط مدون و بین‏المللی ندارد و دادگاه‏های رسمی هم از کار افتاده و به همین دلیل قراردادهای خودشان را یک‏جانبه فسخ کرده‏اند و صدها میلیون دلار اموال ایران را ضبط کرده‏اند. از ایران از طرف مقامات قضایی به آنان اعلام شده که قلمرو دادگاه انقلاب، مسائل مخصوص انقلاب است و مسائل حقوقی و جزائی دیگر، الآن هم در دادگستری مطرح می‏شود نه در دادگاه انقلاب. همین سبب شده یک قرارداد پانصد میلیونی، نمی‏دانم دلار بوده یا تومان، به استناد همین مسأله دوباره برگشته یعنی پانصد میلیون به نفع مملکت ایران برگشت داده شد و نتیجه‏ای که از این مطلب گرفته می‏شود این است که اگر ما بیاییم در موارد قانونی‏مان بنویسیم «مگر قوانینی که قوانین مسلم اسلامی است» اما مدون در قانون ما نباشد، از نظر آنها قوانین ما قوانین غیرمدون و ناشناخته می‏شود و بعد از این، قراردادهایی که با آنها می‏بندیم می‏گویند ما قوانین مدنی شما را مطالعه کردیم و قرارداد را بر اساس آن بستیم اما شما توی این ماده قانون می‏گویید فقط قوانین مدنی ما نیست که قانون است، بلکه قوانین مسلم اسلامی که اسمش هم در قانون مدنی نیامده و فقط در کتب فقهی است آن هم ملاک قضاوت است و ما چون از قوانین اسلامی و کتب فقهی شما که در قانون مدنی مدون نیست خبر نداریم و نمی‏توانیم قرارداد ببندیم چرا که ممکن است فردا یق ما را بگیرید و بگویید با این‏که این مواد در قوانین نیست، اما ما قوانین اسلامی دیگری هم در فقه داریم که آنها هم ملاک عمل است در این صورت می‏گویند چون ما از آنها خبر نداریم و مدون نکرده‏اید، دادگستری شما برای ما قابل پذیرش نیست و بنابراین هیچ قراردادی را ما نمی‏توانیم از نظر دادگاهی با شما ببندیم. شما هر چه قانون اسلامی دارید بیاورید مدون بکنید و بگویید غیر از اینها هیچ چیز جرم نیست. حالا عرض بنده این است که بر اساس این توضیح ما باید تمام مسلمات اسلام را بیاوریم در قوانین‏
</section>
<section type="page" number="759">
مدنی و قانون مدنی را مدون کنیم و بدهیم دست آنها تا بتوانند روی قانون مدنی ما تکیه کنند تا بشود قرارداد با کشورهای دنیا ببندیم و الا اگر بگوییم که غیر از قانون مدنی، ما رساله هم داریم و بر اساس آن هم قضاوت می‏کنیم، آنها هم که رساله را ندیده‏اند، نه برای ما دادگستری‏مان دادگستری خواهد بود و نه غیر آن. (تهرانی- آقا شما وابسته به آمریکا هستید، شما آبروی قرآن را بردید کشور ما را وابسته کردید می‏گویید احکام قرآن را اگر عوض نکنید با ما معامله نمی‏کنند، آقا این چه حرفی است که می‏زنید، نکنید این کارها را). (ربانی شیرازی- از نظر شرع این جرم است). آقا بگذارید من حرفم را بزنم بعد شما قضاوت بکنید من با شما موافقم، من نظر آنها را می‏گویم که غلط است، اما این غلط ممکن است در تصمیم‏گیری اثر بگذارد چرا این طوری بحث می‏فرمایید؟ خواهش می‏کنم جو جلسه را در نظر بگیرید، من با شما موافق هستم منتها می‏گویم این چنین نظر داده‏اند و شما یک مقدار رویش مطالعه بکنید. دو جمل دیگر عرض می‏کنم و عرضم تمام است، عرض بنده این است، بنده کاری با آمریکا و غیر آمریکا ندارم بحث این است که ما با تمام نقاط دنیا و ژاپن، با ممالک اسلامی با ممالک غیر اسلامی و با ممالک آسیایی قرارداد داریم و می‏خواهیم معامله بکنیم، ما باید قوانین‏مان را طوری بنویسیم که در درج اول با اسلام و قرآن، باز هم تکرار می‏کنم در درج اول با اسلام و قرآن و در درج بعد ضوابط جهانی بر آن حکومت کند تا بتوانیم با دنیا قرارداد ببندیم، عرض بنده این است که اگر این اصل را حذف بکنید هیچ اشکالی تولید نمی‏کند، اصلًاتصویب نکنید و بگذارید کنار، ولی اگر بنا هست تصویب کنید جوانبش را یعنی هم جنبه‏های اسلامی و هم جنبه‏های جهانی آن را در نظر بگیرند و الا من با حذفش موافقم.
رئیس- با اجاز آقایان این اصل برگردد به کمیسیون و فردا مطرح می‏کنیم.
فاتحی- اشتباهی که ایشان کردند این بود که طوری وانمود کردند که قوانین اسلام با قوانین مترقی دنیا نمی‏سازد، اگر قوانین اسلام را بتوانیم به طور صحیح به مردم ارائه کنیم مترقی‏ترین قوانین دنیاست، ما باید برنام قر آن را پیاده کنیم.
رئیس- اجازه بفرمایید این اصل به کمیسیون برود.
ربانی شیرازی- این از اختیارات شما نیست که برود کمیسیون، بگذارید موافق و مخالف صحبت بکنند. شما استبداد نشان می‏دهید و می‏گویید برود کمیسیون در این مورد پیشنهاد داده شده و باید قرائت بشود.
رئیس- پیشنهاد داده شده است که برود به کمیسیون و دو تا پیشنهاد است که اصلاح عبارتی است.
ربانی املشی- اگر شما طبق آیین‏نامه عمل بکنید اول همین اصل پیشنهادی را باید با اصلاحات مختصری که لازم می‏دانید به رأی بگذارید اگر موافقت نشد آن وقت به کمیسیون می‏رود.
رئیس- بنا بود که در زمین کارها بحث پیشنهادی نباشد بلکه آن چیزی که کمیسیون هفت نفری تصویب می‏کند، به کمیسیون مشترک بیاید مثل این‏که در کمیسیون هفت نفری که تصویب کرده‏اند و به کمیسیون مشترک آمده است در آنجا رسیدگی کافی نشده، بنابراین احتیاج دارد مجدداً بحث و بررسی کافی در کمیسیون مشترک بشود.
ربانی شیرازی- آقا این نظر خود شما است چرا اصرار می‏کنید؟ وقتی یک اصل به جلس علنی می‏آید باید موافق و مخالف رویش صحبت بکنند و اگر رأی نیاورد می‏رود به کمیسیون، شما
</section>
<section type="page" number="760">
قبل از صحبت موافق و مخالف و رأی گرفتن می‏گویید برود به کمیسیون.
رئیس- خود شما پیشنهاد داده‏اید و چند نفر نیز پیشنهاد داده‏اند و عبارت‏ها را تغییر داده‏اند تصمیم بگیریم. کسانی که موافق‏اند این اصل برود به کمیسیون و فردا مورد بررسی قرار بگیرد و برگردد اینجا دست بلند کنند. (عد کمی دست بلند کردند) رد شد. پس آقای فارسی به عنوان مخالف بیایند صحبت کنند.
فارسی- بسم الله الرحمن الرحیم. ابتدا در رابطه با فرمایشات جناب آقای مکارم که نقل قول بود، تعریف جرم و این‏که این جرائم در شریعت اسلام مدون باشد و یا مجلس شورای ملی آن را تدوین بکند، هیچ ربطی به این قراردادها از لحاظ جنب حقوقی ندارد اگر هم ارتباطی داشته باشد، دادگاه‏های دادگستری از ابتدای انقلاب تا حالا کار کرده‏اند و به کارشان ادامه می‏دهند. هیچ وقت همین دادگاه‏هایی که پناهگاه آن شرکت‏های خارجی بوده تعطیل نشده است و در کنار این دادگاه‏ها و دستگاه‏های قضایی که از نظر آن شرکت‏ها و دولت‏ها معتبر بوده، دادگاه‏های ویژ انقلاب تأسیس شده است، مثل تمام انقلابات. این دادگاه‏ها نمی‏توانست به استناد آیین دادرسی رژیم طاغوتی عمل بکند، مستقیماً از شریعت اسلامی که شریعتی است مورد قبول تمام ملت ایران و مسلمین جهان، به استناد آنها و با استنباط قاضی شرع که خودش مجتهد است عمل کرده است. ما در این دادگاه‏ها به قانونی که مورد قبول ملت است عمل کرده‏ایم، این را هم عرض کنم که آن «اهل الذکری» که ایشان می‏فرمایند آن اهل الذکر از نظر من مشخص است، ایشان موافق دادگاه‏های انقلاب به شکلی که تاکنون عمل کرده و می‏کنند نبودند. اظهارات زیادی هم علیه این دادگاه‏ها کرده‏اند که در مطبوعات هم منعکس شده است، طرحی هم برای دادگاه انقلاب پیشنهاد کرده‏اند که مناسب انقلاب نبوده و مناسب شریعت اسلام هم نبوده است، از این جهت حرف ایشان هیچ ربطی ندارد، تازه من در صحت ادعای آن شخص هم شک دارم، اولًا می‏توانیم از دولت سؤال کنیم و ببینیم آیا ارتباطی دارد با این‏که جرائم چگونه باید مشخص بشود یا نه، ثانیاً این اصل می‏تواند اصل درستی باشد و اصل درست هم هست بر اساس اصولی که قبلًا تصویب کرده‏ایم در مجلس شورای ملی آینده فقها به انداز کافی هستند و جرم‏شناسان هستند و فهرستی از جرائم که مشخص می‏کنند حتماً جرائمی هست که شریعت اسلام اینها را مشخص کرده است. کیفری هم که بر آن جرائم تعیین می‏کنند و طرز رسیدگی‏اش و دادگاه‏های صالحه و کیفری همه با اسلام مطابقت دارد، در این شک نیست و مسأله این است که تا وقتی مجلس شورای ملی این کار را بکند و شورای رهبری یا فقیهی که ولایت امر مطلق به او است اینها را تصدیق بکند، تا آن زمان ما دادگاه خواهیم داشت و جرائمی وقوع پیدا می‏کند که در قانون گذشته ذکر نشده ولی از نظر شریعت اسلام جرم است و در قانون گذشته هم اینها جرم شناخته نشده است و نمی‏تواند مبنای کار در دادگاه‏های دادگستری باشد. بنابراین، یا حاکم شرع یا قاضی به عنوان مجتهد از شریعت استنباط می‏کنند و عمل می‏کند، به استناد این‏که این کار جرم است و به تشخیص خودش محکوم می‏کند، این ماده پس از آن‏که در رفراندوم تصویب شد، آن مجازات‏ها را منع می‏کند. ما باید یک ضمیمه‏ای اینجا داشته باشیم که تاریخ اجرای این اصل را مشخص کند، یعنی تاریخ اجرای این اصل بایستی از نخستین دور مجلس شورای ملی باشد تا فهرست جرائم را مشخص کند و به مردم اعلام کند و آن مبنای کار برای دادگاه‏ها از آن تاریخ به بعد باشد این عرایضی بود که داشتم.
</section>
<section type="page" number="761">
رئیس- آقای غفوری فرمایشی دارید بفرمایید.
دکترگلزاده غفوری- بسم الله الرحمن الرحیم. مسائلی است به اعتبار این‏که هم یک جامعه در درون خودش و هم در ارتباط با جامع دیگر باید موقعیت اجتماعی خود را روشن بکند. می‏خواستم به طور خلاصه به جای این اصل و کاری که از این اصل ساخته است اشاره بکنم که این اصل برای چه هست، اول برای آن‏هایی که این اصطلاح را جور کردند و بعد آمده، در دانشکده‏های حقوق ما رایج شده، همان مسأله‏ای که اشاره شد مسأل عطف به ماسبق است یعنی چیزی امروز گفته می‏شود مثلًا امروز عبور از خیابان ممنوع است، اگر قبل از این‏که قانون تصویب بشود کسی از آنجا عبور کرده می‏گوییم این قانون شامل او نمی‏شود چون قانون عطف به ماسبق نمی‏شود. این اصل مسأله است، مسأل دوم این است که بببینیم آیا صرف وضع، کفایت می‏کند یا نه، اینها مسأل احکام موضوعه شرعی است که در میان خودمان مطرح است که ما به آنها احکام وضع شده می‏گوییم. صحبت سر این است که چنان‏چه افراد چه از مسلمان‏ها و چه از غیر مسلمان‏هایی که در منطق اسلامی زندگی می‏کنند و از این قانون وضع شده آگاهی ندارند، چنان‏چه عملی بر خلاف این قانون انجام دادند، چگونه باید با آنها رفتار کرد. بنابراین دو مسأله مطرح است، یکی این‏که وقتی قانون وضع شد اعلام و نشر بشود و یکی این‏که علاوه بر این‏که اعلام و نشر می‏شود آن طرف هم اطلاع پیدا کند. از نظر این مسائل حقوقی که مطرح است، می‏گویند اطلاع پیدا کردن او لازم نیست برای این‏که اگر او ادعا بکند در دادگاه که من مطلع نشدم ما وسیل اثبات نداریم، این است که آمدند و گفتند اطلاع او مهم نیست، چه اطلاع پیدا بکند و چه اطلاع پیدا نکند ولی نشرش مهم است. بنابراین مسأله این است که هر چیزی که جرم است باید نشر و اعلام شده باشد، حالا که از نظر شرع «قانون وضع شده» باید اعلام هم بشود، یعنی هر کسی مرتکب کاری می‏شود بداند که این کار جرم است و بداند میزان مجازات این کار چه قدر است، یعنی تکلیفش این است که برود و بداند، اگر نرفت و ندانست و مرتکب این کار شد و در عین حال این قانون اعلام و نشر شده و در دسترس هم قرار گرفته آن وقت مجرم است. مسأل دوم این‏که ... (صدوقی صحبت سر این است که از نظر شرع منتشر شود ولی از طرف قانون منتشر نشود). همین باید به اطلاع مردم برسد، نشد هم نشده و در رساله‏ها هم نوشته شده، صحبت سر این است که ما در جامع خودمان یک مجموعه‏ای در روزنامه‏ها یا در رسانه‏های گروهی و یا در هر چیز دیگری منتشر بکنیم. البته من حکایت وضع موجود را می‏کنم و تصمیم با آقایان است. مسأل دیگر این است که در جوامع اسلامی یا در جامعه‏های دیگر برای داخل کشور خودشان یک مقرراتی دارند ولی از آن وقتی که خارجی‏ها آمدند و در این کشورها زندگی می‏کنند، یک مسأله‏ای که همه می‏دانید یعنی مسأل کاپیتولاسیون به وجود آمد، اما این مسأله این چنین است که اگر چنان‏چه در جایی قوانین مورد قبول نیست یا قوانین طوری است که به اطلاع نمی‏رسد ولی اجرا می‏شود، یک عده‏ای که تابعیت جاهای دیگر را دارند، اینها مثلًا در خیابان مرتکب جرمی شدند ولی از نظر حقوق بین‏المللی عرض کردم حکایت وضع موجود در دنیا می‏شود و تصمیم با آقایان است، این شخص می‏آید و می‏گوید چون من اطلاع ندارم و یا اطلاع دارم و قبول ندارم، این وضعی که اینجا هست مال معتقدین به این مرام و مکتب است و من معتقد به این مقررات نیستم. بنابراین از طریق بین‏المللی اقدام می‏کند و می‏گوید رسیدگی به این کاری که من کرده‏ام باید مطابق قانون‏
</section>
<section type="page" number="762">
کشور خود من باشد. این سابقاً یک محظوراتی را در این مملکت پیش آورده که با یک مشکلی و با یک حرکتی این محظور برطرف شد. یک عده‏ای اینجا زندگی می‏کردند و هزار نوع جرم مرتکب می‏شدند و دادگاه‏های ما را هم قبول نداشتند، حالا با توجه به این دو سه تا مسأله هر کدام را صلاح می‏دانید بفرمایید. یکی مسأل عطف به ماسبق است و یکی نشر بعد از وضع است اعم از این‏که طرف مطلع بشود یا نشود و یکی هم مسأل کاپیتولاسیون است که اینها را آقایان در نظر داشته باشند اگر صلاح می‏دانید و احتیاج به بحث بیشتری دارد به صورت مفصل در جلس فردا صحبت بشود. اگر هم احتمال می‏دهد که قابل رفع است زیاد بحث‏انگیز نباشد و بپردازیم به مسائل دیگر و من فکر می‏کنم چون آن مسؤولی که در جلسه صبح قرار بود این موضوع را توضیح بدهد شاید به حدّ کافی درباره‏اش صحبت نشده، بنابراین بیشتر از این وقت‏تان را نمی‏گیریم، هر طور صلاح می‏دانید عمل بکنید.
رئیس- البته توضیح بدهم که به عنوان موافق آقای موسوی تبریزی بود و من آقای غفوری را به عنوان این‏که سؤال‏شان را مطرح بفرمایند اجاز صحبت دادم و بعد وقتی که بلند شدند چون صدایشان شنیده نمی‏شد، آقای بهشتی به ایشان گفتند که بیایند پشت تریبون، منظور این است که به عنوان موافق نوبت آقای موسوی تبریزی بود، حالا آقای موسوی فرمایشی دارید، (موسوی تبریزی- بنده صرف‏نظر کردم لطفاً رأی بگیرید).
سبحانی- آقای رئیس یک پیشنهاد اصلاحی خدمت‏تان فرستاده‏ام لطفاً قرائت بفرمایید و این اشکال شما را رفع می‏کند.
رئیس- اینجا پیشنهاد شده که این اصل را این طور بنویسیم «هیچ کس را نمی‏توان به سبب فعل و یا ترک فعلی به استناد عطف به ماسبق مجازات کرد» اگر این طور بنویسیم دیگر اشکالی بر آن وارد نیست. آقایانی که موافق‏اند این متن را به صورتی که قرائت کرده‏ام الآن مطرح بشود دست‏شان را بلند کنند. (یزدی- این خلاف آیین‏نامه است، اول باید خود متن را به رأی بگذارید). (ربانی شیرازی- آقا هم پیشنهادات را بخوانید). پیشنهادات با هم جور در نمی‏آید صد تا پیشنهاد است نمی‏شود همه را خواند. (بعد از کلم «وضع» کلم «اعلام» را اضافه بکنید و رأی بگیرید). (یکی از نمایندگان- کلم «وقوع» را بردارید) خوب اجازه بفرمایید کلم «وقوع» را هم حذف بکنیم پس اصل را با اصلاحی که به عمل آمد قرائت می‏کنم:
اصل 41- هیچ فعل یا ترک فعلی از نظر قانون جرم محسوب نمی‏شود مگر به استناد قانونی که پیش از آن وضع و اعلام شده باشد.
این اصل را با این پیشنهاد و با این اصلاح به رأی می‏گذاریم. لطفاً گلدان‏ها را برای رأی‏گیری ببرید.
 (اخذ رأی به عمل آمد و نتیج آن به شرح زیر اعلام شد).
رئیس- نتیجآراء را اعلام می‏کنم، عد حاضر در جلسه شصت و چهار نفر، تعداد آراء شصت و چهار رأی، موافق سی و سه رأی، مخالف شانزده رأی، ممتنع پانزده رأی، بنابراین رد شد. آقای خزعلی فرمایشی دارید بفرمایید.
خزعلی- من معتقدم که حسن‏نیت در تمام آقایان مسلم است ولی بعضی برخوردها پیدا می‏شود که گاهی هتک یک مسلمان است و وظیفه دفاع است، جناب آقای مکارم نظریه‏ای را خواستند بیان کنند و نظریه‏ای بود از بعضی از کارشناسان، مسلماً نظر ایشان، نظر خیر بود.
</section>
<section type="page" number="763">
آقایانی هم که اعتراض کردند من به حسن‏نیت آنها شکی ندارم ولی در برخورد طوری وانمود شد که از بیان ایشان هتک اسلام شد و وابستگی به آمریکا شد، ایشان نظرشان این نبود، یک مسلمان اگر ضربه‏ای به آبرویش برسد آقایان باید دفاع کنند. ایشان نظرشان این نبود و باید توضیح داده شود، ایشان می‏خواستند بگویند که ضرب مالی به مسلمین نرسد، بله اگر بفرمایید این مربوط به حقوق مدنی است و مربوط به جرم است خوب است، اما این‏که بفرمایید آبروی اسلام رفت و یا وابستگی به آمریکا، اصلًا درست نیست و ایشان نظرشان این نبود. نباید یک مسلمان در میان ما هتک بشود و من می‏دانم کسی هم که اعتراض کرده حسن‏نیت دارد، من از هیأت رئیسه انتظار داشتم زاویه‏های دید را بیان کنند و من چون با خودم می‏جوشیدم مجبور شدم ابلاغ بکنم. آقایان هم که ابلاغ نفرمودند این قضیه را اصلاح بکنند.
11- پایان جلسه‏
رئیس- ما از تذکر آقای خزعلی خوش‏وقتیم و امیدواریم که بعد از این چنین سوءتفاهم‏هایی تکرار نشود. جلسه را ختم می‏کنیم. جلس بعدی‏مان فردا بعد از ظهر خواهد بود.
 (جلسه ساعت هفده و پنجاه و پنج دقیقه پایان یافت).
رئیس مجلس بررسی نهایی قانون اساسی- حسینعلی منتظری‏
</section>
</section>
<section type="session" number="30" title="جلسه سی ام">
<section type="page" number="765">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده روز سوم مهرماه 1358 هجری شمسی برابر با سوم ذیقعده 1399 هجری قمری به ریاست آیت‏الله حسینعلی منتظری تشکیل شد.
</section>
<section type="page" number="766">
<section type="list" numbers="11">
فهرست مطالب‏
1- اعلام رسمیت جلسه و قرائت صورت اسامی غایبین و دیرآمدگان جلسات قبل‏
2- نطق قبل از دستور آقای فوزی‏
3- ادامه بحث و تصویب اصل 41 (اصل سی و دوم)
4- طرح و تصویب اصل 42 (اصل سی و هشتم)
5- طرح و تصویب اصل 43 (اصل سی و نهم)
6- طرح و تصویب اصل 36 (اصل سی و سوم)
7- طرح و تصویب اصل 44 (اصل چهلم)
8- طرح و تصویب اصل 45 (اصل سی و یکم)
9- طرح و تصویب اصل 46 (اصل سی‏ام)
10- طرح و تصویب اصل 47 (اصل شصت و دوم)
11- پایان جلسه‏
</section>
دبیرخانه مجلس بررسی نهایی قانون اساسی‏
</section>
<section type="page" number="767">
1- اعلام رسمیت جلسه و قرائت صورت اسامی غایبین و دیرآمدگان جلسات قبل‏
رئیس- اعوذ بالله من الشیطان الرجیم. بسم الله الرحمن الرحیم. جلسه رسمی است. اسامی غایبین جلسه عصر دیروز قرائت می‏شود. آقایان: حائری، طباطبایی، میرمرادزهی، هاشمی‏نژاد و نمایندگانی که تأخیر داشته‏اند، آقایان: باهنر 11 دقیقه، بنی‏صدر 43 دقیقه، دکتر بهشتی 6 دقیقه، بیت اوشانا 67 دقیقه، حجتی 12 دقیقه، حسینی هاشمی 11 دقیقه، حیدری 14 دقیقه، خادمی 67 دقیقه، خالاتیان 14 دقیقه، خامنه‏ای 16 دقیقه، طاهری خرم‏آبادی 10 دقیقه، شهزادی 15 دقیقه، عرب 80 دقیقه، کرمی 13 دقیقه، کریمی 91 دقیقه، کیاوش 19 دقیقه، گلزاده غفوری 10 دقیقه، مکارم شیرازی 11 دقیقه، موسوی اردبیلی 10 دقیقه، موسوی جزایری 12 دقیقه، نوربخش 33 دقیقه، یزدی 8 دقیقه و خانم گرجی 13 دقیقه.
غایبین امروز صبح در جلسه مشترک گروه‏ها، آقایان: حائری، خالاتیان، مهندس سحابی، کریمی، فاتحی، نوربخش، هاشمی‏نژاد و خانم گرجی.
نمایندگانی که امروز صبح که هم جلسه رسمی و هم کمیسیون مشترک داشتیم، تأخیر داشتند عبارتند از آقایان: اکرمی 10 دقیقه، بیت اوشانا 41 دقیقه، خادمی 54 دقیقه، خامنه‏ای 13 دقیقه، دستغیب 10 دقیقه، صدوقی 28 دقیقه، ضیایی 31 دقیقه، طباطبایی 44 دقیقه، فلسفی 33 دقیقه، مقدسی 13 دقیقه، مراغه‏ای 83 دقیقه، یزدی 16 دقیقه و شهزادی 135 دقیقه.
2- نطق قبل از دستور آقای فوزی‏
رئیس- نوبت نطق قبل از دستور آقای دکتر بیت اوشانا است که تشریف ندارند و نفر بعدی آقای طاهری گرگانی هستند که ایشان هم تشریف ندارند.
یکی از نمایندگان- امروز جبهه ملی در یک نوشته مفصلی اتهامات زیادی به مجلس خبرگان وارد آورده و روزنامه اطلاعات آن را نقد کرده است، چه کسی جواب این مطالب را می‏دهد؟
رئیس- اقدام خواهد شد، آقای فوزی بفرمایید.
فوزی- بسم الله الرحمن الرحیم. أَ فَحُکْمَ الْجاهِلِیَّةِ یَبْغُونَ وَ مَنْ أَحْسَنُ مِنَ اللَّهِ حُکْماً لِقَوْمٍ یُوقِنُونَ. خداوندا تو را سپاس می‏گذارم و درود و تهنیت بی‏پایان به روان پاک پیغمبرت و جانشین‏هایش می‏فرستم. پروردگارا تو را چگونه می‏توانیم در قبال این نعمت عظمی، یعنی برقراری جمهوری اسلامی که با لطف و تفضل خود که خواسته ملت ایران بود به ما ارزانی فرمودی شکرگذار باشیم و مخصوصاً تشکیل مجلس خبرگان که گام دیگری در تثبیت و تأیید این حکومت است موجبات مزید تشکر و امتنان ما را فراهم می‏سازد. نظر به این‏که در خارج بسا بحث و
</section>
<section type="page" number="768">
گفت‏وگو می‏شود که چرا در مجلس خبرگان جهت بررسی نهایی پیش‏نویس قانون اساسی اکثراً از آقایان علما و روحانیون تعیین شده‏اند، لذا عرایض بنده مطالبی در جهت رفع این اشکال و ابهام است. مجلس خبرگان در مورخه بیست و پنجم ماه مبارک رمضان مطابق بیست و هشتم مردادماه در همین‏جا با تلاوت آیاتی چند از کلام الله مجید افتتاح و کار خود را آغاز نمود. بنده از استماع این آیات اشک در چشمانم حلقه زد و روی صورتم سرازیر گردید خودم را کنترل کردم و الا نزدیک بود به شدت گریه کنم. این حالت من سه علت داشت: اول این‏که با توجه به آیات تلاوت شده چنان احساس می‏کردم که همین الان این آیات دارد از طرف مصدر وحی به وسیله منادی صادر و قرائت می‏گردد، لذا سرتاپای وجودم را تکان داد و انقلاب جدیدی در وجودم ایجاد نمود. علت دوم این‏که متوجه شدم یک سال پیش در همین‏جا چه بسا اشخاصی برای تضعیف و امحاء اسلام و قرآن می‏کوشیدند و کسی نمی‏توانست تصور کند و پیش‏بینی نماید که بلاتشبیه به مانند کعبه پس از این‏که مکه معظمه به دست توانای پیامبر عظیم‏الشان اسلام فتح گردید، از لوس کفر و شرک و بت‏ها زدوده و پاک گردید، پس از گذشت یک سال بعد از این‏که جمهوری اسلامی به دست توانای رهبر انقلاب و همکاری‏های مراجع عالیقدر تقلید و همت و تشکل و جانبازی ملت برقرار شد، مجلس خبرگان در همین‏جا تشکیل شود و اسلام از همین‏جا احیاء و ترویج شود و چهره خود را به جهان و جهانیان عرضه بدارد. اما علت سوم که بیشتر مرا متأثر و منقلب نمود این بود که آیه‏ای که تلاوت شد به نظر حقیر بسیار مناسب بود، آیه امانت بود، «إِنَّ اللَّهَ یَأْمُرُکُمْ أَنْ تُؤَدُّوا الْأَماناتِ إِلى أَهْلِها وَ إِذا حَکَمْتُمْ بَیْنَ النَّاسِ أَنْ تَحْکُمُوا بِالْعَدْلِ إِنَّ اللَّهَ نِعِمَّا یَعِظُکُمْ بِهِ إِنَّ اللَّهَ کانَ سَمِیعاً بَصِیراً»؛ آری ادای امانت وظیفه بسیار سنگین و خطیری است، ملت شریف ایران با انتخاب ما و اعظام ما به این مجلس کلیه زحمات و مشقات و نتایج جانبازی و فداکاری و بلکه سرنوشت و مقدرات خود را به دست ما امانت سپرده است تا چگونه از عهده این وظیفه خطیر برآییم و این وظیفه سنگین الهی را آن طوری که مرضی پروردگار عالم و خواسته ملت است به دست آنان و اعقابشان بسپاریم. در اینجا باید توجه کرد که ملت از ما چه می‏خواهد، به عبارت دیگر مردم رفع نیاز و اداره امور اجتماعی و تأمین رفاه و آسایش عمومی را چگونه از ما خواص انتظار دارند و این مطلبی است قابل توجه که مردم چه قانونی را از ما می‏خواهند، و مطلب دیگر این‏که آیا قانونی را که ملت از ما می‏خواهند قطع نظر ازاین حیث، قانون فی حدّ ذاته و در نفس‏الامر مفید این جامعه است یا خیر، در این زمینه چه بسا مطالبی توسط آقایان و دوستان گرامی و اساتید محترم گفته شده است. بنده نیز خواستم ادای وظیفه کنم و نوبت گرفتم تا این‏که مطالبی را عرضه بدارم. راجع به قسمت اول بایستی سؤال کرد که آیا ملت از برای چه انقلاب نمود و چه عاملی باعث پیروزی انقلاب شد؟ مگر اتحاد و همبستگی ملت نبود که از نیروی ایمان و قدرت مذهبی آنان سرچشمه می‏گرفت و انقلاب را به مرحله پیروزی رسانید؟ مگر قطع نظر از مقام والای رهبری، جامعه روحانیت ایران نبود که پیشرو این نهضت قرار گرفته بود و ملت شریف ایران به ندای جامعه روحانیت خود که در واقع ندای قرآن و اسلام بود لبیک گفت و با عزم و اراده محکم که با قدرت و نیروی ایمان و عقیده مذهبی آنان ارتباط داشت با کمال شهامت و رشادت، جانبازی و فداکاری نمودند؟ مگر این انقلاب به بهای خون شهیدان مخصوصاً از تیپ جوانان، ناله ستمدیدگان و زجر و شکنجه زندانیان، آوارگی تبعیدشدگان، سوگ ماتم‏دیدگان، شعار تظاهرکنندگان که اکثر غریب به اتفاق آنان مذهبی بودند و در مساجد اجتماع می‏نمودند تمام نشد؟ بلی، بنابراین ملت با این روحیه و با این عقیده و با این هدف‏
</section>
<section type="page" number="769">
و مرامی که داشت از ما چه می‏خواهند؟ مگر جز احکام اسلام و قرآن چیز دیگری را از ما مطالبه می‏کنند؟ مگر شعار ملت غالباً این نبود، «استقلال، آزادی، حکومت اسلامی» و عملًا خواسته خودشان را به مرحله ثبوت رسانیدند که نود و هشت و دو دهم درصد به جمهوری اسلامی رأی دادند. بنابراین خواسته ملت، قوانین مقدسه اسلام و احکام متقن و خلل‏ناپذیر قرآن است، در این صورت کسانی می‏توانند مقررات مصوبه و قانون اساسی را با احکام اسلامی انطباق دهند که در این رشته تخصص دارند که همانا جامعه روحانیت می‏باشد. بنابراین افراد و اشخاصی که اشکال می‏کنند که چرا اکثراً جامعه روحانیت در این قسمت انتخاب شده‏اند، اشکال آنها منتفی است. و اما راجع به قسمت دوم: یک فرد مسلمان از نقطه‏نظر مذهبی معتقد است به این‏که احکام اسلامی از ناحیه پروردگار عالم صادر شده است. پروردگاری که خود، خالق بشر است. ماهیت و خصوصیت او را می‏داند. بلکه خود این ماهیت و خصوصیت را ایجاد کرده است، آیا صلاح و فساد او را خود بهتر می‏داند یا غیر او؟ البته خودش بهتر می‏داند نه غیر او، بنابراین از نقطه‏نظر عقیده مذهبی یک فرد مسلمان با دلیل و منطق و از روی دلیل و عقل می‏تواند بگوید که احکام اسلامی و قوانین قرآن بهترین احکام و بهترین دستورات است. چه دستوری بهتر از دستورات اسلامی می‏توان یافت که کلیه شؤون اجتماعی، نظامی، فرهنگی، اقتصادی، سیاسی و کلیه اقشار اعم از بزرگ و کوچک، صغیر وکبیر، مرد و زن، کارگر، زارع، مالک، مستأجر، اقلیت‏های مذهبی همه و همه را به نحو احسن و شایسته بیان کرده باشد؟ یک نفر که در خارج تحصیل می‏کرده، گفته است بعد از این‏که من فارغ‏التحصیل شدم برای رساله‏ای که می‏خواستم بنویسم، قاعده لاضرر و لا ضرار را عنوان کردم که موجب تحسین و اعجاب استادم شد. از من پرسید این مطالب را از کجا نوشتید؟ و اضافه کرد که چرا شرقی‏ها که این مطالب را دارند به ما عرضه نمی‏کنند قانونی که حکم کلیه حوادث و قضایای محتمل‏الوقوع است ولو آن‏که در عرض چندین هزار سال یک مرتبه اتفاق بیافتد، مثل ارث بردن دو نفر که از هر بین به یکدیگر متصل باشند که علی‏الظاهر تا به حال یک مرتبه چنین مولودی در کشور چین به وجود آمده است و یا حکم عبادت در قطبین که شش ماه شب و شش ماه روزاست، به نحو جامع و کاملی بیان کرده باشد، آیا قانونی جامع‏تر و کامل‏تر از این می‏توانیم پیدا کنیم؟ خیر، بنابراین نتیجه بحثم این شد که قانون اساسی در عین این‏که لازم است متضمن سعادت و ترقی ملت ایران بوده باشد، کلًا بایستی با قوانین اسلامی نیز منطبق باشد و به همین دلیل ثابت می‏شود که شورای نگهبان و ولایت‏فقیه هم که آنها هستند می‏توانند از ادلّه شرعیه، احکام اسلامی را استنباط کنند و آنها هستند که بهتر می‏توانند قوانین و مقررات مصوبه را با احکام اسلامی انطباق دهند. علی هذا تعیین علما و روحانیون برای حفظ قانون اسلام و دخالت در امورات مسلمین و امورات لازم و ضرور به دلیلی که ذکر شد ثابت و مدلّل می‏گردد.
رئیس- آقای فوزی یک دقیقه بیشتر وقت ندارید.
فوزی- در آخر عرایضم از آنجا که وقت تمام شد، می‏خواهم دو سه فقره پیشنهاد بکنم که زمینه‏ای برای بعد بوده باشد و پیشنهادات عبارت از این است که در قانون اساسی طرح‏های کلی و اصولی در نظر گرفته شود که دهات از عمران و آبادی اساسی برخوردار شوند و دهاتی‏ها هم به مانند شهری‏ها ازمزایای اجتماعی بهره‏مند گردند. جامعه‏ای از فضلا و از افراد متعهد و متقی به نام جامعه مؤلفین برای تألیف کتب مذهبی تشکیل می‏شود که این کتب را در چاپخانه‏هایی که در سرتاسر ایران تشکیل می‏گردد به طبع رسانند تا به قیمت نازل و ارزان در
</section>
<section type="page" number="770">
اختیار جوانان گذاشته شود تا آنها بیشتر و بهتر بتوانند از مطالب مذهبی استفاده کنند و نیز زمینه داد و ستد و تجارت که جریان صحیح و مشروع آن باعث پیشرفت اقتصاد و ترقی ملت و مملکت است فراهم گردد و ایضاً دولت توجهی به منطقه کردستان داشته باشد، از آنجایی که مناطق کردنشین در رژیم سابق از مزایای اجتماعی آن طوری که باید و شاید برخوردار نبودند. در این حوادث و جریانات اخیر چه بسا ضدّ انقلابی‏ها و افراد ماجراجو و فرصت‏طلب از این قبیل عناوین سوء استفاده کرده و آنها را اغفال و اغوا کرده بودند. اگر چنان‏چه گذشته‏ها را بشود ترمیم کرد و عنایت بیشتری به حال آنها گردد فکر می‏کنم دیگر بهانه و فرصتی به دست این قبیل افراد داده نشود و نتوانند در مرام خود و در ایده خود پیشرفت حاصل کنند.
خلاصه با این جمله عرایضم را خاتمه می‏دهم، قانون اساسی در عین این‏که لازم است با قوانین اسلامی کاملًا منطبق باشد و انطباق اینها را هم به طوری که عرض کردم اهل فن و آن افرادی که متخصص در این رشته هستند بهتر می‏توانند انجام بدهند، لازم است متضمن ترقی و سعادت ملت ایران باشد و طوری تنظیم شود که چهره اسلامی را در دنیای مترقی آشکار نماید و برای جهان اسلامی و بلکه کلیه ممالک جهان الگو باشد. والسلام علیکم و رحمةالله.
رئیس- اعوذ بالله من الشیطان الرجیم. بسم الله الرحمن الرحیم. در بعضی از نوشته‏ها دیده می‏شود که راجع به مجلس خبرگان چیزهایی نوشته‏اند و مثل این‏که خودشان را قیم ملت ایران خیال کرده‏اند. آنها خیال کردند ملت ایران رشدی ندارد و احتیاج به قیم دارد. ملت ایران با کمال آگاهی و هوشیاری برای پیاده کردن دستورات اسلام قیام و انقلاب کرده است و انقلاب ایران، انقلابی اسلامی بود. جوان‏هایی که شهید شدند همه در راه اسلام شهید شدند و شعار ملت این بود: «استقلال، آزادی، حکومت اسلامی»، معنای اسلامی این است که مقررات اسلامی در چارچوب حکومت برقرار باشد. قوانینی که می‏خواهند برای چنین حکومتی تنظیم بشود، همان‏طور که آقای فوزی فرمودند بایستی به دست کارشناسان مسائل اسلامی تنظیم بشود. ملت با بصیرت و هوشیاری، علما و اهل علم را انتخاب کردند. البته اکثراً اهل علم و فضل هستند ولی ملاک عمامه نبود ملاک کسانی بودند که به مقررات اسلام شناسایی داشتند و آگاه و پای‏بند و متعهد بودند.
مثل این‏که آقایان دلشان می‏خواسته است یک حکومتی باشد به سبک غربی که به همه آزادی مطلق بدهد ولی نه در چارچوب قوانین اسلامی، حالا اوقات‏شان از این تلخ شده است که یک عده افراد متعهد و مسؤول و علاقه‏مند به اسلام برای اداره مجلس انتخاب شده‏اند. باید به آنها گفت که ملت با هوشیاری نماینده انتخاب کرده و احتیاجی هم به قیم نداشته و ندارد و شما هم حق ندارید در کار ملت قضاوت کنید. حالا به صرف این‏که خودشان را منتسب به ملت کردند نمی‏توان گفت که قیم ملت باشند و هرچه می‏گویند خواسته ملت است. خبرگانی را هم که ملت انتخاب کرده‏اند برای همین بود که اینها به آداب اسلامی خبره‏اند و ملاک‏شان عمامه نبوده بلکه ملاک آگاهی و آشنایی به مسائل اسلامی است.
3- ادامه بحث و تصویب اصل 41 (اصل سی و دوم)
رئیس- وارد دستور جلسه می‏شویم، اصل 41 را می‏خوانم:
</section>
<section type="page" number="771">
اصل 41- هیچ‏کس را نمی‏توان دستگیر کرد، مگر به حکم و ترتیبی که قانون معین می‏کند، در صورت بازداشت، موضوع اتهام با ذکر دلائل حداکثر در مدت بیست و چهار ساعت به متهم ابلاغ شود و مقدمات محاکمه او در اسرع وقت فراهم گردد، متخلف از این اصل طبق قانون مجازات می‏شود.
البته با توجه به این‏که این اصول یک مرتبه در کمیسیون‏های اختصاصی و یک مرتبه در کمیسیون منتخب آقایان و یک مرتبه در کمیسیون هفت نفری و یک مرتبه هم امروز صبح در کمیسیون مشترک مورد مداقه قرار گرفته است، بنابراین گمان نمی‏کنم دیگر آقایان حرفی داشته باشند مگر سؤالات جزئی و مختصری که آقایان داشته باشد. آقای خامنه‏ای شما سؤال دارید یا این‏که مخالف یا موافق هستید؟ (خامنه‏ای- مخالفم) بفرمایید جزء مخالفین صحبت کنید.
خامنه‏ای- بسم الله الرحمان الرحیم. بنده عذر می‏خواهم که بار دوم است که این مطالب و ایرادات را عرض می‏کنم، به طوری که صبح هم گفتم خیال کردم نکته‏ای روشن شده است و آن را اصلاح می‏کنند. اکثر آقایان در خلال کشاکش دوران گذشته گرفتار شده و به زندان رفته‏اند، سابقاً با وجودی که قانون قرص و محکم بود، باز تخلف می‏شد. یعنی درقانون سابق لازم بود که تفهیم اتهام بشود و مرجع تفهیم اتهام جایی بود که شخص را دستگیر می‏کردند. مثلًا کلانتری یا ساواک اگر کسی را می‏گرفت جرمش محرز بود. چون کلانتری و کلانترها به طور کلی ضابط دادگستری محسوب می‏شوند، آنها مأمورند متهمین و طرف شکایت را ببرند و این شخص اولین حقی که دارد این است که بداند برای چه او را گرفته‏اند. این را اصطلاحاً تفهیم اتهام می‏نامند و این حق قانونی در سابق رعایت نمی‏شد و چند روز کسی را نگه می‏داشتند و منعکس نبود که برای چه دستگیر شده است و به محض این‏که تفهیم اتهام می‏کردند در صورت‏جلسه تحقیقات مشخص می‏شد و طرف هم اعتراض می‏کرد و آنها هم ترتیب اثر می‏دادند. این بیست و چهار ساعتی که در قانون سابق وجود داشت برای تفهیم اتهام نبود، برای این نبود که به متهم ابلاغ شود، چون فوراً باید ابلاغ می‏شد. برای این بود که متهم را دستگیر کرده‏اند و آن ضابط دادگستری باید به مراجع صلاحیت‏دار تحویل می‏داد. مرجع صالح و بازپرس از جهات مختلف صلاحیت بیشتری دارند که بالاخره به این اتهام رسیدگی کنند. من از این ماده این‏طور استفاده می‏کنم که اگر فردا این را به دست کسی دادیم بفهمد موضوع اتهام حداکثر در مدت بیست و چهار ساعت به متهم ابلاغ می‏شود. شما بیست و سه ساعت به آن مرجع حق داده‏اید که اصلًا در این مدت به او نگویند تو را برای چه اینجا آورده‏اند و اگر خیلی مقرراتی باشند یعنی در رأس ساعت بیست و چهار که این شخص آبرومند را به اتهام واهی، با دلیل واهی گرفته‏اند، به حکم این‏که فراری بوده و ضابط هم این حق را دارد که او را دستگیر کند. بسیار خوب بگیرند، ولی باید زود رسیدگی بشود و در ظرف بیست و چهار ساعت ابلاغ نمایند و مقدمات محاکمه او در اسرع وقت فراهم شود که معلوم نیست این مقدمات چه قدر طول می‏کشد و اگر کلانتری صلاح دانست کسی را با یک اتهام ساده دستگیر کرد، چون معمولًا معلوم نیست دستگیر شده مجرم باشد، در ظرف 24 ساعت برایش تفهیم اتهام می‏کنند و یک چند روزی هم به عذر این‏که مأمور نداریم، پرونده کامل نیست او را نگه می‏دارند و می‏گویند باید تحقیق محلی شود و شاهدها بیایند. بنابراین می‏توانند مدت بیست و چهار ساعت در زیرزمین کلانتری نگاهش دارند.
</section>
<section type="page" number="772">
این بیست و چهار ساعتی را که اینجا گنجانده‏اید به هر قاضی و به هر وکیلی اگر بدهید حدس می‏زند در موقع چاپ چیزی از قلم افتاده است. برای این‏که صرفاً برای این است که در مدت بیست و چهار ساعت به مرجع صالح یعنی دادسرا ارجاع شود.
این اصل به این صورت نه فقط حقی برای مردم ایجاد نمی‏کند بلکه حقوق گذشته آنها را هم از دست‏شان می‏گیرد و خیلی هم خطرناک است و اصلًا در فرم هم نیست یعنی نه فقط حق مردم را از یک مقام در خطر می‏اندازد بلکه کافی است که فقط یک پاسبان، کسی را بگیرد و برایش صورت‏جلسه‏ای تشکیل بدهند.
رئیس- آقای موسوی تبریزی بفرمایید به عنوان موافق صحبت کنید.
موسوی تبریزی- بسم الله الرحمن الرحیم. در این اصل خیال می‏کنم هیچ اشکال شرعی و قانونی وجود نداشته باشد. برای این‏که اشکالاتی را که آقای خامنه‏ای فرمودند کافی است که با یک اتهام یا یک چیز جزئی یقه آدم را بگیرند و ببرند، نمی‏دانم از کجای این اصل اشکالش فهمیده می‏شود، زیرا نوشته شده: «هیچ‏کس را نمی‏توان دستگیر کرد مگر به حکم و ترتیبی که قانون معین می‏کند». آن پاسبانی که می‏خواهد متهم را بگیرد باید به صرف قانون تکلیفش معین شود تا قانون به او اجازه بدهد. قانون چه وقت اجازه می‏دهد؟ وقتی که کسی از طرف مراجع صالح مجرم شناخته شود، ممکن است برای شما اتهام باشد، ولی برای مراجع صالح جرم طرف ثابت شده است. از این عبارت فهمیده نمی‏شود که پاسبان به صرف اتهام کسی را بگیرد و ببرد. «مگر به حکم و ترتیبی که قانون معین می‏کند» و به قول آقای یزدی ترتیب بازداشت و ترتیب دستگیر کردنش هم به حکم قانون است. پس به صرف اتهام نیست و هیچ خطری هم ندارد که فردا کسی را به مجرد اتهام بگیرند و ببرند، زیرا هم ترتیب گرفتن و هم اتهام باید مطابق قانون باشد.
و اما موضوع اتهام با ذکر دلائل که باید حداکثر در مدت بیست و چهار ساعت باشد. این حداکثر زمان ممکن است، در همان ساعتی که کسی را گرفتند و به کلانتری یا جای دیگر بردند. باید به او بگویند چرا تو را گرفتیم، ممکن است هم نگویند، ولی حدّی را که برای او تا بیست و چهار ساعت قائل شده‏اند حدّ معقولی است و این‏که جناب آقای خامنه‏ای فرمودند در زمان طاغوت این‏طور بود، آنجا قانون درست بود ولی کسی اجرا نمی‏کرد، این اشکال در ضامن اجرا است نه این‏که اشکال قانون باشد، اشکال در کیفیت اجرای قانون است بعد از آن‏که کسی متهم به سرقت یا قتل یا زنا شد یا متهم به اخلال علیه امنیت مملکت است باید این مقدار دست دولت را باز بگذاریم که متهم را دستگیر کند و به طوری که صبح هم با جناب آقای طباطبایی صحبت شد شرعاً هم اشکالی ندارد اگر کسی واقعاً جرمش شخصی یا اجتماعی است در قانون شرع هم می‏توانیم آن را در قالبی بریزیم که هیچ‏گونه اشکالی نداشته باشد. برای جلوگیری از منکرات و برای جلوگیری از در هم و بر هم بودن عالم اجتماع حاکم شرع هم حق دارد کسی را که مرتکب جرمی شده بگیرد، اینها هم می‏توانند به موجب قانون بگیرند. منتها افرادی که او را می‏گیرند باید ضامن اجرای قانون باشند، اگر قانون به طریق صحیح اجرا شود در اولین مرحله‏ای که مجرم را به کلانتری می‏برند باید اتهام او را با دلایل ذکر کنند و این‏که فرمودند اگر در مدت 24 ساعت تقصیرش معلوم نشد آبرویش می‏رود. باید بگویم کسی که در مظان اتهام قرارگرفت فرقی نمی‏کند، چه یک ساعت او را نگه دارند چه بیست و چهار ساعت. لهذا این‏
</section>
<section type="page" number="773">
هم از نظر شرعی اشکالی ندارد و برای جلوگیری از منکرات و برای ایجاد جامعه‏ای که با صلاحیت مجتمع اسلامی باشد می‏توانیم این را در حکم شرعی تنفیذ کنیم. فقیه و ولی امر می‏تواند تنفیذ بکند و هیچ اشکالی هم ندارد.
و اما راجع به جمله سوم: «مقدمات محاکمه در اسرع وقت فراهم گردد». اسرع وقت معلوم است و مربوط به کیفیت اجرا می‏شود یعنی وقتی متهم را گرفتند و به کلانتری و یا جای دیگری بردند در ظرف بیست و چهارساعت باید مقدمات محاکمه را فراهم کنند و اگر کسی تخلف کرد قانون جرمش را تعیین می‏کند، این نه خلاف شرع است نه قانون.
فاتحی- این‏که نوشته شد: «به حکم و ترتیب قانون» این به حکم قانون مدنی است یا قانون شرعی؟
موسوی تبریزی- مراد همان قانون مدنی است که مطابق با قانون شرع است، بنابراین قانون، همان قانون مدنی است و قانون ما هم همان قانون مدنی شرعی است.
رئیس- آقای یزدی سؤالی دارید؟
یزدی- سؤال من همان است که آقای خامنه‏ای فرمودند در قانون قبلی به مجرد این‏که کسی را می‏گرفتند، اتهامش را می‏گفتند حالا چه باعث شده که بیست و چهار ساعت تأخیر قائل شده‏اند؟
موسوی جزایری- آن زمان هم چنین چیزی معمول نبود و من فکر نمی‏کنم به محض این‏که کسی را گرفتند در همان دقیقه اتهامش راگفته باشند.
پرورش- این‏که می‏فرمایید «در اسرع وقت» مقصود چه مدت زمان است، قدری توضیح بدهید.
موسوی تبریزی- اسرع وقت نسبی است و به طور صحیح نمی‏تواند ضامن اجرا باشد بعد از آن که به اتکاء این مطلب که «اسرع وقت» نوشته‏اند و بهترین عبارت هم هست دادگاه‏های ما، دادگستری ما و مراجع قضایی ما هم از نظر قانون و هم از نظر افراد به کلی شرعی شد، هیچ اشکالی در بین نیست زیرا ممکن است این اسرع وقت دو ساعت، یا دو روز و یا ده روز باشد. پس موضوع اتهام را با دلایل جمع‏آوری می‏کنند و بازپرسی انجام می‏شود و بعد هم طبق قانون رفتار می‏کنند. بنابراین باز این مربوط به کیفیت اجرا می‏شود و اگر ضامن اجرایی صحیح و درستی در دست نداشته باشید و این اسرع وقت را تا دو ساعت هم معین بکنید باز درست از آب در نخواهد آمد. «اسرع وقت» ممکن است از نظر دادگستری دو ساعت و ممکن هم هست ده ساعت طول بکشد و تمام اشکال‏های شما متوجه کیفیت اجرای قانون است و الا اصل قانون، حاق قانون فکر می‏کنیم اشکالی نداشته باشد، ولی ممکن است پرونده‏ای زودتر از دو ساعت طول بکشد و آن‏وقت این دو ساعت را آن بیچاره چه کار بکند و یا پرونده‏ای باشد که بیشتر از دو ساعت یعنی ده ساعت یا دو روز وقت لازم داشته باشد.
صدوقی- مگر این‏که هیچ متهمی دستگیر نشود.
موسوی تبریزی- بلی، آقایان می‏گویند اصلًا هیچ متهمی دستگیر نشود، مگر وقتی که جرمش علنی شود، آن وقت او را بگیرند، که این هم هرج و مرج در مملکت ایجاد می‏کند.
رئیس- آقای کیاوش فرمایشی دارید؟
کیاوش- سؤالی دارم راجع به این مدت بیست و چهار ساعت است که فرمودند آبروی‏
</section>
<section type="page" number="774">
شخص می‏رود یا نمی‏رود و آقای موسوی هم فرمودند که این حدّ کاملی است. من معتقدم اگر کسی را در بازداشتگاهی نگاه داشتند و اتهامش ناحق بود، آبرو و حیثیتش می‏رود و اگر کسی را گرفتند و بعد جرمش ثابت نشد به وسیله دادگستری و مراجع صلاحیت‏دار اعاده حیثیت و آبروی او را بنمایند و به هر طریق که صلاح می‏دانند جبران کنند، آن‏وقت به عقیده بنده این اصل کامل می‏شود.
رئیس- اجازه بدهید پیشنهادات رسیده را که بیشتر از دو سه تا هم نیست بخوانم:
 «هیچ‏کس را نمی‏توان بازداشت کرد مگر به حکم و ترتیبی که قانون معین می‏کند، در صورت بازداشت باید موضوع اتهام با ذکر دلایل فوراً تفهیم و حداکثر تا بیست و چهار ساعت پرونده امر به مراجع صالح ارسال و مقدمات محاکمه در اسرع وقت فراهم گردد. متخلف از این اصل طبق قانون مجازات می‏شود».
مقدم مراغه‏ای- بنده هم پیشنهادی دارم که می‏خوانم.
رئیس- صبح موقعی که این اصل مطرح شد شما تشریف نداشتید و قرار ما این شد آقایانی که در کمیسیون‏ها تشریف نمی‏آورند در جلسه علنی حق اظهارنظر نداشته باشند.
مقدم مراغه‏ای- بنده بودم یا نبودم به جای خود، ولی آیا می‏توان مرا از حقم محروم کرد و اجازه اظهارنظر نداد؟
رئیس- تشکیل کمیسیون مشترک برای این است که از اتلاف وقت جلوگیری بشود، اگر بنا باشد آقایان در کمیسیون مشترک شرکت بکنند و چیزی را آنجا تنظیم بکنند بعد عصر عده‏ای بیایند و همه کاسه و کوزه‏ها را بشکنند که صحیح نیست. بنابراین برای این‏که حقشان محفوظ باشد باید به کمیسیون تشریف بیاورند تا بتوانند در جلسه علنی با بصیرت و اطلاع قبلی حضور پیدا کنند. پیشنهاد آقای فاتحی را می‏خوانم:
 «جز در موارد جرائم مشهود، هیچ‏کس را نمی‏توان دستگیر یا زندانی کرد مگر به موجب حکم یا قرار محاکم صالحه قضایی، حکم یا قرار بازداشت حداکثر تا بیست و چهار ساعت باید به متهم ابلاغ شود، مجازات تخلف از این اصل را قانون معین می‏کند.»
در جرائم مشهود، یعنی فوراً می‏توانند کسی را دستگیر کنند و در غیر این صورت به موجب قرار صادره باید باشد، پیشنهاد آقای ربانی شیرازی را می‏خوانم:
 «هیچ‏کس را نمی‏توانند بازداشت کنند مگر به حکم و ترتیبی که قانون معین می‏کند و در این صورت حکم بازداشت را دادستان با ذکر دلایل تا حداکثر بیست و چهار ساعت به متهم باید ابلاغ نماید.»
مکارم شیرازی- باید در قانون جزا و موارد دیگر هم نوشته شود.
رئیس- آقای میرمرادزهی نوشته‏اند: «هیچ‏کس را نمی‏توان دستگیر کرد مگر به ترتیبی که قانون معین می‏کند و در صورت بازداشت باید به مقام صلاحیت‏دار قضایی اعزام شود تا مقدمات محاکمه در اسرع وقت فراهم گردد، متخلف از این اصل طبق قانون مجازات می‏شود». توضیح می‏دهم که آقای خامنه‏ای نوشته‏اند که: «اگر کسی را بازداشت کردند، همان وقت موضوع اتهام‏
</section>
<section type="page" number="775">
با ذکر دلایل به او ابلاغ شود. این یک امر ممکنی است برای این‏که تا دلایل و شواهدی در دست نداشته باشند اصلًا نمی‏توانند او را بازداشت کنند، موضوع اتهام را فوراً باید ابلاغ کنند، اما این‏که در ظرف بیست و چهار ساعت مقدمات را فراهم کنند این موضوع عملی نیست.»
دکتر بهشتی- ایشان نوشته‏اند باید برایش پرونده تشکیل بدهند نه این‏که محاکمه‏اش بکنند.
رئیس- نوشته‏اند پرونده امر به مراجع صالحه ارسال شود، ولی نمی‏شود. فوراً پرونده را ارسال کرد، چه بسا که یک بازجویی یک ماه طول بکشد، پرونده امر یعنی ضابط، یعنی پرونده‏ای که در شهربانی تشکیل می‏شود.
خامنه‏ای- مثلًا در کلانتری می‏نویسند اتهام تو چیست؟ طرف تو کیست؟ دلیل تو چیست؟ بنده می‏گویم آقا من پنج نفر شاهد دارم و آقا را می‏برم آنجا یا قبول می‏کنم یا منکر این پرونده می‏شوم.
رئیس- اگر اتهامش مثلًا سیاسی باشد و ازطرف کلانتری بازداشتش کرده باشند آیا کلانتری می‏تواند در ظرف بیست و چهار ساعت پرونده سیاسی را تشکیل و به دادگاه بفرستد؟
خامنه‏ای- ملاحظه بفرمایید در یک مرجع دیگر این شخص که جرمش سیاسی است متهم می‏شود. مثلًا افسر یا قاضی جرمش را تعیین می‏کند و پس ازتشکیل پرونده به مراجع صلاحیت‏دار تحویلش می‏دهند. آنجا یا قبول می‏کند یا منکر می‏شود. مرجع دستگیر کننده موظف است آن پرونده را به مراجع صالح بفرستد چون مراجع صالح به جرم دستگیر شده رسیدگی می‏کنند.
رئیس- پرونده مقدماتی را باید به مراجع صالح بفرستند.
دکتر بهشتی- پرونده مقدماتی نمی‏خواهد.
رئیس- تذکری را که آقا دادند اگر جرائم، مشهود بود دستگیرش می‏کنند و اگر مشهود نبود مراجع قضائی توقیفش می‏کنند، حکم روی قرار محاکم صالحه است.
مقدم مراغه‏ای- در اینجا اشکالی است که بنده عرض می‏کنم و آن راجع به دستگیری مجرم است.
دکتر بهشتی- این قسمت در همان سطر اول اصل هست، «هیچ‏کس را نمی‏توان دستگیرکرد مگر به حکم و ترتیبی که قانون معین می‏کند». در آنجا قانون جزا تکلیف مجرم را معلوم می‏کند. جرم مشهود، حکم دادستانی نمی‏خواهد ولی جرم غیر مشهود حکم دادستانی لازم دارد و یا این‏که جرائم مشهود را به انواعی تقسیم کنند. بنابراین، این نقطه‏نظر شما از بین نرفته و رعایت شده است، زیرا در اصل قانون اساسی نخواستند تفصیلش را بیاورند و شما از این قسمت نگران نباشید.
مقدم مراغه‏ای- منظور بنده این است که اغلب آقایان گرفتار بوده‏اند. در ظرف بیست و چهار ساعت باید پرونده را بفرستند به یک مرجع قضایی، مراجع قضایی تکلیفش را معلوم کنند.
رئیس- بسیار خوب «در صورت بازداشت، موضوع اتهام باید با ذکر دلایل فوراً تفهیم و حداکثر در مدت بیست و چهار ساعت به متهم ابلاغ شود»، ولی به نظر آقایان ابلاغ آن باید کتبی باشد یا شفاهی؟ (نمایندگان- کتبی) پس بهتر است به این صورت بنویسیم «موضوع اتهام‏
</section>
<section type="page" number="776">
باید با ذکر دلایل هر چه زودتر کتباً ابلاغ ...»
طاهری اصفهانی- من صبح پیشنهاد کردم بنویسید «در اسرع وقت ممکن» آقایان عنایت نکردند، معلوم می‏شود حرف‏هایی که صبح می‏زنیم ترتیب اثر داده نمی‏شود.
دکتر بهشتی- آقای طاهری توجه بفرمایید یک چیزهایی هست که بود و نبودش فرقی ندارد، اگر شما نوشتید: «در اسرع وقت»، ضابط یک ماه طولش می‏دهد و می‏گوید: این مدت اسرع وقت ممکن بود و بعد باید او را محاکمه کرد که آیا برای او این اسرع وقت ممکن بوده یا نبوده است.
طاهری اصفهانی- فوراً هم بنویسید اشکالی ندارد.
دکتر بهشتی- منظور از فوراً معلوم است، اگر بنویسیم فوراً باید به او ابلاغ کتبی بشود، یعنی ضابط همان وقت همراه خودش ورقه کتبی داشته باشد و اشکال ندارد که فوراً بنویسد و با امضای خودش به او بدهد و لازم نیست که مقامات قضایی بنویسند اگر خودش ضابط است و حق دستگیری دارد، همان وقت هم بنویسد شما را به این دلیل دستگیر کردم و به او بدهد.
رئیس- یک بار دیگر اصل را می‏خوانم: «هیچ‏کس را نمی‏توان دستگیر کرد مگر به حکم و ترتیبی که قانون معین می‏کند. در صورت بازداشت موضوع اتهام باید با ذکر دلایل بلافاصله کتباً به متهم ابلاغ و تفهیم شود». (ربانی شیرازی- آقای منتظری ابلاغ به چه کسی بشود؟ تفهیم می‏شود و گزارش آن به محاکم صالحه داده می‏شود).
جوادی- این اصطلاح قضایی است فقط باید نوشت ابلاغ شود.
رئیس- تفهیم ننویسیم؟
جوادی- خیر.
رئیس- اتفاقاً ما می‏دیدیم چیزهایی که آن موقع به ما می‏نوشتند، این‏طور بود که می‏نوشتند ابلاغ شد.
جوادی- این مسأله رؤیت است.
ربانی املشی- این اصطلاحات را اگر تصویب بکنیم و بگذاریم، ممکن است بعداً اشکالاتی ایجاد کند، پس بهتر است اول از اهلش سؤال کنید.
مکارم شیرازی- منظور از تفهیم چیست؟
رئیس- یعنی به طرف بفهمانند که جرم او چیست؟
مکارم شیرازی- فردا ممکن است بگوید به من نفهماندند که چه طور ثابت می‏کنند که مأمور به او فهمانده است؟
رئیس- کتباً همین است که بنویسند رؤیت شد.
مکارم شیرازی- عرض بنده این است که اگر متهم بگوید به من تفهیم نشد باید دو شاهد عادل شهادت بدهند که به او تفهیم شده است، آخر چیزی بگوید که قابل اثبات هم باشد.
رئیس- عبارت «بلافاصله به متهم ابلاغ و تفهیم شود»، این‏که ضرر و اشکالی ندارد. حالا بقیه اصل را می‏خوانم: «و حداکثر ظرف مدت بیست و چهار ساعت پرونده مقدماتی امر به مراجع صالحه قضایی ارسال و مقدمات محاکمه او در اسرع وقت فراهم گردد. متخلف از این اصل طبق قانون مجازات می‏شود.» کسانی که با این اصلاحات موافق‏اند، دست‏شان را بلند کنند. (اکثریت دست بلند کردند)، تصویب شد. بنابراین اصل 41 را می‏خوانم:
</section>
<section type="page" number="777">
اصل 41 (اصل سی و دوم)- هیچ‏کس را نمی‏توان دستگیر کرد مگر به حکم و ترتیبی که قانون معین می‏کند. در صورت بازداشت، موضوع اتهام باید با ذکر دلایل بلافاصله کتباً به متهم ابلاغ و تفهیم شود و حداکثر ظرف مدت بیست و چهار ساعت پرونده مقدماتی به مراجع قضایی ارسال و مقدمات محاکمه در اسرع وقت فراهم گردد. متخلف از این اصل طبق قانون مجازات می‏شود.
 (اخذ رأی به عمل آمد و نتیجه آن به شرح زیر اعلام شد).
رئیس- عده حاضر در جلسه، شصت و چهار نفر، تعداد آراء شصت و چهار رأی، موافق پنجاه و سه نفر، مخالف سه نفر، ممتنع هشت نفر، بنابراین تصویب شد، تکبیر. (حضار سه مرتبه تکبیر گفتند).
4- طرح و تصویب اصل 42 (اصل سی و هشتم)
رئیس- اصل 42 را قرائت می‏کنم:
اصل 42- شکنجه به هر نحو برای گرفتن اقرار و یا کسب اطلاع ممنوع است. اجباراً شخص به شهادت، اقرار یا سوگند مجاز نیست و چنین شهادت و اقرار و سوگندی فاقد ارزش و اعتبار است. متخلف از این اصل طبق قانون مجازات می‏شود.
اکرمی- به نظر من اینجا یک کلمه باید اضافه بشود برای این‏که در گذشته در وزارت آموزش و پرورش بعضی از معلمین نادان، دانش‏آموزان را شکنجه می‏کردند، به همین جهت باید نوشته شود «شکنجه مطلقاً و به ویژه به هر نحو ...». (رئیس- به هر نحو یعنی مطلقاً). خیر «شکنجه مطلقاً» و بقیه‏اش برای کسب اقرار باشد. اینجا بیشتر برای کسب اقرار است مطلقاً ندارد. بنابراین گاهی اوقات ممکن است در آموزش و پرورش پیش بیاید.
رئیس- منظور در مقام اقرار گرفتن و سوگند است و الا هیچ‏کس را نباید شکنجه کرد. تمام احکام فقهی را که ما اینجا نمی‏خواهیم بنویسیم آقای کیاوش بفرمایید.
کیاوش- من معتقدم که کلمه «مطلقاً» باشد، زیرا «به هر نحو» نوع شکنجه را می‏رساند و «مطلقاً» خود شکنجه را می‏رساند.
رئیس- آقای بشارت بفرمایید.
بشارت- باید نوشته شود «شکنجه مطلقاً».
رئیس- آقای مشکینی بفرمایید.
مشکینی- شکنجه به هر نحو برای گرفتن اقرار یا کسب اطلاع ممنوع است ما معتقدیم که این یک امر غیر اسلامی و غیر انسانی است و رأی هم به این می‏دهیم ولی بعضی از مسائل باید مورد توجه قرار گیرد مثل این‏که احتمالًا چند نفر از شخصیت‏های برجسته را ربوده‏اند و دو سه نفر هستند که می‏دانیم اینها از ربایندگان اطلاع دارند و اگر چند سیلی به آنها بزنند ممکن است کشف شود، آیا در چنین مواردی شکنجه ممنوع است؟
رئیس- کسب اطلاع، راه‏هایی دارد که بدون آن هم می‏توانند آن اطلاعات را به دست آورند.
مشکینی- اگر چند شکنجه این‏طوری به او بدهند مطلب را می‏گوید، مثلًا: در واقعه استاد مطهری یک فردی می‏شناسد که احتمالًا ضارب چه کسی هست، اگر به او بگویند تو گفتی؟ می‏گوید نه.
رئیس- ضرر این کار بیش از نفعش هست.
</section>
<section type="page" number="778">
مشکینی- مسأله دفع افسد به فاسد آیا در این مورد صدق ندارد با توجه به این‏که در گذشته هم وجود داشته است؟
دکتر بهشتی- آقای مشکینی توجه بفرمایید که مسأله، راه چیزی باز شدن است. به محض این‏که این راه باز شد و خواستند کسی را که متهم به بزرگ‏ترین جرم‏ها باشد یک سیلی به او بزنند، مطمئن باشید به داغ کردن همه افراد منتهی می‏شود. پس این راه را باید بست، یعنی اگر حتی ده نفر از افراد سرشناس ربوده شوند و این راه باز نشود جامعه سالم‏تر است.
رئیس- اگر گناهکاری آزاد شود بهتر از این است که بی‏گناهی گرفتار شود.
مهندس مراغه‏ای- بنده اصلاحاتی را در این اصل می‏خواهم عرض کنم چون با این طرح مخالفم.
رئیس- شما صبح تشریف داشتید؟
مقدم مراغه‏ای- بلی.
پیشنهاداتتان را بنویسید و بدهید، آقای موسوی تبریزی بفرمایید.
موسوی تبریزی- بنده می‏گویم مذاکرات کافی است و رأی بگیرید، صبح تمام این مطالب مطرح شده است.
رئیس- آقای آیت شما موافقید.
دکتر آیت- بلی.
رئیس- آقای یزدی بفرمایید.
یزدی- بنده یک سؤالی دارم، اینجا نوشته شده است که «شکنجه به هر نحو»، ظاهر شکنجه جسمی است. ولی عبارت «به هر نحو» همان‏طور که آقایان فرمودند انواعش هست، اما شکنجه روانی و معنوی یعنی ایجاد محیطی بکنند که طرف شکنجه ببیند و ناراحت بشود، این عبارت، منع این کار را نمی‏رساند.
رئیس- مصادیق به هر نحوی است.
یزدی- منظور از «به هر نحو»، انواع شکنجه جسمی است و مثل این‏که منع شکنجه روانی از این عبارت فهمیده نمی‏شود. منظورم این است که تعبیری باشد که آن را هم بفهمند.
رئیس- یعنی بنویسند شکنجه جسمی و روانی، بسیار خوب پیشنهادی است.
ربانی شیرازی- بنویسند «هر گونه شکنجه».
رئیس- آقای طاهری اصفهانی شما مخالفید؟ (طاهری اصفهانی- بلی) بفرمایید.
طاهری اصفهانی- به عقیده من بهتر است که اصل نباشد، زیرا آن قسمتی که مربوط به شهادت و اقرار و سوگند است مربوط به دعاوی است و در قانون جزائی ما هست، حالا گذاشتن این جمله در اینجا برای چیست؟ فردا شاید یک باندی درست شد و یک کارهایی کردند و گفتند در قانون اساسی شکنجه ممنوع شده است و دست به انواع کثافت‏کاری بزنند، این قسمت اول را اصلًا بردارید و قسمت دومش هم مربوط به باب جزا و مرافعات است.
رئیس- پس شما مخالف این اصل هستید، آیا بیان دیگری ندارید؟
طاهری اصفهانی- منظورم این است که باب را باز می‏کند، نمی‏گویم شکنجه حلال است. همان‏طور که فرمودند یک کار غیر انسانی است و بنده هم می‏گویم نکنند.
رئیس- آقای میرمرادزهی بفرمایید.
</section>
<section type="page" number="779">
میرمرادزهی- اگر لازم باشد بنده به عنوان موافق صحبت می‏کنم.
رئیس- آقای دکتر ضیایی بفرمایید.
دکتر ضیایی- بنده عرض می‏کنم شکنجه مطلقاً ممنوع و یک (و) اینجا می‏خواهد یعنی یک مطلقاً آنجا بگذارید و تعمیم بدهید.
رئیس- آقای طاهری خرم‏آبادی.
طاهری خرم‏آبادی- عرض بنده این است که صبح در جلسه مشترک این مسائل، عیناً بحث شده و عیناً به همین صورت رأی آورده است، اگر بنا باشد هر چه که ما صبح در آنجا صحبت می‏کنیم عصر هم در اینجا صحبت کنیم، پس جلسه مشترک به چه درد می‏خورد. حالا اگر آقایان مطلب تازه‏ای داشته باشند باید بیان کنند نه این‏که همان مطلب تکرار شود.
رئیس- آقای مکارم هم حتماً همین مطلب را می‏خواهند بگویند.
مکارم شیرازی- در تمام دنیا شکنجه ممنوع است. در اسلام هم ما جایی در تاریخ ندیده‏ایم که کسی را برای اقرار گرفتن، شکنجه کنند. پس هم از نظر اسلامی و هم از نظرات دیگر این کار ممنوع است. سابقاً که خود ما محکوم بودیم شکنجه را منع می‏کردیم ولی حالا که حکومت به دست ما افتاده چرا شکنجه را منع نکنیم اگر این کار را نکنیم خیلی اثر سوء می‏گذارد.
رئیس- آقای سبحانی بفرمایید.
سبحانی- آقای منتظری معنای این جمله چیست، اگر مقصود از جمله «اجبار شخص به شهادت»، تحمل شهادت است به طور مسلم تحمل شهادت واجب نیست و اگر مقصود، ادای شهادت در محکمه است به طور مسلم ادای شهادت در محکمه واجب است. همان‏طور که قرآن می‏فرماید: «وَ لا تَکْتُمُوا الشَّهادَةَ ...» و نیز می‏فرماید: «وَ لا یَأْبَ الشُّهَداءُ إِذا ما دُعُوا ...»؛ و این آیات می‏رساند که ادای شهادت در محکمه واجب است و حاکم اسلام می‏تواند شاهد را برای ادای شهادت الزام کند، زیرا شاهدی است که می‏ترسد و ادای شهادت نمی‏کند. در این صورت بر حاکم لازم است تأمین جان، او را بر ادای شهادت الزام کند.
دکتر بهشتی- آقای سبحانی اجبار به حضور در یک جا، یک مسأله است و اجبار به ادای شهادت، مسأله دیگری است. بنابراین هیچ‏کس را اجبار نمی‏شود کرد، بلکه فقط می‏شود به آن شخص گفت که در دادگاه حاضر شود و اگر شهادتی دارد بگوید.
سبحانی- اگر شاهد بوده، تحمل الشهادة، یعنی شهادت را متحمل بوده است، حاکم نمی‏تواند او را مجبور کند؟
دکتر بهشتی- خیر در فقه هم چنین چیزی نیست.
رئیس- در اینجا آقای ربانی یک پیشنهاد دارد که به جای «شکنجه به هر نحو» بنویسیم «هر گونه شکنجه» آقایان با این پیشنهاد موافق‏اند.
بنی‏صدر- همه می‏گویند بنویسید «مطلقاً».
رئیس- عبارت «هرگونه شکنجه» که بهتر است، حالا اصل را برای رأی گرفتن می‏خوانم:
اصل 42 (اصل سی و هشتم)- هر گونه شکنجه برای گرفتن اقرار یا کسب اطلاع ممنوع است. اجبار شخص به شهادت، اقرار یا سوگند مجاز نیست و چنین شهادت و اقرار و سوگندی فاقد ارزش و اعتبار است، متخلف از این اصل طبق قانون مجازات می‏شود.
گلدان‏ها را برای رأی گرفتن ببرید. (اخذ رأی به عمل آمد و نتیجه به شرح زیر اعلام شد).
</section>
<section type="page" number="780">
رئیس- عده حاضر در جلسه 62 نفر، تعداد آراءرأی، موافق 50 نفر، مخالف هیچ، ممتنع 12 نفر، بنابراین اصل تصویب شد، تکبیر. (حضار سه مرتبه تکبیر گفتند).
5- طرح و تصویب اصل 43 (اصل سی و نهم)
رئیس- اصل 43 را قرائت می‏کنم:
اصل 43: هتک حرمت و حیثیت کسی که به حکم قانون بازداشت، زندانی یا تبعید شده به هر صورت که باشد ممنوع و موجب مجازات است.
رئیس- ظاهراًبحثی ندارد.
مکارم شیرازی- یک کلمه «دستگیر» قبل از بازداشت باید اضافه شود.
رئیس- آقای خامنه‏ای بفرمایید.
خامنه‏ای- بازداشت یا زندانی یا دستگیر به معنی سلب آزادی است، هر کسی را که جلویش را بگیرند و نگذارند تکان بخورد، ولو داخل ماشین خودش باشد، این سلب آزادی است و به زندان هم که محکوم بشود سلب آزادی است. اگر زندان موقت هم باشد سلب آزادی است، زندان و یا بازداشت، یک معنی دارد. بازداشت یا دستگیری هم هیچ فرقی ندارد.
رئیس- اجازه بفرمایید اصل را برای رأی گرفتن قرائت می‏کنم:
اصل 43 (اصل سی و نهم)- هتک حرمت و حیثیت کسی که به حکم قانون دستگیر، بازداشت، زندانی یا تبعید شده به هر صورت که باشد ممنوع و موجب مجازات است.
گلدان‏ها را برای گرفتن رأی ببرید.
 (اخذ رأی به عمل آمد و نتیجه آن به شرح زیر اعلام شد).
رئیس- عده حاضر در جلسه 62 نفر، موافق 58 نفر، مخالف ندارد، ممتنع 4 نفر، بنابراین، این اصل تصویب شد، تکبیر. (حضار سه مرتبه تکبیر گفتند).
6- طرح و تصویب اصل 36 (اصل سی و سوم)
رئیس- اصل بعدی به موجب شماره‏ای که دیروز گذاشتیم، گفتیم مناسب است که بعد از دو اصل تابعیت باشد و شماره آن 36 می‏شود که قرائت می‏کنم:
اصل 36 (اصل سی و سوم)- هیچ‏کس را نمی‏توان از محل اقامت خود تبعید کرد یا از اقامت در محل مورد علاقه‏اش ممنوع یا به اقامت در محلی مجبور ساخت، مگر در مواردی که قانون مقرر می‏دارد.
رئیس- ظاهراًمخالفی ندارد، گلدان‏ها را برای گرفتن رأی ببرید.
 (اخذ رأی به عمل آمد و نتیجه آن به شرح زیر اعلام شد).
رئیس- عده حاضر در جلسه هنگام اخذ رأی، 61 نفر، موافق 61 نفر، مخالف و ممتنع ندارد. بنابراین، این اصل به اتفاق آراء تصویب شد، تکبیر. (حضار سه مرتبه تکبیر گفتند).
7- طرح و تصویب اصل 44 (اصل چهلم)
رئیس- اصل 44 مطرح است که قرائت می‏کنم:
اصل 44- هیچ‏کس نمی‏تواند اعمال حق خویش را وسیله اضرار به غیر یا تجاوز به منافع عمومی قرار دهد.
</section>
<section type="page" number="781">
رئیس- با توجه به این‏که این اصل سه مرتبه بررسی شده ظاهراًبحث ندارد، آقای مشکینی بفرمایید.
مشکینی- عبارت «هیچ‏کس نمی‏تواند اعمال حق خویش را» یک امر قصدی است. یعنی حق خویش را به قصد اضرار بر دیگران اعمال می‏کند. اگر مراد این است، پس صریح‏تر بفرمایید و اگر امر واقعی است و می‏خواهد که در حق خودش تصرف کند به غیر ضرر می‏رساند.
دکتر بهشتی- آقای مشکینی به کلمه وسیله توجه فرمایید، وسیله او قرار دادن.
رئیس- برایش امر قصدی می‏شود.
مشکینی- به معنی بهانه بگیریم.
رئیس- وسیله اضرار به غیر، یعنی می‏خواهد به او ضرر برساند. حالا اصل را یک مرتبه دیگر برای رأی گرفتن می‏خوانم:
اصل 44- (اصل چهلم)- هیچ‏کس نمی‏تواند اعمال حق خویش را وسیله اضرار به غیر یا تجاوز به منافع عمومی قرار دهد.
گلدان‏ها را برای رأی گرفتن ببرید.
 (اخذ رأی به عمل آمد و نتیجه آن به شرح زیر اعلام شد).
رئیس- عده حاضر در جلسه هنگام اخذ رأی 61 نفر، تعداد آراء 61 رأی، موافق 56 نفر، مخالف ندارد، ممتنع 5 نفر، تصویب شد، تکبیر. (حضار سه مرتبه تکبیر گفتند).
8- طرح و تصویب اصل 45 (اصل سی و یکم)
رئیس- اصل 45 قرائت می‏شود.
اصل 45- داشتن مسکن مطابق نیاز برای سکونت، حق هر خانواده ایرانی است. دولت موظف است با اولویت دادن به روستانشینان و کارگران و سایر قشرهای کم‏درآمد، این اصل را اجرا کند.
رئیس- به نظر من یک اشکال در این اصل وجود دارد، باید نوشته شود: دولت موظف است با به کار گرفتن همه امکانات و اولویت دادن به روستانشینان و کارگران ...
مکارم شیرازی- باز هم مشکل حل نمی‏شود.
صافی- باید معلوم شود که دولت عواید این کار را از چه محلی تأمین می‏کند یا در ذیل اصل اضافه شود، ترتیب اجرا را قانون معین کند.
رئیس- بسیار خوب، آقای جوادی فرمایشی دارد؟
جوادی- دولت موظف است با اولویت دادن به روستانشینان و کارگران و سایر قشرهای کم‏درآمد این «حق» را اجرا کند.
رئیس- حق را اعطا می‏کنند نه اجرا.
جوادی- خیر حق، ملت است و دولت موظف به اجرا.
رئیس- آقای رشیدیان فرمایشی دارید؟
رشیدیان- من صبح هم عرض کردم و پیشنهاد هم دادم با توجه به این‏که در اسلام همه برابر هستند و هیچ قشر و گروهی بر دیگری برتری ندارد، بنابراین نباید روستانشینان و کارگران را اولویت بدهیم بلکه باید بگوییم «اقشار مستضعف یا کم درآمد» که یک صفت عام باشد
</section>
<section type="page" number="782">
و اختصاص به یک گروه خاص نداشته باشد.
رئیس- آقای موسوی جزایری بفرمایید.
موسوی جزایری- بسم الله الرحمن الرحیم. از این عبارت «داشتن مسکن مطابق نیاز برای سکونت، حقّ هر خانواده ایرانی است. دولت موظف است با اولویت دادن به روستانشینان وکارگران وسایر قشرهای کم درآمد این اصل را اجرا کند». این‏طور استفاده می‏شود که دولت موظف است برای تمام مردم مسکن تهیه کند، آن‏وقت اولویت را «قشری که ذکر شد می‏دهد، لازمه اولویت داشتن به این معنی است که بقیه مردم هم این حق را دارند ولی در درجه متأخر قرار دارند، یعنی این اصل شامل تمام طبقات مردم می‏شود که دولت باید برایشان خانه تهیه کند، حال آن‏که، کسی که متمکن است و می‏تواند خودش خانه تهیه کند، که حقی ندارد. (یکی از نمایندگان- رایگان نیست). مگر به طبقه کم‏درآمد مسکن رایگان نمی‏دهند؟ یا آن مسکن که به کارگر و روستانشین می‏دهید، رایگان است یا غیر رایگان). اگر مقصود رایگان است، بنابراین دولت موظف است به همه به طور رایگان مسکن بدهد ولی برای اینها اولویت وجود دارد و دیگران هم طلب دارند ولی بدون اولویت.
رئیس- البته معنای این اصل رایگان نیست. آقای مکارم بفرمایید.
مکارم شیرازی- این عبارت دو اشکال دارد، اولًا گنگ است، چون آیا دولت باید برنامه‏ای برای این کار تنظیم کند یا باید برای همه خانه بسازد؟ اگر مفهومش این باشد، کما این‏که به ذهن هم این‏طور می‏رسد، دولت وظیفه‏اش این است که برای همه خانه بسازد. این کار یک بار سنگین بدون دلیل است. البته منظور معلوم بوده ولی عبارت گویا نیست. این عبارت مسؤولیت سنگینی بر دوش دولت می‏اندازد که قدرت اجرایش را ندارد و ثانیاً اصل را دولت اجرا نمی‏کند زیرا قانون اساسی که به دولت ابلاغ نمی‏شود، قانون اساسی پایه قانون مجلس می‏شود و دولت قانون مجلس را اجرا می‏کند. ما نباید بنویسیم اصل را دولت اجرا کند و تا به حال هم ننوشته‏ایم. مجلس بر پایه قانون اساسی قانون تنظیم می‏کند و بعد دولت قانون را اجرا می‏کند، این دو اشکال باید حل شود.
رئیس- آقای صافی پیشنهادی فرستاده‏اند که ذیل خوبی دارد. ایشان نوشته‏اند که باید معلوم شود که دولت چگونه و از چه محل و عوایدی این اصل را اجرا کند یا این‏که در ذیل اصل نوشته شود: «و ترتیب اجرای آن را قانون معین می‏کند».
کرمی- منبعش بیت‏المال مسلمین است و دولت موظف به اجرایش است، اشکال بنده بر جنابعالی است، چون گفتید من اولین کسی هستم که بر این ماده اشکال دارم. شما خودتان جمع شدید و این ماده را تدوین کردید من تعجب می‏کنم از این‏که آیا این اصل را نفهمیده تدوین کردید یا فهمیده؟ اگر فهمیده بوده است اشکال‏تان بی‏جاست و اگر نفهمیده بوده است چه طور این اصل را به جلسه عرضه کرده‏اید؟!
رئیس- آقای کیاوش بفرمایید.
کیاوش- بنده پیشنهادی داشتم که فرستاده‏ام.
رئیس- پیشنهاد آقای کیاوش را قرائت می‏کنم: (داشتن مسکن متناسب با نیاز، حقّ مسلم هر انسانی است و اولین وظیفه دولت است که برای افراد مجرد و خانواده‏های مستضعف به نسبت استحقاق‏شان تأمین مسکن کند.) ولی معیل‏ها بیشتر به خانه احتیاج دارند و شما
</section>
<section type="page" number="783">
برای مجردها پیشنهاد کرده‏اید. آقای یزدی بفرمایید.
یزدی- داشتن مسکن مطابق نیاز، به صورت یک حق در اینجا آمده است و این اصلًا ربطی به این مسأله ندارد که دولت باید تأمین مسکن کند، به معنایی که رایگان بدهد یا پول بگیرد و این اصل را اجرا کند» یعنی شرایطی فراهم کند که این حق قابل استیفا باشد و نکته‏ای که می‏خواستم عرض کنم این است که کلمه «مطابق نیازی» صحیح نیست. همان‏طور که صبح هم توافق شد «متناسب نیاز» صحیح است.
رئیس- بسیارخوب آقای بهشتی بفرمایید.
دکتر بهشتی- چون صبح من حالم مساعد نبود زودتر رفتم و حالا هم حالم مساعد نیست ولی به دلیل علاقه و احساس وظیفه آمده‏ام چون صبح نبودم که نظرم را بگویم حالا می‏گویم. داشتن مسکن مطابق نیاز برای سکونت، حق هر فرد و خانواده ایرانی است. دولت موظف است با رعایت اولویت برای قشرهای کم درآمد زمینه اجرای این اصل را فراهم کند.
رئیس- البته اشکال می‏گیرندکه در قانون اساسی نباید برای دولت وظیفه معین کرد.
دکتر بهشتی- اشکالی ندارد درآموزش و پرورش هم وظایفی برای دولت داریم اجازه بفرمایید من یک توضیحی هم در پاسخ سؤال آقای مکارم بدهم، یک وقت می‏گوییم این قانون را دولت بدواً نمی‏تواند اجرا کند، این صحیح است. ولی یک وقت می‏گوییم در این اصول برای دولت وظیفه معین نمی‏کنیم که این صحیح نیست زیرا ما یک فصل به نام وظایف دولت داریم، پس وظیفه معین می‏کنیم ولی وقتی دولت می‏خواهد اجرا کند باید با تفاصیلش در قوه مقننه به صورت لایحه قانونی درآید و الا به دنبال هر حقی برای ملت به طور طبیعی وظیفه‏ای برای دولت در پیش خواهد بود.
رئیس- آقای طاهری اصفهانی بفرمایید.
طاهری اصفهانی- من صبح هم سؤالی کردم ولی جواب قانع‏کننده نشنیدم. اینجا نوشته خانواده «اگر فرض کنیم کسی در این ممکت باشد که نتواند خانواده تشکیل بدهد تکلیف او چیست»؟
بنی‏صدر- خودش یک خانواده است.
رئیس- آقای بنی‏صدر بفرمایید.
بنی‏صدر- در مورد تکلیف دولت، آقای بهشتی جواب دادند و خوب هم جواب دادند، اما مطلبی که آقای منتظری فرمودند دولت باید همه امکانات خودش را بسیج کند و این اصول را اجرا کند، صحیح نیست. چون هر چه پول نفت داریم باید خانه بسازند که ممکن است باعث نابودی مملکت گردد. دولت باید در حدود امکانات خودش به این مسأله اولویت بدهد. بنابراین معنای این اصول این نیست که هر چه داریم برای ساختمان‏سازی خرج کنیم. آیا به غیر از روستانشینان و طبقه کارگر کسی نیازمند مسکن است؟ بلی چون کارمندان دولت و طبقات متوسط هم به خانه احتیاج دارند، زیرا دلیلی ندارد که چون اینها کارگر نیستند خانه لازم ندارند.
موسوی جزایری- سایرقشرهای کم درآمد را هم نوشته‏اید.
بنی‏صدر- یک وقت است می‏گویید کسی در ماه 2000 تومان درآمد دارد، این شخص جزو طبقه کم درآمد است، ولی ممکن است یک شخص پنج هزار تومان درآمد داشته باشد ولی‏
</section>
<section type="page" number="784">
معیل باشد و نتواند اجاره خانه‏اش را هم بپردازد. بنابراین این اشخاص هم حق دارند و نمی‏شود آنها را محروم کرد.
رئیس- آقای اشراقی بفرمایید.
اشراقی- این اصل گویا نیست. این‏که گفته شده است برای آنها باید خاند تهیه شود آیا مجانی است یا دولت وسیله‏اش را تهیه می‏کند؟ چون الان در ذهن اقشار زیادی این معنی هست و آماده هم هستند که دولت برایشان خانه بسازد و شش ماه است که نشسته‏اند و این فکر را تبلیغ می‏کنند. این مسأله باید اینجا معین شود و الا فردا می‏گویند طبق قانونی که گذرانده‏اید باید به ما خانه بدهید.
رئیس- آقای دکترضیایی بفرمایید.
دکتر ضیایی- همان‏طور که صبح خدمت آقایان عرض شد، نیاز جامعه به مسکن یک نیاز طبیعی است که دولت باید رفع کند یا به عنوان واگذاری اسکان که این عنوال ملک یا به عنوان اسکانی که این یک حق طبیعی است و دولت موظف است برای آرام کردن مردم در نظام اجتماعی خودش این حق را به مردم بدهد. اما اقشار کم درآمد به خصوص کشاورزان را مقدم کرده است و علت این‏که من خدمت آقای دکتر بهشتی جسارت می‏کنم، این است که کسانی که در جلسه مشترک نبودند، حق اظهار نظر ندارند، روی همین جهت است. چون درآنجا فلسفه این حکم این بود که مردم به طرف شهر سرازیر نشوند و زمین‏های کشاورزی خودشان را رها نکنند و ایران را از لحاظ مواد کشاورزی محتاج به همه‏جا نکنند. وقتی روستاییان زمین و خانه و وسایل داشته باشند، می‏توان آنها را در دهات اسکان داد تا کشاورزی را توسعه دهند. بنابراین هم وضع شهر از نظرکثرت جمعیت به یک وضع بن‏بست نمی‏رسد و هم ایران از نظرکشاورزی و عمران و آبادانی به حدّ خودکفایی می‏رسد. بنابراین چه فرد باشد و چه خانواده، حق اسکان را از طرف دولت دارد. حالا لازم نیست که به او بفروشند یا خانه مجانی بدهند، بلکه حق اسکان است که در بعضی از کشورها هم وجود دارد. همچنین در جواب آقای موسوی جزایری باید عرض کنم که این عبارت «سایر اقشار کم درآمد»، اینجا «کم درآمد» ذیل همه است به قرینه سایر. یعنی دهاتی‏ها و سایر مردمی که خانه ندارند و احتیاج به خانه دارند حقّ تقدم دارند.
رئیس- آقای قریشی فرمایشی دارید؟
قرشی- بنده همان‏طور که پیشنهاد کردم مطلبی که جناب آقای دکتر بهشتی فرمودند مورد تأیید من است. منتها این دو کلمه «روستاییان و کارگران» ر ادر عبارت باشد و ذیلش این‏طور نوشته شود: «امکانات این اصل را فراهم کند».
رئیس- آقای اکرمی شما مطلبی دارید؟
اکرمی- من هم تأکید می‏کنم که این دو کلمه در روستاییان و کارگران برداشته نشود.
دکتر بهشتی- اجازه بدهید من یک توضیحی به آقای دکتر ضیایی بدهم که چرا با وجودی که صبح در جلسه آقایان نبودم صحبت کردم. چون من صبح در جلسه هفت نفری بودم، ولی مدتی بعد حالم نامساعد شد و رفتم و اگر هم می‏بودم چون در جلسه آقایان نبودم فرمایشات آقایان را نمی‏شنیدم. اما این‏که فرمودید روستاییان به شهرها مهاجرت می‏کنند، باید عرض کنم بررسی نشان داده است که مسکن، علت مهاجرت روستایی به شهر نیست بلکه علت مهاجرت‏
</section>
<section type="page" number="785">
روستایی به شهر نبودن درآمد است. این است که داخل کردن این مطلب به سیاست مسکن به نظر ما در سیاست اقتصادی دولت انحراف فکری ایجاد می‏کند.
دکتر ضیایی- سابق زمین نداشتند ولی حالا دارند.
دکتر بهشتی- مسأله مسکن را در همین اواخر بنیاد مسکن بررسی کرده است و معلوم شده است که روستاها نمی‏توانند نسبت به شهرهای کوچک و مناطق کارگری اولویت داشته باشند، بنابراین بهتر این است همان‏طورکه برادرمان آقای رشیدیان تذکر دادند به طور کلی بگذاریم: «قشرهای کم درآمد» و وقتی می‏گوییم قشرهای کم درآمد، مشخص می‏شود در هر جایی در رابطه با مسکن چه کسی درآمدش نامناسب‏تر است. این است که اگر این را اعم قرار بدهیم، هم شامل کارگر می‏شود و هم خدمتگزاران جزء و هم پیشه‏وران دوره‏گرد که درآمدشان از یک کارگر هم کمتر است.
رئیس- آقای رشیدیان مطلب شما هم همین است؟
رشیدیان- مسأله تراکم جمعیت و خانه‏سازی در شهرها بیشتر محسوس است، زیرا زاغه‏نشینی و کپرنشینی در شهر است که مسأله می‏آفریند وگرنه مسأله مسکن در روستاها به کلی مطرح نیست. در روستا باید امکانات و وسایل کشاورزی را فراهم کنیم.
رئیس- این همان مطلب آقای بهشتی است و مسأله تازه‏ای نیست.
بنی‏صدر- آیا این صحیح است که خانه‏هایی بسازیم که به محض وقوع یک زلزله همه روی هم خراب شوند و هر دفعه این قدر خسارت به بار بیاورد؟!
رئیس- آقای عرب فرمایشی دارید؟
عرب- مسأله کشاورزان دو مطلب است. کشاورزان هم خانه ندارند و هم آب. مهاجرت روستاییان به شهر اولًا به علت نداشتن آب است، ثانیاً به علت نداشتن خانه.
رئیس- پیشنهاد اصلاحی آقای بهشتی را قرائت می‏کنم:
 «داشتن مسکن متناسب با نیاز برای سکونت حقّ هر فرد و خانواده ایرانی است. دولت موظف است با رعایت اولویت برای قشرهای کم درآمد زمینه اجرای این اصول را فراهم کند.»
مکارم شیرازی- پس تکلیف دولت چیست؟ آیا باید برای همه خانه بسازد؟ باز همان اشکال هست. من یک پیشنهاد داده‏ام، قرائت بفرمایید.
دکتر شیبانی- همین را رأی بگیرید، اگر رأی نیاورد پیشنهاد دیگر را مطرح کنید.
رئیس- آقای مکارم نوشته‏اند: «داشتن مسکن مناسب نیاز برای سکونت، حق هر فرد و خانواده ایرانی است، روستانشینان و کارگران کم درآمد، اولویت دارند. ترتیب اجرای این اصل را قانون معین می‏کند».
آقای ربانی نوشته‏اند: «دولت موظف است برای نیازمندان کم درآمد شرایط یا زمینه اجرای این اصل را فراهم کند».
ربانی املشی- همان پیشنهاد اول را رأی بگیرید اگر رأی نیاورد پیشنهاد دوم را بخوانید.
دکتر بهشتی- دولت می‏تواند یک سیاست اقتصادی درست کند که قشرهایی با درآمد متوسط و قشرهایی با درآمد کم، امکان خانه پیدا کردنشان از این‏که دولت مستقیماً خانه بسازد، بیشترشود. این است که پیشنهاد خودم را به این صورت تغییر دادم، «دولت موظف است زمینه‏
</section>
<section type="page" number="786">
اجرای این اصل را به طور کلی فراهم کند و اولویت را به قشرهای کم درآمد بدهد» نه این‏که به فکر قشرهایی با درآمد متوسط نباشد.
ربانی شیرا زی- من مخالف نیستم، می‏گویم «کم درآمد» یک کلمه «نیازمند» هم می‏خواهد.
رئیس- آقای بنی‏صدر بفرمایید.
بنی‏صدر- این‏که شما می‏فرمایید قشرهای کم درآمد و تجربه نشان داده روستاها ... یک تجربه ناقصی است. به دلیلی که اگر در روستاها خانه‏سازی کردید، درآمد هم ایجاد می‏شود و آن خانه‏هایی که روستاییان در آن زندگی می‏کنند، همه می‏دانیم که گورستان آنها است و با یک زمین‏لرزه خفیف تمام اینها از بین می‏روند و وقتی شما در روستا خانه‏های اصولی ساختید درآمد آنها هم زیاد می‏شود و روستایی در همان‏جا می‏ماند و ما اگر بخواهیم روستایی را حذف کنیم، باز اولویت به شهرها می‏آید و شهرها بزرگ می‏شود و این مملکت از این مصیبت خلاص نخواهد شد. این است که به عقیده بنده این اصل به همان صورت باقی بماند. (نمایندگان- احسنت).
در ساعت 20/ 17 آقای منتظری (رئیس) اداره جلسه را به آقای دکتر بهشتی (نایب رئیس) واگذار نمودند.
مکارم شیرازی- پیشنهادی که عرض شد یک جمله‏اش فرق دارد. آن پشنهاد را بار دیگر بخوانید.
نایب رئیس- بسیار خوب. یک بار دیگر پیشنهاد آقای مکارم قرائت می‏شود: «داشتن مسکن مناسب نیاز برای سکونت». آقای مکارم مگر می‏شود مسکن برای سکونت نباشد؟ این متن سکته دارد. یکی از نمایندگان- می‏توانند اجاره بدهند (آن را که معمولًا مسکن نمی‏گویند، مستغلات است. «داشتن مسکن مناسب نیاز حقّ هر فرد و خانواده ایرانی است. روستانشینان و کارگران و سایر قشرهای کم درآمد اولویت دارند»، یعنی در حق اولویت دارند، چون همه در حق مساویند. بنابراین باید بگوید در برنامه دولت اولویت دارند. در حالی که این پیشنهاد نشان می‏دهد در حق اولویت دارند و این درست نیست.
طاهری اصفهانی- آیا صرف کم درآمد بودن موضوعیت دارد یا نیاز به مسکن موضوعیت دارد، چه بسا انسان کم درآمد است ولی به حسب وضعش به مسکن کمتر نیاز دارد. نیاز به مسکن آیا برای اولویت موضوعیت دارد یا کم درآمد بودن اولویت دارد؟
نایب رئیس- یعنی امکانات نداشتن؟
طاهری اصفهانی- فرق می‏کند، زیرا گاهی شخصی کم درآمد است، ولی فعلًا مسکن نمی‏خواهد.
نایب رئیس- برای این‏که معطل نشویم توجه بفرمایید که آیا این متنی که قرائت می‏کنم تأمین‏کننده هست؟ البته باز هم مسأله‏ای را که در مورد روستا عرض کردم تکرار می‏کنم و می‏خواهم عرض کنم مسأله اول آن است و البته مسکن برای هر فردی لازم است ولی درآمد خانه‏سازی منبع ترویج اقتصادی سالمی برای روستا نیست. روستایی باید ازکشاورزی و دامداری درآمد پیدا کند و الا مسلماً هر کسی و هر روستایی که خانه ندارد باید حتماً برای او خانه تهیه کرد. حالا اصل را یک بار دیگر می‏خوانم:
</section>
<section type="page" number="787">
اصل 45 (اصل سی و یکم)- داشتن مسکن مناسب با نیاز، حق هر فرد و خانواده ایرانی است. دولت موظف است با رعایت اولویت برای آنها که نیازمندترند به خصوص روستانشینان و کارگران زمینه اجرای این اصل را فراهم کند.
نمایندگان- خوب است.
نایب رئیس- بنابراین گلدان‏ها را برای اخذ رأی ببرید.
 (اخذ رأی به عمل آمد و نتیجه آن به شرح زیر اعلام شد).
نایب رئیس- عده حاضر در جلسه، هنگام اخذ رأی 64 نفر، شماره آراء 65 رأی، یک رأی به قید قرعه خارج شدکه می‏شود 64 رأی، موافق 58 نفر، ممتنع 5 نفر، مخالف 1 نفر تصویب شد، تکبیر. (حضار سه مرتبه تکبیرگفتند).
9- طرح و تصویب اصل 46 (اصل سی‏ام)
نایب رئیس- اصل 46 را می‏خوانم و همان‏طورکه عنایت دارید روی این اصل خیلی بحث شده است: اصل 46- دولت موظف است وسایل آموزش و پرورش رایگان را برای همه ملت تا پایان دوره متوسطه فراهم سازد و وسایل تحصیلات عالی را تا سر حدّ خودکفایی کشور به طور رایگان گسترش دهد.
نایب رئیس- سؤالی یا مطلبی نیست، آقای کیاوش بفرمایید.
کیاوش- اگر در جای دیگر راجع به آموزش و پرورش بحثی خواهد آمد، من مطلبی دارم ولی اگر فقط رایگان بودنش است اینجا حرفی ندارم.
نایب رئیس- بلی اینجا فعلًا حتی ملت است که همه باید از رایگان استفاده کنند. (کرمی- در اصل سوم در دو بند اینها آمده و آقایان رأی داده‏اند). بلی این اصل به عنوان حق ملت گفته شده است. آقای سبحانی سؤالی دارید؟
سبحانی- من دو سؤال دارم، اول این‏که گفته شده است: «دولت موظف است» در اینجا من‏علیه‏الحق راگفته‏ایم، قبل از آن‏که حق را بیان کنیم. اول باید بگوییم ملت چنین حقی را دارد، بعد دولت که من‏علیه‏الحق است باید اجرا کند. این عبارت مثل یک جمله سر بریده است و بدون این‏که حق را بگویید من‏علیه‏الحق را گفته.
نایب رئیس- اجازه بفرمایید که خدمتتان توضیح بدهم چون به اندازه کافی روی این مسأله بحث شد که با همین کیفیت، حق شروع شود، قبلًاّ «برخورداری از این حق برای همه ملت است» نوشته شده بود ولی گاهی تنظیم یک عبارت فشرده به اشکال برخورد می‏کند و اینها مستحبات است.
سبحانی- مطلب دوم این است که آیا این اصل می‏رساندکه تعلیم و تربیت باید رایگان باشد و غیر رایگان در مملکت وجود نداشته باشد؟ درست است که اثبات است و نفی زائدی نیست ولی این اصل در آینده ممکن است مستمسک شود، یعنی ممکن است درآینده به تحصیلات رایگان که یک نوع آزادی برای افراد است تمسک کنند و می‏توانند جلو افرادی را که می‏خواهند دبستانی با سلیقه شخصی و خدمات انسانی و مالی خودشان درست کنند را با تمسک به همین اصل گرفته و جلو احداث دبستان و دبیرستان‏های ملی را بگیرند.
</section>
<section type="page" number="788">
نایب رئیس- خیر، آقای سبحانی این اصل دلالتی بر این موضوع ندارد.
مکارم شیرازی- اشکال در عبارت قبلی بود که اصلاحش کردیم.
نایب رئیس- اشکالی ندارد. آقای خزعلی بفرمایید.
خزعلی- مطلبی که در این اصل هست در بند سه اصل سوم هم بوده و تصویب شده است. حالا چه در اینجا و چه در اصل سوم بالاخره دولت از ما است و ما هم از دولت، باید فکرکنیم ببینیم دولت امکانات دارد که برای همه مسکن تأمین کند یا ندارد، چون بار دولت را نباید سنگین کرد ما باید بنویسیم: «دولت مکلف است در حدود امکانات خود زمینه اجرای این اصل را فراهم کند».
نایب رئیس- همان‏طور که در فقه هم بحث شده است در هر مبحثی شرط قدرت و توانایی ملحوظ است. دیگر در هر حکمی نمی‏نویسند «به شرط قدرت»، این جمله در همه‏جا ساری است و البته دولت هم به شرط قدرت هر کاری را خواهد کرد. آقای مراغه‏ای بفرمایید.
مقدم مراغه‏ای- امروز صبح وقتی به مجلس می‏آمدم عده زیادی نزدیک نخست‏وزیری اجتماع کرده بودند. می‏گفتند که آنها دیپلمه‏های بی‏کار هستند. بنده صبح هم عرض کردم که در این اصل کلمه «حرفه‏ای ذکر بشود ... تا این برنامه در متوسطه باشد و تشویق بشوند. همه دیپلم بگیرند. اگر اینها دیپلم بگیرند و راهی برای زندگی نداشته باشند چه فایده‏ای دارد این خلاف مقصود است».
نایب رئیس- اجازه بدهید توضیح بدهم و لابد توجه دارید این مورد به کیفیت تقسیم آماری دانش‏آموزان در شاخه‏های مختلف متوسطه برمی‏گردد، یعنی الان خدمات و حرفه‏ای جزو متوسطه است و این‏طور نیست که هیچ آموزشی از متوسطه بیرون باشد. بنابراین این کار انجام شده و نگرانی وجود ندارد.
مقدم مراغه‏ای- باز هم عرض می‏کنم که این کلمه «حرفه‏ای» اضافه بشود. برای این‏که الان دیپلمه‏ها هستند.
نایب رئیس- اگر دیپلم حرفه‏ای هستند این برمی‏گردد به این‏که سیاست اقتصادی با سیاست آموزشی کشور هماهنگی داشته باشد. این را اجازه بدهید در بحث اقتصادی ذکر بشود. آقای دکتر غفوری بفرمایید.
دکتر غفوری- در زمینه آموزش و پرورش یک مسأله مورد ابتلا داریم و آن مسأله بیسوادی و کم‏سوادی است که بیشتر کشورها مبتلا به آن بوده‏اند و کشورهای دنیا برای رفع بیسوادی و کم‏سوادی علاوه بر رایگان بودن آن به جنبه الزامی آن هم توجه کرده‏اند. اگر ما بخواهیم در مملکت خودمان بیسوادی از ببن برود، فرع بر این است که علاوه بر رایگان شدن، الزام باشد که تا یک حدی هم باید باسواد بشوند و این را برای خودشان یک حق و وظیفه‏ای بدانند. من برای این‏که فقط تذکری باشد، صبح هم عرض کردم که پیش‏بینی بشود که دوره راهنمایی علاوه بر رایگان بودن الزامی هم باشد. چون ممکن است مردم از این حقّ خودشان غافل باشند و به علل اقتصادی نخواهند حق خودشان را بگیرند. انشاءالله بتوانیم که تا چهار پنج سال دیگر از این بدبختی و بیسوادی بیرون بیاییم.
نایب رئیس- الزام، مسأله را حل نمی‏کند. باید هم انگیزه را ایجاد کرد و هم امکان باشد. اگر این دو با هم باشند درست می‏شود.
</section>
<section type="page" number="789">
میرمرادزهی- ما در بند سه اصل سوم نوشتیم و تصویب کردیم که تربیت بدنی هم رایگان باشد. اگر چنان‏چه در مورد تریبت بدنی یک اصل جداگانه‏ای تدوین بشود که هیچ، الا در این اصل کلمه تربیت بدنی هم اضافه بشود.
نایب رئیس- در آنجا ما نوشتیم هدف این است و آن جزو اهداف جمهوری اسلامی است. باید بگوییم حق این است که یک مقدار از تربیت بدنی جزو مدارس باشد، ولی یک مقدارش که بیرون است آیا ما می‏توانیم آن را اینجا بگنجانیم؟ ولی می‏توانیم به این شکل در آوریم منتها باید دولت کوشش کند چون این یک مطلبی است فراتر از آن و اجازه بدهید اهمیتی که به این می‏دهیم مخصوص خودش باشد. آقای اکرمی بفرمایید.
اکرمی- آن‏چه را که جنابعالی در مورد تحصیلات اجباری فرمودید لازم هست، اما کافی نیست، چون بعضی‏ها می‏توانند با استفاده ازآزادی، اطفال‏شان را به تحصیل وادار نکنند. بنا به فرمایش آقای غفوری چون من هم معلم هستم پیشنهاد می‏کنم یک حداقلی برای این مطلب بگذارید.
نایب رئیس- صبح هم گفته شد که اجبار نسبت به کودک 6 ساله، معنی ندارد وقتی شما گفتید حق آن کودک این است که تحصیلات داشته باشد. اگر والدین نسبت به این امر کوتاهی کردند، خود قانون این کار را می‏کند. آقای مدنی بفرمایید.
مدنی- یک تبصره اضافه کنید که تأسیس مدارس ملی آزاد است.
نایب رئیس- در قانون اساسی معمول نیست که تبصره بنویسند، عنایت بفرمایید همین اندازه که باز کردن مدرسه ملی را نفی نکند، همین اندازه کافی است. آقای کیاوش بفرمایید.
کیاوش- اگر مدارس ملی الان مورد بحث است من وقت گرفته‏ام که صحبت کنم. الان که من از طبقه پایین از آبدارخانه مجلس می‏آمدم یکی از کارکنان به دیگری می‏گفت: فلان کار را بکن برای این‏که در مجلس گفته‏اند که کارهای مملکت باید شورایی بشود. الان موقع افتتاح مدرسه است و دادن شهریه، استدعا می‏کنم این را به صراحت بگوییدکه اگر در اینجا تحصیل رایگان اعلام می‏شود کارش الان تمام نشده و باید قانون آن بعداً به تصویب مجلس برسد و ملت بدانند که هنوز رایگان بودن تصویب نشده است.
نایب رئیس- صدای شما رسا بود و همه شنیدند. (سبحانی- پیشنهاد مرا نخواندید) بنده اول خود اصل را اعلام رأی می‏کنم، اگر رأی نیاورد پیشنهادهای جدید خوانده می‏شود.
اصل 46 (اصل سی‏ام)- دولت موظف است وسایل آموزشی و پرورشی رایگان را برای همه ملت تا پایان دوره متوسطه فراهم سازد. وسایل- تحصیلات مالی را تا سر حدّ خودکفایی کشور به طور رایگان گسترش دهد.
نایب رئیس- رأی بگیرید.
 (اخذ رأی به عمل آمد و نتیجه آن به شرح زیر اعلام شد).
نایب رئیس- عده حاضر هنگام اخذ رأی 62 نفر، تعداد آراء 62 نفر، موافق 55 نفر، مخالف 2 نفر، ممتنع 5 نفر. بنابراین اصل تصویب شد، تکبیر. (حضار سه مرتبه تکبیرگفتند).
10- طرح و تصویب اصل 47 (اصل شصت و دوم)
نایب رئیس- اصل بعدی خوانده می‏شود. آقای مراغه‏ای بفرمایید. (مراغه‏ای- بنده‏
</section>
<section type="page" number="790">
چند پیشنهاد راجع به حقوق مردم کرده بودم). لطفاً پیشنهاداتتان را به گروه بدهید.
گروه آنها را رسیدگی می‏کند و نظر خودش را اعلام خواهد کرد، چون ما می‏توانیم اصلی را تصویب کنیم و در جای خودش قرار بدهیم. اشکالی ندارد پیشنهادها باید به گروه 7 نفری برود و اتفاقاً الان گروه 7 نفری عملًا نماینده گروه‏ها هم هست، اصل 47 را می‏خوانم:
اصل 47- مجلس شورای ملی از نمایندگان ملت که به طور مستقیم و با رأی مخفی انتخاب می‏شوند تشکیل می‏گردد. شرایط انتخاب‏کنندگان و انتخاب‏شوندگان را قانون معین خواهد کرد.
این اصل از بدیهیات است، هر کس سؤال دارد اجازه بگیرد.
رئیس (منتظری)- آقای حجتی موقع طرح این اصل در جلسه نبودند و حالا حق صحبت ندارند.
نایب رئیس (بهشتی)- آقای بشارت بفرمایید.
بشارت- این‏که نوشته شده شرایط انتخاب‏کنندگان و انتخاب‏شوندگان را قانون معین می‏کند، کدام قانون معین خواهد کرد؟
نایب رئیس (بهشتی)- در قانون اساسی قبل هم این‏طور است، مسائل مربوط به انتخابات متغیر است، مثلًا ما سن رأی‏دهنده را در انتخابات اخیر به شانزده سال تقلیل دادیم. این است که در انتخابات مسائل متغیری مانند جمعیت و این‏طور موضوعات وجود دارد که نباید در قانون اساسی ذکر کرد. معمول این است که اولین انتخابات مجلس شورای ملی را هر قوة قانونی که الان وجود دارد یعنی دولت و شورای انقلاب معین می‏کند. شرایط دوره‏های بعد را هم خود مجلس معین خواهد کرد. آقای مراغه‏ای (مراغه‏ای- بنده می‏خواستم به عنوان مخالف صحبت کنم). بفرمایید.
مقدم مراغه‏ای- به نام خدا، البته حالا آخر وقت است که این مسأله طرح شد و آقایان فشار می‏آورند اصرار می‏کنند، دوستان تکلیف می‏کنند که مداخله نکنید ولی به عقیده بنده این صحیح نیست، مخصوصاً در مورد قوة مقننه که اساسی‏ترین مطلب است.
نایب رئیس (بهشتی)- آقای مراغه‏ای چه کسی فشار آورده است؟
مقدم مراغه‏ای- دوستان، دشمنان خیر، البته فشار به آن صورت نمی‏گویم.
نایب رئیس (بهشتی)- فکر می‏کردم سوءتفاهمی شده است.
مقدم مراغه‏ای- می‏گوییم آقا شما عجله نکنید همین که می‏فرمایید گلدان‏ها را بیاورید، همین نشانة عجله در کار است. بنده می‏گویم در این موقع وقت مجلس تمام شده عجله نکنید و موقع نماز هم هست. این مسأله به این مهمی را به این صورت نگذرانید. بنده به این صورت که قوة مقننه از یک مجلس تشکیل بشود در اصل مخالفم و جهات مخالفت هم متعدد است. البته صبح در مذاکراتی که شد آقایان اظهار نظری فرمودند و بر اساس نگرانی‏هایی که خودشان داشتند، خودشان ضوابطی تهیه کرده‏اند، اگر بر اساس هر صد و پنجاه هزار نفر یا صد هزار نفر یک نفر نماینده باشد، بعضی از شهرهای بزرگ (همهمه نمایندگان) اجازه بفرمایید نظرم را بگویم. من راجع به اصل کلی قوة مقننه نظر دارم، نمی‏خواهم الفاظ و عبارات یا جملات را تصحیح کنم. اصولًا یک ایدة کلی در جامعه وجود دارد، چه آقایان قبول بکنند یا قبول نکنند و حقیقت این است که از طرف موکلینم در فشار هستم که این مطلب عنوان بشود. (همهمه نمایندگان)
نایب رئیس (بهشتی)- اجازه بدهید من یک تذکری به آقایان نمایندگان بدهم. ملاحظه بکنید اگر صبر کنیم تا هر گوینده‏ای حرفش را بزند و اگر مطلبی داریم بعد بگوییم. هم در وقت صرفه‏جویی‏
</section>
<section type="page" number="791">
می‏شود و هم نظم رعایت شده است. بنابراین خواهش می‏کنم بدهید آقای مراغه‏ای حرفش را بزند و بعد هر کس وقت گرفته برای صحبت بیاید. آقایان اجازه بدهید آقای مراغه‏ای حرفش را بزند.
مقدم مراغه‏ای- اگر به بنده پنج دقیقه اجازه بدهید و در عرض این پنج دقیقه آقایان مطلبی نفرمایند، بنده مطلبم را عرض می‏کنم. (همهمة نمایندگان)
نایب رئیس (بهشتی)- آقایان اجازه بفرمایید ایشان حرفش را بزند. آقای مراغه‏ای بفرمایید.
مقدم مراغه‏ای- ما مدت پنجاه و هفت سال یک حکومت متمرکز داشتیم و تمام قدرت‏ها و ثروت‏ها و اختیارات در مرکز متمرکز شده بود و این تمرکز یک عکس‏العملی ایجاد کرده است. البته یک حالت هیجانی پیدا کرده که با آن باید مبارزه کرد و یک واقعیتی دارد که باید حمایت شود و آن این است که ایالات و استان‏ها اختیاراتی می‏خواهند و می‏خواهند به یک نوعی نمایندگی‏شان در حکومت مرکزی بیشتر از این‏که الان هست باشد. طبیعی است که نه تنها مخالفت و مبارزه نباید کرد بلکه باید تشویق هم کرد چون اگر ما یک استحکام بیشتری برای ملیت خودمان می‏خواهیم بایستی رعایت خواسته‏های مردم ایالات و ولایات را بنماییم. در قانون اساسی قبلی مسأله ایالات و ولایات و انجمن‏های ایالاتی و ولایتی بود که مسکوت ماند و هیچ موقع به آن عمل نشد، ولی بنده پیشنهاد کردم که یک مجلسی این پیشنهاد را که عرض کردم به گروه دادم ولی متأسفانه گروه در آن موقع که گزارش می‏کرد منظور نکرد و بعداً مستقیماً به هیأت رئیسه دادم و نفهمیدم چه طور شد و پیشنهاد بنده از بین رفت. بنده دو اصل پیشنهاد کرده بودم یکی این‏که در کنار مجلس شورای ملی یک مجلس ایالات تشکیل بشود که از هر استان به طور مساوی در آن نماینده باشد یعنی اگر بلوچستان یا ترکمن صحرا تعداد جمعیت‏شان کمتر از ایالات مرکزی باشد در مجلس ایالات دارای نمایندگان مساوی باشند. الان ملاحظه می‏فرمایید، تهران بر اساس صد هزار نفر و یا یک صد و پنجاه هزار نفر، تعداد نمایندگانش با تعداد نمایندگان ترکمن صحرا قابل مقایسه نیست و اینها نمی‏توانند در مقابل هم برابری بکنند. بنابراین از نظر این‏که عدالت اجتماعی در سرتاسر کشور گسترش پیدا کند قدرت و اختیارات نباید متمرکز باشد و نمایندگان باید امکان اظهارنظر داشته باشند چون وقتی ترکمن صحرا فرض بفرمایید دو نماینده یا سه نماینده و تهران پنجاه نماینده داشته باشند چون چه طور سه نفر می‏توانند منافع مردم خود را در مقابل منافع مردم تهران تأمین بکنند؟ این است که بنده پیشنهاد کردم این اصل قبول بشود و چون الان ما عجله و شتاب داریم و می‏خواهیم در مدت معین این قانون اساسی را تنظیم کنیم، فعلًا همان‏طوری که پیشنهاد کرده‏ام جزئیات مسأله و نحوه اجرای آن را به عهده اولین مجلسی که تشکیل خواهد شد بگذارید، یعنی مجلسی به نام مجلس ایالات در کنار مجلس شورای ملی تشکیل شود که از هر ایالت به تعداد مساوی سه یا چهار نفر در این مجلس باشند که در مسائل مربوط به تقسیم اعتبارات یا سیاست‏های کلی مملکتی اظهارنظر کنند. بنابراین همه عضو مساوی یک خانواده باشیم و همه ایالات به طور مساوی اختیار داشته باشند در مسائل کلی مملکتی اظهارنظر بکنند. معذرت می‏خواهم.
نایب رئیس (بهشتی)- متشکرم، اجازه بفرمایید مطلبی را که آقای مراغه‏ای گفتند من توضیح بدهم. مطلبی که آقای مراغه‏ای گفتند در حقیقت ممکن است به مفهوم کلی این فصل مربوط بشود و نه به خود این اصل، در عین حال ما گوش کردیم که دیگر بعداً تکرار نشود و بعداً هم درخور پیشنهاد و درخور رسیدگی باشد. (عده‏ای از نمایندگان- در این موضوع ما بحث کردیم).
</section>
<section type="page" number="792">
 (یکی از نمایندگان- اجازه بفرمایید درباره این پیشنهاد آقای مراغه‏ای توضیح داده شود که معلوم شود چه کسی ایشان را در فشار گذاشته است). آقای بنی‏صدر بفرمایید.
بنی‏صدر- بسم الله الرحمن الرحیم، اجازه بفرمایید درباره این موضوع توضیحی بدهم، بلی ما صبح پیشنهاد آقای مراغه‏ای را در آن جلسه هفت نفری مطرح کردیم و در آن کمیسیون مطلب تشکیل شورای استان‏ها طرح شد و در این‏باره گفت‏وگو کردیم. به نظر ما رسید که شوراهایی که در هر استان، شهر، شهرستان تشکیل می‏شود یک شورای عالی برایش پیش‏بینی کنیم. عیناً برای همین وظایفی که آقای مراغه‏ای آمدند و گفتند، بنابراین چون کار آن مجلس مشارکت در تنظیم برنامه رشد عمومی کشور متناسب با نیاز استان‏ها است. آن را در قانون شوراها می‏گذاریم و این نیت را برآورده می‏کنیم و نیازی ندیدیم آن را در اینجا بیاوریم و در عرض این مجلس قرار بدهیم، برای این‏که در جایی که مجالسی از آن قبیل هست، شکل حکومتش هم با شکل حکومت ما فرق می‏کند و اتفاقاً آن مجالس اختیارات وسیعی دارند. چون آن اختیارات و صلاحیت‏ها در عهدة این مجلس قرار گرفته است و ما حتی از لحاظ آن تعداد نمایندگان ترتیبی دادیم که جایی که تعداد مردمانش کم هستند بتوانند نماینده داشته باشند و آن ملاک یکصد و پنجاه هزار نفر بیشتر، موکول به آینده می‏شود و مناطقی که در آنجا جمعیت اضافه یا کم می‏شود نماینده‏اش زیاد می‏شود. بنابراین خیال می‏کنم به این ترتیب رفع نگرانی می‏شود و آن مجلس شورای عالی کشوری در موقع خودش ان‏شاءالله تشکیل می‏شود و آن وظایف را به عهده خواهد گرفت و دیگر احتیاجی به این‏که ما آن را در اینجا بیاوریم، نیست. با این حال اگر باز هم شما فکر می‏کنید که در آن اصل که راجع به شوراها تصویب کردیم یک چنین قیدی بگذاریم این را می‏شود بعداً مورد بررسی قرار داد.
نایب رئیس (بهشتی)- اجازه بفرمایید ما این بحث را به جای خودش موکول کنیم.
اگر دوستانی که نوبت گرفته‏اند راجع به خود اصل، مطلبی دارند سؤال بفرمایند و توضیح بشنوند. آقای حجتی کرمانی راجع به خود اصل مطلبی دارید بفرمایید.
حجتی کرمانی- من گاهی در روزنامه‏ها خوانده‏ام و یک شخص هم پیشنهاد کرده بود که‏
اسم مجلس آینده را بگذارند مجلس شورای ملی اسلامی، چون این اسم که اکنون هست یک مقدار یادآور مجالس گذشته است و از طرفی بار انقلاب را به دوش نمی‏کشد. حالا این را بررسی کنید و بنویسید (مجمع شورای عالی اسلامی) بسته به نظر مجلس است.
نایب رئیس (بهشتی)- در حالی که شعار روز را تشکیل شوراها اعلام می‏کنیم مطابق دو آیه از قرآن کریم که شورا را توصیه می‏کند. به هر حال این هم پیشنهادی است و بررسی می‏شود، آقای رحمانی بفرمایید.
رحمانی- در این اصل مورد شرایط انتخاب‏کنندگان و انتخاب‏شوندگان و کیفیت انتخابات را هم باید ذکر کنید.
نایب رئیس (بهشتی)- بسیار خوب، آقای رشیدیان بفرمایید.
رشیدیان- بنده عرض کردم که باید شرایط انتخاب‏شوندگان و انتخاب‏کنندگان را همین قانون معین کند، به علت این‏که این امر خیلی مهم است.
موسوی تبریزی- طبق آیین‏نامه یک مخالف صحبت کرده من هم باید به عنوان موافق صحبت کنم.
</section>
<section type="page" number="793">
نایب رئیس (بهشتی)- اگر لازم بود اشکال ندارد. آقای مکارم مطلبی نیست؟ (مکارم- خیر) آقای موسوی اردبیلی بفرمایید.
موسوی اردبیلی- من می‏خواستم راجع به شوراها صحبت کنم، اگر حالا لازم نیست در جای خودش بحث خواهم کرد. فقط خواستم بگویم، این‏که گفته شد که در مردم آذربایجان فشار هست، در آذربایجان هیچ‏گونه فشار نیست فقط از طرف افرادی است که سابقاً یک افکاری داشتند و چیزهایی در بعضی از جراید منتشر شده که قابل اهمیت نیست.
نایب رئیس (بهشتی)- آقای دکتر غفوری بفرمایید.
دکتر گلزاده غفوری- من می‏خواستم درباره مطالبی که اینجا مطرح می‏شود بگویم یک مقدارش اصل اسلامی و انسانی دارد و یک مقدارش هم تجربیات دیگران است. مسأله شورا اگر بخواهد واقعیت داشته باشد و یک دکور نباشد من عقیده‏ام این است که ما در نظام جمهوری اسلامی ایران باید تغییر بنیانی بدهیم نه این‏که یک تغییری از خارج باشد. همان‏طور که صبح در جلسه هماهنگی صحبت شد در این موضوع نه فقط در کشورهای سوسیالیستی بلکه در کشورهای دیگر هم مثل سوئیس که نگاه می‏کنیم همین‏طور است و دو نوع مجلس دارند برای این‏که می‏خواهند شورا حداکثر اثر خودش را داشته باشد.
نایب رئیس (بهشتی)- شما پیشنهاد می‏فرمایید؟
دکتر غفوری- من می‏خواستم بگویم که روی این مطلب پیش‏بینی بشود. همین‏طوری از آن نگذریم.
نایب رئیس (بهشتی)- آقای دکتر غفوری پیش‏بینی شده است و نظر شما تأمین است.
دکتر غفوری- معنای واقعی شوراها این است که اعضای آن از همه استان‏ها و همچنین نماینده همه افراد مملکت باشند.
نایب رئیس (بهشتی)- در ایامی که شما تشریف نداشتید، اصولی مربوط به این موضوع بحث و تصویب شد. آقای ربانی شیرازی بفرمایید.
ربانی شیرازی- مطلب من در رابطه با سخن آقای بنی‏صدر است که اگر پذیرفته شده باشد باید یک اصلی در قانون اساسی بیاید.
نایب رئیس (بهشتی)- آقای خزعلی بفرمایید.
خزعلی- جناب آقای مراغه‏ای گفتند که نظر ما را گروه مربوط منعکس نکرده است، در حالی که ایشان جزو گروه ما هستند و در صفحه دوم نظر ایشان منعکس شده است.
نایب رئیس (بهشتی)- بسیار خوب. اعلام رأی می‏کنم، اصل را به همین صورتی که هست می‏خوانم:
اصل 47 (اصل شصت و دوم)- مجلس شورای ملی از نمایندگان ملت که به طور مستقیم و با رأی مخفی انتخاب می‏شوند تشکیل می‏گردد. شرایط انتخاب‏کنندگان و انتخاب‏شوندگان را قانون معین خواهد کرد.
گلدان رأی را برای اخذ رأی ببرید.
رشیدیان- پس چرا پیشنهاد من را مطرح نکردید که تکلیف قانون انتخابات را در همین اصل معلوم کنند.
نایب رئیس (بهشتی)- آقای رشیدیان من چون آخر جلسه نبودم بایستی دلایل رفقا را بگویم.
</section>
<section type="page" number="794">
آن چیزی که صبح معلوم شد که عمل نشده، این است که در آن مواقع باید یکی از دوستان بیاید آنجا و دلایل را بگوید. اگر دوستان قانع نشدند، دوباره برگرداند. این قسمت، باید در این چند روزه حتماً عمل بشود که اگر نظری و پیشنهادی می‏دهید حتماً به گروه بیاید، اخذ رأی به عمل می‏آید.
 (در این هنگام اخذ رأی به عمل آمد و نتیجه آن به شرح زیر اعلام گردید).
نایب رئیس (بهشتی)- عده حاضر در جلسه هنگام اخذ رأی 62 نفر، شماره آراء 62 رأی، موافق 54 نفر، مخالف 3 نفر، ممتنع 5 نفر، بنابراین، این اصل تصویب شد، تکبیر. (حضار سه مرتبه تکبیر گفتند).
11- پایان جلسه‏
نایب رئیس (بهشتی)- چون امروز وقت گذشته است جلسه را پایان می‏دهیم، جلسه آینده فردا ساعت پانزده خواهد بود.
 (جلسه ساعت هجده پایان یافت).
نایب رئیس مجلس بررسی نهایی قانون اساسی- دکتر سیدمحمد حسینی بهشتی‏
</section>
</section>
<section type="session" number="31" title="جلسه سی و یکم">
<section type="page" number="795">
 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه در ساعت پانزده و ده دقیقه روز چهارم مهرماه 1358 هجری شمسی برابر با چهارم ذیقعده 1399 هجری قمری به ریاست آیت‏الله حسینعلی منتظری تشکیل شد.
<section type="list" numbers="10">
فهرست مطالب‏
1- اعلام رسمیت جلسه و بیانات قبل از دستور آقای طاهری گرگانی‏
2- بیانات آقای رئیس و قرائت اسامی غایبین و دیرآمدگان جلسات قبل‏
3- طرح و تصویب اصل 48 (اصل شصت و سوم)
4- طرح و تصویب اصل 49 (اصل شصت و هشتم)
5- طرح اصل 51
6- طرح و تصویب اصل 52 (اصل شصت و ششم)
7- طرح و تصویب اصل 53 (اصل شصت و هفتم)
8- طرح اصل 54
9- طرح و تصویب اصل 55 (اصل هفتادم)
10- پایان جلسه‏
</section>
دبیرخانة مجلس بررسی نهایی قانون اساسی‏
</section>
<section type="page" number="797">
1- اعلام رسمیت جلسه و بیانات قبل از دستور آقای طاهری گرگانی‏
رئیس (منتظری)- اعوذ بالله من الشیطان الرجیم، بسم الله الرحمن الرحیم. مجلس رسمی است. نطق قبل از دستور را شروع می‏کنیم. آقای طاهری گرگانی بفرمایید.
موسوی اردبیلی- جناب آقای رئیس من خواهش می‏کنم لااقل برای جلسات بعد نسبت به حذف نطق‏های قبل از دستور رأی بگیرید، شاید حذف بشود و وقت مجلس بیشتر گرفته نشود.
رئیس (منتظری)- سعی می‏کنیم در نظر بگیریم.
طاهری گرگانی- بسم الله الرحمن الرحیم. لاحول و لاقوة الا بالله العلی العظیم.
1- أَحَسِبَ النَّاسُ أَنْ یُتْرَکُوا أَنْ یَقُولُوا آمَنَّا وَ هُمْ لا یُفْتَنُونَ.
2- وَ لَنَبْلُوَنَّکُمْ حَتَّى نَعْلَمَ الُمجاهِدِینَ مِنْکُمْ وَ الصَّابِرِینَ‏
3- وَ مَنْ جاهَدَ فَإِنَّما یُجاهِدُ لِنَفْسِهِ.
4- وَ الَّذِینَ جاهَدُوا فِینا لَنَهْدِیَنَّهُمْ سُبُلَنا.
5- أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا یَعْلَمِ اللَّهُ الَّذِینَ جاهَدُوا مِنْکُمْ وَ یَعْلَمَ الصَّابِرِینَ.
آیة اول- آیا مردم ادعای ایمان کنند و آزمایش نشوند؟ آیة دوم- در میان اقسام امتحان آزمایش به جهاد و صبر.
آیة سوم- جهاد اگر برای خداست سرمایه تکامل است.
آیة چهارم- کسانی که در راه ما جهاد می‏کنند ما راه را به آنها نشان می‏دهیم.
آیة پنجم- جهاد و صبر، زمینه برای سعادت همیشگی است.
- چه کردیم و چه باید کرد.
1- انقلاب میدان جهادی را پشت سر گذاشته، این جهاد برای نجات از چنگ دژخیمان بود.
2- جهادهای بعدی برای تحقق بخشیدن آرمان‏های انقلاب، آرمان‏های انقلاب در شعارهای شهدای به خون خفته ما، انقلاب برای آزادی و استقلال و حکومت عدل اسلامی نه برای لقمة نان نه برای خانه و مسکن نه فقط برای زندگی و لذات زودگذر این لجن‏زار پوشیده به زرق و برق.
انقلاب در راه مکتب جهاد، اما نه فقط برای سازندگی راه و جاده و پل، جهاد در راه خدا و به سوی خدا، این است همان جهاد اکبر، این جهاد اکبر را از کجا شروع کنیم؟ بنده معتقدم تمام تلاش‏ها و کوشش‏ها در مسیر تکمیل انقلاب یک طرف انقلاب فرهنگی است و این انقلاب فقط با یکپارچگی فرهنگ، دین و علوم طبیعی راه دیگری ندارد که همان برنامه امام که در
</section>
<section type="page" number="798">
حقیقت استوارتر نمودن وحدت روحانی و دانشگاهی است.
ما نمی‏گوییم به سود دانشگاه، به سود طرفین. در اینجا لازم می‏دانم اشاره‏ای به بعضی از جهات آزادی کیفیت آموزش حوزه‏های علمیه کرده باشم.
1- طلبه آزاد است یک درس یا بیشتر را به مقدار امکان انتخاب کند.
2- آزاد است در درس عمومی یا خصوصی شرکت کند.
3- مباحثه کردن با اقران.
4- ارتباط بین استاد و شاگرد بسیار عادی و طبیعی است.
5- با استاد بحث کردن در درس با نهایت آزادی.
وآزادی‏های دیگری که نام نمی‏برم.
اکنون بپردازیم به این‏که چگونه روحانیت باقی ماند و چگونه پیروز شد و سپس به این جهت اشاره کنم که آیا ولایت فقیه استبداد است یا به عکس پشتوانه استقلال و آزادی است.
1- روحانیت چه می‏کرد؟ با فقر و تنگدستی ساخت و در طول متجاوز از هزار سال دست به دست دیگران نداد.
2- همانند روحانیون دیگر کارمند دولت‏های زمان نشد.
3- این مردم غیور و مسلمان و شیعه بودندکه با روحانیت درا رتباط و واجبات مالی خود را با صمیمیت به نواب امام خود تقدیم می‏کردند و استقلال روحانیتش را در برابر دولت‏ها حفظ کردند.
4- فرزندانی در مهد تشیع تربیت کرد که مانند پیشوایان معصومش نقطه‏های روشنی را در تاریخ سیاه بشرگذاشت تا یکی از درخشنده‏ترین ستارگانش را به عنوان امامت و رهبری درآسمان ایران جلوه‏گر ساخت.
5- اشاره‏ای به مساجد سرد و زیلوهای یخ کرده قم و گرمای نجف.
6- حمله به روحانیت، حمله به امام زمان است. وقتی نمی‏توانند به دین حمله کنند به روحانیت حمله می‏کنند به قول یکی از دوستان حمله بنی‏امیه به دین از طریق حمله به اهل‏بیت شروع شد.
7- کدام مرجع تقلید فرزندش را به عنوان مرجعیت بعد از خودش نصب کرد؟ آیا می‏تواند منافقین روحانیت ما را با این تاریخ روشن به انحصارطلبی متهم کنند، با این‏که زمینه در مواردی فراهم بود؟
ما نمی‏گوییم معصومند اما اگر فقهاکه مؤید به تأییدات الهی هستند اشتباه دارند، دیگران بیشتر دارند.
برادران عزیز و جوانان محترمی که احیاناً راه اشتباه التقاطی را پیش گرفته‏اید توجه کنید اگر اسلام را دین وحی و آیین ابدیت می‏دانید، آن کسانی که منکر ولایت فقیه هستند جهان‏بینی اسلام را منکرند. اینها می‏خواهند بگویند در زمان غیبت امام بساط حکومت اسلامی برچیده شده است. آیا از خدای جهان روشن‏تریم؟ آیا ازقرآن و مکتب عالی اسلام پا فراتر گذاشته‏ایم؟ مگر قرآن را وحی آسمانی ندانیم یا در فهم قرآن احتیاجی به فقها نداشته باشیم، این مثل این است که بگوییم همه اساتید دانشگاه‏های دنیا راکنار بگذاریم چون ماکه طب نخوانده‏ایم از همه آنها بهتر کتاب‏های طب را می‏فهمیم. یک طبیب در سن بیست و شش یا حداکثر سی سالگی یک مجتهد در طب شناخته می‏شود، اما فقیه، کدام مرجع تقلید کمتر از هفتاد سالگی به مقام مرجعیت علیا
</section>
<section type="page" number="799">
رسید؟ (رئیس- آقای طاهری وقت شما تمام است). البته من حرف‏های دیگری هم داشتم ولی چون وقت تمام شده است از بقیه مطلب صرف‏نظر می‏کنم.
2- بیانات آقای رئیس و قرائت اساسی غایبین و دیرآمدگان جلسات قبل‏
رئیس- آقای مکارم تذکر داده‏اند که از گروه هماهنگی هستند مثل این‏که سوءتفاهم بوده از این‏که تذکراتی که به کمیسیون مشترک داده می‏شود رعایت نمی‏شود، باید عرض کنیم چرا، تا ساعت یازده هر چه تذکرات می‏رسد یادداشت می‏شود ولی تذکراتی که بعد از ساعت 11 می‏رسد نوشته نمی‏شود، دیگر متنی است که گروه 7 نفری تهیه کرده‏اند و مطرح می‏شود چون بعد از ساعت 11 نمی‏شود تکثیر کنیم، تا ساعت 11 هرچه می‏رسد در کمیسیون مشترک مورد توجه قرار می‏گیرد حالا اسامی غایبین و دیر آمدگان عصر سه‏شنبه سوم مهرماه و عصر چهارشنبه چهارم مهرماه قرائت می‏شود.
عصر سه‏شنبه سوم مهرماه:
غایبین: آقایان: بیت اوشانا (مریض بوده‏اند)- حائری- سحابی- هاشمی‏نژاد- خانم گرجی،
نمایندگانی که تأخیر داشته‏اند: باهنر 49 دقیقه- بشارت 10 دقیقه- بنی‏صدر 60 دقیقه- بهشتی 42 دقیقه- حجتی 13 دقیقه- حیدری 10 دقیقه- خادمی 40 دقیقه- شیبانی 13 دقیقه- صافی 12 دقیقه- ضیایی 24 دقیقه- عرب 75 دقیقه (که البته ایشان با اجازه قبلی غایب بوده‏اند)- فارسی 12 دقیقه- مراغه‏ای 35 دقیقه- موسوی اردبیلی 66 دقیقه- جزایری 15 دقیقه- میرمرادزهی 20 دقیقه- نوربخش 105 دقیقه.
عصر چهارشنبه چهارم مهرماه:
غایبین آقایان: حائری- خالاتیان- هاشمی‏نژاد.
نمایندگانی که تأخیر داشتند: انواری 5 دقیقه- بیت اوشانا 50 دقیقه- جوادی 10 دقیقه- حجتی 32 دقیقه- خادمی 36 دقیقه- خامنه‏ای 24 دقیقه- عضدی 12 دقیقه- بشارت 7 دقیقه- حسینی هاشمی 5 دقیقه- عرب 22 دقیقه- کریمی 23 دقیقه- میرمرادزهی 27 دقیقه- نور بخش 17 دقیقه- طباطبایی 64 دقیقه- شهرزادی 59 دقیقه- مراغه‏ای یک ساعت و 59 دقیقه- دستغیب 26 دقیقه- رحمانی 48 دقیقه- رشیدیان 14 دقیقه- سحابی یک ساعت و 35 دقیقه- صافی 10 دقیقه- طاهری خرم‏آبادی 3 دقیقه- سبحانی 11 دقیقه- یزدی 5 دقیقه- صدوقی 13 دقیقه- فلسفی 30 دقیقه- ملازاده 9 دقیقه.
3- طرح و تصویب اصل 48 (اصل شصت و سوم)
رئیس- بسم الله الرحمن الرحیم. اصل 48 مطرح است که قرائت می‏کنم:
اصل 48 (اصل شصت و سوم)- دورة نمایندگی مجلس شورای ملی چهار سال است، انتخابات هر دوره باید پیش از پایان دوره قبل برگزار شود به طوری که جمهوری اسلامی ایران در هیچ زمان بدون مجلس نباشد.
</section>
<section type="page" number="800">
خوب، این اصل فکر می‏کنم صحبتی نداشته باشد، در کمیسیون مشترک هم رویش بحث‏ها شده و نظر داده‏اند. پس آقایان گلدان‏ها را برای اخذ رأی با ورقه نسبت به این اصل ببرند.
 (خامنه‏ای- آقا این یک متمم می‏خواهد). خواهش می‏کنم در موقع رأی گرفتن سؤال نفرمایید.
 (اخذ رأی با ورقه به عمل آمد و پس از شمارش آراء توسط آقایان منشی‏ها نتیجه به شرح زیر اعلام گردید).
رئیس- نتیجه را اعلام می‏کنم، عده حاضر در جلسه هنگام اخذ رأی شصت و یک نفر، تعداد آراء، شصت و یک رأی، موافق شصت نفر، مخالف ندارد، ممتنع یک نفر، تصویب شد، تکبیر. (نمایندگان سه مرتبه تکبیر گفتند).
4- طرح و تصویب اصل 49 (اصل شصت و هشتم)
رئیس- اصل 49 مطرح است که قرائت می‏کنم.
اصل 49- در زمان جنگ و اشغال نظامی کشور به وسیله بیگانه به پیشنهاد رئیس‏جمهور و تصویب سه چهارم مجموع نمایندگان و تأیید شورای نگهبان انتخابات نقاط اشغال شده و یا تمامی مملکت برای مدت معینی متوقف و در صورت عدم تشکیل مجلس جدید، مجلس سابق همچنان به کار خود ادامه خواهد داد.
مکارم شیرازی- بنده تذکری دارم و درگروه هفت نفری هم صحبت شد، باید عرض کنم که مسائل تماماً درست است، ولی بعضی‏ها می‏گویند این اشغال نظامی به این لفظ ناخوشایند است. اگر تبدیل بشود به این‏که «در زمان جنگ و ضرورت‏های ناشی ازآن» بهتر است چون اشغال نظامی حقیقتاً زننده است.
رئیس- آقای آیت بفرمایید.
دکترآیت- تذکری که داشتم «تأیید شورای رهبری و شورای نگهبانی» است که باید اضافه شود.
رحمانی- راجع به این قسمت باید عرض کنم که این اصل مربوط به صورتی است که تصویب نمایند که متوقف شود، اما اگر تصویب ننمایند که متوقف شود تکلیف چیست؟ صریحاً این مطلب ذکر شود.
عرب- بنده می‏خواستم عرض کنم که جنگ فقط ازطرف بیگانگان پیدا نمی‏شود، بلکه گاهی در اطراف مملکت به وسیله افراد منافق جنگ می‏شود و تشنجات به وجود می‏آورند.
رئیس- پس آقای عرب می‏فرمایند ننویسیم بیگانه، بنویسیم اشغال نظامی کشور آقای آیت هم نظرشان این است که غیر از شورای نگهبانی، شورای رهبری را هم اضافه بکنیم. (طاهری اصفهانی- من هم نظرم همین است که باید شورای رهبری اضافه بشود). توجه داشته باشید که شورای نگهبان همان نماینده مقام رهبری است. (طاهری- فرق می‏کند شورای رهبری غیر از نگهبان است، نگهبان آن است که قانون اساسی را نظارت و وتو می‏کند، ولی شورای رهبری چیز دیگر است). آقای ربانی املشی فرمایشی دارید؟
ربانی املشی- سؤال بنده این است که اگر در قسمتی یا تمام کشور انتخابات ممکن نبود، حالا اگر در قسمتی ممکن بود و در قسمتی ممکن نبود صراحت ندارد که اگر از آن قسمتی‏
</section>
<section type="page" number="801">
که ممکن هست و انتخابات می‏شود در چه صورت مجلس جدید تشکیل می‏شود و در چه صورت مجلس جدید نباید تشکیل بشود و به همانی مجلس قدیمی اکتفا بشود، این موضوع صراحت ندارد.
رئیس- البته در مجلس باید نصف به علاوه یک باشد، این که نمی‏شود در قسمتی بشود و در قسمتی نشود. (اصلش- به هر حال صراحت ندارد، نسبت به این مطلب اگر در قسمتی امکان انتخابات نباشد این قسمت تا چه حد است؟) (مکارم- دو سوم، مقیاس رسمیت مجلس است). (طاهری اصفهانی- دو سوم فکر می‏کنم جواب آقای ربانی باشد). (فاتحی- شورای رهبری باید به جای شورای نگهبان نوشته شود، مثل این‏که آن اصلی را که قبلًا تصویب نموده‏اید فراموش کردید).
ربانی شیرازی- این‏که دراینجا نوشته شده، در جایی که اشغال شده انتخابات نباید بشود برای این است که ممکن است انتخابات آنجا آزادانه صورت نگیرد و ممکن است نماینده بیگانه انتخاب بشود، پس این کلمه اشغال لازم هست و در صورتی که جنگ داریم و اشغال نشده است این اشکال ندارد و می‏توانیم انتخابات را انجام بدهیم. مسأله دوم این‏که آن «تمامی مملکت» دیگر احتیاج به نوشتن ندارد چون نقاط اشغال شده آن را نیز شامل می‏شود حالا اعم از این‏که همه جا یا بعضی جاها هست، بنابراین «تمامی مملکت» احتیاج نیست، وقتی مملکت اشغال شد دیگر انتخابی نیست.
رئیس- بله آن وقت تمامی مملکت متوقف می‏شود مثل زمان متفقین یادتان هست ایران یک قسمتش آمریکایی‏ها بودند، یک قسمتش روس‏ها بودند و یک قسمتش انگلیس‏ها، در عین حال حکومت محلی هم بود ولی نفوذ نداشت.
ربانی شیرازی- اشغال شده اعم است از این‏که همه جا هست یا بعضی جاها؟
دکتر بهشتی- آقای ربانی توجه بفرمایید منظور از این اصل این است که اگر خدای نکرده ایران دو سه بخشش اشغال بشود ممکن است اصولًا انتخابات کل ایرانی را معوّق بگذارند و ممکن است بگویند در آنجاهایی که اشغال نشده انتخابات باشد و آنجایی که اشغال شده نباشد، (ربانی شیرازی- چرا آنجایی که اشغال شده نباشد). برای همین که ممکن است ادامه کار مجلس گذشته که در ذیل این اصل آمده اصلح باشد تا تجدید انتخابات فقط در برخی از نقاط شود، بنابراین دست را باز بگذاریم تا ببینیم آن مجلس قبلی چه صلاح می‏داند.
رئیس- آقای اشراقی بفرمایید.
اشراقی- عرضم این است که وقتی یک استان مملکت اشغال می‏شود، استان‏های دیگرمشغول دفاع هستندکه دست اجانب را کوتاه کنند، دیگرحال این را ندارندکه انتخابات بکنند، همان مجلس سابق سر جای خودش باشد و به کارها رسیدگی بکند.
رئیس- اینجا به نظرشما «اشغال نظامی کشور به وسیله بیگانه» می‏خواهد یا نه؟
دکتر بهشتی- توجه بفرمایید در اینجا یک توضیح عرض می‏کنم، یک وقتی شرایط انتخابات در بعضی از مناطق از نظر امنیت فراهم نیست، یعنی ناامنی است، آن یک مطلب است و این مطلبی که در این اصل وجود دارد، مطلب دیگری می‏تواند باشد، اگر شرایط مساعد نباشد که برای مدت موقتی در یک نقطه معینی، انتخابات بکنند یا نکنند این مسأله را اگر لازم باشد در یک اصل می‏آوریم اگر هم لازم نباشد نمی‏آوریم، اینجا بیشتر ناظر به این است که در مناطقی که تحت اشغال بیگانه است اصولًا اگر هم انتخابات میسر باشد از نفوذ بیگانه دور نیست،
</section>
<section type="page" number="802">
مهم جلوگیری از اعمال نفوذ بیگانه است، نه امکان انتخاب کردن و نکردن. (موسوی اردبیلی- اگر صلاح می‏دانید رأی بگیرید).
رئیس (منتظری)- پس یک دفعه دیگر برای رأی گرفتن می‏خوانم: «در زمان جنگ و اشغال نظامی کشور به وسیله بیگانه» آقایان اگر موافق هستند کلمة بیگانه را حذف کنیم. اصلًا از خود بیگانه که خوشمان نمی‏آید از لفظ بیگانه هم خوشمان نمی‏آید). (دکتر بهشتی- البته نه بیگانه، از بیگانة اشغال‏گر خوشمان نمی‏آید). (مشکینی- ما موافق نیستیم با حذف این کلمه) (کرمی- اشغال معنی‏اش بیگانه است). واضح است «اشغال نظامی» یعنی بیگانه، ضمناً اجازه بفرمایید یک بار دیگر قرائت می‏کنم تا رأی گرفته شود:
اصل 49 (اصل شصت و هشتم)- در زمان جنگ و اشغال نظامی کشور به پیشنهاد رئیس‏جمهور و تصویب سه چهارم مجموع نمایندگان و تأیید شورای نگهبان، انتخابات نقاط اشغال شده و یا تمامی مملکت برای مدت معینی متوقف و در صورت عدم تشکیل مجلس جدید، مجلس سابق همچنان به کار خود ادامه خواهد داد.
دکتر آیت- آقای رئیس، شورای رهبری را نگذاشتید.
رئیس (منتظری)- اول به همین صورت رأی می‏گیریم، اگر رأی نیاورد پیشنهاد شما را مطرح می‏کنیم. پس کسانی که با این متن موافق هستند با ورقه رأی بدهند، آقایان گلدان‏ها را ببرید. (رشیدیان- شورای نگهبان جزء مجلس است). آقای رشیدیان دیگر رأی گرفتیم، تذکر شما وارد نیست.
 (اخذ رأی با ورقه انجام گرفت و پس از شمارش آراء توسط آقایان منشی‏ها نتیجه به قرار ذیل اعلام گردید).
رئیس (منتظری)- نتیجه را اعلام می‏کنم: عدة حاضر در جلسه هنگام اخذ رأی شصت و پنج نفر، تعداد کل آراء شصت و پنج رأی، موافق پنجاه و نه نفر، مخالف ندارد، ممتنع شش نفر، تصویب شد، تکبیر. (حضار سه مرتبه تکبیر گفتند)
اصل بعدی اصل 50 است و من به عنوان اداره‏کنندة جلسه به نظرم می‏آید که این اصل احتیاج به مشورت‏هایی با اهل فن دارد، این را اجازه بفرمایید بگذاریم برای بعد تا با اهل فن مشورت‏هایی نیز داشته باشیم، چون در حقیقت مسألة تخصصی است.
ربانی شیرازی- آقای رئیس صبح بحث شد و دو نظر بود که این دو نظر را به رأی گذاشتند و رویش هم خیلی صحبت شده است.
5- طرح اصل 51
رئیس (منتظری)- اصل 51 مطرح است که قرائت می‏کنم: «تا وقتی که آیین‏نامه داخلی مجلس تهیه و تصویب نشده جلسات مجلس شورای ملی با حضور دو سوم مجموع نمایندگان رسمیت پیدا می‏کند».
اجازه بفرمایید این «شورای ملی» را اول بگذاریم و دومی را «مجلس» بنویسیم یعنی عکسش کنیم: «تا وقتی که آیین‏نامه داخلی مجلس شورای ملی تهیه و تصویب نشده جلسات مجلس با حضور دو سوم مجموع نمایندگان رسمیت پیدا می‏کند».
 «حدّ نصاب لازم برای رسمیت جلسه و رأی‏گیری و تصویب لوایح جز در مواردی که در
</section>
<section type="page" number="803">
قانون، حدّ نصاب خاصی معین شده، در آیین‏نامه داخلی مجلس معین می‏شود که با اکثریت آراء به تصویب مجلس برسد».
دکتر آیت- من مخالفم.
رئیس- شما با تغییر این لفظ مخالفید یا با اصل؟
دکتر آیت- جمله‏ای که اول کار آوردید اصل قضیه را به هم می‏زند، من مخالفم چون کمیسیون مشترک این را تصویب نکرد یعنی «تا وقتی که آیین‏نامة داخلی مجلس تهیه و تصویب نشود» را کمیسیون تصویب نکرد.
رئیس- به طور کلی نظر شما چیست؟
دکتر آیت- نظر من این است که مجلس باید با دو سوم رسمیت داشته باشد، چون آیین‏نامه داخلی قابل تغییر است که با یک سوم می‏توان مجلس را تشکیل داد. این باید در قانون اساسی باشد که با دو سوم مجلس رسمیت پیدا می‏کند و بقیه مسأله دیگری است. در قانون اساسی سابق هم چنین کلاهی را به سر مردم گذاشتند. (مکارم شیرازی- به گروه هم که رفت همین‏طور بود).
دکتر بهشتی- اجازه بفرمایید بنده توضیحی بدهم، ما در اینجا خواسته‏ایم آن حداقل تعیین تکلیفی را که قبل از تشکیل نخستین شورای ملی می‏شود در قانون اساسی بیاوریم و آن این‏که بگوییم وقتی نماینده‏ها انتخاب شدند اولین جلسه یا جلسات مجلس شورای ملی که وظیفه‏اش انتخاب هیأت رئیسه و بعد هم تهیه و تصویب آیین‏نامه داخلی است چگونه رسمیت پیدا می‏کند و با چه مقدار آراء باید آیین‏نامه را تصویب کند، گفتیم در آن موقع رسمیت این جلسه با حضور دو سوم و میزان رأی برای آیین‏نامه نصف به علاوه یک، از این دو سوم است، بنابراین، این مقدار لازم بود اینجا بیاید، این‏که بعداً در ادامه کار با حضور چه تعداد نمایندگان مجلس رسمیت پیدا می‏کند و برای تصویب هر مطلبی حدّ نصاب رأی چه قدر است. این را گذاشتیم به عهدة آیین‏نامه داخلی و آقایان، هم صبح با این موافق بودند، بنابراین ملاحظه می‏کنید که این مطابق آن چیزی تهیه شده که عبارتش صبح مورد قبول آقایان بود. حالا اگر آقای آیت یا بعضی از دوستان نظر دیگری دارند و می‏خواهند بگویند که در قانون اساسی بنویسیم که به طور کلی در آینده مجلس بدون حضور دو سوم رسمیت نخواهد داشت، خوب این یک مسأله دیگری است.
طاهری اصفهانی- بنده سؤالی از آقای آیت دارم، آیا شما مدارکی دارید؟ شما اینجا آیین‏نامه‏ای که بود نپذیرفتید؛ حالا ممکن است بگویید اینجا مجلس مادر است، کما این‏که صبح هم گفتیم اینجا مجلس مادر است برای این‏که مجلس شورای ملی را به رسمیت بیندازید تا آیین‏نامه‏شان تصویب شود ولی وقتی آیین‏نامه‏شان تصویب شد آیا شما چه مزیت و چه اولویتی بر آنها دارید؟
رئیس (منتظری)- البته من خودم با نظر آقای آیت موافق هستم، این قسمت اول را در کمیسیون هفت نفری بعداً اضافه کرده‏اند که قبلًا نبوده، نظر بنده هم همین است برای این‏که وقتی که ملت سیصد نفر نماینده انتخاب کردند آن‏وقت ما می‏گوییم که رسمیت مجلس به این است که حداقل دویست نفرشان باشند. نصف به علاوه یک این دویست نفر می‏شود یکصد و یک نفر، حال از سیصد نفر نماینده که ملت انتخاب کرده اگر بنا باشد یکصد و یک نفر رأی بدهند.
</section>
<section type="page" number="804">
آیا این را می‏شود رأی ملت حساب کرد؟ این را نمی‏شود به حساب ملت گذاشت، بنابراین اقلًا باید دو سوم از آنها بیایند در مجلس که نصف به علاوه یک آن که یکصد و یک نفر است حاضر بشوند. اگر شما بگویید از سیصد نفر نصف به علاوه یک کافی است یعنی یکصد و پنجاه و یک نفر حاضر بشوند کافی است، آن وقت نصف به علاوه یک، یکصد و پنجاه و یک نفر، هفتاد و شش نفر می‏شود، یعنی از سیصد نفر نماینده اگر هفتاد و شش نفر رأی بدهند کافی است و این در واقع مثل کاپیتولاسیون می‏شود که دویست و سی یا دویست و چهل نفر نماینده داشت در تهران و شصت و یک نفر تصویب کردند و به ریش ملت بستند، پس اقلًا دو ثلث نمایندگان باشند که نصف به علاوه یک اعتباری داشته باشد. عقیده من این است که باید این را معین بکنیم چون بعداً ممکن است در مجلس شورای ملی اعمال نفوذ بشود و رسمیت جلسه را کمتر معین کنند و از آن مجلس سوءاستفاده کنند. (مکارم- با حذف صدرش موافقیم) من هم نظرم همین است. آقای رحمانی فرمایشی دارید؟
رحمانی- دو موضوع هست؛ یکی این‏که اینجا می‏فرمایید در مواردی که در قانون اساسی حدّ نصاب خاصی معین شده امکان دارد سوءتفاهم بشود که در این مورد به احکام قانون اساسی سابق تکیه کرده‏اند.
رئیس- این در قانون اساسی در خیلی جاها هست مثل اصل قبلی که خواندیم داشت سه چهارم مجموع نمایندگان.
رحمانی- به هر حال این نظر بنده است و قضاوتش با شماست. نظر دوم این است که آیین‏نامه داخلی مجلس را وقتی که خود نمایندگان تصویب می‏کنند ما چه تعمدی داریم که آنها را مقید بکنیم که با اکثریت آراء آیین‏نامه را به تصویب برسانند؟ «با اکثریت آراء» را حذف بکنید آنها خودشان می‏دانند یا با اکثریت آراء یا با دو سوم یا با سه چهارم تصویب بکنند و ما دخالت در این موضوع نکنیم تا بعداً برای آنها تولید اشکال نکند و این‏طور نوشته شود که: «در آیین‏نامه داخلی مجلس معین می‏شود که به تصویب مجلس برسد» حالا با اکثریت آراء یا نصف به علاوه یک یا این‏که دو سوم یا سه چهارم باشد، خلاصه ما در اینجا مقید نکنیم با اکثریت آراء، شاید در آنجا آیین‏نامه‏های داخلی را برای آن ملاک دیگری قرار دادند که بهتر از این باشد.
رئیس- یعنی بگویند از صد نفر نماینده اگر دو نفر هم تصویب کردند کافی است؟
رحمانی- آن که تصویب نیست، منظورم این بود که این اکثریت آراء را طوری قرار بدهید که به نصف به علاوه یک مقید نباشد.
رئیس- بگذاریم با حداقل نصف به علاوه یک، یعنی به این معنی که ممکن است بگویند دو سوم و از نصف به علاوه یک دیگر کمتر نباشد و در واقع «اکثریت» اعم از نصف به علاوه یک است. (رحمانی- اعم نیست، ظاهرش این است). اجازه بفرمایید آقای رحمانی اگر آنها آمدند و گفتند به آیین‏نامه بایستی دو سوم نمایندگان رأی بدهند این باز همان اکثریت است. آقای بهشتی فرمایشی دارید بفرمایید.
دکتر بهشتی- من در جلسه صبح پاسخ آقای رحمانی را داده‏ام و باز توجه نکردند و حالا تکرار کردند، آقای رحمانی اگر ما اینجا ننویسیم با یک معیاری، آن مجلس که می‏فرمایید خودشان شاید بخواهند تصمیم دیگری بگیرند، این «خودشان» چه کسانی هستند؟ آیا منظورتان‏
</section>
<section type="page" number="805">
اتفاق آراء آنهاست؟ آیا سه چهارم آراء آنهاست؟ آیا دو سوم آراء آنهاست، یا نصف به علاوه یک یا اکثریت نسبی؟ این «خودشان» را باید اینجا مشخص بکنید، بگویند خودشان، شاید بخواهند یک تصمیم دیگری بگیرند، ولی نمی‏دانیم این «خودشان» چه کسانی هستند، آیا اتفاق آراء است یا چیز دیگری هست؟ این روشن هست ولی شما دقت نمی‏فرمایید.
رحمانی- وقتی که موکول به آیین‏نامه می‏شود، صحیح نیست که میزان را اکثریت آراء قرار بدهیم چون مقصود از اکثریت آراء نصف به اضافه یک است و ما با این قید دست نمایندگان مجلس را بسته‏ایم که نتوانند از این اصل عدول نمایند و تصمیم مقتضی بگیرند، در صورتی که ممکن است صلاح باشد در آیین‏نامه داخلی اعتبار مثلًا به دو سوم باشد.
رئیس- آقای فاتحی اگرچه نوبت شما نیست، ولی اگر سؤالی دارید بفرمایید.
فاتحی- می‏خواهیم ببینیم اولین جلسه مجلس آینده، به چه کیفیت رسمیت پیدا می‏کند، پس از رسمیت یافتن آن، ما دیگر در تصویب آیین‏نامه داخلی مجلس شورای ملی حق مداخله نداریم. ما می‏گوییم مجلس با حضور دو سوم مجموع نمایندگان رسمیت پیدا می‏کند، بعداً حدّ نصاب لازم برای رسمیت جلسه و رأی‏گیری و تصویب لوایح به وسیله آیین‏نامه داخلی معین می‏گردد، بقیه مطالب زائد به نظر می‏رسد. ما برای این‏که آنها را از سرگردانی بیرون بیاوریم می‏گوییم اولین جلسه باید باحضور مجموع دو سوم نمایندگان تشکیل شود.
رئیس- در رأی‏گیری، اکثریت آنها ملاک است؟ اتفاق آنها ملاک است؟ کدام‏یک ملاک است؟ آقای موسوی تبریزی شما صحبتی دارید؟
موسوی تبریزی- جناب رئیس من پیشنهاد می‏کنم که مذاکرات کافی است بیشتر از این وقت مجلس را با مطالب تکراری نگیرید و رأی بگیرید.
مشکینی- اگر اینجا تعیین نکنید بالاخره آنجا یک مورد احتیاطی پیدا می‏کند یا نه؟
رئیس- آقای بنی‏صدر شما صحبتی دارید؟
بنی‏صدر- حرف من این است که این اصل جملاتش مشوش شده، اگر می‏خواهید این اصل را به رأی بگذارید، اول اصلاحاتی را عرض می‏کنم در آن قید کنید و بعد رأی بگیرید. مثلًا در صدر این اصل که نوشته شده «تا وقتی که آیین‏نامه داخلی مجلس تهیه و تصویب نشده» یعنی چه؟ این اضافه است و باید حذف شود و یا در جمله بعد که آمده «حدّ نصاب لازم برای رسمیت جلسه و رأی‏گیری و تصویب لوایح» این هم به نظر من زائد است و باید حذف شود. اما این‏که مجلس باید با حضور دو سوم مجموع نمایندگان رسمیت پیدا کند، این باید باشد، زیرا عبارت خوبی است برای این‏که ما یک مملکت هماهنگ نداریم، ممکن است یک دولتی سر کار بیاید و در جاهایی که امکان برد انتخاباتی با اوست، انتخابات را برگزار کند و اشخاص مورد نظر را به مجلس بفرستند، این صحیح نیست و به همین جهت باید قید «دو سوم» باشد تا راه آن فسادی که عرض کردم بسته شود.
رئیس- با این توضیحاتی که می‏دهید مثل این‏که اکثر آقایان موافقید عبارت «تا وقتی که آیین‏نامه داخلی مجلس شورای ملی تهیه و تصویب نشده» حذف شود. با حذف آن موافق هستید؟ (مدنی- من پیشنهادی خدمت‏تان فرستادم قرائت بفرمایید). بسیار خوب من این پیشنهاد را می‏خوانم: «بنابراین‏که با حضور دو سوم نمایندگان مجلس رسمیت پیدا کرده و حداقل نصف به علاوه یک حاضرین رأی‏شان معتبر شود، اولًا عبارت وافی به مطالب نیست و ثانیاً رأی‏
</section>
<section type="page" number="806">
نصف به علاوه یک رأی ملت نیست. آقای مدنی در مورد پیشنهادتان می‏خواهد توضیح بدهید؟
مدنی- شما می‏فرمایید مثلًا از سیصد نفر نماینده مجلس با دویست نفر نماینده جلسات رسمیت پیدا می‏کند و اگر صد و یک نفر رأی مثبت دادند ما چگونه می‏توانیم بگوییم که این رأی، رأی همه ملت است؟
رئیس- در آیین‏نامة داخلی مجلس بعداً روشن می‏شود که در چه مواردی رأی نصف به علاوه یک کافی است و در چه مواردی باید دو سوم آراء برای تصویب یک امری کافی باشد. مثل مجلس خودمان که الان بر طبق آیین‏نامه در بعضی موارد آراء نصف به علاوه یک را کافی می‏دانیم، ولی وقتی که می‏خواهیم یک اصلی به تصویب برسد دو سوم مجموع نمایندگان باید رأی مثبت بدهند و حتی در این مورد غایبین را هم به حساب می‏آوریم یعنی می‏گوییم باید از مجموع نمایندگان دو سوم آنها رأی بدهند تا تصویب شود. کسانی که موافق‏اند عبارت «تا وقتی که آیین‏نامه داخلی مجلس شورای ملی تهیه و تصویب نشده» به جای خود باقی بماند و حذف نشود، دست‏شان را بلند کنند. (عده کمی دست بلند کردند) بنابراین کسی موافق ابقای این جمله نیست و حذف می‏شود. (دکتر آیت- پس خود به خود حدّ نصاب لازم هم حذف می‏شود). بدین ترتیب این اصل با عبارت «جلسات مجلس شورای ملی با حضور دو سوم مجموع نمایندگان رسمیت پیدا می‏کند» شروع می‏شود. (خزعلی- کلمه «جلسات» در اول عبارت زیادی است). این کلمه باید باشد چون ما می‏گوییم جلسه مجلس باید با حضور دو سوم رسمیت پیدا کند. خوب عبارت بعد را می‏خوانم: «حدّ نصاب لازم برای رسمیت جلسه و رأی‏گیری و تصویب لوایح ...».
دکتر آیت- من مخالم؛ ممکن است رأی را باز پایین بیاورد. فرض بفرمایید دویست نفر نماینده هستند، می‏گویند اگر صد و پنجاه نفر باشند می‏توانیم رأی بگیریم و نصف به اضافه یک هم رأی می‏دهند.
دکتر بهشتی- من پیشنهاد می‏کنم بنویسیم: «حدّ نصاب لازم برای تصویب لوایح آن وقت اشکال آقای آیت هم رفع می‏شود».
خامنه‏ای- بین طرح و لایحه تفاوت وجود دارد، طرح را نمایندگان می‏دهند ولی لایحه به وسیله دولت تقدیم مجلس می‏شود. پس باید بنویسیم «تصویب قوانین».
رئیس- آقای غفوری شما توضیحی دارید؟
دکتر غفوری- آیا از این اصل این استفاده نمی‏شود که هنوز انتخابات در همه جای مملکت تمام نشده و فقط دو سوم نمایندگان انتخاب شده‏اند؟ در این صورت آیا شما اجازه می‏دهید جلسات مجلس تشکیل شود؟ پس بهتر است نوشته شود: «بعد از پایان انتخابات جلسات مجلس ...»
بنی‏صدر- آمدیم در یک استان نگذاشتند انتخابات بر گزار شود، آن وقت همه باید معطل شوند؟
رئیس- به نظر من اشکال آقای غفوری وارد است.
دکتر بهشتی- خیر وارد نیست؛ اگر بخواهید توضیح می‏دهم.
موسوی تبریزی- وقتی می‏گوییم دو سوم مجموع نمایندگان یعنی انتخابات تمام شده است و همة نمایندگان انتخاب شده‏اند.
رئیس- فرض بفرمایید در یک قسمت‏های مملکت انتخابات انجام گرفته و دو سوم مجموع‏
</section>
<section type="page" number="807">
نمایندگان انتخاب شده‏اند، پس اینها نماینده هستند و الا در جاهایی که هنوز نمایندگان‏شان انتخاب نشده‏اند به آنها نماینده نمی‏گویند بلکه کاندیدا هستند. پس من هم معتقدم باید بنویسیم: «بعد از پایان انتخابات ...»
بنی‏صدر- مگر در چند نقطه مملکت اصلًا نگذاشتند انتخابات برگزار شود، پس ما مجلس نداشته باشیم؟ این حرفی که آقای غفوری می‏زنند می‏خواهند از خطری عبور کنند ولی نمی‏دانند که مملکت را به خطر بزرگ‏تری دچار می‏کنند، این مسائل قبلًا در مملکت ما پیش آمده است.
دکتر بهشتی- یک مسأله دیگر هم هست، آقای بنی‏صدر و آن این‏که گاهی انتخابات یک شهر ابطال می‏شود و برای آن‏که آن شهر مجدداً انتخاباتش برگزار شود ممکن است پانزده روز و گاهی یک ماه طول بکشد آن وقت شما می‏گویید در این یک ماه اصلًا مجلس تشکیل نشود؟
رئیس- اگر فرض کردیم دولتی اعمال نفوذ کرد و در دو سوم مملکت که مورد اعتمادش بود و در آنجا نفوذ داشت انتخاباتش را برگزار نمود ولی در یک ثلث مملکت اصلًا انتخابات را برگزار نکرد خوب در آن مناطق نماینده ندارند برای این‏که انتخاباتی برگزار نشده است.
بنی‏صدر- اشکال شما وارد نیست برای این‏که اگر دولتی دو سوم مملکت را زیر نفوذ داشت از یک سوم باقیمانده چه باکی دارد؟
انواری- همان‏طوری که یکی از دوستان اشاره کردند در اینجا که نوشته شده با حضور دو سوم مجموع نمایندگان یعنی در حقیقت تمام نمایندگان انتخاب شده‏اند.
رئیس- نه، برای این‏که معنی نمایندگان یعنی کسانی که انتخاب شده‏اند.
رشیدیان- متنی که صبح مطرح شده فرمایش آقای غفوری را تأیید می‏کند و اما مسأله‏ای که آقای دکتر بهشتی فرمودند، یک مورد استثنایی است و ما قانون را برای موارد استثنایی نمی‏نویسیم.
یزدی- توجه دارید که وقتی چیزی در جلسه کمیسیون‏های مشترک تصویب شد و به جلسه کمیسیون هفت نفری برگشت و در این کمیسیون در عبارات آن دخل و تصرفی کرده شد و دیگر نمایندگان را در جریان این کار نگذاشته‏اند، این مسائل که الان پیش آمده، پیش می‏آید. ملاحظه می‏فرمایید که برداشتن یک جمله در این اصل و اضافه کردن جمله دیگری به جای آن تا چه اندازه وقت مجلس را بیهوده تلف می‏کند. آن‏چه صبح تصویب شده است بدین صورت بوده «پس از پایان انتخابات جلسات مجلس شورای ملی ...» و ثانیاً همان‏طور که آقای دکتر غفوری فرمودند، بودن این جمله حتماً لازم است و این‏که احیاناً ممکن است انتخابات یک شهر ابطال شود یا به خاطر مسائلی در بعضی شهرها انتخابات انجام نشود، این مسأله خارج از موضوع بحث ما است.
رئیس- آقای فارسی فرمایشی دارید؟
فارسی- وقتی می‏گوییم حدّ نصاب لازم برای رسمیت جلسه دو سوم نمایندگان باشد، این خطر وجود دارد که دولتی که می‏داند اگر انتخابات در سراسر مملکت برگزار کند اکثریت پیدا نمی‏کند انتخابات را در دو سوم مناطق انجام می‏دهد، اگر یک سوم یا کمی بیش از یک سوم آراء مجلس را در صورتی که انتخابات در سراسر مملکت انجام شود بتواند به دست آورد پس می‏تواند اکثریت پیدا کند و می‏تواند روی کار بیاید و یا روی کار بماند، بنابراین اشکال آقای‏
</section>
<section type="page" number="808">
بنی‏صدر وارد نیست.
رئیس- آقای مکارم بفرمایید.
مکارم شیرازی- دو مطلب اینجا با هم مخلوط شده است. مطلب اول این‏که دولت وظیفه‏اش این است که انتخابات را در سراسر مملکت برگزار کند و به انجام برساند مسأله دیگر این‏که مجلس با چه تعداد نمایندگان رسمیت پیدا می‏کند. شما اینجا نوشته‏اید با دو سوم رسمیت پیدا می‏کند، حالا اگر بقیه نمایندگان انتخاب شده باشند یا انتخاب نشده باشند می‏توان مجلس را تشکیل داد.
ربانی شیرازی- اگر کلمه «منتخب» را اضافه بکنیم، مشکل حل می‏شود. یعنی بنویسیم: «دو سوم مجموع نمایندگان منتخب».
رئیس- این‏که مسأله را بدتر می‏کند و حل نمی‏شود. آقای بهشتی بفرمایید.
دکتربهشتی- یک مسأله این است که وقتی انتخابات انجام می‏گیرد تعیین قطعی نمایندگان و دادن اعتبارنامه به آنها در یک زمان صورت نمی‏گیرد. به تدریج که اعتبارنامه برای نمایندگان صادر می‏شود و آنها اعتبارنامه خود را به دبیرخانه مجلس می‏فرستند، فرض بفرمایید اگر تعداد نمایندگان برای مجلس شورای ملی دویست و هفتاد نفر باشد، از این عده صد و هشتاد نفر اعتبارنامه‏شان را گرفته‏اند و در تهران حاضر می‏شوند، می‏خواهیم ببینیم آیا اینها تشکیل مجلس بدهند یا صبر کنند تا همه نمایندگان اعتبارنامه‏شان را بگیرند؟ این یک سؤال است. این‏که می‏فرمایید دولتی از انتخابات یک سوم جلوگیری کند، اصلًا این جرم است. شما در اصل دیگری گفته‏اید، انتخابات کلًا و جزءاً تعطیل‏بردار نیست، پس دولت موظف است انتخابات را انجام بدهد. اما این‏که ما می‏گوییم در اینجا این قید را بردارید به این خاطر است که گاهی می‏شود اعتبارنامه یک نماینده در یک محلی مخدوش بشود و شاید لازم باشد که برای آن محل تجدید انتخابات به عمل آید، آیا ما باید تا تکلیف نمایندة آن محل روشن نشده، مجلس را معطل بگذاریم؟ آقایان می‏گویند یک مورد استثنایی است خوب، قانون اساسی باید برای مملکت بن‏بست به وجود نیاورد گرچه من معتقدم آن موردی که اشاره کردند استثنایی است، خیلی هم استثنایی نیست. به هر حال آن‏چه مهم است این‏که قانون اساسی باید شامل تمام احوال باشد. بنابراین باید حدّ نصابی برای رسمیت مجلس باشد، حالا این حدّ نصاب چه تعداد نمایندگان را در بر می‏گیرد، هر چه صلاح می‏دانید، معین کنید.
رئیس- آقای صافی پیشنهادی فرستاده‏اند که من آن را می‏خوانم: «با حضور دو سوم مجموع نمایندگان رسمیت پیدا می‏کند، اگرچه انتخابات یک سوم دیگر به علل قانونی معوق مانده باشد». آقای دکتر غفوری بفرمایید.
دکتر غفوری- از یک طرف ما در قانون اساسی اصلی را آورده‏ایم که یک نماینده راجع به تمام امور کشور می‏تواند اظهارنظر بکند و حتی مسؤول است که اظهارنظر بکند و حرف بزند، از طرف دیگر هم باید احتمالات مختلف را در نظر بگیریم. مثلًا اگر یک حزب حاکمی دو سوم انتخابات را انجام داد و مجلس تشکیل شد و حال آن‏که در یک یا چند جا اصلًا انتخابات شروع نشده، بنابراین باید گفت که وزارت کشور پایان انتخابات را اعلام می‏کند، یعنی به نظر می‏رسد پایان انتخابات لااقل از نظر قانونی باید اعلام شود و بعد وقتی با حضور دو سوم مجموع نمایندگان مجلس رسمیت پیدا کرد در آن صورت می‏توانند نسبت به لوایح‏
</section>
<section type="page" number="809">
اظهار نظر کنند و احیاناً تصویب نمایند. در غیر این صورت مردم به مصوبات مجلس بی‏اعتنا خواهند بود.
موسوی اردبیلی- اگر اجازه بدهید من در دو جمله جواب آقای غفوری را بدهم.
رئیس- آقای موسوی در دو سه جمله و خیلی فشرده و کوتاه مطلبی دارید بفرمایید.
موسوی اردبیلی- پایان انتخابات مشخص شده است، شما گفته‏اید قبل از این‏که دورة اول تمام شود باید انتخابات دورة دوم برگزار شود. حتی ما نوشته بودیم یک ماه قبل از آن باید پایان پذیرد. بنابراین یک ماه قبل از آن‏که دورة اول تمام شود، انتخابات برگزار شده است، و این به خاطر این است که فترتی بین ادوار قانون‏گذاری مجلس پیش نیاید. حالا اگر در یک شهری انتخاباتش به عللی برگزار نشده و یا به طور صحیح انتخابات انجام نگرفته است باید مجلس را به حالت تعطیل گذاشت تا تکلیف آن شهر مشخص شود؟ به نظر من عبارت «پس از پایان انتخابات» که آقای غفوری پیشنهاد کردند لزومی ندارد.
رئیس- با توجه به صحبت‏های آقایان، اگر موافق باشید بنویسم: «پس از اعلام پایان انتخابات» (همهمه نمایندگان) چرا جر و بحث می‏کنید؟ اگر اشکالی هست نوبت بگیرید و سؤال کنید. آقای آیت توضیحی دارید بفرمایید.
دکترآیت- اینجا اشاره شد که ممکن است در دو سه نقطه انتخابات انجام نشود. پس وقتی انتخابات در یک یا دو شهر برگزار نشد، حتماً یک حالت فورس ماژور بوده است که نتوانسته‏اند انتخابات را برگزار کنند و همین قوه قاهره که نگذاشته است انتخابات برگزار شود، خودش یک ملاک است و مجلس با دو سوم نمایندگان جلساتش را آغاز می‏کند، ولی اگر ننویسیم پس از پایان انتخابات، آن وقت مجلس ناقصی را حتی با دو سوم نمایندگان تشکیل می‏دهند آن وقت دردسرهای زیادی را در پی خواهد داشت، وگرنه حالت فورس ماژور و قوه قاهره اصلًا جز اصول کلی حقوقی است که همیشه بر تمام مسائل حکومت می‏کند.
طاهری اصفهانی- بنویسیم «پس از پایان انتخابات، جلسات مجلس شورای ملی با حضور دو سوم نمایندگان تشکیل می‏شود».
رئیس- آقای بنی‏صدر شما مطلبی دارید؟
بنی‏صدر- می‏خواستم عرض کنم که اگر مطلب تازه‏ای در این مورد به گروه هفت نفری آمده است و در آنجا تغییرکرده، من که جزو این گروه هفت نفری هستم خبر ندارم. بنابراین در این اصل دست کاری شده و معلوم نیست چه کسی این کار را کرده است. مسأله دیگر این‏که انتخابات معمولًا در یک روز مثلًا روز جمعه برگزار می‏شود. اگر در مناطقی نتوانست انتخاباتی بشود، پس معلوم می‏شود به قول آقای دکتر آیت یک فورس ماژوری بوده. بنابراین این‏که می‏فرمایید در قدیم هم موارد استثنایی وجود داشته، فقط در یک مورد آن هم در زمان دکتر مصدق بوده است که شاه در مناطق روستایی و عشایر و جایی که قشون نفوذ داشت دخالت می‏کرد و برای این‏که مجلس بدتر از آن‏چه که بود نشود، چون به سازمان ملل می‏رفت، انتخابات را متوقف کرد و ما در بارة یک مورد استثنایی نمی‏توانیم حکم کلی صادر کنیم و اما این‏که می‏فرمایید یک حزبی دو سوم انتخابات را انجام می‏دهد معلوم می‏شود این حزب از علم غیب هم باخبر است که می‏داند در کدام مناطق انتخابات را برگزار کند که پیروز شود.
صدوقی- آقای رئیس بحث به اندازه کافی شده است و موافق و مخالف هم چندین بار
</section>
<section type="page" number="810">
صحبت کرده‏اند رأی بگیرند.
رئیس- اجازه بدهید ببینیم آقای موسوی تبریزی چه فرمایشی دارند.
تهرانی- آقا چرا وقت مجلس را می‏گیرید، بیهوده وقت مجلس را تلف کردن حرام است، اجازه صحبت به کسی ندهید و به همین متن رأی بگیرید. امام فرموده‏اند که کار این مجلس‏
باید هرچه زودتر تمام شود.
رئیس- بسیار خوب، آقای موسوی تبریزی هم حرف‏شان را بزنند بعد رأی می‏گیریم.
موسوی تبریزی- این‏که می‏خوانم به خط خود شما است که از گروه شما آمده است: «پس از پایان انتخابات، جلسات مجلس شورای ملی با حضور دو سوم مجموع نمایندگان رسمیت پیدا می‏کند. ترتیب رأی‏گیری و حدّ نصاب برای تصویب و آیین‏نامة داخلی است که با اکثریت آراء به تصویب مجلس شورا می‏رسد مگر در مواردی که حدّ نصاب معینی در قانون اساسی برای تصویب تعیین شده باشد».
تهرانی- من نمی‏دانم چرا متن اصول را تغییر می‏دهید. شما متن این اصل را بعد از آن‏که صبح در گروه تصویب شد تغییر دادید و به خاطر همین عمل، این همه وقت مجلس به هدر رفت. شما اصل بعدی را هم تغییر داده‏اید، چرا این کار را می‏کنید؟
رئیس- من تغییر نداده‏ام، در گروه شما تغییر داده‏اند.
ربانی شیرازی- این‏که می‏گویید من تغییر نداده‏ام و نمی‏دانم چه کسی تغییر داده است معنایش این است که خارج از گروه هفت نفری، یک کسی می‏آید پیشنهادها را به دلخواه خودش تغییر می‏دهد و عبارتی درست می‏کند.
رئیس- اجازه بدهید من بخوانم: «پس از پایان انتخابات، جلسات مجلس شورای ملی با حضور دو سوم مجموع نمایندگان رسمیت پیدا می‏کند، ترتیب رأی‏گیری و حدّ نصاب لازم برای تصویب قوانین ...». (یزدی- نه این‏طور نیست).
موسوی اردبیلی- اجازه بدهید من بخوانم. (رئیس- پس اجازه بدهید آقای موسوی اردبیلی بخوانند). «پس از پایان انتخابات جلسات مجلس شورای ملی با حضور دو سوم مجموع نمایندگان رسمیت پیدا می‏کند، ترتیب رأی‏گیری و حدّ نصاب برای تصویب، طبق آیین‏نامه داخلی است.»
رئیس- این درست نیست؛ متن کمیسیون هفت نفری این بوده «پس از پایان انتخابات، جلسات مجلس شورای ملی و دو سوم مجموع نمایندگان رسمیت پیدا می‏کند، ترتیب رأی‏گیری و حدّ نصاب برای تصویب، جز در مواردی که در قانون اساسی حدّ نصاب معینی ...»
ربانی املشی- این‏طور باید باشد «و حدّ نصاب برای تصویب، طبق آیین‏نامه داخلی که با اکثریت آراء به تصویب مجلس شورای ملی می‏رسد مگر در مواردی که حدّ نصاب معینی در قانون اساسی برای تصویب تعیین شده باشد «حالا این را به رأی بگذارید. آقایان می‏گویند حتماً باید این متن باشد.
رئیس- این هم همان است، ببینید می‏خوانم: «ترتیب رأی‏گیری و حدّ نصاب برای تصویب، جز در مواردی که در قانون اساسی حدّ نصاب خاصی معین شده، در آیین‏نامه داخلی مجلس معین می‏شود که با اکثریت آراء به تصویب مجلس خواهد رسید. « (ربانی املشی- همه می‏گویند همان قبلی بهتر است). بسیار خوب آقای ربانی این را که می‏فرمایید می‏خوانم:» پس از پایان‏
</section>
<section type="page" number="811">
انتخابات جلسات مجلس شورای ملی با حضور دو سوم مجموع نمایندگان رسمیت پیدا می‏کند. ترتیب رأی‏گیری و حدّ نصاب برای تصویب طبق آیین‏نامه داخلی است که با اکثریت آراء به تصویب مجلس شورا می‏رسد جز در مواردی که حدّ نصاب معینی در قانون اساسی برای تصویب تعیین شده باشد. «خوب، برای این متن رأی می‏گیریم».
دکترآیت- من یک پیشنهاد دارم؛ پس از عبارت «پایان انتخابات»، «تصویب اعتبارنامه‏ها» اضافه شود.
رئیس- این را نمی‏خواهد، نسبت به این متن که خواندم با ورقه رأی گرفته می‏شود. (آقایان دکتر روحانی و عضدی در محل نطق حاضر شدند و پس از شمارش آراء نتیجه به قرار زیر اعلام گردید).
رئیس- عده حاضر در جلسه هنگام رأی‏گیری شصت و یک نفر، تعداد آراء شصت و یک رأی، موافق چهل و هفت رأی، مخالف هفت رأی، بنابراین اصل پنجاه و یک رد شد که برای بررسی بیشتر به گروه می‏فرستیم.
6- طرح و تصویب اصل 52 (اصل شصت و ششم)
رئیس- اصل 52 مطرح است که می‏خوانم:
اصل 52 (اصل شصت و ششم)- ترتیب انتخاب رئیس و هیأت رئیسه مجلس و تعداد کمیسیون و دورة تصدی آنها و امور مربوط به مذاکرات و انتظامات مجلس به وسیله آیین‏نامه داخلی مجلس معین می‏گردد.
آقایان اگر موافق هستند چون در این اصل هیچ اشکالی نیست نسبت به آن رأی گرفته شود. (نمایندگان- موافقیم) بنابراین نسبت به این اصل رأی مخفی با ورقه گرفته می‏شود.
 (آقایان دکتر روحانی و عضدی در محل نطق حاضر شدند و پس از شمارش آراء نتیجه به قرار زیر معلوم گردید).
رئیس- عده حاضر در جلسه هنگام رأی‏گیری شصت و دو نفر، تعداد آراء شصت و چهار رأی که دو رأی به قید قرعه خارج شد، آراء موافق پنجاه و هفت رأی، مخالف یک رأی، ممتنع چهار رأی، بنابراین، این اصل با پنجاه و هفت رأی موافق به تصویب رسید، تکبیر. (حضار سه مرتبه تکبیر گفتند).
7- طرح و تصویب اصل 53 (اصل شصت و هفتم)
رئیس- اصل 53 مطرح است که قرائت می‏کنم:
اصل 53- نمایندگان باید پیش از رسمیت یافتن به مجلس به ترتیب زیر سوگند یاد کنند و متن قسم‏نامه را امضاء نمایند:
 «من در برابر قرآن، به خدای قادر متعال سوگند یاد می‏کنم و با تکیه بر شرف انسانی خویش تعهد می‏نمایم که پاسدار حریم اسلام و نگاهبان دستاوردهای انقلاب اسلامی ملت ایران و مبانی جمهوری باشم، ودیعه‏ای را که ملت به ما سپرده به عنوان امینی عادل پاسداری کنم و در انجام وظایف خود، وکالت، امانت و تقوا را رعایت نمایم و همواره به استقلال و اعتلای کشور
</section>
<section type="page" number="812">
و حفظ حقوق ملت و خدمت به مردم پایبند باشم، از قانون اساسی دفاع کنم و در گفته‏ها و نوشته‏ها و اظهارنظرها، استقلال کشور و آزادی مردم و تأمین مصالح آنها را مدّ نظر داشته باشیم».
نمایندگان اقلیت‏های دینی این سوگند را با ذکر کتاب آسمانی خود یاد خواهند کرد.
دکتر قائمی- نوشته شود «متن قسم‏نامه زیر را امضاء نمایند» دیگر این‏که یک صفتی برای قرآن بگذارید، قرآن مجید یا قرآن کریم.
رئیس- راجع به قسمت دوم پیشنهادتان می‏نویسیم: «قرآن کریم» ولی راجع به کلمه «زیر» که گفتید اضافه شود، عرض کنم این را دارد، دیگر دو مرتبه کلمه «زیر» را نمی‏شود تکرار کرد.
صافی- پیش از رسمیت یافتن یعنی چه؟ در حالی که در آن اصل گفتید که با حضور دو سوم رسمیت پیدا می‏کند.
رئیس- یعنی پیش از آن‏که بنشینند رئیس تعیین کنند و غیره. (صافی- باید بشود پس از رسمیت یافتن).
دکتر بهشتی- اینجا دو نکته است که باید با هم جمع بشود. منظور از «پیش از رسمیت یافتن» این است که تا این سوگند را نخورند و امضا نکنند اصولًا رسمیت پیدا نمی‏کند. مثلا اگر پنجاه نفر این سوگند را یاد کرده‏اند و هنوز بقیه یاد نکرده‏اند، با حضور آنها قبل از این‏که بقیه سوگند یاد نکرده‏اند مجلس رسمی نمی‏شود، این نکته منظور بوده است. در آن نسخه‏ای هم که آقایان به گروه فرستاده‏اند پیش از رسمیت یافتن بوده است.
رئیس- آقای مرادزهی بفرمایید.
مرادزهی- اولین جلسه‏ای که تشکیل می‏شودبا حضور عده مشخصی که همان حد نصاب است مجلس منعقد می‏شود پس از انعقاد مجلس آیین‏نامه داخلی‏اش را تصویب می‏کند، رسمیت یافتن جلسات بعدی به موجب آیین‏نامه داخلی خواهد بود. اگر شما قانون اساسی سابق را هم ملاحظه بفرمایید در اصل هفتم آن هست که: «پس از آن‏که دو سوم نمایندگان مجلس شورای ملی در پایتخت حاضر شدند، مجلس منعقد می‏شود» پس اول منعقد می‏شود ولی رسمیت یافتن مربوط به بعد از انعقادمجلس می‏باشد.
حجتی- اگر این طور باشد پس آن اصل پنجاه و یک درست نمی‏شود، برای این‏که فقط شرط رسمیت یافتن را با حضور دو سوم گفته است.
رئیس- پس این‏طور می‏شود «نمایندگان پس ازانعقاد مجلس و پیش از رسمیت یافتن آن «.
طاهری اصفهانی- بنویسید نمایندگان باید پس از حضور دوسوم به ترتیب زیر سوگند یاد کنند.
رئیس- آقای خز علی شما نظرتان چیست؟
خزعلی- در پنجاه ویک هم فرموده بودید با حضور دو سوم مجموع نمایندگان رسمیت پیدا می‏کند، آنجا را باید انعقاد تعبیر کنید، اینجا هم بگویید پس از انعقاد مذکور سوگند را یاد می‏کنند.
رئیس- آنجا می‏خواستیم همة جلسات را بگوییم، می‏خواستیم بگوییم جلسات مجلس همیشه باید با دو سوم تشکیل شود، اما اینجا انعقاد است. آقای قرشی بفرمایید.
قرشی- اینجا این متن قسم نامه منشا دینی ندارد ما در دین نداریم که قسم نامه را امضا بکنند، بنابراین سوگند خوردن کافی است.
</section>
<section type="page" number="813">
رئیس- آقای یزدی شما تذکری داشتید؟
یزدی- عرض کنم رسمی شدن یک نماینده یک مسأله است و رسمیت جلسه مسأله دیگری است. رسمیت یافتن جلسه حتماً متاخر از رسمی شدن نماینده است و نماینده تا وقتی که قسم نامه را یاد نکند نماینده نیست، بنابراین پیش از رسمیت جلسه باید امضا کند تا نمایند بشود، نماینده که شد بعد رسمیت یافتن جلسه با دو سوم از نمایندگان است.
رئیس- آقای مکاری شما تذکری داشتید؟
مکارم شیرازی- عرض بنده این است که اگر پیش از رسمیت یافتن بنویسیم، اشکال پیدا می‏کند، پس از رسمیت هم بنویسیم باز اشکال دارد، بنویسیم در نخستین جلسه مجلس شورای ملی قسم می‏خورند.
رئیس- آقای دکتر بهشتی بفرمایید.
دکتر بهشتی- نظر من هم همین ولی برای این‏که جمله با «نمایندگان» شروع شود، این‏طور نوشتیم «نمایندگان باید در نخستین جلسه مجلس که منعقد می‏شود به ترتیب زیر سوگند یاد کنند:
سبحانی- عبارت جناب عالی یک نقصی هم دارد، حال اگر همه نمایندگان در اولین جلسه نتوانستند حاضر شوند بقیه چکار کنند؟ آنها قسم نخورند؟
دکتر بهشتی- ما در آن متن بالا می‏نویسیم که برای انعقاد نخستین جلسه چند نفر باید باشد و برای رسمیت چند نفر، یعنی اصل بالا باید اصلاح شود که هر دو جهت مشخص بشود. نمایندگانی هم که بعد می‏آیند باید ذیل متن اضافه کنیم نمایندگانی که در آن جلسه نیستند بعداً قسم یاد کنند.
حیدری- این موضوح را هم تذکر بدهیدکه هر نماینده‏ای که این سوگند را یاد نکرد از نمایندگی ساقط است. (دکتر بهشتی این دیگر معلوم است).
رئیس- عبارت قانون اساسی سابق این بوده است «اعضا مجلس بدواً که داخل مجلس می‏شوند باید به ترتیب ذیل قسم خورده و قسم نامه را امضا نمایند».
دکتر بهشتی- اگر بخواهید این متن به همین صورتی که گفته‏اید باشد در پایان اصل نوشته شود «نمایندگانی که در جلسة نخست شرکت ندارند باید در اولین جلسه‏ای که حضور پیدا می‏کنند مراسم سوگند را به جا آورند».
رئیس- اجازه بفرمایید. یک بار دیگر اصل برای رأی گیری می‏خوانم:
اصل 53 (اصل شصت وهفتم)- نمایندگان باید در نخستین جلسة مجلس که منعقد می‏شود به ترتیب زیر سوگند یاد کنند و متن قسم نامه را امضا نمایند:
 «من در برابرقرآن کریم، به خدای قادر متعال سوگند یاد می‏کنم وبا تکیه بر شرف انسانی خویش تعهد می‏نمایم که پاسدار حریم اسلام و نگاهبان دستاوردهای انقلاب اسلامی ملت ایران و مبانی جمهوری اسلامی باشم، ودیعه‏ای را که ملت به ما سپرده به عنوان امینی عادل پاسداری کنم، در انجام وظایف وکالت امانت وتقوا را رعایت نمایم و همواره به استقلال و اعتلای کشور و حفظ حقوق ملت و خدمت به مردم پایبند باشم، از قانون اساسی دفاع کنم و در گفته‏ها و نوشته‏ها و اظهار نظرها، استقلال کشور و آزادی مردم وتامین مصالح آنها را مد نظر داشته باشم».
نمایندگان اقلیت‏های دینی این سوگند را با ذکر کتاب آسمانی خود یاد خواهند کرد.
</section>
<section type="page" number="814">
نمایندگانی که در جلسه نخست شرکت ندارند باید در اولین جلسه‏ای که حضور پیدا می‏کنند مراسم سوگند را به جا آورند.
رئیس- نسبت به این اصل با ورقه وبه صورت مخفی رأی گرفته می‏شود.
 (آقایان دکتر روحانی و عضدی در محل نطق حاضر شدند و پس از شمارش آرا نتیجه به قرار زیر اعلام گردید).
رئیس- عده حاضر در موقع رأی‏گیری شصت وشش نفر، تعداد آرا شصت وهفت رای، یک رأی به قید قرعه خارج شد، آرا موافق شصت و چهار رای، مخالفت ندارند، آراى ممتنع دو رأی، بنابراین اصل شصت وهفتم با شصت وچهار رأی موافق به تصویب رسید، تکبیر. (حضار سه مرتبه تکبیر گفتند) (در این هنگام آقای منتظری «رئیس» جایگاه را ترک کردند وآقای دکتر بهشتی «نایب رئیس» ادارة جلسه را به عهده گرفتند).
8- طرح اصل 54
نایب رئیس- اصل 54 قرائت می‏شود.
اصل 54- مذاکرات مجلس شورای ملی باید علنی باشد و گزارش کامل آن در روزنامه رسمی منتشر شود و از طریق رسانه‏های گروهی به اطلاع مردم برساند، به تقاضای شورای رهبری، رئیس جمهور یا نخست وزیر یا یکی از وزرا یا رئیس مجلس یا ده نفر از نمایندگان ممکن است جلسه غیرعلنی با حضور همة نمایندگان یا گروهی از آنها تشکیل شود.
مصوبات گروه وقتی معتبر است که به تصویب مجلس برسد و مصوبات جلسة غیرعلنی در صورتی اعتبار قانونی دارد که قبلًا سه چهارم از مجموع نمایندگان به ضرورت طرح و تصویب آن در جلسه غیر علنی رأی داده باشد.
نایب رئیس- آقای حسینی هاشمی فرمایشی داشتند؟ (حسینی هاشمی- من مخالف هستم) آقای سبحانی بفرمایید.
سبحانی- سؤالم این است که در غیر علنی بودن جلسه به اصطلاح چند تقاضا مجوز است شورای رهبری، رئیس جمهور یا نخست وزیر اگر این کافی باشد دیگر کلمه (طرح) زاید است، باید بگوییم سه چهارم از مجموع نمایندگان به ضرورت طرح وتصویب آن در جلسه غیر علنی رأی داده باشند. اگر واقعاً غیر علنی آن ما قبل آن مجوز است اینجا لازم نیست که دیگر ضرورت طرح آن را هم تصویب کنند، اگر آن شروط هم باشد پس این جمله را باید درست کرد.
نایب رئیس- در آنجا ما گفتیم به آنها جلسه تشکیل می‏شود. مجوز آن، تقاضای آنها است و می‏تواند تقاضای آنها ضرورت داشته و می‏تواند ضرورت نداشته باشد، پس چون تقاضای آنها دو مورد دارد: یکی به جا بودن ویکی هم بی‏مورد بودن، ما می‏گوییم در موقعی که مجلس به مورد بودن و ضرورت آن تأیید بکند، آن موقع مصوبات آنها اعتبار دارد. پس برای انجام اصل، تقاضا کافی است بدون آن‏که بخواهند رسیدگی کنند که به مورد هست یا به مورد نیست ولی برای اعتبار مصوبات تأیید کنند که به مورد هم هست، آقای موسوی تبریزی بفرمایید.
موسوی تبریزی- سؤال من این است که به تقاضای شورای رهبری، رئیس جمهوریا نخست وزیر جلسه غیرعلنی با حضور همه نمایندگان یا گروهی ازآنها تشکیل شود، اینجا که گفته شده «گروهی ازآنها» این عده چگونه انتخاب می‏شوند؟
</section>
<section type="page" number="815">
نایب رئیس- این برای مختصر کردن است گاهی اوقات است که یکی از کمیسیون‏های مجلس می‏خواهد جلسه غیر علنی تشکیل بدهد، گاهی می‏گویند نمایندگان منتخب دو یا سه کمیسیون جلسة سری تشکیل می‏دهند، گاهی می‏گویند یک گروهی را مجلس انتخاب می‏کند برای این کار بالاخره این شقوق مختلف دارد.
طاهری اصفهانی- شورای رهبری تقاضا می‏کند جلسه غیر علنی باشد، سه چهارم نمایندگان تشخیص می‏دهند این مورد ندارد اصلًا رأی برای تشکیل آن نمی‏دهند، اگر رأی می‏دهند تشکیل بشود که باید آن طرحشان را هم رأی بدهند اگر این را بی‏مورد می‏دانند پس رأی نمی‏دهند تا تشکیل شود.
نایب رئیس- این‏که ما نوشتیم تقاضای تشکیل جلسه غیرعلنی می‏کند برای این کار یک تقاضا کافی است این را هنوز کسی نمی‏داند که این جلسه غیرعلنی به مورد است یا مورد ندارد، تقاضا کننده از نظر خودش تشکیل جلسه غیرعلنی را لازم می‏داند، بنابراین برای اجابت تقاضای او صرف تقاضای او کافی است، و در موقع تشکیل جلسه هم سه چهارم نمایندگان باید هم باید دو جنبه را یاد کنند یکی این‏که آیا این باید در جلسه غیر علنی باشد یا نه؟ اگر آنها تشخیص دادند که باید در جلسه علنی باشد اشکال ندارد، دیگر نمی‏توانند در جلسه غیرعلنی تصویب کنند فقط باید با اصل آن موافق باشند، آقای مکارم شیرازی بفرمایید.
مکارم شیرازی- آیا این جلسة غیرعلنی فقط برای مذاکره است؟
خامنه‏ای- اولًا این کلمة رسانه‏های گروهی که عطف به «باید» می‏شود دولت را ملزم می‏کند که مذاکرات را به تمام رسانه‏های گروهی بدهد که بعضی از اینها دولتی نیست و ممکن است برای آن بهای زیادی بپردازد. ضرورتی ندارد که رسانه‏های گروهی، در روزنامه منتشر کند یا به سبکی که سابق وجود داشت، خود مجلس مذاکرات را پخش می‏کرد به همان منوال باشد، دوم این‏که به مجلس، قوة مجریه یعنی معمولًا نخست وزیر لایحه‏ای می‏دهد که این لایحه در شورای وزیران تصویب شده و یکی از وزرای ذیل آنها را امضا کرده است و نظرش این است که قانونی بگذرانند و مشکلات اداری را از بین ببرند یا این‏که نمایندگان به حسب اطلاعی که از اجتماع پیدا کرده‏اند مطلبی را پیشنهاد می‏کنند که نام آن را طرح گذاشته‏اند.
شورای رهبری را من صبح پیشنهاد کردم و قبل از من کسی نگفت نظر من این بود چون یک پیشنهاد خطرناکی است، علنی بودن، شرط مذاکرات مجلس است و غیر علنی بودن مخاطراتی دارد، ممکن است خام بشود و یا دولت تحت تأثیر واقع گردد و یا احیاناً سوء نیت داشته باشد باید علاوه بر این‏که سه چهارم نمایندگان مجلس تصویب می‏کنند، یک مقام عالی هم که نظارت دارد آن را تصویب بکند و وقتی این مصوبات معتبر است که مجلس مصوبات جلسات غیرعلنی را قبول کرده باشد. ما شورای رهبری را جایی ظاهراً پیش بینی نکردیم که مستقیماً با مجلس بده و بستان داشته باشد ونظارت کند. شورای رهبری بهترین مقام عالی صالحی است که مواظب حقوق مردم است که تضییع نشود، واقعاً نگهبان حقوق مردم است اینجا پیشنهاد دهنده نیست که جزو ردیف پنج نفر باشد من صبح عرض کردم ولی ترتیب اثر ندادند که چون قوة مقننه و مجریه این کار را می‏کنند از طرف قوه مجریه فقط وزیر مربوطه و از طرف قوة مقننه همة نمایندگان باشند و الا رئیس مجلس چرا در مقابل دویست سیصد نفر واحد کالف باشد؟ دو نفر برای‏
</section>
<section type="page" number="816">
پیشنهاد کافی هستند و این پیشنهاد گاهی که غیر علنی تلقی بشود و در مجلس طرح بشود، باید مقام عالی نظارت کند و این مقام عالی باید شورای رهبری باشد، شورای رهبری خود سمتی قبول نکرده که این کار را بکند.
نایب رئیس- برای این‏که جلسه ما در مسیر خود حرکت کند عرض کنم که آقای خامنه‏ای این‏طور که شما صحبت کردید جنبة مخالفت داشت باید می‏فرمودید که به عنوان مخالف می‏خواهم صحبت کنم. آقای بنی‏صدر بفرمایید شما سؤال دارید؟ (بنی صدر- یک سؤال دارم راجع به رسانة گروهی و یک مطلب دیگر) بسیار خوب این را بعداً خواهید فرمود.
ربانی رانکوهی- این قسمت که نوشته شده است گزارش کامل آن در روزنامه رسمی باید منتشر شود، الان وقتی مشروح مذاکرات این مجلس منتشر می‏شود، سی چهل صفحه است روزنامه رسمی، اگر بخواهد گزارش کامل بدهد باید همه را منتشر کند معمولًا خود مجلس یک چنین چیزی را منتشر می‏کند اما اگر بخواهد گزارش کامل را یک روزنامه رسمی که صفحات بسیار کمی دارد منتشر کند امکان ندارد.
نایب رئیس- اجازه بدهید بنده توضیح می‏دهم. برای این‏که دیگران بتوانند در کارهایشان به مذاکرات مجلس استناد کنند انتشار در روزنامه‏های روزمره کافی نیست. عین آگهی‏ها مثل آگهی حصر وراثت که باید حتماً در روزنامه رسمی چاپ شود، به همین دلیل است باید یک خبری باشد که در موارد نیاز از لحاظ حقوقی بشود به آن استناد کرد. بنابراین روزنامه رسمی، روزنامة اطلاعات وکیهان نیست، یک سند منتشر شده‏ای است که قابل استناد است. مذاکرات مجلس شورای ملی باید به تعداد نفرات نمایندگان با کمی اختلاف منتشر شود. (حجتی کرمانی- توضیح بدهید که روزنامه رسمی غیر از اطلاعات و کیهان است). بلی توضیح دادم روزنامه‏ای است به نام روزنامه رسمی کشور باید منتشر بشود به خاطر مندرجات آن که مورد استناد واقع می‏شود. آقای دکتر آیت (دکتر آیت- من مخالف مشروط هستم) بسیار خوب، آقای مشکینی بفرمایید.
مشکینی- پس از درخواست رئیس جمهور یا نخست وزیر یا تأیید مجلس در صورتی که مطلب ضروری باشد از عبارت چنین فهمیده می‏شود که ممکن است منعقد بشود، در اینجا باید نوشته شود که باید منعقد گردد.
نایب رئیس- صحیح این است که باید «باید» را در جلسه نیاوریم، جلسه غیرعلنی با همة نمایندگان یا گروهی از آنان تشکیل می‏شود نه «باید» را بگذاریم و نه «ممکن است» را که متزلزل نباشد پس می‏نویسیم «تشکیل می‏شود» آقای فاتحی بفرمایید.
فاتحی- این مصوبات جلسه گروهی که هست در صورتی معتبر است که به تصویب مجلس برسد، در اینجا مراد، مجلس علنی است و یا غیر علنی؟
نایب رئیس- لزومی ندارد که بنویسیم، اگر علنی بود علنی، و اگر غیر علنی بود غیر علنی.
فاتحی- اینجا نوشته شده است مصوبات گروهی وقتی معتبر است که به تصویب مجلس برسد وانگهی تقاضایی که از رئیس جمهور یا شورای رهبری می‏رسد تقاضای تشکیل گروهی نیست.
نایب رئیس- ممکن است وزیر دفاع تقاضای تشکیل جلسه کمیسیون دفاع مجلس شورای ملی را بکند، پس تقاضای تشکیل جلسه عمومی را نکرده، تقاضا کرده است که اعضای کمیسیون دفاع مجلس جلسه غیر علنی تشکیل بدهند. (فاتحی- به تصویب مجلس علنی ویا
</section>
<section type="page" number="817">
غیرعلنی..). این اعم است دقت کنید وقتی جلسه را تشکیل دادند اینها یک چیزی را تصویب می‏کنند، ولی بعد معلوم می‏شود که ضرورتی هم نداشته ودر جلسه علنی هم می‏شده است که تصویب بشود، اینجا کار دوباره نباید کرد. (فاتحی- اگر به تقاضای شورای رهبری، رئیس جمهور، نخست وزیر یا رئیس مجلس یا ده نفر از نمایندگان جلسة غیرعلنی تشکیل بشود ما می‏خواهیم شورا را مافوق اینها قرار بدهیم). بگذارید در جمهوری اسلامی یک قدری آداب را کم کنیم. آقای رحمانی شما سؤال دارید؟ آقای طاهری خرم آبادی بفرمایید.
طاهری خرم آبادی- شما فرمودید که صرف تقاضا برای تشکیل جلسه غیرعلنی کافی است اگر تقاضا شد و جلسه غیرعلنی تشکیل شد، بعد از آن جلسه غیرعلنی تشخیص دادند که ضرورت داشته است. این مطلب در جلسة غیر علنی تشکیل بشود ولی قبلًا سه چهارم تصویب نکردندآن وقت قهراً این مطلب تصریح نمی‏شود.
نایب رئیس- اینجا دیگر کلمه «قبلًا» نمی‏خواهد اگر کلمه «قبلًا» را برداریم بهتر است، کلمه «قبلًا» ضرورتی ندارد. آقای قرشی سؤال دارید بفرمایید.
قرشی- ما درباره این امور در کمیسیون مشترک ساعت‏ها بحث می‏کنیم. فرضا اگر بنده یک پیشنهادی در آن کمیسیون کردم ولی رأی نیاورد باز هم مجاز هستم در جلسه علنی آن پیشنهاد را مطرح کنم و وقت مجلس را بگیرم یا نه؟
نایب رئیس- قرار بر این شده است که فرد دیگری در جلسه علنی صحبت کند. (قرشی- پیشنهادهای آقایان نوعاً همین‏طور است، بیست دقیقه صحبت می‏کنند و همان پیشنهادی که در کمیسیون رد شده باز اینجا مطرح می‏کنند و این را باید دوستان در نظر داشته باشند و خلاف آیین‏نامه رفتار نکنند). متشکرم، آقای حجتی کرمانی بفرمایید.
حجتی کرمانی- من دو سؤال کوتاه داشتم یکی متن اصلی پیشنهادی تشکیل جلسه محرمانه است که نوشته شده است «غیرعلنی محرمانه» چه عیبی داشت، یکی هم این‏که به جای «خاص» نوشته شده است «گروهی» خوب این تغییرات را چرا انجام داده‏اید؟
نایب رئیس- این تغییرات جزئی است و تأثیری در اصل نمی‏دهد و قابل بحث هم نیست این طور انسب به نظر رسیده، گمان نمی‏کنم این تغییرات خیلی جزئی قابل سؤال باشد، که چرا این کار را کرده‏اید. این سؤال را در کمیسیون بفرمایید، وقت کم است. آقای عرب بفرمایید.
عرب- این‏که اینجا نوشته شده است «تشکیل می‏شود» پس باید عبارت «ممکن است» را برداریم.
نایب رئیس- این را برداشتیم. آقای مقدم مراغه‏ای بفرمایید.
مقدم مراغه‏ای- اینجا ذکر شده به ترتیب شورای رهبری، رئیس جمهور الی آخر، ما تا به حال در این اصولی که تصویب شده تعریفی از اینها نکرده‏ایم، ورود این اصطلاح در اینجا اتفاقی است یا باید توضیح داده شود؟
نایب رئیس- ما تا اینجا دربارة رئیس جمهور هم چیزی نداشته‏ایم، بنابراین آن‏هم در اصول آینده هم روشن می‏شود، خوب در طول مذاکرات این مدت مسأله‏ای به نام شورای رهبری یا جنبه‏های مختلفش مطرح شده، اینجا این را می‏گذاریم بعداً که شورای رهبری و وظایف آن مطرح می‏شود هر جا که با وظایف او بخواند، نگه می‏داریم، هرجا با وظیفة او نخواند برمی‏داریم. (یزدی- خود
</section>
<section type="page" number="818">
ایشان در گروهی تشریف داشتند که شورای رهبری تهیه شده و از کم وکیف آن آگاه هستند). حالا امر دایر است به این‏که یک مخالف از چند نفر مخالف صحبت بکند یا نکند؟ اجازه بفرمایید ما در آیین‏نامه داریم که حداقل یک موافق و یک مخالف در جلسه می‏توانند صحبت کنند واقع این است که آقای خامنه‏ای به جای مخالف صحبت کرده‏اند. (دکترآیت- ایشان به عنوان مخالف صحبت نکرده‏اند). ببینیم که آیین‏نامه را باید عمل بکنیم یا نکنیم، انصاف این است که صحبت ایشان به عنوان مخالفت بود تمام جنبه‏هایش را گفتند و این را بپذیرید که آن‏چه ایشان گفتند به جای مخالفت بوده (دکترآیت- ما این را نمی‏پذیریم، برای این‏که ایشان به عنوان مخالف صحبت نکردند).
رحمانی- منظور از این‏که مذاکرات مجلس شورای ملی باید علنی باشد مطلق مذاکرات است یا مذاکراتی است که برای تصمیم گیری نهایی است است؟
نایب رئیس- کل مذاکرات (رحمانی- بنابراین مذاکراتی که در این کمیسیون‏های مشترک می‏شود ممنوع است مذاکرات مقدماتی ممنوع). خیر، مذاکرات مجلس شورای ملی کلًا علنی است.
موسوی اردبیلی- اگر به عنوان مخالف کسی می‏خواهد صحبت کند شرط کنید که اگر حرفی صبح زده شده حالا دیگر تکرار نشود.
نایب رئیس- امیدوارم که رعایت کوتاهی مطلب بشود آقای حسینی هاشمی بفرمایید.
منیرالدین حسینی هاشمی- این مسأله مسأله‏ای ست که قراردادها و مرزهای ژئوپلتیک ما را معین ومشخص می‏کند، توجه بفرمایید چون نمایندگان معصوم نیستند و اباذر و سلمان هم نیستند ممکن است مورد تهدید و تطمیع قرار بگیرند، مثلًا ممکن است شش ماه قبل از تشکیل جلسة غیر علنی تک تک آنها را ببینند و به آنها بگویند ما مقدمات کار را فراهم کردیم شما موافق هستید؟ این جلسة مخفی برای امور داخل هست یا قراردادهای خارجی؟ اگر قراردادهای خارجی هست که سازمان‏های اطلاعاتی جهان و ابر قدرت‏ها اطلاع پیدا می‏کنند واگر برای مردم و داخل هست، دو ضرر دارد یکی این‏که خوراک تبلیغاتی برای سازمان‏های چریکی، سیاسی، نظامی درست می‏کنند که خود بیگانه‏ها گروه چریکی بسازند. دوم این‏که قراردادی در یک محیط ضیق و اختناق بسته‏اند، با یک فشار اقتصادی شما را در بن‏بست قرار داده‏اند؛ چون اینجا قرارداد مخفی امضا کرده‏اند از آن طرف آن را به صورت شب نامه می‏دهند به دست گروه‏ها، گروه‏ها را از نظر تبلیغاتی علیه شما بسیج می‏کنند، شما در نماز جمعه می‏توانید تنگناهای خود را برای ملت بگویید، می‏توانیم ملت را تجهیز کنید برای تکنیک برای رفع هر مشکلی، حداقل این است که قید بزنید به این اصل که مربوط به امور نظامی باشد، قراردادها را حتی امور سیاسی را بیاورند در جلسة مخفی مجلس قابلیت تصویب آن را امضا کند به امید این‏که شورای رهبری یا شورای نگهبان می‏توانند کنترل کنند، خیر، این‏طور نیست شورای نگهبان فنش شناسایی سیاسی نیست وبه دلیل این‏که فن او نیست، قابلیت این‏که آن مطلب پوشانده بشود یا غیر واقع جلوه داده شود، هست. فقط لازم است که در خارج بتوانند وکلا را یک مقدار تطمیع و تهدید بکنند یک مقدار نظرشان را جلب بکنند و شما به نظرتان می‏رسد که یک تعداد از وکلایی که خواهیم داشت ممکن است قابلیت پذیرش تطمیع و تهدید را داشته باشند. توجه داشته باشید این یک اصل خطرناک است اگر بنا هست که ده تا قید تن به آن بزنید وآن را محکم کنید، اگر می‏شود جلسة علنی را همیشگی قرار
</section>
<section type="page" number="819">
بدهید، این کار را بکنید. سیاست اسلام روی فداکاری است نه این‏که کتمان روابط دیپلماسی، من چون لازم می‏دانستم و احساس خطر می‏کردم گفتم چون اکثر کشورها در روابط ژئوپلتیک زیر دست قرار گرفته‏اند لذا این پیشنهاد خود را عرض کردند، والسلام وعلیکم و رحمة الله وبرکاته.
نایب رئیس- خوب موافق اگر احتیاج هست صحبت کنم ... اجازه بفرمایید بنابراین ... (سبحانی- نظر من این است که تشکیل جلسه غیرعلنی محدود شود) این پیشنهاد صبح مطرح شده و تصویب نشده است. آقای ربانی بفرمایید.
ربانی شیرازی- برای رفع اشکال ایشان و این‏که ایجاد خللی در رأی‏گیری نشود، پیشنهاد می‏کنم یک اصل جداگانه نوشته شود که امور سری چیست و قراردادهای سیاسی، اجتماعی و اقتصادی و فرهنگی باید علنی باشد این را باید صریحاً در قانون ذکر کنیم که مثل سابق نشود که تمام قراردادهای اقتصادی محرمانه باشد. یک اصل جداگانه به مجلس آورده شود.
نایب رئیس- اجازه بدهید موافقین با این متن به همین صورتی که هست دست بلند کنند (عده کمی دست بلند کردند) این متن حدود سی و چهار نفر موافق دارد پیدا است که از نظر دوستان یک اشکالی در اصل وجود دارد، بنابراین بهتر است که از رأی‏گیری صرف نظر کنیم و همین رأی‏گیری با دست راکافی بدانیم و برگردانیم به گروه. آقای مکارم شیرازی بفرمایید.
مکارم شیرازی- شورای رهبری را از آن بالا برداریم و پایین بنویسیم، شاید آقایان با آن موافق باشند. در صورتی اعتبار قانونی دارد که شورای رهبری و سه چهارم از مجموع نمایندگان به ضرورت جلسه غیرعلنی رأی داده باشند وآن مسأله شورای نگهبان هم در اینجا رعایت شده باشد.
نایب رئیس- این پیشنهاد جدید است، پس اجازه بدهید روی آن شور بشود. بنابراین، این اصل با پیشنهادهای مربوطه به گروه برمی‏گردد.
9- طرح و تصویب اصل 55 (اصل هفتادم)
نایب رئیس- اصل 55 مطرح است که قرائت می‏کنم:
اصل 55- رئیس جمهور و وزیران به اجتماع یا به انفراد حق شرکت در جلسات مجلس علنی را دارند و در صورتی که مجلس لازم بداند رئیس جمهور و نخست وزیر و وزرا مکلف به حضورند وهرگاه تقاضا کنند مطالب‏شان استماع می‏شود. رئیس جمهور و وزیران می‏توانند مشاوران خود را نیز همراه داشته باشند. آقای بنی صدر بفرمایید.
بنی صدر- می‏خواستم ببینم صبح که در جلسه این مطلب را گذاشتند که مجلس بتواند رئیس جمهور را احضار کند چون مجلس وقتی می‏تواند مقامی را احضارکندکه احضار شونده راضی باشد، این را توضیح بدهندکه چرا این‏طور نوشته شده است.
سبحانی- به جای نخست وزیر و وزرا بنویسید هیأت وزرا که همه را شامل بشود.
نایب رئیس- این فرق دارد، یک موقع ممکن است یکی از وزرا را احضار کنند. آقای دکترآقای دکتر آیت شما سؤالی دارید؟ (دکترآیت- من با این وضعی که این اصل دارد موافقم). آقای رحمانی بفرمایید.
رحمانی- حق شرکت «در جلسات علنی مجلس» نه «درجلسات مجلس علنی» این‏
</section>
<section type="page" number="820">
یک پیشنهاد اصلاح جمله است.
نایب رئیس- صحیح است این تذکر به جایی است، آقای رشیدیان بفرمایید.
رشیدیان- یک مسأله‏ای بود که می‏گفتند مکلف به حضور است، چون رئیس جمهور از طرف مردم و نمایندگان هم از طرف مردم انتخاب شده‏اند، آیا مجلس حق ندارد برای رئیس جمهور تکلیف معلوم کند؟
نایب رئیس- پس شما می‏خواهید به عنوان موافق صحبت کنید، من نام شما را به عنوان موافق ثبت کردم.
رشیدیان- سیصد نفر به اضافه شورای نگهبان که صبح‏ها در مجلس هستند و منتخب مردم هستند صلاحیت‏شان بیش از یک نفر است که احتمال دیکتاتوری در مورد او می‏رود، بنابر این حق بود این مطلب اضافه شود ولی اگر فقیه باشد و در شورای رهبری هم باشد آن مطلبی دیگر است.
نایب رئیس- آقای دکتر شیبانی.
دکتر شیبانی- پیشنهادی در مورد تشکیل جلسه علنی برای فردا صبح شده است.
نایب رئیس- بسیار خوب آقای بنی‏صدر بفرمایید.
بنی صدر- این‏که اینجا آمده است که مجلس می‏تواند وزرا را احضار کند علتش این است که وزرا در برابر مجلس مسؤول هستند و مجلس بعداز احضار برای این نیست که مقایسه کنیم که چه مقامی زورش بیشتر است و چه مقامی زورش کمتر است، چه کسی صلاحیتش بیشتر است و چه کسی کمتر است، چه کسی در او ظن دیکتاتوری می‏رود و چه کسی نمی‏رود، این احضار به منزله تعیین مسؤولیت‏ها است. رئیس جمهور را مردم برای مسؤولیت‏های معینی انتخاب می‏کنند. اگر آن مسؤولیت‏ها را انجام داد بسیارخوب، اگر نداد ترتیبی پیش‏بینی می‏کنند برای این که چگونه باید او را عزل کرد. اگر شما او را به مجلس احضار کردید به مجلس می‏گوید شما چه می‏گویید؟ او می‏گوید فلان و فلان، او گوش نمی‏دهد می‏گوید من مسؤول شما نیستم، من مسؤول قانون اساسی هستم، بنابراین باید بدانیم که این برای آن نیست که ببینیم کفه قدرت کدام طرف سنگین‏تراست، واین اختیار را به مجلس بدهیم که او را احضار کند. پس اگر این است هر دو نماینده ملت هستند عکس آن را هم عمل کنید، رئیس جمهور هم حق دارد هر وقت خواست وکلای مجلس را احضار کند، این برای این مسؤولیت هر کسی است، وزرا، مسؤول مجلس هستند، هر وقت آنها را احضار کنند باید به مجلس بیایند، بهانه و عذری از آنها پذیرفته نیست. نکته دوم این است که رئیس جمهور نماینده ملت هست در برابر دنیا، در برابر دنیا خواهی نخواهی در روابط بین المللی یک شؤوناتی پیدا می‏کند، اگر رئیس جمهور را بخواهید همیشه به مجلس احضار کنید آن اعتبارات را از دست می‏دهد. این را همه می‏دانید و بالاخره به استواری حکومت هم لطمه می‏خورد، همه‏اش خطر دیکتاتوری نیست، جلوی آن را باید از جای دیگر گرفت، از این طریق نمی‏شود جلوی دیکتاتوری را گرفت، باید به این نکات توجه کرد که اعتبار حکومت هم محفوظ بماند. با توجه به این دو نکته به نظر نمی‏رسد این قیدی که آورده‏اید نه اعتباری به مجلس می‏دهد و نه این‏که مشکل خطر دیکتاتوری را که از آن می‏ترسد حل بکند، برای این مشکل در جای دیگر باید فکر کرد و اعتبار رئیس جمهوری و حدود مسؤولیت‏های او را نباید ضایع کرد.
نایب رئیس- آقای آیت به عنوان موافق بفرمایید.
</section>
<section type="page" number="821">
دکتر آیت- اصلی که برای رئیس جمهور نوشته شد یکی به این دلیل است که ما هنوز ترتیب تعیین رئیس جمهور را مشخص نکرده‏ایم، ممکن است حتی خود مجلس رئیس جمهور را انتخاب بکند و گذشته از آن برای محاکمة رئیس جمهور این حق به مجلس داده می‏شود که او را احضار کند. مسأله دیگر این است که هیچ‏وقت اکثریت مجلس بی‏جهت رئیس جمهور را احضار نمی‏کند که به قول شما اعتبارش از بین برود، حتماً یک مسأله مهمی مطرح می‏شود که ضروری می‏داند رئیس جمهور را احضار کند ومطالب را از او بپرسد. اگر انتخابی باشد، رئیس جمهور در مقابل مجلس مسؤول نیست و مجلس نمی‏تواند او را عزل کند چه بسا مواردی هست تشخیص می‏دهد که از رئیس جمهور توضیحاتی بخواهد و باید بتواند این کار را بکند، معمولًا عکس آن هم اتفاق می‏افتد بعضی اوقات رئیس جمهور می‏خواهد مجلس منعقد بشود، مگر این‏که این حق را بدهیم به نخست وزیر و از رئیس جمهور سلب کنیم. معمولا در قوانین دنیا هست که رئیس جمهور هم جلسه فوق العاده مجلس را تقاضا کند.
نایب رئیس- یک نکته است وآن این است که «در صورتی که مجلس لازم بداند» آیا منظور هیأت رئیسه یا اکثریت مجلس و یا گروهی از مجلس است؟ این مشخص نیست باید روشن بشود که مراد از مجلس چه مقامی است. (دکتر آیت- استیضاح احتیاج به اکثریت ندارد). در مورد وزرا یک نماینده هم می‏تواند از یک وزیر دعوت کند بنابراین باید بنویسیم که این تقاضا در مورد رئیس جمهور با اکثریت آرا باشد. (فارسی- مجلس یعنی اکثریت) (بنی صدر- در مورد رئیس جمهور رأی بگیرید ببینید اصلًا رأی می‏دهند یا نه). موافقین با این‏که «رئیس جمهور» اضافه شوند دست بلند کنند. (عده کمی دست بلند کردند) بیست وسه نفر موافق‏اند به این‏که حتماً رئیس جمهور اینجا اضافه شود. حالا موافقین با این اصل با حذف «رئیس جمهور» دست بلند کنند. (خامنه‏ای- احضار وزرا همیشه برای استیضاح نیست، بنابراین اگر استیضاح را در یک فصل دیگری بگذارید بهتر است و این اکثریت هم لازم نیست). آن کاری به این ندارد، ما می‏خواهیم بگوییم یک نفر نماینده نمی‏تواند رئیس جمهور را احضار کند. آقایان این را می‏خواهید بگویید کسانی که موافق‏اند رئیس جمهور را بگذاریم به شرط این‏که برای احضار او شرط کنیم، رأی نصف به علاوه یک باشد (نمایندگان- حذفش را رأی بگیرید) موافقین دست بلند کنند (سی وهشت نفر دست‏شان را بلند کردند) پس اجازه بدهید اضافه کنیم و یک رأی‏گیری با ورقه بکنیم تا تکلیف آن روشن شود. موافقین با اصل پنجاه وپنج با حذف رئیس جمهور دست بلند کنند (عده کمی دست بلند کردند) رأی این کمتر از اولی است (حجتی کرمانی- وظایف رئیس جمهور و نصب و عزل او معلوم نیست و مشخص نیست که منتخب مردم است یا نیست این باید معلوم شود). چاره‏ای نیست جز این‏که راه دیگری پیدا کنیم. (طاهری اصفهانی- رئیس جمهوری که در برابر ملت مسؤول است تمام ملت می‏توانند مطالب‏شان را آزاد بپرسند و استیضاح کنند، یا نمایندگان باید این کار را بکنند؟) رئیس جمهور با نصف به علاوه یک آرا ملت می‏تواند انتخاب بشود نصف به علاوه یک نمایندگان هم به طورمعدل نمایشگر نصف به علاوه یک آراء ملت هستند، پس اگر نمایندگان این کار را کردند مثل این است که خود ملت این کار را کرده‏اند این است که اگر آن قید را بگذاریم فکر می‏کنم مطلب منطقی باشد اجازه بدهید قید را اضافه می‏کنم وبا ورقه رأی می‏گیریم، حالا می‏خوانم، دقت بفرمایید:
اصل 55 (اصل هفتادم)- رئیس جمهور و وزیران به اجتماع یا به انفراد حق شرکت‏
</section>
<section type="page" number="822">
در جلسات علنی مجلس را دارند و در صورتی که مجلس لازم بداند، رئیس جمهور و نخست وزیر و وزرا مکلف به حضورند و هر وقت تقاضا کنند مطالب‏شان استماع می‏شود. خواستن رئیس جمهور به مجلس باید به تصویب اکثریت مجلس برسد، رئیس جمهور و وزیران می‏توانند مشاوران خود را نیز همراه داشته باشند.
نایب رئیس- به این اصل رأی گرفته می‏شود.
 (اخذ رأی وشمارش آراء به عمل آمد ونتیجه به شرح زیر اعلام شد)
نایب رئیس- عده حاضر در جلسه هنگام اخذ رأی شصت و سه نفر، تعداد آراء شصت و سه رأی، موافق چهل و هشت نفر، مخالف سه نفر، ممتنع دوازده نفر، بنابراین تصویب شد، تکبیر. (حضارسه مرتبه تکبیرگفتند)
10- پایان جلسه‏
نایب رئیس- توجه بفرمایید ما فردا صبح ساعت ده و سی دقیقه تا دوازده جلسة فوق‏العاده خواهیم داشت، جلسه ختم می‏شود.
 (جلسه ساعت هجده پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
</section>