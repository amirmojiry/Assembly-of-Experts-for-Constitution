<section type="first-majlis-book" number="3">
Majlis:1 Volume:3 Sessions:51-67 Page:1377
<section type="session" number="51" title="جلسه پنجاه و یکم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه پانزده و ده دقیقه روز سی‏ام 1358 هجری شمسی برابر با سی‏ام ذیقعده 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="9">
فهرست مطالب:
1- بیانات قبل از دستور آقای حسن عضدی‏
2- بیانات آقای نایب رئیس‏
3- طرح و تصویب اصل 1/ 118 (اصل یکصد و چهل و چهارم)
4- طرح تصویب اصل 1/ 119 (اصل یکصد و هشتم)
5- طرح اصل 122
6- طرح و تصویب اصل 125 (اصل یکصد و پنجاهم)
7- طرح و تصویب اصل 126 (اصل یکصد و پنجاه و یکم)
8- پایان جلسه‏
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1379
1- بیانات قبل از دستور آقای حسن عضدی‏
نایب رئیس- آقای عضدی بفرمایید
عضدی- بسم الله الرحمن الرحیم. قبلا چون وقت با ارزش نمایندگان محترم را مى‏گیرم، از این بابت از آقایان پوزش مى‏طلبم. چند تذکر دارم که به عرض نمایندگان محترم می‏رسانم. این روزها بارها گفته می‏شود که در این مجلس یک جو اختناق حاکم است و سکوت عده‏ای از نمایندگان را حمل بر این می‏کنند که اینها مخالفند یا ناشی از اختناق حاکم می‏دانند یا متابعت بی‏چون و چرا از یک اقلیت و به اصطلاح از گروه فشار، در حالی که به شهادت همه شما نمایندگان محترم اینها تهمت‏های ناشایست و ناروا است. نکته دیگر این‏که ما احساس می‏کنیم به قول بعضی از نمایندگان از طرف موکلین فشار وارد می‏شود که چرا حرف نمى‏زنید و استنباط شخصی من این است که متأسفانه در بعضی مواقع بین بعضی‏ها یک قرابتی به وجود مى‏آید. مهم این نیست که چه‏گفته شود و وظیفه اصلی چیست بلکه مهم این است که بایستی حرف زد ولو تکرار مکررات یا بی‏ربط باشد مثلا یکی‏از خواهران از مصاحبه کوتاه تلویزیونی اظهار داشته که ما به عضدی رأی دادیم او رفته درآنجا نشسته و هیچ کاری هم انجام نداده است. من نمى‏دانم آنها چه مى‏خواسته‏اند و چه انتظاری داشته‏اند و منظورشان از این کار چه بوده است و چه کاری بایستی در مجلس انجام می‏دادم. وقتی در مورد اصلی در کمیسیون مقدماتی و در جلسات کمیسیون مشترک ساعت‏ها و بلکه روزها بحث می‏شود و تبادل نظر می‏شود وگفتنی‏ها گفته می‏شود دیگر چه لزومی دارد که تکرار مکررات کردن در این مجلس با این وقت کم واجب کفایی. متأسفانه بعضی‏ها با مجالس فرمایشی و طاغوتی خو کرده‏اند چون در آن مجالس احیاناً یک یا دو نفری که اعتراض و مخالفت می‏کردند چهره مردمی داشتند، بعضی‏ها مى‏خواهند متأسفانه این نمایندگان را با همان چهره و با همان معیارها ارزیابی نمایند. هنوز برای بعضی‏ها مشکل است باور کنند مجلسی هست که نمایندگانش آزادانه انتخاب شده‏اند و آزادانه هم رأی می‏دهند و اگر ترسی هم در رأی داشته باشند آن ترس از خداست و بس.
ای کاش که امکانات به ما اجازه می‏داد که مذاکرات و تبادل نظر کمیسیون‏های مقدماتی و کمیسیون مشترک با وسایل ارتباط جمعی در معرض قضاوت عموم گذاشته می‏شد تا این‏که آن برادر عزیز در مصاحبه‏اش با روزنامه کیهان روز پنجشنبه گذشته نباید مى‏گفت که در مجلس برخورد آراء و عقاید وجود ندارد و نمایندگان وقتشان را بر سر کلمات و بر سر بحث جملات تلف می‏کنند. نکته سوم این است که بعضی از موکلین وظایف نمایندگان این مجلس را با وظایف نمایندگان مجلس شورای ملی اشتباه‏گرفته‏اند، در حالی که وظایف ما تنها در این مجلس تهیه قانون اساسی است و بس. نکته چهارم این است که اخیراً شایع شده است و عده‏ای هم‏
Majlis:1 Volume:3 Sessions:51-67 Page:1380
دانسته و یا ندانسته به این شایعه هر روز دامن می‏زنند که حزب جمهوری اسلامی دارد به تنهایی قانون اساسی مى‏نویسد و نمایندگان هم بی‏چون و چرا اصول حزب را دارند تصویب می‏کنند. اولا اصول حزب همان اصول اسلام است، ثانیاً همه می‏داندکه کاندیداهایی که در انتخابات پیروز شدند همگی از کاندیدهای حزب نبودند و الان هم خیلی از نمایندگان هستند که عضو حزب نیستند البته در آینده امیدوار هستیم که به عضویت حزب در بیایند. مسأله سوم این است که به شهادت صورت جلسات ... (ربانی شیرازی- عده‏ای هم از نمایندگان کاندیدای حزب نبودند.) بلکه، به قول آقای ربانی عده‏ای از نمایندگان هم کاندیدای حزب نبودند. اما مسأله سوم به شهادت صورت جلسات در خیلی از موارد بین اعضای حزب و بین اعضای شورای مرکزی برخورد عقاید به وجود آمده و اختلاف سلیقه شدید درست کرده و اگر این تهمت‏ها را بخواهیم بررسی کنیم سر از جای دیگر در می‏آوریم. حزب جمهوری اسلامی بالقوه توانایی اداره کشور را دارد و بالفعل هم با تمام امکانات در راه تداوم و سازندگی انقلاب تلاش می‏کند و حتی تحت نام‏های دیگر در راه سازندگی جامعه کوشش می‏کند و فقط این برای یک عده‏ای مغرض ایجاد ناراحتی کرده و به همین جهت با اشکال مختلف مى‏بینیم که سعی می‏کنند که اعضای حزب را بکوبند و دست به ترور شخصیت زدند که در این روزها ترور شخصیت باب شده است. نکته پنجم این‏که این روزها هیاهوی زیاد به خاطر ولایت فقیه راه افتاده است و عده‏ای روشنفکرنما سروصدا راه انداخته‏اند. توده انقلابی و مردم کوچه و بازار، زحمت‏کشان و مردمی که نقش عمده تعیین کننده در انقلاب داشتند همگی با طیب خاطر به ولایت حضرت امام خمینی گردن نهاده‏اند و به معنی دیگر به ولایت فقیه گردن نهاده‏اند و پذیرفته‏اند و هیچ‏گونه در این باره نگرانی ندارند و تنها فکر ایشان آینده مبهمی است که عده‏ای توطئه‏گر برای آنها ترسیم کرده‏اند و با استفاده از این بی‏سروسامانی که از عوارض طبیعی هر انقلابی هست، به تحریک احساسات مى‏پردازند و وعده‏های پوچ می‏دهند. اکنون که در حدود صد اصل تهیه و منتشرشده است و همان‏طوری که رئیس و نایب رئیس مجلس تذکر داده‏اند به هموطنان و موکلین عزیز اعلام می‏داریم اگر اعتراضی، ایرادی و انتقادی هست مستقیماً به هیأت رئیسه بنویسند و یا از طریق وسایل ارتباط جمعی به اطلاع عموم برسانند، برای این‏که فرصتی برای تجدید نظر در اصول مصوب قانون اساسی در نظر گرفته شده است، نه این‏که در مراسم مختلف به کلی‏بافی و به کلی‏گویی بپردازند و تهمت‏های ناروا به مجلس و نمایندگانش بزنند، بی‏آن‏که یک تجزیه و تحلیل منطقی و پیشنهاد اصولی ارائه بدهند فقط کلی‏بافی می‏کنند. گفته مى‏شود که عده‏ای در یک ساختمان طاغوتی نشسته‏اند و غذاهای رنگین می‏خورند و در روی مبل‏های راحت لم داده‏اند و آینده و سرنوشت جامعه ما را دارند به انحراف مى‏کشند. زهی تأسف، من کارکنان و پاسداران همین مجلس را به شهادت مى‏گیرم برای روابط انسانی و اسلامی که در این مجلس وجود دارد. اگر یک غذای ساده را آنها غذاهای رنگین مى‏گویند حق دارند، همان غذایی که هم نمایندگان می‏خورند وهم پاسداران و هم پیش‏خدمتان، هم رئیس، هم مرئوس، هم میهمان و هم میزبان بدون کوچک‏ترین استثناء و تفاوتی در همین سرسراها عده زیادی در این اتاق‏ها شب را به روز می‏کنند آن هم روی این تشک‏هایی که من گمان می‏کنم اگر این مجلس چند ماه ادامه پیدا می‏کرد بعضی‏ها دچار دیسک مى‏شدند. به هر حال من به عنوان کوچک‏ترین و کمترین عضو این مجلس اعلام می‏دارم اگر در اصولی که تصویب شده است انتقادی هست یا مناظره‏ای‏
Majlis:1 Volume:3 Sessions:51-67 Page:1381
هست با برادران، اگر آنها حاضر به مناظره هستند آمادگی کامل برای مناظره دارم. امروز صبح با برادر آقای هاشمی‏نژاد صحبت مى‏کردیم ایشان فرمودند که هر کس بخواهد حاضر به مناظره باشد دست او را مى‏بوسیم. و اما سخنی و چند کلمه‏ای با شما نمایندگان محترم و استادان عزیز دارم.
برادران، تاکنون کوشش و تلاش فراوانی شده تا اصولی اسلامی و تضمین کننده سعادت جامعه تهیه شود و سپاس خدایی را که اصولی که تاکنون تهیه شده قابل دفاع است. اینک نوبت اصول تهیه شده گروه هفتم یعنی اقتصاد و روابط ملل رسیده، با این‏که لازم به تذکر نیست اما دلم آرام نمى‏گیرد اگر از شما خواهش کنم که این اصول را با دقت مطالعه بفرمایید تا با آمادگی کامل در کمیسیون مشترک روی آنها بحث بشود تا به خواست و لطف پروردگار توانا، اصولی تضمین کننده رشد و سعادت و رفاه جامعه عرضه کنیم. شکی نیست که زیربنای انقلاب ما مکتب ماست، اما نمى‏توان فشارها و نابرابری‏هاى اقتصادی و روابط ظالمانه تولیدی ناشی از رژیم گذشته را در به وجود آمدن حرکت مردم نادیده گرفت. مردم ستمدیده و رنج کشیده و جوانان صادق و فداکار باایمان که متأسفانه به بعضی‏ها مارک زده می‏شود که این مارک زدن‏ها خودش خطرناک است اینها حق دارند بدانند که این مجلس، اقتصاد جامعه ما را چگونه ترسیم می‏کند و چه نقشی دارد. اینها حق دارند بدانند که ما چگونه مى‏توانیم مشکل استثمار انسان از انسان را حل کنیم و چطوری این مشکل استثمار حل می‏شود، و حق دارند بدانند که ما چگونه قسط اسلامی را می‏خواهیم پیاده بکنیم. اینها نگرانند که ما چگونه می‏خواهیم مالکیت فردی و شخصی را از مالکیت خصوصی تفکیک بکنیم و حدود هر یک را مشخص بکنیم. اینها مى‏خواهند بدانند که ما چگونه مى‏خواهیم جامعه را از شر سرمایه‏داری و کاپیتالیزم منفور نجات بدهیم بی‏آن‏که گرفتار چنگال اقتصاد دولتی و اقتصاد متمرکز بشویم که استثمار شدیدتری در بر دارد. در قوانین اساسی چین و شوروی به عنوان یک اصل مسلم سوسیالیزم آمده که هر کس به قدر تواناییش کار کند و به اندازه کارش دستمزد دریافت دارد. ما که اصولی در اسلام بهتر و بالاتر داریم، ما که معتقدیم هر کسی به قدر تواناییش کار کند و به اندازه نیاز مشروعش از جامعه‏اش برخوردار شود، حق دارند بدانند که چگونه می‏خواهیم چارچوبی برای قوانین آینده بدهیم تا امکانات کار برای همه در آینده فراهم بشود و نیازهای مشروع فرد فرد جامعه تأمین بشود. توطئه‏گران و دشمنان به دست عوامل ساده و ناآگاه به توطئه مشغول هستند و ازآب‏های گل‏آلود سعی و کوشش می‏کنند که ماهی بگیرند و ماهی‏گیران آب‏های شفاف را یا خانه نشین کرده‏اند و یا این‏که به کشتن می‏دهند و شهری را سیاه‏پوش و عزادار کرده‏اند. ماهی‏گیران بندر انزلی و شهرهای دیگر ساحلی از دست رژیم طاغوت و عمال آن، سال‏ها جور و ستم دیده‏اند بیش از چهارده، پانزده سال است که روابط و ضوابط ظالمانه شرکت شیلات در دوران طاغوت به بهانه حفظ نسل ماهی، نسل اینها را از بین بردند. اینها را از تنها ممر زندگیشان محروم کرده بودند. این صیادان که فرزند دریا هستند و زندگیشان ماهی است اینها را از همه چیز محروم کرده بودند. اکنون که انقلاب پیروز شده اینها انتظارشان زیاد است، میل ندارند بر اینها ستم و ظلم روا بشود که خوشبختانه امام بزرگترین حامی مستضعفان دستور دادند که صید با رعایت ضوابطی در دریا آزاد است. بی‏توجهی به خواسته‏های بیش ازسی هزار صیاد و ماهی‏گیر محروم از همه چیز عواقبی دارد که‏
Majlis:1 Volume:3 Sessions:51-67 Page:1382
متأسفانه در هفته پیش شاهد آن بودیم. البته بعضی‏ها سعی کردند که از این حادثه ناگوار تفسیرهای مغرضانه بکنند در حالی که این حادثه ناشی از یک اعتراض عجولانه ازطرف یک عده مردم محروم از همه چیز بودکه متأسفانه به خاطر تحریک عده‏ای عوامل شناخته شده و اشتباه بعضی ازمسؤولان تبدیل به حادثه ناگوار شد. همشهریان عزیز و مردم شریف انزلی باید بدانند اگر یک پاسدار و یا چند پاسدار احیاناً اشتباهی کردند، برای خاطر یکی دو بی‏نماز در مسجد را که نمى‏بندند. نباید قضاوت کلی کرد، نباید فراموش کرد که این پاسدار دوش به دوش و در کنار برادران ارتشی با عمال اجانب و ضد انقلاب در گوشه و کنار مملکت چگونه دارند مبارزه می‏کنند و به شهادت نائل می‏گردند و با چه از خود گذشتگی و با چه محرومیت‏هایی دارند جان‏فشانی می‏کنند. اینها پاسدار انقلاب و حافظ مکتب ما هستند. فرصتی دست داد تا هفته گذشته از نزدیک تحقیق کنم، اگرچه از قبل هم اطلاع داشتم فرماندار انزلی از دو ماه پیش اخطار کرده بود و برای یافتن راه حلی به هر دری می‏زد و حتی یک روز قبل از حادثه همراه نمایندگان صیادان در تهران به ملاقات وزیر کشاورزی رفته بود. با مدیر عامل شیلات و دیگر مقامات مسؤول ملاقات کرده بود مشکلات خودش را با آنها در میان گذاشته بود گناه و جرمش این است که از مستضعفین حمایت می‏کرد، مگر این‏که حمایت از مستضعفین جرم باشد. در روزنامه‏ها ازقول وزیر محترم کشور نقل کرده‏اند که فرماندار انزلی صلاحیت اعلام جرم علیه یک وزیر را ندارد. من تعجب می‏کنم از این مسأله، همه شما داستان آن مرد یهودی و ضریر را مى‏دانید وقتی که علی علیه‏السلام حکومت را در دست داشت یک فرد عادی او را به دادگاه می‏کشاند و به ناحق به محاکمه‏اش می‏کشاند. چگونه ما تصور می‏کنیم با آگاهی به این امر که در دوران انقلاب یک فرماندار نتواند بر علیه یک وزیر اعلام جرم بکند.
از این‏که وقت شریفشان را گرفتم پوزش مى‏طلبم. والسلام علیکم و رحمه‏الله و برکاته.
2- بیانات آقای نایب رئیس‏
نایب رئیس- بسم‏الله الرحمن الرحیم. همه ما اینجا موظف هستیم که نسبت به تدوین قانون اساسی و هم هر یک نسبت به سهم خودمان از حوادثی که در گوشه و کنار مملکت رخ می‏دهد نگران و ناراحت باشیم و طبعاً بعضی از دوستان که می‏آیند اینجا و جریان حوادث را بازگو می‏کنند بسیار مضطرب مى‏شویم. همین که با غم و ناراحتی آنها سهیم می‏شویم اقلًا خوشحال کننده است ولی قانع کننده نیست. انشاءالله بتوانیم کارمان را به خواست خداوند متعال زودتر به اتمام برسانیم تا در تداوم انقلاب و برای پیشبرد انقلاب دوش به دوش مردم باشیم‏
3- طرح و تصویب اصل 1/ 118 (اصل یکصد و چهل و چهارم)
نایب رئیس- یک اصل به عنوان مدخل مبحث ارتش دیروز صحبت شد که تهیه بشود و امروز از اصل تهیه شده و به این صورت که حالا می‏خوانم در آمده است. البته بایستی در اینجا عرض کنم که در این اصل یک مختصر اشتباه چاپی وجود دارد و شاید باید یک کلمه هم به آن اضافه شود. به هر حال من آن اصل را با این اصلاح مطرح می‏کنم:
اصل 1/ 118- ارتش جمهوری اسلامی ایران باید ارتشی اسلامی باشد که ارتشی مکتبی و مردمی است و باید افرادی شایسته را به خدمت در خود بپذیرد که به اهداف انقلاب‏
Majlis:1 Volume:3 Sessions:51-67 Page:1383
اسلامی مؤمن و در راه تحقق آن فداکار باشند.
نایب رئیس- آقای منتظری فرمایشی دارید؟ (منتظری- اشکال من حل شد.) آقای سبحانی بفرمایید.
سبحانی کلمه (ملی) را قبل از جمهوری بیاوریم دیگر حذف آن احتیاج نیست.
نایب رئیس- خیر آقا، کلمه (ملی) اضافه است و بایستی حذف شود.
سبحانی- پس اگر اجازه بفرمایید بعد از (ارتش جمهوری اسلامی ایران) نوشته شود (که از نیروهای سه‏گانه زمینی، هوایی و دریایی تشکل می‏شود) تا این سه نیرو نام برده بشود و روشن گردد که هر سه نیرو ظاهراً تحت عنوان ارتش است.
نایب رئیس- خیلی ممنون، آقای رشیدیان شما اشکالی داشتید؟ (رشیدیان- متشکرم، اشکال بنده هم حل شد.) آقای تهرانی جناب‏عالی سؤالی داشتید؟
تهرانی دیروز بنده عرض کردم که جمهوری اسلامی ایرانی بایستی به اصالت خودش باقی بماند و بایستی ارتش جمهوری ملی اسلامی ایران نوشته شود.
نایب رئیس- خیر آقا، کلمه (ملی) اشتباه چاپی است و لزومی ندارد که باشد و بایستی حذف گردد و همان (ارتش جمهوری اسلامی ایران) بهتر است. آقای رحمانی بفرمایید.
رحمانی- عرض می‏شود اشکال بنده هم مربوط به همان یک کلمه (ملی) بود که برایم حل شد و دیگر این‏که عبارت (و باید افرادی شایسته را به خدمت در خود بپذیرد) این عبارت غیر سلیس است و بایستی روان و منسجم باشد و باید این‏طور نوشته شود (که مؤمن به اهداف انقلاب اسلامی) اگر این‏طور اصلاح بشود بهتر است. من دیگر عرضی ندارم.
نایب رئیس- آقای کیاوش بفرمایید
کیاوش- بنده اینجا پیشنهاد اصلاحی داشتم، اینجا این متن سلاست لازم را ندارد چون اول نوشته شده (ارتش جمهوری اسلامی) و باز دوباره (ارتش جمهوری اسلامی) و بعد (در خدمت به خود بپذیرد) پیشنهاد می‏کنم اگر اصلاح و مصلحت بدانند این‏طور نوشته شود.
 (ارتش ایران، ارتش جمهوری اسلامی، یا مکتبی و اسلامی باید از افراد شایسته و مؤمن به انقلاب اسلامی و فداکار در راه تحقق اهداف آن تشکیل شده باشد).
نایب رئیس- از دوستان و همکاران عزیز خواهش می‏شود وقت جلسه این‏طوری نگذرد، متنی است که ما صبح تهیه کردیم و رویش هم بحث مفصلی کردیم. قرار نیست که روی تغییر عبارتش بحث کنیم، فقط این به نظر می‏رسد کلمه «در خود» مورد نیاز نباشد چون یک کمی عبارت را از روانی مى‏اندازد پیشنهاد می‏کنم این‏طور بنویسیم (و باید افرادی شایسته را به خدمت بپذیرد) فکر می‏کنم هیچ احتیاجی به کلمه (در خود) نباشد. آقایان با این تغییر تأیید می‏فرمایید؟ (نمایندگان- بلی تأیید می‏کنیم.) بسیارخوب، آقای بشارت بفرمایید. (بشارت نظر من هم تأمین شد.)
نایب رئیس- آقای دکتر قائمی. (دکتر قائمی- نظر من هم همین بود که گفتند.) آقای دستغیب.
دستغیب- پیشنهاد می‏کنم اینجا یک کلمه (اسلام) اضافه شود و این‏طور اصلاح شود (به خدمت بپذیرد که به اسلام و اهداف انقلاب اسلامی مؤمن باشند).
نایب رئیس- بلی قربان، این پیشنهادی بود که صبح هم فرمودید. آقای ربانی شیرازی‏
Majlis:1 Volume:3 Sessions:51-67 Page:1384
بفرمایید.
ربانی شیرازی- برای من روشن نیست که آیا این شرطیت اسلام در سران ارتش هم هست یا نه. این عبارات برای من قانع کننده نیست. این عبارات اتخاذ شده موجب می‏شود از تصریح به این‏که اسلام داشته باشند پرهیز کرده باشیم و به نظر من برای شرطیت اسلام این عبارات کافی نیست.
نایب رئیس- بلی، آقای خزعلی بفرمایید. (خزعلی- اشکالی داشتم که آقایان فرمودند) آقای رحمانی بفرمایید.
رحمانی- می‏خواستم عرض کنم اینجا که نوشته شده افرادی را در خدمت خود بپذیرد شامل سربازانی هم هست و این قید نسبت به آنها جا ندارد، خلاصه آن چیزی که در نظر دارید نسبت به اینها هم شامل می‏شود؟
نایب رئیس- آقای دکتر ضیایی بفرمایید سؤالی بود؟ (دکترضیایی- عرضی ندارم.) آقای دکتر غفوری‏
گلزاده غفوری- آن خاطره‏ای که ما از ارتش اسلامی داریم، این نیست که فقط یک عده شاغل باشند. ما تمام مردم مسلمان ایران را اعضای ارتش اسلامی ایران می‏دانیم، یا در اینجا و یا در جای دیگر بایستی تصریح بشود برای این‏که تمام مردم مکلف ایران جزء ارتش اسلامی باشند. بنابراین بایستی این دو قسمت بشود، حالا هر کدام اینها که متناسب است. یک ارتش شاغلی که عهده‏دار هست و متصدی کارها هست آنجا که نوشته (به خدمت در خود بپذیرد) ولی اشاره بشود که تمام ملت مکلف ایران، اینها قسمت دوم ذخیره ارتش هستند، یا در این اصل و یا در اصل دیگر اشاره بشود.
نایب رئیس- اصل 126 در همین مورد است که می‏فرمایید. آقای مؤبد شهرزادی سؤالی داشتید؟
رستم شهرزادی- بنده در اینجا می‏خواستم بپرسم که آیا افراد اقلیت در این ارتش چکاره هستند؟ اگر به طوری که در اصل 126 و قیود آن آمده است که همه افراد ملت ایران همواره توانایی دفاع مسلحانه از کشور و از جمهوری اسلامی می‏توانند داشته باشند، در این صورت آیا اقلیت‏ها در این ارتش می‏توانند شرکت کنند یا نه؟ و آیا می‏توانند خدمت مقدس سربازی را انجام بدهند؟ و همچنین می‏توانند به عنوان دفاع از کشور و ازجمهوری اسلامی داوطلبانه وارد ارتش بشوند یا نه؟
نایب رئیس- حتماً باید اقلیت‏ها هم خدمت نظام انجام داده باشند یعنی همه آنها هم بایستی برای دفاع از کشور در ارتش جمهوری اسلامی تربیت بشوند (رستم شهرزادی- کلمه (در خود بپذیرد) منظور این کلمه چیست؟) ما آن را در اصل 126 آورده‏ایم و این کلمه، مربوط به اصل 126 است و جواب سؤال شما در آن اصل است. یعنی ما در آن اصل نوشته‏ایم که همه مردمی که در ایران هستند باید برای دفاع مسلحانه از کشور و از جمهوری اسلامی ایران ساخته بشوند. خوب آقا، من اصل 1/ 118 را یک‏بار دیگر برای رأی‏گیری می‏خوانم:
اصل 1/ 118 (اصل یکصد و چهل و چهارم)- ارتش جمهوری اسلامی ایران باید ارتشی اسلامی باشد که ارتشی مکتبی و مردمی است و باید افرادی شایسته را به خدمت بپذیرد که به اهداف انقلاب اسلامی مؤمن و در راه تحقق آن فداکار باشند.
Majlis:1 Volume:3 Sessions:51-67 Page:1385
 (اخذ رأی به عمل آمد و نتیجه به شرح زیر اعلام شد)

نایب رئیس- عده حاضر در جلسه هنگام اخذ رأی شصت نفر، تعداد کل آراء شصت و یک رأی (یک رأی اضافه به قید قرعه خارج شد) آراء موافق پنجاه و دو رأی، آراء مخالف هیچ و آراء ممتنع هشت رأی بنابراین تصویب شد، تکبیر (حضار سه مرتبه تکبیر گفتند).
4- طرح و تصویب اصل 1/ 119 (اصل یکصد و چهل و هشتم)
نایب رئیس- اصل 119 که درباره استفاده از نیروی انسانی و تجهیزات ارتش در آباد کردن کشور و کارهای مفید در ساعات فراغت در ایام صلح در حدود امکان تصویب کردیم به همراهش یک اصل دیگری که هم دیروز اینجا بحث شد و هم امروز در جلسه پشنهاد شد و در جلسه گروه‏ها فرصت نشد که تبادل نظر بیشتری روی این کرده باشیم و تهیه کننده‏اش هم برادرمان آقای کیاوش بود، این اصل را گفتم که در دستور جلسه علنی امروز بنویسند که اگر دوستان موافق باشند همین‏جا مطرح کنیم. (چند نفر از نمایندگان- موافق هستیم و به آن رأی بگیرید.) اصل 1/ 119 برای رأی‏گیری قرائت می‏شود.
اصل 1/ 119- هر نوع بهره‏برداری شخصی از تجهیزات ارتش و هر نوع استثمار از افراد ارتش به صورت گماشته، راننده شخصی و بیگاری ممنوع است.
نایب رئیس- آقای جوادی بفرمایید.
جوادی- اگر صلاح بدانید (فنی) هم اضافه شود خوب است چون در قسمت‏ها بیگاری شاملش می‏شود فنی هم باشد.
نایب رئیس- بلی، آن کلمه (بیگاری) کلی است. آقای اکرمی بفرمایید.
اکرمی- این اصل البته خوب و مترقی است اما اگر به این صورت در بیاید تا اندازه‏ای در حد آیین نامه ارزش آن پایین مى‏آید بهتر است که این‏طور نوشته شود (هر نوع استثمار از افراد ارتش به هر صورت ممنوع است.) دیگر گماشته، راننده شخصی و غیره یکی یکی در اصل گنجانده نشود.
نایب رئیس- این‏طوری می‏فرمایید خوب است، اما در هر کار تا اندازه‏های تصریح لازم هست برای این کلمه استثمار را آوردیم جلوگیری از تمام انواع بیگاری است ولی بهتر بود که بنویسیم: (به هر صورت از قبیل ...)
خامنه‏ای- آقای دکتر بهشتی، در اینجا یک نکته‏ای هست و آن این است که در اینجا (استثمار) گفتید منظور این است که نمى‏تواند از افراد برای منافع شخصی خود استفاده کنند اما این کلمه بیگاری یک اصطلاحی است در سرباز خانه‏ها در موقع ساعات فراغت برای انجام کاری چند نفر را به عنوان بیگاری می‏برند این را می‏گویند دمات عمومی داخلی است.
نایب رئیس- ما منظورمان در معنی بیگاری این نبوده مى‏خواستیم در یک قانون به طور ساده بیاوریم حالا منظور شما این است که کلمه بیگاری را برداریم و به جایش کلمه استثمار بگذاریم اشکالی ندارد ما هدفمان این‏که نبوده، ما می‏توانیم به جای بیگاری بگذاریم کلمه سازندگی، اما اگر دوستان موافقند می‏توانیم کلمه بیگاری را برداریم و همان‏طور بنویسیم (و هر نوع استثمار از افراد ارتش به هر صورت از قبیل گماشته و راننده شخصی و نظایر اینها) یک همچون چیزی دیگر نظارت نمى‏خواهد و ممنوع است. آقای دکتر آیت بفرمایید.
Majlis:1 Volume:3 Sessions:51-67 Page:1386
دکترآیت- به نظر من این کلمه بیگاری یک کمی وهم‏آور است، بیگاری در همه‏جا ممنوع است و در دادگستری هم نباید بیگاری باشد و در وزارت کشور و همین‏طور در هیچ‏جا نباید باشد. اگر در ارتش قبلًا می‏شده است و می‏شود دلیلی ندارد که ما بالاخص در این مورد در قانون بیاوریم. به طور کلی در قانون اساسی بایستی یک اصل بیاید که این کار نشود ولی همان‏طوری که دوستمان فرمودند در اصطلاح ارتش معنی و مفهوم بیگاری از عده‏ای برای انجام خدمات عمومی داخلی استفاده مى‏نمایند و همین‏طور که برادرمان تذکر دادند که این اصل، قانون اساسی را در حد یک آیین نامه پایین مى‏آورد که راجع به خود ارتش هم مسأله‏ای زننده است.
نایب رئیس- آقای هاشمی‏نژاد سؤالی هست بفرمایید.
هاشمی‏نژاد- عرض می‏شود که این اصل، اصل بسیار مفیدی است و ضرورت دارد که در اینجا باشد و اصل بسیار مترقی است و مشابه این را ما در بعضی جاها داشتیم که جزئی هم بود شبیه آیین نامه هم بود در آنجا اعتراضی نشد در حالی که اینجا در معرض است و با توجه به این‏که در گذشته‏ای که انجام می‏شد بسیار مفید است ولی چطور است که کلمه (تجهیزات) را برداریم و به جایش کلمه (امکانات) را بگذاریم. تجهیزات مانند وسایل نظامی و کارهای مشابه اینها ... بیشتر از او به دست مى‏آید مثلًا وسایل جنگی (امکانات) بگذاریم و به نظر من بهتر است.
نایب رئیس- منظور از تجهیزات و وسایل این است که گاهی اوقات می‏شود ارتش ساختمان‏هایی دارد که مال شخصی نیست در گذشته همه‏جا استفاده شخصی می‏شد.
طاهری اصفهانی- من پیشنهادمی‏کنم به جای کلمه (تجهیزات) کلمه (امکانات) به کار برده شود. (مکارم شیرازی- هر دوی اینها یعنی وسایل و امکانات باشد.) (نایب رئیس- بسیار خوب) ببینید آقا من یک اشکال در کل مسأله دارم اگر می‏شود قبل از تنظیم مسأله من اشکالم را رفع کنم (نایب رئیس- اگر آن اشکال برای شما باقی است بفرمایید) آوردن این مسأله در خصوص ارتش دلیل نیست، ولی مهم این است که در جاهای دیگر این استثمار همین‏طوری که قبلًا اشاره شد ممنوعیتی ندارد و این مسأله در خصوص ارتش چون در سابق بیشتر انجام مى‏شده حالا طوری کنید که تحت یک ضابطه صحیح و کلی جلو این کار را بگیرید.
نایب رئیس- بسیار خوب، حالا اجازه بدهید بعد، موقعی که در اصول اموال ارتش رسیدیم تذکر می‏دهیم و به صورت عام و جداگانه می‏گوییم. حالا اجازه بفرمایید این اصل 1/ 119 را که تنظیم شده برایتان قرائت بکنم.
اصل 1/ 119 هر نوع بهره‏برداری شخص از وسایل و امکانات ارتش و استفاده شخصی از افراد آن به صورت گماشته، راننده شخصی و نظایر اینها ممنوع است.
یکی از نمایندگان- راننده اداری چه؟
نایب رئیس- آن اشکال ندارد چون راننده اداری است و این راننده شخصی هم در اینجا آورده شده درست است.
گلزاده غفوری- اگر صلاح می‏دانید یک طوری باشد که این اصل شامل همه قسمت‏های ارتش از قبیل شهربانی، ژاندارمری وغیره ... باشد.
نایب رئیس- می‏خواهید شامل نیروهای نظامی و انتظامی باشد و ضمناً عبارت اصل را
Majlis:1 Volume:3 Sessions:51-67 Page:1387
طوری دیگر کردیم. آقای فاتحی بفرمایید.
فاتحی- عرض می‏شود که به نظر من سه نحوه ابهام در این اصل وجود دارد. یکی این‏که در ارتش یک نوع انضباطی وجود دارد که یعنی مافوق که به مادون دستور می‏دهد برای رعایت اجرای نظم و ترتیب آن منافاتی نداشته باشد. مسأله دوم این است که هر نوع بهره‏برداری شخصی که ما در آن اصل تصویب کردیم می‏توان از تجهیزات ارتش و امکانات و وسایل آن در امداد و سایر امور مورد نیاز استفاده نمایند که با آن تناقضی نداشته باشد. مسأله سوم این‏که رانندگی شخصی این هم باز درست روشن نیست، یک وقت مى‏بینید که در حین انجام وظیفه دستور به آن داده مى‏شود که امور خارج کادر اداری انجام داده بشود که بایستی در این باره توضیح داده شود. اما مطلب دیگر این‏که بین اشخاصی که با دو عنوان پاسداری و گماشته برای نگهبانی مأمور می‏شوند چه فرقی هست؟
نایب رئیس- آقای خزعلی فرمایشی داشتید بفرمایید.
خزعلی- استفاده و از قبیل گرفتن گماشته چطور می‏شود، این نوعی استثمار تلقی نمى‏شود؟
نایب رئیس- عرض می‏شود که مفهوم و عبارت این مطلب را به طور کلی عوض کردیم و اشکال هم برطرف شد. آقای موسوی جزایری سؤالی بود؟
موسوی جزایری- من می‏خواستم عرض کنم که در سازمان‏های دولتی و سایر بخش‏ها هم این را اضافه بکنید که کسی نتواند اشخاصی را به عنوان بیگاری و استثمار استفاده نماید و یا اگر از مستخدم اداره می‏خواهد که برود برای رئیس اداره کاری انجام بدهد به هیچ وجه نتواند
نایب رئیس- بله، ما در اینجا در امور ارتش تحت عنوان قدرت این‏طور گنجاندیم و در بودجه وزارت‏خانه‏ها و سایر دوایر دولتی در امور مالی تحت عنوان مالی در آنجا مى‏گنجانیم که به هیچ طریق نتوانند سوء استفاده نمایند و این را می‏توانیم حل کنیم. پس اجازه بفرمایید این اصل برای رأی‏گیری خوانده شود.
اصل 1/ 119 (اصل یکصد و چهل و هشتم)- هر نوع بهره‏برداری شخصی از وسایل و امکانات نیروهای نظامی و انتظامی و تجهیزات ارتش و هر نوع استثمار افراد ارتش به هر صورت از قبیل گماشته، راننده و نظایر اینها ممنوع است.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی را اعلام می‏کنم، عده حاضر در جلسه هنگام اخذ رأی شصت و دو نفر، تعداد کل آراء شصت و دو رأی، آراء موافق شصت و یک رأی، مخالف ندارد، آراء ممتنع یک رأی، بنابراین تصویب شد تکبیر (حضار سه مرتبه تکبیر گفتند)
5- طرح اصل 122
نایب رئیس- اصل 122 مطرح است که قرائت می‏شود.
اصل 122- عبور نیروی نظامی خارجی از کشور یا اقامت موقت آنها ممنوع است مگر در مواقع ضرورت از جهت حفظ مصالح کشور آن هم با تصویب سه چهارم کل نمایندگان مجلس شورای ملی و فرماندهی کل قوا.
مکارم شیرازی- این (ازجهت حفظ مصالح کشور، محدود می‏کند مثلًا برادران مسلمان ما در ممالک دیگر اگر مورد هجوم واقع شدند و یک کشور اسلامی دیگر می‏خواهد به اینها
Majlis:1 Volume:3 Sessions:51-67 Page:1388
کمک بکند فقط مصالح داخل کشور مطرح نیست. با توجه به آن اصلی که ما در کلیات داشتیم که خودمان را متعهد کردیم در مقابل تمام جنبش‏های آزادی بخش دنیا و مخصوصاً در مقابل ممالک اسلامی، بنابراین فقط حفظ مصالح کشور محدودیت دارد.
نایب رئیس- اگر عبارت کافی نیست باید اضافه بکنیم (مگر از جهت حفظ مصالح کشور ایفای تعهدات انقلاب).
دکتر شیبانی- مگر حفظ مصالح کشور خلاف اسلام است؟
رستم شهرزادی- ما اول باید مصالح کشور خودمان را در نظر بگیریم بعد کشورهای دیگر را.
نایب رئیس- آقای مؤبد، ما در اصول قبل تعهد کردیم که حامی نهضت‏های ملت‏های مظلوم در برابر استعمار و استبداد و امپریالیسم جهانی هستیم. (رستم شهرزادی- به شرطی که مخالف مصالح کشور ما نباشد.) اصلًا یکی است، دیگر مصلحت ما با مصلحت امت‏های این جوری یکی است ما که دو جور مصلحت نداریم آقای مراغه‏ای بفرمایید. (مقدم مراغه‏ای- در اصل 125 تذکری است که عرض می‏کنم، اگر در غیبت مجلس شد چطور؟) قرار شد که هیچ وقت مشروطیت تعطیل نباشد بنابراین هرجا که ما در اصلی گفتیم که در غیبت مجلس وظایفش با چه کسی هست، همه وظایف به عهده او قرار می‏گیرد. آقای غفوری بفرمایید.
گلزاده غفوری- من فکر می‏کنم که اینجا فقط باید نوشته شود مطلقاً ممنوع است برای این‏که در کوران‏های بین المللی نظام سیاسی، این حدود در مرحله‏ای است که خطراتی دارد که الان ممکن است ما از آن غافل باشیم و من نمى‏دانم تا چه حدی مى‏توانیم تصمیم گیرنده آینده مملکت باشیم. من فکر می کنم مطلقاً ممنوع است، اگر ضرورتی بود خود مردم در زمانش تصمیم خواهند گرفت.
نایب رئیس- آقای غفوری، این‏که پیش‏بینی شده است ما که تعیین نکرده‏ایم، گفتیم هر وقت چیزی پیش آمد باید سه چهارم کل نمایندگان مردم در آینده و ...
گلزاده غفوری- باید نوشته شود مطلقاً ممنوع است اگر ننویسیم خطرناک است.
نایب رئیس- حق منعش را هم نداریم. آقای کیاوش بفرمایید.
کیاوش- آرمان‏های اسلامی مرز ندارد که فقط کشور را منحصر بکنیم. (گلزاده غفوری- اینها لفاظی است.)
نایب رئیس- آقای رحمانی بفرمایید. (رحمانی- اهداف اسلامی را هم اضافه بفرمایید.)
بسیار خوب، آقای جوادی بفرمایید.
جوادی- فرماندهی کل قوا بعد از شورای عالی دفاع که آنها هم در جریان باشند.
نایب رئیس- آقای طاهری اصفهانی بفرمایید.
طاهری اصفهانی- من هم نظرم این است که به خارجی یک قیدی بگذارید عبور نیروی نظامی خارجی یک قیدی می‏خواهد، این خارجی حتی نیروی آمریکا و شوروی را هم می‏گیرد.
نایب رئیس- آقای فارسی بفرمایید.
فارسی- عرض کنم اینجا خوب است که اضافه شود عبور نیروی نظامی دولت‏های خارجی، تا آن اشکال ملت‏های آزادی بخش کشورهای اسلامی برطرف بشود.
نایب رئیس- این خطرناک است، آن وقت بعضی از کشورها هوس می‏کنند به نام‏
Majlis:1 Volume:3 Sessions:51-67 Page:1389
نیروهای چریکی ازکشور ما ... حالا برادران فلسطینی و امثال آنها قرار شد ایران خانه‏شان باشد ولی برای دیگران، آقای فارسی این مسأله خطرناک است. (گلزاده غفوری- خودتان را در معرض مهلکه‏ها قرار ندهید.) آقای طاهری گرگانی بفرمایید.
طاهری گرگا نی- (عبور نیروهای نظامی کشورهای دیگر) یعنی به جای خارجی بگذاریم (کشورهای دیگر).
نایب رئیس- آقای میر مرادزهی بفرمایید.
میر مرادزهی- من پیشنهادم این است که این اصل حذف بشود و با توجه به مجوز بند 6 از اصل 3 که قبلًا تصویب شده و آن سیاست خارجی کشور براساس معیارهای اسلام و تعهد برادرانه نسبت به همه مسلمانان و حمایت بی‏دریغ از همه مستضعفان جهان است، اگر این مجوز هست این بند برای تصویب این اصل لااقل یک موردش را با توجه به وضع ژئوپولیتیکی با وضع جغرافیایی ایران استدعا می‏کنم برای من روشن بکنید.
نایب رئیس- مصداق که نمى‏شود ذکر کرد ولی مورد کلی آن روشن است. (میر مرادزهی- انگیزه‏اش چیست؟) انگیره‏اش این است که ملت ما اعلام کرده که در برابر کلیه نهضت‏های آزادی‏بخش متعهد است. وقتی ملت ما می‏خواهد در برابر کلیه نهضت‏های آزادی‏بخش متعهد باشد معمولًا یکی از آثار این تعهد این است که به این نیروهای کمکی و به این نهضت‏ها اجازه بدهد اگر خواستند از ایران عبور بکنند با این شرایط که گفتیم با تصویب نمایندگان ملت بتوانند عبورکنند و این یک چیز روشنی است و حتماً لازم نیست که ما مصداقش را ذکر بکنیم.
طاهری اصفهانی- همان‏طور که عرض کردم نباید بگذارید (عبور نیروهای نظامی خارجی از کشور) منظورتان این است که ما در برابر کلیه کشورهایی که آزادی مى‏خواهند و از زیر یوغ استعمار می‏خواهند خودشان را خارج بکنند متعهد هستیم، حالا چه مسلمان و چه غیر مسلمان، خلاصه مستضعفین، باید فقط به آنها اجازه بدهیم که عبور بکنند.
نایب رئیس- در حقیقت این اصل با آن اصل قبلی که گفتیم با تصویب سه چهارم نمایندگان برای همین است که با رعایت جمیع این اصول بدانند آیا این از مواردی هست که باید تصویب بکنند یا نه. (طاهری اصفهانی- خلاصه یک قیدی می‏خواهدکه بگذارید.) آقای فاتحی بفرمایید. (فاتحی- این عبور نیروهای نظامی خارجی، از کشورهای اسلامی انصرافی دارد) انصراف ندارد، گفتیم کشورهای دیگر.
فاتحی- به هیچ وجه فکر نمی‏کنم در یک زمانی مصلحت کشور اجازه بدهد که عبور بکنند مگر وقتی که به زور بخواهند عبور کنند، این است که به نظر ما یک چیز غیر ضروری مى‏آید.
نایب رئیس- شما به این‏که عده‏ای مى‏خواهند بیایند عبور بکنند و به ملت‏های مستضعف کمک بکنند چه می‏گویید؟ آقای اشراقی بفرمایید.
اشراقی- عبور نیروهای خارجی و اقامت آن‏ها در ایران به مصلحت مملکت نیست ولو این‏که آن خارجی‏ها مسلمان باشند بالاخره این‏که به عنوان مستضعف گفته می‏شود ما فعلًا باید خودمان را اداره کنیم بعد انشاالله وقتی که قوی شدیم از همه بیچارگان حمایت خواهیم کرد. من صریحاً با عبور و اقامت موقت نیروی غیر هر که باشد مخالفم‏
Majlis:1 Volume:3 Sessions:51-67 Page:1390
نایب رئیس- آقای موسوی جزایری بفرمایید.
موسوی جزایری- من پیشنهاد مى‏کنم عبارت به این صورت باشد (عبور نیروی نظامی خارجی از کشور ممنوع است مگر برای غیر کشورهای امپریالیسم از جهت حفظ مصالح کشور آن‏هم با تصویب سه چهارم کل نمایندگان مجلس شورای ملی).
نایب رئیس- آقای حیدری بفرمایید.
حیدری- همان‏طور که بعضی از رفقا اشاره کردند عبارت را این‏طور بنویسیم که (عبور نیروهای غیر اسلامی از کشور یا اقامت موقت آنها مطلقاً ممنوع است و نیروهای کشورهای اسلامی در مواقع ضرورت از جهت حفظ مصالح اسلامی با تصویب سه چهارم کل نمایندگان الی آخر).
نایب رئیس- آقای دکتر ضیائی بفرمایید.
دکتر ضیائی- عرض می‏کنم که این اصل، اصل بسیار خوبی است برای قانون اساسی برخلاف نظر بعضی از سروران، چون همیشه اهم و مهم ملت و کشور در نظر گرفته می‏شود یعنی عقلا یا فرد عاقل همیشه در زندگی روزمره‏اش اهم و مهم را در نظر مى‏گیرد و مهم را فدای اهم مى‏کند. این یکی از مواردی است که نمایندگان یا فرماندهی که همان رهبر است مصالح ملت و کشور یا اسلام را در نظر می‏گیرد و اجازه می‏دهد و این عبور دو صورت دارد یک صورتش به عنوانی قهر و غلبه بر کشور دیگری است برخلاف تمایل ملت و یک وقتی هم به عنوان تقاضا است که مى‏کند برای عبور از کشور برای کمک به ملتی دیگر، در هر دو صورت در گذشته شاهد این قضیه بودیم برای عبور از کشور ایران یک استراتژی خاص دارند برای این‏که بتوانند با کشور دیگری بجنگند از اول تقاضا کردند و بعد نشد، وقتی که اجازه ندادند و همچون قانونی هم نداشتند آنها به قوه قهریه متوسل شدند که بعدش هم نمى‏شد بیرونشان کرد. وقتی قانونی وجود داشته باشد نمایندگان دستشان باز است به خصوص با اجازه فرماندهی مصالح ملت را در نظر می‏گیرند تا آنجایی که مى‏توانند استقامت بکنند، استقامت مى‏کنند و تا آنجایی هم که نمى‏توانند استقامت بکنند لااقل مثل صلح نامه معاویه با امام حسن علیه‏السلام مى‏شود.
نایب رئیس- خیلی متشکر، آقای دکتر غفوری بفرمایید.
گلزاده غفوری- باز هم تکرار می‏کنم این یک ابهامی دارد که موقع ما را در دنیا به یک وضع خاصی در مى‏آورد و احتمال دارد که اینجا معرکه بشود. من می‏گویم که شما برای مسائل مهم رفراندوم را پیش‏بینی کرده‏اید، چه مسأله‏ای مهم‏تر و سرنوشت‏سازتر از ورود یک نیروی خارجی با همان قید خارجی‏اش در ایران و اقامت موقت؟ این موقت تا چه وقت؟ پنج سال، ده سال؟ این را لااقل بگذارید به رفراندوم تا از موضوعات مهم تلقی بشود.
نایب رئیس- آقای ربانی بفرمایید.
ربانی شیرازی- من نسبت به این استثناء مخالف هستم و در قانون نباید اجازه بدهید کسی خاک ما را اشغال بکند. ما ثمرات اشغال‏های قبل را دیدیم، ایران را اشغال کردند و زدند وکشتند و کوبیدند وبعد هم به فکر این بودند که یک قطعه از مملکت را تجزیه کنند بنابراین ما نباید امروز این استثناء را در قانون بیاوریم، فردا اگر آمدند ارتش ایران توانست جلویشان را می‏گیرد، اگر نتوانست بگذارید غیر قانونی وارد خاک ایران بشوند. و اما مسأله‏
Majlis:1 Volume:3 Sessions:51-67 Page:1391
کمک به مسلمان‏های دیگر آن مسأله یک چیز نادری است در شرایط خاص و ما نباید به خاطر یک مسأله نادر یک اجازه اشغال به طور کلی در اینجا بدهیم.
نایب رئیس- آقای دکتر آیت بفرمایید.
دکتر آیت- بعضی اوقات اینجا صحبت‏هایی می‏شود که جنبه شعاری دارد و غیر واقع بینانه است، ما در دنیا هستیم و نمى‏توانیم دور کشورمان دیوار بکشیم و من یک مورد ساده عرض کنم که اگر شاه این قانون را داشت خیلی به نفع اسرائیل بود، موقعی که می‏خواست به سوریه و مصر کمک شود و هواپیماهای شوروی بنا بود از ایران عبور کنند و کمک بکنند حالا زمینی و هوایی فرق نمى‏کند و به علل خاص جهانی شاه ناچار شد اجازه بدهد، البته وزیر خارجه آن موقع هم میرفندرسکی را به خاطر همین مسأله برکنارکرد. ممکن است شوروی و یا کشورهای دیگر به خاطر کمک به برادران مسلمانمان بخواهنداز اینجا عبورکنند و ما نباید دست آنها را ببندیم و اشغال هم با اجازه عبور، از زمین تا آسمان فرق دارد. اشغال یک چیزی است به زور، همان‏طورکه اسرائیل سرزمین‏های عربی را اشغال کرده است، اما عبور اگر یک وقتی مطابق مصالح مسلمین باشد وآن هم خواه ناخواه با مجلس اسلامی است و با تصویب سه چهارم نمایندگان است پس دستمان را نبندیم، چون اگر این اصل را ننویسیم راه بازتر خواهد بود و بهانه‏ای هم به دست دشمن نخواهیم داد. ما در اینجا یک قانون اساسی مى‏نویسیم که بهترین قانون اساسی است و مملکت را تمام و کمال مستقل مى‏کند.
ربانی شیرازی- شوروی برای حمایت از مسلمین کاری نمى‏کرد.
نایب رئیس- آقای رشیدیان بفرمایید.
رشیدیان- ما نباید در قانون اساسی اظهار ضعف کنیم. اولًا شرایطی که برادران نام بردند در زمان گذشته با حالا فرق می‏کند. امروز حمله دشمن به نحو دیگری است، به صورت توطئه و غیره است و فکر نمى‏کنم یک کشوری به خودش این اجازه را بدهد که به کشور دیگری آشکارا تجاوز بکند و مورد اشغال و اعتراض قرار بدهد، بنابراین آن شرایط با این شرایط امروز ما و با این اصل هیچ تطبیق ندارد.
نایب رئیس- آقای پرورش بفرمایید.
پرورش- اگر این اصل را دو قسمت بکنیم به این صورت که (عبور نیروهای سلطه‏جوی بیگانه از کشور و همچنین اقامت موقت آنها مطلقاً ممنوع است ولی عبور و یا اقامت نیروهای آزادی‏بخش و عدالت‏خواه باید با تصویب سه چهارم نمایندگان مجلس شورای ملی و فرمانده کل قوا باشد.
ربانی شیرازی- آن وقت فردا شوروی می‏گوید من نیروی آزادی‏بخش هستم.
نایب رئیس- آقای تهرانی بفرمایید.
تهرانی- این اصل که بعضی‏ها اشکال می‏کنند به این‏که موجب می‏شود دیگران به کشور ما بیایند، این به نظر من توهم نادرستی است. اولًاً در صدرش نوشته شده که (هیچ نیروی نظامی) فرق نمى‏کند وقتی نوشته شده خارج یعنی غیر ایرانی هر کشوری باشد نمی‏تواند عبور کند و نمى‏تواند موقتاً اقامت بکند مگر در مواقع ضرورت و مواقع ضرورت هم متعدد است یکی از آن موارد این است که خودمان اجازه بدهیم و آن در صورتی است که ایران در خطر باشد مثلًا پاکستان می‏خواهد به ایران کمک بکند ما اگر اجازه ندهیم نیرو از پاکستان و ترکیه به ما
Majlis:1 Volume:3 Sessions:51-67 Page:1392
برسد آن موقع ملت ما از بین می‏رود. آقایان همه‏اش ازآن طرف احتیاط می‏کنند و به فکر این طرفش نیستند و از آن گذشته خود پیشنهاد آقایان در اصل سوم این بود که به همه مستضعفان جهان کمک بکنند، پس طبق اصل 3 چه اینجا بنویسیم و چه ننویسیم اگر مستضعفی مثل فلسطین احتیاج به کمک داشته باشد و پاکستان بخواهد برایش کمک بدهد طبق اصل 3 ما باید راهش بدهیم چه اینجا بنویسیم و چه ننویسیم، و از آن گذشته آمدن نیروهای خارجی را مقید کردید به تصویب سه چهارم نمایندگانی که از این ملت هستند و نیز شورای رهبری و فرماندهی که در آن شورای رهبری عده‏ای از فقها هستند بنابراین اگر در اینجا صدرش را بنویسیم و دلیلش را ننویسیم با مصالح اسلام و مسلمین مغایرت خواهد داشت.
نایب رئیس- اجازه بفرمایید اصل را برای رأی‏گیری بخوانم. (مکارم شیرازی- اول اصلاح بفرمایید.) اصلاحش این است که (از جهت حفظ مصالح کشور و اهداف انقلاب اسلامی).
مکارم شیرازی- اگر بنویسید (یا تعهد برادرانه نسبت به مسلمانان و حمایت از مستضعفین جهان) اشکال برطرف می‏شود.
نایب رئیس- تعهدی که اینجا نوشته شده خیلی جالب و کوتاه‏تر از آن است و بنابراین اصل 122 برای رأی‏گیری خوانده می‏شود.
اصل 122- عبور نیروی نظامی خارجی از کشور یا اقامت موقت آنها ممنوع است مگر در مواقع ضرورت از جهت حفظ مصالح کشور و اهداف انقلاب اسلامی آن هم با تصویب سه چهارم کل نمایندگان مجلس شورای ملی و فرماندهی کل قوا
نایب رئیس- لطفاً رأی بگیرید.
 (اخذ رأی به عمل آمد و نتیجه به شرح زیر اعلام شد).
نایب رئیس- نتیجه رأی‏گیری را اعلام می‏کنم، عده حاضر در جلسه هنگام اخذ رأی شصت و یک نفر، تعداد کل آراء شصت و یک رأی، آراء موافق چهل و پنج رأی، آراء مخالف نه رأی آراء ممتنع هفت رأی، بنابراین اصل 122 با چهل و پنج رأی موافق تصویب نشد برای بررسی بیشتر به‏گروه بر می‏گردد.
6- طرح و تصویب اصل 125 (اصل یکصد و پنجاهم)
نایب رئیس- اصل 125 مطرح است که قرائت می‏شود.
اصل 125- سپاه پاسداران انقلاب اسلامی که در نخستین روزهای پیروزی این انقلاب تشکیل شد برای ادامه نقش خود در نگهبانی از انقلاب و دستاوردهای آن پا برجا می‏ماند. حدود وظایف و قلمرو مسؤولیت این سپاه در رابطه با وظایف و قلمرو مسؤولیت نیروهای مسلح دیگر با تأکید بر همکاری و هماهنگی برادرانه میان آنها به وسیله قانون تعیین مى‏شود.
نایب رئیس- هنوز اصل خوانده نشده خود بیست نفر از دوستان برای محبت اسم نوشته‏اند، یک موافق و یک مخالف می‏توانند صحبت بکنند. برحسب آن‏چه اسم نوشته‏اند. آقای منتظری شما موافقید یا مخالف؟ (منتظری- من موافقم.) آقای هاشمی‏نژاد شما؟ (هاشمی‏نژاد- موافقم.) آقای پرورش شما؟ (پرورش- مخالفم.) آقای پرورش به عنوان مخالف بفرمایید.
پرورش- سلام علیکم. بسم الله الرحمن الرحیم و به نستعین. این اصل 125 که نمودار موجودیت سپاه پاسداران انقلاب اسلامی ایران است، این سپاه عزیزی که از متن و بطن جامعه‏
Majlis:1 Volume:3 Sessions:51-67 Page:1393
انقلاب اسلامی روییده است و طبیعی است وقتی که من به عنوان مخالف می‏خواهم اینجا صحبت کنم در زمینه وجود و بقای این سپاه نیست بلکه در زمینه این اصل است چون ابعاد و اضلاع و زوایای کامل این سپاه را بررسی نکرده‏اید. در قسمت اول این اصل موجودیت سپاه را که ادامه داشته است به همین صورت بیان کرده که باید پا برجا بماند این درست و صحیح است و قسمت صحیح این اصل است اما در قسمت دوم نوشته است (حدود وظایف و قلمرو مسؤولیت این سپاه در رابطه با وظایف و قلمرو مسؤولیت نیروهای مسلح دیگر با تأکید بر همکاری و هماهنگی برادرانه میان آنها به وسیله قانون تعیین می‏شود.) در اینجا سپاه پاسداران انقلاب اسلامی ایران یک موجودیت معلقی است چون اولًا گفته نشده که بودجه و نیازمندی‏های این گروه جان بر کف از جان گذشته که همه موجودیتشان را وقف این انقلاب و به ثمر رساندن اهداف آن می‏کنند و شبانه روز همه ما شاهد فداکاری‏ها و گذشت‏های آنها هستیم از کجا تأمین می‏شود. دوم تعیین نشده که دولت باید امکانات برای اینها فراهم بیاورد و ایجاد بکند یعنی رابطه دولت با این سپاه به هیچ صورت بیان نشده است زیرا ما مى‏بینیم دولت مبعوث انقلاب که بیش از هر کس به وجود این عزیزان جان بر کف نیازمند بود در خود گرماگرم انقلاب چه گلی بر سر آنها می‏ریخت و پیوسته آنها را تخطئه می‏کرد چه برسد به دولت‏های بعد که فاصله‏ای هم با متن انقلاب و آغاز انقلاب دارند، از این جهت تعیین نشده که دولت باید امکانات لازم را برای اینها فراهم کند. مسأله سوم این‏که این گروه معلقی که در این اصل نه روشن است که بودجه آنها از کجا هست و نه معلوم است که به کدامین منبع و مأخذی متصل هست و از کجا و از چه کانالی تغذیه می‏شود، از نظر بودجه و امکانات، ذکر شده که ارتش باید تجهیزات لازم را در اختیارشان قرار بدهد، زیرا واقعاً اصلی را که باید شدیداً به آن توجه داشت و گروهی که باید عمیقاً به عظمت آنها توجه داشت همین گروهند که من صبح پیشنهاد کردم خدمت برادر عزیزمان آقای دکتر بهشتی و گفتم همین‏طور که از ارتش اینجا آمدند، از وزارت دفاع آمدند برای این‏که سخنانشان را بگویند حداقل از پاسداران انقلاب یا فرماندهی عملیاتیان یا افراد دیگری که در این زمینه متخصص هستند دعوت بشود تا مشکلاتشان را بازگو کنند و بررسی بشود و بر اساس آن مشکلات، آقایان چاره‏اندیشی کنند زیرا یک گروهی از آغاز انقلاب به همان صورتی که امام علی ابن ابیطالب (ع) به فرزندش می‏گویدکه فرزندم (اعرالله جمجتک، ارم بیصرک، عض علی ناجذک) با چنین حالتی جان بر کف در مقابل دشمن و توطئه‏گر مى‏ایستند، باید بیش از این امکانات و تجهیزات لازم در اختیارشان قرار داده بشود. بنابراین بعد مخالفت من نه از این نظر است که من با سپاه پاسداران، سپاهی که یقیناً به آنان عشق مى‏ورزم و حاضرم موجودیتم را نثار خود این سپاهی بکنم که موجودیتش را نثار انقلاب کرده است، نه این‏که بخواهم مخالفتی با این سپاه داشته باشم بلکه می‏خواهم بگویم اصل فقط این چنین بیان کرده (حدود وظایف و قدر و مسؤولیت این سپاه) فقط وظایفش را و قلمرو مسؤولیتش را قانون معین می‏کند ولی سپاه از کجا تغذیه شود در این اصل نیست، از کجا بودجه سپاه تأمین بشود معلوم نیست و چگونه سپاه با دولت رابطه داشته باشد معلوم نیست و چگونه سپاه از تجهیزات لازم بهره‏مند بشود معلوم نیست. یک موجودیت معلقی است که فقط حدود وظایف و قلمرو مسؤولیتش بعداً به وسیله قانون معین می‏شود. (مکارم شیرازی- ایشان مخالف نبودند.) گفتم مخالف با تدوین این اصل به این صورت هستم.
Majlis:1 Volume:3 Sessions:51-67 Page:1394
نایب رئیس- قبل از این‏که آقای منتظری به عنوان موافق صحبت کنند دو نکته مربوط می‏شد به من که توضیح می‏دهم. یکی این‏که من صبح به آقای پرورش عرض کردم دوستان در جلسه به همه این نکاتی که مى‏فرمایید واقفند و در جریان کار هستند و حضور دارند و چه بسا از برخی از مسؤولان سپاه هم بیشتر به جزئیات همین نکاتی که مى‏فرمایید واقف هستند و به این دلیل بود که دیگر زحمت به برادران ندادیم و آن جنبه‏ها مورد نظر واقع شد و دوم این‏که ما در هیچ یک از واحدهایی که تا حالا به تصویب رسیده است نگفتیم که بودجه‏اش چیست، هر چیزی که اینجا نوشته‏ایم که موجودیت دارد یعنی بودجه و تجهیزاتش بر عهده ملت است. در بحث قوه قضائی می‏گوییم دادگاه‏های چنین و چنانی باید باشد دیگر نمى‏گوییم که بودجه‏اش از کار تأمین می‏شود. در مورد خود ارتش که مطرح بود نگفتیم تجهیزات و بودجه‏اش را چه مرجعی تهیه کند. هر واحدی را که در قانون اساسی به عنوان یک واحد ضروری اسم برده‏ایم معلوم است که باید امکانات و بودجه‏اش را دولت تأمین کند. (دکتر شیبانی- ردیف بودجه‏اش مهم هست و دولت معین کرده است.) اجازه بدهید من این موضوع را هم برای اطلاع همه ملت و پاسداران عزیز توضیح بدهم که بودجه امسال سپاه پاسداران به صورت بودجه در حد نیاز کارهایشان برحسب پیشنهاد خودشان، چون از سپاه خواسته شد که بودجه پیشنهاد کند و بودجه پیشنهادی سپاه توسط شورای انقلاب تصویب شده و به دولت هم ابلاغ شده و عمل هم می‏شود. آقای منتظری به عنوان موافق بفرمایید.
منتظری- اعوذبالله من الشیطان الرجیم، بسم الله الرحمن الرحیم. من خواهش می‏کنم که اگر کسی به عرایض من اشکال دارد بگذارد عرایض من تمام بشود بعد صحبت بکند. با این‏که دو معنی برای ما مسلم است یکی این‏که دفاع از مکتب اسلام بر همه مردم لازم است، برادرانی ارتشی، برادران سپاه پاسدارن و بقیه مردم همه در این جهت شریکند و با این‏که دفاع از کشور هم بر همه لازم است ولی معذلک می‏خواهم بگویم که یک نکته‏ای در صحبت آقایان صبح در کمیسیون مشترک مورد غفلت واقع شده و آن این است، مثل این‏که خیال می‏شد که اگر وجود سپاه پاسداران تضادی داشته باشد، با ارتش تضاد دارد در صورتی که به فرض محال اگر کسی بخواهد بگوید تضادی دارد با نیروهای انتظامی مثل پلیس و ژاندارمری بیشتر برخورد دارد ولی من می‏خواهم عرض کنم با هیچ یک از آنها تضاد ندارد و قلمرو کارشان اصلًا تفاوت دارد و باید سپاه پاسداران باشد. یک وقتی در صدر اسلام طوری بوده است که اوضاع نظامی‏گری و اینها خیلی ساده بوده است یک نفر یک شمشیر داشته با یک شتر، پیاده یا فوق آن با یک اسب اما امروز تجهیزات نظامی خیلی پیچیده است و آن چیزی که وظیفه اساسی ارتش است دفاع از کشور است در مقابل نیروهای خارجی که ممکن است یک وقت به کشور حمله بکنند، و این‏که می‏گویم ارتش باید مجهز باشد بله باید با مدرن‏ترین تجهیزات نظامی مجهز بشود. ما پریروز در این دانشکده نظامی برای تشویق آنها شرکت کردیم با بعضی از آقایان دیگر. اتفاقاً آنجا آقای نخست وزیر این آیه «وَ أَعِدُّواْ لَهُم مَّا اسْتَطَعْتُم مِّن قُوَّهٍ وَ مِن رِّبَاطِ الْخَیْلِ» را خواندند و ایشان از این «مِن رِّبَاطِ الْخَیْلِ» استفاده کردند و گفتند که اینجا بیشتر روی پیاده نظام تکیه شده و این غفلت بزرگی از ایشان بود در صورتی که در صدر اسلام پیاده نظام و سپاه نداشت و آن کسی که یک کمی وسیله بهتری داشت، شتر داشت. مدرن‏ترین وسیله‏ای که آن زمان داشته‏اند اسب بوده است پس «رِّبَاطِ الْخَیْلِ» پیاده نظام نیست بلکه مدرن‏ترین سواره نظام است و
Majlis:1 Volume:3 Sessions:51-67 Page:1395
ارتش اگر بخواهد از کشور دفاع کند باید مجهز باشد به مدرن‏ترین جهازات روز مثل امروز اگر هواپیماهای اف- 15 و اف- 16 هست مسلمان‏ها هم باید آنها را داشته باشند حتی این معنا را که در دهن ما انداخته بودند بایستی ما تجهیزات اتمی نداشته باشیم، البته اگر دنیا توافق کرد بر این‏که تجهیزات اتمی از بین برود در امور جنگی، خوب ما هم موافقیم اما در صورتی که آمریکا و شوروی مثل دو غول خودشان را مجهز کرده‏اند به نیروهای اتمی، مسلمان‏ها هم باید نیروهای اتمی داشته باشند، این همه دارند پاکستان را هو می‏کنند که چرا دارد بمب اتمی می‏سازد بمب اتمی برای آمریکا و شوروی حلال است اما برای مسلمان‏ها حرام است «وَ أَعِدُّواْ لَهُم مَّا اسْتَطَعْتُم مِّن قُوَّهٍ وَ مِن رِّبَاطِ الْخَیْلِ» دلیل بر این است که بالاترین تجهیزات نظامی را ارتش ما باید داشته باشد و ارتش اگر بخواهد مجهز به آن جور نیروها باشد فقط در مقابل دشمن خارجی است و دشمن خارجی را شما کوچک نشمارید، نگویید که امروز کسی حمله به کشورهای اسلامی نمى‏کند جهان سوم همیشه در معرض خطر دو امپریالیزم شرق و غرب است. پس بنابراین ارتش ما باید مجهز بشود و من از دولت می‏خواهم که برادران ارتش ما را تشویق کند که ذوق خودشان را به کار ببرند و روحیه ابتکارشان پیدا بشود تا ارتش خودشان را به جهازات مدرن روز و صنعتی روز مجهز بکنند. بنابراین ارتش بایستی دفاع از کشور بکند در مقابل نیروهای خارجی ولی پاسداران انقلاب بالاترین وظیفه‏اش دفاع از مکتب است مکتب اسلام، اگر چنان‏چه روزی وزارت امر به معروف و نهی از منکر پیدا کردیم پاسداران انقلاب می‏شوند ضابطین نظامی آن وزارت و اگر هم پیدا نکردیم پاسداران انقلاب چون از متن اسلام جوشیدند یعنی در وقتی که انقلاب اسلامی‏شد داوطلبانه از متن اسلام و از روحیه اسلام جوشیدند اینها بیش از همه دفاع از مکتب اسلام خواهند کرد. بنابراین ما برای دفاع از مکتب اسلام به اینها احتیاج داریم و دولت هم باید اینها را مجهز کند در مقابل ضد انقلاب به بالاترین جهازات و این هم منافات ندارد که اگر یک روزگاری ارتش هم به اینها احتیاج پیدا شد که ارتش کمک به دخل بکند آن هم مانعی ندارد ولی الان قلمروشان از یکدیگر جدا است و پاسداران انقلاب چون داوطلبانه آمدند می‏خواهند دفاع از مکتب بکنند و ما یک نیرویی به عنوان دفاع از مکتب لازم داریم. امیدوارم که دولت قدر بداند و تقدیر کند و این تبلیغات سویی که از بیرون شنیده می‏شود که می‏خواهند بین ارتش و بین پاسداران جدایی بیاندازند امیدواریم مؤثر واقع نشود و دست برادری به یکدیگر بدهند و هم از کشور و هم از مکتب دفاع کنند.
تهرانی- توضیح بدهید که مقصود ایشان تعقیب سیاست نظامی شاه نیست و الان در مورد وظایف ارتش و پاسداران در حال مطالعه هستیم.
نایب رئیس- همین‏طور است یعنی متأسفانه یک بحثی را آقای منتظری مطرح کردند که در دستور مربوط به این جلسه نبود و طبعاً چه بسا از طرف دوستان نظرات گوناگونی را ایجاب کند ولی ما فعلًا به آن قسمتی از بحث ایشان توجه می کنیم که موبوط به دفاع از اصل بود.
اشراقی- اینجا نظریه مخالف مانندی ذکر نشد.
مقدم مراغه‏ای- اجازه بفرمایید من تذکری دارم راجع به نحوه اجرای آیین نامه در این جلسه، چون شما از قبل مى‏دانستید چه کسانی به چه نحو مخالفت می‏کنند و به آنها اجازه صحبت دادید و این در شأن این مجلس نیست.
Majlis:1 Volume:3 Sessions:51-67 Page:1396
حسینی هاشمی- من خواهش می‏کنم به ایشان وقت بدهید تا بیایند مخالفتشان را بکنند تا جواب داده شود.
هاشمی‏نژاد- اجازه بدهید یک موافق و یک مخالف دیگر هم صحبت کنند.
نایب رئیس- خوب، آقای مراغه‏ای گاهی اظهار لطف‏هایی از این قبیل یا راجع به بنده یا راجع به کل مجلس یا راجع به کل انقلاب دارند. عرض می‏شود که من نه علم غیب دارم و نه خبر داشتم اتفاقاً صبح هم آخر وقت با آقای پرورش وقتی که مى‏خواستیم برویم بیرون به من گفتند که من به عنوان مخالف صحبتی دارم و گفتیم که وقت تمام است ایشان گفتند من عصر صحبت می‏کنم اگر سابقه ذهنی برای من بود در این حد بود که آخر جلسه ایشان گفتند من صحبتی دارم به عنوان مخالف عصر هم صحبت می‏کنم. بنای ما بر این است که حمل بر فسادها نباشد و نمى‏دانم آقای مقدم مراغه‏ای چطور به خودشان اجازه دادند که بگویند شما بهتر از همه می‏دانید که چه کسی موافق است چه کسی مخالف اولًا چطور من بهتر از همه می‏دانم ثانیاً اینجا نوبت به ایشان رسید به عنوان مخالف آمدند صحبت کردند. به هر حال این‏گونه برداشت‏ها با آن پیوندی که ما می‏خواهیم در این اجتماع داشته باشیم سازگاری ندارد و امیدوارم اگر چنین ذهنیاتی آقای مقدم مراغه‏ای دارند لااقل به کسانی که اینجا می‏خواهند دور از این حرف‏ها وظیفه‏شان را انجام بدهند تعمیم ندهند.
فارسی- اگر اشکالی ندارد از نظر آیین نامه اجازه بدهید آقای مقدم مراغه‏ای هم صحبت کنند.
ربانی املشی- موافق صحبت کرده است ولی بعضی‏ها مدعی هستند مخالف صحبت کرده است اجازه بفرمایید یک نفر به عنوان مخالف صحبت بکند.
نایب رئیس- اجازه بفرمایید، آقای اشراقی اینجا اسم نوشته بودند و به عنوانی مخالف صحبتشان را فرمودند، اگر فکر می‏کنید که صحبت ایشان هم به عنوان مخالف کافی نیست، یک نفر مخالف دیگر بیاید صحبت بکند البته اسم آقای مقدم مراغه‏ای اینجا نوشته نشده است، آقایانی که برای صحبت در اصل 125 اسم نوشته‏اند عبارتند از آقایان: منتظری، هاشمی‏نژاد، پرورش، حسینی هاشمی، مکارم، موسوی تبریزی، ربانی شیرازی، دکتر آیت، رشیدیان، اشراقی، قرشی، کیاوش، بشارت، میر مرادزهی، طاهری اصفهانی، طاهری گرگانی، سبحانی بنابراین اگر آقای اشراقی که به عنوان مخالف صحبت کردند کافی است، اصل را برای گرفتن رأی بخوانیم.
هاشمی‏نژاد- اجازه بفرمایید، من عرضی دارم. تجربه نشان داد متأسفانه در مسائل حیاتی به مخالفینی که می‏گویند ما مخالفیم کمتر اجازه صحبت داده شده است در این مسائل نظراتشان را بگویند، در عین این‏که موافقین در دنبالش هستند یا اگر اجازه داده شد فقط به مخالفین داده شده و به موافقین اجازه داده نشده است، و دوستانمان هم گاهی عجله می‏کنند در عین آن‏که از این تریبون غالباً یا احیاناً بعضی از مواقع استفاده‏هایی شده که نیاز به یک سری توضیحات داشت و ما با این توضیحات را ندادیم و این استفاده را نکردیم. اجازه بدهید در مورد این مسأله یک مخالف بیاید صریح صحبت بکند و تقاضا می‏کنم دوستان هم ده دقیقه تحمل کنند بگذارید شخصی کنیم که مسأله چیست.
نایب رئیس- چون مسأله مهمی است و از نهادهای انقلاب است و آیین نامه هم اجازه می‏دهد که این کار را بکنیم من ببینم چه کس دیگری مخالف است آقای حسینی هاشمی؟
Majlis:1 Volume:3 Sessions:51-67 Page:1397
 (حسینی هاشمی- من موافقم.) آقای خامنه‏ای شما بفرمایید.
خامنه‏ای- پس آقای دکتر بهشتی اجازه بدهید نصف مذاکرات صبح جلسه مشترک گروه‏ها، از جلسه علنی بعد از ظهرها انجام بگیرد.
کرمی- خود آقای هاشمی‏نژاد صبع مفصلًا صحبت فرمودند.
نایب رئیس- آقای موسوی تبریزی نظر شما چیست؟ (موسوی تبریزی- من موافقم.)
تهرانی- اجازه بفرمایید آقای مقدم مراغه‏ای در این اصل به عنوان مخالف نظرشان را بگویند.
نایب رئیس- پس با اجازه دوستان آقای مقدم مراغه‏ای به عنوان مخالف صحبت می‏کنند بعد هم یک موافق دفاع خواهد کرد. آقای مقدم مراغه‏ای بفرمایید.
مقدم مراغه‏ای- به نام خدا. البته با این حالت هیجانی بنده نمى‏خواهم مصدع بشوم ولی ... (یزدی- هیجانی در کار نیست آزاد صحبت بفرمایید.) متشکرم، یکی دو نکته را می‏خواهم عرض بکنم، روز بیست و دوم بهمن پارسال بود آقای مهندس بازرگان نخست وزیر وقت (یعنی روز دوم نخست وزیریشان) به بنده تلفن کردند (ساعت نه بود من رسیدم منزل) تلفن کردند و گفتند فلانی الان از سفارت سوییس به من خبر دادند که عده‏ای ازاتباع سوییس را در هتل‏های شمال شهر گرفته‏اند و برایشان مزاحمت فراهم می‏شود چون ممکن است این کار یک انعکاس بین المللی پیدا بکند خواهش می‏کنم شخصاً بروید این مطلب را رسیدگی بکنید. البته در نظر داشته باشید روز دوم انقلاب چه وضعی در تهران برقرار بود، البته معلوم بود آنها در هتل‏های شمال شهر هستد و در جنوب شهر نیستند بنده رفتم هتل‏ها را یکی یکی بازدید کردم تقریباً آن‏چه دیدم مشابه بود رفتم دیدم چند جوان آنجا هستند اتباع خارجی را در سالن جمع کرده‏اند و بالای سرشان ایستاده‏اند. از جوان‏ها پرسیدم شما از طرف چه کسی آمده‏اید؟ گفتند خودمان آمده‏ایم (البته بعد از آن‏که خودم را معرفی کردم) پرسیدم با چه کسی ارتباط دارید؟ گفتند با هیچ کس با خودمان. گفتم اگر پیش آمدی برایتان بشود، اتفاقی بیفتد به شما حمله کنند از چه کسی کمک می‏خواهید؟ گفتند نمى‏دانیم. آنجا هتل هیلتون بود و بقیه هم همین‏طور واقعاً اسم هتل‏های شمال شهر را فراموش کرده‏ام. این پاسداران انقلاب از اینجا سرچشمه گرفته‏اند یعنی خودشان مردمی عمل کرده‏اند بدون این‏که سرپرست داشته باشند. خاطره چند روز قبلش را بگویم روز جمعه‏ای بود، یک سرلشکر معدوم به من تلفن کرد گفت به آقای مهندس بازرگان بگو که ارتش درست است که پانصد هزار نفر است ولی نبض او در دست لشکر جاویدان و نیروی مخصوص است و ما تصمیم داریم که همه‏تان را از بین ببریم حالا هر موقع که باشد. البته بنده به او جواب دادم اگر لشکر جاویدان یا نیروی مخصوص عمل بکند مطمئن باشید زیر سیل نیروی همان لشکری که شما فکر می‏کنید سپاهی لشکر است از بین می‏رود و بعد هم دیدیم که همان‏طورشد. چند شب بعد ساعت یک و نیم بعد از نصف شب به منزل ما حمله کردند من به پاسدارها تلفن کردم تقریباً پنج دقیقه بعد پاسدارها آنجا بودند. پس کسی که دارد این حرف‏ها را می‏زند روی این نظر نه با اساس مخالف باشد نیست اما اصل بعدی اصل بسیار خوبی است. ما باید کاری بکنیم که همه مردم در حفاظت از مکتب مشارکت داشته باشند نه گروه خاصی. الان خوشبختانه حکومت اسلامی بر ارتش مسلط است تا آنجا که ما می‏بینیم و می‏شنویم تزکیه هم شده است و آن اشخاصی که به اصطلاح منبع فساد بوده‏اند از
Majlis:1 Volume:3 Sessions:51-67 Page:1398
بین رفته‏اند اگر کسان دیگری هم هستند اینها هم از بین خواهند رفت. این پاسداران هم واقعاً خدماتشان را انجام داده‏اند وقتی من می‏گویم پاسداران برای الان‏نیست، ما بر می‏گردیم به آن مسأله کلی این را اجازه بدهید در کنایه خدمت آقایان بگویم، چون نمى‏خواهم هر ساعت مزاحمتان بشوم ما هنوز این دو اصل را با هم حل نکرده‏ایم که این اصل حاکمیت مردم، تکرارمی‏کنم برای دوران حیات امام خمینی هیچ نگرانی نیست برای بعد، این پاسداران شاید ده سال دیگر هیچ کدام نباشند این پاسداران یا به طور موقت یا به طور دائم هستند و واقعاً ملت مدیون اینها است باید از آنها حمایت بکند و هر کاری می‏کند باید مسیر زندگیشان را معین بکند در این حرفی نیست ولی در آینده یک نیروی مخصوص در اختیار نیرویی که ما هنوز نمى‏دانیم چه خواهد شد می‏گذارید و واقعاً تعیین نکرده‏اید شما گفته‏اید اساسش را بعداً تعیین خواهید کرد هنوز آن وضع مرجعیت و رهبری را با هم تعیین نکرده‏اید، هنوز ارتباط و اصطحکاکش را با حاکمیت تعیین نکرده‏اید. آقا این‏که عرض می‏کنم برای این است که این اصول به هم پیوسته است ما اصول را مدام تنها تنها تصویب می‏کنیم و رد می‏شویم. این قانون را می‏خواهید اجرا بشود یا نه، اگر می‏خواهید اجرا بشود پیوستگی‏اش را با هم در نظر بگیرید، با مبانی که قبول نکرده‏اید ببینید چه ارتباطی دارد. ما ارتش داریم که وظیفه است و وقتی ارتش وظیفه شد ملی است چون هشت سال دیگر، چند سال دیگر همه این افراد ارتش عوض خواهد شد فرماندهان هم عوض خواهند شد و تسویه خواهد شد، یک عده افسران جوان خواهند ماند که در اختیار جمهوری اسلامی هستند و باید با پاسداران همکاری بکنند. پاسداران و ارتش اسلامی و ژاندارمری و شهربانی اینها قوای انتظامی مملکت هستند که باید برنامه‏شان یک کاسه تعیین شود، متشکرم.
میر مرادزهی- بالاخره نفهمیدیم آقای مقدم مراغه‏ای با سپاه پاسداران مخالف بودند یا موافق؟
موسوی اردبیلی- امروز هر کس به عنوان مخالف صحبت کرد، بعد معلوم شد مخالف نبوده است.
نایب رئیس- آقای هاشمی‏نژاد به عنوان موافق صحبت مى‏فرمایند.
هاشمی‏نژاد- همان‏طوری که الان برادرمان آقای موسوی‏
اردبیلی اشاره کردند شاید به خاطر این‏که در جمع حرف‏هایی که در اینجا به عنوان مخالفت زده شده بود هیچ‏گونه استدلالی برای این‏که چرا ما مخالفیم وجود نداشت فقط مسأله این بودکه با طرح این اصل مخالف بودند و خوشبختانه مسائلی که در اینجا طرح شده پیدا شد که عامل اصلی مخالفت ایشان چیست. مسأله سپاه پاسداران را ایشان در یک رابطه خیلی جزئی و سطحی که (جناب آقای نخست وزیر به من تلفن کردند و من هم رفتم در هتل چند نفر جوان آنجا بودند گفتم که آقا شما از کجا آمده‏اید گفتند خودمان اینجا آمده‏ایم، چه کسی شما را فرستاده؟ خودمان فرستاده‏ایم سپاه پاسداران از اینجا آغازشد) این تحلیل با واقعیت جامعه ما مطابق نیست و به ایشان هم حق می‏دهیم چون قبل از پیروزی انقلاب که جناب آقای نخست وزیر به جناب آقای مقدم مراغه‏ای تلفن بکند ایشان هم مثل بسیاری از دوستان در متن انقلاب به آن صورت نبودند. آنهایی که دارند الان راجع به سپاه پاسداران و سابقه پیدایش آن صحبت می‏کنند کسانی هستند که جای پای آنها همه جا هست در دوران انقلاب، در کنار ملت، در دادگاه‏های استبدادی، در سلول‏ها،
Majlis:1 Volume:3 Sessions:51-67 Page:1399
زیر شکنجه‏ها، در حالی که دستبند به دستشان بود و آنها را به این طرف و آن طرف می‏کشیدند در تظاهرات یک سال اخیر صدای مردم را منعکس می‏کردند و زیر رگبار گلوله بودند و تا آستانه مرگ رفتند و خدا خواست و اکنون زنده و در اینجا هستند. اگرآنها به جای آقای مقدم مراغه‏ای بودند و اینجا مى‏آمدند، مى‏گفتند که سپاه پاسداران از همان صد هزار جوانان شهید جان بر کف ما هستند یعنی باقی مانده آنها هستند که اکنون تحت این عنوان شکل گرفته‏اند. اینها کسانی بودند که قبل از سقوط رژیم خودشان را در خط امام مسلح می‏کردند و مسلح هم شده بودند تا آن روزی که امام فرمان جهاد مسلحانه را بدهد آماده بشوند. خوب بود برادرمان به آن جمله امام توجه می‏کردند که قبل از 22 بهمن وقتی از آقا پرسیدند اگر فرمان جهاد بدهید اسلحه را از کجا تأمین می‏کنید ایشان فرمودند مهم نیست و کار آسانی است. تصور نمى‏فرمایید آقا در جریان این کار بوده‏اند؟ و همین جوانان مسلح و آماده و تعلیمات دیده آنجا بودند چون توجه دارید یک آدم ناشی یک‏دفعه نمى‏تواند تفنگ را به دست بگیرد و از اسلحه استفاده بکند و به عبارت دیگر به قول معروف همیشه یک کیفیت تازه‏ای که به وجود مى‏آید در هر بعدی معلول طی مراحل کمی گذشته است و این برداشت و تحلیل صحیح علمی نیست که آدم یک پدیده را و یک کیفیت تازه را از همان‏جا ببیند و مراحل قبلی‏اش را مورد توجه قرار ندهد. سپاه پاسداران کسانی هستند که مطمئناً ایشان در جریان کار آنها نیستند ولی بسیاری از دوستان ما در جریان کار آنها قرار دارند. تعدادی از آنها مهندس، فوق لیسانس، لیسانس، دارای دیپلم، انواع مدارک مختلف علمی هستند همین الان با داشتن شغل، با داشتن همه امکانات متوسط رفاهی زندگی و با داشتن زن و فرزند به خاطر همان هدفی که یک سال قبل خیلی‏ها در گوشه خانه نشسته بودند و به انقلاب و به رهبر انقلاب اعتراض داشتند که چرا این موضع حاد را داری؟ با آمریکا نمى‏شود مبارزه کرد و معتقد بودند که باید با نظام آمریکا ساخت و تا روزهای قبل از ورود رهبر به ایران شعار آنها این بود، در آن روزها این سپاه تشکیل شده بود منتها زیر پرده بود و بعد از آن که رهبر انقلاب آمد و انقلاب در این مرحله قرار گرفت اینها آشکار شدند شکل گرفته و راه خودشان را ادامه دادند و الان هم مى‏بینیم همان‏گونه که برادرمان آقای پرورش و گفتند واقعاً جمجمه خود را به خدا عاریه می‏دهند و می‏روند به جبهه جنگ و شدیداً مقابله و مبارزه و مقاومت می‏کنند. «مسأله این است که ایشان سپاه پاسدار را خوب شد فرمودند ... (نایب رئیس- آقای هاشمی‏نژاد وقت شما رو به اتمام است.) چشم، سپاه پاسدار را ربط دادند به ولایت فقیه و حاکمیت ملی. امیدوارم این مسأله برای آخرین بار باشد. از ایشان و از همه کسانی که دربار ولایت فقیه و مسائل جاری روز مملکت، مسأله خبرگان، و آن‏چه تاکنون تصویب شده است و آن‏چه که در این رابطه و شرایط جاری کشور هست اشکالی دارند و نظری دارند از این فرصت استفاده می‏کنم و دعوت می‏کنم به بحث و مناظره عمومی تا مشخص بشود حاکمیت ملی و ولایت فقیه با یکدیگر تضاد دارند یا مکمل یکدیگرند، ملازم یکدیگرند. سیستم ما یک سیستم امامت و امت است نه امت با امامت تضاد دارد نه امامت با امت، متلازم با یکدیگر هستند. مسأله این است که جمعی در این کشور هستند حق دارند این نظر را داشته باشند. و این نظرشان را مى‏آیند اینجا ابراز هم می‏کنند و در عین حال عجیب است که می‏گویند جو خفقان در مجلس حکم‏فرماست این نظر را دارند که تصور کرده‏اند انقلابی که در این مملکت واقع شده است به این مفهوم است که این سیستم آریا مهری با تمام ابعاد اقتصادیش،
Majlis:1 Volume:3 Sessions:51-67 Page:1400
نظامیش، سیاسی‏اش و همه مسائل هست فقط تعدادی از افراد را از بالا برداشته‏اند یک تعداد را بگذارند سر جای آنها، و درست در همان خط غرب فکر می‏کند حق دارند چنین فکری را بکنند یعنی فکر کرده‏اند انقلاب ملت ما به خاطر این است که سیستم غربی را در این مملکت پیاده کنیم منتها تا دیروز کسی نمى‏توانست حرف بزند حالا می‏تواند حرف بزند یعنی مبارزه و انقلاب ما ضد استبدادی است و حال آن‏که مسأله این نیست و به همین دلیل است که با هر نهاد تازه‏ای که در رابطه با انقلاب است جمعی مخالفند. این نهاد چه به صورت ولایت فقیه باشد که فرمودند چه به صورت سپاه پاسداران باشد که در اینجا تشریح کرده‏اند چه به صورت شورای نگهبان باشد هر چیزی که نهاد تازه و در رابطه با انقلاب است تعدادی با این جهت مخالفند و می‏خواهند سیستم حکومت کشور همان سیستم غربی باشد در حالی که ما راه نو، خط نو هستیم و اگر تعدادی در دوران تظاهرات مردم نبودند حداقل از رادیوها شنیدند که شعار ملت این بود: نه شرقی، نه غربی، حکومت اسلامی یا جمهوری اسلامی که تفاوتی با هم در این جهت ندارد پس انقلاب نهادهای تازه‏ای دارد و یکی از این نهادهای تازه سپاه پاسداران است و تعجب می‏کنم از این‏که جمعی تصور می‏کنند این با کدام نیرو تضاد دارد یا ندارد. صبح امروز هم در جلسه مشترک این جهت را عرض کردم هر نهاد تازه‏ای در رابطه با انقلاب وقتی در یک کشوری بخواهد به وجود بیاید خواه ناخواه این مسائل هست مطمئناً روزی که طرح پلیس را ریخته بودند و می‏خواستند در این مملکت پیاده کنند، روزی که طرح ژاندارمری را ریخته بودند چنین مسائلی مطرح بود مسلماً این سری مسائل یک سری مشکلاتی در ابتدای کار دارد ولی این مشکلات حل می‏شود و این مشکلات در جو اسلامی به خوبی راه حل خودش را طی می‏کند و ما در آینده نزدیک خواهیم دید که این نیروها در کار یکدیگر همه در یک مسیر و حافظ انقلاب اسلامی و هدف‏های اسلامی به راه خودشان ادامه می‏دهند، والسلام.
دکتر بیت اوشانا- ایشان در میان سخنان خود ارتش سابق را به سپاه پاسداران امروز تشبیه کردند دو حالتی که آن ضد مردم بود و این در جهت مردم است.
نایب رئیس- من هم همان موقع به نظرم رسید این تذکر را بدهم. (هاشمی‏نژاد- تشبیه از نظر هدف نبود.) اصل 125 برای رأی‏گیری خوانده مى‏شود.
اصل 125 (اصل یکصد و پنجاهم)- سپاه پاسداران انقلاب اسلامی که در نخستین روزهای پیروزی این انقلاب تشکیل شد، برای ادامه نقش خود در نگهبانی از انقلاب و دستاوردهای آن پابرجا می‏ماند. حدود وظایف و قلمرو مسؤولیت این سپاه در رابطه با وظایف و قلمرو و مسؤولیت نیروهای مسلح دیگر با تأکید بر همکاری و هماهنگی برادرانه میان آنها به وسیله قانون تعیین می‏شود.
نایب رئیس- لطفاً گلدان‏ها را برای رأی‏گیری نزد دوستان ببرید (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر در جلسه هنگام اخذ رأی شصت نفر، تعداد کل آراء شصت رأی، آراء موافق پنجاه و پنج رأی، آراء مخالف دو رأی‏ء آراء ممتنع سه رأی بنابراین تصویب شد، تکبیر (حضار سه مرتبه تکیبر گفتند).
Majlis:1 Volume:3 Sessions:51-67 Page:1401
7- طرح و تصویب اصل 126 (اصل یکصد و پنجاه و یکم)
نایب رئیس- اصل 126 مطرح است که قرائت می‏شود.
اصل 126- به حکم آیه کریمه «وَ أَعِدُّواْ لَهُم مَّا اسْتَطَعْتُم مِّن قُوَّهٍ وَ مِن رِّبَاطِ الْخَیْلِ تُرْهِبُونَ بِهِ عَدُوَّ اللَّهِ وَ عَدُوَّکُمْ وَ ءَاخَرِینَ مِن دُونِهِمْ لَا تَعْلَمُونَهُمُ اللَّهُ یَعْلَمُهُمْ» دولت موظف است برای همه افراد کشور برنامه و امکانات آموزش نظامی فراهم کند به طوری که همه افراد همواره توانایی دفاع مسلحانه از کشور و نظام جمهوری اسلامی ایران را داشته باشند ولی داشتن اسلحه باید با اجازه مقامات رسمی باشد.
چند نفر از نمایندگان- رأی بگیرید، رأی بگیرید.
نایب رئیس- اسامی این آقایان را می‏خوانم برای بحث در این اصل اینجا اسم نوشته‏اند. آقایان: ربانی شیرازی، صافی، اکرمی، خزعلی، رشیدیان، دکتر غفوری، موسوی تبریزی، آقای ربانی شیرازی بفرمایید.
ربانی شیرازی- آیه‏ای که در اول این اصل نوشته‏اید مربوط به موضوع اصل نیست.
صافی- تذکر بنده این است که آموزش نظامی برای زنان و بانوان سابقه قبلی ندارد و اگر این امر، امر مستحسن و لازمی بود حضرت رسول اکرم (ص) هم حضرت زهرا (ع) را آموزش نظامی می‏دادند. این یک بدعت تازه‏ای بود که در زمان طاغوت برای از بین بردن هتک صیانت زنان این مملکت به وجود آمد. خواهش من این است که شما کاری نکنید که این بدعت به وسیله شما تأیید شود. (اکرمی- پیشنهاد می‏کنم بنویسید همه مردم همواره توانایی دفاع ...)
نایب رئیس- آقای رشیدیان بفرمایید.
رشیدیان- در اینجا باید اول از ارتش سخن بگویید که به آخر سلاح‏های روز مجهز باشد و همچنین تاکتیک‏ها و فنونی که در هر زمان وجود دارد، بعد مردم را آموزش بدهیم برای دفاع و مبارزه. در جواب آقای صافی هم باید بگویم که زن‏ها در مبارزات اخیر نقش اساسی را ایفا کردند و با تأیید امام و مراجع، زنان در تظاهرات خیابانی که نوعی مبارزه و جهاد است، شرکت کردند و این یک وظیفه است که زن و فرزند را برای دفاع آماده کنیم، بنابراین آموزش نظامی برای دفاع، زن و مرد ندارد.
نایب رئیس- آقای دکتر غفوری مطلب تازه‏ای دارید؟
گلزاده غفوری- مى‏خواستم چند نکته را در اینجا یادآوری کنم. اول این‏که امروز صبح هم با آقای منتظری صحبت کردم، باید در اول این قانون چند آیه به عنوان مستندات اصیل اسلامی بیاید، از قبیل همین آیه و آیه‏هایی که نشانه و معرف اسلام باشد برای تمام دنیا. (نایب رئیس- آقای غفوری این، پیش‏بینی شده است.) بسیار خوب، دوم این‏که در اینجا همان‏طوری که بارها اشاره شد و به خاطر این که معلوم شود ملت ایران آسیب‏ناپذیر و بیگانگان قصد طمع به این ملت را نداشته باشند، نوشته شود «با توجه به این‏که تمام مردم مکلف، سرباز کشورند» و بعد هم در آنجا که نوشته شده «افراد کشور» اضافه شود «به خصوص واحدهای آموزشی».
نایب رئیس- متشکر، آقای موسوی تبریزی.
Majlis:1 Volume:3 Sessions:51-67 Page:1402
موسوی تبریزی- البته آن مطلبی که آقای صافی فرمودند، اگر بخواهند دخترها را آموزش نظامی بدهند و مثل زمان سابق به سربازخانه‏ها ببرند درست نیست. پانزده سال پیش هم امام در قم فرمودند که ملت ایران به داد دخترانتان برسید، می‏خواهند دخترهای شما را به سربازخانه‏ها ببرند. بعد هم شاه یک نطقی کرد که ما کی مى‏خواهیم دخترها را به سربازخانه‏ها ببریم؟ که البته بعداً معلوم شد دروغ می‏گوید و دیدیم واقعیت‏هایی که بین زن و مرد است آن را از بین بردند و ارتش آن‏چنانی درست کردند. البته به آن صورت درست نبود و نیست اما برای دفاع چه مانعی دارد؟ در باب جهاد تمام فقها هم فتوا داده‏اند اصلًا دفاع بر کلیه مکلفین و غیر مکلفین لازم است، حتی بچه. اگر یک وقتی مملکت در مخاطره افتاد و نظام جمهوری اسلامی به خطر افتاد، کلیه مکلفین باید دفاع کنند. آن زمان دفاع به آن صورت بوده و امروز هم به وسیله همین اسلحه گرمی است که در دست مردم است.
صافی- آموزش نظامی به زن‏ها دادن سابقه شرعی ندارد، این یک بدعت تازه است حال شما مى‏خواهید این بدعت را تأیید کنید؟
نایب رئیس- آقای صافی، خواهش می‏کنم مباحثه نفرمایید و نظم جلسه را رعایت بفرمایید. آقای فوزی شما؟ (فوزی- عرض کنم که من موافقم ولی ...) بله؟ لطفاً بلندتر صحبت بفرمایید. (دکترقائمی- می‏فرمایند موافقند.)
فوزی- من موافقم ولی تذکری دارم. دیروز در اصل 119 من به عنوان موافق اولین نفر بودم که اسم نوشتم ولی تعدادی از دوستان به عنوان موافق و مخالف صحبت کردند و توجهی به نوبت من نشد اگر الان کسی به عنوان مخالف صحبت کرد من حاضرم به عنوان موافق در این اصل صحبت کنم.
نایب رئیس- آقای صافی عملًا به عنوان مخالف صحبت کردند، الان آقای خزعلی به عنوان موافق صحبت می‏کنند و بعد از آن رأی می‏گیریم. آقای خزعلی بفرمایید.
خزعلی- بسم الله الرحمن الرحیم. به حکم آیه کریمه (وَ أَعِدُّواْ لَهُم مَّا اسْتَطَعْتُم مِّن قُوَّهٍ وَ مِن رِّبَاطِ الْخَیْلِ تُرْهِبُونَ بِهِ عَدُوَّ اللَّهِ وَ عَدُوَّکُمْ وَ ءَاخَرِینَ مِن دُونِهِمْ لَا تَعْلَمُونَهُمُ اللَّهُ یَعْلَمُهُمْ) دولت موظف است برای همه افراد در برنامه و امکانات آموزش نظامی فراهم کند (به فرازها دقت بفرمایید.) به طوری که همه افراد همواره توانایی دفاع مسلحانه از کشور و نظام جمهوری اسلامی ایران را داشته باشند، ولی داشتن اسلحه باید با اجازه مقدمات رسمی باشد. بحثی داریم به نام جهاد و بحثی به نام دفاع. در جهاد که به عنوان تهاجم است دولت اسلامی موظف است افرادی از مردان را مجهز کند برای این کار، برای دعوت به دین و مذهب به طوری که اگر از دشمن تهاجم نشود، ازجانب مسلمین باید برای تهاجم دعوت بشود. در زمانی که امام، یعنی امام معصوم یا نایب خاصش روی کار باشد جهاد واجب، و لازم است که مردم از فتنه، از شرک، از بت‏پرستی، از استعباد در آیند و آزاد باشند. یک بحث دومی هم است به نام دفاع. اگر کیان مسلمین در خطر بود، اگر مى‏خواهند ریشه مسلمین را قطع کنند، کشورشان را به باد دهند، اینجا وظیفه تمام مسلمین از زن و مرد است که به دفاع برخیزند. آن زنی که در هنگام دفاع واقع می‏شود، بدون داشتن تجربه جنگی مناسب با روز می‏تواند دفاع کند؟ بحث اینجا، بحث دفاع است. دولت اسلامی باید روز خطر را در نظر بگیرد که اگر در درون کشور رخنه کردند و خواستند مانند اندلس به کلی مردم را از بین ببرند، زن و مرد
Majlis:1 Volume:3 Sessions:51-67 Page:1403
باید دفاع کنند. یک فقیه با یک متفقه در اینجا توقف دارد؟ اگر بگوییم همه را به اجبار به سربازخانه‏ها ببرند البته اشکال راجع به زن موجود است، اما اگر امکانات فراهم بکنند که همه مردم توانایی دفاع مسلحانه داشته باشند، چه ایرادی دارد؟ یک روایت یک آیه، یک فتوای فقیهی را شما بخوانید که با این موضوع مخالفت داشته باشد. متن اصل این است که (... به طوری که همه افراد همواره توانایی دفاع مسلحانه از کشور نظام جمهوری اسلامی ایران را داشته باشند.) اگر اجبار باشد که بخواهند همه را وادار کنند، بله اجبار درست نیست اما اگر امکانات فراهم کردند ... (کرمی- آقا، من در همین‏جا یک سؤال دارم.) اجازه بدهید حرفم تمام بشود بعد به سؤال شما هم پاسخ مى‏دهم. (کرمی- من باید همین‏جا، در همین مورد سؤالم را بگویم، مردم هم باید بدانند.) اجازه بدهید، آخر اینجا یک آیین نامه‏ای دارد، من صحبتم را عرض مى‏کنم بعد هم شما بفرمایید. هر حرفی هم که مى‏زنیم مردم می‏دانند. (کرمی- حرف شما به جز قسمت مربوط به آموزش درست ولی ...) اگر بگذارید حرفم تمام شود، شاید جوابتان هم در آن باشد.
کرمی- همه حرف جناب‏عالی تا اینجا درست است به استثناء موضوع آموزش. آموزش دادن به زن‏ها به چه وسیله‏ای است؟ (خزعلی- به وسیله زن‏ها.) خوب، پس در اینجا مقید کنید، بگویید این را آقا، مقید کنید که آموزش دادن به زن‏ها و دخترها باید حتماً به وسیله زن‏ها صورت گیرد.
خزعلی- آخر صبر کنید من حرفم را تمام کنم. اجازه می‏فرمایید من یک مزاح با شما بکنم؟ من نمى‏دانم شما شش ماهه به دنیا آمده‏اید یا نه ماهه؟
نایب رئیس- آقای کرمی اجازه دهید حرفشان را تمام کنند بعد اگر سؤال یا اشکالی بود بفرمایید. آقای خزعلی ادامه بدهید.
خزعلی- در این مورد مى توانم از (نصیبه جراحه) نام ببرم که وقتی پیغمبر (ص) در جنگ (احد) در فشار واقع شد، او با شمشیر جنگ کرد و از پیامبر خدا دفاع نمود. آیا (نصیبه) خلاف شرع عمل کرد یا عالی‏ترین دفاع را انجام داد؟ او آن‏قدر عالی دفاع کرد که مورد تحسین واقع شد. حالا در آن موقع حساس بیایند به (نصیبه) بگویند که بیا دفاع را یاد بگیر یا قبلًا او باید آماده باشد و فنون جنگ و دفاع را یاد گرفته باشد؟ در (صفین) زن‏هایی که مى‏آمدند علی علیه‏السلام آنها را رد مى‏کرد و می‏گفت که شما برخلاف رفتار می‏کنید البته در مورد آموزش، باید آموزش دادن به زن‏ها حتماً به وسیله زن‏ها انجام گیرد، اجباری هم در کار نیست بلکه باید امکانات برای همه فراهم شود. لذا عرض کنم اگر این عبارت را به دقت بخوانیم متوجه این معنی مى‏شویم که عبارت بسیار خوب است (... به طوری که همه افراد همواره توانایی دفاع مسلحانه از کشور و نظام جمهوری اسلامی ایران را داشته باشد.) ما در گرداب توطئه‏ها هستیم، ما در گرداب دسیسه‏ها هستیم باید زن و مرد ما مجهز و آماده دفاع باشند البته با رعایت دقیق قوانین فقه و نظارت فقهای ارجمند و رهبر این اصل با این قیود تصویب می‏شود. و ما آیه کریمه (وَ أَعِدُّواْ لَهُم مَّا اسْتَطَعْتُم مِّن قُوَّهٍ وَ مِن رِّبَاطِ الْخَیْلِ ...) این، خطاب به مؤمنین است. البته مؤمنین باید با نظر رهبرانشان نیروهای خود را آماده کنند. این، بر مسلمین است و وظیفه امت است که خود را در برابر حملات دشمنان همواره آماده نگاه دارند. (طاهری اصفهانی- ملاحظه بفرمایید نوشته (واعدوا لهم).) بله، برای دشمن.
Majlis:1 Volume:3 Sessions:51-67 Page:1404
نایب رئیس- آقا «لهم» یعنی دشمن. در این‏که ضمیر «لهم» به کفار و دشمنان بر می‏گردد بحثی نیست.
خزعلی- اجازه بدهید آیه قبل آن را بخوانم تا متوجه شوید که این ضمیر «لهم» به دشمنان و کفار بر می‏گردد، ملاحظه بفرمایید.
 «وَ إِمَّا تخَافَنَّ مِن قَوْمٍ خِیَانَهً فَانبِذْ إِلَیْهِمْ عَلىَ سَوَاءٍ إِنَّ اللَّهَ لَا یحِبُّ الخَائنِینَ* وَ لَا یحْسَبنَّ الَّذِینَ کَفَرُواْ سَبَقُواْ إِنهُ‏مْ لَا یُعْجِزُونَ* وَ أَعِدُّواْ لَهُم مَّا اسْتَطَعْتُم مِّن قُوَّهٍ وَ مِن رِّبَاطِ الْخَیْلِ تُرْهِبُونَ بِهِ عَدُوَّ اللَّهِ وَ عَدُوَّکُمْ وَ ءَاخَرِینَ مِن دُونِهِمْ لَا تَعْلَمُونَهُمُ اللَّهُ یَعْلَمُهُمْ» و بعد از آن:
 «وَ مَا تُنفِقُواْ مِن شىْ‏ءٍ فىِ سَبِیلِ اللَّهِ یُوَفَّ إِلَیْکُمْ وَ أَنتُمْ لَا تُظْلَمُونَ* وَ إِن جَنَحُواْ لِلسَّلْمِ فَاجْنَحْ لهَا وَ تَوَکلْ عَلىَ اللَّهِ إِنَّهُ هُوَ السَّمِیعُ الْعَلِیم».
بحث درباره کفار است، بحث درباره آنهایی است که پیمان مى‏بندند و خیانت می‏کنند، بحث درباره کسانی است که مى‏گویند با شما همگام هستیم ولی در موقع خطر کنار می‏کشد.
صافی- آقای خزعلی، اگر این‏طور که می‏فرمایید بود روز عاشورا هم حضرت زینب علیها سلام شمشیر به دست مى‏گرفتند و برای دفاع از سیدالشهداء جنگ مى‏کردند. قبلًا هم عرض آموزش نظامی برای زنان سابقه ندارد و اگر امر لازم و مستحسنی بود حضرت رسول اکرم (ص) به حضرت زهرا سلام الله علیها و حضرت علی (ع) به حضرت زینب آموزش نظامی می‏دادند. این یک بدعتی بود که در دوره طاغوت برای هتک صیانت زنان رایج کردند، دیگر شما این بدعت را تأیید نفرمایید مثل این‏که جناب‏عالی همه کتب فقه را در این مورد بررسی کرده‏اید که اظهار اطلاع می‏فرمایید. مطلب بسیار حساس است و نباید در مورد چنین مسأله مهمی مغلطه کرد.
خزعلی- جواب: دفاع لازم است یا نه؟ برای زن و مرد در موقع خودش دفاع لازم است یا نه؟ اگر لازم باشد پس وسیله هم لازم دارد.
نایب رئیس- جوانب مسأله روشن است، متشکر آقای خزعلی لطفاً بفرمایید بنشینید مى‏خواهم این اصل را برای رأی‏گیری بخوانم.
کرمی- اگر جنبه شرعی نداشته باشد من از همین الان به دو مورد این اصل رأی ممتنع می‏دهم.
نایب رئیس- آقای کرمی، جنبه شرعی که معلوم است دارد. (کرمی- از کجا معلوم است که دارد آقا؟) برای این‏که ما در اصل چهار این را گفته‏ایم در تمام کیفیت‏ها.
پرورش- آقای کرمی چرا خلاف اسلام است؟ خلاف اسلام را فقط و فقط شما می‏فهمید و دیگران که در این مجلس حضور دارند از فقه هیچ چیزی نمى‏دانند؟ اگر جناب‏عالی مخالف هستید رأی مخالف هم مى‏دهید و دیگران هم تکلیف خودشان را مى‏دانند.
نایب رئیس- من فکر می‏کنم مطلب کاملا روشن است.
گلزاده غفوری- من یک یادداشتی خدمتتان فرستادم، آن را بخوانید و اگر دوستان موافق هستند به همان صورت اصلاح کنید.
ربانی شیرازی- سر جواب سؤال من درباره آیه داده نشد. این آیه که در صدر اصل آورده‏اید اصلًا مربوط به این اصل نیست.
نایب رئیس- ما تشخیص مى‏دهیم که مربوط هست.
Majlis:1 Volume:3 Sessions:51-67 Page:1405
ربانی شیرازی- خیر، تشخیص نمى‏دهید، «قوه» یعنی نیرو
تهرانی- آقای دکتر اگر فقط یک عبارت «بر طبق موازین اسلامی» را اضافه کنید همه مشکلات حل می‏شود. این پیشنهاد را من کتباً خدمتتان فرستاده‏ام.
نایب رئیس- با این‏که ما گفتیم که در اصل چهار این موضوع آمده است برای رفع هر گونه شبهه از هر کس، اگر لازم مى‏دانید اینجا نوشته شود «... دولت موظف است برای همه افراد کشور برنامه و امکانات آموزش نظامی را بر طبق موازین اسلامی فراهم کند.» (نمایندگان- بله، ما موافقیم.) پس دقت بفرمایید یک‏بار دیگر این اصل را با توجه به اصلاحات، برای رأی‏گیری با ورقه می‏خوانم:
اصل 126 (اصل یکصد و پنجاه و یکم)- به حکم آیه کریمه «وَ أَعِدُّواْ لَهُم مَّا اسْتَطَعْتُم مِّن قُوَّهٍ وَ مِن رِّبَاطِ الْخَیْلِ تُرْهِبُونَ بِهِ عَدُوَّ اللَّهِ وَ عَدُوَّکُمْ وَ ءَاخَرِینَ مِن دُونِهِمْ لَا تَعْلَمُونَهُمُ اللَّهُ یَعْلَمُهُمْ» دولت موظف است برای همه افراد کشور برنامه و امکانات آموزش نظامی را بر طبق موازین اسلامی فراهم کند، به طوری که همه افراد همواره توانایی دفاع مسلحانه از کشور و نظام جمهوری اسلامی ایران را داشته باشند، ولی داشتن اسلحه باید با اجازه مقامات رسمی باشد.
نایب رئیس- لطفاً گلدان‏ها را برای اخذ رأی ببرید. از آقایان منشی‏ها هم خواهش می‏کنم در اخذ و شمارش آراء نظارت بفرمایند.
 (اخذ رأی به عمل آمد و نتیجه به شرح زیر اعلام شد)

نایب رئیس- نتیجه رأی‏گیری، عده حاضر موقع اخذ رأی شصت نفر، شماره کل آراء شصت رأی، آراء موافق پنجاه و دو رأی، آراء ممتنع هشت رأی و آراء مخالف هیچ، بنابراین تصویب شد، تکبیر (حضار سه مرتبه تکبیر گفتند).
8- پایان جلسه‏
نایب رئیس- فردا صبح ساعت هشت جلسه گروه‏ها تشکیل می‏شود تا انشاءالله بتوانیم کارمان را ادامه بدهیم. جلسه ختم می‏شود.
 (جلسه ساعت هفده وچهل دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
Majlis:1 Volume:3 Sessions:51-67 Page:1407
<section type="session" number="52" title="جلسه پنجاه و دوم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت نه و نیم روز سوم آبان ماه 1358 هجری شمسی برابر با چهارم ذیحجه 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="9">
فهرست مطالب:
1- اعلام رسمیت جلسه و بیانات آقای دکتر بهشتی (نایب رئیس) به مناسبت راهپیمایی روز جمعه چهارم آبان ماه 1358
2- طرح و تصویب اصل 131 (اصل پنجاه و یکم)
3- طرح اصل 132
4- طرح و تصویب اصل 133 (اصل پنجاه و دوم)
5- طرح و تصویب اصل 134 (اصل پنجاه و سوم)
6- طرح و تصویب اصل 135 (اصل پنجاه و چهارم)
7- طرح و تصویب اصل 136 (اصل پنجاه و پنجم)
8- طرح اصل 138
9- پایان جلسه‏
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1409
1- اعلام رسمیت جلسه بیانات آقای دکتر بهشتی (نایب رئیس) به مناسبت بزرگداشت راهپیمایی روز جمعه چهارم آبان ماه 1358
نایب رئیس- رسمیت جلسه اعلام می‏شود. بسم الله الرحمن الرحیم‏
همان‏طور که نمایندگان محترم و عموم ملت مسلمان انقلابی‏مان خبر دارند در اثنای این انقلاب پرشکوه، استعمار لجوج و سمج که نمی‏تواند از منافع خودش در هیچ منطقه‏ای از مناطق دنیا چشم بپوشد، در راه پیشرفت این انقلاب توطئه‏های گوناگون و تحریکات و سمپاشی‏ها و جدا افکنی‏هایی دارد که باز هم خواهد شد، به همین دلیل ملت انقلابی ما جزو یکی از تاکتیک‏ها و وظایف خود می‏داند که هر چندی یک‏بار پیوند خودش را با آرمان‏های مشخص انقلاب و رهبری پرارج در راه انقلاب نشان بدهد که به مناسبت یک نوع خاص از این سمپاشی‏ها و جنگ روانی خاص که در این ایام همه‏مان شاهد و ناظر آن بودیم احساس شد یکی از همان مواقع فرا رسیده است که ملت عزیز ما از همه قشرها اعم از روحانیت، دانشگاهی، فرهنگی، اداری، کارگر، کشاورز، پیشه‏ور، بازاری و ارتشی همه باید بار دیگر بیاییم و یک‏جا جمع بشویم و بیعتی را که با امام و با رهبر و با آرمان انقلاب بسته‏ایم تجدید کنیم.
این مسأله تجدید بیعت در نشیب و فرازهای یک ملت در انقلاب مقدس اسلام از عصر خود پیغمبر صلوات الله و سلامه علیه جنبه تاریخی دارد بنابراین روز جمعه فردا چهارم آبان از طرف روحانیت و سایر احزاب و گروه‏های سیاسی اعلام شد که در خط امام، انجمن‏ها و جمعیت‏ها یک راهپیمایی پرشکوه به سمت محل نماز جمعه که نماز الهی است و نقش بزرگ سیاسی و هدف آفرین در طول تاریخ اسلام داشته است و خواهد داشت برگزار شود و امیدوارم که ملت عزیز ما و روحانیت متعهد و مبارز و گروه‏های دیگر همه فردا در این راهپمایی پرشکوه شرکت بکنند تا دشمن بداند نیرنگ‏های او در جامعه انقلابی ما مؤثر نمی‏افتد «وَ مَکَرُواْ وَ مَکَرَ اللَّهُ وَ اللَّهُ خَیرُ الْمَاکِرِین» انتظارم از دوستان این است که آن کسانی که برای نماز جمعه به شهرها تشریف می‏برند در سخنانشان در این زمینه عنایت بفرمایند که روشنگری بیشتری داشته باشند و دوستانی هم که اینجا تشریف دارند سعی می‏کنیم همه با هم در این راهپیمایی باشکوه شرکت بکنیم.
دکتر ضیائی- نمایندگان مجلس خبرگان تقاضا دارند که این بیانات شما هم امروز و هم امشب در رادیو و تلوزیون پخش شود تا همه مردم از این خبر مطلع شوند.
نایب رئیس- بله، متشکرم از دستگاه تلویزیون و رادیو استدعا می‏کنیم که ان شاالله همین روز و امشب و حتی فردا صبح این پیام را از تلویزیون و رادیو پخش نموده تا ملت عزیز ما هم از این جریانات اطلاع پیدا کنند. (رحمانی- بیانات جناب‏عالی از طرف تمام‏
Majlis:1 Volume:3 Sessions:51-67 Page:1410
نمایندگان مجلس خبرگان اظهار شده است.) تشکر می‏کنم. آقای اوشانا فرمایشی دارید بفرمایید.
دکتربیت اوشانا- بنده مأموریت دارم از طرف اقلیت‏های مذهبی این فستیوال بزرگ باشکوه را اعلام کنم که ملت عزیز بدانند فقط مسلمانان نیستند که در این راهپیمایی باشکوه شرکت می‏کنند بلکه آنها هم پشتیبانی خودشان را در مقام دوستی و همبستگی اظهار داشته و در این راهپیمایی پرشکوه شرکت خواهند کرد و دوش به دوش دوستانشان همراه خواهند بود.
نایب رئیس- متشکرم، جز این هم انتظاری نمی‏رفت زیرا ملت ما ملتی است به هم پیوسته که در این جامعه مسلمان، کلیمی، زرتشتی و مسیحی هم می‏توانند در این شعارها در جوی سعادتمند زندگی کنند و این جو هم ان شاءالله روز به روز برای همه سعادتمندتر خواهد شد. آقای فاتحی فرمایشی دارید بفرمایید.
فاتحی- لطفاً تقاضا دارد که بفرمایید این پیام را از طرف نمایندگان مجلس خبرگان به تمام اقصی نقاط مملکت برسانند زیرا این امری ضروری و لازم و بلکه واجب که در تمام شهرها و قراء و قصبات هم باید این عمل انجام بگیرد.
نایب رئیس- بسیار خوب چون این اخبار عیناً منعکس می‏شود من دیگر تکرار نمی‏کنم و وارد دستور می‏شویم.
کرمی- افراد حاضر در جلسه خیلی محدودند.
طاهری اصفهانی- همه رأی می‏دهند و ما هم رأی داده‏ایم و ظاهراً نظری نیست، بنابراین لطفاً اصول را بخوانید و رأی بگیرید و امیدوارم کسی مخالفتی نکند و تکرار نشود.
نایب رئیس- ما بعضی از اصول را داریم که اگر دوستان موافقت داشته باشند آنها را به رأی بگذاریم چون اگر اطلاع داشته باشید در جلسه گروه‏ها رویش بحث شد و احتیاج به مذاکره و تکرار ندارد.
طاهری اصفهانی- دیروز همه آقایان به‏این اصل رأی دادند.
کرمی- آقا رأی بگیرید به شرط آن‏که کسی مخالفت نکند.
دکتر ضیائی- بعضی از آقایان نمایندگان نیستند و بعضی هم به رحمت خدا رفتند این عده حاضر ما به حد نصاب نمی‏رسد چون بایستی قانوناً اقلا چهل و هشت نفر باشند بنابراین اگر به همین ترتیب آقایان موافقت کنند بهتر است.
نایب رئیس- بسیار خوب این نظر دوستان است و ما هم می‏پذیریم و فعلا یک نفر هم به عده حاضرین اضافه شد بنابراین چهل و شش نفر برای شروع مذاکرات کافی به نظر می‏رسد و یک قدری هم در این باره مطالعه می‏کنیم.
امروز بنا است از اصل 127 تا 131 یکی دو مطلب است که لازم می‏دانم تذکر داده شود زیرا آن اصل‏ها تمام نیست و می‏گذاریم برای روز شنبه که در جلسه گروه‏ها بررسی بیشتری بشود و بعد مطرح کنیم.
2- طرح وتصویب اصل 131 (اصل پنجاه و یکم)
نایب رئیس- با اجازه دوستان از 131 شروع می‏کنیم، آقای آیت لطفاً اصل 131 را بخوانید البته این اصل‏ها را بخش، بخشش می‏کنیم و هر بخشی را علیحده می‏خوانیم.
Majlis:1 Volume:3 Sessions:51-67 Page:1411
اصل 131- هیچ موقع مالیات وضع نمی‏شود مگر به موجب قانون. موارد معافیت و بخشودگی و تخفیف مالیاتی به موجب قانون مشخص می‏شود.
نایب رئیس- آقای خامنه‏ای جناب عالی نظری دارید؟ بفرمایید.
خامنه‏ای- راجع به‏این موارد معافیت باید عرض کنم که اینها چه مواردی است زیرا این بهانه‏ای به دست مقننین بعدی می‏دهد یعنی ممکن است دولت این را به عده‏ای تحمیل کند و بگوید جز دستگاه‏های دولتی و نظایر آنها که از مالیات معاف هستند این قانون را به عده‏ای بچسبانند. ما باید مشخص کنیم به عقیده بنده اگر موارد معافیت را ذکر نکنیم اشکالی ایجاد نمی‏کند جز این‏که اگر بگذاریم بهانه‏ای باشد برای فرار از مالیات که به دست عده‏ای بیافتد.
نایب رئیس- این حسنش این است که مالیات‏هایی که احیاناً خارج از مجلس تصویب می‏شود نفی می‏کند.
خامنه‏ای- به مجلس شورای ملی می‏برند و تصویبش می‏کنند.
رحمانی- هیچ نوع مالیات وضع نمی‏شود مگر به موجب قانون، قانون برای وضع است و این‏که آقا می‏فرمایند دور است و دور را اصلاح کنید.
نایب رئیس- هیچ نوع دور نیست برادر عزیز و قانون است زیرا گفته تنها با قانون است که می‏توان از کسی مالیات گرفت و با تصمیماتی که رویش گرفته شده مطیب روشن است زیرا گفته است «هیچ نوع مالیات وضع نمی‏شود مگر به موجب قانون» ممکن است فردا هیأت دولت بیاید و بخواهد مالیات وضع کند می‏گوییم هیأت دولت نمی‏تواند مالیات وضع کند این وضع مالیات از وظایف خاص قانون است.
یزدی- به آقا بفرمایید که دور جایز است.
رحمانی- اگر بنویسید «اخذ نمی‏شود» بهتر از وضع نمی‏شود است چون وضع قانون است.
گلزاده غفوری- ممکن است به وسیله قانون سوء استفاده‏هایی بشود. بنویسید «به موجب قانون مجلس شورای ملی» که جلو سوء استفاده را بگیرید.
نایب رئیس- آقا خودتان که به قانون وارد هستید اصطلاحاً یک کشوری که مجلس دارد نوشتن این جمله صحیح نیست مثل این‏که بگوییم اصلا ما به اصطلاح کار نمی‏کنیم (غفوری- نمی‏تواند به دیگران تفویض کند.) خیر آقا جلوتر آمده است. ما اصلاحاتی داریم مثل قانون، تصویب نامه، آیین نامه، اینها اصطلاح است، بنابراین این یک مقداری نشانه رعایت نکردن اصطلاحات است که این هم در قانون اساسی خوب نیست. بنابراین اصل را برای رأی‏گیری می‏خوانم:
اصل 131 (اصل پنجاه و یکم)- هیچ نوع مالیات وضع نمی‏شود مگر به موجب قانون. موارد معافیت و بخشودگی و تخفیف مالیاتی به موجب قانون مشخص می‏شود.
نایب رئیس- لطفاً گلدان‏ها را برای رأی‏گیری ببرید.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عد حاضر در جلسه پنجاه و دو نفر، تعداد کل آراء پنجاه و دو رأی، موافق چهل و نه نفر، ممتنع سه نفر، مخالف هیچ، بنابراین تصویب شد، تکبیر (حضار سه مرتبه تکبیر گفتند).
Majlis:1 Volume:3 Sessions:51-67 Page:1412
3- طرح اصل 132
نایب رئیس- اصل 132 قرائت می‏شود.
اصل 132- نظام مالیاتی باید عادلانه باشد و چنان برقرار شود که هر کس از امکانات، مواهب طبیعی و خدمات جامعه بهره بیشتر برد، بار هزینه‏های عمومی بیشتری را بر عهده بگیرد.
نایب رئیس- خانم گرجی بفرمایید.
خانم گرجی- آقای دکتر بهشتی، یا این اصل شامل افراد کم درآمد هم می‏شود؟ و هیچ معافیتی به آنان تعلق نمی‏گیرد؟
نایب رئیس- این‏که گفتیم «عادلانه» که معنایش این است که برای کسی که کم درآمد است مالیات وضع نکنند و الا این عادلانه نیست.
خانم گرجی- اینجا نوشته مواهب طبیعی، آیا هر کسی از این مواهب استفاده می‏کند مثلا یک خانواده‏ای که شش نفرند و درآمد چندانی هم ندارند اینها هم باید مالیات بدهند؟
نایب رئیس- در اینجا یک کلمه «بیشتر» قید شده است. (خانم گرجی- ولی برای بعضی‏ها همان دادن کمش هم مشکل است.) دقت بفرمایید عبارت این است «هر کس از امکانات، مواهب طبیعی و خدمات جامعه بهره بیشتری برد او باید مالیات بیشتری بدهد.» مثلا یک مهندس که خدا به او موهبت استعداد درس خواندن و فراگیری بیشتری داده می‏تواند در برابر کارش درآمد کافی بیشتر داشته باشد و از یک کارگری که از نظر استعدادهای کافی که در آن رشته باید تحصیل بکند نداشته با یک کارگر ساده که اجرت دارد در این باره می‏گوییم آن کسی که بیشتر بهره‏مند می‏شود باید سهم بیشتری بدهد ولی اگر آن کارگر واقعاً در حدی است که فقط به اندازه زندگیش درآمد دارد که چیزی نمی‏دهد و اگر کمتر از زندگیش هم باشد که چیزی هم می‏گیرد.
طاهری اصفهانی- در اصل گفته شده است که معافیت و بخشودگی، این جمله خودش شامل اشخاص کم درآمد می‏شود.
نایب رئیس- خیر، منظور ایشان این است که معافیت پس از وضع است در حالی که ما اینجا گفتیم مقصود همان گرفتن است.
طاهری اصفهانی- بخشودگی هم پس از وضع است.
اشراقی- اگر این‏طور بنویسیم بهتر است، هر کس که دخلش و کسبش بیشتر است به آن تناسب از او مالیات گرفته شود، مواهب طبیعی و امثال این چیزها ممکن است اشکالاتی ایجاد بکند مثلا یک نفر می‏آید و می‏گوید این زمین و این باغی که شما نشسته‏اید و یا شما دکتر هستید، شما مهندس هستید مالیات بیشتری باید بدهید. این اسباب دردسر می‏شود، هر کس دخلش بیشتر است به همان نسبت مالیات بیشتری باید بدهد، این جمله مواهب طبیعی تا اندازه‏ای بغرنج است.
نایب رئیس- آقای اشراقی بنده فکر نمی‏کنم چون در حقیقت بیان این است که هر کس از مواهب و خدمات جامعه بهره بیشتر می‏برد. در ذیل این عبارت یک اصلاحی را آقای منتظری پیشنهاد فرمودند «بار هزینه‏های عمومی را بیشتر بر عهده بگیرد» چون عبارت این‏جور بهتر است‏
Majlis:1 Volume:3 Sessions:51-67 Page:1413
با این اصلاح موافقید؟ آقای فاتحی فرمایشی دارید بفرمایید.
فاتحی- این مطلب هنوز برای ما روشن نشده است زیرا در اسلام دو نحوه مالیات وجود دارد به نام خمس و زکات که اینها مالیات شرعی است و طبق نص دستورات قرآن باید بالاجبار از مسلمین بگیرند طبق آیه «خُذْ مِنْ أَمْوَالهِمْ»، «وَ اعْلَمُواْ أَنَّمَا غَنِمْتُم مِّن شىْ‏ءٍ فَأَنَّ لِلَّهِ خُمُسَهُ وَ لِلرَّسُولِ» که این دو آیه مربوط به خمس و زکات باید خواه ناخواه اجرا شود نحوه ارتباط این نظام مالیاتی با این نظام اسلامی چگونه است و این را باید طوری تنظیم کنیم که در صورتی که تکافو نداشت و آن‏طوری که در قرآن امر شده ضرورت ایجاب کرد منجر به مالیات جدید شود.
نایب رئیس- توجه بفرمایید، وقتی که گفتیم قانون تکلیفش را معین می‏کند معنایش این است که این قانون با رعایت کلیه موازین معین می‏کند، این قانون اساسی است و شما انتظار دارید تمام جزئیاتی را که در یک قانون عادی وجود دارد در قانون اساسی بگنجانید. شما در قانون اساسی باید مبادی را رعایت کنید.
فاتحی- اساسی‏تر از این چیست آقا؟ شما باید دولت را ملزم کنید که بالاجبار این دو مالیات مهم اسلامی که عبارت از خمس و زکات باشد از مردم بگیرد.
نایب رئیس- توجه بفرمایید دولت علاوه بر آنها اگر مالیاتی وضع می‏کند ... (فاتحی- پس این جمله را آنجا اضافه کنید.) (تهرانی- آن ربطی به این اصل ندارد.) (فاتحی- در صورتی که یک نفر مسلمان باشد و استطاعت هم داشته باشد واجب است که از او گرفته بشود.) بسیار خوب اجازه بدهید، آقای خامنه‏ای.
خامنه‏ای- عرض کنم درباره نظام مالیاتی که اینجا نوشته‏اند «عادلانه» باشد این درست است اما دولت همیشه برای تأمین مخارج خودش پول جمع می‏کند علاوه بر این‏که ما رعایت حال مردم را در نظر می‏گیریم نیاز هزینه‏های عمومی را هم باید اضافه کنیم. بنابراین باید بنویسیم «عادلانه و متناسب با نیاز جامعه باشد» برای این‏که ممکن است فردا دولت بیاید و بگوید برای فلان کار فلان قدر بودجه لازم داریم و باید از طریق مالیات تأمین بشود بنابراین دولت نباید آزاد باشد که پشت سر هم لایحه بدهد که فلان مالیات را بدهید.
نایب رئیس- پس این ظلم است، یعنی اگر دولت بدون جهت و بی‏نیاز یک دستگاهی را به وجود می‏آورد ظلم است.
خامنه‏ای- ممکن است شما بگویید که ظلم است ولی دیگران معلوم نیست این کلمه را قبول داشته باشند و مطلب دیگر این‏که اهم منابع مالیات‏ها درآمد است و حتی آن را تصاعدی می‏گذارند چون ما گفته‏ایم امکانات مواهب طبیعی و خدمات جامعه صراحتی در مالیات بر درآمد ندارد و بیشتر شامل مالیات بر مصرف می‏شود. در فرانسه یک موقعی مالیات بر پنجره و لوله بخاری گذاشته بودند و می‏گفتند هر کس خانه‏اش پنجره زیادتری دارد معلوم می‏شود که امکانات بیشتری دارد یا اگر لوله بخاریش زیادتر بود مصرف سوختش بیشتر بوده است و بهره بیشتری می‏برد. یکی از امور ارکان یک مملکتی این است که مالیات بر مصرف می‏بندند و خدمات و امثال اینها، ثقل مالیات روی مالیات غیر مستقیم است مى‏برد یعنی بر مصرف. استفاده از مواهب طبیعی یعنی هوا، پارک خیابان هر کس در خیابان وسیع‏تری هست شهرداری‏
Majlis:1 Volume:3 Sessions:51-67 Page:1414
به خودش حق می‏دهد که عوارض بیشتری مثلا از او بگیرد پس باید یک طوری وضع کنند که خلاف شرع یا به قدری محدود کنند که دست دولت را با وضع قوانین مالیات‏های غیر مستقیم باز نگذارد برای این‏که هیچ قانونی ما برای مالیات غیر مستقیم نداریم زیرا کسی که قند می‏خرد، شکر می‏خرد این‏قدر قیمتش بالا است که هزینه عمومی یک کسی که سیگار نمی‏کشد یا درآمدش از او بیشتر است کنترل کنند.
نایب رئیس- لازم می‏دانم این تذکر را بدهم که در این شرایط کنونی راجع به قند و شکر و سایر نیازهای عمومی علاوه بر این‏که چیزی عاید دولت نمی‏شود باید مقدار زیادی هم رویش بگذارد تا بتواند به این قیمت فعلی بفروشد. بنابراین برای دوستان در این مورد سوء تفاهم پیش نیاید.
اشراقی- به عقیده بنده این «درآمد» را باید اینجا بگذاریم و الا یکی دو سه نفر رأی نمی‏دهند و این کار لنگ می‏ماند.
نایب رئیس- بسیار خوب، آقای یزدی بفرمایید.
یزدی- این کلمه «بیشتر می‏گیرد» به عبارت سکته می‏زند بنابراین به جای می‏گیرد اگر «بر» بگذاریم بهتر است.
نایب رئیس- اصلا بنویسیم «بیشتر بهره می‏برد» یعنی بار هزینه بیشتری را بر عهده دارد. آقای طاهری خرم‏آبادی بفرمایید.
طاهری خرم‏آبادی- این اصل در مقام این نیست که بگوید حدود مالیات چقدر است که بعضی اوقات بگوید از مالیات معاف باشد و یا در آن مواردی که وضع می‏شود برای چیزهایی که قرار داده می‏شود باید عادلانه باشد یعنی این‏طور نباشد که آن کسی که درآمد بیشتری دارد کمتر مالیات بدهد.
نایب رئیس- آقای بنی صدر فرمایشی دارید بفرمایید.
بنی صدر- بنده می‏خواستم عرض کنم اتفاقاً همین‏طور هم هست وقتی که خیابان وسیع شد نتیجه‏اش و معنایش این است که دولت در آن خیابان بیشتر خرج می‏کند یعنی کسی که در آن خیابان نشسته بیشتر استفاده می‏کند و در جنوب شهر آن‏طور است ولی در شمال شهر خیابان‏های قشنگی وجود دارد.
نایب رئیس- آقای رشیدیان بفرمایید.
رشیدیان- بنده ضمن این‏که مطالب آقای خامنه‏ای را تأیید می‏کنم در اینجا بحث این نیست که مثلا خیابانی را عریض‏تر یا زیباتر بکنند این نابرابری در برخورداری از مواهب طبیعی و خدمات جامعه را تأیید کرده است و این سر نخی به دست دولت می‏دهد که در بعضی از اماکن بیشتر خرج بکند و در بعضی از جاها این خدمات را به یک عده مردم تخصیص بدهند و خیال نمی‏کنم این در قانون اساسی عادلانه باشد باید وضع درآمد او را معین کرد و با تشخیص دخل و خرج زائد، نابرابری را برای درآمد اشخاص فراهم کرده‏ایم.
نایب رئیس- اگر بنویسیم هر کس درآمد بیشتری دارد معنایش همان است که زمینه نابرابری را برای درآمد اشخاص فراهم کرده‏ایم.
رشیدیان- البته همه افراد درآمدهای متفاوتی دارند و این‏که شما می‏فرمایید غیر از آن‏
Majlis:1 Volume:3 Sessions:51-67 Page:1415
است. دولت موظف است نسبت به همه رعایت عدالت را برقرار کند چون ما الان می‏گوییم که درآمد و بودجه مملکت باید به تساوی بین همه تقسیم و خرج بشود و یکی از انحرافات و تجاوزات رژیم گذشته هم همین بود که بودجه هنگفتی از این مملکت را در یک شهر یا یک منطقه‏ای که می‏خواستند، خرج می‏کردند و این یک سر نخی به دست دولت‏ها بود که برای بعضی جاها چنین خرج‏هایی می‏کردند.
نایب رئیس- جواب این را ما در اصل 128 داده‏ایم که ان شاء الله در گروه اقتصاد بحث و روشن می‏شود. آنجا نوشته است که بهره‏برداری از منابع طبیعی و استفاده از درآمدهای ملی در سطح استان‏ها و مناطق و توزیع فعالیت‏های اقتصادی میان مناطق کشور نباید تبعیض در کار باشد به طوری که هر منطقه فراخور امکانات رشد خود سرمایه و امکانات لازم در دسترس داشته باشد به نحوی که نابرابری فاحش اقتصادی از بین برود. آقای طاهری اصفهانی بفرمایید. (طاهری اصفهانی- دیگر هیچ حرفی ندارد و تمام آقایان موافق‏اند که رأی بگیرید.) این مسائل از نظر بیان مقصود فرقی ندارد اگر کسی درآمد بیشتری دارد یا این است که توانسته در جامعه شکوفاتر بشود پس طوری است که این اشخاص در هر حال از مواهب طبیعی و خدمات جامعه بهره بیشتری برده است، بنابراین دوستان عزیز نگران نشوند.
ربانی شیرازی- اشکال بنده این است که‏آیا مقصود از این‏که درآمد را اضافه کنیم چیست؟
نایب رئیس- ممکن است بنویسیم کسی که درآمد بیشتری دارد.
بنی صدر- ممکن است مثل آمریکا یا همه کشورهای سرمایه‏داری که صاحبان کارخانه‏ها بر می‏دارند و برای خودشان خرج درست می‏کنند مثلا کسی که چندتا کارخانه دارد و مثلا از هزار کارخانه مبالغ هنگفتی درآمد داشته و خرجش هم ناچیز بوده است آن وقت برای این‏که از سود کارخانه‏هایش سود کارگران را ندهد می‏گوید این کارخانه ضرر کرده و از بقیه کارخانه‏ها منفعت می‏برد که این باز می‏شود مثل همان رژیم سابق که آقای فلان چندین شرکت درست می‏کرد اینها چیزهایی است که باز قضیه درآمد و خرج و فلان می‏شود. پس باید نوشت برخورداری از مواهب طبیعی و درآمد بیشتر و این قبیل چیزها.
نایب رئیس- اجازه بفرمایید، آقای ربانی شیرازی بفرمایید.
ربانی شیرازی- یعنی شما می‏فرمایید مالیات بر درآمد نباشد؟
بنی صدر- چرا باید باشد ولی بنویسید «امکانات».
رشیدیان- بلی، ما می‏گوییم از امکانات که یکی از آن امکانات هم درآمد بیشتر است، و یکی از آن امکانات هم ممکن است تولید و مصرف باشد و ما باید مصرف را زیاد کنیم.
نایب رئیس- می نویسیم هر کس از امکانات و مواهب طبیعی و خدمات جامعه بیشتر بهره می‏برد و درآمد بیشتری دارد. یعنی آن را اضافه می‏کنیم.
طاهری اصفهانی- به چه فرمی می‏خواهید اضافه کنید؟ بنویسید «درآمد» یا «درآمد بیشتری».
نایب رئیس- بسیار خوب گذاشتن یک «یا» اشکالی ندارد.
ربانی شیرازی- باید نوشت هر کس که درآمد بیشتری دارد و یا از امکانات بیشتری برخوردار است.
Majlis:1 Volume:3 Sessions:51-67 Page:1416
نایب رئیس- «یا» که می‏گوییم «علی سبیل منع الخلو» است یعنی «مانعه الجمع» نیست.
بنی صدر- بنده می‏خواستم که هر کس در موقعیت بهتری بود مالیات بیشتری بدهد، مثلا من اگر در بهترین جای شهر زندگی می‏کنم باید مالیات بیشتری بدهم.
حیدری- یک نفر که در جایی زندگی می‏کند که از آب و هوای خوب استفاده می‏کند بنابراین باید دوتا مالیات بدهد یکی برای مواهب طبیعی که لذت می‏برد و یکی هم برای درآمدی که دارد و باید مالیات بر درآمد بدهد.
نایب رئیس- در این باره زیاد صحبت شد و ان شاء الله که دوستان مخالف نیستند و موافق‏اند و این اصل را برای رأی‏گیری می‏خوانم. حال اجازه بدهید آقای حیدری که بنویسیم یک مالیاتی بگیریم برای آن بنده خدایی که در یک مناطق بد آب و هوایی زندگی می‏کند اقلا کولری مجانی به آن بدهیم، موافقید؟ (حیدری- این جریمه آن شخص است؟) نه این جریمه‏اش نیست اگر می‏گوییم مثلا ساکنین بلوچستان و مناطق گرمسیر و کویر را اجازه بدهیم بیایند اینجا بنشینند آن‏وقت جایشان تنگ می‏شود، آن باید آنجا باشد و مشغول فعالیت هم باشد ولی یک سهمی به او بدهید. اصل 132 برای رأی‏گیری قرائت می‏شود.
اصل 132- نظام مالیاتی باید عادلانه باشد و چنان برقرار شود که هر کس از امکانات یا مواهب طبیعی و خدمات جامعه بهره بیشتر می‏برد یا درآمد بیشتری دارد، بار هزینه‏های عمومی را بیشتر بر عهده گیرد.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر در جلسه پنجاه و چهار نفر، شمار کل آراء پنجاه وچهار رأی، موافق چهل و پنج نفر، ممتنع هفت نفر، مخالف دو نفر، بنابراین تصویب نشد چون هفت نفر تردید داشته‏اند.
رحمانی- به این دلیل رأی نیاورد که این مالیات بر مصرف است چون وسعت خیابان‏ها که منشاً مالیات نمی‏شود.
نایب رئیس- بسیار خوب آقای خامنه‏ای بفرمایید.
خامنه‏ای- بنده پیشنهاد می‏کنم شما دعوت کنید دو نفر کارشناس مالیاتی بیایند اینجا و آن چیزهایی که به نظرشان ناقص و زائد می‏رسد مرتفع کنند.
تهرانی- همه مسائل توضیح داده شده و رأی گرفتند.
نایب رئیس- در جلسه گروه‏ها همه این مطالب مطرح شد و رویش بحث شده است. اصل بعدی برای طرح خوانده می‏شود.
4- طرح وتصویب اصل 133 (اصل پنجاه و دوم‏
اصل 133- بودجه کل کشور به ترتیبی که در قانون مقرر می‏شود از طرف دولت تهیه و برای تصویب به شورای ملی تسلیم خواهد شد. هر گونه تغییر در ارقام بودجه نیز تابع مراتب مقرر در قانون خواهد بود.
نایب رئیس- آقای دکتر غفوری بفرمایید.
گلزاده غفوری- با توجه به این‏که در این نظام جدید دادگستری تأسیس شورای عالی‏
Majlis:1 Volume:3 Sessions:51-67 Page:1417
قضائی در نظر گرفته شده که بودجه شورای عالی قضائی مستقلا و مستقیماً تقدیم مجلس بشود و دیگر وزیر دادگستری نیست که آن را ببرد. اگر دوستان صلاح بدانند در آنجا نوشته شود با رعایت اصلی که در شورای عالی قضائی می‏آید یا نوشته بشود که در این قانون مقرر شده و می‏شود، یک کلمه «شده» اضافه بشود به طوری که آن استقلالی که برای شورای عالی قضائی در نظر گرفته شده است که بودجه‏اش را مستقلا و مستقیماً این را تشخیص بدهیم که برای داشتن یک دادگستری صحیح لازم نیست که واسطه‏ای داشته باشیم برای بودجه، این را محبت بفرمایید و مرقوم بفرمایید.
نایب رئیس- آقای دکتر غفوری مگر می‏شود که یک جایی از مملکت باشد که بداند مملکت چقدر درآمد و هزینه دارد؟ یک وقت است که شما می‏گویید بودجه مقامات قضائی را خودشان تهیه می‏کنند اما این‏که بخواهند مستقیماً به مجلس بدهند دستگاه اجرایی باید منابع درآمد و هزینه را مقایسه کند و بعد ببیند این بودجه‏ای را که به مجلس می‏برد هماهنگ است یا خیر. این‏طورکه جناب‏عالی می‏گویید باید مجلس دو یا سه بودجه مختلف دریافت بکند خود نمایندگان مجلس بنشینند و ببینند منابع درآمد این از کجا است چون دستگاه قضائی فقط هزینه می‏دهد درآمد که نمی‏دهد. به این ترتیب که جناب‏عالی می‏گویید مجلس باید بگردد دنبال یک کسی و بگوید منابع درآمد این را چگونه پیدا کنیم. این با هیچ نوع قانون بودجه‏بندی در دنیا مطابق نیست.
گلزاده غفوری- اگر دقت بکنیم خواهید دید که کاملًا رعایت شده یعنی شورای عالی قضائی یک نماینده دارد رابط با قو مجریه است این را تنظیم می‏کنند، تصویب می‏کنند، توافق می‏کنند ولی تدوینش باید مستقلًا و مستقیماً با او باشد.
نایب رئیس- آقای دکتر بنی صدر بفرمایید.
بنی صدر- این‏طوری که ایشان می‏فرمایند ما باید چند بنیاد داشته باشیم یعنی یک قسمت باید بگذاریم برای دستگاه قضائی و یکی برای اجرایی و یک کتاب هم برای خمس و زکات و یکی برای رهبری و یک دستگاه هم برای ژاندارمری و یکی برای شهربانی و یک دستگاه علیحده برای مالیات. آخر این ملت بیچاره باید بداند که به کجا مراجعه بکند (همهمه نمایندگان)
نایب رئیس- خواهش می‏کنم به نوبت صحبت بفرمایید. آقای مکارم بفرمایید.
مکارم شیرازی- وقتی که می‏گوییم به مجلس می‏فرستیم مجلس موظف نیست که آن را تصویب بکند، مجلس برای رسیدگی است.
نایب رئیس- خواهش می‏کنم به نوبت صحبت بفرمایید. دکتر آیت بفرمایید.
دکتر آیت- ممکن است اینجا بنویسیم بودجه سالانه را با نظر مجلس تصویب بکنیم، مثلا بودجه سالانه قضائی کشور. (منتظری- سالیانه یا سالانه؟)
نایب رئیس- سالانه درست است، سالانه، ماهانه، آقای قرشی بفرمایید.
قرشی- «هر گونه تغییر در ارقام بودجه نیز تابع مراتب مقرر در قانون خواهد بود.» را توضیح بفرمایید.
نایب رئیس- در بودجه گاهی یک درآمد و یا یک اعتباری را برای یک مصرفی پیش‏بینی می‏کنند بعد در مقام اجرا می‏بینند که این اعتبار زائد است و در یک جای دیگر
Majlis:1 Volume:3 Sessions:51-67 Page:1418
اعتبار کم است. بنابراین باید این رقم بودجه را از این مصرف بردارند و روی آن مصرف بگذارند. در این اصل می‏گوییم این عمل باید مطابق مقررات باشد، یعنی دلخواه نیست. (دکتر بیت اوشانا- ارقام کلی قید شود که با ارقام ریز ارتباط نداشته باشد.) ما نگفتیم مجلس تصویب کند بلکه گفتیم تابع مراتب مقرر در قانون است یعنی قانون تعیین می‏کند که این تغییرات از اختیارات کیست. آقای طاهری گرگانی بفرمایید.
طاهری گرگانی- در اینجا یک مرتبه بودجه کل کشور برای رسیدگی به مجلس شورای ملی داده می‏شود به ترتیبی که در قانون مقرر می‏شود، قانون هم که در مجلس است، یک مرتبه هم تغییر ارقام بودجه را محول به قانون کرده است. همه اینها را می‏شود یک کاسه کرد و به مجلس شورای ملی محول کرد.
نایب رئیس- خیر این دو مطلب جدا است یکی خود بودجه را تنظیم می‏کنند و در آن می‏گویند با این ما این مقدار درآمد از این محل‏ها داریم و این مقدار هم مصرف داریم برای این محل‏ها، که این می‏شود لایحه بودجه که به مجلس داده می‏شود. (طاهری گرگانی- پس تنظیم بودجه است؟) خیر، بودجه را دولت تنظیم می‏کند و وقتی تنظیم شد می‏شود یک لایحه بودجه که برای رسیدگی و اظهار نظر و تصویب به مجلس شورای ملی فرستاده می‏شود که آنها ممکن است بگویند این درآمد را بی‏خود گذاشته‏اید، بنابراین دولت باید بیاید و توضیح بدهد و اصلاح کند و با این رقم هزینه بی‏مورد است و یا مقدارش زیاد است که دولت باید به مجلس برود و اصلاح کند. در نتیجه دو ماه و یا سه ماه طول می‏کشد تا وقتی که‏این بودجه کاملا با شرکت نمایندگان دولت در مجلس رسیدگی شود و برای طرح در جلسه علنی آماده شود که این لایحه بودجه می‏شود. مسأله دیگر این‏که اگر تغییر در اثنای اجرای بودجه لازم شد یعنی بعد از تصویب لایحه بودجه دولت می‏بیند در بودجه نوشته‏اند امسال باید مبلغ صد میلیون تومان خرج آبیاری شود که مقدارش کم است و باید صد و بیست میلیون تومان شود، و یا در بودجه نوشته‏اند 80 میلیون تومان باید صرف معادن شود، این مبلغ زیاد است می‏توان پنج یا ده میلیون تومانش را برداشت، می‏گویند این مبلغ را بر می‏داریم و به مصرف کمبود هزینه آبیاری می‏رسانیم. لذا این تغییرات باید بر طبق مراتب مقرر در قانون صورت بگیرد و همین‏طوری نمی‏تواند این تغییرات صورت گیرد. (طاهری گرگانی- با یک جمله خلاصه می‏شد.) ما خواهش کردیم اگر مطلب روشن است روی جمله‏ها در اینجا بحث نشود و اگر مطلب مورد قبول است بفرمایید موافقیم. آقای فوزی بفرمایید.
فوزی- برای این‏که عبارت اول با عبارت دوم یکنواخت باشد بهتر است عبارت «از طرف دولت تهیه و برای تصویب به مجلس شورای ملی تسلیم خواهد شد.» به صورت «از طرف دولت تهیه و برای تصویب به مجلس شورای ملی تسلیم می‏گردد.» اصلاح شود.
نایب رئیس- بسیار خوب آقای خامنه‏ای بفرمایید.
خامنه‏ای- اگر در مورد بودجه تنها به همین اصل 133 اکتفا شود حتماً باید قید شود که بودجه هر سال و قید شود در پایان سال و ماهش هم تعیین بشود، یا در این حدود که زمان تهیه بودجه در اختیار دولت نباشد که هر وقت دلش خواست دیر یا زود تهیه کند و همچنین پیش‏بینی موردی که بودجه آماده نشد. دوم نکته‏ای که آقای غفوری گفتند اولا قو قضائیه را مستقل گرفته‏ایم و ارتباط بودجه قو قضائیه با بودجه دولت منافات با استقلال‏
Majlis:1 Volume:3 Sessions:51-67 Page:1419
دارد. واین یکی از چیزهایی است که جزء شاهکارهای قانون اساسی ما می‏تواند باشد. منبع درآمد که فرمودید، قو قضائیه خودش از منابع درآمد است و به‏این دلیل که قو مقننه بودجه‏اش را خودش تصویب می‏کند و تهیه بودجه از طریق دولت نیست، بنابراین آنهایی که می‏خواهند مستقل باشند شرطش این است که بودجه‏شان را خودشان تنظیم کنند. منابع درآمدی که آقای بنی صدر گفتند قو قضائیه دارد برای این‏که حق تمبر از حقوقی است که دادگستری همیشه می‏گرفته است و از منابع درآمد است.
نایب رئیس- ممکن است در آینده نگیرند.
خامنه‏ای- نمی‏شود نگیرند چون شرعاً هم مانعی ندارد در فقه هم همین است، البته نه به عنوان اجرت بر قضا ولی می‏تواند بگیرد و بعد از «تسلیم خواهد شد» بنویسیم «بودجه قو قضائیه مستقیماً و همزمان با لایحه بودجه به مجلس داده خواهد شد.» این قسمت را اگر نگذاریم از استقلال قو قضائیه کم می‏شود. (مکارم شیرازی- «به ترتیبی که در قانون مقرر می‏شود.») نمی‏شود، کدام قانون؟ (مکارم شیرازی- قانون مجلس.) وعده نسیه می‏دهید. قو قضائیه را می‏خواهید دست مجلس بدهید.
فاتحی- بودجه کل کشور از طرف دولت تنظیم و تهیه و برای تصویب به مجلس شورای ملی تسلیم خواهد شد. من فکر می‏کنم جمله «به ترتیبی که در قانون مقرر می‏شود» زائد است.
نایب رئیس- آقای فاتحی ترتیب تهیه بودجه را قانون‏های بعدی معین می‏کند.
فاتحی- «از طرف دولت تهیه و تنظیم می‏شود» شامل همه اینها هست چون بر طبق قانون تنظیم می‏کنند.
نایب رئیس- پس بنویسیم بر طبق قانون.
فاتحی- چون آنها برخلاف قانون که تنظیم نمی‏کنند بلکه بر طبق مقرراتی که خودشان دارند تهیه و تنظیم می‏کنند، پس «به ترتیب» که می‏گویند که یک چیز زائدی است.
نایب رئیس- آقای ضیائی بفرمایید.
دکتر ضیائی- در مورد اشکال جناب آقای دکتر غفوری و جناب آقای دکتر بنی صدر من فکر می‏کنم با عرض جسارت با عدم دقت در همان قانونی که اینجا که آقای دکتر غفوری اصرار داشتند که اگر شورای عالی قضائی هم تصویب بشود در رابطه با آنها یک معاون پارلمانی و یک معاون قو مجریه دارد بنابراین در هر صورت باز با تهیه لایحه دولتی به مجلس می‏رود.
نایب رئیس- آقای دکتر غفوری بفرمایید.
گلزاده غفوری- اتفاقاً ما انتظار داشتیم، دوستان گروه قضائی که این اصل را همه تصویب کردند همان‏طوری که دوست و برادرمان گفتند از شاهکارهای قانون اساسی است. (نایب رئیس- شاهکار که نه، مردم کار.) استقلال بخشیدن به قو قضائی و بیرون آوردن آن از این وضع نکبت‏بار که اسیر و آلت دست قو مجریه قرار گرفتن است، البته احتیاج به مقدماتی دارد که باید خدمت دوستان صحبت بشود، چون آقایان با این مقدمات مسبوق نیستند یک جایی بگذارید «با رعایت اصل فلان» که اگر چنان‏چه مذاکرات شد و انجام گرفت رعایت شود. بنابراین استقلال قو قضائیه موقعی تأمین می‏شود که بودجه‏اش مستقل باشد وگرنه مثل سابق اسیر و آلت دست قو قضائیه خواهد بود. بنابراین اینجا بگذارید «مقرر شده»
Majlis:1 Volume:3 Sessions:51-67 Page:1420
یا «مقرر می‏شود» یا «رعایت اصل قانون».
نایب رئیس- دوستان توجه بفرمایند که استقلال قو قضائیه موضوعی است که بعداً باید رویش صحبت شود، که‏آیا استقلال قو قضائیه به این است که بودجه‏اش را به طور مستقل تهیه کند یا استقلال قو قضائیه این است که قو مقننه بودجه کافی در اختیارشان بگذارد، یعنی نمایندگان مردم بگویند بودجه کافی در اختیارتان می‏گذاریم ولی شما از طریق دولت بگویید ما این قدر هزینه داریم و این قدر هم درآمد بنابراین طریق کار به استقلال لطمه نمی‏زند اگر آقایان دقت داشته باشند لایحه بودجه با تمام لوایح فرق دارد زیرا لایحه بودجه معمولا دو یا سه ماه در کمیسیون به تفصیل با تماس با نمایندگان واحدهای گوناگون رسیدگی می‏شود و دست آنها کاملًا باز است (ضیائی- جواب آقای خامنه‏ای در اصل 137 ذکر شده.) برای این‏که اشکال این اصل را برطرف کنیم به نظر من کلمه «از طرف دولت» هیچ ضرورتی ندارد و ما می‏توانیم بنویسیم «بودجه سالانه کل کشور به ترتیبی که در قانون مقرر می‏شود تهیه و برای رسیدگی و تصویب به مجلس شورای ملی تسلیم می‏شود».
تهرانی- باید «از طرف دولت» باشد و الا ما رأی نمی‏دهیم چون این فکری که آقایان دارند فکری ناپخته و نادرست و بعضی جملات اصلًا معنی ندارد، چون اگر قاضی ایمان داشته باشد، اگر بودجه‏اش را خودش تهیه کند یا غیر فرقی نمی‏کند و قاضی‏ای که برای پول بخواهد کار کند به درد نمی‏خورد، اینها متوجه نیستند که قضات مؤمن را باید به کار بگمارند و علاوه بر این دولت نظر خاصی ندارد. بنابراین بودجه باید از طرف دولت باشد.
یزدی- مقصود از استقلال قو قضائیه این است که در تحت فشار قو مجریه نباشد.
بنی صدر- هیچ دستگاه دولتی یا غیر دولتی نیست که از خودش هیچ درآمدی نداشته باشد. مسأله اینجاست که شما می‏خواهید ببینید که بودجه یکی است یا چهار صدتا است. اگر بودجه مملکت یکی است بنابراین دخل و خرج یکجا باید باشد و کار اصلی دولت همین است که مالیه لازم را جمع‏آوری کند و به مصارف مملکتی برساند. این عمل نه ربطی به استقلال این دارد و نه ربطی به استقلال آن. این‏که می‏گویند مجلس بودجه خودش را تنظیم می‏کند، بودجه مجلس خارج از بودجه دولتی نیست و جزء بودجه دولت است. اول سال می‏آورند و می‏گویند مخارج این مقدار است و شما می‏توانید بفرمایید یکی از لوایح بودجه را بیاورند و ببینند که نوشته است هزینه مجلس شورای ملی فلان قدر. (خامنه‏ای- چه کسی پیشنهاد می‏کند؟) دولت به وزارت‏خانه‏ها ابلاغ می‏کند که بودجه دخل و خرج خودتان را بفرستید.
نایب رئیس- اصولًا اینجا مسأله تنظیم بودجه با مسأله پیشنهاد بودجه قاطی شده است. هر مؤسسه‏ای بودجه‏اش را خودش پیشنهاد می‏کند و به مرکز تنظیم بودجه می‏فرستد که الان مرکز تنظیم بودجه دیگر وزارت دارایی نیست و فعلا سازمان برنامه است. سازمان برنامه یکی از وظایفش این است که بودجه کشور را برای خدمات و تولید و عمران متناسب با درآمد کشور تنظیم کند. بنابراین می‏خواهد وزیر داشته باشد و یا نداشته باشد، می‏خواهد عضو دولت باشد یا نباشد. بحث سر این مطلب است که هر مؤسسه‏ای که در این کشور کار می‏کند باید پیشنهاد درآمد و هزینه‏اش را به یک مرکز بفرستد، این مرکز می‏تواند سازمان برنامه باشد و یا اداره کل بودجه باشد و یا کمیسیون بودجه مجلس که در هر حال فرقی ندارد و علی کل حال تصمیم گیرنده نیز مجلس است نه دولت و دولت فقط پیشنهاد دهنده‏
Majlis:1 Volume:3 Sessions:51-67 Page:1421
است. بنابراین بنده عرض کردم کلمه «از طرف دولت» نه‏این‏که من موافق نیستم که باشد بلکه من منظورم این بود وقتی بنویسیم «به ترتیب مقرر در قانون» قانون خودش معین می‏کند که ترتیب مقرر این است که همه مؤسسات بودجه‏شان را به اداره کل بودجه بفرستند. نظرم این است که سر این جمله ما اصل را به بن‏بست نکشانیم.
بنی صدر- اگر «از طرف دولت» را بردارید، دولت را از یک مسؤولیت بزرگی رها کرده‏اید چون فردا که سال تمام می‏شود به دولت می‏گویید چرا بودجه را نیاوردید؟ می‏گوید من تکلیفی نداشتم. این یک وظیفه مهم دولت است که بودجه را به مجلس ببرد.
نایب رئیس- من می‏گویم قانون بعداً معین می‏کند. (بنی صدر- مگر غیر از این ممکن است؟) بسیار خوب. پس ما اصل را به همین صورتی که هست به رأی می‏گذاریم. (منتظری- سالانه را اضافه کنید.) اضافه کردیم. اصل 133 را با اصلاحات عبارتی لازم برای رأی می‏خوانم:
اصل 133 (اصل پنجاه و دوم)- بودجه سالانه کل کشور به ترتیبی که در قانون مقرر می‏شود از طرف دولت تهیه برای رسیدگی و تصویب به شورای ملی تسلیم می‏گردد. هر گونه تغییر در ارقام بودجه نیز تابع مراتب مقرر در قانون خواهد بود.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عد حاضر در جلسه پنجاه و پنج نفر، تعداد کل آراء پنجاه و پنج رأی، موافق پنجاه و یک نفر، مخالف دو نفر، ممتنع دو نفر بنابراین تصویب شد، تکبیر (حضار سه مرتبه تکبیر گفتند).
5- طرح وتصویب اصل 134 (اصل پنجاه و سوم)
نایب رئیس- اصل 134 مطرح است که قرائت می‏شود.
اصل 134- کلیه دریافت‏های مربوط به دولت در حساب‏های خزانه‏داری کل متمرکز می‏شود و تمام پرداخت‏ها در حدود اعتبارات مصوب به موجب قانون انجام می‏گیرد.
نایب رئیس- نظری هست؟ آقای قرشی بفرمایید.
قرشی- «کلیه دریافت‏های مربوط به دولت ...»، «مربوط به» زائد است، نوشته شود «کلیه دریافت‏های دولتی ...».
طاهری اصفهانی- اگر نداشته باشد بهتر است.
نایب رئیس- سؤال این است که «مربوط به» مطلبی را اضافه نمی‏کند چون «دریافت‏های دولت» و «دریافت‏های مربوط به دولت» یکی است. (بنی صدر- شاید کم هم دارد. طوری نشود که مثلًا شرکت‏های دولتی ...) فرقی ندارد چون شرکت‏های دولتی هم مربوط به دولت است. (خامنه‏ای- «در حدود اعتبارات» را «برابر اعتبارات» بنویسید.) (یکی از نمایندگان- چرا درآمد ننویسیم؟) درآمد که نیست «در حدود اعتبارات» صحیح است چون برابر که نیست ممکن است کمتر از اعتبار باشد. (خامنه‏ای- برابر اعتبار باید باشد.) گاهی کمتر از اعتبار است چون بیشتر که نمی‏تواند باشد ولی گاهی اوقات پرداخت کمتر از اعتبار است که بنویسیم «در حدود اعتبارات» یا باید بنویسیم «بر پایه اعتبارات مصوب».
 «کلیه دریافت‏های مربوط به دولت» یک چیز اضافه را هم می‏رساند زیرا بعضی از امانت‏های ملت مردم در منازعات و مسائل دیگر را نزد پولی را نزد دولت یا در ثبت به امانت‏
Majlis:1 Volume:3 Sessions:51-67 Page:1422
می‏گذارند. (یکی از نمایندگان- آن دریافت نیست.) دریافت هست ولی مربوط به دولت نیست.
نایب رئیس- خیر به آن دریافت‏های مربوط به دولت نمی‏گویند. (طاهری اصفهانی- دریافت با امانت فرق می‏کنند.) اگر بنویسیم کلیه درآمدهای دولت چطور است؟ (یکی از نمایندگان- بهتر است.)
تهرانی- دریافت‏های دولت در حساب‏های خزانه کل متمرکز می‏شود و او حق ندارد در جای دیگر بگذارد و باید در حساب‏های خزانه بگذارد.
نایب رئیس- عنایت بفرمایید که این عبارت خوب است یا نه؟ «کلیه درآمدهای دولت در حساب‏های خزانه‏داری کل متمرکز می‏شود و همه هزینه‏ها در حدود اعتبارات مصوب به موجب قانون انجام می‏گیرد». (خامنه‏ای- عبارت اولی بهتر بود.) پس اجازه بفرمایید من یک توضیح برایتان بدهم. علت این اصل این است که درآمد نفت و بعضی از درآمدهای اقتصادی دیگر به حساب خزانه‏داری واریز نمی‏شده. این اصل بدین منظور تهیه شده است که در آینده کلیه درآمدها یعنی اعم از مالیات یا درآمدهای ناشی از صنایع یا سرمایه‏گذاری‏های دیگری که دولت دارد باید یک‏جا به خزانه‏داری کل برود و کلیه پرداخت‏ها هم از آنجا تصویب شود. بنابراین منظور از تهیه اصل این بوده است که می‏بینید مسأله همان درآمد به طور کلی مطرح است.
خامنه‏ای- دریافت و پرداخت مصطلح‏تر است و معنایش هم وافی‏تر است برای این‏که وقتی پرداخت می‏فرمایید اعم از هزینه است. منظور از دریافت این است که دولت پول می‏گیرد و الا دارایی‏های دولت را در خزانه ضبط نمی‏کنند. دولت دو مقام دارد، در دارایی پول می‏گیرد و پول می‏دهد و تمام وجوهی که دریافت می‏کند در خزانه جمع‏آوری می‏کند و ...
نایب رئیس- درآمد که به دارایی نمی‏گویند. (خامنه‏ای- خزانه که اداره خاصی نیست.) یک تذکری برادرمان آقای عضدی دارند که می‏دهند. (عضدی- این دریافت‏ها شامل وام هم می‏شود.) این تذکر به جایی است چون این مورد قطعاً درآمد نیست، بنابراین کلمه دریافت اعم از درآمد می‏شود. (طاهری اصفهانی- پرداخت هم با هزینه فرق می‏کند.) اگر آن را دریافت کردیم این را هم پرداخت می‏کنیم (طاهری اصفهانی- پرداخت اعم از هزینه است.) بنابراین معلوم شد همان عبارت قبلی اعم است «کلیه دریافت‏های دولت در حساب‏های خزانه‏داری کل متمرکز می‏شود و همه پرداخت‏ها در حدود اعتبارات مصوب به موجب قانون انجام می‏گیرد». (عده‏ای از نمایندگان- رأی بگیرید.) بنابراین بار دیگر برای رأی‏گیری می‏خوانم:
اصل 134 (اصل پنجاه و سوم)- کلیه دریافت‏های دولت در حساب‏های خزانه‏داری کل متمرکز می‏شود و همه پرداخت‏ها در حدود اعتبارات مصوب به موجب قانون انجام می‏گیرد.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر در جلسه پنجاه و شش نفر، تعداد کل آراء پنجاه و شش رأی، موافق پنجاه و شش نفر، بنابراین اصل 134 به اتفاق آراء تصویب شد، تکبیر (حضار سه مرتبه تکبیر گفتند).
Majlis:1 Volume:3 Sessions:51-67 Page:1423
6- طرح وتصویب اصل 135 (اصل پنجاه و چهارم)
نایب رئیس- اصل 135 مطرح است که قرائت می‏شود.
اصل 135- دیوان محاسبات کشور و سازمان و اداره امور آن در تهران و مراکز استان‏ها به موجب قانون تشکیل و تعین خواهد شد.
نایب رئیس- آقای رحمانی بفرمایید. (رحمانی- به جای تهران، مرکز گذاشته شود.) ما جلوتر نوشته‏ایم که مرکز ایران تهران است یا ننوشته‏ایم؟ (نمایندگان- خیر، ننوشتیم.) پس درست است، پیشنهاد به جایی است. بنابراین باید بنویسیم «و مرکز کشور و مراکز استان‏ها». (دکتر آیت- اصولًا تهران خودش مرکز استان هم هست.) خیر آن چیز دیگری است. (طاهری اصفهانی- فرق بین تشکیل و تعیین چیست؟) اداره آن باید تعیین بشود و دیوان و سازمانش هم باید تعیین بشود. به هر حال این لف و نشر برحسب آن سازمان و اداره است اینجا دوستان عنایت بفرمایید که برادرانی از دیوان محاسبات فعلی چیزی تهیه کرده بودند که برای همه آقایان هم فرستاده شده است. اصل 118 یعنی اصلی که مشابه این اصل است که به این صورت تهیه کرده‏اند: «دیوان محاسبات عالی کشور مستقل و تحت نظارت عالی مجلس شورای ملی می‏باشد. سازمان و اداره امور آن در تهران و مراکز استان‏ها به موجب قانون تعیین خواهد شد». (مکارم شیرازی- این به جای اصل 135 و 136 می‏آید.) بلی؟ (مکارم شیرازی- به جای دو اصل است.) اصل 136 می‏تواند باز هم باشد چون تحت نظارت او است غیر از این است که باید نماینده هم داشته باشد. اجازه بدهید توضیح بدهم. توضیح این است که منظور اساسی است دیوان محاسبات نظارت ملت بر وضع مالی کشور است و چون این نظارت ملت به اصطلاح آن کسی که این کار را انجام می‏دهد یعنی درآمد و هزینه را تنظیم می‏کند، دولت است پس در حقیقت نقش اساسی دیوان محاسبات این است که ملت یک راه قابل اعتماد نظارت داشته باشد که این درآمد و هزینه‏ای را که به عنوان ریش و قیچی دست دولت داده است آیا درست انجام گرفته است یا نه. این است که آقایان پیشنهاد کرده‏اند چون نقش اصلی دیوان محاسبات این کار است این نقش را مستقیماً زیر نظر نمایندگان به ملت قرار بدهیم. (صافی- خوب، اصل 136 همین است.) در اصل 136 به همین منظور که می‏فرمایید اکتفا می‏کرده‏اند که چند نفر یا دو نفر نماینده از مجلس آنجا برود که این غیر از این است که کل سازمان زیر نظر مجلس شورای ملی قرار گیرد. آقای بنی صدر بفرمایید. (صافی- دیوان محاسبات را مجلس تعیین می‏کند.)
بنی صدر- من قبلا با آقایان صحبت کردم. یک خود سالاری در این مملکت هست چون هر کس وقتی نوبت به خودش که می‏رسد می‏خواهد یک اختیارات کامل برای خودش منظور بدارد. یکی هم اصلی که زیر آن نوشته‏اند که از اول خط تا آخر خط دیوان محاسبات نظارت دارد. بنابراین ما یک دستگاهی می‏خواهیم درست کنیم که کنترل امور مالی کشور کاملًا در دست او باشد که اگر چهار صد یا پانصد نفرشان یک مرام معینی پیدا کردند هر لحظه می‏توانند اقتصاد ایران را فلج کنند. آن‏چه را که دیوان محاسبات در دنیا درست می‏کند تنها آن نیست که شما می‏فرمایید بلکه دیوان محاسبات کارش این است که پراکندگی در خرج‏ها را متمرکز می‏کند و تحت ضابطه در می‏آورد و معین می‏کند که این خرج‏ها طبق آن‏چه که تصویب شده انجام گرفته یا نگرفته است. ولو مجلس هم نباشد دیوان محاسبات هست و اصطلاحش هم تازه پیدا
Majlis:1 Volume:3 Sessions:51-67 Page:1424
نشده و در رژیم استبدادی هم دیوان محاسبات بوده و در تمام دنیا هم هست و کار دیوان محاسبات همین است که به حساب‏ها برسد که ببیند اینها خوب انجام گرفته یا بد انجام گرفته است.
نایب رئیس- بحث سر این است که قبلا از طرف شاه و امپراطور بود حالا از طرف ملت است.
بنی صدر- یک وقت بود که دستگاه دیوان محاسبات را خودش تعیین می‏کرد و حساب و کتابش را خودش داشت بنابراین هرجا که دلش می‏خواست به حساب‏ها می‏رسید. ما آمدیم با توجه به این‏که در آن رژیم سابق روی همان اصولی که اجرا هم نمی‏شد دولت افراد دیوان محاسبات را پیشنهاد می‏کرد یعنی کسانی که نظارت عالیه و رهبری و مدیریت آن را دارند و مجلس تصویب می‏کرد ولی ما در اینجا گفتیم مجلس تصویب می‏کند و طریقش را پای خودش گذاشتیم که تشخیص بدهد چون باتجربه است و ما نمی‏دانیم در تجربه چه چیز از آب در می‏آید. تجربه بکند به ترتیبی که مصلحت است، اگر بعد دید تجربه‏اش خوب در نیامد راه تغییر داشته باشد. این است که مسأله را به ابتکار خود مجلس گذاشتیم و در اینجا آن اصطلاحی که آنها آورده بودند نیاوردیم، تا مجلس بتواند و آزاد باشد آن‏چه را که مصلحت است تصویب کند، چون اینها یک چیزهای لایتغیری نیستند و ممکن است براساس تجربه تغییر کند.
نایب رئیس- آقای رحمانی. (رحمانی- عرضی ندارم.) آقای مکارم شیرازی بفرمایید.
مکارم شیرازی- عرض من این است که آنها یک چیزی می‏خواهند که باید اینجا باشد تا هدف این اصل معلوم شود و آن این است که اگر وابسته به دولت باشد، خوب دولت این مرکز حسابرسی را زیر نظر خودش می‏گیرد و هر کاری خواست می‏کند. ما باید بنویسیم زیر نظر مجلس شورای ملی و نمایندگان ملت تا بتواند ناظر بر دولت باشد و این چیزی که آقایان در گروه نوشته‏اند مطلب را نمی‏رساند.
نایب رئیس- عنایت بفرمایید بنده یک تذکر هم به برادر آقای بنی صدر بدهم. اگر نوشته باشند که اینها تصویب کنند همان‏طور که فرمودید فلج می‏کنند، اینها هیچ حق تصویب ندارند، اینها فقط حق رسیدگی دارند و می‏توانند هر هزینه و درآمدی را رسیدگی کنند و نظرات خودشان را برای تفریغ بودجه بدهند و هیچ وقت نمی‏توانند کاری را کند کنند. (بنی صدر- این همان چیزی است که آنها نوشته‏اند.) خیر ننوشته‏اند من می‏خوانم اصلی را که وظایفش را بیان می‏کند. البته آقایان یک کلمه عالی هم رویش گذاشته‏اند که بوی طاغوت می‏دهد و قرار شد کلمه عالی را برداریم.
 «دیوان محاسبات کشور بر کلیه درآمد و هزینه وزارت‏خانه و مؤسسات و شرکت‏های دولتی و سایر دستگاه‏هایی که به نحوی از انحاء از بودجه کل کشور استفاده می‏کند به ترتیبی که قانون مقرر می‏دارد نظارت نموده و رسیدگی می‏نماید و مراقبت خواهد نمود که هیچ هزینه‏ای از اعتبارات مصوب تجاوز نکرده و هر وجهی در محل خود به مصرف برسد. حساب‏ها و اسناد و مدارک مربوط را برابر قانون جمع‏آوری و لایحه تفریغ بودجه هر سال را به انضمام نظرات خود به مجلس شورای کلی تسلیم می‏نماید» بنابراین هیچ حق جلوگیری ندارد. (تهرانی- آن چیزی که ما نوشتیم خیلی بهتر است.) آقایان توجه بفرمایید مسأله در اینجا این است که در اصل 135 پیشنهادی گروه گفته شده است که کیفیت تشکیل آن را بعداً قانون معین کند. آیا دست دولت‏
Majlis:1 Volume:3 Sessions:51-67 Page:1425
در کارش باشد یا نباشد ولی در متن پیشنهادی آقایان این است که از همین‏جا بنویسیم که مستقیماً زیر نظر مجلس است چون در حقیقت دیوان محاسبات نقش اصلیش عبارت است از بازرسی مالی مجلس، و از وظایف مجلس شورای ملی نظارت بر دخل و خرج مملکت است که در قانون اساسی قبلی هم بوده است و چون نظارت یک امر فنی است به هر حال دیوان محاسبات پایه اصلیش این است اگر هر کاری دیگر هم از او بخواهند فرعی است و اصلا من نمی‏دانم کار دیگری هم دارد یا ندارد.
صافی- نظارت بر دخل ندارد خودشان هم می‏گفتند نظارت بر خرج دارند و این‏که به چه طریق بودجه مصرف بشود.
نایب رئیس- اصطلاح دخل و خرج که می‏گویند همین است.
تهرانی- مجلس شورای ملی مستشار می‏فرستند و دولت هم ناظر است و ترکیبی خواهد بود از هر دو، خیلی بهتر است چون اگر تنها یک طرف باشد موجب خطر است.
نایب رئیس- آقای تهرانی مجلس که خطر ندارد. آقای فاتحی بفرمایید.
فاتحی- به عقیده بنده دیوان محاسبات نه آن‏طور که خودشان می‏گویند مستقل باشد بلکه زیر نظر شورایی مرکب از نمایندگان دولت و نمایندگان مجلس و شورای عالی قضائی باشد و یک جوری باشد که خودشان هم مستقل نباشند.
نایب رئیس- آقای دکتر آیت بفرمایید.
دکتر آیت- در اینجا باید توجه کنیم که قانون اساسی سابق به دیوان محاسبات بیشتر اختیار داده است، من عین این اصل را می‏خوانم:
 «اصل 102 قانون اساسی سابق- اعضای دیوان محاسبات را مجلس شورای ملی برای مدتی که به موجب قانون مقرر می‏شود تعیین خواهد نمود.» یعنی تمام اعضای او را تعیین می‏کند ولی در اینجا گفته شده است عده کافی به عنوان مستشار. به هر حال ما باید بیشتر کوشش کنیم که زیر نظر مجلس شورای ملی باشد. البته کار دولت هم که مثلا کسی را معرفی کند و آنها پانزده نفرشان را انتخاب کنند اشکال ندارد ولی شورا که باید دخل و خرج را رسیدگی کند در اینجا باید نقش عمده‏تری داشته باشد.
نایب رئیس- آقای دکتر غفوری بفرمایید.
گلزاده غفوری- به نظر می‏رسد که ما در تدوین این قانون اساسی که به نام اسلام نوشته می‏شود به اصول اصلی توجه کنیم این مسأله‏ای است که هم ریشه اسلامی دارد ولی در غرب به یک صورتی اجرا شد وقتی هم که آمد اینجا دیوان محاسبات به صورت یک اداره بایگانی در آمده است یعنی خرجی که شده و سه ماه، چهار ماه و یا شش ماه از آن گذشته است اینها هم ممکن است رسیدگی بکنند یا نکنند و بایگانی می‏شود. اگر بخواهید روح پیدا کند، اینها امین مردم هستند که‏این‏همه برنامه و تشکیلات آن جوری که قانون تصویب کرده عمل شده یا نه. اگر نشد ضامن اجرای نشدنش چیست؟ اینجا در صفحه سوم در سطر چهارم نوشته است که «هیچ هزینه‏ای از اعتبارات مصوب تجاوز نکرده و هر وجهی در محل خود به مصرف رسیده باشد.» حالا اگر نرسید چکار کنیم؟ هیچ ضامن اجرایی ندارد بنابراین باید ممیزی و بعد هم دنباله‏گیری و حتی اعلام جرم علیه کسانی که برخلاف قانون رفتار می‏کنند بشود.
نایب رئیس- آقای دکتر غفوری، خوب معلوم است وقتی اینها فهمیدند که جرمی‏
Majlis:1 Volume:3 Sessions:51-67 Page:1426
شده است اعلام جرم می‏کنند، استیضاح می‏کنند. آقای کرمی بفرمایید.
کرمی- عرض می‏شود متن تهیه شده به وسیله گروه 7 هیچ اضافه‏ای بر پیش نویس اخیر ندارد تنها آن پیش نویس سه اصل است ولی چیزی که آقایان داده‏اند دو اصل است که خیلی محکم و خوب است و جلوی خیانت را هم می‏گیرد. بنابراین به نظر من این دو اصل که آقایان به جای سه اصل تهیه کرده‏اند با در نظر گرفتن امانت و توجه بیشتر و این‏که متن گروه 7 چیزی اضافه بر این پیش نویس حتی یک کلمه هم ندارد پس این بهتر است.
نایب رئیس- آقای عضدی بفرمایید.
عضدی- اینجا ما نگفتیم که دیوان محاسبات زیر نظر قو مجریه باشد، دست قو مقننه باز است اگر خواست زیر نظر خودش باشد یک قانونی را تصویب می‏کند و دیوان محاسبات می‏شود زیر نظر قو مقننه و اگر دید عملا امکان ندارد خودش قانون تصویب می‏کند.
مکارم شیرازی- از حالا باید محکمش کرد که زیر نظر مجلس باشد.
نایب رئیس- آقای مراغه‏ای بفرمایید.
مقدم مراغه‏ای- اینجا دو مطلب است یکی این‏که مسؤول تنظیم لایحه تفریغ بودجه در هر حال دولت است پس باید تابع دولت باشند به همین ترتیب که مستشاران تعیین می‏شوند. به این ترتیب به عقیده بنده این‏که دیوان محاسبات صد درصد تحت نظارت مجلس باشد صحیح نیست چون دولت است که باید لایحه تفریغ بودجه را تنظیم بکند ولی این‏که نظارت مستمر باشد و مستشاران از طرف مجلس تعین بشوند این راه صحیحی است. به عقیده بنده این اصل پیشنهادی که الان مطرح است کافی به مقصود است.
نایب رئیس- آقای عرب بفرمایید.
عرب- بنده معتقدم دیوان عالی محاسبات تحت نظر مجلس شورای ملی باشد چون که آنها نمایندگان ملت هستند و در غیر این صورت برنامه سابق خواهد بود.
نایب رئیس- ببینید دوستان باز هم من این را تکرار می‏کنم. فلسفه تشکیل دیوان محاسبات همیشه این است که آن کسی که باید ناظر باشد از نظر قانون اساسی و از نظر مبنای حکومتی بر دخل و خرج مملکت، آن یک سازمان می‏خواهد و آن کار به طور فردی نمی‏شود انجام داد. در روزی که استبداد بوده شاه می‏خواسته این کار را بکند و دیوان در اختیار شاه بوده و در وقتی که ملت می‏خواهد این کار را بکند و اختیار این کار دست ملت است، ملت باید یک چنین دستگاهی داشته باشد بنابراین فلسفه طبیعی این دیوان محاسبات همین چیزی است که دوستان پیشنهاد کرده‏اند که دیوان محاسبات یکی از سازمان‏های مجلس شورای ملی می‏شود. مجلس شورای ملی سازمان‏های مختلف دارد یکی هم سازمان دیوان محاسبات است که فقط به جای لایحه کلمه‏اش را باید عوض کنیم و به‏این ترتیب سازمان دیوان محاسبات طرح تفریغ بودجه را تهیه می‏کند و می‏آورد آنجا. اگر مجلس شورای ملی تصویب کرد معلوم می‏شود دولت کارش را صحیح انجام داده است، اگر رد کرد معلوم می‏شود کارش را غلط انجام داده و بعد سؤال می‏کنند، استیضاح می‏کنند، اعلام جرم می‏کنند، محاکمه می‏کنند و همه کار می‏توانند بکنند. بنابراین کلمه لایحه ذهن دوستان را مخدوش نکند فلسفه کار را دقت بفرمایید که نظارت ملت است بر وضع مالی کشور و این جز این‏که زیر نظر مجلس باشد از راه دیگر عملی نیست.
مقدم مراغه‏ای- مسؤول تهیه لایحه تفریغ بودجه دولت است اگر در اختیار مجلس‏
Majlis:1 Volume:3 Sessions:51-67 Page:1427
باشد مسؤولیت دولت لوث می‏شود.
نایب رئیس- این چیزی است که جناب‏عالی می‏فرمایید، لوث نمی‏شود.
بنی صدر- جناب‏عالی بدون این‏که اسم نوشته باشید آن‏چه که خلاف منطق است می‏فرمایید آن وقت می‏گذارید به رأی و می‏گویید موافقین قیام فرمایند، آخر این‏که حرف نشد شما تصور می‏کنید که هیچ کجای دنیا نفهمیده‏اند، آیا یک مملکتی را سراغ دارید که به آن ترتیبی که شما می‏فرمایید عمل کنند؟
نایب رئیس- من اسم نوشته بودم، ولی در قانون اساسی قبلی این‏طورنوشته شده است که اعضای دیوان محاسبات را مجلس شورای ملی تعیین می‏کند. (بنی صدر- این را که ما هم نوشته‏ایم.) کل اعضاء نه سه چهارم.
بنی صدر- کل اعضاء که شدنی نیست. چطور می‏فرمایید که چنین چیزی ممکن است مثلا اگر یک کارمند بخواهند بگیرند شرایط استخدامش جدا است؟
نایب رئیس- اعضای اصلی را می‏گوییم و مثل کارمندان مجلس شورای ملی خواهد بود. (بنی صدر- کارمندان مجلس شورای ملی هم تابع قانون استخدام کشوری هستند.) کارمندان مجلس شورای ملی که مثل کارمندان دولت نیستند، شما کم توجهی می‏فرمایید.
بنی صدر- آنها که نمی‏توانند خارج از قواعد عمومی مملکت باشند. اتفاقاً همین دیشب آنها دربار وضع خودشان با من صحبت می‏کردند.
نایب رئیس- آقای بنی صدر توجه بفرمایید اینجا نوشته است «اعضای دیوان محاسبات را مجلس شورای ملی برای مدتی که به موجب قانون مقرر می‏شود تعیین خواهد نمود».
بنی صدر- عرض کردم اعضای آن دیوان 24 نفر یا 12 نفر هستند آنها، مراد قانون است نه این‏که چهارصد نفر کارمند را شامل شود.
نایب رئیس- ما می‏گوییم وقتی‏که قانون آنها را معین کرد آنها می‏شوند مسؤول اداره آنجا و می‏شوند تابع مجلس. (بنی صدر- خوب، بلی) و این هم که فرمودید من نوبت نداشتم روی نوبت خودم توضیح می‏دهم و البته یک نفر هم آخر توضیح می‏دهد حالا ممکن است آن یک نفر آقای بنی صدر باشد و یا آقای سبحانی. آقای طاهری اصفهانی بفرمایید.
طاهری اصفهانی- عرض من این است که محاسبات مال بودجه ملت است و برای بودجه ملت مطابق موازین شرع باید افرادی باشند برگزیده از خود ملت. وقتی در قانون اساسی قبل نوشته است که مجلس شورای ملی معین می‏کند رابطه با ملت پیدا می‏کند اما وقتی که گفتید دولت، رابطه‏اش با ملت از بین می‏رود.
نایب رئیس- آقای مقدم مراغه‏ای بفرمایید.
مقدم مراغه‏ای- در قانون اساسی گذشته فرمولش این بود که یک عده کارمندان دولت را مجلس انتخاب می‏کرد از لحاظ این بود که این افراد امین باشند به این جهت در قانون اخیر اختیارات بیشتری به دیوان محاسبات داده می‏شود ولی در هر حال بنده آن را تکرار می‏کنم که دولت باید مسؤول دخل و خرج مملکت باشد و مجلس نظارت مستمر داشته باشد.
نایب رئیس- همه ما این را می‏گوییم که دولت مسؤول است و مجلس ناظر است این مورد نظر همه است. آقای مراغه‏ای توجه دارید که هیچ وقت دیوان عالی محاسبات مسؤولیتی در دخل و خرج ندارد و فقط ناظر است و چون کارش نظارت است مربوط به مجلس می‏شود.
Majlis:1 Volume:3 Sessions:51-67 Page:1428
تهرانی- به جای دو اصل ما، آنها یک اصل آورده‏اند. اول آن را به رأی بگذارید اگر رأی آورد که آن را می‏گذاریم و اگر نیاورد روی اینها صحبت می‏کنیم و بنده حاضرم توضیح هم بدهم.
نایب رئیس- پس بنده اصل اول را نظرخواهی می‏کنم. اجازه بفرمایید قرائت کنم:
 «اصل- دیوان محاسبات کشور تحت نظارت مجلس شورای ملی می‏باشد. سازمان و اداره امور آن در تهران و مراکز استان‏ها به موجب قانون تعیین خواهد شد.» موافقین با این دست بلند کنند. (منتظری- مستقل را هم حذف کردیم.) (پنجاه و دو نفر دست بلند کردند.) پس بنده می‏خوانم برای اخذ رأی نهایی.
بنی صدر- همه دستگاه‏های دولت تحت نظارت است. آن چیزی که ما تهیه کرده بودیم که بهتر بود.
نایب رئیس- اگر آقایان موافق‏اند به جای «تحت نظارت» بنویسیم «وابسته به مجلس شورای ملی» یعنی می‏نویسیم «وابسته به مجلس شورای ملی و تحت نظر آن می‏باشد». (ربانی شیرازی- وابسته نمی‏خواهد، چه ربطی دارد؟) (منتظری- وابسته باشد بهتر است.) (خامنه‏ای- وابسته را بکنید تابع، بهتر است.) آقای منتظری پیشنهادی کرده‏اند که خیلی مناسب به نظر می‏رسد «دیوان محاسبات کشور مستقیماً زیر نظر مجلس شورای ملی می‏باشد» بنابراین برای رأی‏گیری می‏خوانیم:
اصل 135 (اصل پنجاه وچهارم)- دیوان محاسبات کشور مستقیماً زیر مجلس شورای ملی می‏باشد. سازمان و اداره امور آن در تهران و شهرستان‏ها به موجب قانون تعیین خواهد شد.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر در جلسه پنجاه و پنج نفر، شماره کل آراء پنجاه و پنج رأی، موافق پنجاه و یک نفر، مخالف هیچ، ممتنع چهار نفر بنابراین تصویب شد، تکبیر (حضار سه مرتبه تکبیر گفتند).
7- طرح و تصویب اصل 136 (اصل پنجاه و پنجم)
نایب رئیس- بنابراین اصل 136 حذف می‏شود اما درباره اصل 137 که جانشین اصل 136 می‏شود. آن چیزی که آقایان نوشته‏اند با آن چیزی که اینجا هست ماهویش زیاد فرق نمی‏کند. حالا اصل 136 از روی متن پیشنهادی گروه قرائت می‏شود.
اصل 136- دیوان محاسبات، کلیه حساب وزارت‏خانه، مؤسسات، شرکت‏های دولتی و
سایر دستگاه‏هایی که به نحوی از انحاء از بودجه کل کشور استفاده می‏کنند به ترتیبی که قانون مقرر می‏دارد رسیدگی و یا حسابرسی می‏نماید و مراقبت خواهد کرد که هیج هزینه‏ای از اعتبارات مصوب تجاوز نکرده و هر وجهی در محل خود به مصرف رسیده باشد. دیوان محاسبات حساب‏ها و اسناد و مدارک مربوط را برابر قانون جمع‏آوری و لایحه تفریغ بودجه هر سال را به انضمام نظرات خود به مجلس شورای ملی تسلیم می‏نماید. این لایحه باید در دسترس عموم گذاشته شود.
نایب رئیس- این هیچ مطلب اضافی ندارد. (مکارم شیرازی- کلمه «لایحه» چه می‏شود؟) (صافی- به جایش باید نوشته شود «گزارش») بلی، اگر بنویسیم گزارش مسأله‏ای‏
Majlis:1 Volume:3 Sessions:51-67 Page:1429
نیست. (منتظری- رسیدگی و یا حسابرسی می‏نماید یعنی چه؟) آقای مکارم شیرازی.
مکارم شیرازی- رسیدگی و حسابرسی دو مطلب است، رسیدگی یعنی مستقیماً رسیدگی می‏نمایند ولی حسابرسی یعنی دفاتر آنها را ممکن است بررسی کند.
نایب رئیس- آقای یزدی بفرمایید.
یزدی- مراقبت خواهد کرد که هیچ هزینه‏ای از اعتبارات مصوب تجاوز نکرده در حقیقت با کار حسابرسی نمی‏خواند زیرا کار حسابرسی یعنی ببیند آیا خرج با اجاره‏ای که به آن داده‏اند اضافه شده یا نشده و مراقبت خواهد کرد یعنی در موقع خرج کردن مواظبت کند، این معنایش این است که اگر اشتباهی در حساب است رسیدگی کند. (خامنه‏ای- باید نوشته شود «تجاوز نکرده باشد» یعنی در گذشته نکرده باشد.)
نایب رئیس- با این‏که‏این عبارت بودنش هیچ ضرری ندارد و معنای مراقبت هم همین است ولی به نظر می‏رسد اگر «مراقبت خواهد کرد» را برداریم مطلب باز همان‏طور فهمیده می‏شود یعنی بنویسیم «رسیدگی و یا حسابرسی می‏نماید که هیچ هزینه‏ای از اعتبارات تجاوز نکرده باشد.» آقای دکتر غفوری بفرمایید.
گلزاده غفوری- همان‏طور که آن دفعه گفتم برای تبدیل کردن این مؤسسه به یک مؤسسه فعال و امین جامعه، اینجا بعد از این‏که یک بودجه‏ای تعیین می‏کنند مسؤول یک دستگاه یا کمتر خرج می‏کند یا بیشتر خرج می‏کند یا در آن سوء استفاده می‏شود و بعد از این‏که دو ماه، سه ماه یا چهار ماه از آن گذشته می‏روند آنجا و حساب‏ها را می‏رسند. اینجا نوشته است «به مصرف رسیده باشد» من می‏خواهم یک کلمه‏ای اینجا گذاشته شود که دنباله‏گیری شود وگر نه آنجا می‏رود و دفن می‏شود. این را اگر بخواهیم فعالش کنیم باید یک کلمه‏ای بگذاریم که علیه متخلف اعلام جرم بکند حالا فرض کنید به مصرف نرسیده و مسؤول امر هم استعفا کرده و رفته است.
نایب رئیس- آقای دکتر غفوری، وقتی بنویسیم وظایف بازرسی را، دیگر اعلام جرم نمی‏نویسیم چون بازرس این کار را می‏کند. آقای سبحانی بفرمایید.
سبحانی- رسیدگی و حسابرسی چه تفاوتی دارد؟ اگر مغایر است که باید «یا» را حذف کنیم.
نایب رئیس- آقایان گفتند فرقش را که دو نوع کار است، آقای مکارم گفتند که در حسابرسی همه دفاتر را می‏خواهند تا حسابرسی کنند. آقای آیت بفرمایید.
دکتر آیت- من معتقدم که فعلا این اصل را برای مطالعه بیشتر ببریم به کمیسیون مشترک به این دلایل. اولا در اینجا دیوان محاسبات خواه ناخواه یا با سازمان برنامه یا با وزارت دارایی سروکار دارد، درست است که زیر نظر مجلس است ولی با آنها سروکار دارد و مسأله مسؤولیتی که مطرح است که اگر خوب مراقبت نکرد یا خوب نظارت نکرد مسؤول این کار کسی باشد و چه کسی باید جواب بدهد، آیا دولت جواب بدهد؟ و مسؤول عدم انجام کارهایش چه کسی است؟
نایب رئیس- خوب، مثل این است که بگوییم اگر اداره کارگزینی مجلس شورای ملی کارش را انجام نداد چه کسی مسؤول است. (دکتر آیت- خیر، این خیلی مهم‏تر از آن است.) خوب مسؤولش مجلس است.
دکتر آیت- یک قانونی ما داریم به نام قانون دیوان محاسبات، من نمی‏دانم وقتی‏که این‏
Majlis:1 Volume:3 Sessions:51-67 Page:1430
تنظیم می‏شده آن قانون مطالعه شده است یا نه، قانون مفصلی است و من معتقدم با توجه به آن قانون و سوابق آن قانون این اصل تنظیم بشود. (تهرانی- مطالعه شده است.) بسیار خوب اگر شده است که حرفی نیست. (بنی صدر- این اصل چهار مرتبه بررسی شده است.)
نایب رئیس- آقای تهرانی بفرمایید.
تهرانی- بنده می‏خواستم توضیحی راجع به این اصل بدهم. این قسمت از اصل که نوشته «رسیدگی و یا حسابرسی می‏نماید که هیچ هزینه‏ای از اعتبارات مصوب تجاوز نکرده باشد و هر وجهی در محل خود به مصرف رسیده باشد» از این جهت است و این هدف را دنبال می‏کند نمی‏خواهد بگوید این خیانت کرده است مثلا استاندار مشهد دو وظیفه دارد یک وظیفه این‏که زیادتر از بودجه‏ای که برایش قرار داده شده بیشتر خرج نکند و همان بودجه را منحصراً مصرف کند و اگر مثلا صد هزار تومان یا دویست هزار تومان برای عمران و آبادی اختصاص داده شده اگر کمتر مصرف کند باز هم مسؤول است چرا؟ برای این‏که به وظیفه‏اش عمل نکرده است وظیفه‏اش این بوده که در این سطح عمران و آبادی خراسان را بالا ببرد و این جمله‏این مطلب را می‏خواهد بگوید نه این‏که منظور این باشد که دزدی کرده باشد، این است که هم باید زیادی خرج نکند و هم بودجه‏ای را که برای موردی اختصاص داده شده به مصرف برساند.
نایب رئیس- آقای فوزی بفرمایید.
فوزی- منظور از رسیدگی و یا حسابرسی، مفهوم مراقبت خواهد کرد نیست برای این‏که رسیدگی و یا حسابرسی یک وقت در آخر کار انجام می‏گیرد و آن وقت ممکن است از هزینه هم تجاوز کرده باشد یعنی هزینه از اعتبارات هم بیشتر باشد. بنابراین باید از اول تحت کنترل و نظارت قرار گیرد آن وقت هزینه از اعتبار بیشتر نخواهد شد. علیهذا به نظر بنده از اول باید تحت کنترل قرار گیرد.
نایب رئیس- آقای عرب بفرمایید.
عرب- در اینجا ذکر شده «به ترتیبی که قانون مقرر رسیدگی بکند» این‏که وظیفه مجلس است که به وسیله افراد مجلس رسیدگی بکند.
نایب رئیس- می‏گوییم شکل کار را قانون معین می‏کند. (عرب- مگر قبلا نگفتیم تحت نظارت مجلس؟) اعضای مجلس که نیستند، تحت نظارت یعنی افرادی را انتخاب می‏کنند که کارشناسان امور هستند مثل این‏که مجلس برای خودش یک کارگزینی دارد یا یک کارپردازی دارد بنابراین مجلس یک دیوان محاسبات دارد که از کارشناسانی است که مورد تأیید مجلس هستند ولی لازم نیست که عضو مجلس باشند.
منتظری- من نفهمیدم حساب‏ها و اسناد و مدارک را برابر قانون جمع می‏کنند یعنی چه؟
نایب رئیس- یعنی قانون باید کیفیت اینها را معین کند. حالا برای رأی‏گیری خوانده می‏شود و شمار آن اصل 136 می‏شود.
اصل 136 (اصل پنجاه و پنجم)- دیوان محاسبات کلیه حساب‏های وزارت‏خانه‏ها، مؤسسات، شرکت‏های دولتی و سایر دستگاه‏هایی که به نحوی از انحاء بودجه کل کشور استفاده می‏کنند به ترتیبی که قانون مقرر می‏دارد رسیدگی و یا حسابرسی می‏نماید که هیچ هزینه‏ای از اعتبارات مصوب تجاوز نکرده و هر وجهی در محل خود به مصرف رسیده باشد. دیوان محاسبات حساب‏ها و اسناد و مدارک مربوط را برابر قانون جمع‏آوری و گزارش تفریغ بودجه هر سال را به انضمام‏
Majlis:1 Volume:3 Sessions:51-67 Page:1431
نظرات خود مجلس شورای ملی تسلیم می‏نماید. این گزارش باید در دسترس عموم گذاشته شود.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر در جلسه پنجاه و پنج نفر، شماره کل آراء پنجاه و پنج رأی، موافق پنجاه و سه نفر، مخالف هیچ، ممتنع دو نفر تصویب شد، تکبیر (حضار سه مرتبه تکبیر گفتند).
نایب رئیس- یک تذکر و توضیح در پاسخ آقای مقدم مراغه‏ای می‏دهم که دولت هم که موظف است خودش لایحه تفریغ بودجه را بیاورد. می‏توانید هم از گزارش نتیجه‏اینها استفاده کند و هم هر کار اضافه‏ای انجام بدهد چون او یک وظیفه جداگانه‏ای دارد ولی این به منظور این است که کار مجلس صحیح انجام گیرد، اما در اینجا دو اصل 138 و 139 آمده است که ارتباطش با اقتصاد خیلی کمتر است.
کرمی- پس خوب است جناب‏عالی اصل 127 و 129 و 130 را مطرح کنید.
نایب رئیس- بنابراین حالا بر می‏گردیم و چند اصل اقتصادی را مطرح می‏کنیم.
یزدی- چون ساده‏تر است راحت‏تر تصویب می‏شود.
ربانی املشی- آقای بهشتی، جمعیت کم است پس اصول ساده را مطرح می‏کنیم.
نایب رئیس- اجازه بفرمایید برای این‏که اصولی که داریم در جریان کار قاطی نشود (سبحانی شماره اصل‏ها عوض می‏شود.) من از نظر فصل‏ها می‏گویم نه از نظر اصل‏ها. نظر آقایان این است که روابط را مطرح کنیم؟ (نمایندگان- بلی) بنده هم برای این‏که فصولی قاطی نشود نظرم این است که از همین 138 تا 141 که چهار اصل است می‏توانیم رسیدگی کنیم و یک فصل مستقل هم هست و آن فصل قبلی هم تکمیل می‏شود.
بنی صدر- بنده می‏خواستم عرض کنم دیروز راجع به اصل 138 ایرادی وارد شده که ما صبح در گروه آن را به این صورت که می‏خوانیم تغییر دادیم «استقلال و نفی سلطه‏پذیری و سلطه‏جویی».
8- طرح اصل 138
نایب رئیس- اصل 138 را می‏خوانم:
اصل 138- استقلال و نفی سلطه‏پذیری و سلطه‏جویی، اساس روابط خارجی ایران است و در حد این مفهوم سرزمین ایران جزء لاینفک وطن امت اسلامی می‏باشد. سیاست خارجی دولت جمهوری اسلامی براساس تعهد در قبال کشور خود و ملل مسلمان و دفاع از تمامیت ارضی ایران و وطن امت اسلامی استوار است.
دکترضیائی- ایران جزء لاینفک امت اسلامی است یعنی چه؟
ربانی شیرازی- سیاست خارجی سه بعد دارد، در برابر قدرت‏های بزرگ عدم تعهد است، در برابر برادران مسلمان تعهد است، عدم تعهد هم باید در اینجا باشد.
نایب رئیس- آقای اکرمی بفرمایید.
همان‏طور که آقای ربانی فرمودند از یک طرف سیاست ما عدم تعهد است و از طرفی هم متعهد هستیم در مقابل ملت‏های مسلمان. بنابراین من فکر می‏کنم اضافه کنیم‏
Majlis:1 Volume:3 Sessions:51-67 Page:1432
 «و جنبش‏های آزادی‏بخش».
نایب رئیس- این موضوع که می‏فرمایید جزو اصل 129 است. آقای طاهری اصفهانی بفرمایید.
طاهری اصفهانی- استقلال یعنی سلطه نپذیرفتن و دیروز هم به آقای بنی صدر ایراد گرفته شد و حالا عبارت را به صورت درست کرده‏اند، در صورتی که به این صورت هم درست نیست.
یزدی- بعضی‏ها خواستند بگویند استقلال با سلطه‏گری می‏سازد در حالی که ما در رابطه خارجی‏مان نه سلطه‏پذیری داریم نه سلطه‏جویی. استقلال برای خود یک معنی دارد و سلطه‏گری و سلطه‏جویی هم برای خودش یک مفهوم دارد آن استقلال با سلطه‏گری و سلطه‏جویی می‏سازد این را اضافه کرده‏ایم در رابطه خارجی هر دوی آنها نیست.
طاهری اصفهانی- من می‏خواهم بگویم سلطه‏پذیری زائد است و باید نوشته شود استقلال و نفی سلطه‏گری.
نایب رئیس- آقای بنی صدر خلاصه این است که از این قرینه‏سازی باید دست برداشت زیرا یا باید استقلال را بردارید و بنویسید «نفی سلطه‏پذیری و سلطه‏جویی اساس روابط خارجی است» که همان معنا درش هست یا این‏که باید بنویسیم «استقلال و نفی سلطه‏جویی» اما دیگر نفی سلطه‏پذیری در خود استقلال هست پس این‏طور می‏نویسیم «استقلال و نفی سلطه‏جویی اساس روابط خارجی ایران است».
ربانی شیرازی- باید نوشته شود حفظ استقلال یا احترام استقلال، این جمله یک چیزی کم دارد. (یزدی- حفظ استقلال باید نوشته شود.)
نایب رئیس- آقای سبحانی بفرمایید.
سبحانی- کلمه سلطه‏پذیری یا سلطه‏جویی با اصل 139 مناسب‏تر است و باید آنجا بیاوریم و اینجا بنویسیم «استقلال همه جانبه اساس روابط خارجی ایران را تشکیل می‏دهد».
نایب رئیس- آقای دکتر آیت بفرمایید.
دکتر آیت- این اصل باز یک معجون عجیب غریبی شده است. یکی همین که اول گفتند که احترام به استقلال یا حفظ، ولی باز هم استقلال چه کسی و چه چیزی و استقلال کشورها یا ملت‏ها این یک مسأله، بعد در اینجا هم گفته‏اند جزء لاینفک وطن امت اسلامی است، آخر وطن امت اسلامی کجا است و حدودش چیست؟ باز این هم یک مسأله است و قسمت بعدیش که «سیاست خارجی دولت جمهوری اسلامی براساس تعهد در قبال کشور خود» خوب هر کشوری مسلم است که در قبال کشور خودش تعهد دارد، ما بیشتر باید تعهد در قبال ملل مسلمان را در اینجا ذکر کنیم و تمامیت ارضی ایران را مشخص است ولی وطن امت اسلامی حدودش مشخص نیست و من معتقدم بهتر از این باید باشد. البته با مفهومش یعنی آن‏چه که در این اصل هست موافقم ولی الفاظ و جمله‏بندی، آن مفهوم را نمی‏رساند. (صافی- باید نوشته شود «به طور متقابل»)
Majlis:1 Volume:3 Sessions:51-67 Page:1433
نایب رئیس- آقای خامنه‏ای بفرمایید.
خامنه‏ای- وطن امت مفهوم حقوقیش خاک است و این معلوم نیست که با آن‏چه که سیاست خارجی است کاملا تطبیق کند. ما می‏خواهیم بگوییم که متعهد نیستیم و می‏خواهیم بگوییم براساس اخوت اسلامی و حمایت از مستضعفین است ولی تمامیت ارضی ایران و دفاع از تمامیت ارضى وطن امت اسلامى یک مملکت را وادار مى‏کند براى دفاع از تمامیت ارضى در ده جبهه با تعارضی که گاهی بین دولت و ملتشان هست گاهی جنگ کند این را ما می‏خواهیم و می‏توانیم یا نه؟
نایب رئیس- آقای خامنه‏ای عنایت بفرمایید که در موقع صحبت به معیارهای اسلامی توجه کنید. شما می‏فرمایید الان وظیفه هر ایرانی مسلمان و پاکستانی مسلمان و اندونزی مسلمان این است که از یک وجب خاک فلسطین یا از یک وجب خاک سومالی دفاع کند یعنی می‏شود سرزمین امت اسلام و سرزمین امت اسلام را حتی نقشه‏هایش را کشیده‏اند و رنگش را هم کشیده‏اند جایی که در سلطه دولت‏ها و حکومت‏هایی است که در اصطلاح امروز به آنها می‏گویند جزو حکومت‏های اسلامی، آن را می‏گویند سرزمین امت اسلام یا آنجایی که اکثریت ساکنانش مسلمان باشند بنابراین ...
خامنه‏ای- ملاحظه بفرمایید ما اگر بخواهیم بحث کامل و خالص فقهی بکنیم مسأله دارالحرب و دارالاسلام پیش می‏آید. آیا امت اسلامی دارالحرب است یا دارالاسلام است؟
نایب رئیس- من این تذکر را دادم که بحث‏ها منحرف نشود و الا وارد بحث نشدم. آقای فاتحی بفرمایید.
فاتحی- در اینجا، هم ابهامات مختلف است و هم انسجامی ندارد و به نظر من عدم انسجامش این است که عبارت‏ها با هم نمی‏خواند، ابهاماتش هم همان‏طور که جناب آقای دکتر آیت فرمودند وطن امت اسلامی کجا است؟ چون ما یک امت اسلامی کلی داریم که‏ایران هم جزو آنها است همان‏طور که‏ایران وظیفه دارد از تمامیت ارضی خودش دفاع کند از امت اسلامی هم که هنوز وطنش برای ما مشخص نیست و اگر منظور تمام کشورهای اسلامی است که وظیفه سنگین است که مثلا در اریتره یا فیلیپین یا افغانستان و یا سایر کشورهایی که در کورس تجاوز هستند وظیفه دفاعی داشته باشیم که از تمامیت ارضی آنها دفاع کنیم. خلاصه ابهاماتی دارد. (نایب رئیس- وظیفه که داریم، آقا عجیب است.) اگر امت اسلامی یک دولت کلی تشکیل داده بود که ایران هم جزو آن بود، ولی هنوز که به آن صورت واقعی نشده است. درست است که باید عملا آن‏طور بشود، ولی هنوز آن فکر عملی نشده است.
نایب رئیس- آقای خزعلی بفرمایید.
در حد این مفهوم سرزمین ایران جزو لاینفک وطن امت اسلامی می‏باشد. اما داریم قانون می‏نویسیم برای کشور ایران، درست است که با تمام کشورهای مسلمان برادر هستیم و تعهد برادرانه داریم که در بند آخر اصل سوم هم آمده اما الان این یک مطلب را در ذهن‏ها می‏آورد به خصوص در جو توطئه که می‏گویند معلوم می‏شود که‏اینها می‏خواهند نظر خود را به تمام کشورهای اسلامی سرایت بدهند و این‏که در اینجا نوشته شده سرزمین ایران جزء لاینفک وطن امت اسلامی آیا الان این شایعه را به ذهن نمی‏آورد و از آن سوء استفاده نمی‏شود؟
Majlis:1 Volume:3 Sessions:51-67 Page:1434
نایب رئیس- آقای مهندس دانش‏راد.
مهندس دانش‏راد- قسمتی از عرایض بنده را آقای خزعلی فرمودند. اصل یازدهم قسمتی از سیاست جمهوری اسلامی را روشن کرده «همه مسلمانان یک امت هستند و دولت جمهوری ایران موظف است سیاست خود را ...» یک قسمت اینجا سیاست جمهوری ایران ذکر شده و یک قسمت هم همان‏طور که فرمودند.
نایب رئیس- اینجا را بفرمایید. (مهندس دانش‏راد- من می‏خواهم بگویم که تکرار است.) ما اصولی داریم که به هر فصلی که می‏رسیم بخشی از مطالب آنجا می‏آید و در اینجا چیزهای دیگر هم آمده است. آقای اشراقی بفرمایید.
اشراقی- عرض شود که ما با تمام امم اسلامی البته برادریم و ممکن است در تمام شؤون تا می‏توانیم به آنها کمک کنیم اما اینجا مملکتی است و وطنی است که همه ما ملت مسلمان و ایرانی هستیم و سایر ممالک به ما مربوط نیست، امت اسلامی هستند و اوطانی دارند و با آنها هم البته طبق روابط اسلامی معامله می‏کنیم اما این‏که‏اینجا آورده است وطن جزء لاینفک ایران است و حدودش هم مشخص نیست به طوری که آقایان گفتند آن وقت می‏شود، این وطن شهری است که او را نام نیست و اول و آخرش معلوم نمی‏شود. ما البته با آنها رابطه خوبی هم خواهیم داشت ولی این جمله‏ها را اینجا نیاورید زیرا مبهماتی دارد و ما را به زحمت می‏اندازد.
نایب رئیس- دوستانی که در ادامه بحث صحبت می‏کنند خواهش می‏کنم که بحث‏مان را منحرف نکنیم فقط یک سؤال هست و این اصل براساس این سؤال است، از دوستان خواهش می‏کنم در بحث‏هایتان این سؤال را روشن کنید. عرض کردم امروز هجوم می‏برند به یک وجب از خاک اسلام یعنی آن خاکی که ما بر طبق موازین فقهی به آن می‏گوییم سرزمین اسلام. سؤال این است که آقای اشراقی که در تبریز تشریف دارید در حد مقدوراتتان دفاع از یک وجب از سرزمین اسلام در بنگلادش واجب است یا نه؟ (اشراقی- بلی) خوب این همین مطلب را می‏خواهد بگوید. آقای دکتر غفوری بفرمایید.
گلزاده غفوری- من فکر می‏کنم روح این اصل با اسلامی «لا تظلمون و لا تظلمون» تطبیق می‏کند بنابراین علاوه بر این مسأله که باید توجه داشته باشیم به این اصل، دو نکته را هم می‏خواستم در اینجا اشاره شود، یکی مسأله استقلال است که سابقاً هم می‏گفتند ایران مستقل است ولی خوب می‏دانم که چقدر وابستگی‏های فرهنگی و اقتصادی داریم و ما باید اینها را برطرف کنیم. بنابراین در استقلال اشاره شود به استقلال سیاسی، اقتصادی و فرهنگی و از آن گذشته مسأله اخیر که مورد بحث این است این ممکن است، در کوران‏های بین المللی همان‏طور که عادلانه با تمام ملل انسان دوست و رعایت احترام متقابل که یک جنگ‏جویی تلقی نشود.
نایب رئیس- آقا این مطلب در اصل 139 آمده است.
گلزاده غفوری- در قسمت استقلال باید به جنبه سیاسی، فرهنگی و اقتصادی اشاره شود.
نایب رئیس- این را هم گفتیم که اگر ما بخواهیم انواعش را بشماریم آن‏وقت باید کلمه نظامی را هم بگذاریم، بعد هم ممکن است یک چیز دیگری هم جا بیفتد. آقای عضدی بفرمایید. (دکتر عضدی- بنده می‏خواستم یک توضیحی بدهم که خودتان دادید.) آقای‏
Majlis:1 Volume:3 Sessions:51-67 Page:1435
بنی صدر بفرمایید.
بنی صدر- عرض کنم این‏که وطن ما جزء امت اسلامی است هیچ سوء تفاهمی برای هیچ کس به وجود نمی‏آورد و واقعاً هم هست و اگر ما مسلمان هستیم و سرزمین اسلام یک سرزمین است بنابراین اگر بگوییم، اگر این را بگذاریم دیگران ممکن است تصور بکنند که ما می‏خواهیم برویم جاهای دیگر را بگیریم. ما که اول این قانون اساسی گفتیم که سلطه‏جویی را منع می‏کنیم و این رفع شبهه را می‏کند اما این‏که ما نگوییم در سیاست خارجی مثلا در قبال مسأله فلسطین چه خواهیم کرد (ربانی شیرازی- نوشته‏ایم دفاع می‏کنیم.) در اینجا مفهومش غیر از این مفهوم است. در اینجا ما می‏خواهیم بگوییم که ما مسأله فلسطین را مسأله خودمان می‏دانیم هر قسمتی از خاک وطن اسلامی که به خطر بیفتد مثل این است که خاک خود ما به خطر افتاده است. در عین حال هم برای خود ایران به عنوان یک واحد جزو مجموعه خانواده بزرگ اسلامی استقلال قائلیم این دوتا را خواستیم با هم جمع کنیم.
نایب رئیس- ارض اسلام یک مسأله است و دفاع از جان و مال و عرض و حقوق تک تک مسلمان‏ها یک مسأله است، دفاع و حراست از ارض اسلام این یک مسأله است، دفاع و حراست از مجتمع قدرت اسلامی یک مسأله است و دفاع از حق هر انسان زیر ستم این هم یک مسأله است، می‏خواهند مسلمان باشد و می‏خواهد مسلمان نباشد. ما باید این اصولی که می‏نویسیم این چهار قسمت مهم را که در بحث ولاء و براء و تولی و تبری در مبانی اسلامی هست بیاوریم، این است که آقایان عنایت بفرمایید که بحث طوری باشد که وقتی روی یکی تکیه می‏کنید فراموش کردن دیگری نباشد.
فاتحی- این را جواب بدهید به اتکاء این‏که‏اینجا جزو لاینفک وطن اسلامی است، اگر وارد کشور ما بشوند به اتکاء این‏که‏اینجا هم جزو آن کشور است آن‏وقت چه می‏شود؟
نایب رئیس- این می‏شود سلطه‏پذیری، ما گفتیم در برابر بیگانه. آقای مکارم بفرمایید.
مکارم شیرازی- در جمله «ایران جزو لاینفک وطن امت اسلامی است» اگر منظور این است که ما تعهد داریم در قبال کشورهای اسلامی دیگر که از آنها دفاع کنیم با صراحت در ذیل آن نوشته شود، اما الان در خارج ما یک وطن اسلامی برای کشورهای اسلامی نداریم زیرا تبدیل شده‏اند به کشورهای پراکنده و ان شاءالله روزی خواهد آمد که همه یک کشور بشوند. پس اگر محتوای صحیحی داشته باشد آن است که بعداً. و ما خود این دو سوء ظن را بر می‏انگیزد زیرا همان‏طور که آقای خزعلی فرمودند یک عده‏ای می‏گویند توسعه طلب و یک عده ناسیونالیست افراطی هم می‏گویند می‏خواهید کشور را ببرید زیر پرچم و جزو کشور دیگری کنید محتوای تازه‏ای هم ندارد خوب همان چیزی که در ذیل است همان را بنویسیم و خودمان را راحت کنیم.
بنی صدر- اگر کسی به خاک اسلام حمله کرد مثل این است که به ما حمله کرده است.
نایب رئیس- اجازه بفرمایید. آقای تهرانی بفرمایید. (تهرانی- این را به رأی بگذارید و رأی بگیرید.) آقای ربانی شیرازی بفرمایید.
ربانی شیرازی- یک مسأله همین بود که آقای مکارم توضیح دادند. مسأله دیگر این‏که ما از اول می‏خواهیم بگوییم سیاست خارجی ما بر این منوال است که ما به استقلال دیگران احترام می‏گذاریم و استقلال خودمان را هم حفظ می‏کنیم، پس در اول می‏گوییم احترام به استقلال‏
Majlis:1 Volume:3 Sessions:51-67 Page:1436
و هر دو جمله بعدی را هم می‏آوریم، احترام به استقلال یعنی استقلال دیگران، متن سلطه‏جویی و سلطه‏پذیری نسبت به خودمان که اولش مربوط می‏شود به استقلال خودمان. دوم این‏که تجاوز به استقلال دیگران نشود، این یک مطلب بود مسأله دیگری که چندین مرتبه هم درباره‏اش صحبت شده است و توجهی به آن نمی‏شود این است که ما سیاستمان در مقابل امپریالیسم بر چه منوالی است، آیا سیاست روشنی داریم یا نداریم؟ آیا در بلوک‏های نظامی می‏خواهیم شرکت کنیم یا نمی‏خواهیم شرکت کنیم؟ (نایب رئیس- این‏که خلاف استقلال است.) اگر می‏خواهیم در بلوک‏های نظامی و بلوک‏های امپریالیسم شرکت نکنیم صریحاً باید در سیاست خارجی‏مان «عدم تعهد در برابر قدرت‏های بزرگ» را باید ذکر بکنیم.
نایب رئیس- در هر صورت یا با این عبارت یا با عبارت دیگر حتماً باید مطلبش بیاید و این را ما جلوتر نوشته‏ایم. (منتظری- مضمون عبارتی را که آقایان نوشته‏اند لطفاً بخوانید.) «نفی هر گونه سلطه‏جویی و سلطه‏پذیری اساس روابط خارجی ایران است و با حفظ استقلال تمامیت ارضی کشور، سیاست خارجی دولت جمهوری اسلامی ایران براساس تعهد و کمک نسبت به همه کشورهای اسلامی برقرار است.» در حقیقت مطلبشان را گفتند و الا متنی نمی‏خواستند پیشنهاد کنند. (منتظری- یعنی می‏خواستند بگویند چیزهای دیگرش زیادی است.) اجازه بفرمایید. آقای رشیدیان بفرمایید.
رشیدیان- در بیشتر قوانین کشورهایی که روی سیستم اتومات مکتبی هستند آمده است و قوانینی هم موجود است مثلا الان این قانون اساسی شوروی است و هیچ وحشتی هم نیست و آن موقعی که هم این بندها تنظیم می‏شد من عرض کردم، الان بنده نصف بند را می‏خوانم: «وظیفه نیروهای مسلح اتحاد جماهیر شوروی سوسیالیستی در قبال خلق عبارت است از دفاع مطمئن از میهن سوسیالیستی و حفظ آمادگی رزمی دایمی برای تضمین بی‏درنگ با هر گونه تجاوز» و در بالا می‏نویسد «به منظور دفاع از دست آوردهای سوسیالیستی از کار صلح‏آمیز مردم شوروی از حاکمیت و تمام آن کشورهایی که هم پیمان شوروی هستند و یا مکتب سوسیالیستی دارند» این تضمین دفاع کردن است و حمایت از آنها کرده و اصولا اسم «میهن سوسیالیستی» آورده است. ملاحظه بفرمایید کشورهایی که الان بلوک شرق را تشکیل می‏دهد و جزء اقمار شوروی هستند و مکتب سوسیالیستی دارند نه ملیت روسی دارند و نه چیز دیگری، اصلا مرزهایشان از هم جدا است ولی در عین حال در قانون اساسی به صراحت آورده است، به علاوه همان‏طوری که در عمل می‏بینیم رهبران بزرگ کشورهای جهان حتی آنهایی که مرتجع هستند، سران مرتجع دولت‏های اسلامی هم این حرف را نزدند که ما می‏گوییم، آنها همه‏جا را میهن اسلام می‏دانند و این موضوع صحه گذاشتن روی تجاوز و یا سلطه‏جویی نیست بلکه همه مسلمان‏ها برادرند و در اصل 11 و بند 16 از اصل سوم اینها مشخص شده است.
نایب رئیس- متشکرم، خانم گرجی بفرمایید.
خانم گرجی- من می‏خواستم بگویم این اصل ناظر بر یک معنایی باشد اگر در این اصل استقلال را معنی کنیم که استقلال به آن معنایی نیست که ما می‏گوییم و اگر در حقیقت می‏خواهید موضوعاتی دیگر مشخص بشود که باید درست و حسابی مشخص کنید. این ابهام دارد زیرا آن استقلال که ما می‏گوییم لااقل به تمام معنا، معنی نکرده و بهتر است که در اطرافش بررسی بشود و مشخص بشود که روشن‏تر باشد.
Majlis:1 Volume:3 Sessions:51-67 Page:1437
نایب رئیس- توضیح خواهر ما این است که ما اینجا خوب است که روشن‏تر بنویسیم «اساس سیاست خارجی عبارت است از یکی حفظ سرزمین ایران از هر نوع حمله خارجی، یکی پرهیز از هر نوع سلطه‏جویی و یکی هم دفاع از سرزمین امت اسلامی.» یعنی این سه موضوع را در یک عبارت روشنی خلاصه بکنیم و طوری بنویسیم که از هر نوع ابهامی در بیاید چون روح مطلب هم همین است و روح دیگری ندارد. آقای بنی صدر بفرمایید.
بنی صدر- ما هم می‏خواهیم بگوییم سرزمین اسلام یکی است.
منتظری- آقای بهشتی مگر آن عبارت مستقل نبود؟ آن عبارت هم از همین قبیل بود.
نایب رئیس- بلی هر دو یکی بود. آقای تهرانی بفرمایید.
تهرانی- بنویسم «سیاست خارجی جمهوری اسلامی براساس تعهد در قبال کشور خود و ملل مسلمان و دفاع از تمامیت ارضی ایران و وحدت امت اسلامی استوار است» و دیگر در حد این مفهوم که سرزمین ایران جزو لاینفک وطن امت اسلامی است هم احتمال این‏که آقای خزعلی فرمودند هست و هم تکرار است. اگر شما این را بزنید و استقلال را هم اضافه بکنید آن چیزی را که شما فرمودید در آن هست و رأی هم می‏آورد و تمام می‏شود و وقت نداریم چون ظهر است. اگر ممکن است رأی بگیرید.
نایب رئیس- بسیار خوب، آقای طاهری اصفهانی بفرمایید.
طاهری اصفهانی- دو سؤال دارم یکی این‏که می‏گوییم استقلال. در بدو نظر به ذهن چه می‏آید؟ آیا استقلال در مرز ایران است یا استقلال در کل ملت اسلام است؟ استقلال کجا است؟ (مکارم شیرازی- در ذیلش نوشته شده است، استقلال خارجی است.) این باید روشن بشود چون اگر منظور ما استقلال امت اسلام است. اصلا این را ما نباید بنویسیم چون مطلبی است که باید انجام بگیرد. وانگهی شما چرا مطلب را در این مفهوم می‏آورید؟ سرزمین ایران جزو لاینفک وطن امت اسلامی است، این یک قدری موهم است این را یک قدری بشکافید و بگویید ما در قبال سرزمین‏های اسلامی چه وظیفه‏ای داریم و چه روابط متقابلی را باید داشته باشیم.
نایب رئیس- من نظرات دوستان را جمع‏بندی کرده‏ام و عبارت را می‏خوانم. اصلا خوب است که این اصل را از اینجا شروع کنیم «سیاست خارجی دولت جمهوری اسلامی ایران براساس حفظ اسقلال ونفی سلطه‏جویی و تعهد در قبال کشور خود و ملل مسلمان و دفاع از تمامیت ارضی ایران و سرزمین امت اسلامی و عدم تعهد در برابر قدرت‏های جهانی استوار است.» (عده‏ای از نمایندگان- خوب است.) یک همه جانبه هم می‏نویسیم که نظر آقای دکتر غفوری هم تأمین شود.
صافی- تعهد مطلق نمی‏شود، معنی تعهد باید روشن باشد یعنی باید آنها هم نسبت به ما روابط متقابل داشته باشند.
نایب رئیس- آقای صافی، البته ملت‏ها طبعاً روابط متقابل را حفظ خواهند کرد. (رشیدیان- آقای صافی ارتباط با مردم، نه دولت‏ها.) (تهرانی- بسیار خوب است همین را به رأی بگذارید.)
استقلال مال جامعه بود و تمامیت ارضی مال قلمرو، در اصل بعدی که درباره کشورهای مطلق است، در این اصل که درباره امت‏های اسلامی است دفاع از استقلال و تمامیت ارضی است.
Majlis:1 Volume:3 Sessions:51-67 Page:1438
نایب رئیس- عبارت را می‏خوانم و بعد به رأی می‏گذاریم.
اصل 138- سیاست خارجی جمهوری اسلامی ایران براساس حفظ استقلال همه جانبه و تمامیت ارضی کشور و تعهد در قبال ملل مسلمانان و دفاع از سرزمین است اسلام و عدم تعهد در برابر قدرت‏های جهانی استوار است.
تهرانی- بسیار خوب رأی بگیرید.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر در جلسه پنجاه و سه نفر، شماره کل آراء پنجاه و سه رأی، موافق چهل و شش نفر، مخالفت شش نفر، ممتنع یک نفر، بنابراین تصویب نشد.
9- پایان جلسه‏
نایب رئیس- در جلسه بعدی که ان شاء الله روز شنبه عصر خواهد بود و دوباره آن را مطرح می‏کنیم. جلسه ختم می‏شود.
 (جلسه ساعت دوازده پایان یافت)
نایب رئیس مجلس بررسی نهایی قانون اساسی دکتر سید محمد حسینی بهشتی‏
</section>
Majlis:1 Volume:3 Sessions:51-67 Page:1439
<section type="session" number="53" title="جلسه پنجاه و سوم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و ده دقیقه روز پنجم آبان ماه 1358 هجری شمسی برابر با پنجم ذیحجه 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="3">
فهرست مطالب:
1- بیانات قبل از دستور آقایان سبحانی و اکرمی‏
2- طرح اصل 127 و توصیه مقدمه و بند 1 آن و بحث پیرامون بند 2 (اصل چهل و سوم)
3- پایان جلسه‏
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1441
1- بیانات قبل از دستور آقایان سبحانی و اکرمی‏
نایب رئیس- بسم الله الرحمن الرحیم.
آقای سبحانی طوماری را می‏خواهند ارائه بفرمایند از طرف مردم عزیز و پرتلاش آذربایجان، این است که می‏خواهند تشریف بیاورند اینجا و دو سه دقیقه‏ای صحبت بکنند و بعد از آن آقای اکرمی برای صحبت نوبت گرفته‏اند. آقای سبحانی بفرمایید.
بسم الله الرحمن الرحیم. «واعتصموا بحبل الله جمیعاً و لا تفرقوا» شاید بعد از راهپیمایی عمومی و همگانی مردم نسبت به پشتیبانی از مقام روحانیت و مرجعیت و انقلاب اسلامی و بالاخص نسبت به مجلس خبرگان، نیازی به بحث و دفاع نباشد زیرا راهپیمایی دیروز و شعارهای بزرگ و موسع و جامع پشتیبانی مردم را نسبت به این مجلس و مسائل دیگر اثبات کرد. مدتی است گاهی از طریق جراید، گاهی از طریق دیگر، بعضی از افراد نسبت به مجلس خبرگان مطالبی و اعتراضاتی دارند هنگامی که اعتراضات آنها را بررسی می‏کنم روشن نمی‏شود که مقصود آنها از این اعتراض چیست. اگر واقعاً می‏خواهند بگویند افرادی که در این مجلس قانون اساسی را تصویب و تدوین می‏کنند، اینها واقعاً منتخب مردم نیستند، اگر واقعاً می‏خواهند این را بگویند، مسلماً آمار و پرونده‏ها بهترین گواه است که اینها منتخب مردم هستند و ملت ایران آنان را برای این کار انتخاب کرده‏اند و فکر نمی‏کنم که کسی روی این مطلب تکیه کند که اینها منتخب نبودند و یا انتخاب آنها با اشکال رو به رو بود. آیا واقعاً می‏خواهند بگویند که این افراد منتخب صلاحیت تدوین قانون را ندارند؟ باید بگویم صلاحیت تدوین قانون عبارت است از آگاهی از قوانین اسلام و از قوانین جهان و آگاهی از جریان روز و بحمد الله این شرایط در این مجمع موجود است چون در میان آنان، مجتهدان و محققان استادان دانشگاه، آگاهان و نویسندگان فراوان است و بالاخره این مجموعه می‏تواند تمام شرایطی که برای تدوین قانون لازم باشد ایجاد کند. و اما آیا واقعاً آنها می‏خواهند بگویند این قوانین، قوانین اسلامی نیست؟ باید آنها انگشت بگذارند و بگویند که این قانون مصوب و این اصل، اصل اسلامی نیست و روشن کنند که در میان این اصولی که تاکنون به تصویب رسیده است، این اصل با آیه قرآن و با حدیث اسلامی و با قانون اسلامی مخالف است و تاکنون ملاحظه نشده است که اینها روی یک اصل انگشت بگذارند و بگویند که این اصل از اصولی که به تصویب رسیده است با آیه قرآن و یا با حدیث اسلامی متناقض است و یا این‏که بگویند که این قوانین تدوینى نمى‏تواند قوانین مردمى باشد. من فقط آنها را دعوت مى‏کنم از میان کلیات اصول این قوانین، اصل سوم را بررسی و تحقیق نمایند. در این اصل سوم چهره انسانی و مردمی بودن این قوانین روشن است و نیاز به بیان نیست. بحمدالله همه این اصول و یا غالب این اصول از طریق جراید منتشر شده است و می‏توانند بررسی کنند. بنابراین اشکالات آنان یک‏
Majlis:1 Volume:3 Sessions:51-67 Page:1442
مدرک صحیحی و یا توجیه و اخذ صحیحی ندارد. ازآنجا که مردم آذربایجان مانند دیگر برادران خود در این انقلاب سهیم، همگام و پیشگام بوده‏اند اینها به وسیله بنده طوماری به عنوان پشتیبانی از مجلس خبرگان و مصوبات آن، چون اگر می‏خواستیم به فرد فرد آنها ابلاغ بکنیم به این‏که این طومار به دست ما رسیده است خوب، یک کمی مشکل بود و از طرف دیگر هم نمایندگان و دیگر برادران و مجموع ملت ما علاقه مند بودند از فرستادن چنین طوماری آگاهی پیدا نمایند و لذا قرار شد که این طومار در این مجلس محترم ارائه شود. طوماری است به طول پنجاه متر و با امضاهای فراوان که من نتوانستم امضاهای آن را به طور تقریب هم که شده بشمارم و برای این‏که از آنان تشکری به عمل بیاید و مطلع بشوند که چنین طوماری رسیده است من این طومار را در اختیار هیأت محترم رئیسه می‏گذارم مانند بقیه طومارهای دیگر تا در هر کجا که ذخیره و ارائه می‏شود، ارائه نمایند.
نایب رئیس- لطفاً آن را یک مقداری باز کنید تا همه آقایان نمایندگان مشاهده فرمایند بسیار متشکرم از آقای سبحانی. لازم است به اطلاع دوستان عزیز و ملت عزیز ایران برسد که در این مدت طومارهای متعدد و بسیار مفصل و طولانی رسیده است که اینها عموماً مشعر به حمایت مردم از مجلس و مصوبات آن هست و امید است که پیوند میان نمایندگان، انتخاب شدگان و انتخاب کنندگان پیوندی باشد استوار و مستحکم بر پایه‏های اسلام، و نتیجه با روش، رسیدن به نظامی متقن و اسلامی بر پایه قوانین قرآن و رهنمودهای کتاب و سنت و عترت باشد ان شاء الله. مجلس از همه مردم متعهدی که در تهیه و ارسال این طومارها کوشیده‏اند صمیمانه سپاسگزاری می‏کند. جناب آقای منتظری هم می‏فرمایند از بازار تهران و بسیاری از شهرهای ایران طومارهایی رسیده است که بسیاری از آنها در کمیسیون‏ها ملاحظه شده است و امیدواریم خداوند به ما توفیق بدهد که بتوانیم از عهده این همه مهر و محبت و اعتماد و ایمان مردم برآییم و خدماتی درخور این رابطه‏های صمیمانه به آنها عرضه کنیم که مورد رضایت و خشنودی خداوند باشد، ان شاء الله. خیلی متشکریم. امروز قرار بود برادرمان آقای اکرمی هم صحبت بکنند اگر سخنشان کوتاه باشد تشریف بیاورند و صحبت بکنند تا وارد دستور جلسه بشویم.
سلام علیکم. بسم الله الرحمن الرحیم. سروران گرامی حضار محترم ملاحظه فرموده‏اند که بنده سعی کرده‏ام که تا به حال بیشتر از یک بار مزاحم نشوم امیدوارم مزاحمت امروز هم کوتاه و موجز باشد. از آنجا که روزنامه‏ها در این مدتی که از عمر مجلس می‏گذرد به جای تجزیه و تحلیل اصولی که مطابق با قوانین اسلامی بوده، اصولی که به فرموده رهبر عظیم الشأن اصولی اسلامی و مترقی بوده البته نمی‏گوییم که همه جا احسن بگویند انتقاد کنند، اما انتقاد به معنای واقعی کلمه و جایی که درست باشد انتقاد نمایند و احیاناً اگر جایی اشکال دارد ارشاد نمایند و راهنمایی بکنند، اما متأسفانه مردم را نسبت به مجلس بدبین نمایند. هفته پیش که دو قسمت از اطلاعات را در این مورد دیدم، واقعاً وظیفه خود دانستم بیایم اینجا و دفاع کنم. روزنامه اطلاعات در روز دوشنبه سی‏ام مهر، مقاله مفصلی نوشته است به نام «اشتباهات را دیگر تکرار نکنید» و زیر این عنوان نوشته که «در مجلس خبرگان شنیده شده همان‏
Majlis:1 Volume:3 Sessions:51-67 Page:1443
جا که از عدالت و آزادی و فرهنگ اسلامی، فراوان سخن گفته می‏شود نسبت به نمایندگان مطبوعات از سوی مسؤولان رفتاری شده است که به هیچ وجه در خور چنان مکان و مقامی نبوده است و هیچ بهانه و عذری آن را توجیه نمی‏کند. خبر آورده‏اند که نمایندگان روزنامه‏های انقلاب اسلامی و مجاهد را در مجلس خبرگان کتک زده‏اند و به آنها اهانت کرده‏اند. (بعد از چند سطری می‏نویسد) وقتی که خبرنگاری به خاطر نوشتن خبری، یادداشتی، مقاله‏ای خود را با ژ- 3، با تهمت، افتراء با محاکمه زوری یا احیاناً مجازات بدون محاکمه و اخراج رو به رو می‏بیند مسأله یک مسأله فردی و خصوصی نیست، این کار به مردم را محروم کردن از اخبار صحیح، به عدم نشر واقعیات جامعه و بی‏خبری از واقعیات روزمره منجر می‏شود. این کار یعنی هر چه من حاکم می‏گویم تو بنویس و بگو، حتی اعمال مرا از دیده منافع و مصالح من قضاوت کن، چطور می‏شود که در یک مجلس محترم که که در آن فغان آزادی خواهی همگان سقف را می‏شکافد، خبرنگاری را به جرم نوشتن خبری یا به بهانه دیگری اخراج کرد و به او توهین کرد و او را کتک زد یا راهش نداد که ببیند و بشنود و منعکس کند و جرمش این باشد که آن‏چه را که دیده و شنیده منعکس کرده است؟ آقایان وقتی شما خبرنگار اسلامی روزنامه‏های مجاهد و انقلاب اسلامی را می‏زنید و اخراج می‏کنید آن بدین معنی است که شما تاب تحمل واقعیات را ندارید حتی تاب تحمل شنیدن حرف‏های موافق را ندارید تا چه رسد به مخالف». این نوشته وقتی به اقصی نقاط این مملکت می‏رسد خوانندگان چه تصوری درباره مجلس خبرگان می‏کنند و به این‏که اینجا چه قضیه‏ای اتفاق افتاده آیا به خاطر نوشتن حقایق در اینجا کسی را کتک زده‏اند؟ بعد هم این‏که ما شاهد بودیم که این کار ناحق بوده و هیچ هم دفاع نکردید. من نمی‏دانم از این وقایع مردم چه مقدار مطلع شدند و در روزنامه‏ها دیدند. قضیه این است که در قسمت بالا در جایگاه تماشاچیان بعد از این‏که جلسه تمام می‏شود آن‏طور که بنده از خود خبرنگار شنیدم و از زبان خود خبرنگار روزنامه انقلاب اسلامی پس از این‏که این قسمت از روزنامه چندی پیش در آمده بود، از خبرنگار روزنامه مذکور سؤال کردم، قضیه‏ای که پس از اتمام جلسه رخ داد از این قرار بود که یک آقایی، خبرنگار روزنامه‏ای اعلامیه‏ای پخش می‏کرد و برای این کار پاسداران مخالفت به عمل آوردند و یک کمی هم خشونت به خرج دادند و احیاناً یک سیلی هم به او زدند و به تندی او را راندند، بعداً هم آقای دکتر بهشتی به طوری که روزنامه هم در این مورد درج کرده آن آقا را خواسته و او در جواب گفته که نه آقای دکتر بهشتی تشریف بیاورد اینجا، بالاخره آقای دکتر بهشتی پیش آن شخص می‏رود و صحبت می‏کند مطلب این بوده و خبرنگار روزنامه اطلاعات متذکر نمی‏شود که یک عملی که در اینجا درست نیست و مجاز نیست اتفاق افتاده است و به ما چه مربوط است. چرا این چنین مردم را بر علیه مجلس می‏شورانید و این چنین سمپاشی می‏کنید؟ بعد همین روزنامه متأسفانه وقتی خبرنگار می‏فرستد که برود قم و با مراجع عالی مقام صحبت بکند و پرسش و مصاحبه‏ای داشته باشد، می‏بینیم در آنجا در روز سه شنبه اول آبان وقتی خبرنگار و مصاحبه‏گر با حضرت آیت الله شریعتمداری مصاحبه به عمل می‏آورد، این‏طوری اظهار می‏دارد که اما عملًا دیده شده که در مجلس خبرگان نه از اظهار نظر مردم استفاده شده و نه از وجود متخصصان و نظریات آنان. آقای خبرنگار محترم، در همین روزنامه، خود شما نوشتید که ما تمام نظرات مردم را خواندیم صورت مجلس هفته‏
Majlis:1 Volume:3 Sessions:51-67 Page:1444
اول هست که گروه‏ها تقسیم‏بندی شده بودند و نظرات مردم را خواندند و جر و بحث کردند لااقل در آن گروه خود من بودم که تمام نظرات مورد دقت قرار گرفت و روی آن بحث شد و در روزنامه نوشتید که تمام نظرات مردم در همه گروه‏ها مورد بحث و گفتگو قرار گرفت. چرا این قدر دروغ می‏نویسید؟ غیر از این است که واقعاً ما به تمام ملت عزیز ایران هشدار بدهیم که اشتباهات را کنار بگذارند و بقیه خبرنگارها و بقیه مصاحبه کننده‏ها و آن‏چه را که خبر پخش می‏کنند لااقل درباره مجلس که ما شاهد بودیم به آیه ششم سوره حجرات رفتار کنند آن جوری ننویسند که مردم را نسبت به مجلس بدبین کنند بلکه بایستی حقایق را بنویسند و مردم را با حقایق مطلع سازند. طوری ننویسند که بدون جهت ملت را نسبت به مجلس بشورانند، و امانتداری کنند. چه اذیت و آزاری دارند نسبت به اشخاصی که سال‏ها رنج و زندانی کشیده‏اند و در این مجلس هستند و ناراحتی‏ها دیدند و سال‏ها محروم بودند؟ حالا اینها می‏آیند جلو حرف و حقیقت چه کسی را بگیرند و کتکش بزنند. بایستی آقایان خبرنگاران مواظب رفتار خودشان باشند آن‏چه حقیقت دارد بنویسند و به انحراف کشانده نشوند و دیگران را هم ناراحت نکنند. بعد می‏بینیم که روزنامه بامداد در شماره روز هشتم شهریور ماه بر می‏دارد با تیتر درشت می‏نویسد «برقراری شرایط حکومت نظامی تصویب شد» ولی وقتی داخل روزنامه را باز می‏کنیم می‏بینیم که آن‏چه که در اینجا تصویب کردیم و یک مقدار تغییر دادیم چیزی از حکومت نظامی اسم برده نشده و هیچ گونه راجع به حکومت نظامی بحثی نشده است و آن‏چه را که ما اینجا تصویب کردیم نوشته و اما در صفحه اول روزنامه با عنوان درشت نوشته که «... برقراری حکومت نظامی را تصویب کرد.» آیا مردمی که این روزنامه را می‏خوانند و رد می‏شوند و دقت هم نمی‏کنند با این‏که در جامعه ما شعور سیاسی و تجزیه تحلیل مطالب روزنامه بالا نیست، از این مطلب چه برداشتی می‏کنند؟ بنده به طور اختصار در این مدت که به تمام مجموعه روزنامه‏ها نگاه کردم و تکه‏های مربوط به مجلس را از جراید بریده‏ام دو مطلب کلی درباره این مجلس نوشته شده منهای بعضی جزئیات. یکی مسأله ولایت فقیه بوده که آقایان در اینجا متذکر شدند و در جاهای دیگر و در رسانه خبری و امروز صحبت آقای تهرانی را هم از رادیو شنیدم، نسبتاً مردم در این مورد روشن شدند. اگر درباره این هم کسانی طرحی دارند، می‏توانند طرح خودشان را ارائه بدهند. بارها از این تریبون و از اینجا گفته شده همچنان که آقایان حجتی کرمانی و دکتر غفوری و بعضی از رفقا هم درباره ولایت فقیه طرحی دارند که مسأله ولایت فقیه را به نحو دیگری احیاناً عنوان می‏کنند اگر واقعاً کسانی درباره ولایت فقیه طرحی و مطلبی دارند تشریف بیاورند و طرح خودشان را ارائه نمایند اما بنده در این امر مطمئن هستم که هیچ مسلمانی درباره ولایت فقیه کوچکترین تردیدی ندارد. بنده در شهرستان خودم (همدان) گفتم که بابا مردمی که مبارزه کردند می‏دانند که بسیاری از مردم به مدت هفت هشت سال به جرم این‏که به خرید و فروش کتاب ولایت فقیه اشتغال داشتند به زندان رفتند و در زندان شکنجه‏ها دیدند و آنهایی که دارای مسیر و در این جریان نبودند و اطلاع نداشتند و اصلًا تفکری در این مورد نمی‏کردند با اینطور اشخاص ما بایستی چکار بکنیم؟ آنها بایستی بیایند درباره ولایت فقیه پیگیری کنند و اطلاعی حاصل نمایند. اما در مورد حذف کلمه توحیدی در روزنامه بسیار زیاد مطلب نوشته شده و در هر شهری هم که می‏رویم کاملًا در این مورد سؤال می‏شود. آنچه‏
Majlis:1 Volume:3 Sessions:51-67 Page:1445
که بنده به موکلین خودم در همدان گفتم این است که من شخصاً با حذف این کلمه موافق نبودم در حدود 47 رأی هم آورد. امیدوارم که در بررسی مجدد با دقتی که روی محتوای این کلمه می‏شود که متناسب با معارف اسلامی باشد و سوء تفاهمی را هم ایجاد نکند ان شاء الله ما این کلمه را بگنجانیم تا نگرانی بسیاری از مردم و مخصوصاً نگرانی نسل جوان که در این مورد حساسیت دارند و می‏گویند چرا این کلمه حذف شده برطرف شود. مطلب سوم این است که اگر خاطر مبارک آقایان محترم باشد در روزهای اول که به اصطلاح نطق‏های پیش از دستور داشتیم بنده از همه حضار گرامی استدعا نمودم که در مورد ولایت فقیه صحبت بشود و حالا هم از مراجع و آقایان علماء اعلام و مجتهدین عالی مقامی که تشریف دارند تقاضا دارم بیشتر در این مورد صحبت و بحث بشود تا مردم روشن بشوند. و اما راجع به وضع امروز دو سه کلمه‏ای عرض کنم و رفع مزاحمت نمایم، آن‏چه که از مجموعه مطالب مردم استنباط می‏شود و از نظرات مردم برداشت می‏شود این است که وضع موجود را، وضع سرمایه‏داری موجود را بایستی این مجلس کاری بکند که همه مردم بدانند که ما این را قبول نداریم. و اما در بحث‏های خصوصی هم که بنده با اکثر آقایان داشتم و به موکلین خودم هم می‏گفتم و می‏دیدم که همه قبول دارند این است که وضع فعلی، اسلامی نیست. باید این مجلس یک اصول کلی در دو اصل و یا در سه اصل به هر صورت بنویسد که نه مستضعفان این مملکت، بلکه مستضعفان همه کشورهای اسلامی و در همه جهان که ما داعیه نجات آنها را داریم و رهبر عزیزمان دائماً فریاد بر آورده‏اند و در همه جهان خواسته‏اند که مستضعفان را بایستی حکایت بکنیم و نجات بدهیم. باید ما دو سه اصل طرح و تصویب نموده و به آنان نشان بدهیم که ما به این طریق اصلاح می‏کنیم و مستضعفان را نجات می‏دهیم. البته می‏دانید که برای مستضعف تنها مسأله اقتصادی مطرح نیست باید ما راهی جلو پای مردم بگذاریم که بدانند اگر جامعه اسلامی تشکیل بشود و راه بیفتد، مسأله کنز و اتراف و تکاثر در معانی اقتصادی البته اتراف که معنی اقتصادی دارد، مسأله تکاثر را عرض می‏کنم در معانی اقتصادیش به هیچ وجه به وجود نخواهد آمد و فراموش نکنید که مردم ما در این چند سال با توجه به عدل اقتصادی خود حضرت رسول (ص) و امیرالمؤمنین (ع) و کتاب‏هایی را که برای ما نوشته شده و گفته شده و تبلیغ شده به این حساب به عنوان جمهوری اسلامی حرکت کردند و آمدند. فراموش نباید بکنیم هم اکنون در بازار این شهر مسائلی می‏گذرد که هر مسلمان را به کلی از وضع اسلامی فعلی ناامید می‏کند. شخصی بازاری جنسی را در حدود بیست روز پیش به بازار وارد می‏کند در حدود سیصد هزار تومان که شاید هم صاحبش به مکه رفته باشد و او را به نهصد هزار تومان می‏فروشد و بعد هم عنوان می‏کند مردم این کالا را خریدند و من به این قیمت فروختم و وقتی هم به کمیته او را می‏برند در کمیته پنج هزار تومان می‏دهد. (اشراقی- این عمل نقض قوانین اسلامی نیست.) بنده عرض نکردم که این نقض از قوانین اسلامی است من می‏خواهم بگویم بعدها بازارها این چنین نخواهد بود و بعد این‏که مردم ما را برگزیدند و به نام اسلام حرکت کردند که اسلام نجاتشان بدهد و از مشکلات اقتصادی آنها را بیرون بیاورد. (هاشمى‏نژاد- آقای اکرمی این را توضیح بدهید در کمیته پنج هزار تومان برای چه می‏دهد؟) من نمی‏دانم برای چه داده شده. (هاشمى‏نژاد- آقای اکرمی بایستی مسأله این پنج هزار تومان‏
Majlis:1 Volume:3 Sessions:51-67 Page:1446
مشخص بشود که برای چه داده شده یا این‏که می‏بایست به عمق این مسأله پی ببرید و بعد در اینجا مطرح بکنید وگرنه نبایستی این را می‏گفتید.) چشم این مسأله را مشخص می‏کنم ولی وقتی که این شخص را به عنوان متخلف از اصول اسلامی به کمیته بازار می‏برند و از او سؤال می‏کنند چرا این جنس را به این قیمت فروختید در جواب می‏گوید چون این کالا کمیاب بود و در بازار نبود مردم راضی شدند و خریدند و من هم فروختم بیشتر از این فعلًا بنده نمی‏دانم در این مورد تحقیق می‏کنم و خدمتتان عرض می‏کنم. در اینجا یک مسأله را عرض می‏کنم بعضی از مردم از این‏که زرداران و سرمایه‏داران ما را می‏ترسانند و می‏گویند این اقتصادی که شما دارید یک اقتصاد کمونیستی است و یک باره همین را بگویید، ناراحت هستند. باید بگویم اقتصاد اسلامی اقتصادی است که نه کاپیتالیستی باشد و نه کمونیستی. اما سرمایه‏داران و آن کسانی که انقلاب دارد منافع و سرمایه آنها را به هم می‏زند این ترس را دارند ایجاد می‏کنند که شما پس بگویید اقتصاد ما اقتصاد کمونیستی است. باید عرض کنم اقتصاد ما اقتصاد اسلامی است با ضوابط اسلامی و با تمام خصوصیات اسلام. ما از زرداران و سرمایه‏داران به هیچ وجه نباید بترسیم یا واهمه‏ای داشته باشیم، باید آنچنان کنیم که مردم ایمان بیاورند و حس کنند جامعه برای اسلامی شدن قدم بر می‏دارد. در این چهار پنج ماه چه خوب و چه بد متأسفانه مقداری مخصوصاً نسل جوان نگران شده‏اند و احساس نگرانی می‏کنند در این صورت است که نگرانی آنان برطرف خواهد شد و خواهند دید آن‏چه را که سال‏ها به آنها گفته شده که اسلام آنها را نجات دهد همین‏طور است و آنها را از همه استضعاف‏ها حفظ خواهد کرد ان شاء الله. من در اینجا نمی‏خواهم وارد بحث و حدیثی بشوم و یا این‏که محتوای حدیث چطور است، لااقل از لحاظ محتوا مطلب خوبی است. «کاد الفقر ان یکون کفرا» اگر این مسأله را حل نکنید مشکل بقیه مسائل به دنبال خواهد آمد. تذکری که جناب هاشمى‏نژاد دادند این است که ...
هاشمى‏نژاد- آقای اکرمی اجازه بفرمایید یک مسأله‏ای پیش آمده است که لازم به تذکر است. البته در تکمیل بیانات برادرمان آقای سبحانی است که وقتی خواستند مسائل دیروز و تظاهرات دیروز را منعکس کنند یک جمله‏ای یادشان رفته بود بگویند به این عبارت بود که در حمایت از مجلس خبرگان و مقام مرجعیت و روحانیت تکمیل می‏کنیم بیان ایشان را ملت بدانند که ما توجه داشتیم که در تظاهرات دیروز اصل اولیه، پیوستگی ملت با امام بود (یعنی امام خمینی) و روحانیت مبارز را که مردم می‏گویند پرتو حمایت رهبری ایشان الان و در این شرایط به رسمیت می‏شناسند ....
موسوی تبریزی- آقاى هاشمى نژاد اجازه بفرمایید، من در تظاهرات دیروز تبریز بودم حدود شاید هشتصد هزار نفر در میدان امام خمینی تبریز مستقر بودند و بعد فقط فریاد و شعارشان این بود که: «رهبر ما خمینی است» و هر گونه عوامل تضعیف رهبری را سرکوب خواهیم کرد، و بعد از این شعارها سخنرانی به عمل آمد و من هم در آنجا سخنرانی کردم و آقای غروی که استاندار آذربایجان شرقی است ایشان هم سخنرانی کردند و یک قطعنامه هم من خواندم که در آنجا هر گونه عوامل تضعیف رهبری را ملت مسلمان و شریف آذربایجان مخصوصاً تبریز محکوم کردند.
کرمی- باید تذکر داد به ایشان و غیر ایشان که علمای اسلام نه ربطی به متمکنین دارند و نه از کسان دیگری ترس و واهمه دارند. اسلام از همان بدو ظهورش در این جامعه‏
Majlis:1 Volume:3 Sessions:51-67 Page:1447
قواعد و ملاک دارد که از پیغمبر (ص) به ائمه و به مجتهدین و تا الان رسیده است، این قواعد فطری است، عقلی است. همه چیز از نواحی علم و عقل و فطرت در او گنجانده شده است. هیچ ارتباطی به کمونیست و سرمایه‏دار به معنای معروف ایشان ندارد. ما هم از کسی ترسی نداریم، نه کسی ما را تشویق می‏کند و نه کسی ما را تهدید می‏کند. ما جز از اطاعت قواعد اسلامی زیر بار هیچ کس نمی‏رویم. کاری بکنیم یعنی چه؟ کاری بکنیم یعنی ایشان خواهش می‏کنند از این فقه دست بکشیم، این مطلب درست نیست هر گونه اجحاف و ناروایی ارتباطی با اسلام ندارد اصلًا در اسلام جایی برای آن نیست.
نایب رئیس- ان شاء الله با این اصولی که امروز در جلسه مطرح و تصویب می‏شود همه این فرضیه‏ها تبدیل می‏شود به یک عینیت قانونی و واقعی. متشکرم، حالا که صحبت از راهپیمایی پرشکوه دیروز به میان آمد البته در این جلسه لازم بود به هر حال بیان شود تا تشکر و سپاس عمیق خودمان را به ملت بزرگوارمان اهدا می‏کردیم ملتی که هر وقت شعار وحدت، شعار همبستگی است و امام و هر شعار مترقی الهی دیگر مطرح می‏شود، یکپارچه می‏جوشد و می‏خروشد و قدرت لایزال خودشان را به بیگانگان و به عمال بیگانگان نشان می‏دهد. ما همگی قدردانی صمیمانه و سپاس و تشکر خودمان را به ملت عزیزمان اهدا می‏کنیم و آرزو می‏کنیم که پیوند میان امت و امام در تاریخ ما سرفصل نوعی تازه از رابطه مردم و حکومتشان و رهبریشان باشد و نمونه تازه را به جهانیان نشان بدهد. این‏که بنده عرض می‏کنم سرفصل تازه به اعتبار این قرن‏های گذشته است و الا در حقیقت باید گفت تکرار فصل زرینی که در تاریخ بشریت با امامت‏های ابراهیمی، موسوی، عیسوی، محمدی، علوی، حسینی همه این امامت‏ها نگاشته شده است. باز هم از خداوند متعال این توفیق را آرزو می‏کنم که برای ما یک چنین سعادتی نصیب شود که بتوانیم در چنین نظامی نقشی مؤثر و خلاق را که وظیفه ما هست، داشته باشیم.
2- طرح اصل 127 و تصویب مقدمه و بند 1 آن و بحث پیرامون بند 2 (اصل چهل و سوم)
نایب رئیس- اصل 127 مطرح است که قرائت می‏شود.
اصل 127- برای تأمین استقلال اقتصادی جامعه و ریشه‏کن کردن فقر و محرومیت و برآوردن نیازهای انسان در جریان رشد، اقتصاد جمهوری اسلامی براساس ضوابط زیر استوار می‏شود:
1- تأمین نیازهای اساسی: مسکن، خوراک، پوشاک، بهداشت، درمان و آموزش و پرورش برای همه.
2- تأمین شرایط و وسایل کار خود نیستند. ضوابط و کیفیت این تأمین را با رعایت مصالح جامعه و برنامه‏ریزی عمومی اقتصاد کشور، قانون معین می‏کند.
3- منع اعمال زور برای تحمیل کار به دیگری یا به منظور بهره‏کشی از کار دیگری.
4- تنظیم برنامه اقتصادی کشور به صورتی که شکل و محتوا و ساعات کار چنان باشد که هر فرد علاوه بر تلاش شغلی، فرصت کافی برای خودسازی معنوی، سیاسی و اجتماعی و شرکت فعال در رهبری کشور و افزایش مهارت فنی و ابتکار داشته باشد.
Majlis:1 Volume:3 Sessions:51-67 Page:1448
5- منع انحصار و احتکار و ربا.
6- منع اسراف و تبذیر در همه شؤون مربوط به اقتصاد، اعم از سرمایه‏گذاری، تولید توزیع و مصرف.
7- منع اضرار به غیر و معاملات حرام و باطل.
8- استفاده از علوم و فنون و تربیت افراد ماهر به نسبت احتیاج برای توسعه و پیشرفت اقتصاد کشور.
9- جلوگیری از سلطه اقتصادی بیگانه بر اقتصاد جمهوری اسلامی ایران.
نایب رئیس- بسیار خوب، همین‏طوری که ملاحظه می‏فرمایید اصل 127 با یک عنوان شروع می‏شود و مشتمل بر چند قسمت هست که بعداً خدمتتان عرض می‏شود که بندهای 5 و 7 متناسب است که با هم یکی بشود و عبارتی هم تهیه شده که به موقع آن هم مطرح می‏شود. خوب، دوستانی اینجا نوبت گرفته‏اند. (کرمی- آقا، بند بند پیش بروید تا با هم قاطی نشود.) همین کار را خواهیم کرد. حالا با اجازه دوستان اسامی را می‏خوانم هر کسی بگوید مربوط به کدام بند صحبت دارد. آقای فوزی کدام بند؟ (فوزی- من می‏خواهم روی قسمت اول و بند 2 صحبت کنم.) آقای سبحانی؟ (سبحانی- یکی سرفصل و یکی هم در بند 2 می‏خواهم صحبت بکنم.) آقای خامنه ای؟ (خامنه ای- در بندهای 2، 4، 5، 6) آقای رشیدیان؟ (رشیدیان- در بندهای 1، 2، 3) آقای مکارم؟ (مکارم- در مقدمه و در بند 2) آقای دانش‏راد؟ (دانش‏راد- بندهای 3، 4، 5) آقای منتظری؟ (منتظری- بندهای 2 و 3 به علاوه همان بندهایی که قرار است یکی بشود بند 5 و 7) آقای موسوی تبریزی؟ (موسوی تبریزی- بند 2 و 5) آقاى هاشمى نژاد؟ (هاشمى‏نژاد- مقدمه و بند 8) آقای بشارت؟ (بشارت- در بند 1 و 2) آقای ربانی شیرازی؟ (ربانی شیرازی- بند 2 و با مجموعشان هم موافق هستم.) آقای دکتر غفوری؟ (دکتر غفوری- در مقدمه و بندهای 1، 6، 7) آقای پرورش؟ (پرورش- در مقدمه) آقای عضدی؟ (عضدی- بند 2 و موافق به طور کلی) آقای دکتر نوربخش؟ (نوربخش- در مقدمه) آقای حجتی کرمانی؟ (حجتی کرمانی- روی همه اینها یک نظریات کلی داشتم.) آقای اشراقی؟ (اشراقی- بند 6) آقای صافی؟ (صافی- بنده هم فعلًا روی بند 2) آقای مشکینی؟ (مشکینی- در بند 1 نظری دارم.) آقای دکتر قائمی؟ (دکتر قائمی- بندهای 2 و 8) آقای عرب؟ (عرب بند 4) بسیار خوب. حالا مقدمه اصل 127 مطرح است. آقای فوزی نظرتان را در مقدمه بفرمایید.
فوزی- به عقیده بنده این عبارت بایستی اینطور اصلاح بشود «برای تأمین استقلال اقتصادی کشور و ریشه‏کن کردن براساس فقر و محرومیت و برآوردن نیازهای جامعه در مسیر رشد، اقتصاد جمهوری اسلامی براساس ضوابط زیر استوار می‏شود» چون در جریانش هستیم ولی در مسیرش باشیم خوب است، به عقیده من اینطور بهتر است.
نایب رئیس- یک سؤالی از دوستان بکنم یک وقتی این تغییرات را آقایان به عنوان بهتر کردن مطرح می‏فرمایید و اما یک وقتی هم اگر این تغییرات نشود و صورت نگیرد اصلًا نمی‏شود به این رأی بدهید. سؤال شما به این صورت است واقعاً؟ (فوزی- گفتم به این صورت بشود است.) آقای سبحانی نسبت به مقدمه نظرتان را بیان کنید.
روی کلمات «در جریان رشد» یک کمی توضیح بیشتری داده شود چون ما در
Majlis:1 Volume:3 Sessions:51-67 Page:1449
جلسه این کلمه را «در جریان زندگی» می‏خواستیم انتخاب کنیم حالا این به قول جناب‏عالی زیاد مهم نیست ولی در اینجا سه ضابطه سبب شده است که این بندهای پایین تنظیم شود یکی استقلال اقتصادی است و یکی ریشه‏کن کردن فقر است، سوم برآوردن نیازهای انسان است در حالی که این بندهایی که پایین می‏آید در اینها داخل نیست، منع انحصار و احتکار و ربا در کدام یک از اینها داخل است؟
نایب رئیس- یکى از عوامل ریشه‏کن کردن فقر آن است. (سبحانی- بله، آن به یک معنی است، خیلی خوب، یکی هم منع اسراف و تبذیر؟) آن هم همین‏طور «مؤمن نعمه موفوره» همین است آقا «الابجانبها حق مضیع». (سبحانی- منع اضرار به غیر و معاملات حرام و باطل چطور توی این داخل است؟) همه اینها را خودتان بهتر می‏دانید، همه اینها از این قبیل است. (سبحانی- پس همه اینها ضعیف است نسبت به آن) متشکرم، آقای مکارم در مورد مقدسه نظرتان را بفرمایید.
مکارم شیرازی- عرض می‏شود این اصل برای قانون اساسی نوشته می‏شود ولی این قانون به صورت یک قانون جهانی درآمده و نوشته شده اقتصاد جمهوری اسلامی و به صورت کلی نوشته شده است «جامعه» این بایستی حتماً اصلاح بشود بنده نمی‏گویم بهتر است اما بایستی به شکل قانون ایران در آید و شکل قانون ایران را پیدا کند. جامعه، کدام جامعه؟ انسان، انسان، هر انسان؟ همه انسانها؟ (نمایندگان- همه انسان‏ها.) همه انسان‏ها، اگر برنامه این است که اینها را برای همه انسان‏ها تدوین و توصیف کنیم فعلًا که میسر نیست آن که مسلماً ایده‏آل است ولی فعلًا اینها را می‏خواهم برای جامعه ایرانی پیاده کنیم.
نایب رئیس- اجازه بفرمایید آقای مکارم، ما اگر یک چیزهایی باشد که درمان کل جهان تشخیص بدهیم و در قانون اساسی خودمان بیاوریم دوتا جنبه را با همدیگر رعایت کردیم یکی در قانون اساسی ایران آمده که در این صورت تکلیف ملت ایران در قانون معلوم شده و دیگر این‏که چون یک معیار واقعی و حقیقی و جهانی است، به دنیا یک معیار جهانی عرضه می‏کند. فکر نمی‏کنم این عیب داشته باشد. (مکارم شیرازی- عرض می‏شود این کلمه «اقتصاد جمهوری اسلامی» مقصود از اقتصاد جمهوری اسلامی ایران است؟) بله، یعنی لزومی ندارد که ما بنویسیم. (مکارم- آیا برآوردن نیازهای انسان در اقتصاد جمهوری اسلامی ایران یعنی تناسب داشته باشد با انسان به طور مطلق؟) ما می‏گوییم «در جمهوری اسلامی ایران با بیماری‏هایی که انسان را از رشد باز می‏دارد مبارزه می‏شود» این عیبی دارد یا باید بنویسیم «انسان ایرانی را از رشد باز می‏دارد»؟ (مکارم- طوری باید بنویسیم که مفهوم را برساند.) آقای موسوی تبریزی بفرمایید. (موسوی تبریزی- مطالب من گفته شد.) پس منظور شما تأمین شده، آقاى هاشمى‏نژاد بفرمایید.
هاشمى‏نژاد عرض می‏شود به خدمتتان که یک قسمت مهمش مسأله ایران است و ضرورت هم دارد طرح بشود چون خودتان قبلًا تصویب فرمودید که قوانین کشور براساس مذهب رسمی کشور تنظیم می‏شود، بنابراین ما حق داریم راجع به خودمان صحبت بکنیم و با توجه به دیدگاه‏های فقهی خودمان، پس در این صورت ضرورت دارد کلمه «ایران» در این‏
Majlis:1 Volume:3 Sessions:51-67 Page:1450
قسمت اضافه بشود.
نایب رئیس- پس بایستی در آنجا نوشته بشود «اقتصاد جمهوری اسلامی ایران براساس ضوابط» چیزی که در اینجا درمانش به این آسانی هست ما درمان می‏کنیم و به این صورت اصلاح می‏کنم. (منتظری- اگر کلمه «جامعه» را «کشورش» کنیم و به جای «انسان»، «جامعه» بگذاریم به نظرم بهتر است.) نه آقا این‏طوری باشد خوب است. آقای دکتر غفوری در مقدمه نظرتان را بفرمایید.
گلزاده غفوری- آقا عرض می‏شود که اینجا سه جمله نوشته شده است و جای جمله‏ای که روح همه آنها باشد خالی است و آن این است که برخلاف دو نوع جامعه‏ای که داریم یک نوع جامعه کاپیتالیستی که اقتصاد خودشان را به بهای محروم کردن دیگران تأمین کرده‏اند و مستقل هستند مثل کشورهای بزرگ سرمایه‏داری و یک دسته هم که اقتصاد را برنامه خودشان قرار داده‏اند ولی آزادی انسان را با توجه به تمام ابعاد انسانی توجهی نکرده‏اند. من فکر می‏کنم چیزهایی که درباره اصول اسلامی بتوانیم عرضه بکنیم، مسأله تأمین آزادگی انسان‏ها است که اقتصاد را ما برای آن مقدمه می‏دانیم و نه این‏که هدف اصلی. بنابراین اگر دوستان صلاح بدانند بعد از جمله «برآوردن نیازهای انسان در جریان رشد» اضافه بشود «برای تأمین آزادگی انسان‏ها» چون ما نمی‏خواهیم که فقط مسأله فرد و اقتصاد مطرح باشد، مسأله آزادگی و احترام به انسانیت انسانها، اینها در حکم اهداف اسلامی است. آن وقت در جاهای دیگر بایستی این رعایت بشود که استقلال و اقتصاد ما به بهای محروم کردن هدف‏های دیگران هم نباشد ما لااقل هدف خودمان را نشان داده باشیم «تأمین آزادگی انسانها».
نایب رئیس- اجازه بفرمایید، عنایت بفرمایید، منظور آقای دکتر غفوری این است که ممکن است اقتصاد در یک جامعه مستقل، وابسته یک کشور بیگانه نباشد و در آن فقر و محرومیت نباشد و نیازهای مادی انسان را در جریان رشد تأمین کند ولی همراه باشد با سلب آزادی‏های او که به او امکان شکوفایی خاصی نمی‏دهد. درست است که می‏شود این را به صورت عام در این مفاهیم داخل کرد، ولی برای تأکید بر این‏که نظام اقتصادی اسلامی ما نظامی است که در آن در عین حال فقر و محرومیت نیست و فاصله‏های درآمد نیست، در عین حال هر کسی آزادانه می‏تواند قدرت خلاقیت و ابتکار خودش را حفظ کند. (یزدی- اصلًا بند 4 برای این مسأله تشکیل شده است.) پس حالا که برای این تشکیل شده اگر موافقید بنویسیم «برای تأمین استقلال اقتصادی جامعه و ریشه‏کن کردن فقر و محرومیت و حفظ آزادگی انسان و برآوردن نیازهای او در جریان رشد. (مکارم شیرازی- بنویسید «.. و برآوردن نیازهای او در جریان رشد با رعایت حفظ آزادگی انسان.») (موسوی اردبیلی- یا بنویسید «با حفظ آزادگی او».) عیبی ندارد، اگر موافق هستید همان‏طور که گفتید نوشته شود «با حفظ آزادگی او». از نمایندگان- این یک اصلاح عبارتی بسیار خوبی است.) (کیاوش- اگر به جای «جریان رشد» بنویسیم «سیر تکاملی مادی و معنوی» آن مشکلی که بعضی از دوستان متذکر شدند رفع خواهد شد.) تأکید روی «حفظ آزادگی او» با توجه به سیستم‏های اقتصادی موجود، می‏خواهیم یک نکته خاصی را به صورت برجسته نشان دهیم. بنابراین با توجه به پیشنهادهای دوستان نوشتیم «. و برآوردن نیازهای انسان در جریان رشد با حفظ آزادگی او، اقتصاد جمهوری اسلامی ایران.» آقای دکتر نوربخش در مقدمه این اصل صحبتی دارید؟
Majlis:1 Volume:3 Sessions:51-67 Page:1451
دکتر نوربخش- در اینجا ما گفته‏ایم «برای تأمین استقلال جامعه» ولی در این بندهای متعددی که بعد از آن مى‏آید هیچ کدام راجع به این که به چه ترتیب ما می‏توانیم از نظر اقتصادی مستقل شویم و وابستگی‏مان نسبت به دنیای خارج کم شود، طرح‏ریزی و برنامه‏ریزی نشده به همین جهت من یک بندی نوشته‏ام بدین ترتیب که «برنامه‏ریزی اقتصادی کشور و سرمایه‏گذاری در بخش‏های دولتی، نیمه دولتی، تعاونی و خصوصی باید در جهتی که منجر به از بین بردن وابستگی اقتصادی و سیاسی و خودکفایی کشاورزی، دامپروری و صنعتی کشور به خارج شود، ریخته شود.» اگر صلاح می‏دانید به این صورت که عرض کردم نوشته شود.
نایب رئیس- بعد از این اصل، ما اصول دیگری هم داریم مثل اصول 128، 129، 130 و به علاوه ما در بند 9، این مطلب را به طور کلی نوشته‏ایم که «جلوگیری از سلطه اقتصادی بیگانه بر اقتصاد جمهوری اسلامی ایران» البته بدون این‏که وارد تفسیرش شده باشم چون تفسیر آن بعداً در قانون می‏آید، و تصدیق می‏فرمایید که عبارت پیشنهادی شما هم کلی است به همین جهت ما آن مطلب کلی را اولًا در بند 9 همین اصل آورده ایم، ثانیاً توجه دارید که بندهای 4 و 8 و 2، همه به این مسأله کمک می‏کنند.
دکتر نوربخش- ما باید در اینجا جریان سرمایه را هم روشن کنیم، یعنی قبلًا سرمایه در جهت وابستگی می‏رفت، ولی حالا نمی‏خواهیم چنین باشد، بنابراین در صدر این اصل که نوشته‏ایم «برای تأمین استقلال اقتصادی» پس بند 1 باید همین مسأله را روشن و تأمین کند.
نایب رئیس- خوب، دوستان تذکراتشان را دادند اگر مطلب دیگری نیست، مقدمه این اصل را با دست رأی‏گیری کنیم. (میرمرادزهی- من هم عرضی داشتم.) بفرمایید. (میرمرادزهی- در امور مربوط به اقتصاد، مسأله مالکیت شخصی یا خصوصی به سکوت برگزار شده است.) (سبحانی- بعد می‏آید، بعداً می‏آید.) بعداً می‏آید، این هنوز ناقص است.
پرورش- این عبارت «اقتصاد جمهوری اسلامی براساس ضوابط زیر استوار می‏شود» چون اقتصاد جمهوری اسلامی ما، همان اقتصاد اسلامی است که قاعدتاً اهدافش عبارت است از اهدافی که در ذیل این مقدمه آمده، پس در این عبارت، «مادر» اقتصاد است و «فرزندانش»، در حقیقت «ضوابط زیر» است، در حالی که جمله این طور می‏رساند که «ضوابط زیر» مادر است و «اقتصاد» فرزندان این «مادر».
نایب رئیس- توجه بفرمایید آقای پرورش، ما گفته‏ایم «اقتصاد جمهوری اسلامی» نگفته‏ایم «اقتصاد اسلامی»، یعنی ما می‏گوییم اقتصاد جمهوری اسلامی ما، بر این پایه‏هاست که این پایه‏ها، پایه‏های اسلامی است. فکر بفرمایید اگر به این صورت می‏نوشتیم اشکالی پیش می‏آمد؟ یعنی می‏نوشتیم «اقتصاد آینده ما براساس ضوابط اسلامی زیر استوار می‏شود» اشکالی داشت؟ (پرورش- خیر.) این هم همان معنی را می‏رساند یعنی به جای «اقتصاد آینده ما» نوشته شده «اقتصاد جمهوری اسلامی ایران». (پرورش- عرض دیگری هم داشتم.) خواهش می‏کنم بفرمایید.
پرورش- در این مقدمه‏ای که آمده و قاعدتاً در سرفصل «اقتصاد» مطرح می‏شود، ضوابطی که در ذیلش ذکر شده هر کدام ناظر به آینده اقتصاد ما است، در حالی که در همین مقدمه ذکر شود که اقتصاد را که ما می‏خواهیم در این فصل بنویسیم، دو قسمت می‏شود:
Majlis:1 Volume:3 Sessions:51-67 Page:1452
یکی آن‏چه را که مربوط به آینده است و دیگر آن‏چه که مربوط به گذشته هم بوده است، اقتصاد ناسالمی که در جاهلیت شاهنشاهی وجود داشته باشد در اهداف این بحث‏های اقتصادی ذکر شود که چگونه کمر آن اقتصاد ناسالم و آن تورم و آن سرمایه‏داری شکسته می‏شود. بنابراین باید در این مقدمه ذکر شود که بحث اقتصادی ما ناظر به دو بعد، یکی بعد آینده اقتصاد است براساس ضوابط اسلامی و یکی هم بعد شکستن آن اقتصاد کاذب بر سرمایه‏های موجود براساس ضوابط اسلامی است.
نایب رئیس- بسیار خوب، آقای قرشی؟
قرشی- من اشکال جناب آقای مکارم را وارد می‏دانم. صدر و ذیل این مقدمه در حقیقت نظیر این است که «من آنم که رستم بود پهلوان» من فکر می‏کنم اگر این اصل را با عبارت «اقتصاد جمهوری اسلامی ایران براساس ضوابط زیر استوار می‏شود» شروع کنیم و مطالب دیگر را در بندها ذکر کنیم، هم عبارت روشن است و هم رسا و از تکرار هم جلوگیری شده است.
نایب رئیس- ظاهر مطلب این است که صدر و ذیل این مقدمه با هم می‏خواند، عرض کردم که این، درست مثل این است که بنویسیم «برای مبارزه با بیماری‏هایی که سلامت انسان را تهدید می‏کند، سازمان بهداری ایران بر این اساس تشکیل می‏شود.» این چه اشکالی دارد؟ (بنی صدر- آقا، بعد از «فقر و محرومیت» بنویسید «و فساد اقتصادی».)
طاهری اصفهانی- در تأیید فرمایش آقای قرشی، شما می‏گویید «برای تأمین استقلال اقتصادی» چه کنیم؟ در بند 9 می‏گویید «جلوگیری از سلطه اقتصادی بیگانه بر اقتصاد جمهوری اسلامی ایران» این، در حقیقت عین همان استقلال است، دو مطلب نیست که استقلال بر آن پایه‏ریزی و استوار شده باشد. سوال من این است که اگر شما بنویسید «اقتصاد جمهوری اسلامی ایران براساس ضوابط زیر استوار می‏شود» چه عیبی دارد؟ چون آن‏چه را که در مقدمه آورده اید، در بندها مفصلًا ذکر شده است.
نایب رئیس- یکی از راههای رسیدن به استقلال اقتصادی این است که انگیزه‏های اقتصادی را در جامعه به حد خوبی بالا ببرند، زمینه را برای شکوفایی استعدادها بالا ببرند. وقتی شما وسائل کار را برای هر کسی تهیه کردید، این یکی از عواملی است که او استعدادش را بروز دهد و سطح اقتصاد مملکت را بالا ببرد. (طاهری اصفهانی- اینها ریشه کن کردن فقر است ..) و برای تأمین استقلال اقتصادی، چه وقت جامعه مستقل می‏شود؟ وقتی که تولید داخلی‏اش بالا برود. بنابراین وقتی تولید داخلی بالا برود به تأمین استقلال اقتصادی می‏رسیم. (موسوی تبریزی- «جلوگیری از سلطه اقتصادی بیگانه بر اقتصاد جمهوری اسلامی ایران» در حقیقت همان «تأمین استقلال اقتصادی» است.) شما به توضیح توجهی نفرمودید. سؤال می‏کنم که آیا بند 2 هم عیناً همان است؟ (موسوی- تبریزی- بند 2 دارد شرح می‏دهد.) عیناً که آن نیست. (موسوی تبریزی- بند 2 شرح می‏دهد که چطور فقر را از جامعه باید ریشه کن کرد.) و چطور به استقلال اقتصادی می‏رسیم. اگر دقت بفرمایید مسأله روشن است. می‏گوییم بند 2 یکی از راه‏های مؤثر در ایجاد انگیزه و رغبت به کار مولد است، و وقتی انگیزه‏ها برای کار مولد در جامعه بالا رفت ما را به استقلال اقتصادی می‏رساند. چون یک جامعه، یکی از راههایی که از نظر اقتصادی به خارج نیازمند می‏شود، به خاطر افت تولید است. بنابراین دیگر نمی‏توانید بگویید که بند 2 هم عیناً همان است، بلکه ضابطه‏ای است که ما را به همان هدف استقلال‏
Majlis:1 Volume:3 Sessions:51-67 Page:1453
اقتصادی می‏رساند. مثل این‏که به حد کافی در مقدمه بحث شد، من این مقدمه را یک‏بار با توجه به اصلاحی که در آن به عمل آمده می‏خوانم: «برای تأمین استقلال اقتصادی جامعه و ریشه کن کردن فقر و محرومیت و برآوردن نیازهای انسان در جریان رشد، با حفظ آزادگی او، اقتصاد جمهوری اسلامی ایران براساس ضوابط زیر استوار می‏شود». ما اول نسبت به این مقدمه با دست رأی می‏گیریم، از موافقین خواهش می‏کنم دست بلند کنند (اکثر دستشان را بلند کردند) رأی کافی دارد، تأیید شد. بند 1 اصل مطرح است خوانده می‏شود.
 «بند 1- تأمین نیازهای اساسی: مسکن، خوراک، پوشاک، بهداشت، درمان و آموزش و پرورش برای همه.»
نایب رئیس- آقای رشیدیان سؤالی دارید؟
رشیدیان- اگر اینجا نوشته شود «معقول و متعارف» با حفظ کلمه «اساسی» بهتر نیست؟ و همچنین چگونه و به چه صورت دولت اینها را پیاده می‏کند باید روشن شود. آیا این یک تکلیفی برای دولت است؟ یعنی اینها را در چه زمانی و با چه کیفیتی و با چه امکاناتی پیاده می‏کند؟
نایب رییس- شرح اینها را قانون می‏نویسد. دولت از دو راه اینها را پیاده می‏کند، یکی اینکه مستقیماً این کار را انجام می‏دهد و دیگر این‏که یک جریان اقتصادی به وجود می‏آورد که آن جریان اقتصادی خود به این نتایج منتهی می‏شود. (رشیدیان- باید در اینجا این مطلب روشن شود تا جریان اقتصادی که دولت باید در پیش بگیرد معلوم باشد.) (بنی صدر- قانون اساسی باید ضوابط را معین کند.) آقای منتظری فرمایشی دارید؟
منتظری- حدیثی از پیغمبر اکرم صلی الله علیه و آله داریم که می‏فرماید:
 «من حق ولد علی والده، ان یعلمه السباحه و رمایه و الکتابه» و در آخر حدیث «... و ان یزوجه اذا بلغ.» دولت هم برای ملت به منزله پدر است، بنابراین در آخر این بند باید اضافه شود «و تشکیل خانواده برای همه». (نایب رئیس- یعنی دولت خودش به خواستگاری برود؟) (خنده نمایندگان) به هر حال تشکیل خانواده جزء ضروریات است.
بنی صدر- خوب شد یک‏بار هم آقای منتظری قبول کردند که دولت، «پدر» هم می‏تواند باشد. (سبحانی- پس «تفریحات سالم» را هم بنویسد و اضافه کنید.)
نایب رئیس- آقای بشارت بفرمایید.
بشارت- با توجه به این‏که در این زمان نیازهای اساسی ما بیش از اینها است همان‏طور که آیت الله منتظری فرمودند مسأله ازدواج و تشکیل خانواده هم باید در اینجا اضافه شود. به علاوه مسأله ورزش و تفریحات سالم هم در همان حدیث بیان شده است و الان با بستن مراکز فساد و سرگرمی‏های نامشروع باید فکری به حال نوجوانان و جوانان این مملکت کرد و بهترین کار برای این‏که وقت و نیرویشان بیهوده تلف نشود ایجاد ورزشگاه‏ها برای آنها است و در این مورد نامه‏های متعددی هم رسیده و آنها خواسته‏اند که به این موضوع هم توجه شود. (نایب رئیس- اینها همه جزء «پرورش» است و ما در اینجا نوشته‏ایم «آموزش و پرورش»، قبول ندارید از آقای پرورش سؤال کنید.) از آقای پرورش هم که سؤال کنیم ایشان خواهند فرمود که آموزش و پرورش جدا از ورزش و تفریحات سالم است. (نایب رئیس- حالا جدا شده است، در سابق تربیت بدنی یکی از واحدهای آموزش و پرورش بود.) (منتظری-
Majlis:1 Volume:3 Sessions:51-67 Page:1454
 «تشکیل خانواده» هم جزء «پرورش» است؟) و مسأله دیگر، مسأله وسائل نقلیه عمومی به خصوص در شهرهای بزرگ است. یکی از نیازهای اساسی جوامع ما به خصوص در آینده وسائل نقلیه عمومی مثل مترو خط واحد است.
نایب رئیس- راه‏های عمومی و اتوبان و آسفالت و لوله‏کشی شهرها و اینها را هم در قانون اساسی بنویسیم؟
بشارت- اینها را که می‏فرمایید همه در «مسکن» خلاصه می‏شود ولی مسأله وسایل نقلیه عمومی جدا از اینها است.
نایب رئیس- آقای دانش‏راد مطلبی دارید؟
دانش‏راد- برای این‏که نظر آقای رشیدیان تأمین شود در آخر بند یک بنویسیم «براساس حداکثر تجهیز امکانات و منابع داخلی کشور» منظورم این است که برای تأمین خوراک یا پوشاک خودمان نرویم از خارج تهیه کنیم بلکه کوشش شود حداکثر از منابع و امکانات داخلی کشور استفاده کنیم.
مشکینی- دو نفر از دوستان آن‏چه را که می‏خواستم عرض کنم فرمودند. پیشنهاد می‏کنم بعد از کلمه «درمان» اضافه شود «و همسر».
نایب رئیس- آقای مکارم اگر مطلبی دارید بلندتر بفرمایید که ما هم بشنویم و استفاده کنیم.
مکارم شیرازی- به دوستم عرض می‏کنم که مسأله «همسر» یک جنبه اقتصادی دارد یعنی خوراک و لباس و امثال آن، که در اینجا گفته شده و یک جنبه غیر اقتصادی دارد که مربوط به اینجا نیست. آقایان روی این موضوع اصرار می‏کنند.
نایب رئیس- آقای دکتر روحانی فرمایشی دارید بفرمایید.
دکتر روحانی- همان‏طور که استحضار دارند «آزادی مشروع» جزء نیازهای انسان است. بنابراین وقتی در مقدمه اصل 127 «برآوردن نیازهای انسان» ذکر شده، تأمین آزادی و آزادگی در آن مستتر است و اضافه کردن «با حفظ آزادگی او» پس از ذکر «برآوردن نیازهای انسان در جریان رشد» هنگامی لازم است که مراد در اینجا صرفاً نیازهای اقتصادی باشد، در غیر این صورت این استنباط را پیش می‏آورد که آزادی و آزادگی جزء نیازهای اقتصادی انسان شمرده نشده است. اما درباره بند 1 این اصل، منحصر نمودن نیازهای اساسی انسان به موارد پیشنهاد شده در این بند نه از لحاظ اسلام و نه از لحاظ معلومات امروز دنیا صحیح به نظر نمی‏رسد و با توجه به توضیحاتی که از طرف چند نفر از نمایندگان محترم داده شد، باید این موارد تکمیل شود و یا آن‏که بعد از «تأمین نیازهای اساسی» کلمه «از جمله» گذاشته شود تا بدین طریق کمبود موارد این بند درباره آن‏چه که جزء نیازهای اساسی انسان است ولی در متن ذکر نشده است، رفع گردد.
نایب رئیس- اگر یک کلمه «اقتصادی» اضافه کنیم نظر آقایان تأمین می‏شود یعنی بنویسیم «تأمین نیازهای اساسی اقتصادی». آقای کیاوش مطلبی بود؟
کیاوش- در کمیسیون، مسأله تشکیل خانواده را برای اولین‏بار به عرض‏تان رساندم و حالا عجیب است وقتی که آیت الله منتظری و آقای مشکینی این مسأله، مسأله اساسی جامعه است. بنابراین در همین جا باید اضافه شود که تسهیلاتی برای تشکیل خانواده باید به وسیله دولت‏
Majlis:1 Volume:3 Sessions:51-67 Page:1455
در نظر گرفته شود. حتی آن کلمه «خواستگاری» هم که آقای دکتر بهشتی فرمودند اگر خواستگاری به معنی خواستن نیازهای مردم است، بله، دولت باید به آن معنی خواستگاری هم بکند.
نایب رئیس- ما قبلًا تسهیل ازدواج را در یکی از اصول ذکر کرده‏ایم، اینجا بخش اقتصاد است بنابراین مسائلی که در اینجا مطرح می‏شود در رابطه با عنوان این اصل است. (منتظری- پس «آموزش و پرورش» را هم ذکر نکنید.) (دکتر شیبانی- اجازه می‏فرمایید رابطه اقتصادی آن را ذکر کنم؟) (کیاوش- شما فرمودید که این مسأله آن قدر مهم است که به صورت یک اصل می‏آید، حالا می‏خواهم ببینم در آینده می‏آید یا قبلًا آمده است؟) این‏که سر جای خودش هست و از بین نمی‏رود. آقای دکتر شیبانی چه فرمودید؟
دکتر شیبانی- گفتم اگر اجازه بدهید رابطه اقتصادی این موضوع را بگویم. یک نفر به پیغمبر (ص) مراجعه می‏کند و شکایت از فقر می‏کند، پیغمبر می‏فرماید: «برو ازدواج کن».
نایب رئیس- پس راهش این خواهد بود که در مقدمه بنویسیم: «ریشه کن کردن فقر و محرومیت از راه ازدواج» چون این، نص آیه است که «وَ أَنکِحُواْ الْأَیَامَى مِنکمْ وَ الصَّالِحِینَ مِنْ عِبَادِکمْ وَ إِمَائکُمْ إِن یَکُونُواْ فُقَرَاءَ یُغْنِهِمُ اللَّهُ مِن فَضْلِهِ». حالا برای این‏که دوستانی که این پیشنهاد را می‏فرمایند و به حق هم پیشنهاد می‏فرمایند و به حق هم پیشنهاد می‏فرمایند و پیشنهاد درست و به جایی هم هست، چون این روزها کاملًا مشهود است که جوانان برای وام ازدواج مراجعه می‏کنند و حق هم همین است که بخواهند ازدواج کنند ولی هر ازدواجی به هر حال مستلزم هزینه‏هایی است و هر قدر هم کم هزینه باشد بی‏هزینه نیست، این است که چون اصل مسأله واقعاً مهم و صحیح است. (یزدی- مسأله ازدواج که یک نیاز طبیعی است مرتبط است.) هنوز عرض من تمام نشده بود. به هر حال اگر موافقید این‏طور نوشته شود:
 «تأمین نیازهای اساسی: مسکن، خوراک، پوشاک، بهداشت، درمان، آموزش و پرورش و امکانات تشکیل خانواد برای همه».
یزدی- برنامه دولت می‏نویسیم یا یک بحث اقتصادی؟ برنامه دولت باید چنین باشد یک مسأله است و اساس اقتصاد اسلامی چگونه است، مسأله دیگر. در باب اقتصاد اسلامی این مسأله آمده است که باید امکانات تشکیل خانواده فراهم شود؟ (کیاوش- پس به غیر از اینجا باید در کجا نوشته شود؟)
نایب رئیس- آقای یزدی اینکه در اینجا عبارت «امکانات تشکیل خانواده» را بنویسیم شما با اصل آن که مخالف نیستید؟
یزدی- حرف من این است که آیا «تشکیل خانواده» در بحث اقتصاد اسلامی می‏گنجد یا نه؟
کرمی- من تعجب می‏کنم از آقای دکتر بهشتی که دارند دوباره از دوستان به مسائلی که قبلًا بحث شده استفسار می‏فرمایند. این مسائل مسکن و خوراک و پوشاک و بهداشت و آموزش و پرورش قبلًا بحث شده و آقایان در چند اصل تصویب کرده‏اند، حالا دوباره بحث درباره آنها از اول شروع شده. آنها را که قبلًا تصویب کرده‏اند ارزش ندارد؟ شما توجه کنید مملکتی که 80 درصد دهاتش هنوز آب و برق و وسایل و امکانات اولیه زندگی ندارند و دولت موظف است اول اینها را تأمین کند، شما دارید او را موظف به کارهای غیر ضروری می‏کنید. مثل این‏که همه کارها را دولت انجام داده و فقط زن گرفتن باقی مانده است‏
Majlis:1 Volume:3 Sessions:51-67 Page:1456
 (خنده نمایندگان) چرا معطل می‏کنید آقا؟ زودتر به رأی بگذارید.
نایب رئیس- اجازه بفرمایید آقای دکتر غفوری هم مطلبشان را بفرمایند بعداً با دست رأی‏گیری می‏کنیم.
گلزاده غفوری- با توجه به این‏که نیازها در جوامع متناسب با رشدی که می‏کنند فرق می‏کند، برای این‏که نظرات دوستان به هم نزدیک شود اگر صلاح می‏دانید یک کلمه «از جمله» اضافه کنید یعنی بنویسید «تأمین نیازهای اساسی از جمله: مسکن و.» که نشان ندهد جمهوری اسلامی ایران فقط و فقط نیازهای اساسی‏اش مسکن و پوشاک و خوراک است، چون اینها همه مقدمه است اصل کار این است که آن استعداد و ابتکار انسانی به کار بیفتد و همه بخور و بگیر نباشند.
نایب رئیس- بسیار خوب، بند یک را می‏خوانم تا با دست رأی بگیریم. (ربانی املشی- همه بند را به رأی نگذارید اول تشکیل خانواده را به رأی بگذارید بعد همه بند را.) اگر اجازه بفرمایید همه بند را با توجه به اصلاحی که در آن به عمل آمد بخوانیم و به رأی بگذاریم.
 «بند 1- تأمین نیازهای اساسی مسکن، خوراک، پوشاک، بهداشت، درمان، آموزش و پرورش و امکانات تشکیل خانواده برای همه.»
نایب رئیس- موافقین با این بند به همین صورت که خوانده شد لطفاً دست بلند کنند (اکثر دستشان را بلند کردند) تأیید شد. (خانم گرجی- این، فردا تولید اشکال نکند و شایع نکنند که در مجلس تصویب کردند که آقایان چهارتا زن بگیرند.) ما گفته‏ایم «امکانات تشکیل خانواده برای همه» و مرد و زن را جدا نکرده ایم. بند 2 خوانده می‏شود.
 «بند 2- تأمین شرایط و وسائل کار برای همه کسانی که توانایی کار دارند ولی قادر به تهیه وسائل کار خود نیستند. ضوابط و کیفیت این تأمین را با رعایت مصالح جامعه و برنامه‏ریزی عمومی اقتصادی کشور، قانون معین می‏کند.»
نایب رئیس- در این بند مطلبی دارید؟ (فوزی- من مخالفم اگر اجازه می‏دهید صحبت کنم.) بفرمایید.
فوزی- بسم الله الرحمن الرحیم. قانون اساسی در عین این که برای سال‏های متمادی تدوین و تنظیم می‏شود، مع الوصف باید شرایط و جریانات محیط هم در حال حاضر در نظر گرفته شود. البته ما موافقیم قانون اساسی را طوری تنظیم کنیم که اولًا با کلیه موازین شرعی منطبق باشد، ثانیاً رافع نیازهای جامعه هم باشد و موجب رشد همه جانبه اقتصاد بشود و به عبارت کلی یک اصل یا اصول مترقی از برای پیشرفت بوده باشد. اینجا البته به صورت اطلاق که آمده از برای افرادی که ابزار و وسایل کار ندارند و در عین حال قادر برای انجام کار هستند، از برای آنها امکانات کار و وسائل و ابزار فراهم شود. فعلًا ما ببینیم که در شرایط کنونی و در حال حاضر، نیاز جامعه ما به چه چیزهایی است. افرادی هستند که در سطح کشور بیکارند و چنانچه در وهله اول امکانات کار برای کسانی که بیکار هستند فراهم کنیم، وسایل و ابزار به آنها بدهیم، البته با رعایت الاهم و فی الاهم اصلح خواهد بود. اگر این اصل به صورت مطلق نوشته شود فردا کسانی هم که کار می‏کنند می‏آیند و می‏گویند ما بیکاریم و قادر به کار هستیم ولی ابزار و وسائل کار نداریم، برای ما وسائل و ابزار کار تهیه کنید. این باعث‏
Majlis:1 Volume:3 Sessions:51-67 Page:1457
می‏شود که اولًا مؤسساتی که اینها در آنجا کار می‏کنند فلج شود و از طرف دیگر دولت هم نمی‏تواند از عهده همه آنها برآید. ما باید سعی کنیم که سنگینی را از دوش دولت برداریم و بارش را سبک کنیم نه این‏که بار دولت را سنگین‏تر بکنیم. افرادی که در مؤسساتی مشغولند به ملاحظه این‏که مثلًا صد تومان عایدی دارند، فکر می‏کنند اگر بروند از دولت وسائل و ابزار کار دریافت کنند، عایدی آنها روزی دویست تومان می‏شود. قهراً اینها به طرف دولت کشیده می‏شوند و با در نظر گرفتن این‏که تعداد زیادی در سطح مملکت بیکارند، این درست نخواهد بود. پس ما بایستی طوری بکنیم که همه آنها در محل خودشان تثبیت شوند، نهایت برنامه طوری تنظیم شود که عایدی آنها هم بالا برود و از یک زندگی مرفه برخوردار شوند و در خارج هم در وهله اول این امکانات و وسایل به کسانی داده شود که بیکارند تا اینکه تعدیل هم بشود و ضمناً آن مؤسسات هم فلج نشوند. برای این‏که ما در عین اینکه می‏خواهیم از افرادی که در مؤسسات کار می‏کنند حمایت کنیم، نباید کاری کنیم که این مؤسسات هم فلج شوند چون هر اندازه اقتصاد مملکت را پیش ببریم و این اصول را طوری تنظیم کنیم که موجب رشد همه جانبه اقتصاد مملکت شود البته اصلح و اولی خواهد بود. درست است که ممکن است در بعضی مؤسسات موجودی آنها و سرمایه آنها از طریق ربا، دزدی و از راه‏های غیر مشروع به دست آمده باشد ولی آن یک مسأله‏ای است که دولت اسلامی موظف است بر طبق موازین شرع به وضع آنها رسیدگی کند و تکلیفشان را معین نماید اما در عین حال ما می‏دانیم مؤسساتی هم هستند که کارهایشان از روی اصول صحیح بوده و چه بسا موازین شرعی را هم رعایت کرده‏اند پس اینها هم باید ترغیب و تشویق شوند تا افراد بیکاری را که در خود جذب کرده‏اند، تأمین کنند و به آنها امکانات کار بدهند و از آن طرف هم دولت در حدود مقدورات خویش امکانات کار را برای کسانی فراهم کند که فعلًا بیکارند. علی هذا من پیشنهاد می‏کنم که کسانی که بیکارند حق اولویت داشته باشند و اگر بعدها امکانات بیشتری برای دولت فراهم شد و توانست برای تعداد بیشتری از افراد این مملکت امکانات بهتر کار فراهم کند چه بهتر، از کسان دیگر هم دعوت می‏کند و داوطلبین دیگر را هم می‏پذیرد. (دکتر ضیائی- عبارت «ضوابط و کیفیت این تأمین را با رعایت مصالح جامعه و برنامه‏ریزی عمومی اقتصادی کشور، قانون تعیین می‏کند» حاصل فرمایش شما و جواب دوستان است. این مسأله در همین بند آمده است.) ضوابط و کیفیت این تأمین را که قانون معین می‏کند، قبلًا هم صحبت شد، ولی حق تقدم را نسبت به افرادی که فعلًا بیکارند و سراغ کار هستند، این مطلب را این بند 2 نمی‏رساند. والسلام علیکم و رحمه الله و برکاته.
نایب رئیس- دوستان عنایت بفرمایید بحث بر سر این بند به این صورت نشان می‏دهد که ما در مورد اصل 127 هم باید همان کیفیت اصول مربوط به شورای رهبری عمل کنیم یعنی ما برای هر یک از بندها جداگانه رأی بگیریم تا تکلیف هر یک از بندها مشخص بشود. چون منظور اظهار رأی هست و بهترین راه آزاد روی این بندها همین است بنابراین برای این‏که کار ما روشن بشود حالا روی مقدمه و بند یک با ورقه رأی‏گیری می‏کنیم تا بعد بحث روی بند 2 ادامه پیدا بکند. (سبحانی- آقای فوزی به عنوان موافق مشروط صحبت کردند نه مخالف.) بسیار خوب ایشان موافق مشروط بودند به این صورت حساب می‏کنم بنابراین قسمت مقدمه اصل 127 برای رأی‏گیری خوانده می‏شود.
Majlis:1 Volume:3 Sessions:51-67 Page:1458
مقدمه اصل 127 (اصل چهل و سوم)- برای تأمین استقلال اقتصادی جامعه و ریشه کن کردن فقر و محرومیت و برآوردن نیازهای انسان در جریان رشد با حفظ آزادگی او، اقتصاد جمهوری اسلامی ایران براساس ضوابط زیر استوار می‏شود.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری را اعلام می‏کنم، عده حاضر در جلسه هنگام اخذ رأی شصت و چهار نفر، تعداد کل آراء شصت و چهار رأی، آراء موافق شصت و یک رأی، آراء مخالف یک رأی، آراء ممتنع دو رأی، بنابراین قسمت مقدمه اصل 127 با شصت و یک رأی موافق تصویب شد، تکبیر (حضار سه مرتبه گفتند) و حالا بند یک اصل 127 برای رأی‏گیری خوانده می‏شود.
بند اصل 127 (اصل چهل و سوم)- تأمین نیازهای اساسی: مسکن، خوراک، پوشاک، بهداشت، درمان، آموزش و پرورش و امکانات تشکیل خانواده برای همه.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری را اعلام کنم، عده حاضر در جلسه هنگام اخذ رأی شصت و چهار نفر، تعداد کل آراء شصت و چهار رأی، آراء موافق شصت و یک رأی، آراء مخالف دو رأی، آراء ممتنع یک رأی، بنابراین بند یک اصل 127 با شصت و یک رأی موافق به تصویب رسید، تکبیر (حضار سه مرتبه تکبیر گفتند). در مورد بند 2 یک موافق مشروط صحبت کرد حالا یک موافق و یک مخالف صحبت می‏کنند. آقای سبحانی به عنوان مخالف بفرمایید.
سبحانی- بسم الله الرحمن الرحیم. عرایض من شاید در دو دقیقه تمام بشود علت مخالفت من با این اصل این نیست که میان بیکار و غیر بیکار فرق بگذارم زیرا اثبات این‏که چه کس بیکار است و چه کس بیکار نیست خود این موضوع یک مشکلی برای دولت می‏شود، چون ما در اجتماع یک چنین آماری برای تعداد بیکاران نداریم. من از نظر دیگر مخالف هستم و آن این است که این اصل بر فرض این‏که محتوایش هم ثبوتاً درست باشد سبب می‏شود بر این‏که وضع جامعه به هم بخورد. نکته‏اش این است که اگر واقعاً بخواهیم برای همه افراد وسیله کار فراهم کنیم، همه افراد ادعا می‏کنند که برای ما وسیله کار فراهم کنید و سبب می‏شود تمام کارخانه‏هایی که الان مشغول کار هشتند و مؤسساتی که مشغول کار هستند همه افراد اینها اجتماع می‏کنند و جمع می‏شوند و می‏گویند برای ما وسیله کار فراهم کنید و در نتیجه این واحدهای صنعتی دچار انحطاط و اضحلال می‏شوند. در همان موقعی که در جلسات مشترک این بحث بود همین که مطلب به خارج درز کرد در قم این مسأله شایع شد و همان موقع یا فردای آن جناب آقای حائری تلفن کردند و گفتند که الان در قم این مسأله به وجود آمده که اگر این اصل را شما تصویب کنید تمام کارگران مدعی هستند که ما استقلال می‏خواهیم و برای دیگران نمی‏خواهیم کار کنیم و می‏خواهیم برای خودمان کار کنیم و خودمان صاحب کارخانه و صاحب سهم و صاحب صنعت بشویم ولو یک در ده یا یک در صد. درست است که در ذیل این بند آمده است که «ضوابط و کیفیت این تأمین را با رعایت مصالح جامعه و برنامه‏ریزی عمومی اقتصاد کشور، قانون معین می‏کند» ولی به این ذیل یا گوش نمی‏کنند یا این‏که این ذیل را تعبیر می‏کنند بالاخره سبب می‏شود که یک هرج و مرجی در مملکت به وجود بیاید. من پیشنهاد می‏کنم برای تأمین همین هدف شما «وسایل» را بردارید و بنویسید «تأمین زمینه کار برای همه کسانی که توانایی کار دارند» وقتی بنویسید زمینه کار، زمینه کار انواع و اقسام‏
Majlis:1 Volume:3 Sessions:51-67 Page:1459
دارد مثلًا وسائلی برایش می‏خرند، ماشین برایش می‏خرند یا این‏که وسائل کار عمومی برایشان فراهم می‏کنند، کارخانه‏های عمومی ایجاد می‏کنند، ما نباید یک کلمه‏ای بگوییم که مایه دردسر بشود و می‏توانیم همین مطلب را بدون کلمه «وسائل» تفهیم کنیم به صورت کلی. (اشراقی- جداً صحیح است.)
نایب رئیس- یعنی می‏فرمایید هم جامعه اسلامی باشد و هم وضع موجود دست نخورد. آقای رشیدیان شما موافقید یا مخالف؟ (رشیدیان- من موافقم) بفرمایید.
رشیدیان- بسم الله الرحمن الرحیم. اصلی که در دست تصویب داریم به یاری حق از مترقی‏ترین اصول اسلامی است مخصوصاً این بند 2 که به صورت اساسی از فقر، بیکاری و امراض اجتماعی ناشی از بیکاری به شدت جلوگیری می‏کند. در این بند دولت اسلامی با توجه به امکانات وسیعی که بحمدالله دارد اعم از معادن نفت، مس و غیره سعی خواهد کرد که ابزار و وسایل کار را در اختیار بیکاران، کشاورز، دامدار و صنعتگر بگذارد، البته در اینجا رویش بحث‏هایی شده است که این ابزار و وسایل را یا در اختیار کارگر و کشاورز می‏گذارد، یا به اقساط می‏گذارد، یا مالیات می‏گیرد، یا با یک نوع بهره یا اجاره‏ای که مناسب باشد. در اینجا دیگر کارگر ایرانی اعم از کشاورز یا صنعتگر مجبور نیست که نیروی کار و بازوی کارش را در اختیار آن ثروتمند مرفه بگذارد که به دنبال بازوی ارزان کارگر می‏گردد و اینجا ریشه استثمار را از بین می‏برد یعنی اسلام نمی‏آید مریض را خوب بکند بلکه جلوگیری می‏کند از به وجود آمدن مرض، یعنی زمینه رشد را به وجود می‏آورد و به نظر من و بیشتر آقایانی که اینجا تشریف دارند و اکثراً هم موافق هستند، اسلام در این بند جلوگیری کرده است از فقر و نداری و بیکاری و اما این‏که فرمودند که ما آمار نداریم البته بلی ما در همه زمینه‏ها آمار نداریم و این از خصوصیات و ویژگی‏های کشورهای جهان سوم و مخصوصاً کشورهای تحت سلطه استعمار است که آمار ندارند ما اگر آمار نداشته باشیم در تمام زمینه‏ها هیچ قدمی نمی‏توانیم برداریم. در زمینه تحقق بخشیدن به آموزش و پرورش باید از آن کسانی که در سن تحصیل هستند، ابتدایی و غیره و از معلمینی که آماده به کار هستند آمار داشته باشیم، در بهداشت و کشاورزی هم همین‏طور. بنابراین باید توجه داشته باشیم که ملت ما انقلاب کرده است یعنی همه ارزشهای رژیم منحط را ویران کرده است و حالا می‏خواهد ارزشهای تازه‏ای را که دنیا را باید به اعجاب وادارد به جای آن پیاده کند و مسلماً یکی از اساسی‏ترین مسائلی که مورد توجه دولت باید قرار گیرد آمار است، آمار در همه زمینه‏ها، بنابراین کارگری که متخصص است و مهارتی دارد و واقعاً آماده به کار است و هیچ چیز ندارد و رژیم گذشته او را از همه نعمت‏هایی که خدا به او داده بود محروم کرده است، در اینجا دولت و حکومت اسلامی که حکم پدر دارد ابزار کار را تحت ضوابط و شرایط اسلامی در اختیار او قرار می‏دهد. کشاورزی که فاقد زمین است البته در آن موقع زمین‏ها را به ظاهر تقسیم کردند حالا تحت هر شرایطی که بود کاری نداریم، اما همه وسائل و امکانات را از دهقان گرفتند هم آب و هم وسایلی که داشت و ظاهراً ما در قرن بیستم بودیم ولی کشاورزان ما در قرون اولیه میلادی زندگی می‏کردند. دولت اسلامی می‏خواهد علاوه بر ایجاد راه‏ها و زمینه‏هایی برای پیشرفت کشاورزی، زمین و وسایل کار را در آنجا که مربوط به دولت و حکومت اسلامی و اموال عمومی می‏شود در اختیار کشاورز و روستایی قرار بدهد و این وسیله تنها وسیله‏ای است که می‏تواند جلو استثمار را بگیرد، جلو دزدی و چپاولگری را بگیرد، جلو
Majlis:1 Volume:3 Sessions:51-67 Page:1460
وابستگی به غیر و به بیگانه را بگیرد و استقلال ملی و اسلامی را حفظ بکند و من پیشنهاد می‏کنم که به جای تأمین شرایط یا با حفظ شرایط «امکانات» اضافه بشود و همچنین در اینجا بنویسیم وسایل کار برای همه اعم از کشاورز و صنعتگر یا کشاورزی و صنعتی. بنابراین، این یک بند بسیار مهمی است و از شما خواهش می‏کنم و برای تذکر می‏گویم «وَذَکِّرْ فَإِنَّ الذِّکْرَى تَنْفَعُ الْمُؤْمِنِینَ» (اشراقی- وقتی که امکانات را در اختیارش قرار دادند او می‏خواهد تنها کار بکند یا می‏خواهد یک کارگری داشته باشد؟) ممکن است به عنوان مثال 50 نفر یا 100 نفر کارگر همه‏شان می‏توانند یک کارخانه را بچرخانند و بگردانند تقاضای کار بکنند، دولت برای این پنجاه نفر یا صد نفر تحت آن شرایطی که قید شده است کارخانه یا کارگاه یا زمین مورد نظر را در اختیار آنها می‏گذارد یا بهره لازم و یا اجاره و مالیاتی که مطابق با موازین اسلامی باشد و همه آنها روی آن کارخانه کار می‏کنند و به دولت یک سهم می‏رسد یا یک مقدار سود می‏رسد و بقیه سود را بین خودشان تقسیم می‏کنند. (اشراقی- شاید اصلًا خواست تنها کار بکند.) اگر خواست تنها کار بکند اولًا امروز کارها از حالت بدی ... (نایب رئیس- آقای اشراقی خواهش می‏کنم سؤال و جواب نفرمایید.) با توجه به پیشرفت‏های صنعتی که امروز به وجود آمده است کار فردی در هیچ جای دنیا دیگر پیشرفتی ندارد اما اگر خواست، مناسب با شغلش به او می‏دهند ولی معمولًا کارها دسته‏جمعی است و بیشتر هم این موضوع ناظر به کارهای دسته‏جمعی مثل کشاورزی و صنعتی می‏شود. والسلام علیکم و رحمه الله برکاته.
نایب رئیس- راجع به این بند یک مخالف و یک موافق صحبت کردند، البته دوستان متعددی هم هستند که روی این بند صحبت دارند یکی یکی سؤال می‏کنم هر کسی مطلبی را که گفته نشده باشد بگوید. (یزدی- جواب یک اشکال را بدهید کافی است همین اشکالاتی که بحث شد جواب بدهید.) البته شاید مقتضی این بود که خود من به عنوان موافق در این مورد صحبت می‏کردم چون من در گروه این بند را پیشنهاد کرده بودم و شرح مفصل می‏دادم ولی اولویت این است که دوستان دیگر به خصوص آقای بنی صدر که در این گروه هستند و رشته‏شان هم اقتصاد است صحبت کنند. حالا من اسامی آقایان را یکی یکی می‏خوانم اگر اشکال تازه‏ای دارند بیان بکنند. آقای خامنه‏ای آیا اشکال تازه‏ای دارید؟ (خامنه ای- من مخالف اصل نبودم ولی چون قرار بود در جلسه مکملش را بگذاریم و قبول هم شد کلمه اشتغال را می‏گویم.) به این موضوع بعد می‏رسیم. آقای مکارم شما مطلب تازه‏ای دارید؟
مکارم شیرازی- بلی، بنده دو جمله دارم. یکی این است که (البته در مورد این موضوع در جلسه گروه‏ها صحبت شد ولی اینجا مطرح نشد) ما باید بپرهیزیم از این‏که اقتصاد شکل دولتی پیدا کند و مردم سربار دولت بشوند یعنی همه چیز را از دولت بخواهند. باید آنچنان انگیزه‏ای در مردم به وجود بیاید که تمام چرخ‏های اقتصادی را خودشان به کار بیاندازند. این یک مطلب و اما مطلب دوم مسأله مهم در موضوع کارگر و استثمار او مسأله ابزار نیست، مسأله تقسیم سود به طوری است که او حقش را ببرد و کمترین ظلمی به او نشود. ما در نظام قبلی که می‏بینیم کارگرها بدبخت شدند برای این است که مثلًا سود 20 درصد داده می‏شد با توجه به این‏که ما قبلًا به این موضوع توجه کرده‏ایم که حکومت اسلامی می‏تواند بر نرخ‏ها نظارت بکند. همان‏طور که فقیه به عنوان ولایتش می‏تواند بر نرخ‏ها نظارت کند و در عهدنامه مالک اشتر هم هست بر نرخ تقسیم سود کارخانه هم بین کارگر و بین تولیدکنندگان کارخانه می‏تواند
Majlis:1 Volume:3 Sessions:51-67 Page:1461
نظارت کند و آنچنان سهمی برای کارگر قرار بدهد که تمام حقش گرفته بشود. مهم این است که‏ای بسا ابزار هم دستش باشد و بدبخت‏تر بشود و ای بسا ابزار دستش نباشد و خوشبخت‏تر بشود تمرکز باید روی نرخ تقسیم سود باشد. (جوادی- در بند 3 آمده است.)
نایب رئیس- بسیار خوب آقای منتظری شما مطلب تازه‏ای دارید؟
منتظری- یک تعبیر دیگر است. این تأمین شرایط و وسایل چیز مبهمی است که آیا دولت باید وسایل را به اشخاص تملیک کند، مجاناً یا به اقساط بفروشد یا نه مال دولت باشد که آن وقت چون دولت تمکنش زیاد است دولت می‏شود یک سرمایه‏دار و تمام کارهای خصوصی از بین می‏رود و تمام سرمایه‏ها به دست دولت می‏افتد. به نظر من همان‏طور که آقای سبحانی گفتند بنویسیم «تأمین زمینه کار برای همه کسانی که توانایی کار دارند» و آن وقت «ولى قادر به تهیه وسایل کار خود نیستند» هم دیگر لازم نیست.
نایب رئیس- بسیار خوب، آقای موسوی تبریزی مطلب تازه‏ای دارید؟ (موسوی تبریزی- مطالب به وسیله دوستان گفته شد.) آقای بشارت شما؟ (بشارت- بنده موافقم.) آقای ربانی شیرازی شما مطلب تازه‏ای دارید؟
ربانی شیرازی- نظر من این است که این بند نه تنها بخش خصوصی را به هم می‏ریزد، بخش عمومی و دولتی را هم به هم می‏ریزد. فردا تمام کارگرهای کارخانه ذوب آهن و جاهای دیگر تمام اینها تقاضا دارند که وسایل کار به ما بدهید ما در کارخانه نمی‏خواهیم کار کنیم، برای این موضوع چه فکری کرده اید؟
نایب رئیس- آقای عضدی شما مطلب تازه‏ای دارید؟
عضدی- بلی عرض کنم این مسأله‏ای که ما شعار می‏دهیم که نه سرمایه‏داری نه اقتصاد دولتی و نه بینابین بلکه راه سوم، این دقیقاً بندی هست که جامعه ما را سوق می‏دهد به همان طرف، آن که جناب آقای منتظری فرمودند. مسلماً دولت استهلاک ابزار کار را به صورت مالیات می‏گیرد و مسأله دیگری که جناب آقای مکارم فرمودند می‏دانیم که کنترل نظارت بر قیمت‏ها از نظر اقتصادی مطرود است و عملًا هم ما هیچ وقت نمی‏توانیم، و این یکی از راه‏هایی هست که از نظر اقتصادی ما می‏توانیم دقیقاً قیمت‏ها را بهتر کنترل بکنیم و رقابتی به وجود می‏آید بین بخش خصوصی و این بخشی که ابزار کار را گرفته و جلوگیری هم می‏کند از استثماری که ما این همه حرفش را می‏زنیم.
نایب رئیس- آقای صافی حضرتعالی مطالب تازه‏ای دارید؟ (صافی- عرض من همان مطالبی بود که آقای منتظری فرمودند.) آقای دکتر قائمی مطلب تازه‏ای دارید؟ (قائمی- با این اصل به چنین صورتی مخالفم و نظرات من را آقایان ربانی و مکارم و منتظری فرمودند.) آقای قرشی مطلب تازه‏ای هست؟
اینجا نوشته شده «ولی قادر بر تهیه وسایل کار خود نیستند» مثل این‏که احتیاجی به این کلمه «خود» نیست و اگر آن را بردارید مانعی ندارد. دیگر این‏که آن مطلبی را که آقای سبحانی فرمودند، فرض بفرمایید من یک نفر کارگر هستم می‏خواهم شغل آزاد و مستقلی داشته باشم. آقایان می‏فرمایند که تقاضای من باعث به هم ریختگی مملکت می‏شود پس معلوم می‏شود بر پیشانی من نوشته شده است که همیشه کارگر باشم. می‏خواستم بگویم اصلًا یک اصل شرعی هم برای این موضوع که می‏فرمایند نداریم و تصویب‏
Majlis:1 Volume:3 Sessions:51-67 Page:1462
شدن این اصل باعث می‏شود که صاحب کارها، هم وسایل را و هم شرایط را برای کارگران سهل می‏کنند و کار آنها هم رو به‏راه می‏شود.
نایب رئیس- آقای عرب مطلب تازه‏ای دارید؟ (عرب- بنده موافقم.) آقای مراغه‏ای مطلب تازه‏ای دارید؟
مقدم مراغه‏ای- بنده اول پیشنهاد اصلاحی می‏دهم اگر مفهوم بود که هیچ، اگر نبود یک دقیقه صحبت می‏کنم. بنده فکر می‏کنم این عبارت «شرایط و وسایل» حذف بشود و این‏طور نوشته شود «تأمین کار برای همه کسانی که توانایی کار دارند» و بالمال آن جمله «ولی قادر به تهیه وسایل کار نیستند» حذف خواهد شد. من این بند را با این اصلاح پیشنهاد می‏کنم.
نایب رئیس- آن‏چه حضرتعالی می‏فرمایید عیبی ندارد و در بند دیگری آمده است ولی در اینجا این فسخ این بند است. به هر حال اگر مخالفید بفرمایید. (مراغه‏ای- می‏خواهم توضیح عرض کنم چون این عملی به نظر نمی‏آید.) صریحاً بفرمایید مخالفم چرا تقیه می‏فرمایید. آقای دکتر ضیائی مطلب تازه‏ای دارید بفرمایید.
دکتر ضیائی- عرض کنم که بحث، بحث اقتصاد است و ما می‏بینیم رکن اساسی اقتصاد هر کشوری بسته به کشاورزی و توسعه کشاورزی و صنعت آن کشور است و جلوگیری از اجناسی که مشابهش در داخل کشور تولید می‏شود و الان با این‏که کشور شوروی را با همه ابهتش می‏بینیم، اگر کشور آمریکا به او کمک نکند از گرسنگی می‏میرد. بنابراین کشور ایران از نظر جغرافیایی دارای مقتضیاتی است که می‏تواند اقتصاد ایران را از نظر کشاورزی کاملًا تأمین بکند و در نتیجه وسایل اقتصادی دیگر چرخش به راه می‏افتد چون اگر کشاورزی به کار بیفتد شاید در حدود صد رشته کسب دیگر به کار می‏افتد، و در اینجا نادیده گرفته شده است و ما در همین موقع شاید پارسال بود که پیاز را کیلویی فلان قدر می‏خریدیم و الان وفور است و این با یک توصیه کوچک امام است و من فکر نمی‏کنم در موضوع کشاورزی به خصوص دامداری که چقدر ارز ایران برای خرید گوشت و دام به خارج می‏رود، این قیمتش را باید درجه اول قرار بدهید تا کار هم برای همه فراهم بشود.
نایب رئیس- آقای دستغیب مطلب تازه‏ای دارید؟ (دستغیب- همان مطالبی است که آقایان گفتند.) آقای شیرازی مطلب تازه‏ای دارید؟
مقدسی شیرازی- همان‏طور که ایشان می‏فرمایند باید اولویت را در درجه اول به کشاورزی داد.
نایب رئیس- آقای موسوی اردبیلی مطلب تازه‏ای دارید؟
موسوی اردبیلی- این اصل برای مبارزه با استثمار است، منتها تنظیم شده که با موازین اسلامی هم تطبیق بکند. من احساس می‏کنم برای آقایان مسأله در این بند هنوز مورد بحث است و حل نشده، اگر این جور بخواهید ادامه بدهید فکر می‏کنم موفق نباشیم. پیشنهاد می‏کنم چون مواد دیگر این اصل بحثی ندارد آنها را مطرح کنید و از آنجایی که روح اصل 127 این بند 2 می‏باشد حتماً ما باید در مورد این بند قبلًا در جلسات کمیسیون به توافق برسیم تا یک راهی پیدا بکنیم، یا عین همین متن بند 2 را قبول بکنیم و یا یک راه دیگری پیدا بکنیم. پس اگر صلاح می‏دانید بندهای دیگر که بحث ندارد مطرح بشود و این بند را بگذاریم برای بحث جلسه فردا و الا با این وضع من فکر نمیکنم این بند امروز رأی بیاورد.
Majlis:1 Volume:3 Sessions:51-67 Page:1463
نایب رئیس- آقای یزدی مطلب تازه‏ای دارید؟
یزدی- من اشکالی داشتم منتظر بودم رفع بشود و چون اشکالم باقی ماند عرض می‏کنم. اشکالی که آقایان کردند بیشتر این بود که ممکن است بخشهای خصوصی انحلال پیدا کنند یا دردسر برای دولت پیش بیاید می‏خواهم عرض کنم که این مسأله هم هست که دولت را به جای مالک بزرگ در می‏آورد که از کارگرها استفاده می‏کند و راه حل این است که اصل باشد و راه حل هم باشد. راه حل این است که اگر «زمینه» گفته شود در این صورت منظور آقایان تأمین نمی‏شود لذا اگر تملیک ابزار باشد به صورت اقساط مسأله حل می‏شود.
نایب رئیس- آقای بنی صدر به عنوان موافق می‏آیند و توضیح می‏دهند اگر مطلبی ناقص ماند چون من خودم به عنوان اسم نوشته بودم توضیح نهایی را خواهم داد. آقای حجتی فرمایشی دارید؟
حجتی کرمانی- مطلبی دارم عرض می‏کنم و امیدوارم که این مطلب در دفاع آقای بنی صدر مورد نظر قرار بگیرد. من که گفتم می‏خواهم در کل مسأله صحبت کنم برای همین موضوع بود، احساس می‏کنم اشکالی که این اصل دارد به خاطر این است که چیزی را که ما تنظیم کردیم در واقع یک متفرعاتی است و یک نظامی را نشان نمی‏دهد، مثل این‏که یک سری آجر خوب ریختیم در گوشه‏ای و یک سیستم ارگانیک از نظر اقتصاد نداریم که اینها جمع و جور کنیم و نشان نمی‏دهد که ما چه نظام اقتصادی را می‏خواهیم پیاده بکنیم و اشکال کار همین است. این‏که آقایان اشکال می‏گیرند به دلیل این است که نظام روشن نیست و اصل مسأله‏ای را که می‏خواستم تذکر بدهم هم این بود که ما اول بیاییم در این اصول اولیه اقتصاد، آن نظام کلی اقتصادی را که می‏خواهیم پیاده بکنیم در ارتباط با مسائل جاری روشن بکنیم که آیا این نظام موجود که نظام سرمایه‏داری است می‏خواهد بماند با یک مقداری اصلاح بشود یا این‏که به طور کلی به صورت انقلابی می‏خواهیم عمل بکنیم. این موضوع را اگر روشن بکنید دیگر این اشکالات پیش نمی‏آید.
نایب رئیس- این بند می‏گوید می‏خواهیم انقلابی عمل بکنیم. خانم گرجی مطلب تازه‏ای دارید؟
خانم گرجی- من خواستم بگویم که این اصل، درست اصلی است که مطابق قرآن است و مطابق سوره «ماعون» است و همان‏طور که خدا می‏فرماید «فَوَیْلٌ لِّلْمُصَلِّینَ* الَّذِینَ هُمْ عَن صَلَاتهِمْ سَاهُونَ* الَّذِینَ هُمْ یُرَاءُون* وَ یَمْنَعُونَ الْمَاعُون» عرض کنم که این اصل کاملًا اسلامی است و ریشه قرآنی دارد و اگر این اصل تصویب نشود بند 3 هم معنایش نامفهوم می‏شود و همان عبارت «تأمین زمینه» کافی است.
نایب رئیس- آقای بنی صدر به عنوان موافق بفرمایید.
بنی صدر- بسم الله الرحمن الرحیم. عرض کنم که 6 اشکال اینجا نوشته‏ام که آقایان این اشکالات را ایراد کردند. اشکال اول این است که ما حالا بیکاران زیادی داریم و وقتی این اصل را تصویب بکنیم تکلیف اولویت آنها چه می‏شود؟ ما در حال حاضر جمعیت‏مان و ترکیب سنی جمعیت‏مان طوری است که سالی یک میلیون نفر به کسانی که می‏توانند کار بکنند و کاری برای آنها نیست اضافه می‏شود. ما در یک دنیایی که به جمعیتش اضافه نمی‏شود با یک در هزار اضافه زندگی نمی‏کنیم، میزان رشد جمعیت ما در سال 3 درصد است و تولید کشاورزی‏
Majlis:1 Volume:3 Sessions:51-67 Page:1464
ما اگر واقعیتش را در نظر بگیریم یک درصد هم نیست. بنابراین ما هم می‏توانیم نسبت به رشد اقتصادی ایران لاقید بمانیم و تصور بکنیم که می‏توانیم همان اقتصاد سابق را ادامه بدهیم. این یک میلیون نفری که هر سال اضافه می‏شوند کار می‏خواهند، حالا آنهایی که از سابق بودند به جای خودش اینها هم اضافه می‏شوند. این‏که اینجا گفتیم ابزار و وسایل فراهم بشود معنایش این نیست که هر کسی از راه رسید و گفت یک بیل و کلنگ به ما بدهید می‏خواهیم برویم کار بکنیم بگوییم و بروید کار بکنید، معنایش این است که در کشاورزی و صنعت برای این نیروی بیکار دولت کار فراهم بکند. بدیهی است که اولویت با کسانی خواهد بود که الان بیکار هستند، هنوز مسأله آینده مطرح نیست فعلًا برای این بیکارهای موجود باید کار تهیه کرد. اما این‏که می‏ترسید اگر این اصل تصویب بشود بخش خصوصی تق و لق بشود و یا بخش دولتی تق و لق بشود و هر کسی بیاید بگوید به من ابزار بدهید می‏خواهم بروم خودم کار بکنم، این نگرانی شما به کلی بیجاست برای این‏که در حال حاضر دولت طبق قسمت دومی که اینجا نوشته شده باید برنامه‏ای را فوراً به اجرا بگذارد تا برای آن بخش از جامعه ما که هنوز کار ندارد کار تهیه کند. تازه برنامه اقتصادی برای این نیست که تنها برای بیکاران کار تهیه کند بلکه باید احتیاجات مملکتی را در نظر بگیرد، ببیند چقدر مواد غذایی در سال احتیاج خواهد داشت و چقدر مواد صنعتی احتیاج خواهد داشت، برای اینها باید یک برنامه‏گذاری بکند، وقتی برنامه‏گذاری صنعتی و کشاورزی کرد طبیعتاً به نیروی انسانی احتیاج پیدا خواهد کرد. بسیاری ضوابط می‏شود در پیش گرفت، چنانکه در رژیم سابق این ضوابط وجود داشت، محاسبه کرده بودند که اگر شما بخواهید گندم از آمریکا بخرید تا این‏که در خود ایران تولید بکنید گندم آمریکا ارزانتر می‏شود، از نظر اقتصادی صرف به این است که ایران را رها بکنید بیابان بشود و گندم را از آمریکا بخرید و شما فقط اینجا اتومبیل مونتاژ بکنید. این اصل می‏گوید که نه این طور نیست بلکه ما در برنامه‏گذاری ضابطه کار برای بیکاران را اصل می‏شناسیم. این چنین نیست که چند تا امریکایی بیاوریم محاسبه بکنند و بگویند که اگر فلان چیز را از فلان جا برایتان بیاوریم ارزانتر تمام می‏شود و بعد یک وقتی به خودمان بیاییم مثلًا حالا که اقتصاد فلجی داریم و نمی‏دانیم که با این اقتصاد فلج چه بکنیم. پس گنجاندن این ضابطه در اینجا تأمین استقلال اقتصادی ایران و تأمین کار است برای کسانی که کار ندارند و قطع رابطه با آن دید اقتصادی است که ضابطه تعیین فعالیت اقتصادی را، قیمت در بازار جهانی تلقی می‏کرد. اما موجب تق و لق چرا بشود یا در اینجا مزد بیشتر داده می‏شود، مگر معنای تأمین وسایل این است که تا هر کس رسید به آنجا و کار کرد حتماً سطح مزدش هم از جاهای دیگر بالاتر باشد؟ هیچ همچون معنایی را نمی‏رساند در همه جای دنیا دولت یک سیاست عمومی در پیش می‏گیرد که اسمش هست سیاست مزدها که ترتیبی بدهد تا برای کار مساوی مزد مساوی باشد. وقتی این مسأله تأمین شد هیچ‏کس کاری که فعلًا دارد رها نمی‏کند به امید این‏که برویم ابزار به دست بیاوریم و در آنجا درآمد بیشتری است وقتی از پیش دولت سیاست مزدها را اعلام و معین کرد که همچون نیست اگر از اینجا ول کرد و دوید آنجا احتمالًا حتی در آن سیاست مزدها این جور اشخاصی که هر روز می‏خواهند در یک جایی کار بکنند و پول بیشتری به دست بیاورند، همچنان که در رژیم سابق هم همین‏طور بود دولت می‏تواند مجازاتهای اقتصادی معین کند و اصلًا ربطی به این مسأله ندارد. مگر ما
Majlis:1 Volume:3 Sessions:51-67 Page:1465
نمی‏خواهیم بعد از این، کارخانه وارد ایران بکنیم؟ می‏خواهیم این را به صورت یک ضابطه‏ای در بیاوریم نه مثل گذشته باشد که آقا هر جا دلش خواست اتوماسیون چیزهای خودکار را بیاورد. فرض کنید برای تولید پارچه‏های ابریشمی فانتزی نه، ما می‏گوییم این ضابطه نیست و ما ضابطه دیگری را قبول داریم. این ربطی به این‏که بالا و پایین بشود، با ایجاد وسایل، مزد بالا و پایین نمی‏شود آن تابع یک سیاست دیگری است که اسمش سیاست مزدها از طرفی و سیاست قیمت‏ها از طرف دیگر می‏باشد. اگر برای کسی در تهران زندگی ارزان‏تر شد و وسایل از همه جهت فراهم شد مزدش هم بالا بود مسلم است که مردم می‏آیند به تهران چه شما این ضابطه را بگذارید و چه نگذارید چنان که تا حالا هم همین کار را کرده‏اند. اگر می‏خواهید که نیایند باید در جایی که هست مدرسه برایش فراهم بشود، ابزار کار فراهم بشود و در روستا بدون ابزار کار نماند که بگوید من که از زمین چیزی در نمی‏آورم ول بکنم بروم تهران. بله، این برای آن کار است و دقیقاً عکس آن ترس و بیمی است که شما دارید. این موضوع ضابطه‏ای معین می‏کند برای دولت که در همه‏جا براساس نیازهای اساسی جامعه برای انسان‏ها وسایل فراهم کند. (مکارم- شما تکرار می‏کنید.) خیر تکرار نیست. مطلب سومی که می‏فرمایید بار دولت را سنگین می‏کند ما می‏گوییم باید ابزار تهیه بکنید، خوب بیاییم واقع بین باشیم، حالا بحث این را نمی‏کنیم که بار دولت را سنگین می‏کند یا نمی‏کند، معنایش این است که خود دولت نمی‏کند یا وسایل بر می‏انگیزد که دیگران مثلًا بخش خصوصی این کار را بکنند. البته ما وارد این بحث نمی‏شویم. ما هستیم و این پول نفت و چیز دیگر اگر شما سراغ دارید آن را صورت بدهید تا ببینیم چیست. آن پول نفت مال همه مملکت هست یا نیست؟ اگر پول نفت مال همه مملکت است پس باید وسیله دولت به صورت سرمایه در اختیار همه مردم به صورت ابزار و زمین قرار بگیرد. ما که نمی‏توانیم در اینجا چیزی که به عموم تعلق دارد از عموم بگیریم و بدهیم دست یک عده سرمایه‏دار برای این‏که نکند دولت یک سرمایه‏دار بزرگ بشود. این‏که سرمایه‏دار بزرگ هست برای این‏که پول نفت به او می‏رسد. فقط حرفی که ما اینجا می‏زنیم این است که می‏گوییم این پول نفت را قبل از هر چیزی باید به صورت ابزار در بیاورید و مثل سابق نباشد که ببرید خرج اسلحه بکنید و خرج دیگر چیزها بکنید. ما چه کنیم که با همه اینها، این بیم نباشد که دولت به صورت یک کارفرمای بزرگ در بیاید و یک قدرت مطلق بشود؟ به این دلیل و برای جبران این نقصی که خواهی نخواهی پیدا خواهد شد ما در اصل ششم این‏طور پیش‏بینی کردیم که: در قلمرو مالکیت دولتی باید به تدریج اداره واحدهای تولیدی، صنعتی، کشاورزی، دامداری و خدمات به شوراهایی که نمایندگان کارکنان آن واحد عضو می‏شوند واگذار شود. (یزدی- البته آن تصویب نشده و جواب شما به این صورت درست نیست.) تصویب نشده ولی شما به صورتی که به نظرتان مطلوب می‏رسد در جای خود بیاورید نه این‏که اینجا اصلی را گرو نگه داریم برای این‏که آن صورت، صورت خوبی نیست. شما در جای خود مفهوم همین مطلب را با هر عبارتی که می‏خواهید ذکر کنید.
اینحا باید ذکر بشود که تأمین به چه صورتی است اگر تأمین به صورت تملیک باشد جلو به وجود آمدن مالیکت بزرگ را می‏گیرد، یعنی همان‏طور که گفتید سرمایه مال همه است و باید به همه بدهد و اگر یک استانی نیاز دارد باید وسیله فراهم کند و در اختیار خودش بگذارد.
Majlis:1 Volume:3 Sessions:51-67 Page:1466
بنی صدر- مطلب این است که شما می‏گویید تملیک بکند و من با آن تملیک موافق نیستم. پس آن موضوع، بحث دیگری است که ما به آنجا رسیدیم باید ببینیم آیا در آن اصل اجاره بکند یا تملیک بکند؟ در هر حال این برای همه روشن هست که پول نفت به دست دولت می‏رسد یا نه؟ دولت حق دارد سرمایه‏گذاری بکند یا نه؟ اگر سرمایه‏داری کرد آیا این مالکیت مال او خواهد بود یا نه؟ حالا شما می‏خواهید بگویید نباشد این یک اصل دیگری است فعلًا و عجالتاً در اینجا هیچ جای تردید نیست که این پول مال عموم است متصدی امور هم دولت است و ما تا اینجایش هیچ گونه بحثی نداریم. حالا بعد می‏خواهیم آن را به چه شکلی اداره بکنیم خوب آن وقت می‏رویم سر یک اصل دیگری و آنجا بحث می‏کنم. عرض کنم که آقای منتظری می‏فرمایند که به جای «وسایل و شرایط» بگذاریم «زمینه». حالا زمینه از کجا روشن است؟ آن هم مبهم است. مسأله‏ای که هست از شرایط کار، آموزش فنی است و این معلوم است که باید بدهند، آیا این مبهم است؟ یقین محل سرمایه‏گذاری چه در صنعت و چه در کشاورزی جزو شرایط است، آیا مبهم است؟ اگر اینها را بخواهیم ذکر بکنیم چیزهای متغیری است، ضوابط متغیر است و این را باید قوانین عادی ذکر بکند، ما اینجا فقط این را می‏توانیم بنویسیم که نوشتیم. اما وسایل، شامل ابزارها و زمین است، آیا این چه ابهامی دارد؟ (منتظری- مال دولت است.) این مطلب روشن است که این مال دولت است، می‏گوییم آقای دولت تو تا حالا براساس سیاست غلطی عمل می‏کردی، پول‏های مملکت را به جای این‏که ابزار و زمین درست بکنی می‏بردی اسلحه می‏خریدی و خرج‏های دیگر می‏کردی حالا از این به بعد این ضوابط در اقتصاد است یعنی باید وسایل ایجاد بکنی، این‏که حرف بدی نیست حالا شما می‏خواهید بگویید که این را به مالکیت خصوصی در آورید این یک بحث علی حده‏ای است که در جای خودش وقتی آن اصل در گروه‏ها مطرح شد شما آنجا بفرمایید. این را بنویسید «تملیک» یا بنویسید «اجاره» ما که نمی‏گوییم اینجا عجالتاً دولت از جیب مردم بردارد و این کار را بکند، این چه ابهامی توی قضیه است؟ اما این‏که فرمودند این نظام ندارد، خوب نظام چی هست که این ندارد؟ نظام همین است که ما یک ضوابطی را معین بکنیم تا معلوم شود از این به بعد اقتصاد کشور تابع این ضوابط خواهد بود. ما که در آن گروه تهیه کردیم خیال می‏کنیم که نظامی را تهیه کردیم از هدف و ضوابط، که این معلوم باشد که از این پس اگر دولت یا قانونگذار خواست برای اقتصاد قانونی تنظیم بکند از چه ضوابطی باید پیروی بکند. بنابراین به گمان خودمان کاملًا نظام دارد و این ضوابط نظام ما را نه سرمایه‏داری خواهد کرد، نه سرمایه‏داری خصوصی و نه سرمایه‏داری دولتی. به هر حال این ایرادات به ترتیبی که به نظرم می‏رسید عرض کردم هیچ کدام وارد نبود و بعضی‏هایش هم عکس آن صحیح بود یعنی از جهت عکس می‏باید می‏ترسیدیم و امیدواریم که شما همه رأی بدهید چون این اصل به صلاح اقتصاد مردم است.
موسوی تبریزی- این‏که می‏فرمایید مال دولت، مال دولت است یا ملت؟
نایب رئیس- آقا مال ملت است در اختیار دولت. (موسوی تبریزی- پس مال ملت را بدهید به خودش.) می‏دهیم، اجازه بفرمایید من به عنوان موافق اسم نوشته بودم و قرار بود که اگر آقای بنی صدر همه نکات را پاسخ دادند دیگر صحبت نکنم، یکی دو سه نکته اینجا مانده‏
Majlis:1 Volume:3 Sessions:51-67 Page:1467
که این نکته‏ها را پاسخ می‏دهم:
1- اقتصاد، دولتی شدنش از نظر مدیریت خطرناک است و نه از نظر مالکیتی که نخواهد به استناد مالکیت مدیریت کند. برخی از آقایان در مدیریت شورایی کارگاه‏ها به طور کلی از نظر مسأله رضا و عدم رضای مالک دچار شبهه بودید، وقتی که از این جهت دچار شبهه نباشید و تجربه اجتماعی هم نشان بدهد که اداره شورایی کارگاه از نظر پیدایش انگیزه‏های اقتصادی علاقه به کار و پیشرفت به کار و بالا رفتن میزان تولید مفید است در حقیقت این‏طور می‏شود که این بند سبب می‏شود که زمینه اداره شورایی کارگاه‏ها اعم از کشاورزی و صنعت و غیره فراهم بشود و دیگر، دوستان دچار شبهه رضا و یا عدم رضای مالک نباشید، چرا؟ چون در اینجا سرمایه و ابزار کار را دولت در اختیار گذاشته و خودش هم می‏گوید شورایی اداره بکن. (مکارم- آقا تمرکز به هر صورتی خطرناک است.) عجیب است آقا این‏که دیگر تمرکز نیست، این درست عدم تمرکز است. یعنی وقتی یک مالکی اعمال قدرت نمی‏کند برای خط دادن و آقا بالا سر بودن، این درست می‏شود کار مردم را به مردم دادن و از تمرکز در دولت جلوگیری کردن. (منتظری- در شوروی هم نظام شورایی هست.) اینها جواب شرعی و اقتصادی نیست. مسأله دوم، یک سؤال می‏کنم از دوستان، آیا این بحثی که دوستان می‏کنند بر سر این است که دولت به هر کسی که می‏خواهد کاری بکند ابزار و وسایل و لوازم کار بدهد؟ آیا روی خود این مطلب دچار شبهه هستید که مطابق اسلام است یا نه؟ (نمایندگان- نیستیم.) پس اگر نیستید این مسأله پیش می‏آید که این، از نظر علم اقتصاد و از نظر اجراء وقتی در یک جامعه‏ای مثل ایران آیا این رشد اقتصاد کمک می‏کند یا نه؟ وقتی بحث، بحث علمی شد یعنی این بحث شد که آیا چنین نظام جدیدی که نه سوسیالیسم است نه مارکسیسم است به شکل نهایی و نه کاپیتالیسم و نه هیچ اسم دیگر، بلکه در اسلام است ما می‏گوییم که این نوع جدید، این نظام جدید، این مبنای جدید، برحسب تجارتی که در بخشی از دنیا انجام شده است از قبیل ایجاد تعاونیهای کشاورزی و صنعتی برحسب این تجربه‏ها این رویه موجب افزایش تولید و موجب این‏که آن آزادگی انسان در انتخاب کار بیشتر بشود، یک مقدار رویش تجربه شده است، و بعد هم مسلم است که یک نظام جدید را نمی‏شود گفت که تجربه‏اش را دیگران بکنند و ما تجربه‏اش را وارد بکنیم به ایران و سرزمین اسلام، ما خود باید شروع کننده این تجربه باشیم. مگر روزی که نظامهای دیگر کارشان را آغاز کردند گفتند ببینیم جای دیگر تجربه شده یا نه؟ خوب دست به تجربه می‏زنند و در اثنای عمل و برنامه‏ریزی‏ها نواقصش را می‏بینند، و اصلاحاتی می‏کنند خوب است، اجازه دادن خوب است، مالیات گرفتن خوب است با یک نسبت معین، هر جوری مجلس در آینده مصلحت دید همان‏طور عمل می‏کند، مهم این است وقتی که ما می‏گوییم پایه، پایه اسلامی است. بنابراین از نظر انطباق با اصل اسلامی هیچ جای بحثی نیست، می‏دانیم که به عهده تجارب آینده و قوانین آینده باشد، چرا؟ چون تمام اشکال مختلفش با اسلام سازگار است، تملیک خواست بکند مطابق بااسلام است، اجازه خواست بکند مطابق با اسلام است، مالیات خواست بگیرد مطابق با اسلام است.
یزدی- شکی در این نیست که این نظام موجب این می‏شود که وابستگی تمام بشود،
Majlis:1 Volume:3 Sessions:51-67 Page:1468
اقتصاد استقلال، پیدا بکند، در اینها بحثی نیست بحث در این است که اگر این‏طور آزاد گذاشته شود در یکی از صورت‏هایش دولت یک الک بزرگ است مثل سایر مالکین و سودی که می‏گیرد، این سود باز تمرکز پیدا می‏کند و درست مثل یک سرمایه‏دار بزرگ می‏شود. (نایب رئیس- آقا من عرض کردم سود.) نحوه باید مشخص بشود دولت وقتی تأمین می‏کند این‏طور نیست که وسیله در اختیارشان بگذارد.
نایب رئیس- آقای یزدی پیشنهاد شما و بعضی از دوستان را به این صورت اصلاح می‏کنیم می‏نویسیم «کیفیت این کار را قانون معین می‏کند ولی به هر حال نه به صورتی که دولت به صورت یک سرمایه‏دار بزرگ در آید» یک چنین جمله‏ای را می‏نویسیم که سایر راه‏هایش را باز بگذاریم و این راهی را که می‏دانیم بد است ببندیم. (موسوی تبریزی- اجازه بفرمایید بنده اشکالی دارم.) سؤال نفرمایید و بگذارید من صحبتم را بکنم آقای موسوی اگر یادداشت بفرمایید و اجازه بدهید من عرایضم را زودتر تمام بکنم، متشکر می‏شوم.
موسوی تبریزی- اشکالی که بنده دارم اولًا مربوط به جناب‏عالی است. در مصاحبه رادیویی، در تبریز از من پرسیدند مثل این‏که آقای بهشتی نمی‏گذارد نمایندگان حرفشان را بزنند، گفتم والله این افترا است، و برای اثبات آن می‏خواهم یک تذکر آیین نامه‏ای برای شما بدهم. در این ماده سه نفر موافق هر کدامشان 20 دقیقه صحبت کردند و مخالف در حدود 5 دقیقه صحبت کرده است البته این یک تذکر آیین نامه‏ای است، ثانیاً این مطلبی که شما می‏فرمایید از آن اصلاحات خودتان را عاری بکنید، می‏گوییم دولتهای سابق در رژیم طاغوتی مال ملت را می‏خوردند و ما انتقادمان این بود که دولتهای سابق مال ملت را و آن‏چه که حق مسلم و شرعیشان بود خوردند وحالا باید دولت مال مردم را به خود مردم واگذار کند. شما اگر صاحب مالی باشید من مال شما را به خودتان می‏دهم بدون این‏که حق نظارت داشته باشم. اینجا معادن مال خود ملت است برای ریشه‏کن کردن فقر و محرومیت و برای این‏که مردم از محرومیت خلاص بشوند مال را در اختیارش بگذارید. من کارگر یک وقت در زیر فرمان یک سرمایه‏دار بودم فردا در زیر فرمان دولت خواهم رفت و این از نظر ماهیت هیچ فرقی نمی‏کند مگر این‏که تملیک کند.
نایب رئیس- آقای موسوی اما این‏که گفتید حضرت‏عالی سؤال کردند که من نمی‏گذارم نمایندگان صحبت بکنند، باید توضیح بدهم که مگر می‏شود یک کسی مسؤول اداره جلسه باشد و بگذارد همه حرف بزنند، این‏که نمی‏شود، هر کسی که خواست جلسه‏ای را اداره بکند خود به خود کارش به اینجا می‏کشد که بگوید آقای ایکس خواهش می‏کنم صحبت نفرمایید. و اما در مورد موافق و مخالف عرض کنم که من به همه مخالفین گفتم اگر حرف تازه‏ای دارید بزنید گفتم موافقین هم اگر حرفی ماند بزنند نه این‏که فقط یک موافق و یک مخالف صحبت بکنند. به هر حال ما به این اصل اضافه می‏کنیم «ولی به هر صورت دولت باید به صورت سرمایه‏دار و کارفرمای بزرگ در نیاید» ما این را می‏نویسیم و به رأی می‏گذاریم، آقای دکتر غفوری فرمایشی دارید؟
گلزاده غفوری- همان‏طوری که صحبت شد آیا شما می‏خواهید یک کار انقلابی انجام بدهید یا می‏خواهید یک حرف بزنید؟ اگر چنانچه کار انقلابی است و آن را هم متکی براساس‏
Majlis:1 Volume:3 Sessions:51-67 Page:1469
اسلام می‏خواهید انجام بدهید، باید توجه بکنید که ما چه داریم و چه نداریم. تا آدم داریم پول هم داریم، ببینیم چه نداریم که به این وضع گرفتار شدیم. ما 800 تا معدن داریم، معدن گاز و نفت داریم و خیلی چیزهای دیگر و این همه آدمی که هم بیکار هستند و هم شبه کار دارند. یک میلیون و ششصد هزار نفر از خزانه دولت پول می‏گیرند، یک دهم اینها کافی هست که ادارات بتوانند اداره بکنند و آن شغل‏های بی‏خودی بروند پی کارشان. همچنین حقوق بگیرهای زیادی ما داریم همان‏طور که گفتیم چهارصد و هفتاد هزار نفر بودند که خوب در آن تشکیلات تحت نگهداری خاصی بودند اگر بخواهید اینجا انقلابی بشود می‏بایست ببینیم که ما چه می‏خواهیم. یک وقت به کاراندازی نیروی انسان‏ها را با برنامه صحیح می‏خواهیم و یک وقت اشتغال می‏خواهیم که کسی بیکار نباشد مثل آنهایی که پول نفت را گرفتند و ماهی هزار تومان دادند به افرادی که فقط خرج بکنند و این در واقع دور می‏زد و به کیسه استعمارگران و به آنهایی که تولید می‏کردند و ما مصرف می‏کردیم می‏رسید. بنابراین مسأله این است همان‏طور که در شورای هفت‏گانه جمهوری که البته هنوز آن اصول مطرح نشده، شورای‏عالی اقتصادی و اراضی و کشاورزی و شورای عالی منابع طبیعی و برنامه‏ریزی اینها بعد می‏آید که خوب بعد می‏رسیم به کارمندان دولت که الان دست به گریبان ما هستند یعنی الان خود کارمندان دولت که اصیل و نجیب هستند واقعاً از خودشان شرمنده هستند و هیچ کاری نمی‏کنند و پولی هم می‏گیرند. این است که اگر بخواهد انقلابی عمل بشود باید وضع موجود را ترسیم بکند و دردی را دوا بکند وگرنه یک شعار می‏شود.
نایب رئیس- آقای دکتر غفوری این‏که منافاتی با این ندارد آن یک مطالب دیگری است اجازه بفرمایید من برای رأی‏گیری می‏خوانم. (هاشمى‏نژاد- این‏که نوشتید دولت به صورت سرمایه‏دار بزرگ در نیاید آیا معنی دارد؟ مدیریت که با دولت نیست.) برای این‏که پیش‏گیری بکنیم که مثل برخی از کشورهای سوسیالیستی در بعضی از ادوار نشود، نوشتیم «به صورتی که دولت به صورت یک کارفرمای بزرگ در نیاید» این‏که عیبی ندارد. (رشیدیان- توضیح بفرمایید که در آنجا دولت، حکومت دیکتاتوری است. یعنی به هر نحوی که خواست سرمایه‏گذاری می‏کند ولو این‏که در ساختن موشک باشد.) یعنی این‏که دولت به صورت یک کارفرما در نیاید این‏که معلوم است، ما می‏خواهیم به سمتی برویم که با این اصل مسأله این‏که کارگر، استثمار فرد بشود یا استثمار دولت بشود، جلوگیری بکنیم، بنابراین چه وقت می‏توانیم این کار را بکنیم؟ وقتی که امکانات کار برایش بدهیم ولی زمام امر او را به دست یک کارفرمای بزرگ شخصی یا دولتی نگذاریم، پس هدف دو چیز با هم است. (منتظری- اصل 32 کافی نیست؟) نه کافی نیست. آقای دانش‏راد بفرمایید.
دانش‏راد- این بحث اشکال ایجاد می‏کند آقای دکتر، البته برای واحدهای کوچک صحیح است ولی بعضی مواقع دولت ناچار می‏شود کارخانجات بزرگی را وادار بکند که به دست خودش و یا شوراها اداره بکند مثال، معادن ذغال، این معادن ذغال که از کرمان تا طبس زیر زمین ادامه دارد استخراجش را اولًا نمی‏شود دست بخش خصوصی داد برای این‏که مایه حیات اقتصاد کشور است و یا این‏که دولت می‏خواهد کارخانه ذغال‏شویی وارد بکند و مردم را به کار وادار کند و این کارخانه را به کار بیاندازد و ذغال تصفیه شده بدهد به صنایع‏مان و این را مگر می‏شود که بخش خصوصی اداره بکند و یا دولت کارفرما نشود؟ در بعضی موارد دولت باید
Majlis:1 Volume:3 Sessions:51-67 Page:1470
کارفرما بشود و در بعضی موارد هم شرکتهای تعاون باید کارفرما بشوند.
نایب رئیس- آقای دانش‏راد، می‏توانید دولت کارفرما نشود یعنی می‏توانید آنجا را واگذار کند به یک تیم بزرگ که آنها با شورای خودشان بتوانند این کارگاه را اداره بکنند و هر قدر هم بهتر کار بکند و بیشتر ذغال‏شویی بکنند درآمد خواهد داشت و اگر دیدند بهتر نتیجه می‏گیرند، بهتر کار خواهند کرد. (بنی صدر- و مدیریت غیر متمرکز چرا بگذارید سرمایه‏دار و غیر سرمایه‏دار فردا هزارتا مصیبت درست می‏کنند.) نوشتیم کارفرمای بزرگ نه سرمایه‏دار، خوب این اصل را برای رأی‏گیری می‏خوانیم:
بند 2- تأمین شرایط و وسایل کار برای همه کسانی که توانایی کار دارند ولی قادر بر تهیه وسایل کار خود نیستند. ضوابط و کیفیت این تأمین را با رعایت مصالح جامعه و برنامه‏ریزی عمومی اقتصادی کشور، قانون معین می‏کند ولی به هر حال دولت باید به صورت یک کارفرمای بزرگ در نیاید.
لطفاً رأی بگیرید.
 (اخذ رأی به عمل آمد و نتیجه آن به شرح زیر اعلام شد)
نایب رئیس- نتیجه را اعلام می‏کنیم، عده حاضر در جلسه هنگام اخذ رأی شصت و چهار نفر، تعداد کل آراء شصت و چهارم رأی، موافق چهل و دو نفر، مخالف چهار نفر، ممتنع هجده نفر. بنابراین، این بند تصویب نشد، بر می‏گردد به گروه تا رویش بحث شود.
3- پایان جلسه‏
نایب رئیس- جلسه را ختم می‏کنیم، جلسه بعدی ما فردا خواهد بود.
 (جلسه ساعت هفده و پنجاه دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
Majlis:1 Volume:3 Sessions:51-67 Page:1471
<section type="session" number="54" title="جلسه پنجاه و چهارم">

 صورت مشروح مذاکرات مجلس بررسی نهایی قانون اساسیجمهوری اسلامی ایران‏

جلسه ساعت پانزده روز ششم آبان ماه 1358 هجری شمسی برابر با ششم ذیحجه 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="11">
فهرست مطالب:
1- اعلام رسمیت جلسه و بیانات آقای دکتر بهشتی در مورد توطئه افراد ضد انقلاب علیه سفارت جمهوری اسلامی ایران در لندن‏
2- طرح و تصویب بند 2 اصل 127 (اصل چهل و سوم)
3- طرح و تصویب بند 3 اصل 127 (اصل چهل و سوم)
4- طرح و تصویب بند 5 اصل 127 (اصل چهل و سوم)
5- طرح و تصویب بند 6 اصل 127 (اصل چهل و سوم)
6- طرح و تصویب بند 7 اصل 127 (اصل چهل و سوم)
7- طرح و تصویب بند 8 اصل 127 (اصل چهل و سوم)
8- طرح و تصویب اصل 128 (اصل چهل و هشتم)
9- طرح اصل 129
10- طرح و تصویب اصل 130 (اصل پنجاهم)
11- پایان جلسه‏
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1473
1- اعلام رسمیت جلسه و بیانات آقای دکتر بهشتی در مورد توطئه افراد ضد انقلاب علیه سفارت جمهوری اسلامی ایران در لندن‏
نایب رئیس- رسمیت جلسه اعلام می‏شود، بسم الله الرحمن الرحیم. قبل از این‏که دستور جلسه را آغاز می‏کنیم طبق وظیفه‏ای که همگی در برابر حوادثی که روی می‏دهد داریم لازم می‏دانم راجع به یک رویداد خارجی در رابطه با انقلاب‏مان مطالبی را به عرض برسانم. امروز اطلاع دادند که اخیراً در انگلستان فراریان ضد انقلاب که فعلًا یکی از مراکز تجمعشان انگلستان است می‏خواستند به سمت سفارت جمهوری اسلامی ایران در لندن بروند و تمثالی را که از رهبر انقلاب در برابر سفارت جمهوری اسلامی ایران در لندن بوده پایین بیاورند ولی جوانان دانشجوی مسلمان متعهدشان قبلًا از این توطئه باخبر می‏شوند و با اطلاع پلیس برحسب گزارش آنها آنجا حاضر می‏شوند که مانع رفتار ضد انقلابی گردند ولی پس از این‏که آنها می‏روند پلیس به طرف آنان هجوم می‏برند و عده‏ای از دانشجویان ما را می‏گیرند و به زندان می‏اندازند و بازداشت می‏کنند. این گزارش امروز توسط برادرمان آقای بنی صدر در جلسه گروه‏ها به دوستان داده شده که ایشان به وسیله تلفن این گزارش را از آنجا دریافت کرده بودند. روشن است که ملت انقلابی ما این‏گونه موضع‏گیریهای خصمانه کشورهای استعماری را علیه انقلاب اسلامی ما سخت محکوم کنند. ما البته عموماً از این استعمارگرانی که منافعشان رادر این انقلاب از دست داده‏اند جز این انتظاری نداریم ولی ملت‏های این کشورها که ما همواره می‏خواهیم با آنان روابطی دوستانه داشته باشیم تا کی اجازه می‏دهند که دولت‏هایشان با روابط انسانی بین المللی این‏گونه بازی کنند؟ آیا ملت انگلستان می‏خواهد از این پس به عنوان ملتی شناخته شود که حامی چنین دولت‏هایی است؟ ملت ما و رهبری ما و انقلاب ما با تمام بخش‏هایش موضع خودش را مشخص کرده و گرفته است به‏طوری که روز جمعه بار دیگر ملت پیمان و بیعت خودش را با امام به صورتی شکوهمند تجدید کرد و هر بار لازم افتد این بیعت را تجدید خواهد کرد و امام و رهبری انقلاب و همه کسانی که در این انقلاب مسؤولیتی بر عهده دارند با اتکاء به تأیید الهی و با اتکاء به این پیوند استوار با خلق و ملت مسلمان انقلابی‏مان با ملت انقلابی ایران که حتی ایرانیانی که مسلمان نیستند هوادار این انقلاب هستند که عده‏ای از آنها در همین راهپیمایی روز جمعه به صورت دسته‏جمعی باز مثل همیشه شرکت کرده بودند.
رهبری انقلاب به همه کسانی که مسؤولیتی بر عهده دارند با اتکاء به این نیروی لایزال در برابر همه توطئه‏ها حداکثر مقاومت و ایستادگی را خواهند داشت اما دولت انگلستان و دولت‏های مانند او باید بدانند که با این اقدامات روز به روز وضع خودشان را بدتر می‏کنند. در دنیای خون آشام فشرده‏تر خواهد شد بنابراین انقلاب ما، ملت ما، مستضعفان جهان از این‏
Majlis:1 Volume:3 Sessions:51-67 Page:1474
حرکات زشت و ناپسندیده صدمه‏ای نمی‏بینند و آسیبی به آنان وارد نمی‏شود ولی این دولت‏ها هستند که به یاری خداوند و به یمن پیروزی‏های پی در پی انقلاب و انقلاب‏ها نشان دهنده قیام مستضعفان در برابر مستکبران جهان روز به روز به انزوای بیشتر کشانده می‏شوند و روز به روز چهره زشتشان در جهان بر همه آشکار خواهد شد. امیدوارم دیگر این‏گونه حوادث در دنیا روی ندهد و دولت انگلستان خودش را موظف بداند هرچه زودتر از این اقدام ضد انسانیش پوزش بطلبد و آن را جبران کند و جوان‏های ما را آزاد کند و امیدواریم دولت موقت انقلاب در موضع و سیاست خارجیش از این نیرومندتر باشد آن‏قدر قدرتمند و نیرومند باشد که انگلیسی‏ها دیگر به خودشان اجازه ندهند با پاسداران عزیز انقلاب ما و در خارج از ایران با جوانان ما و افراد انقلابی ما اینگونه برخورد کنند. این انتظاری است که ما از دولت موقت انقلاب و به خصوص وزارت امور خارجه داریم. وزارت امور خارجه باید نقش فعالتر و خلاق تری در زمینه سیاست خارجی و شناساندن انقلاب ما به خارج، مبارزه با تبلیغات شوم عمال امپریالیسم در خارج داشته باشد و زمینه را برای این‏گونه رویدادهای شوم ننگ کند نه این‏که زمینه را باز بگذارد (ان شاء الله).
یزدی- وزارت امور خارجه نسبت به این حادثه به خصوص باید رسماً اعتراض بکند.
ربانی شیرازی- بفرمایید نیرومند و فعال بشد چون شما فرمودید نیرومندتر و فعال‏تر در صورتی که بنده عرض می‏کنم نیرومند و فعال زیرا این معنایش این است که نیرومند و فعال هست.
نایب رئیس- بله بسیار خوب، عقیده برادران این است که «نیرومندتر» را به «نیرومند» و «فعال‏تر» تبدیل کنند.
2- طرح و تصویب بند 2 اصل 127 (اصل چهل و سوم)
نایب رئیس- با اجازه دوستان وارد دستور می‏شویم. در مورد بند 2 از اصل 127 دیروز بحث‏ها شد، دوستان متعددی درباره این بند صحبت کردند. هم صحبت‏ها و هم نتیجه رأی‏گیری نشان می‏داد که برای عده‏ای از دوستان قابل ملاحظه‏مان مختصر ابهام وجود دارد و چون نتیجه رأی‏گیری دیروز این بود که چهل و دو نفر رأی موافق و هفده نفر رأی ممتنع بدهند، هفده رأی ممتنع نشان دهنده این بود که عده قابل ملاحظه‏ای سؤالاتی دارند برایشان ابهامی دارد. در جلسه مشترک گروه‏ها امروز صبح این فرصت را داشتیم که با دوستانی که سؤالات ابهام‏آور در این زمینه داشتند بحث کنیم و با دوستانی که نظر مخالف داشتند و رأی مخالف داده بودند صحبت کنیم و به نقطه‏های روشن برسیم. حالا بند 2 را به صورت نهایی که امروز در جلسه مورد توافق اکثریت قرار گرفت می‏خواهند و به رأی می‏گذاریم. (موسوی تبریزی- فقط برای رأی‏گیری بخوانید.) (رشیدیان- چرا بند یک را تغییر داده‏اید؟ بفرمایید درست کنند.) این در چاپ اشتباه شده است چون این را تصویب کرده‏ایم و احتیاجی هم نیست، بله حالا اگر می‏خواهید رونوشت‏هایتان را اصلاح کنید بنویسید «امکانات لازم برای تشکیل خانواده» آقای عرب بفرمایید.
عرب- این کلمه «تعاونی» مبهم است، کلمه‏ای مثل مشروح یا نظیر این بگذارید که روشن بشود.
نایب رئیس- خیر، این اصطلاحی روشن است که کلمه «مشروح» و امثال آن همه‏
Majlis:1 Volume:3 Sessions:51-67 Page:1475
در آن وجود دارد و جای نگرانی نیست. آقای غفوری بفرمایید.
گلزاده غفوری- البته همان‏طور که دوستان تصمیم گرفته‏اند بنده یک سؤالی دارم که به نظر می‏رسد در اینجا اول باید نظام اقتصادی به اصطلاح از نظر بخش دولتی و تعاونی تا اندازه‏ای روشن بشود چون این کلمه‏ای که به شکل تعاونی اینجا آمده است با توجه به جمله‏های بعدی نشان می‏دهد که در تعاون اینجا یک تصور خاصی هست. با آن‏که در تعاون ذی نفع بودن و منفعت و این‏طور چیزها نباید باشد اینجا در شکل تعاونیش به نظر می‏رسد که تصور خاصی از شکل تعاونی هست. خوب بود اول آن اصل اولیه‏ای که نظام اقتصادی اسلام را در این قانون بیان می‏کند از نظر بخش تعاون می‏شود. به نظر می‏رسد یک قدری از نظر حقوقی هم آن تصوری که در تعاون هست مراعات نشده است یا این‏که دوستان تصور جدیدی از شکل تعاون می‏کنند، یکی هم راجع به «اشتغال کامل» به خاطر آن‏که ما نمی‏خواهیم فقط مردم مشغول باشند، لذا بنده پیشنهاد می‏کنم به جای «اشتغال کامل» بگذارید «در راه تولید» که معلوم بشود مملکت در راه تولید دارد کار می‏کند اگر دوستان صلاح بدانند خواستم درباره این دو موضوع جواب بدهند و اگر هم صلاح نمی‏دانند و می‏خواهند تصویب کنند خوب است که بخش تعاون را در آن بخش خاص خودش بیاورند و خوب تشریح بکنند که تعاون کاملًا روشن بشود.
نایب رییس- این تذکر را صبح هم یکی دیگر از دوستان دادند عرض شد که ما به این بندها یکی دو سه بند اضافه کنیم که این اصل تکمیل بشود از جمله بیان این‏که سیستم اقتصادی در نظام جمهوری اسلامی ایران، بخش‏های دولتی، که به صورت تعاونی در می‏آوریم تا نظر دوستان هم تأمین بشود. (بنی صدر- آن یک اصلی است علی حده.) (مکارم شیرازی- این کلمه «تعاونش» ناقص است.) بله این را «تعاونیش» می‏کنند که در آینده اشکالی پیش نیاید.
مکارم شیرازی- در برابر سیستم سرمایه‏داری با منع انحصار و احتکار و تمرکز ثروت، این سرمایه‏داری نیست سیستم اقتصادی را در همین‏جا باید بیان کنیم. اگر در برابر اصل‏های دیگر این خودش یک اصلی بشود این‏جا فقط کلمه «سیستم» را بیاوریم. بعد آن بندها اصلی می‏شود در کنار اصل‏های دیگر، شما چه سیستمی دارید؟
بنی صدر- فعلًا به عقیده بنده این را تصویب بفرمایید بعد آن را یک اصل می‏کنیم.
نایب رئیس- اینجا دو مسأله است، یکی این‏که با این مقدار زیاد وقتی که هم دیروز و هم امروز صرف کردیم می‏دانیم که این مورد تأیید ما است بنابراین، برای رأی‏گیری می‏خوانیم به‏طوری که گفته شد کلیه آن چیزهایی که مشخص کننده چهره نظام اقتصادی ما هست باید در این بخش آورده بشود.
منتظری- اینجا یک اصلاح لازم دارد بنویسید «به نحوی که نه به تمرکز و نه به اقتصاد لطمه بزند» عبارت بهتر می‏شود.
نایب رئیس- بسیار خوب این را آخر کار اصلاح خواهیم کرد. خواهر گرجی بفرمایید.
خانم گرجی- این جمله «از راه وام بدون بهره یا هر راه مشروع دیگر» باز راه استفاده‏ها را باز می‏کند یعنی اگر کسی بخواهد سوء استفاده بکند می‏تواند. این را طوری بنویسید که تا اندازه‏ای جلو بعضی سوء استفاده‏ها را بگیرد.
Majlis:1 Volume:3 Sessions:51-67 Page:1476
نایب رئیس- ما در این باره بحث کردیم و زیاد رویش صحبت شد و بحث‏مان هم تکمیل شد اجازه بدهید برای رأی‏گیری بخوانم. (مکارم شیرازی- درباره اینها زیاد بحث شده است.) بله، صبح در این باره زیاد بحث شد و حالا فقط برای رأی‏گیری می‏خوانم:
بند 2 اصل 127 (اصل چهل و سوم)- تأمین شرایط و امکانات کار برای همه به منظور رسیدن به اشتغال کامل و قرار دادن وسایل کار در اختیار همه کسانی که قادر به کارند ولی وسایل کار ندارند، در شکل تعاونی، از راه وام بدون بهره یا هر راه مشروع دیگر که نه به تمرکز و تداول ثروت در دست افراد و گروه‏های خاص منتهی شود، نه دولت را به صورت یک کارفرمای بزرگ مطلق در آورد. این اقدام باید با رعایت ضرورت‏های حاکم بر برنامه‏ریزی عمومی اقتصاد کشور در هر یک از مراحل رشد صورت گیرد.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری نسبت به بند 2، عده حاضر در جلسه شصت و دو نفر، تعداد کل آراء شصت و دو رأی، آراء موافق پنجاه و نه رأی، آراء مخالف هیچ، آراء ممتنع سه رأی، بنابراین تصویب شد، تکبیر (حضار سه مرتبه تکبیر گفتند).
نایب رئیس- آقای طاهری اصفهانی بفرمایید.
طاهری اصفهانی- یک مطلب را من لازم می‏دانم تذکر بدهید این بند 2 همان بند دیروزی نیست، چه با استبعاد شود که چطور دیروز هفده رأی ممتنع داشته است و امروز همه موافقت کردند.
نایب رئیس- این را شنونده‏ها مقایسه می‏کنند، چون می‏بینند این بند نسبت به بند دیروز در آن جهت نفی سرمایه‏داری خلاف اسلام روشن‏تر و قوی‏تر و قاطع‏تر است و حالا که جناب‏عالی این را فرمودید من یک تذکری دیگر هم اینجا بدهم. من در سخن روز جمعه این بند را به عنوان آن راهی که چون زیاد سؤال می‏کردند، آینده‏ای که اقتصاد جمهوری اسلامی باید به سوی آن برود در روز راهپیمایی مطرح کردم و در آنجا جمله‏ای گفته بودم که آن سوء تعبیرکن‏هایی که همیشه آماده هستند شنیدم دو سؤال درباره‏اش مطرح کرده‏اند. یکی این‏که گفته بودیم کسانی که می‏خواهند هنوز سرمایه‏داری داشته باشند می‏گویند سرمایه‏ها می‏رنجند و می‏روند و آن کسانی که دنباله‏روی سرمایه‏دارهای قبلی هستند بروند و عده‏ای هم خیال کرده بودند که می‏گوییم سرمایه‏هاشان را هم بردارند و با خودشان ببرند، خیر باید سرمایه‏هاشان را بگذارند و خودشان بروند و یک جمله دیگری که گفته بودم این بود آنهایی که مؤمن به انقلاب هستند بمانند، جواب داده بودند مگر می‏شود کسی که مؤمن به انقلاب است سرمایه‏دار هم باشد؟ این پاسخ را من در روزنامه جمهوری اسلامی هم دادم کسانی که سرمایه مختصر و عادی داشتند و خودشان هم در خلال انقلاب بودند و حتی به اینها می‏گفتیم که اگر انقلاب پیروز شد این کارگاه واقعاً جزء نیروهای انقلاب بودند و حتی به اینها می‏گفتیم که اگر انقلاب پیروز شد این کارگاه کوچک را عادلانه اداره بکنی، از این محدودتر کنی آنها می‏گفتند ما حاضریم به مراد و مطلوب برسیم حتی آن‏چه را هم که برای ما باقی مانده است بدهیم. اینها هستند کسانی که ما گفتیم باید بمانند و به پیش‏برد این انقلاب کمک کنند. همان‏طور که می‏فرمایید اصل بحمدالله کامل‏تر و روشن‏تر از آن‏چه دیروز آوردیم امروز با اکثریت رأی دوستان هم صبح و هم حالا تصویب شد. امیدوارم با تأیید خداوند متعال بتوانیم آن نظام اقتصادی اسلامی را که در آن آزادی‏
Majlis:1 Volume:3 Sessions:51-67 Page:1477
فعالیتهای اقتصادی و تولیدی برای افراد هست و دولت سالاری اقتصادی نیست ولی در عین حال این فاصله‏های کشنده میان زندگی و درآمدها هم نیست و مردم می‏توانند واقعاً از نظر اقتصادی احساس برادری نسبت به یکدیگر داشته باشند به وجود بیاوریم تا نمونه تازه‏ای در اقتصاد جهان باشد. آقای مکارم بفرمایید.
مکارم شیرازی- سخنرانی روز جمعه را اگر انصاف بدهیم، خوب سخنرانی قابل کنترل نیست جای سوء تفاهم در آن بود اما این چیزی که اینجا تنظیم شده است با آن سخنرانی فرق دارد چون همه آقایان هم فکری کردند، زیرا نفی تمام مکتب‏های سرمایه‏داری و غیر سرمایه‏داری غیر اسلامی در اینجا بحمدالله متمرکز است. (ربانی املشی- آن سخنرانی جای هیچ‏گونه سوء تفاهمی نداشت.)
نایب رئیس- اجازه بدهید آقا متشکرم، به هر حال آن‏چه مهم است این است که ملت ما بدون این‏که مخالفان پیروزی انقلاب اسلامی ما می‏خواهند این انقلاب را به اصطلاح خودشان یک انقلاب بورژوازی جا بزنند این را همه‏مان محکوم کنیم، چون انقلابی است اسلامی نه مارکسیستی است و نه کاپیتالیستی و بورژوازی بلکه انقلابی است اسلامی در همه ابعادش و به خصوص در بعد اقتصاد که باید صریحاً موضعش مشخص و روشن و اسلامی باشد.
3- طرح و تصویب بند 3 اصل 127 (اصل چهل و سوم)
نایب رئیس- بند 3 مطرح است که قرائت می‏شود.
بند 3- منع اعمال زور برای تحمیل کار به دیگری به منظور بهره‏کشی از کار دیگری.
نایب رئیس- آقای منتظری بفرمایئد.
منتظری- اولًا پیشنهاد می‏کنم این «تنظیم برنامه» که چهارم است سوم بشود و بعد هم چندتا منع است که دنبال هم می‏آید اصلاح بشود. (نایب رئیس- بلی، این عیبی ندارد.) بله، باید عبارت را این‏طور بنویسیم «منع اعمال زور به منظور تحمیل کار بر دیگری یا بهره‏کشی از کار دیگری». (نایب رئیس- بله، خوب است، این یک تلخیص است.) بله، به نظر من هم یک تلخیص خوبی است.
نایب رئیس- ممکن است کلمه «به منظور» را بردارید و کلمه «برای» را بگذارید که عبارت به این صورت می‏شود «منع اعمال زور برای دیگری با بهره‏کشی از کار دیگری» اشکالی که نیست؟ آقای موسوی تبریزی بفرمایید.
موسوی تبریزی- منع اعمال زور برای تحمیل کار به دیگری علی اطلاقه صحیح نیست چون ما باید بیکاره‏ها را به کار واداریم باید بگوییم «منع اعمال زور بر تقدیر کار» چون در اسلام بیکاره نباید داشته باشیم. در روایت هست که روزی جوانی خدمت پیغمبر (ص) رسید حضرت فرمودند خیلی از قیافه‏اش خوشم آمد بعد سؤال فرمودند این جوان چکاره است؟ عرض کردند که بیکار است فرمودند «سقط من عینی» از چشمم افتاد. جوابی نداد که من چه کار کنم. باید بیکاری را از جامعه برداشت و به آن خاتمه داد.
نایب رئیس- آقای موسوی یعنی می‏فرمایید اگر کسی بیکار است زندگی او را تأمین می‏کنید یا او را بر می‏انگیزید؟ می‏خواهید در جامعه آینده انگیزه‏هایی به وجود بیاورید که در قبال این انگیزه‏های اقتصادی هیچ‏کس بیکار نماند با این‏که مأمور پلیس برود از توی‏
Majlis:1 Volume:3 Sessions:51-67 Page:1478
خانه‏اش بیاورد و ببرد در کارگاه و کارخانه سر کارش بگذارد. (موسوی تبریزی- اگر یک نفری گردن کلفتی کرد باید اسلام او را وادار به کار بکند؟) خیر آقا به گردن کلفت نمی‏دهیم بنده عرض می‏کنم که به او نمی‏دهیم که فقط بخورد و بپوشد وقتی هم که چیزی ندادید مجبور می‏شود برای رفع گرسنگی برود دنبال کار.
اکرمی- کلمه «زور» که اینجا نوشته شده است مبهم است. آیا این مقصود نظامی است، اقتصادی است؟ چیست؟
نایب رئیس- یعنی همه جور اعمال زور، هر نوع که باشد.
رشیدیان- ما که منع اعمال زور را برای تحمیل کار نوشتیم و به طوری که یکی دو روز قبل هم پیشنهادی خدمت جناب‏عالی فرستادم که این مسأله را یک قدری وسیع‏تر بگیرند چون الان در سراسر مملکت عده‏ای بیکارند حتی بعضی از کشورهای آفریقایی و آسیایی کودکان را به کار می‏گمارند در صنایع دستی و غیر دولتی از کودکان استفاده می‏شود و این بزرگترین ستمی است بر یک نسلی که استعدادهای شگرفی دارد باید جلوی این را بگیریم. در گذشته در قبال این مسائل وجود داشت و الان هم فقر بر جامعه حاکمیت دارد و تورم هم بسیار است که این خانواده‏ها را مجبور می‏کند که از کودکان ده دوازده ساله برای امرار معاش استفاده کنند. بنابراین خوب است که بگوییم و نفی استثمار از کودکان و همه کسانی که در سن کارگری نیستند و برای کار آمادگی ندارند. مسأله روشن‏دلان است و کسانی که واقعاً به جهاتی نمی‏توانند کار بکنند خوب است که یک عبارت یا یک اصلی هم برای این روشن دلان اضافه بکنیم و بگوییم کسانی که واقعاً قادر به کار نیستند به حکم «لا یکلف الله نفساً الا وسعها» اینها هم از درآمد عمومی یا انفال یا ممر دیگری امرار معاش بکنند. (نایب رئیس- فقط همه از جامعه انتظار دارند که امکان کار به آنها بدهند.) بنده متوجه نشدم که به این مسائل گاهی سوء تعبیر می‏شود عرض کنم خدمتتان اینها خودشان تقاضا کردند و نامه‏ای را هم که خدمتتان فرستاده‏اند مطالعه بفرمایید و روی خواسته‏هاشان عمل بکنید.
نایب رئیس- البته برادر عزیز، جامعه ما در برابر آنها متعهد و موظف است. آقای رحمانی بفرمایید.
رحمانی- این عبارت سلیس نیست «منع اعمال زور برای تحمیل کار به دیگری» و بعد هم مواردی هست که نمی‏توانیم آن موارد را داخل کنیم، مثل این‏که از طرف دولت افرادی را مجبور می‏کنند یعنی افرادی که نمی‏خواهند کار بکنند افرادی که کل بر جامعه هستند «ملعون من القی کل علی الناس» دولت به نوعی ولو به اجبار هم که باشد باید اینها را وادار به کار کند آن‏چه ممنوع است این که بازده ما جواب گوی صحیح باشد، بازده در صورت ضرورت متعلق به آن شخص باشد که کار می‏کند این مانعی ندارد و اصلاحی که اینجا هست صحیح نیست «منع اعمال زور برای تحمیل کار» علی الظاهر این است که تحمیل می‏کند کار را به شخصی که خودش بهره‏برداری می‏کند، پس این باید اصلاح بشود.
نایب رئیس- آقای دانش‏راد بفرمایید.
دانش راد- ما از این جمله این‏طور می‏فهمیم که ظاهراً نیروهایی هست که مردم را وادار می‏کنند بروند و تسلیم بهره‏کشی بشوند در حالی که شرایط اقتصادی حاکم است که‏
Majlis:1 Volume:3 Sessions:51-67 Page:1479
ایجاد بهره‏کشی می‏کند و به عقیده بنده بهتر این است که این جمله را به این ترتیب اصلاح بکنیم «برقراری شرایط اقتصادی نامناسب» که از بهره‏کشی خارج از حد و اجبار شخص به قبول کاری که مورد علاقه‏اش نباشد جلوگیری بکند به نظر من این کاپیتال است برای این‏که این روزها کسی نمی‏آید و به زور فردی را ببرد و بگوید این کار را بکن. این شرایط حاکم بر اوضاع اقتصادی که در رژیم گذشته بود ان شاء الله در آینده نیست که وادار بکند مردم را که بروند برخلاف میل خودشان تن به بهره‏کشی و کاری بدهند، شرایط را نفی بکنید.
نایب رئیس- بسیار خوب، آقای کیاوش بفرمایید.
کیاوش- به عقیده بنده به جای آن فراز اول «منع اعمال زور برای تحمیل کار جبری» اصطلاحاً این را کار اجباری مى گویند و خیلی هم مصطلح است بنویسید «کار اجباری» و بهره‏کشی یا بهره گیری در همه موارد ممنوع نشده است بلکه غیر عادلانه‏اش مورد خشم و غضب مردم و خداوند است و در فراز دوم هم نوشته بشود «بهره گیری غیر عادلانه از کار دیگری»، ممنوعیت کار اجباری و بهره گیری غیر عادلانه از کار دیگری.
نایب رئیس- آقای موسوی جزایری بفرمایید.
موسوی جزایری- بنده در توضیح فرمایش بعضی از آقایان خواستم عرض کنم که در فقه اسلامی بعضی از موارد مثلًا موقعی که مورد نیاز جامعه باشد اجبار هم پیش‏بینی شده است مثلًا جامعه احتیاج به طبابت دکتر داشته باشد و یا امثال اینها، واجب کفایی است و ولی امر می‏تواند بعضی از متخصصین را اجبار به کار بکند. گرچه مسلماً این مورد نظر نیست ولی می‏خواستم بدانم اطلاقش شامل می‏شود یا نه؟
نایب رئیس- اگر دوستان احساس می‏کنند که این بند نارسایی دارد اجازه بفرمایید که این را فردا بتوانیم یک مقداری رویش نظر بدهیم.
موسوی تبریزی- به عقیده بنده اگر حرف «یا» را بردارید عبارت درست می‏شود یعنی بنویسید «منع اعمال زور تحمیل کار به دیگری به منظور بهره کشی.».
تهرانی- اینجا دو مطلب است. یک مطلب این است که دیگر نمی‏شود مثل زمان طاغوت کسی را اجبار کرد زیرا آن موقع حتی افراد پس از این‏که استعفا می‏کردند آزادشان نمی‏گذاشتند و زندانشان می‏کردند. و مطلب دیگر اینکه ..
کیاوش- زندان هم که می‏برند کار اجباری است. این بند اشاره به ممنوعیت کار اجباری است و دوم هم مربوط به بهره گیری است و هر بهره گیری که گناه نیست.
خامنه‏ای- اعمال زور برای تحمیل کار را پیش‏بینی کرده‏ایم ولی برای وادار کردن به ترک کار را که ظاهراً هم مناسبت دارد پیش‏بینی نکرده ایم.
نایب رئیس- آن مربوط به این اصل نیست خوب اگر کار خرابی بود جلویش را می‏گیرند. آقای نبوی بفرمایید.
نبوی- نظام وظیفه عمومی چه می‏شود؟ (بنی صدر- آن‏که وظیفه است.)
نایب رئیس- این‏که شما می‏فرمایید غیر از شغل است ما حالا در بحث اقتصاد هستیم.
خامنه‏ای- یک وقتی کسی را می‏کشند و می‏آورند که به کاری وادارید، نقطه مقابلش این است که کارفرمایی و یا کسی که مشغول کاری هست و یا کاری برای خودش می‏کند ممانعت کنند و او را مجبور کنند که کارش را رها کند و البته کار مباحی را.
Majlis:1 Volume:3 Sessions:51-67 Page:1480
نایب رئیس- در این مورد یک بند دیگر داریم. البته غیر از این‏که منع اضرار به غیر هست ما یک اصلی هم داشتیم که استفاده از مالکیت باید طوری باشد که عرصه کار را بر دیگران ننگ نکند. ما این بند را چون چند نفری رویش نظر مخالف دارند و چند نفر هم رویش نظر اصلاحی دارند اصلاحات هم اصلاح لفظی کوچک نیست مانند این‏که گفتند «به منظور» را بردارید. اگر از این قبیل باشد می‏شود حالا این‏کار را کرد. حالا اگر دوستان موافق هستند پیشنهاد آقای دانش‏راد را بخوانیم: «برقراری شرایط اقتصادی مناسب به نحوی که از بهره‏کشی فرد از فرد و اجبار فرد به قبول کاری برخلاف میل او جلوگیری شود». (همهمه نمایندگان) پس حالا که این هم مورد نظر آقایان نیست پس خود این بند را اول با دست نظر خواهی می‏کنیم «منع اعمال زور برای تحمیل کار به دیگری با بهره‏کشی از کار دیگری» موافقین با این بند دست بلند کنند ببینیم چند نفر موافق هستند (عده‏ای دست بلند کردند) خوب این عده کافی نیست اجازه بدهید که چون پیشنهادات متعددی رسیده است که مختلف است بنابراین طبق سنتمان عمل می‏کنیم و فردا آن را مطرح می‏کنیم حالا بند چهار قرائت می‏شود.
بند 3- تنظیم برنامه اقتصادی کشور به صورتی که شکل و محتوا و ساعات کار چندان باشد که هر فرد علاوه بر تلاش شغلی فرصت برای خودسازی معنوی، سیاسی و اجتماعی و شرکت فعال در رهبری کشور و افزایش مهارت فنی و این‏کار داشته باشد.
نایب رئیس- آقای سبحانی بفرمایید.
سبحانی- به نظر من «شکل و محتوا» در اینجا زیاد است تنها «ساعات کار» مسأْله را تأمین می‏کند.
نایب رئیس- خیر آقا به شکل و محتوای کار بیشتر می‏تواند مربوط باشد تا به ساعات کار. (سبحانی- خود کار نمی‏تواند سازنده باشد.) آقای سبحانی این‏که روشن است آن‏چه مانع چنین فرصتی می‏شود گاهی زیادی ساعات کار است، گاهی شکل کار است و گاهی محتوای کار است. بنابراین سه عامل هست که در این می‏گذارد و خیلی موضوع روشن است. آقای عرب بفرمایید.
عرب- این بند مبهم است و هر کارفرمایی هر سوء استفاده‏ای می‏توانند از این بکند باید بی تفاوت باشد یعنی تبعیض نباید باشد مثلًا یک جا چند ساعت باشد و یک جا دوازده ساعت.
نایب رئیس- کارها مختلف است بعضی کارها است که روزی چهار ساعت می‏شود انجام داد و بعضی روزی شش ساعت.
عرب- خیلی خوب اگر مختلف باشد در آیین نامه‏شان به رضایت کارگر آنجا تنظیم می‏کنند ولی در اینجا برای سراسر مملکت نوشته شده است.
نایب رئیس- آقای خزعلی بفرمایید.
خزعلی- به عقیده بنده قسمت «افزایش مهارت فنی و ابتکار» که از صفحات مربوط به شخص است جلو بیاید و «شرکت فعال» که مربوط به مسائل اجتماعی است بعد بیاید و بعد هم باید نوشته شود «شرکت فعال در پیشبرد کشور» نه در رهبری کشور.
نایب رئیس- معنای «رهبری» این است که حق بهترین نوع رهبری کشور آن است که واقعاً هر انسانی در امامت و رهبری جامعه بتوان سهیم باشد. این‏که خیلی خوب است و توضیحات‏
Majlis:1 Volume:3 Sessions:51-67 Page:1481
بیشتر را در این مورد کسی که به عنوان موافق صحبت می‏کند جواب می‏دهد. آقای خامنه‏ای بفرمایید.
خامنه‏ای- عرض کنم تنظیم برنامه اقتصادی می‏کنیم که برنامه‏ریزی که در بند 2 هم اشاره شد طوری برنامه‏ریزی می‏کنید دولتی که حالت ارشادی دارد که تمام امور اقتصاد مملکت و تولید را که کارگر، ساعت کارش و نحوه کارش جور معینی باشد که این‏طور باشد و با این شرایط باشد، تمام این‏ها در برنامه اقتصادی و تولید ملی و محاسبات بزرگ کشور اثر دارد. اشاره کردند که ساعت کارشان مجمل است. البته ما هشت ساعت کار نباید داشته باشیم و این را در قوانین کار باید بیاوریم ولی کمتر از هشت ساعت کار هم داشته‏ایم برای کارهای دشوار ولی توجه به شکل و محتوا خیلی وضع را عوض می‏کند چون محتوا و شکل ظاهرش این است که مثلًا ما اصل عمل چه جور فرض کردیم، کارگر معدن نحوه کارش طوری است که چهار ساعت یا شش ساعت کار او را خسته می‏کند یا کسی که با مواد شیمیایی سروکار دارد این فرض این است که بعد از فراغت از کارش فرصت مطالعه و خودسازی پیدا نمی‏کند یا نمی‏تواند به حزب برود و این کار را بکند. این ارتباط تنظیم برنامه اقتصادی در آن سطح وسیع که خیلی بزرگ است به این دو سه تا به این سادگی نیست بلکه در سیاست عمومی است منتها باید اضافه کنیم «به مقتضای مسؤولیت اجتماعی» این را ما نمی‏توانیم به هیچ وجه بفهمانیم که رهبری کشور همان عملی است که در سطح پایین شوراها انجام می‏دهند. شوراها رهبری نمی‏کنند مسؤولیت اجتماعی‏شان را انجام می‏دهند و مقام رهبری نقطه رأس رهبری است.
نایب رئیس- ببینید دوستان چون این سؤال طرح شد البته من موافقم که یک نفر موافق جواب بدهد ولی برای جلوگیری از تکرار گویا کوتاهتر باشد که من دو جمله‏ای عرض کنم. بهترین نوع رهبری در یک جامعه این است که فرد یا گروه یعنی آنهایی که در رأس مخروط جامعه قرار دارند بازگو کننده شعار و آرمان خود مردم باشند یعنی همان چیزی که امام خمینی در این انقلاب مکرر رویش تکیه کردند و همان چیزی که رمز پیروزی انقلاب است یعنی رهبر نمی‏آید واقعاً راهی را نشان بدهد که به ذهن مردم نرسیده باشد و مردم به کلی از آن بیگانه‏اند. این‏طور نیست، رهبر می‏آید متبلور و مشخص می‏کند همین خواست و راهیابی پراکنده شده در توده را و این بهترین نوع و سازنده‏ترین و نیرومندترین پیوند رهبر و مردم است، و چه وقت این‏طور می‏شود وقتی که افراد جامعه از نظر گرفتاری‏های اقتصادی فرصتی برای به خود اندیشیدن و به خود آمدن و به اوضاع اندیشیدن و چاره‏اندیشی و راهیابی کردن نداشته باشند زیرا تا تک تک مردم به صورت راهیاب و چاره جو بر نیابند و واقعاً فکرها و اندیشه‏ها و احساساتشان به صورت یک سیل خروشانی که می‏خواهد راه باز کند در نیاید، اصلًا رهبری واقعی سازنده و کارساز به وجود نمی‏آید و هر وقتی چنین پیوندی بین رهبر و مردم به وجود آمد آن موقع است که حرکت‏ها به آسانی و خوبی و به‏طور خالص به ثمر می‏رسد. من این‏طور فکر می‏کنم که این اصل درست در جهت امامت اسلامی اصیل تهیه شده است. آقای بشارت بفرمایید (بشارت- عرضی ندارم.) آقای رشیدیان بفرمایید.
رشیدیان- مطالب را شما فرمودید فقط می‏خواهم بگویم که ساعات کار مطابق با توان‏
Majlis:1 Volume:3 Sessions:51-67 Page:1482
انسان باشد که شاید در این بند آورده شده باشد و یک مطلبی هم راجع به رهبری اگر اجازه بفرمایید می‏خواهم بگویم. من این‏طور فهمیدم که با انتخاب رهبر در جامعه اسلامی خود انسان نیز آن‏قدر رشد پیدا کرده که می‏تواند رهبری صحیح خودش را انتخاب کند که می‏شود رهبر یعنی هم راهرو هم رهبر، یعنی در صراط دارند با هم حرکت می‏کنند کما این‏که الان می‏گویند ما در خط امام هستیم و وقتی که گفتند ما در خط امام هستیم یعنی همان حرکت رهبر را انجام می‏دهیم. یعنی یک حرکت هماهنگی است که مانند یک پیکر همه با هم انجام می‏دهند.
نایب رئیس- متشکرم آقا، آقای موسوی اصفهانی بفرمایید.
موسوی اصفهانی- مشکلاتی که تا به امروز برای کارگران مطرح بوده است این بوده است که مجبور بوده‏اند برای تأمین زندگیشان آن‏قدر کار کنند که به استراحت و تفریحات سالم نرسند و برای آنها موجب بیماری‏های مختلف می‏شد. بنده پیشنهاد می‏کنم نوشته شود برای فرصت کافی و استراحت و تفریحات سالم و خودسازی معنوی.
نایب رئیس- این موضوع در این بند هست ذکر آن فقط یک کمی از اوج آن می‏کاهد و الا حرفی نیست. آقای آیت بفرمایید.
دکتر آیت- قسمتی از مطلب را آقای خامنه‏ای اشاره کردند. این اصل می‏خواسته بگوید که فراغت کافی داشته باشند ولی هم کلمه فرصت و هم کلمه فراغت باز هم به نظر من کافی نیست و باید نوشته شود «و امکانات کافی» زیرا ممکن است من فراغت داشته باشم ولی امکان این‏که استفاده از فراغت بکنم نداشته باشم، به این جهت این مطلب باید اضافه شود.
نایب رئیس- چون این موضوع نظر دوستان را جلب کرده است اگر موافقید کلمه «فرصت» را برداریم و بنویسیم «فراغت و امکانات کافی».
منتظری- چون ساعات کار با فرصت مناسب است و شکل و محتوا با توان مناسب است پس باید بنویسیم «فرصت و توان کافی برای خودسازی» برای این‏که من که چهار ساعت کار کرده‏ام و کاری طوری بوده که تا ده ساعت بعد خستگی دارم پس باید کارم جوری باشد که توان داشته باشم.
نایب رئیس- آقای خامنه‏ای بفرمایید.
خامنه ای- پیشنهاد می‏کنم به جای «تنظیم برنامه اقتصادی» نوشته شود «تنظیم برنامه کار».
یزدی- مسأله شرکت در مسائل اجتماعی و سیاسی امکان می‏خواهد و امکاناتش در بند اول است. اینجا فقط یک کلمه «توان» باید اضافه کنید. (بنی صدر- حق با آقای یزدی است یک کلمه «توان» بگذارید تا کار تمام شود.)
نایب رئیس- آقای خامنه‏ای ملاحظه بفرمایید که فقط مسأله کار نیست موضوع برنامه کل اقتصاد است یعنی حتی مسأله نرخ‏ها و روابط اقتصادی و تمام اینها در این موضوع مؤثر است، سرکار فقط کار را نفرمایید. آقای رحمانی بفرمایید.
رحمانی- منظور از شرکت فعال در رهبری کشور، هدایت و امر به معروف و نهی از منکر که نیست، و اصلاحی که در اینجا داریم معلوم است که رهبر یعنی چه و شرکت فعال در رهبری کشور یعنی همه رهبر باشند و مفهومی ندارد. بنابراین باید نوشته شود «شرکت در تأیید رهبری کشور» یا به این صورت باشد یا به هر صورتی که صلاح می‏دانید و مطلب همان است که آقای خزعلی فرمودند.
Majlis:1 Volume:3 Sessions:51-67 Page:1483
صدوقی- آقایان ید طولانی دارند برای خراب کردن یک چنین بندی، هر کسی یک چیزی می‏گوید و آن را خراب می‏کند. (تهرانی- رأی بگیرید بحث کافیست.)
نایب رئیس- دوستان پیشنهاد کفایت مذاکرات می‏کنند البته نوبت‏ها محفوظ است. آقای عرب بفرمایید
عرب- بسم الله الرحمن الرحیم. به نظر من ساعات کار باید چنان باشد که کارگر فرصت داشته باشد برای خودسازی و سایر کارها. کارفرما می‏گوید که ساعت کار چنان باشد یعنی پانزده ساعت کار کردن. کارگر چه‏کارش کند و دیگری برای این‏که ضربه به اقتصاد و تولید مملکت بزند می‏گوید ساعت کار یعنی شش ساعت کار کردن چکارش می‏کنید؟ خوب ساعت کار را معلوم کنید و یک مطلب مبهمی را روشن کنید بعد آن وقت در مجلس شورای ملی تفاوت‏هایش را معلوم می‏کنند اما اگر بنویسیم ساعت کار چنان باشد این مبهم است و هر کس از آن سوء استفاده می‏کند هم برای کم کاری و هم آن افرادی که می‏خواهند از کارگر کار بیشتری بکشند و مزد کمتری بدهند. پس خوب است که الان اینجا معلوم کنید چه بسا افرادی که می‏خواهند از کارگر چندین ساعت کار بکشند و حتی شب کاری هم به آنها نمی‏دهند. داریم دیروز آمده بودند با من صحبت می‏کردند. پس این برنامه‏ها هست ما حالا تصور نکنیم که همه ابوذر و سلمان شده‏اند. افرادی که انسانیت را بر مبنای اقتصاد می‏شناسند تا بخواهند اصلاح بشوند خیلی طول می‏کشد. باید حالا قانونی تصویب کنید که رضایت خدا و انبیا و خلق خدا در آن باشد و این به عقیده بنده مبهم و روشن نیست.
نایب رئیس- آقای عرب ببینید، این قانون اساسی هست و کارفرما یا هر کس دیگر نمی‏تواند به این قانون استناد کند و ساعات کار را بعداً قانون کار که در مجلس آینده تنظیم می‏شود با صراحت بر پایه این اصل تنظیم می‏کند این است که توجه داشته باشید که قانون اساسی رأساً اجرا نمی‏شود. قانون اساسی پایه تقنین قانون‏های مفصل‏تر بعدی است و این نکته‏ای را که می‏فرمایید در آن قانون تأمین می‏شود، دیگر اشکالی ندارد؟ (عرب- خیر.) (تهرانی- رأی بگیرید آقا.) خوب آقایانی که نوبت گرفته‏اند اگر اجازه می‏فرمایند پیشنهاد دوستان کفایت مذاکرات است. پس موافقین با کفایت مذاکرات دست بلند کنند. (اکثریت دست بلند کردند) بنابراین (گلزاده غفوری- بنده عرض دارم.) آقای دکتر غفوری دوستان پیشنهاد کفایت مذاکرات کرده‏اند. به عقیده جناب‏عالی از نظر رعایت نظم جلسه بنده چکار کنم؟ (گلزاده غفوری- بنده فقط یک کلمه می‏خواهم عرض کنم.) بفرمایید.
گلزاده غفوری- هر کاری یک شکل دارد، یک محتوا دارد، و یک ماه به ازاء. بنده خواستم آن به صورت توصیه و نصیحت نشود و ضامن اجرا داشته باشد.
نایب رئیس- حالا اگر دوستان اجازه می‏فرمایند برای رأی‏گیری بخوانم: «بند 3- تنظیم برنامه اقتصادی کشور به صورتی که شکل و محتوا و ساعات کار چنان باشد که هر فرد علاوه بر تلاش شغلی فرصت و توان کافی برای (کیاوش- این مسأله مهمی است آقا باید در ساعت فراغت باشد.) آقای کیاوش من دارم برای رأی‏گیری می‏خوانم. (کیاوش- آقا این ایراد دارد اگر در ساعت فراغت نباشد.) آقای کیاوش پس بفرمایید کفایت مذاکرات بی‏کفایت مذاکرات. بند 3 را برای رأی‏گیری می‏خوانم:
Majlis:1 Volume:3 Sessions:51-67 Page:1484
بند 3 اصل 127 (اصل چهل و سوم)- تنظیم برنامه اقتصادی کشور به صورتی که شکل و محتوا و ساعات کار چنان باشد که هر فرد علاوه بر تلاش شغلی فرصت و توان کافی برای خودسازی معنوی، سیاسی، اجتماعی و شرکت فعال در رهبری کشور و افزایش مهارت فنی و ابتکار داشته باشد.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری عده حاضر در جلسه هنگام اخذ رأی شصت و دو نفر، تعداد کل آراء شصت و سه رأی، یک رأی خارج شد، آراء موافق شصت رأی، آراء مخالف هیچ، آراء ممتنع دو رأی، بنابراین تصویب شد، تکبیر (حضار سه مرتبه تکبیر گفتند).
مکارم شیرازی- بندهای باقیمانده را یکجا بخوانید بند، بند دیگر فایده ندارد مسائلش هم معلوم است (عده‏ای از نمایندگان- بلی، یکجا بخوانید.)
4- طرح و تصویب بند 5 اصل 127 (اصل چهل و سوم)
نایب رئیس- یک تذکر در مورد بند 5 و 7، در بند 5 ربا و احتکار و انحصار منع شده و اینها تا حدودی از مصادیق اضرار به غیر است و تا حدودی هم از مصادیق معاملات حرام و باطل، ربا معامله حرام و باطل است، انحصار یا احتکار اضرار به غیر است بنابراین می‏توانیم این دو بند را یکی کنیم بدین صورت که «منع اضرار به غیر و انحصار و احتکار و ربا و معاملات حرام و باطل دیگر» (ربانی شیرازی- این از دو مجرا است یکی از راه سرمایه‏داری ..) چرا سرمایه‏داری را نفی می‏کنید؟ برای این‏که اضرار به غیر است؟ حالا پیشنهاد این است که منع اضرار به غیر و انحصار و احتکار و ربا و همه معاملات باطل و حرام. (تهرانی- بنویسید «و دیگر معاملات باطل و حرام».) بلی نظر من هم این است که کلمه «دیگر» صحیح است یعنی «دیگر معاملات باطل و حرام» خوب در این بند بحثی هست؟ عده زیادی اسم نوشته‏اند. آقای طباطبائی نظر حضرت‏عالی چیست؟
طباطبائی- اضرار گاهی معارض است با نفی حرج یعنی جلوگیری از اضرار معارض است با نفع مالک بدین معنی که مثلًا می‏خواهد چاهی بکند که به غیر اضرار دارد ولی جلوگیری از کندن چاه موجب حرج برای خود وی می‏باشد.
نایب رئیس- آنچه آقای طباطبائی مطرح می‏کنند این است که فرض می‏کنند موردی را که تصرف کسی در ملک خود موجب ضرر برای دیگری و عدم تصرف موجب حرج برای خودش می‏شود. آیا در چنین موردی باز حکم این بند جاری است؟ (مکارم شیرازی- آن یک مسأله فقهی است.) (کرمی- در موضوع لا ضرر به عنوان مجمل صحبت کردیم.) دوستان در پاسخ این سؤال دو نکته دارند. یک نکته حلی، به این‏که آیا اصولًا ادله نفی حرج مربوط است به رابطه مکلف با مکلف و خداوند متعال؟ یا این‏که در رابطه میان دو مکلف هم نقشی دارد؟ این واقعاً یک سؤال است، یک مسأله دیگر این‏که به هر حال آن‏چه اینجا می‏گوییم کلیاتی است که اگر بعدها با هم متزاحم شدن بالاخره باید راه حلی برای آن فکر کنیم. (اشراقی- تعارض لا ضرر در حد تسلط است.) بلی آقا. آقای صدوقی بفرمایید.
صدوقی- خود قاعده لاضرر هم تخصیص خورده است، نمی‏شود همه چیز را گفت.
نایب رئیس- دوستانی که این همه اسم نوشته‏اند چه مطلبی دارند؟ (مکارم شیرازی-
Majlis:1 Volume:3 Sessions:51-67 Page:1485
صبح تمام مذاکرات انجام شده است.) (ربانی شیرازی- بحثی ندارد.) اسم شما هم در لیست هست. (ربانی شیرازی- خیر اسم من ننوشته‏اند) پس معلوم است این اسم‏ها را بدون جهت نوشته‏اند چون آقای ربانی می‏گویند من اسم ننوشته ام. آقای جوادی بفرمایید.
جوادی- معاملات باطل در کارخانه‏های تولیدی به صورت انحصار است، در بازار به صورت احتکار و ربا، در ادارات گرفتار رباء بودند که کلمه رباء اصلًا به میان نیامده است. (نایب رئیس- آقای جوادی این قانون اساسی است یا قانون تفصیلی؟) در مورد معاملات حرام انحصار و احتکار و ربا چون از اهمیت خاص برخوردار است ذکر شده و در ادارات هم آن‏چه باعث گرفتاری است رشوه است که مانند ربای بازار است.
نایب رئیس- ولی آن بیشتر فساد اداری است نه فساد اقتصادی و آوردن آن اصل را سبک می‏کند. آقای فوزی بفرمایید.
فوزی- اشکال بنده هم همان بوده که جناب آقای طباطبائی فرمودند که آقایان البته جواب دادند که اینجا به تفصیل نوشته نمى‏شود و صحیح هست. اگر یک جمله برابر موازین فقهی اضافه شود یعنی «منع اضرار به غیر برابر موازین فقهی» بهتر است.
نایب رئیس- قرار شد که برابر موازین فقهی را در اصل 4 بنویسیم که تکرار نشود. آقای قرشی بفرمایید.
قرشی- مسأله کنز یک مسأله اقتصادی است. ما آیه‏ای با آن اهمیت را اینجا نادیده گرفتیم و معنای آن هر چه باشد من کاری ندارم چون یک مسأله اقتصادی است و این کنز را هم در اینجا اضافه کنید.
نایب رئیس- در بند 2 ان شاء الله پدر کنز را در می‏آوریم. آقای کیاوش بفرمایید. (کیاوش- من درباره بند 6 حرف دارم.) آقای دکتر غفوری بفرمایید.
گلزاده غفوری- همان‏طوری که دوستان می‏دانند آیه‏ای در قرآن هست که می‏گوید «وَ لَا تَأْکلُواْ أَمْوَالَکُم بَیْنَکُم بِالْبَاطِلِ» که من فکر می‏کردم در بند 7 آن باطل، اکل به باطل است چون منع معاملات باطل اثری وضعی برای خودش دارد که اثرش بر آن معامله مترتب نیست. آیا منظور اکل به باطل بود یا منع معاملات باطل؟ من فکر می‏کنم اگر اکل به باطل بنویسیم هم اصطلاح قرآنی اجرا شده و هم مصادیقش می‏شود و آیا منظور دوستان این است که دولت جمهوری اسلامی بیاید معاملات باطل را منع بکند؟ (مکارم شیرازی- شرعاً باطل است.)
نایب رئیس- بلی آقای غفوری ما می‏خواهیم جمهوری اسلامی جلو ربا را که معامله حرام یا باطل و یا هر دو است بگیرد. آقای خامنه‏ای بفرمایید.
خامنه‏ای- منع انحصار برای این است که انحصار باعث گرانی می‏شود و همچنین احتکار و ربا هم استثمار است و در همین ردیف گران فروشی است یعنی اگر نظارت دولت بر قیمت‏گذاری نباشد، ضرری معادل اینها به مردم می‏خورد زیرا ضرر انحصار و احتکار بیش از عدم رعایت نرخ‏ها و قیمت‏ها از طرف دولت نیست. نظر من این است که نوشته شود نظارت دقیق و دائمی بر قیمت‏ها و منع انحصار و احتکار.
نایب رئیس- آقای آیت بفرمایید. (دکتر آیت- من موافقم.) آقای ربانی املشی بفرمایید.
ربانی املشی- منع احتکار و معاملات حرام که بحثی ندارد اینها از مسلمات است.
Majlis:1 Volume:3 Sessions:51-67 Page:1486
نایب رئیس- دوستان پیشنهاد می‏کنند که به رأی بگذاریم. (حجتی کرمانی- کنز را اضافه کنید.) آقای یزدی بفرمایید.
یزدی- نکته‏ای که آقای دکتر غفوری فرمودند یک نکته اساسی است که در آیه شریفه «تقابل باطل و تجاره عن تراض» حتی موجب می‏شود که معاملاتی که عناوین خاص ندارد، می‏توانیم حق و باطلش را محرز بکنیم و قبلًا هم عبارت این بوده است که باطل، مطلق باطل را می‏گیرد نه معامله باطل را، حتماً لازم است اما معامله باطل نیست. چیزهایی که در معاملات متداول نیست و باطل است در اسلام شامل می‏شود معامله نیست، پس حتماً کلمه باطل اینجا باید ذکر بشود. (مکارم شیرازی- آقا عبارت را دست نزنید.) (مشکینی- اضرار غیر این مطلب را هم می‏گیرد.)
رشیدیان- من یک پیشنهاد دارم. (نایب رئیس- بفرمایید.) با توجه به این‏که احتکار کالا سبب بالا رفتن قیمت‏ها می‏شود، تمرکز ثروت و احتکار پول هم به نوعی سبب پایین آمدن کالا می‏شود و به همین جهت است که شاید خداوند در قرآن اشاره به این مطلب می‏کند، راجع به کنز و تمرکز ثروت و به یک اعتبار تکاثر «وَالَّذِینَ یَکْنِزُونَ الذَّهَبَ وَالْفِضَّهَ وَلَا یُنْفِقُونَهَا فِی سَبِیلِ اللَّهِ فَبَشِّرْهُمْ بِعَذَابٍ أَلِیمٍ» و این وسیله و ابزاری بود در دست ابوذر برای کوبیدن معاویه، و امیرالمؤمنین نیز از این روش و از این فلسفه ابوذر پشتیبانی کرد و این علامت صحت قضیه است. بنابراین با توجه به این‏که مال اندوزی و همچنین سپرده ثابت را که بعضی از علما حرام می‏دانستند بهتر است این را هم بیاوریم که کنز و تمرکز ثروت قبلًا هم پیشنهاد شده بود. (نایب رئیس- کنز را که در بند 2 آوردیم.) احتکار در مقابلش احتکار کالا، احتکار پول.
حجتی کرمانی- کنز چیزی است در متن قرآن است و شرعاً هم محرم است و اگر هم می‏گویند تفاسیر گوناگون دارد، احتکار هم همین‏طور است، در بعضی چیزها احتکار هست و در بعضی چیزها نیست. چه اشکالی دارد کنز را بگذارید؟
نایب رئیس- آن روز در جلسه بحث شد که در حرمت کنز تردیدی نیست ولی گفتیم این را به صورتی در اصل بیاوریم که بیان هم شده باشد، بیان تفصیلی آن را در اصول دیگر آوردیم، هم در بند 2 و هم در اصول دیگر. با اجازه دوستان برای رأی‏گیری می‏خوانم.
خزعلی- این انحصار به انحصارات دولتی ضرر نمی‏رساند که منع می‏کنید؟ در امور دولتی گاهی انحصار لازم است.
نایب رئیس- مگر احتکار به دولت مربوط است؟ پیداست که چه می‏خواهیم بگوییم. (خزعلی- انحصار مطلق است.) (خامنه‏ای- آقای خزعلی انحصار دولتی هم بد است.) بند پنج را برای رأی‏گیری می‏خوانم:
بند 5 اصل 127 (اصل چهل و سوم)- منع اضرار به غیر و انحصار و احتکار و ربا و دیگر معاملات باطل و حرام.
نایب رئیس- نتیجه رأی، عده حاضر هنگام اخذ رأی شصت و سه نفر، تعداد کل آراء شصت و سه رأی، آراء موافق شصت رأی، آراء مخالف یک رأی، آراء ممتنع دو رأی، تصویب شده، تکبیر (حضار سه مرتبه تکبیر گفتند).
Majlis:1 Volume:3 Sessions:51-67 Page:1487
5- طرح و تصویب بند 6 اصل 127 (اصل چهل و سوم)
نایب رئیس- بند 6 را بخوانید.
بند 6- منع اسراف و تبذیر در همه شؤون مربوط به اقتصاد و اعم از سرمایه‏گذاری، تولید، توزیع و مصرف.
منتظری- هیچ بحثی ندارد.
نایب رئیس- آقای کیاوش بفرمایید.
کیاوش- به نظر من چیزی که بیش از اسراف در سرمایه‏گذاری و تولید و توزیع و مصرف به اقتصاد مملکت ضرر می‏زند، اسراف در خدمات است. اسراف در خدمات سبب می‏شود که از هر کس و از هر کارگاهی به‏اندازه ظرفیت کاملش استفاده نشود و کشورهای استعماری هم همیشه اقتصاد ممالک را بیشتر از این راه فلج می‏کنند.
نایب رئیس- خدمات، تولید، توزیع و مصرف، البته می‏تواند بیان خوبی باشد، یعنی اسراف در صرف نیروی انسانی. خانم گرجی بفرمایید. (خانم گرجی- این اسراف و تبذیر در سرمایه‏گذاری چطور می‏شود؟ توضیح بدهید.) (بنی صدر- من توضیح می‏دهم.) آقای بنی صدر قرار شد توضیح بدهند تا روشن شود. آقای اشراقی بفرمایید.
اشراقی- در باب اسراف و تبذیر آیات زیادی داریم، حالا یا در اقتصاد و یا در مصرف ممیزینی می‏آیند و می‏گویند که آقا این کارخانه و این دستگاه و دکان و ماشین برای تو مناسب نیست و باید محکمه‏ای اقامه کرد که آیا این مناسب حال او هست یا نیست. برای مردم اسباب دردسر می‏شود و در این‏که بیان کنند آیا این کار و این لباس و خانه و کارخانه مناسب حال این شخص است یا نه مثلًا ممیزی هست که عقده حقارت دارد و نمی‏تواند پیش کسی یک خانه و کارخانه و یک ماشین را ببیند، می‏چسبد به یقه او و این جمله را مستمسک قرار می‏دهد که اسراف و تبذیر است.
نایب رئیس- آقای بنی صدر به این سؤال هم جواب می‏دهند. آقای خامنه‏ای بفرمایید.
خامنه‏ای- من صبح با آقای بنی صدر صحبت کردم و در مورد اسراف و تبذیر مصرف مطالبی که ایشان می‏گفتند درست است ولی از این لفظ مستفاد نیست، یعنی آن‏چه که هست اسراف هست ولی نه در سرمایه‏گذاری، نه در تولید و نه در توزیع. اگر اجازه می‏فرمایید ایشان توضیح بدهند و من بر آن اساس بگویم که این‏طور نیست و یا این‏که به همین مقدار اکتفا کنیم. پیشنهاد من این است که منع اسراف و تبذیر در مصرف و در همه شؤون مربوط به اقتصاد باشد که مصرف را مسلماً بگذاریم و آن سه تای دیگر هم در همان کلمه شؤون هست. حالا اگر ایشان لفظ مستفاد نیست، برای کسی که این ننوشته باشد باید صریح باشد.
نایب رئیس- آقای آیت بفرمایید. (دکتر آیت- من موافقم.) آقای فوزی بفرمایید.
فوزی- فرق مابین اسراف و تبذیر چیست و لزومی دارد که هر دو کلمه قید شود؟
نایب رئیس- این دو لفظ به این اعتبار ذکر شده که هر دو در قرآن آمده است. (یکی از نمایندگان- با هم فرق دارند.) (بنی صدر- در قرآن هم فرق دارد.)
Majlis:1 Volume:3 Sessions:51-67 Page:1488
فوزی- یکی هم اصلاح لفظی است قبلًا در یکی از اصول که مربوط به پرداخت‏های دولت بود، آن مربوط حذف شده و شد پرداخت‏های دولتی و دیگر این‏که بنویسیم در همه شؤون اقتصادی، نه همه شؤون مربوط به اقتصاد چون مناسب نیست.
نایب رئیس- بسیار خوب آقای بشارت بفرمایید.
بشارت- علاوه بر سؤالی که جناب آقای خامنه‏ای فرمودند، این جلوگیری از اسراف در مصرف به چه صورت عملی می‏شود؟ مثلًا آیا با جیره‏بندی مردم را چطور می‏توانند جلوگیری کنند از اسراف؟ و اگر جلوگیری از اسراف در توزیع باشد، خود به خود جلوگیری از اسراف هم هست؟
نایب رئیس- بلی، بعضی از کالاها تولید نمی‏شود، بالنتیجه جلوگیری از مصرف هم می‏شود. حالا آقای بنی صدر می‏آیند و توضیح می‏دهند. (بنی صدر- نفهمیدم آقای بشارت چه گفتند.) ایشان می‏گویند آیا منظور از اسراف در مصرف این است که دولت جلوی اسراف در مصرف را بگیرد و مثلًا مأموران دولت جلو شما را بگیرند که چرا در جیب کتتان یک دستمال وجود دارد؟ (مکارم شیرازی- خیر این‏طور نیست راه‏های دیگری دارد مثلًا وقتی اتومبیل زیادی وارد مملکت نشد، جلو اسراف گرفته می‏شود)
بنی صدر- بسم الله الرحمن الرحیم. این شؤون اقتصادی سرمایه‏گذاری تولید، توزیع و مصرف که اینجا آورده‏ایم برای هر کدام می‏شود مثالی آورد و مطلب را روشن کرد، اما در سرمایه‏گذاری در دوره سابق، تبذیر فراوان انجام می‏گرفته است و در دنیا هم صورت می‏گیرد و من الان یک مثال برای شما می‏آورم. طرح‏هایی را دولت سابق تصویب می‏کرد که مثلًا صد میلیون خرج این طرح بود و در عمل سیصد میلیون در می‏آید به طوری که در ایران نسبت سرمایه‏گذاری به تولید پنج به یک بود در حالی که در اقتصادهای صنعتی برای همان رشته‏ها و همان صنعت بین یک به یک تا دو به یک است، خوب حالا چه کلمه‏ای می‏خواهید بگذارید به جای تبذیر که این معنی را برساند؟ ظاهراً همان کلمه تبذیر قرآنی این معنی را خوب می‏رساند. در مورد تولید در اقتصادهای سرمایه‏داری این‏طور است (البته در اقتصاد شوروی هم همین‏طور است) در دو سال پیش اقتصاددان‏های امریکایی یک مطالعه‏ای انجام دادند درباره اقتصاد باید که چقدر از این اقتصاد را صرف تولیدات مضر و مخرب می‏کنند. (البته مخرب در چارچوب اقتصاد خود آنها نه در چارچوب فقه اسلامی ما) و در همان حدود خودشان معلوم شد که از هزار و صد میلیارد دلار تولید سالانه آمریکا، پانصد میلیاردش به حساب آنها صرف تولید نابجا و مضر می‏شود که اگر تولید نشود آمریکایی راحت‏تر زندگی می‏کند. اگر شما در نظر داشته باشید می‏بینید که چه اسراف و تبذیری در زمینه تولید انجام می‏گیرد. چنانچه در رژیم سابق هم سرمایه‏گذاری‏هایی که اجازه داده‏اند و انجام داده‏اند و انجام گرفته و تولیدهایی را که انجام گرفته، به حساب موازین اسلامی خودمان بررسی بکنیم، هشتاد درصد آنها اسراف و تبذیر است مثلًا فرض کنید برای رادیو که در رژیم سابق براساس خورد و برد بوده بیست و یک کارخانه مونتاژ رادیو تلویزیون داریم. آیا این بیست و یک واحد را هیچ وقت نمی‏توانند به یک کارخانه تبدیل بکند؟ در حالی که اگر از اول بنا را بر یک مونتاژ می‏گذاشتند می‏شد گسترشش داد و حالا ما یک کارخانه‏
Majlis:1 Volume:3 Sessions:51-67 Page:1489
کامل رادیو و تلویزیون داشتیم. از این قبیل اشتباهات فراوان است، این هم در تولید اما در توزیع، یکی از مصیبت‏های بزرگ بشر امروز این است که چون نابجا تولید می‏کند، به زور می‏خواهد به مصرف برساند و باید با تبلیغ به مصرف برساند. در باید برای هر یک دلار کالا شش دلار خرج تبلیغات می‏شود، ما هم بخواهیم چنین اقتصادی در ایران داشته باشیم چنان‏که در رژیم سابق هم تا حدودی بود هیچ وقت موفق نمی‏شویم که نیازهای اساسی مردم را در این اقتصاد تأمین بکنیم. پس اگر در مرحله توزیع تولید اسراف و تبذیر را اجازه بدهیم اقلًا همان قدر که سرمایه خرج تولید می‏کنیم باید سرمایه‏ای هم خرج به مصرف رساندن آن بکنیم و اما در مصرف که گمان نمی‏کنم ابهام داشته باشد. در اقتصادهای امروز دو نوع اسراف می‏شود یکی استفاده از غرایز انسانی برای توسعه مصرف مناسب با نرخ سودی که سرمایه‏گذار یا سرمایه‏دار می‏خواهد ببرد و امروز علت این‏که در اقتصادها تورم هست و عکسش نیست، در حالی که باروری که اضافه شد قیمت باید پایین بیاید، اما هیچ وقت تاریخ نشر معاصر کاهش قیمت‏ها را به خود ندیده همیشه قیمت‏ها افزایش داشته است، علتش همین اسراف و تبذیر است در همه مواردی که عرض شد و استفاده از غرایز، مثلًا مورد فرانسه را برای شما عرض کنم، در فرانسه محاسبه کرده بودند همین آگهی‏های تبلیغاتی و غیره برای تحمیل مصرف در هر ثانیه هر انسانی سی تصویر سکسی می‏بیند حالا حسابش را بکنید که چه مصیبتی در آن اقتصادها است، نتیجه‏اش این است که دائماً مثل آدم معتاد باید برای تحریک شدن مصرف بکند این یک نوع اسراف است. یک نوع اسراف‏های دیگر هم هست که در اقتصادهای ما وجود داشت و آنجا هم یواش یواش پیدا شده مثل پرخوری البته دومی را دولت نمی‏تواند برود در خانه‏ها و جلوگیری بکند، مگر از طریق تبلیغ و ارشاد که مانع از پرخوری بشود. دو سال پیش در آلمان ضرر پرخوری بیست و سه میلیارد مارک شده بود در جایی که در جامعه بشری چقدر انسان از گرسنگی رنج می‏برند. اینها را از راه تبلیغ و ارشاد می‏شود آگاه کرد اما یک قسمتش نه، همان است که آقای مکارم فرمودند، از راه برنامه‏گذاری و تدابیر قانونی انجام می‏گیرد و آن همان‏هایی است که الان عرض کردم. این ضابطه فایده‏اش این است که ما از این به بعد روی اقتصاد سالمی می‏توانیم حساب بکنیم که آن ضوابط رژیم سابق ان شاء الله به کار نیاید. این‏که عده‏ای ممکن است عقده روانی داشته باشند خوب پس بفرمایید این آیات و روایات را کنار بگذاریم چون ممکن است سوء استفاده بشود، نه، آنهایی که مربوط به اشخاص است آنها همان‏طوری که عرض کردم عملی نیست، مگر از طریق ارشاد، امر به معروف و نهی از منکر، اینها همان‏طوری بود که عرض کردم یعنی دولت و قوه قانون‏گذاری از طریق تدابیر قانونی و برنامه‏گذاری‏های صحیح مانع از اسراف و تبذیر است؟ اگر هست معنایش این است که برنامه تشخیص داده که وجود این کارخانه اسراف و تبذیر است؟ اگر هست معنایش این است که برنامه تشخیص داده که وجود این کارخانه اسراف و تبذیر نیست لازم هست، گمان می‏کنم به سؤالاتی که شد جواب عرض کردم و توضیحات ان شاء الله روشن کننده بود. (کیاوش- جواب سؤال هم بدهید.) در مورد آن مسأله کمتر از ظرفیت که شما فرمودید، این به خدمت مربوط نیست و تبذیر زیادتر از حد می‏شود برای این‏که برای یک کاری پانصد نفر هستند که در آن حساب کرده‏اند که هر کارمندی در روز یک ساعت و یازده دقیقه کار می‏کند بنابراین آنجا
Majlis:1 Volume:3 Sessions:51-67 Page:1490
اسراف و تبذیر خیلی زیاد است و می‏شود آن را هم اضافه کرد.
نایب رئیس- بلی باید اضافه بشود، آقای کیاوش بفرمایید.
کیاوش- علاوه بر نیروی انسانی در خود کارخانه‏ها و دستگاه‏های صنعتی هم ممکن است یک صنایع جنبی اضافه بکنند که هیچ ضرورتی ندارد و سبب بشود که از خود کارخانه به‏اندازه ظرفیت کامل استفاده نشود به این جهت اسم خدمات لازم است. (بنی صدر- شامل سرمایه‏گذاری و تولید است.)
نایب رئیس- برای رأی‏گیری می‏خوانم:
بند 6 اصل 127 (اصل چهل و سوم)- منع اسراف و تبذیر در همه شؤون مربوط به اقتصاد اعم از مصرف یا سرمایه‏گذاری، تولید، توزیع و خدمات.
 (اخذ آراء به عمل آمد و نتیجه به شرح زیر اعلام شد)
نایب رئیس- نتیجه رأی، عده حاضر در جلسه هنگام اخذ رأی شصت و یک تفر، شماره کل آراء شصت و یک رأی، آراء موافق پنجاه و نه رأی، آراء مخالف هیچ، آراء ممتنع دو رأی. بنابراین تصویب شد، تکبیر (حضار سه مرتبه تکبیر گفتند)
6- طرح و تصویب بند 7 اصل 127 (اصل چهل و سوم)
موسوی اردبیلی- دو بند بعدی را یکجا رأی‏گیری کنید.
نایب رئیس- اجازه بفرمایید، این‏طور نمی‏شود. اگر بخواهیم سریع‏تر انجام شود صحبت نکنند، چون رأی‏گیری آن‏قدر وقت نمی‏گیرد. زیرا دو بند در هم ادغام شد. بند 7 قرائت می‏شود.
بند 7 اصل 127 (اصل چهل و سوم)- استفاده از علوم و فنون و تربیت افراد ماهر به نسبت احتیاج برای توسعه و پیشرفت اقتصاد کشور.
نایب رئیس- اجازه بفرمایید که همین را به رأی بگذاریم. لطفاً رأی بگیرید.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی، عده حاضر در جلسه هنگام رأی شصت و یک نفر، شماره کل آراء شصت و یک رأی، آراء موافق شصت و یک رأی. بنابراین به اتفاق آراء بند 7 تصویب شد، تکبیر (حضار سه مرتبه تکبیر گفتند.)
دکتر ضیائی- همان‏طور که دیروز عرض کردم اولویت کشاورزی را در یکی از این بندها بگنجانید.
7- طرح و تصویب بند 8 اصل 127 (اصل چهل و سوم)
نایب رئیس- بسیار خوب، بند هشت مطرح است. بند هشت قرائت می‏شود.
8- جلوگیری از سلطه اقتصادی بیگانه بر اقتصاد جمهوری اسلامی ایران.
نایب رئیس- پیشنهادی به امضای عده‏ای درباره تکمیل این بند رسیده است. این پیشنهاد را قرائت می‏کنم: «جلوگیری از سلطه اقتصادی بیگانه بر اقتصاد جمهوری اسلامی ایران از طریق برنامه‏ریزی و سرمایه‏گذاری در بخش‏های دولتی و نیمه دولتی، تعاونی و خصوصی به ترتیبی که وابستگی اقتصادی را از بین ببرد و خودکفایی کشاورزی، دامپروری و صنعتی را تأمین کند.» (دکتر قائمی- راه‏های دیگر هم هست، همین قسمت کامل‏تر است.) (مکارم‏
Majlis:1 Volume:3 Sessions:51-67 Page:1491
شیرازی- در اصول بعدی تأمین می‏کنیم.) (یکی از نمایندگان- سرمایه‏گذاری را در بند 2 گفتیم.) بنابراین نظر آقایان این است که بند خودش باشد و ما برای اولویت کشاورزی یا چیزهای دیگر یک اصل دیگر اضافه کنیم. آقای خزعلی بفرمایید.
خزعلی- به جای عبارت «بر اقتصاد جمهوری اسلامی ایران» نوشته شود «بر اقتصاد کشور».
نایب رئیس- «جلوگیری از سلطه اقتصادی بیگانه بر اقتصاد کشور» بلی این‏طور جالب‏تر است و تذکر به جایی است. آقای نوربخش بفرمایید. (نوربخش- همان‏طور آن پیشنهاد را.) اگر درباره آن پیشنهاد است، بحث نکنیم بهتر است، چون از نظر مقررات جلسه اگر دوستان موافقت نکنند باید در جلسات گروه مطرح بشود.
ربانی املشی- می‏خواهند بگویند این بندی را که آورده‏اید ناقص است و تکمیلش کرده‏اند.
موسوی تبریزی- این یک بند مستقلی است چون ما باید اقتصاد مستقل داشته باشیم.
نایب رئیس- آقای نوربخش بفرمایید.
دکتر نوربخش- یک مسأله‏ای است که باید از یک طرف از سلطه اقتصادی جلوگیری کنیم و از طرف دیگر باید تشویق کنیم که سرمایه‏گذاری و برنامه‏ریزی در جهتی باشد که خودکفایی کشور را تأمین بکند، یعنی جنبه مثبت قضیه هم باید با آن باشد، چون الان مهم‏ترین مسأله‏ای که در کشور داریم وابستگی اقتصادی و سیاسی و فرهنگی ما به خارج است و شما باید به این وابستگی بیش از هر چیز توجه کنید که به طور واضح در این 8 بند نیامده است که ما بر علیه این وابستگی به چه ترتیب می‏خواهیم سرمایه‏گذاری کنیم. بنابراین باید یک جایی گفته شود که سرمایه‏گذاری و برنامه‏ریزی از این به بعد در این کانال خواهد بود، و اگر کسی در این کانال کار کرد ما از او حمایت می‏کنیم.
نایب رئیس- آقای نوربخش بند 2 یک مقدار زیادی جنبه مثبت همین را دارد. آقای کیاوش بفرمایید.
کیاوش- اگر صلاح بدانید پیشنهاد می‏کنم یکی از طرق سلطه اقتصادی را نام ببرید. به این معنا که امروزه سلطه اقتصادی بیشتر توسط وارد کردن دستگاه‏ها یا صنایع برون‏زا است. کشورهای استعماری صنایعی را به کشورهای جهان سوم تحمیل می‏کنند و به اصطلاح لوازم یدکی آن را در پیش خودشان دارند که اصطلاحاً به اینها صنایع برون‏زا می‏گویند و این نوع صنایع اقتصادی می‏آورد. پیشنهاد می‏کنم اگر صلاح می‏دانید چه در کشاورزی مدرن و چه در تکنیک اضافه شود از طریق جلوگیری از توسعه صنایع برون‏زا.
نایب رئیس- اگر این‏طور بود می‏باید خیلی از راه‏ها را آورد که آن وقت کلی و مطلقش ضعیف‏تر است. بنابراین اجازه بفرمایید کلی و مطلقش را به رأی می‏گذاریم و اگر آقایان می‏خواهند فردا مطالبی به عنوان یک اصل جدید تهیه کنند که هم مبین این منظورها باشد و هم تصویب این بند را که به عنوان یک پایه است به تعویق نیاندازد. آقای بنی صدر تذکر خاصی دارید؟
بنی صدر- می خواهم بگویم ما وابستگی سیاسی و فرهنگی و غیره را در قانون اساسی که به صورت مجموعه‏ای است بیان کرده‏ایم منتها در اینجا اقتصادی آن را گفته‏ایم و در جای دیگر سیاسی و در جای دیگر فرهنگی آن را گفته‏ایم.
نایب رئیس- اینها فرهنگی و سیاسی نیست همه اقتصادی است. (بنی صدر- بلی من هم‏
Majlis:1 Volume:3 Sessions:51-67 Page:1492
همین را عرض کردم.) (ربانی شیرازی- این بند باید قبل از بندهای دیگر باشد.) عیبی ندارد جایش را عوض می‏کنیم. (ربانی شیرازی- یک بند هم به منظوری که آقایان می‏گویند می‏آوریم.) عیبی ندارد قرار شد جداگانه اضافه کنیم. پس این بند را فعلًا به رأی می‏گذاریم.
بند 8 اصل 127 (اصل چهل و سوم)- جلوگیری از سلطه اقتصادی بیگانه بر اقتصاد کشور.
نایب رئیس- نتیجه رأی، عده حاضر در جلسه هنگام اخذ رأی شصت و سه نفر، شماره کل آراء شصت و سه رأی، آراء مخالف هیچ، آراء ممتنع دو رأی، بنابراین تصویب شد، تکبیر (حضار سه مرتبه تکبیر گفتند).
نایب رئیس- صورت غایبین را قرائت بفرمایید.
غایبین عصر شنبه پنجم آبان آقایان: حائری، سبحانی، ملازاده، فاتحی، مدنی و نمایندگانی که تأخیر داشتند آقایان: بنی صدر شصت دقیقه، خادمی چهل و پنج دقیقه، طباطبائی سی دقیقه و مقدم مراغه‏ای چهل و یک دقیقه.
8- تصویب اصل 128 (اصل چهل و هشتم)
نایب رئیس- اصل 128 مطرح است که قرائت می‏شود.
اصل 128- در بهره‏برداری از منابع طبیعی و استفاده از درآمدهای ملی در سطح استان‏ها و مناطق و توزیع فعالیت‏های اقتصادی میان مناطق مختلف کشور، نباید تبعیض در کار باشد، به طوری که هر منطقه فراخور امکانات رشد خود، سرمایه و امکانات لازم در دسترس داشته باشد.
عده‏ای از نمایندگان- رأی بگیرید.
نایب رئیس- اول تکلیف بنده را با آقایانی که هنوز اصل قرائت نشده اسم می‏نویسند روشن کنید. (موسوی اردبیلی- اسم می‏نویسند که بگویند رأی بگیرید.) چون مکرر شنیده می‏شود که روش اداره جلسه در مواقعی که من مسؤول اداره هستم طوری است که نمایندگان نمی‏توانند حرفشان را بزنند. بعضی از بینندگان و شنوندگان وقتی نمونه‏هایی را می‏بینند، لابد چنین تفسیرهای نابه‏جایی را می‏فرمایند و بعضی از دوستان به من اعتراض دارند که چرا به گویندگان میدان می‏دهم. (تهرانی- همه می‏دانند که این آقایانی که اینجا هستند نه از شما و نه از هیچ کس رودربایستی ندارند.) آقایانی که اسم نوشته‏اند می‏فرمایند که ما تسلیم آنهایی باشیم که می‏گویند رأی بگیریم یا باید صحبت شود؟ (بعضی از نمایندگان- رأی بگیرید.) آقای رشیدیان جزء کسانی هستند که اسم نوشته‏اند و می‏فرمایند رأی بگیرید. (رشیدیان- من نوبت گرفته‏ام که جواب بدهم.) آقای منتظری بفرمایید.
منتظری- «نباید تبعیض در کار باشد، به طوری که هر منطقه» این «به طوری که» معلوم نیست که قید به منفی می‏خورد یا به این، بنابراین باید نوشته شود «باید از تبعیض جلوگیری شود به‏طوری که هر منطقه»
نایب رئیس- آقای ربانی شیرازی. (ربانی شیرازی- این توضیح فعالیت‏های اقتصادی بعد از درآمدهای ملی واقع شود که آن تکرار هم واقع نشود.) درست است، این یک اصلاح‏
Majlis:1 Volume:3 Sessions:51-67 Page:1493
لفظی است «در بهره‏برداری از منابع طبیعی و استفاده از درآمدهای ملی و توزیع فعالیتهای اقتصادی میان استان‏ها و مناطق مختلف کشور تبعیض در کار نباشد، به‏طوری که هر منطقه فراخور امکانات رشد خود، سرمایه و امکانات لازم در دسترس داشته باشد». (منتظری- برای این‏که تبعیض در کار نباشد یک «باید» بگذارید.) (کیاوش- فراخور نیازهای رشد خود، سرمایه و امکانات لازم.) مثل این‏که دوستانی که اسم نوشته‏اند فقط پیشنهادهای اصلاحی دارند. آقای یزدی بفرمایید. (یزدی- اصلاح شد.) آقای عضدی بفرمایید.
عضدی- این جمله «تبعیض در کار نباشد» باید حذف شود برای این‏که درآمد ملی باید بین مناطق توزیع شود و اولویت هم به استان‏ها و مراکزی داده شود که عقب افتاده‏اند و در ذیلش اضافه شود به طوری که نابرابری‏های فاحش اقتصادی بین مراکز به وجود نیاید.
نایب رئیس- آقای خزعلی بفرمایید. (خزعلی- فراخور نیازهای خود سرمایه و امکانات لازم ... امکان در برابر نیاز است.) این باید نوشته شود «به‏طوری که هر منطقه فراخور نیازها و استعداد رشد خود سرمایه و امکان.» آقای رحمانی بفرمایید. (رحمانی- مطلبی بود که آقای خزعلی فرمودند.) آقای طاهری گرگانی مطلبی هست؟ (طاهری گرگانی- به جای «تبعیض در کار» نوشته شود «رعایت عدالت و اولویت».) آقای آیت بفرمایید.
دکتر آیت- من معتقدم که این اصل ظاهراً خوب است ولی اگر شکافته شود اشکالات ایجاد می‏کند، چون ما یک مملکت واحد داریم و استان‏بندی آن هیچ وقت بر مبنای دقیق نبوده و نیست. اگر منظور این است که توزیع ثروت و سرمایه و توزیع خدمات در سراسر مملکت عادلانه باشد، این یک اصل درستی است، اما این‏که فرضاً ممکن است نفت زیادی در قم داشته باشیم و در خوزستان هم داشته باشیم ولی فعلًا مصلحت کل مملکت ایجاب مى‏کند که نفت قم را بهره‏برداری نکنیم و از نفت خوزستان بهره‏برداری کنیم، چون ما کلًا یک مملکت هستیم، حالا فردا بگویند که شما در قم نفت دارید و گفته‏اید که در بهره‏برداری از منابع طبیعی نبایستی تبعیض باشد و در قم هم شروع کنید. به همان شدت تضییعی کم کم صورت جدی به خودش نگیرد.
نایب رئیس- این اصل ابداً این رابطه را ندارد. بنابراین این اصل را با اصلاحات پیشنهادی برای رأی‏گیری می‏خوانم:
اصل 128 (اصل چهل و هشتم)- در بهره‏برداری از منابع طبیعی و استفاده از درآمدهای ملی و توزیع فعالیت‏های اقتصادی میان استان‏ها و مناطق کشور باید تبعیض در کار نباشد، به‏طوری که هر منطقه فراخور نیازها و استعداد رشد خود سرمایه و امکانات لازم در دسترس داشته باشد.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی، عده حاضر در جلسه هنگام اخذ رأی شصت و سه نفر، شماره کل آراء شصت و سه رأی، موافق پنجاه و نه رأی، آراء مخالف هیچ، آراء ممتنع چهار رأی. بنابراین تصویب شد، تکبیر (حضار سه مرتبه تکبیر گفتند).
Majlis:1 Volume:3 Sessions:51-67 Page:1494
9- طرح اصل 129
نایب رئیس- اصل 129 قرائت می‏شود.
اصل 129- در بخش عمومی، دادن امتیاز تشکیل شرکت‏ها و مؤسسات در امور تجارتی، صنعتی، کشاورزی، معادن و خدمات از طرف دولت ممنوع است، مگر به حکم ضرورت و یا تصویب مجلس شورای ملی.
نایب رئیس- در این زمینه یک موافق و یک مخالف صحبت کند. بنابراین اسامی را می‏خوانم که ببینم موافق و مخالف کیست که به ترتیب نوبت می‏توانند صحبت کنند. آقای منتظری (منتظری- مخالف هستم) آقای سبحانی (سبحانی- مخالف هستم) آقای کیاوش (کیاوش- مخالف هستم) آقای عضدی (موافق مشروط هستم) آقای خزعلی بفرمایید.
خزعلی- من راجع به تغییر این ماده از ماده‏ای که در طرح پیشنهادی بوده است سؤالی دارم. در آنجا این‏طور بوده است «دادن امتیاز تشکیل شرکت‏ها و مؤسسات عمومی و اعطای امتیاز انحصار در امور تجارتی و صنعتی و کشاورزی و معادن از طرف دولت بدون تصویب مجلس شورای ملی ممنوع است» در آنجا مؤسسات عمومی و شرکت‏ها جدا گفته شده است و امور تجارتی و صنعتی و کشاورزی نیز مطلبی است جدا، ولی در اینجا تشکیل شرکت‏ها و مؤسسات در امور تجارتی را ادغام کرده‏اند. آن وقت اگر یک شرکتی و یا یک مؤسسه برای جاده‏سازی پل‏سازی باشد در کدام یک از اینها داخل می‏شود؟ شامل آن می‏شود ولی این شامل نمی‏شود.
نایب رئیس- این هم شامل می‏شود زیرا تجارتی، صنعتی، کشاورزی، معادن و خدمات که یکی از اینها است. (خزعلی- جاده‏سازی مربوط به صنعت نیست.) یکی از اینها است.
 (یکی از نمایندگان- خدمات) (خزعلی- خدمات را امور اداری می‏گویند و این امور اداری نیست.) خیر، و اگر آقایان اجازه بدهند به جای «در»، «برای» بگذاریم بهتر است. در بخش عمومی، دادن امتیاز تشکیل شرکت‏ها و مؤسسات برای امور تجارتی ... آقای دکتر اوشانا (بیت اوشانا- مخالف هستم) آقای دکتر غفوری (گلزاده غفوری- مخالف هستم) آقای دکتر آیت بفرمایید. (دکتر آیت- من چندتا توضیح داشتم.) موافقید یا مخالف؟
دکتر آیت- نه مخالفم و نه موافق بلکه چند توضیح دارم بنابراین یکی آن را که مهم نیست می‏گویم آن این است که جای این اصل در قسمت مقننه است ولی توضیحات بعدی را اگر صحبت‏های موافق و مخالف روشن نکرد می‏گویم.
نایب رئیس- آقای حجتی کرمانی (حجتی کرمانی- مخالفم) آقای دکتر قائمی (دکتر قائمی- مخالف مشروط هستم) آقای رشیدیان (موافق هستم.) آقای ضیائی (ضیائی- موافق هستم) آقای مکارم بفرمایید.
مکارم شیرازی- من مطلبی داشتم که در جلسه گروه‏ها هم مطرح بود و آن این است که راجع به خارجی مطلقاً نفی شود و آقایان هم که می‏گویند مخالفند منظورشان همین است بنابراین نباید معطلش کرد. (نایب رئیس- پس شما هم بفرمایید مخالفید.) می‏خواهم بگویم کشدارش نکنید. همه می‏خواهند نسبت به خارجی مخالفت کنند اگر این را اصلاح کنید. همه موافقت می‏کنند. (تهرانی- آن چیزی که مورد مخالفت است نسبت به خارجی‏ها است.) اصلاحش کنید
Majlis:1 Volume:3 Sessions:51-67 Page:1495
همه موافقت می‏کنند.
نایب رئیس- آقای مراغه‏ای (مراغه‏ای- موافق هستم) آقای قرشی (قرشی- مخالفت راجع به خارجی‏ها است اصلاح بفرمایید.) یک نفر به عنوان مخالف صحبت می‏کند و نفر اول که به عنوان مخالف اسم نوشته‏اند آقای منتظری هستند. آقای منتظری بفرمایید.
منتظری- بسم الله الرحمن الرحیم. مخالفت من به نحو مترتب است اگر می‏شود به‏طور کلی خارجی‏اش ممنوع باشد و بر فرض که بگویید ممکن است یک وقتی در یک صورتی ضرورت پیدا کرد و نبایستی دست قو مقننه را بست، بنابراین باید نسبت به خارجی‏اش اگر لازم است قید گذاشته شود که باید به تصویب سه چهارم نمایندگان مجلس شورای ملی باشد.
نایب رئیس- آقای رشیدیان به عنوان موافق بفرمایید. (رشیدیان- من با نظرات آقای منتظری موافقم.) پس شما هم با نظر آقای منتظری موافق هستید. (تهرانی- همه همین را می‏خواهند) در مورد امتیاز برای خارجی‏ها که خاطر شومی در وجدان و ضمیر سیاسی این ملت دارد، عرض می‏شود. دربار این دو نظر هست یک نظر این‏که مطلقاً ممنوع باشد و یک نظر این‏که مشروط به تصویب سه چهارم نمایندگان مجلس باشد. حالا ما با دست رأی می‏گیریم ببینیم نسبت به اینها ... (موسوی قهد ریجانی- نفی امتیاز به شرکت خارجی اصلًا غیرممکن است.) آقای عضدی بفرمایید.
عضدی- بسم الله الرحمن الرحیم. شکی نیست و هیچ کس موافق نیست که ما به یک شرکت خارجی امتیازی بدهیم و به همین جهت است که ما می‏خواهیم اینجا دست قانون‏گذار را باز بگذاریم. نمایندگانی که هم در مجلس شؤرای ملی بعداً خواهند آمد آنان هم مثل ما هستند نمایندگان ملت هستند حکم ضرورت را هم از اینجا آوردیم. ما الان از نظر تکنولوژی به بعضی از دولت‏های خارجی احتیاج داریم مثلًا در صنایع الکترونیک و غیر متأسفانه کمپانی‏های چند ملیتی یک انحصار خاصی را به وجود آورده‏اند حتی روسیه شوروی هم احتیاج به تکنولوژی بعضی از دول غرب دارد و مجبور می‏شود مثل آی بی ام وارد آن کشور می‏شوند. (گلزاده غفوری- اصلًا امتیاز چیست؟) مسائلی را می‏خواستم عرض کنم این است که حکم ضرورت پیش می‏آید و با آن‏چه که جناب آقای منتظری فرمودند موافق هستیم که با تصویب سه چهارم یا دو سوم باشد.
نایب رئیس- حالا با دست نظرخواهی می‏کنم. (گلزاده غفوری- امتیاز دادن اصلًا خلاف شرع است برای این‏که مستلزم محروم کردن است، اینها باید توضیح داده شود.) آقای آیت بفرمایید. (دکتر آیت- امتیاز با انحصار فرق دارد.) آقای غفوری بفرمایید اینجا توضیح بدهند. (گلزاده غفوری- این مطلب باید شرح داده شود) تشریف بیاورید اینجا توضیح بدهید.
گلزاده غفوری- من حرف‏هایی دارم راجع به اساس تشکیلات مملکتی که اگر نام اسلام را بر آن می‏خواهید بگذارید این امتیاز دادن خلاف شرع است.
نایب رئیس- به شما نوبت داده‏ایم که تشریف بیاورید اینجا و مطلبتان را در مورد مخالفت با این امر بفرمایید.
گلزاده غفوری- استثمار و استعمار بین المللی دیگر الان به صورت تحمیل‏های خارجی نیست الان از طریق شرکت‏های چند ملیتی این کار عملی می‏شود حتی توسط ایادی داخلی. دادن امتیاز به هر صورت باید در اینجا مطلق ممنوع باشد بعدآن وقت نسبت به داخلی‏های مجلس شورای‏
Majlis:1 Volume:3 Sessions:51-67 Page:1496
ملی ضرورت و عدم ضرورت آن را تشخیص خواهد داد. ما به عنوان قانون اساسی و به مصداق «الاسلام یعلوا ولایعلی علیه» باید بگوییم که استخدام متخصص غیر از دادن امتیاز است. من با همین چند کلمه مخالفت خود را اظهار کردم.
نایب رئیس- آقای ضیائی بفرمایید.
دکتر ضیائی- به این نحوی که ایشان مخالفت می‏فرمایند و اگر این‏طور تصویب بشود معنایش این است که ما باید کشور را به همین حال نگه داریم و محتاج کشورهای دیگر باشیم مثلًا الان خود باید امتیاز به ژاپنی‏ها داده. الان ما برای پیدا کردن بعضی از منابع احتیاج به بعضی از شرکت‏های خارجی داریم ...
نایب رئیس- آقای بنی صدر بفرمایید. (مکارم شیرازی- آقا فرق است میان امتیاز و انحصار.)
بنی صدر- ما اینجا جمع شده‏ایم تا آن‏چه را که صحیح است این‏طور تصویب بکنیم نه این‏که حتی حرف‏هایی بزنیم که عده‏ای را خوش بیاید ما باید واقع بین باشیم. اولًا ما در دنیایی زندگی می‏کنیم که اگر کمی دقت کنیم می‏بینیم که از عمامه تا جوراب و کفش و عینک تا بقیه همه فرنگی است، ما می‏خواهیم به این ننگ خاتمه بدهیم. الان یک مطلبی برای شما عرض می‏کنم. ما قبل از این‏که با اروپا روابط اقتصادی داشته باشیم نود و هشت درصد بازرگانی خارجی با حوزه اسلامی بود و امروزه یعنی این دوران معاصر مطابق محاسبه‏ای که انجام داده‏ایم برای مطالعه روابط ایران و اسرائیل تمام بازرگانی ما با قلمرو اسلامی برابر اسرائیل هم نبود حالا اگر ما با این دولت‏های اسلامی یک حوز بزرگ اقتصادی به وجود بیاوریم قطعاً بدانید که ما نمی‏توانیم با این اقتصادمان جلوی سلطه اقتصادی غرب را بگیریم. الان دنیای واحدهای کوچک نیست دنیای واحدهای بسیار بزرگ است. این واحدهای بزرگ را شما می‏خواهید با سیاست نفتی داشته باشیم در مقابل سیاست اقتصادی باید و روسیه و اروپا با این اقتصادمان بایستیم، اگر این‏طور فکر کنید خوش خیالی می‏فرمایید اما اگر همه کشورهای نفت خیز با هم جمع شویم و با هم یک سلطه غرب را می‏توانیم بگیریم. می‏فرمایید که یک منعی بگذاریم که هر گونه رابطه اقتصادی را با خارج ایران قطع کنیم (غفوری- امتیاز ندهید.) ما با کشورهای اسلامی باید براساس قرار و مدار، راه همکاری اقتصادی را باز کنیم و همچنین اگر توانستیم با بقیه کشورهای مستضعف دنیا، پس ناچار در اینجا نمی‏توانیم منع کلی بیاوریم. شما یک چیزی در ذهنتان رفته و چون از دور قاجار نوشته‏اند امتیازات و تاریخ امتیازات، شما خیال می‏کنید امتیاز دادن معنایش این است که فلان شرکت بیاید در ایران و معادن را استخراج کند و ببرد، امتیاز تنها این نیست. شما اگر بخواهید یک فنی را استفاده کنید یا باید امتیازی بدهید و یا باید یک امتیازی بگیرید این هم جزء امتیازات است، همه امتیازات که امتیاز استخراج معادن و سرمایه‏گذاری خارجی در ایران نیست، امتیاز یعنی اجازه بدهید یا اجازه بگیرید که از یک امری و یک عامل اقتصادی استفاده کنید. یکی از عوامل اقتصادی هم نیروی انسانی است فن و تکنیک هم هست و مواد اولیه هم هست، شما اگر منع کلی بگذارید این منطبق با منطق نیست. شما اگر بخواهید با دولت‏های اسلامی قرارداد ببندید براساس این‏که نه آنها بر ما مسلط باشند و نه ما بر آنها مسلط باشیم باید
Majlis:1 Volume:3 Sessions:51-67 Page:1497
داد و ستد اقتصادی بکنیم و روابط تجاری داشته باشیم. پس ما بنویسیم امتیازی که موجب سلطه باشد مطلقاً قدغن است که این را قبلًا گفتیم. (گلزاده غفوری- امتیاز موجب سلطه است؟) نه، هر امتیازی موجب سلطه نیست، امتیازات ضد سلطه هم فراوان است و ما نمی‏توانیم یک منبع کلی اینجا بگذاریم این از بدیهیات است. حالا اگر شما می‏خواهید استدلال کنید تشریف بیاورید اینجا بفرمایید تا ما قانع بشویم. (گلزاده غفوری- تا به حال همه بحث شما این بود که ما باید مستقل باشیم به خصوص در مسائل اقتصادی، حالا شما اینجا دارید امتیاز را به شکل دیگری تعریف می‏کنید.) ما اینجا نشسته‏ایم که یکدیگر را هوا کنیم؟ ما اینجا با کشورهای مسلمان دنیا باید داد و ستد داشته باشیم و با مستضعفان دنیا هم باید روابط اقتصادی داشته باشیم. این همه اشخاص صاحب فن در غرب هست و مردم آزاده‏ای هم هستند ما باید با این‏ها قرارداد داشته باشیم. شما می‏گویید که ما یک منبع کلی داشته باشیم که دست و بال ملت بسته شود و کاری نتواند بکند. (گلزاده غفوری- تمام دارایی مملکت به وسیله امتیاز از بین رفت.) عزیز من، ما گفتیم امتیازاتی که موجب سلطه باشد مطلقاً ممنوع است. به هر حال از نظر من این بند علیه سلطه است و برای حفظ استقلال مجموع کشورهای اسلامی و مستضعف دنیا است.
نایب رئیس- قرار شد که وقتی موافق و مخالف صحبت کردند با دست نسبت به چند پیشنهاد نظر خواهی بکنیم (حجتی کرمانی- الان رأی نگیرید، الان مخالف زیاد دارد آقا و باید بیشتر روی آن صحبت شود.) آقای حجتی اجازه بفرمایید تا به حال چهار نفر صحبت کرده‏اند می‏فرمایند باز هم صحبت کنید. (حجتی کرمانی- مسأله امتیاز مهم‏تر از این است آقا) اجازه بفرمایید موافقین با این اصل به همین صورتی که الان هست «در بخش عمومی دادن امتیاز تشکیل شرکت‏ها و مؤسسات برای امور تجاری، صنعتی، کشاورزی، معادن و خدمات از طرف دولت ممنوع است مگر به حکم ضرورت و با تصویب مجلس شورای ملی» موافقین با این اصل به این صورت دست بلند کنند (31 نفر دست بلند کردند) کافی نیست، حالا موافقین با این‏طوری که می‏خوانم «در بخش عمومی دادن امتیاز تشکیل شرکت‏ها و مؤسسات برای امور تجاری، صنعتی، کشاورزی، معادن و خدمات از طرف دولت ممنوع است مگر به حکم ضرورت و با تصویب سه چهارم نمایندگان مجلس شورای ملی».
منتظری- اجازه بدهید پیشنهادم را خودم می‏گویم به جای امتیاز لفظ اجازه بنویسیم «در بخش عمومی دادن اجازه تشکیل شرکتها» و بعد هم با تصویب سه چهارم باشد.
نایب رئیس- اجازه بفرمایید بنویسم «در بخش عمومی، دادن امتیاز تشکیل شرکت‏ها و مؤسسات برای امور تجارتی، صنعتی، کشاورزی، معادن و خدمات از طرف دولت ممنوع است مگر به حکم ضرورت با تصویب دو سوم نمایندگان مجلس شورای ملی برای خارج و با تصویب اکثریت برای داخل» موافقین دست بلند کنند. (چهل و شش نفر دست بلند کردند) بنابراین دو سوم را تبدیل می‏کنیم به سه چهارم و رأی می‏گیریم. موافقین دست بلند کنند (حجتی کرمانی- به منع کلی امتیاز هم رأی بگیرید) بسیار خوب توجه فرمایید می‏خوانم: «در بخش عمومی دادن امتیاز تشکیل شرکت‏ها و مؤسسات برای امور تجارتی، صنعتی، کشاورزی، معادن و خدمات از طرف دولت به خارجی‏ها به کلی ممنوع است و به داخل به حکم ضرورت با تصویب مجلس شورای ملی» موافقین دست بلند کنند (بیست و یک نفر دست بلند کردند) حالا این آخرین راه است‏
Majlis:1 Volume:3 Sessions:51-67 Page:1498
بنویسیم «با تصویب سه چهارم نمایندگان برای خارج و اکثریت برای داخل» موافقین دست بلند کنند. (رأی کافی نیاورد) در میان اینها به آن صورتی که از همه بیشتر رأی دارد با ورقه رأی می‏گیریم. این اصل را برای رأی با ورقه می‏خوانم:
اصل 129- در بخش عمومی دادن امتیاز تشکیل شرکت‏ها و مؤسسات برای امور تجارتی، صنعتی، کشاورزی، معادن و خدمات از طرف دولت ممنوع است مگر به حکم ضرورت و با تصویب دو سوم نمایندگان مجلس شورای ملی برای خارج و اکثریت برای داخل.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی شصت و چهار نفر، تعداد کل آراء شصت و چهار رأی، آراء موافق چهل و هفت رأی، آراء مخالف نه رأی، آراء ممتنع هشت رأی، رأی کافی نیاورد. تصویب نشد.
10- طرح و توصویب اصل 130 (اصل پنجاهم)
نایب رئیس- اصل 130 را برای رأی‏گیری می‏خوانم:
اصل 130 (اصل پنجاهم)- در جمهوری اسلامی حفاظت محیط زیست که نسل امروز و نسل‏های فردا باید در آن حیات رو به رشدی داشته باشند، وظیفه عمومی تلقی می‏گردد از این رو فعالیت‏های اقتصادی و غیر آن که با آلودگی محیط زیست یا تخریب غیر قابل جبران آن ملازمه پیدا کند، ممنوع است.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی شصت و چهار نفر، تعداد کل آراء شصت و چهار رأی، آراء موافق شصت و چهار رأی، آراء مخالف هیچ، بنابراین تصویب شد.
11- پایان جلسه‏
نایب رئیس- چون دیگر کاری نداریم جلسه را ختم می‏کنیم، جلسه آینده فردا خواهد بود. جلسه ختم می‏شود.
 (جلسه ساعت هجده پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
Majlis:1 Volume:3 Sessions:51-67 Page:1499
<section type="session" number="55" title="جلسه پنجاه و پنجم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و پنج دقیقه روز هفتم آبان ماه 1358 هجری شمسی برابر با هفتم ذیحجه 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="11">
فهرست مطالب:
1- بیانات قبل از دستور آقایان مقدسی شیرازی و منتظری و خانم گرجی.
2- طرح و تصویب بندهای 4 و 9 اصل 127 (اصل چهل و سوم) ...
3- طرح و تصویب اصل 1/ 127 (اصل چهل و پنجم) ...
4- طرح و تصویب اصل 2/ 127 (اصل چهل و نهم) ...
5- طرح و تصویب اصل 3/ 127 (اصل چهل و ششم) ...
6- طرح و تصویب اصل 138 (اصل یکصد و پنجاه و دوم) ...
7- طرح و تصویب اصل 139 (اصل یکصد و پنجاه و چهارم) ...
8- طرح و تصویب اصل 141 (اصل یکصد و پنجاه و پنجم) ...
9- طرح و تصویب اصل 140 (اصل یکصد و پنجاه و سوم) ...
10- طرح اصل 4/ 127 ...
11- پایان جلسه ...
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1501
1- بیانات قبل از دستور آقایان مقدسی شیرازی و منتظری و خانم گرجی‏
نایب رئیس- بسم الله الرحمن الرحیم. نطق قبل از دستور شروع می‏شود. آقای مقدسی شیرازى بفرمایید.
مقدسی شیرازی- بسم الله الرحمن الرحیم. حسبنا الله و نعم الوکیل، نعم المولى و نعم النصیر. چند موضوع لازم بود که در اینجا تذکر داده شود، موضوعى که خیلى هم لازم بود تذکر داده بشود موضوعى است که مربوط به خود هست، چون باید در کارها مسأله اهم و مهم را در نظر گرفت. فعلًا اهم کار ما این است که این قانون اساسى به تصویب برسد. برادران هم این مختصر اصولى که از قانون اساسى مانده سعى و کوشش بکنند که زودتر تمام بشود مخصوصاً راجع به قوه قضائیه که گروه نوشته‏اند از نظر جامع بودنش هیچ حرفى نیست، بسیار خوب نوشته شده است. می‏شود آن را یک روز نشست و تمام کرد چون مطالبش صحیح است زودتر می‏شود تمامش کرد، چون این قانون با محتوایش به دست مردم، اولًا از چگونگى آن اطلاع حاصل می‏کند که این قانون بسیار قانون مترقى و اسلامى است که به تمام معنا درست نوشته شده، که اگر این قانون در تمام دنیا ارائه داده شود تصدیق می‏کنند که یک قانون اسلامى، انسانى و مردمى است. اما آن کسانى که می‏نشینند و در اطراف و اکناف صحبت‏هاى متفرقه می‏کنند، آنها کسانى هستند که نمى‏خواهند دولت انقلاب پیشرفتى داشته باشد و در گوشه و کنار دست به تحریک می‏زنند و مخالف با حکومت هستند. توطئه می‏کنند، اخلالگرى می‏کنند، آنها کسانى هستند که نمى‏خواهند دولت انقلاب پیشرفتى داشته باشد و در گوشه و کنار دست به تحریکات می‏زنند و مخالف با حکومت اسلامى را تضعیف کنند، حقیقت را نمى‏پذیرند و طالب حق و حقیقت و طالب اسلام نیستند، و الا این قانون بهترین قانون است و اگر نسبت به خوبى آن شک و تردید دارند می‏توانند بیایند و مشاهده کنند که خوبى آن براى‏شان ثابت بشود. امیدوارم ان شاء الله هر چه زودتر این قانون از تصویب مجلس بگذرد و در دسترس مردم قرار بگیرد و ملت به خوبى آن واقف گردند و کارها به زودى انجام بگیرد و این دولت اسلامى ما رو به تکامل و تداوم و اعتلاء پیش برود. موضوع دیگرى که خواستم عرض کنم و باید به آن اهمیت بدهیم و توجه داشته باشیم این است که ما کارهاى واجبى در بیرون و در شهرستان‏ها و در مملکت داریم باید بدانیم این ملت مستضعف چه دردى دارند و چه نیازى دارند، نیازشان را برطرف کنیم. و اما وظیفه مهم‏تر از همه این است که در میان مستضعفین برویم و با درد دل آنها و گرفتارى آنها از نزدیک آشنا بشویم، دردهاى آنها را درمان بکنیم چون آنها بودند که باعث پیشرفت انقلاب شدند و این کشاورزان و روستاییانى که در زمان طاغوت استثمار شده بودند و در مقابل زحمات و دست رنجشان هیچ چیزى عایدشان نمى‏شد و همیشه در حال اضطراب بودند، بایستى به آنان توجهى بشود و دست آنها را بگیریم و نگذاریم در فلاکت باشند.
Majlis:1 Volume:3 Sessions:51-67 Page:1502
برادران، دوستان و همکاران عزیز، موقعى که از قانون اساسى فارغ شدید خواهش می‏شود به روستاها و بین کشاورزان تشریف ببرید و آنها را ارشاد بفرمایید و رهنمون آنها باشید چون وظیفه ما وظیفه حکومت و دولت اسلامى است که دست افتادگان را بگیریم واقعاً زندگى روستاییان خیلى فلج شده، چون سال‏هاى متمادى است که اینها تحت استثمار و فشار طاغوت بودند و نمى‏توانستند به زندگى خودشان التیام و سازمان دهند. این یک کار واجبى است بر ما که تا آنجا که می‏توانیم روستاها را احیا بکنیم. شما هم پشت سر رهبر عزیزتان حرکت بکنید و ببینید چطور رهبر عزیز و پدر بزرگوار ما براى بهتر شدن کار مستضعفین و روستاها شب و روز در تلاش می‏باشند و هم و غم ایشان بر این است که این گروه مستضعفین که سال‏هاى طولانى در زیر چکمه مستکبرین به سر می‏برده و دست و پا می‏زدند، آنها را نجات داده و به زندگى آنان سروسامان بدهند، ما هم به تبعیت از رهبر عظیم الشأن‏مان باید در حال تحرک باشیم و قاطع باشیم و همه ملت باید جدیت کنند. بارها امام امت در فرمایشاتشان فرموده‏اند براى نجات این ملت ستمدیده و زجر کشیده همگى بایستى تلاش و کوشش بکنیم. تذکر سوم من این است که آباد کردن و به مردم رسیدن و زندگى کردن را احیا کردن بودجه لازم دارد. باید یک ثروت و یک بودجه‏اى در دست انسان باشد تا بتواند این کار را انجام بدهد و این بستگى دارد به دو وحدت انقلابى و دو حرکت انسانى که به وجود بیاید. یکى مسأله ثروتمندانى که در موقع پیروزى انقلاب رفته‏اند نشسته‏اند در گوشه و کنار مخصوصاً شمال تهران و یا در هر کجا که هستند. اینها مثل این‏که هنوز اسلام را نشناخته‏اند هنوز حرکت انقلابى اسلام را نفهمیده‏اند. آنان رفته‏اند گوشه و کنار نشسته‏اند گاه گاهى هم در میان آنها تعدادى ضد انقلابى دیده شده است و باید آنها بیایند در مقابل قانون عدل اسلامى، اگر نیامدند، دولت موظف است. رهبر قطعاً نظریه‏اش همین است. این همه ثروت جمع کرده‏اند، احتکار ثروت کرده‏اند، حبس کرده‏اند چرا نمى‏آیند حقوق الهى را بدهند؟ مگر خمس یکى از حقوق مسلم قانون اسلام نیست؟ اینها را اگر بخواهیم محاسبه بکنیم و باید هم محاسبه بشوند، همین ثروت ملت است که آنان جمع کرده‏اند. همین ثروت‏هایى است که یا از راه غیر مشروع به دست آمده و اگر که از راه غیر مشروع باشد باید مصادره بشود. حالا اگر بعضى‏ها هم می‏گویند در اسلام مصادره نداریم، مصادره یعنى چه؟ مصادره یعنى مال غیر مشروع که از راه غیر مشروع به دست آمده است باید این‏طور ثروت‏ها گرفته شود اگر صاحبان اصلى آنها معلوم باشد به آنها داده بشود و اگر صاحبان اصلى آنها معلوم نیست براى بهبودى وضع زندگى نیازمندان و مستضعفین به بنیاد مستضعفین و بیت المال برگردانده شود و صرف طبقات محروم و مستضعف گردد و به مصرف روستاها برسانند. این پول‏ها چرا بایستی روی هم انباشته شود و به مصرف محرومین و به فریاد مردم نرسد؟ این کارها و این احتکارها طبق قانون اسلام درست نیست مخصوصاً قانون خمس محاسبه نشده و باید محاسبه بشود و تنظیم گردد. طبق اسلام قانون خمس وضع گردیده و تحقیقاً مطابق قرآن و سنت است. اگر تمام اموال غیر مشروع گرفته بشود چنان‏چه صاحبش معلوم است به صاحبش برسد و اگر مجهول است به بیت‏المال عودت داده مصرف طبقه محروم و فقرا گردد، مخصوصاً براى بهتر کردن روستاها و آباد کردن و کشاورزى و آباد کردن مملکت مصروف دارند. این یک وظیفه است و اگر هم آن ثروت‏هایى که جمع کرده‏اند از راه حلال و حرام به دست آمده بایستى دو خمس گرفته بشود، یک خمس، خمس مال‏
Majlis:1 Volume:3 Sessions:51-67 Page:1503
مخلوط اگر صاحبش و مقدارش معلوم نباشد و یک خمس، خمس پس‏انداز که مال را ذخیره کرده است و یا رفته املاکى و یا اشیاء دیگرى خریده و یا در بانک‏ها گذاشته‏اند. این باید دو نوع خمس بدهد که در حقیقت چهل درصد باید خمس بدهد. اگر این نوع مال‏ها داده می‏شد و می‏آمدند در مقابل حکم قانون اسلام قرار می‏گرفتند و آن‏طورى که قانون عدل اسلام معنا کرده حق ضعفا را می‏دادند، اقتصاد به راه می‏افتاد و گرفتارى‏ها برطرف می‏شد. ثروت مملکت را ضد انقلاب و ضد اسلام غارت کردند و براى خوش‏گذرانى خودشان به کشورهاى خارج برده‏اند و امروز دولت انقلاب اسلامى در یک فشار اقتصادى اسلام قرار گرفته و خزانه دولت تهى مانده. غیر از راه گرفتن خمس راه‏هاى دیگرى هم هست که آنها را هم من تذکر می‏دهم تا بفهمند که اگر قانون عدل اقتصادى اسلام اجرا بشود، هیچ کس در جامعه ما فقیر و تهى دست نخواهد بود. همه استقلال پیدا می‏کنند و همه در حال رفاه می‏باشند و همه خانه‏دار می‏شوند و اگر ثروت‏هاى اندوخته و ذخیره شده از راه مشروع به دست آمده، و سال‏ها است که صاحبان آنها اصلًا خمس نداده‏اند تا توانسته‏اند براى جمع کردن کوشیده‏اند و به دنیا پرستى سرگرم شده‏اند و فکر بیچاره و مستضعف نبودند، فقط این را یاد گرفته و اندیشیده‏اند که پول را جمع کنند و روى هم انباشته کنند، اینها باید خمس مالشان را بدهند و سال‏هایى که خمس نداده‏اند و با این پول‏ها به داد و ستد و تجارت پرداخته‏اند و از این پول‏ها که بایستى بابت خمس بدهند سودى کرده خمس آنها را به اضافه در این مدت تعلق می‏گرفته نداده‏اند، باید بدهند. به خاطر این‏که خمسى که در مال آنها بوده و سود کرده در این سال‏ها خمسش را نپرداخته‏اند. بنابراین باید آن‏طورى که قانون عدل اسلام معین کرده که بایستى هر کسى داراى ثروت و مال هست حق مساکین و ضعفا را بدهد، این قانون به مرحله اجرا در آید و عملى بشود. حالا حکومت، حکومت اسلام است. آن وقت، یعنى در دوره طاغوت و در رژیم نمى‏توانستیم قانون اسلامى را عملى کنیم. حالا این دولت، اسلامى شده از برکت وجود رهبرى لایق و مرد خدا و قاطع و انقلابى که این ملت مستضعف را از اسارت و ذلت نجات داد و ملت هم در اثر آن شرافت و آگاهى و بیدارى که داشت پشت سر رهبر قرار گرفت و با رهبر بیعت کرد و رهبر هم دست استقامت به آنها داد و گفت که من همیشه با شما هستم، و هست. هم ملت عزیز ما انقلابى است و هم رهبر عظیم الشأن و گرامى ما انقلابى است. رهبران و روحانیان مبارز و مجاهد هم حقاً انقلابى بوده‏اند و هستند و آن ثروتمندانى که در گوشه و کنار نشسته‏اند چه می‏گویند و چه حقى از این انقلاب ما دارند؟ آنها براى مملکت چه کارى کرده‏اند؟ و آنها به کجاى مملکت کمک کرده‏اند؟ اما بایستى کمک بکنند و دولت هم بایستى کمک بکند و دولت بایستى از حالت سستى بیرون بیاید و یک حرکت انقلابى در دولت به وجود بیاید و این ثروتمندانى که شریعت اسلام، پیغمبر اسلام (ص) کسانى را بین این ثروتمندان می‏فرستاندند، آن مقدار مالى که حق خدا و قانون اسلامى بود از آنها اجبارى می‏گرفتند. تعدیل ثروت همین‏طور با زیان درست نمى‏شود. باید تعدیل ثروت جامه عمل بپوشد و در اختیار همه قرار بگیرد، نه این‏که یک گروه خاصى ثروت را روى هم انباشته کنند و از تمام خوشى‏ها برخوردار باشند و بقیه مردم در عسرت و تنگدستى به سر ببرند و در فشار و مضیقه باشند. باید دولت هم قاطع حرکت کند. هم قاطع عمل کند، تا کى نشسته است؟ باید هم در امور داخله کشورش و در اداراتش تصفیه کند
Majlis:1 Volume:3 Sessions:51-67 Page:1504
و هم ثروت‏هایى را که می‏شود براى مملکت تهیه کرد اقدام بکند. ثروت‏هایى براى مستضعفین، فقرا، بیچارگان تهیه کند که در زندگى در حال رفاه و آسوده خاطر باشند. همه بایستى دست به دست هم بدهند و سعى و کوشش و مجاهدت نمایند تا این‏که این حرکت انقلابى، فیوضات و برکات خودش را به همه ارزانى نماید.
این خلاصه مطالب بنده بود که خدمت آقایان عرض کردم دیگر پیش از این مصدع اوقات نشوم و وقت هم تمام شده است و چیزى از وقتم باقى نمانده و از رفقا هم خواهش می‏شود براى بهبودى وضع عموم از کوشش و تلاش خوددارى ننمایند. و عرض مختصر دیگر بنده خدمت نمایندگان محترم این است که در مورد چیزهایى که راجع به قوه قضائیه نوشته‏اند و من امروز آن را مطالعه کردم حقاً خوب نوشته‏اند و اصلًا درباره آن گفت گوى زیادى ندارد. همگى یک روز از صبح تا شب بنشینید و آن را خوب بررسى نمایید و در بعضى جاهایى که در آن مکرر شده است حذف بشود تا این‏که ان شاء الله در ظرف این چند روزه این امر خطیر را تمام کنیم. گرفتارى مردم خیلى زیاد است. فردا که زمستان فرا برسد اصلًا نمى‏شود در مناطق کوهستانى و سرد نشین کارى انجام داد. بنابراین از رفقا خواهش می‏کنم یعنى خود رفقا احتیاج به گفتن ندارد خودشان وظیفه شناس هستند، می‏فهمند، می‏دانند اهم و مهم خوانده‏اند. اهم کارها این است که این قانون به دست مردم برسد و حرکت اسلامى ان شاء الله کاملًا به حرکت در بیاید و زودتر کارها انجام بگیرد و مردم هم بفهمند و دیگر این‏که بایستى در جمع روستا رفت، نمى‏شود همین‏طور دست روى دست بگذاریم و بنشینیم. کشاورزى ما اگر آباد نگردد، اقتصاد مملکت ما فلج است. خلاصه باید رفقا دست به دست بدهیم و تمام مردم بایستى دست به دست هم بدهند و براى آبادى کشور عزیزمان که فعلًا اقتصادش و کشاورزیش و سایر امورش سخت آشفته است سعى وافرى نموده از این ورطه هلاکت و نابسامانى نجات داده و به یک کشور خیلى مترقى تبدیل نماییم تا این‏که این انقلاب اسلامى ما ان شاء الله به پیروزى نهایى برسد. پس در این مورد بایستى همگى وظایفى را که به آنها محول شده به خوبى انجام بدهند و دولت هم باید در برابر وظایف خطیر خودش هیچ‏گونه کوتاهى ننماید. والسلام علیکم و رحمه الله و برکاته.
نایب رئیس- آقای منتظری بفرمایید.
منتظری- بسم الله الرحمن الرحیم. من فقط یک پیام کوچکی دارم و آن این است که دو سه روز است از بیرون برای من خیلی تلفن می‏شود و این‏طور در بیرون شایعه‏پردازی کرده‏اند که در مجلس خبرگان لایحه‏ای راجع به نکاح و طلاق تصویب کرده‏اند. لذا برای خاطر این موضوع خواهران و زنان قرار است که فردا در خیابان‏ها تجمع نموده و دست به تظاهرات بزنند و تظاهرات کنند. بدین وسیله از اینجا به اطلاع تمام خواهران و برادران می‏رسانم که مسأله قانون ازدواج و طلاق مربوط به قانون مدنی است و به هیچ وجه مسأله ازدواج و طلاق در مجلس خبرگان نه گفتگو و نه مطرح شده است و مطرح هم نخواهد شد. علی ای حال اگر در خارج شایعه‏ای در این مورد و درباره قانون نکاح و طلاق هست بدین وسیله تکذیب می‏شود.
دکتر قائمی- روزنامه اطلاعات همین الان در هشتمین صفحه‏اش راجع به همین مسأله تحت این عنوان وصف کرده «اعتراض اتحاد ملی زنان به قانون نابرابری زن و مرد». من به محض مطالعه این عنوان تعجب شدیدی کردم که چه زمانی این قانون در مجلس خبرگان به تصویب‏
Majlis:1 Volume:3 Sessions:51-67 Page:1505
رسیده و نوشته که «اتحادیه ملی زنان طی اطلاعیه‏ای به تصویب قانون نابرابری حقوق زن و مرد در مجلس خبرگان به بهانه رعایت قوانین اسلام و بالاخره بهانه احیای مواد لغو شده قانون مدنی، نظیر آزادی تعدد زوجات، سپردن حق طلاق انحصاری به مرد، سلب حقوق سرپرستی فرزندان از آن، سلب حق انتقال مسکن و شغل اعتراض کرده» آن وقت به دنباله‏اش نوشته که «زنان در این انقلاب سهیم بوده‏اند، چرا این قانون در مجلس خبرگان به تصویب رسیده است؟» آدم تعجب می‏کند این قانون در چه زمانی و در کجا به تصویب رسیده؟ (منتظری- شاید درباره این قضیه، اعلامیه‏ای پخش کرده‏اند.)
کیاوش- عرض می‏شود که ما همیشه صحبت از قاطعیت می‏کنیم، از جمله بعضی از رفقا هم از ما می‏خواهند در کارهایمان قاطعیت داشته باشیم و از دولت و از رفقا می‏خواهم در کارهایشان قاطعیت داشته باشند. بنابراین من می‏خواهم بدانم آن دفعه همین‏طور از روزنامه اطلاعات راجع به این مسأله یک چیزهایی خوانده شد هیچ‏گونه عکس العملی انجام نشد. بالاخره تا چه زمانی جلو این‏طور شایعه‏ها را نباید گرفت؟ و چه کسی باید جلو دروغ اینها را بگیرد؟ (چند نفر از نمایندگان- خود ملت باید جلو این دروغ‏ها را بگیرند.) چه کسی باید بگیرد؟ (چند نفر از نمایندگان- خود ملت.) این دفعه باید تکلیف اینها معلوم بشود و این را می‏خواهم عرض کنم اگر خبرنگار اطلاعات این دروغ را از اینجا به بیرون برده، دیگر نباید این خبرنگار خاطی را به مجلس خبرگان راه داد و باید به این دروغگویان جواب بدهند. چرا بایستی بی‏خودی از خودشان دروغ بسازند و ملت عزیز را ناراحت کنند؟ این‏که نمی‏شود هر روز در روزنامه‏ها یک توهینی نوشته شود و تهمتی بزنند و همه ما نمایندگان ملت این همه دروغ و افترا را بشنویم و ببینیم و بی‏تفاوت بمانیم و از خودمان هیچ‏گونه عکس العملی نشان ندهیم و صرف نظر بکنیم؟ یک تدبیری بشود که اینها محاکمه بشوند و از این تهمت و افترا دست بکشند یا واگذار کنید به ملت، ملت جواب اینها را بدهد.
یزدی- گفته می‏شود که از این تهمت و دروغ سوء استفاده کرده‏اند و فردا ساعت سه بعد از ظهر جهت یک تجمع و راهپیمایی خانم‏ها را دعوت کرده‏اند. و این پیامی که آقای کیاوش می‏فرمایند برای فردا از تجمع آنها نمی‏توانند جلوگیری کنند چون وقت خیلی کمی دارند. بنابراین بایستی از رسانه‏های خبری قبل از ساعت سه بعد از ظهر فردا به اطلاع مردم برسانند این یک توطئه بیش نیست و مردم به این سوء استفاده‏ها و به این توطئه‏ها توجهی نکنند و در خیابان‏ها تجمع ننمایند.
هاشمی‏نژاد- آقا بفرمایید این خبر را از طریق رادیو به سمع ملت برسانند و از رادیو هم فردا قبل از ساعت سه بعد از ظهر چند بار گفته بشود و مردم به حقیقت آگاهی پیدا نمایند.
نایب رئیس- اجازه بفرمایید فعلًا خانم گرجی صحبتی دارند. خانم گرجی بفرمایید.
خانم گرجی- بسم الله الرحمن الرحیم. السلام علیکم و رحمه الله و برکاته. اللهم الحلمی و الحکم بالصالحین. اما راجع به اصطلاح وضع خانم‏ها و راجع به نقش من که در این مجلس خبرگان دارم و اشکالی که خواهران عزیز و بعضی از برادران دارند، و من تا به پایان رسیدن این مجلس ان شاء الله مأموریت خودم را با سایر برادران عزیز به پایان برسانم طبق آیه «یَأَیهَ‏ا الرَّسُولُ بَلِّغْ مَا أُنزِلَ إِلَیْکَ مِن رَّبِّکَ» تا آنجا که در اینجا وظیفه ما هست به امید
Majlis:1 Volume:3 Sessions:51-67 Page:1506
خدا می‏گوییم. اما درباره پیرامون این مجلس و آن‏چه که تا حالا در این مجلس از تصویب گذشته است می‏توانم به جرأت قسم بخورم که آن‏چه که تا حالا تصویب شده و به تصویب می‏رسد ان شاء الله اگر بگذارند این درخت توحیدی که غرس شده به ثمر برسد و بر مردم هست که ان شاء الله این درخت طیبه توحیدی را به ثمر برسانند، مثلها، کمثل «کَلِمَهً طَیِّبَهً کَشَجَرَهٍ طَیِّبَهٍ أَصْلُهَا ثَابِتٌ وَفَرْعُهَا فِی السَّمَاءِ» این به دست خود مردم است که باید این درخت توحیدی را به ثمر برسانند و یا همزمان در عالی‏ترین اوج آسمان‏ها به جهان عرضه کنند. و اما خطاب من به برادران عزیز این است که به عنوان «انتم امناء الرسل» و به قول حضرت فاطمه زهرا سلام الله علیها «و انتم عبادالله یوثق امره و وحیه یوثق امره و نهیه» شما بندگان خدا که پرچم‏داران امر و نهی الهی هستید با این برهه از زمان و با این وضعی که خواهران ما هست و این واقعیتی است. من به بعضی از برادرانم که در اینجا تشریف دارند عرض کردم که علت این نگرانی و ترس چیست و اثر سوء این ترس در نسل آینده چیست. ترس از این‏که فردا بچه‏هایشان را می‏گیرند، ترس از این‏که فردا مالک زندگی خودشان نیستند، ترس از این‏که تمام زندگیشان و تمام زحمتشان در یک لحظه و با یک تصمیم ناجوانمردانه (مردی که می‏توان گفت فاقد ارزش مرد بودن است) می‏تواند عمر و تلاش و زحمت زندگی یک انسان را به باد فنا بگیرد، و یا از راه عجولانه و یا از راه تعصب و یا از راه‏های دیگر، تمام هستی او را بگیرد. طبق آیه شریفه در جلوگیری از این‏گونه تصمیمات قرآن می‏فرماید «وَ قَدْ أَفْضىَ بَعْضُکُمْ إِلىَ بَعْضٍ وَ أَخَذْنَ مِنکُم مِّیثَاقًا غَلِیظًا» یک چنین کشیده‏هایی که از دست مجریان عدل بر صورت این‏گونه مردان زده می‏شود باعث می‏گردد زندگی آنان از هم متلاشی بشود و همه اینها در مقابل تصمیمات عجولانه و ناجوانمردانه صورت می‏گیرد و آن میثاق و پیمانی که در ابتدای ازدواج با یکدیگر بسته شده بود از بین می‏رود و آن پیمان زناشویی را زیر پا بگذارند و کوچک‏ترین توجهی به آن ننمایند. پس برادران عزیز، زن‏ها ترس از این اتفاقات ناگوار و از این واقعه‏های غیر قابل تحمل دارند فریاد می‏زنند به هر صورت این ترس‏ها امروز هست و نمی‏توان منکر آن شد. و من در آن روزی که در آن اصلی که راجع به ولایت فقیه از تصویب می‏گذشت در آنجا هم عرض کردم و حالا در اینجا هم می‏گویم که مردان مانند کوهی در مقابل سنگر دشمن ایستادگی کردند و هیچ از غرش توپ‏ها و مسلسل‏ها نترسیدند، و سمبل واقعی انقلاب اسلامی گردیدند «المؤمن کجبل راسخ» وقتی که این‏گونه در مقابل ابر قدرت بودند وقتی در اینجا و از پشت این تریبون ترس آنها را دیدم، آیا این ترس زاییده و مولد چیست؟ و آیا ولایت فقیه حق است یا خیر؟ و شماها که در مقابل سلاح‏های ابر قدرت‏ها ایستادگی نمودید از چه چیز ترس دارید؟ و اگر ترس از این است که جامعه نمی‏پذیرد، در هیچ موقعی و در هیچ زمان هم حق را جامعه نپذیرفته است از صدر اسلام تاکنون مگر این معنی به حقیقت پذیرفته شده است؟ حالا ترسی داشته باشیم که جامعه ما پذیرای این حقیقت باشد. جامعه خاصی است. هرگز آنها نمی‏پذیرند چون آنها گوششان حاضر به شنیدن حرف حق و حقیقت و حرف حسابی نیست منظور ما این است گروه مستضعفین ما نجات پیدا کنند و بر مستکبرین پیروز بشوند. منظور ما فقط همین است و اگر گروه مستضعفین هستند آنها همیشه در مقابل حرف حقیقت مطیع بوده‏اند و خواهند بود. اما من به طوری که بررسی می‏کردم این ترس یک عامل دیگری دارد
Majlis:1 Volume:3 Sessions:51-67 Page:1507
همان‏طوری که خود شماها هم می‏دانید و من نمی‏خواهم برای شما توضیح بدهم. نقش مادر در تربیت فرزند از دوران بارداری و در دوران کودکی و در دوران تربیتش وجود دارد چون قطعاً فرزند پاره‏ای از پیکر مادر هست و ما باید ریشه و عامل ترس را پیدا کنیم که چه طور شد برادران عزیز ما در مقابل ابر قدرت‏ها ایستادگی کردند و در این انقلاب پیروز شدند و نترسیدند حالا در مقابل این حق ولایت فقیه ترسیدند. ما باید ریشه این ترس را در وجود مادران و خواهران پیدا کنیم چون آنها همیشه نگرانی داشته‏اند. وقتی که می‏بینیم خداوند می‏خواهد موسی در مقابل آن‏طور ابر قدرت بایستد و ایستادگی نماید، خطاب به پدر موسی می‏کند و این‏طور خطاب می‏کند «وَأَوْحَیْنَا إِلَى أُمِّ مُوسَى أَنْ أَرْضِعِیهِ فَإِذَا خِفْتِ عَلَیْهِ فَأَلْقِیهِ فِی الْیَمِّ وَلَا تَخَافِی وَلَا تَحْزَنِی» آن روز خداوند به زن یعنی به مادر موسی خطاب می‏کند که فرزندت (موسی) را برای نجات از دست فرعون به دریای خروشان نیل بسپار و من او را نجاتش می‏دهم و به دست نامردان این «ابر قدرت‏های فرعون» مسپار. اینجا است که موسی در مقابل فرعون قد علم می‏کند و نمی‏ترسد و من به شما که امین انبیا و حامی گروه مستضعفین هستید خطاب می‏کنم می‏توانید موقعیت خانم‏ها را بررسی کنید و می‏توانید مشکلات و ترس آنان را برطرف سازید. این کار را بکنید نگذارید از ناجوانمردان ما برای رسیدن به مقاصد غلط خودشان زنان ما را به دست فراموشی بسپارند و از زندگی ساقط نموده و در به در و سرگردان نمایند. و اگر عواملی را می‏شناسید، برای ریشه کن کردن آن اقدام قاطع بفرمایید در ایجاد جامعه توحیدی بکوشید و نیمی‏از جامعه ما را زنان تشکیل می‏دهند، و اضافه بر این‏که نیمی دیگر جامعه ما هم در دامان پرمحبت همین گروه رشد و پرورش پیدا کرده و تحویل جامعه می‏گردند، در این موضع توجهی معطوف داشته و دقیقاً حساس باشید و این امر را همین‏طور سرسری نگیرید و شوخی نپندارید. و این قانون که به تصویب می‏رسد یقیناً می‏دانم صد درصد حمایت از جامعه زنان می‏کند و یکی دیگر این‏که مسلم است در طول تاریخ جز برهه‏ای کوتاه از زمان زنان شدیداً استضعاف شدند. در صدر اسلام که نقش زن و حقوق زن شناخته شده بود که متأسفانه برای این‏که آن رهبریت حق زن را از طریق قرآن و احادیث صحیح ارائه دهید و به این شایعات پایان دهید قرآن تنها کتابی است که از دامن اصیل خاندان پاک پیغمبر کنار رفت باز هم جامعه به راه انحراف کشانده شد و اولین ضربه را در این نظام زن دید، زنی که پا به پای پیغمبر و پا به پای برادران مجاهد در تمام نظام در هجرت، در بیعت، حتی در جنگ عامل مؤثری بود و قرآن گواهی به این امر می‏دهد. اما کار زنان به آنجا کشانده شد که حتی حق سخن گفتن را از او گرفتند و همه را پای اسلام نوشتند. شما که امروز برای رهایی خلق‏های مستضعف به خصوص زنان اجتماع کردید امروز ضامن استقلال آزادی و حریت انسان‏ها است. من می‏خواهم شما توجه به قرآن کنید که در کجای قرآن هست که زن حتی مالک فرزندش نیست. من نمی‏گویم شما این را می‏گویید من این را قبول دارم چون شما امروز تنها کسانی هستید که وارث انبیاء هستید که حامی ضعفا می‏باشید. امروز تنها ملجاً مستضعفان هستید این فریاد خواهران و شعارشان امروز خوب تشخیص داده‏اند که فریاد می‏کشند، خبرگان، حامی مستضعفان، حامی مظلومان، حامی محرومان. این واقعیتی بوده که در بیانشان و در شعارشان، درمان دردهایشان و پناهندگیشان را در کنار شما احساس می‏کنند. در هر صورت یک رسیدگی دقیقی باید به این معنا در قرآن بشود. از نظر مادر بودن، من نمی‏دانم به چه عنوانی می‏آیند بدون مجوز شرعی و عرفی و وجدانی بچه‏
Majlis:1 Volume:3 Sessions:51-67 Page:1508
را از آغوش پاک مادر جدا می‏کنند و به دست کسى که هیچ‏گونه صلاحیت و تربیت آن را ندارد می‏سپارند. بیش از یک صد و پنجاه نامه براى من رسیده بیشترین آن روى این موضوع است. زن در تمام دنیا تنها ثمره جانش، فرزندش است و می‏آیند ناجوانمردانه بچه‏ها را از آغوش مادران می‏گیرند و به صرف این‏که یا می‏خواهند مادرانشان را طلاق بدهند یا این‏که پدرانشان از دنیا رفته‏اند به دیگران می‏سپارند و اگر هم نگه دارند با چه فلاکت و نکبت و چه محرومیت‏هایى بچه را نگهدارى می‏کنند. و آقایانى که اینجا تشریف دارند و به این مسأله مهم توجه نمایند ان شاء الله به آیه «فِی مَقْعَدِ صِدْقٍ عِنْدَ مَلِیکٍ مُقْتَدِرٍ» توجه داشته باشید که در کجا نشسته‏اید و در چه موقعیت حساسى هستید. در آن دفعه بنده عرض کردم که جامعه ما به وسیله خون جوانان پاک شده قرآن را بررسى کنید و خوب بررسى کنید. مادر موسى آیا سرپرست این بچه هست یا نیست؟ پدر موسى در آن موقع کجا بود که مادر، این بچه را به دریا می‏سپارد و یا مادر مریم به چه مجوزى تصمیم قاطعانه می‏گیرد؟ «إِذْ قَالَتِ امْرَأَتُ عِمْرَانَ رَبِّ إِنِّی نَذَرْتُ لَکَ مَا فِی بَطْنِی مُحَرَّرًاً». بینش عظیم این زن با چه تصمیمى است و با چه برنامه‏اى است؟ در آن برنامه‏هاى سیاسى، اجتماعى در قرآن هست و آن زیر شکنجه قرار گرفته، همسر فرعون به چه مجوزى است؟ و آن هجرت زنان در صدر اسلام از مکه به سوى مدینه و بیعت کردنشان با حضرت رسول (ص) آیه‏اى که در اول سوره مجادله آمده است به چه مجوزى است؟ مهاجرت زن‏ها و گفتگو در مقابل انصار و مهاجر درباره طلاق با رسول اکرم (ص) مجادله نموده «قَدْ سَمِعَ اللَّهُ قَوْلَ الَّتِی تُجَادِلُکَ فِی زَوْجِهَا وَتَشْتَکِی إِلَى اللَّهِ». ما زن‏ها در انقلاب سهیم بودیم و دوش به دوش با برادران مجاهد براى به ثمر رسیدن این انقلاب و این نهضت عظیم هم گام شدیم. حالا بعضى اخلالگرها این‏طور وانمود می‏کنند که در جامعه ما زن‏ها حق سخن گفتن ندارند و کارى نکنید که دوباره ما زنان براى احقاق حق، شما را به مجادله دعوت کنیم و درباره این موضوع فقط و فقط به قرآن رجوع کنید و این را خدمت خواهران عزیز عرض بکنم که در این قانون به اندازه سر سوزن حق زن پایمال نشده و این آقایان نیز حامى و مدافع حقوق زن می‏باشند. چون در این سن و سالى که هستم و تا اینجا عمرى به سر کردم آن کسانى که من را می‏شناسند، که می‏شناسند و آن کسانى که نمى‏شناسند بدانند که عقیده من غیر از راه خدا و راه انبیا طریق دیگرى نیست. منظور من فقط خدمت به خلق است و بس منظور دیگرى ندارم و جز حکم خداوند را نمى‏خواهم ولى موضوع دیگر حکم طلاق که در سوره بقره اشاره شده. شما آقایان توجه کنید بیش از دوازده مرتبه تکرار می‏کند که «سرحوهن بالمعروف» «او متعوهن بالمعروف» این کلمه معروف را که تکرار می‏کند که طلاق زنان به گونه‏اى باشد که عرف انسانیت و اسلام می‏شناسد. من خدمت برادران هم عرض کردم مردانى که پناه مظلومان هستند، خانمى که بعد از پنجاه سال همسرش او را طلاق داده و مقدارى هم فرضاً مهریه‏اش بوده بگیرد و برود. آقایان چگونه این زن بعد از پنجاه سال زندگى توأم با رنج و زحمت و چشم‏پوشى این خانه را ترک بکند و بچه‏هایش را رها بکند؟ در خود سوره طلاق آمده است «وَاتَّقُوا اللَّهَ رَبَّکُمْ لَا تُخْرِجُوهُنَّ مِنْ بُیُوتِهِنَّ وَلَا یَخْرُجْنَ إِلَّا أَنْ یَأْتِینَ بِفَاحِشَهٍ» دو مرتبه تکرار می‏کنند از خانه خارج نمى‏شوند مگر این‏که فحشاى مبین انجام داده باشند. قرآن را بررسى کنید، به خصوص امروز که اسلام دو مرتبه تکرار شناخته شده است. این واقعیت دارد، اگر اسلام قبلى بود، اسلام نظام سلطنت‏هاى ننگین امویان، عباسیان، سپس صفوى، قاجارى و دوباره سلطنت ننگین پهلوى. اسلام چهارده قرن راه انحرافى‏
Majlis:1 Volume:3 Sessions:51-67 Page:1509
رفته است، ما امروز آن اسلام را می‏خواهیم که در صدر اسلام ظهور کرده و تأسیس شده است و این چهارده قرن را می‏خواهیم و از شاهراه اسلام تغذیه کنیم و اسلامى که تا این حد مقام زن‏ها را بالا برده است آیه‏اى هم به این مناسبت هست «مَنْ عَمِلَ صَالِحًا مِنْ ذَکَرٍ أَوْ أُنْثَى وَهُوَ مُؤْمِنٌ» هر دوى این موجود «زن و مرد» در این مسیر خدایى و اسلامى حرکت می‏کنند فقط ملاک، عمل و ایمان است و چگونه شد که ما را به این صورت در جامعه کنار گذاشتند و چگونه شد که حق همه چیز را از ما سلب کردند؟ بنابراین خدمت آقایان عرض بکنم و در آن مورد با آقاى دکتر صحبت کردم البته چیز تازه‏اى نیست خواهران توجه داشته باشند که این اصول در این قانون اساسى مطرح شد در اصل 3 و در اصل حقوق ملت تمام حق و حقوق زن و مرد تصویب شد ولى مطمئناً خواهران و برادران ما از حراست و حفاظت و حمایت و به ثمر رساندن درخت توحیدى خودشان هیچ‏گونه دریغ نمى‏ورزند و همین‏طور که در آیه شریفه قرآن می‏فرماید «یَأَیهَ‏ا الَّذِینَ ءَامَنُواْ کُونُواْ قَوَّامِینَ بِالْقِسْط شهَدَاءَ لله» شما باید توجه کامل داشت. پیش از حقوق سیاسى و اجتماعى ما بایستى به فرهنگ‏مان توجه کنیم چون در فرهنگ خیلى عقب هستیم و سالیان و بلکه قرن‏ها کوشیده‏اند که فرهنگ ما را از دستمان بگیرند و ما را عارى از فرهنگ بکنند. اگر این چنین نبود واقعه پنجاه سال یا چهل سال قبل و به کوچه و خیابان کشاندن زنان پیش نمى‏آمد و آن‏طور ماهیت زن را از زن بودن خارج نمى‏کردند. راجع به خبرى که در روزنامه درج شده عرض کنم چند روز پیش به من گفتند که در مدارس خانم‏هاى دبیر و خانم‏هاى ادارات و سایر اجتماعات می‏خواهند راهپیمایى کنند براى این‏که در مجلس خبرگان به عنوان قانون اساسى حقوق زنان را نادیده گرفته‏اند و فلانى هم (خانم گرجى) در آنجا ساکت نشسته و رویش را گرفته است و ننگ زده به هر چه زن است. من در جواب به آنها گفتم من با این چادرم به شما ننگ نزدم، من با این چادرم شرف زن‏ها ر از بین نبردم بلکه ما با این چادرمان از شرف و حیثیت از دست رفته خواهران دفاع کردیم آن شرف و آبرو پنجاه سال پیش از دست رفت. آن موقع امضاء کردند و ملیت و فرهنگ را به فروش رساندند، آن موقع شرف از دست رفت. ما با این چادرمان ننگ به شرف اسلام نزده‏ایم واین صحبت در همه جا، دانشگاه، مدارس و سایر محل‏هاى فرهنگى به میان آمده که فلانى رفته در آنجا نشسته و رویش را گرفته و این قانون هم تصویب شد و رفت. و الله من از این‏که چرا خواهران ما در جریان امور دخالت نمى‏کنند ناراحت شدم. هنوز هم نویسندگان ما، رسانه‏هاى گروه خبرى، از طریق تلویزیون، از طریق آن روزنامه‏هایى که لااقل خود فروخته نیستند و چون آیات قرآن «ن، والقلم و ما یسطرون» هنوز هم حرمت قلم را و این امانت را حفظ می‏کنند و از این پایگاه حراست می‏کنند، و هر حرفى که در اینجا گفته می‏شود در بین مردم پراکنده می‏شود. چرا نباید خواهران بدانند در مجلس چه می‏گذرد؟ و اگر چنان‏چه چهار نفر آدم شرور بخواهند شایعه‏سازى کنند، دنبال شایعه آنها بروند؟ این مسأله، مسأله دیگر این‏که خواهران که ارج و مقامى در تمام علوم و فنون دارند و در فرهنگ پیشرفت کرده‏اند چرا نبایستى بدانند مجلس خبرگان فقط محل تصویب قانون اساسى است و جاى بحث و گفتگو درباره مسائل مربوط به قانون عادى و مدنى نیست؟ چگونه توجه نمى‏کنند که در مجلس خبرگان چارچوب خط مشى فرهنگ و خط مشى‏
Majlis:1 Volume:3 Sessions:51-67 Page:1510
حکومت یک نظام طرح می‏شود؟ اما من مسأله تعدد زوجات را نه به عنوان قانون بلکه به عنوان یک مسأله موجود طرح می‏کنم و آن این‏که تنها آیه درباره تعدد زوجات همین یک آیه است «وَ إِنْ خِفْتُمْ أَلَّا تُقْسِطُواْ فىِ الْیَتَامَى فَانکِحُواْ مَا طَابَ لَکُم مِّنَ النِّسَاءِ» که براى برقرارى نظام عدل شارع مقدس مباح می‏کند و من پیش از برادران، خواهران را در رابطه با ازدواج متعدد زنان محکوم می‏کنم. چرا این قدر فرهنگ ما عقب است؟ دیروز که عده‏اى خانم‏ها آمده بودند پیش من گفتم که چرا این قدر ما مردان را داریم محکوم می‏کنیم؟ خوب است که بیاییم خودمان را محکوم بکنیم. به چه دلیل آن خانم و دختر خانم که می‏داند مردی دارای همسر و فرزند است آمادگی خود را برای ازدواج اعلان می‏کند؟ این برای ما زشت است که در چنین زمانی به جای بررسی درست از قوانین و مصالحی که شرع مقدس اسلام در نظر داشته این‏گونه مغرضانه و بی‏توجه به آن قضاوت کنیم. به بیان سوره نساء که مهم‏ترین سوره قرآن از نظر اجتماعی، سیاسی، فرهنگی، نظامی است چرا ما خانم‏ها توجهی نداریم؟ چرا به مسؤولیت خطیرمان که یک دست به حرکت گهواره و دست دیگر به حرکت جامعه باید داشته باشیم توجه نمی‏کنیم؟ چرا ما نمی‏دانیم چه کسی هستیم؟ من که به خدا ناراحت هستم از این‏که این قدر فرهنگ‏مان عقب رفته. به جای واقعیت فهمیدن و جریان گذشته‏ها و جبران خسارت‏ها می‏آییم شایعه‏پردازی می‏کنیم می‏بینیم اسلام ازدواج متعدد را برای برقراری عدل دستور می‏دهد برای این‏که از یتیمان و از بی‏سرپرستان خوب حمایت بشود لذا برای زن‏هایی که همسر مرده و بچه یتیم دارند برای نفی ظلم و برای ریشه کن کردن فقر و برای ریشه کن کردن فساد این حکم داده شده است و بلافاصله قرآن می‏گوید «فَإِنْ خِفْتُمْ أَلَّا تَعْدِلُواْ فَوَاحِدَهً» برای برقراری عدل و تشکیل خانواده اگر بنا باشد پایه‏های خانه اول خراب بشود به چه جهت می‏خواهید خانه دوم را و بر چه اساسی بنا کنید؟ در هر صورت این یک بررسی کامل لازم دارد. من باز خطاب به برادران تذکر می‏دهم که خواهران ما حاضر نیستند به خانه شوهر بروند و در خانه می‏مانند که تشکیل خانواده ندهند چون با ازدواج کردن آنان خیلی از مزایای خودشان را از دست می‏دهند. آقایان در این مورد بررسی کنید. این استقلال و آزادی یک چیزی است که خدا به هر انسانی داده است. چماقی بر سر هر زن کوبیدند و زنان را از تمام شؤون اقتصادی، فرهنگی، اجتماعی، سیاسی و غیره ... محروم کردند. و خوب، دخترها تن به ازدواج نمی‏دهند و اگر هم بدهند ترس در دل آنها هست که آینده ما بعد از بچه‏دار شدن چه می‏شود؟ وقتی ما در مورد روزه گرفتن می‏بینیم که اگر باعث شود که مرد در نظام زندگی سستی نشان بدهد و نظام زندگیش از نظر کار و از نظر درآمد رو به سستی برود این حکم از قاطعیت می‏افتد، چگونه برای اجرای امر مستحب این‏طور خانواده‏ها از هم پاشیده می‏شود؟ مسأله دیگر راجع به پرورش فرزندان و مسؤولیت زنان در پرورش آنان است. آن اصل که دادم به برادر عزیزمان بایستی بررسی بشود هشت تا بند دارد البته یک چیز مهم و تازه‏ای نیست در قانون گذشته هم بود برای تأکید بیشتر است که در قانون مدنی در مجلس شورای ملی بررسی بشود و نظارت بکنند آن قانون در مجلس شورای ملی بررسى بشود و به ثمر برسد. بنابراین باز هم تذکر می‏دهم اینجا بحثی از طلاق نیست، اینها شایعات است. به جای این‏که دست به شایعات بزنیم، خوب است بیاییم خودمان را اصلاح بکنیم و خودمان را بررسی کنیم. باز آیه «الرِّجَالُ قَوَّامُونَ عَلىَ النِّسَاءِ ...» را می‏خواستم خدمتتان‏
Majlis:1 Volume:3 Sessions:51-67 Page:1511
عرض کنم این کلمه «قوام» معنای برپایی جامعه است. در جامعه هر کسی که قدرتش و مسؤولیتش بیشتر است همین‏طوری که خود قرآن می‏گوید «بِمَا فَضَّلَ اللَّهُ بَعْضَهُمْ عَلىَ بَعْضٍ وَ بِمَا أَنفَقُواْ مِنْ أَمْوَالِهِمْ». ما در اسلام تسلطی نداریم این موضوع را هم بررسی کنند طبق آیه «مَا کانَ لِمُؤْمِنٍ وَ لَا مُؤْمِنَهٍ إِذَا قَضىَ اللَّهُ» بر طبق فتوای این آیه شریفه حق نظام حاکمیت مرد و زن معلوم شده تمام اینها در آنجا تصویب شده نه این‏که تصویب نشده. وقتی در اینجا مطرح است که آیا زن می‏تواند رئیس جمهور بشود یا نه در صورتی که ولایت فقیه مطرح است وزارت و مدیریت همه جنبه اجرایی و وکالت دارد لذا زن و مرد مطرح نیست. عرض آخر بنده این است که بایستی حریت و استقلال زنان حفظ بشود. شما به عنوان «امناء الرسل» کاری را که پیغمبر اسلام (ص) در صدر اسلام کرد یک بار دیگر شما در این زمینه انجام بدهید. فرمودند که وقت من تمام شده است اجازه بفرمایید این را هم من عرض کنم. اعلامیه‏ای که جهت تظاهرات زنان از ناحیه زنان ناشناس صادر شده، دیروز که عده‏ای از زنان آمده بودند مربوط به بعضی از گروه‏ها و می‏گفتند که ما می‏خواهیم این کار را انجام بدهیم، در جواب آنها گفتم که با این کارتان جز این‏که آبروی خودتان را ببرید چیز دیگری انجام نمی‏دهید و آخر سر چه چیزی را ثابت می‏کنید؟ جز این‏که بگویند آن‏چه در قانون اساسی می‏گذرد و مطرح می‏شود ما زنان فرصت بررسی آن را پیدا نکردیم. این قدر شایعه در این کشور و در این برهه‏ای از زمان اوج گرفته و بازارش گرم است که بدون بررسی چنین کاری نه درخور زن‏های ما هست و نه با آن فهم و شعور فرهنگی که ممکن است زن‏هایی که حمایت از قانون اساسی کردند و تظاهرات راه انداخته بودند باز هم در چنین شرایطی به راهپیمایی ادامه دهند. اما آن خواهرانی که برای به ثمر رسیدن انقلاب از هیچ چیزی دریغ نکردند و بهترین جوانانشان را فدای انقلاب کردند تا این انقلاب بارور گردد فکر نمی‏کنم آن‏طور زنان برای تضعیف کردن انقلابشان در خیابان‏ها تظاهرات نمایند فکر نمی‏کنم چنین زنانی دست به این کارها بزنند. یکی دیگر این‏که به طوری که یکی از دانشجویان تعریف می‏کرد تظاهراتی کردند و هتل‏ها را گرفتند. من برای محفوظ ماندن سهم خواهران عزیز در این انقلاب شکوهمند و پی بردن به مسؤولیت در این زمان این آیه را می‏خوانم: «وَ مِنْ ءَایَاتِهِ أَنْ خَلَقَ لَکمُ مِّنْ أَنفُسِکُمْ أَزْوَاجًا لِّتَسْکُنُواْ إِلَیْهَا» که در این آیه ارزش خانواده و مسؤولیت طرفین زن و مرد بیان می‏شود. مادران و همسران باید به این وظیفه خطیر احترام کنند و مراقب باشند، زن‏ها در این موقعیت خطیر و حساس بایستی نقش سازنده عمیقی داشته باشند. من از همان اوایل انقلاب که بعضی راه انحراف و تخلف از راه امام را پیش گرفته به خواهران عزیز عرض کردم که مصداق آیه «النَّفَّثَاتِ فىِ الْعُقَد» نباشید و به این گره‏های کور در انقلاب ندمید و سرانجام پیام من به خواهران این است که شماها با نقش مهمی که در ساختن جامعه و پرورش فرزندان و پاسداران دارید این جوانان را طوری آگاهی دهید که مکتب انقلاب را خوب درک کرده و جهت خلاف را انتخاب ننمایند والسلام علیکم، ان شاء الله موفق باشید.
نایب رئیس- البته مطلب برای همه خواهران با ایمان و مبارزمان روشن است حتی من این نگرانیم را خیلی به جا نیافتم که بعضی از برادرها نگران شده بودند که ممکن است خواهران ما تحت تأثیر این‏گونه مطالب قرار بگیرند، ولی به هر حال لازم دانستیم خواهران‏
Majlis:1 Volume:3 Sessions:51-67 Page:1512
عزیز در سراسر ایران این تذکر را توجه داشته باشید آن‏چه که در اینجا می‏گذرد بررسی قانون اساسی است و قوانین مربوط به ازدواج و طلاق و امثال اینها اصولًا در این مجلس مطرح نمی‏شود، بنابراین فرصت به کسانی که از هر جریانی می‏خواهند علیه انقلاب خود شما سوء استفاده کنند ندهید و راه را بر این توطئه‏گران ببندید که شما هستید نیروی عظیم انقلاب و دیروز شما ستون پرتوان انقلاب بودید امروز و فردا هم خواهید بود. امیدوارم با هوشیاری و آگاهی خودتان نشان بدهید که نمی‏توانند از احساسات پاک شما علیه جریان اصیل انقلاب کمترین بهره‏برداری غلط را داشته باشند. تجربه تاریخی در این دوران ما نشان داده است که زن مسلمان با ایمان از نوعی آگاهی مرموز و روشن ضمیری خاص برخوردار بوده و هست، این تجربه را همچنان ادامه بدهید و نشان دهید نورانیت اسلام و نورانیت آشنایی با تعالیم قرآن و پیوند با آن را، که در این راه خدا حافظ شماست، ان شاء الله.
کیاوش- شکایت ما در این وسط مثل این‏که لوث شد. یا باید مجلس شکایت بکند یا خودم علیه روزنامه اطلاعات اعلام جرم می‏کنم.
نایب رئیس- راجع به روزنامه اطلاعات اجازه بفرمایید دقیقاً بررسی بشود و با خود آنها هم در میان گذاشته شود چون آن چیزی که الان اینجا هست عبارت است از یک اعلامیه‏ای که یک جمعیتی به آنها داده است، فعلًا مستقیماً هیچ ارتباطی به خبرنگارشان در اینجا و امثال اینها در آن به چشم نمی‏خورد. (کیاوش- پس اجازه بدهید اعلام جرم علیه همان جمعیت بشود) بسیار خوب راجع به آن جمعیت هم باید رسیدگی کرد. (دکتر قائمی- ضمناً در اطلاعات فقط به صورت اطلاعیه ذکر شده است.) بلی اطلاعیه‏ای است از آنها که چاپ شده و نمی‏تواند ارتباطی با خبرنگار اطلاعات در اینجا و امثال آن داشته باشد. اجازه بفرمایید وارد دستور جلسه بشویم.
اکرمی- باید اضافه بکنیم که به جای این‏که مطالب بنده را مفصل ذکر بکند اینجا مسأله‏ای را نوشته که به همه نمایندگان برخورد دارد. گفته است که در این ایام رفتاری با مطبوعات کرده‏اند که شایسته دشمنان ملت بوده نه نمایندگان واقعی و زبان ملت.
نایب رئیس- این را از قول شما نقل کرده است؟ (مطالبی که بنده گفته‏ام فقط یک تکه‏اش را آورده است.) خوب اجازه بفرمایید وارد دستور بشویم.
صافی- این مجلس، مجلسی نیست که زن و مرد در مقابل هم قرار گرفته باشند اگر زن هم در این مجلس نبود، مردها همان‏طور که وظیفه دارند و مسؤولیت دارند احکام خدا را بیان می‏کردند و ما از احکام خدا سر مویی حاضر نیستیم کم بشود که مردها خوششان بیاید یا بدشان بیاید و یا این‏که زن‏ها ناراحت بشوند یا نشوند البته آن زن‏هایی که ایمان ندارند و مسائل فقهی هم که مطرح شد بر این پایه‏ها نیست. قرآن طلاق، تعدد زوجات، تمام اینها را فقها در یک محیط بسیار بسیار دقیق و تحقیقی بررسی می‏کنند و در دسترس مردم قرار می‏دهند و مسلمان‏ها هم قبول می‏کنند. اگر آن آیات در قرآن هست این آیه هم هست که «وَ إِذَا سَأَلْتُمُوهُنَّ مَتَاعًا فَسَلُوهُنَّ مِن وَرَاءِ حِجَابٍ» و این آیه هم هست که «وَ قَرْنَ فىِ بُیُوتِکُن» آن روایات هم همه‏شان ضعیف نیستند روایات را محققین و آنهایی که متخصص در حدیث‏شناسی هستند آنها باید تصدیق بکنند و در محیط فقه نه در اینجا این مطالب گفته شود اینها را خواهش می‏کنم تذکر بدهید که مردم اشتباه نکنند. در اسلام زن و مرد در مقابل هم نیستند و ما همه طرفدار حقوق‏
Majlis:1 Volume:3 Sessions:51-67 Page:1513
زن و مرد هستیم بدون استثناء.
نایب رئیس- درست است به همین دلیل هم خواهرمان خطاب به همه آقایان این مطلب را گفتند که شما هستید همگی پاسداران اسلام و تعالیم او و بر طبق آن وظیفه، خواست‏هایی را اینجا مطرح کردند و نه تنها در اینجا بلکه در جامعه اسلامی اصولًا زن و مرد مکمل یکدیگر هستند نه در مقابل و مخالف یکدیگر. حالا اسامی غایبین و دیرآمدگان جلسه قبل قرائت می‏شود.
غایبین، آقایان: سبحانی، حائری، فاتحی، مدنی، هاشمی‏نژاد.
دیرآمدگان، آقایان: انواری 30 دقیقه، باهنر بیست و هشت دقیقه، بنی صدر بیست و دو دقیقه، حسینی هاشمی چهل و پنج دقیقه، خادمی پنجاه و پنج دقیقه، رشیدیان بیست و یک دقیقه، رحمانی بیست و سه دقیقه، مراغه‏ای نود دقیقه، موسوی اردبیلی بیست و یک دقیقه، نوربخش بیست و هشت دقیقه.
2- طرح و تصویب بندهای 4 و 9 اصل 127 (اصل چهل و سوم)
نایب رئیس- وارد دستور می‏شویم بند 4 اصل 127 مطرح است که قرائت می‏شود.
بند 4 اصل 127 (اصل چهل و سوم)- رعایت آزادی انتخاب شغل و عدم اجبار افراد به کاری معین و جلوگیری از بهره‏کشی از کار دیگری.
هاشمی‏نژاد- «بهره‏کشی» را «بهره‏گیری» بنویسید بهتر نیست؟
نایب رئیس- بهره‏کشی جالب‏تر است. درباره این بند بحث به اندازه کافی شده است. لطفاً گلدان‏ها را برای رأی‏گیری نزد دوستان ببرید.
 (اخذ رأی به عمل آمد و نتیجه به شرح زیر اعلام گردید)
نایب رئیس- عده حاضر در جلسه هنگام اخذ رأی شصت و یک نفر، تعداد کل آراء شصت و یک رأی آراء موافق پنجاه و چهار رأی، آراء مخالف یک رأی، آراء ممتنع شش رأی تصویب شد، تکبیر (حضار سه مرتبه گفتند). بند 9 اصل 127 قرائت می‏شود.
بند 9 اصل 127 (اصل چهل و سوم)- تأکید بر افزایش تولیدات کشاورزی، دامی و صنعتی که نیازهای عمومی را تأمین کند و کشور را به مرحله خودکفایی برساند و از وابستگی برهاند.
 (اخذ رأی به عمل آمد و نتیجه به شرح زیر اعلام گردید)
نایب رئیس- عد حاضر در جلسه هنگام اخذ رأی شصت و یک نفر، تعداد کل آراء شصت رأی، آراء موافق پنجاه و نه رأی آراء مخالف هیچ، آراء ممتنع یک رأی، تصویب شد، تکبیر (حضار سه مرتبه گفتند). به امید روزی که در ایران دیگر هیچ دامی را نخواهیم وارد بکنیم و هیچ نانی. (نمایندگان- ان شاء الله).
3- طرح و تصویب اصل 1/ 127 (اصل چهل و پنجم)
نایب رئیس- اصل 1/ 127 قرائت می‏شود.
اصل 1/ 127- انفال و ثروت‏های عمومی از قبیل زمین‏های موات یا رها شده، معادن، دریاها، دریاچه ها، رودخانه‏ها و سایر آب‏های عمومی، کوه‏ها، دره‏ها، جنگ‏ها، نیزارها، بیشه‏های‏
Majlis:1 Volume:3 Sessions:51-67 Page:1514
طبیعی، مراتعی که حریم نیست، ارث بدون وارث و اموال مجهول المالک و اموال عمومی که از غاصبین مسترد می‏شود، در اختیار حکومت اسلامی است که در راه مصالح عامه از آنها بهره‏برداری می‏شود. تفصیل هر یک را قانون معنی می‏کند.
نایب رئیس- یک سؤال کتبی شده که توضیح می‏دهم. آقای کیاوش سؤال کرده‏اند که زمین‏های موات یا رها شده چیست. باید عرض کنم که منظور از زمین رها شده زمینی است که قبلًا کسی آبادش کرده ولی او را رها کرده و رفته. (کیاوش- این کلمه رسا نیست) (ربانی شیرازی- بنویسید «زمین‏های متروک») بنابراین اگر موافق باشید «رها شده» را تبدیل به «متروک» بکنیم. (اشراقی- بنویسید «اعراض شده».) دقت بفرمایید آقایان، وقتی ما گفتیم تفصیل هر یک را قانون معین می‏کند این دیگر بعداً معین می‏شود که کدام، با چه مقدار، سه سال یا پنج سال یا بدون مدت، و کدام رها شده است و نیست. به هر حال توضیح دادیم رها شده به این منظور گفته شده است.
مکارم شیرازی- عبارت نارسا است. فرضاً بنده یک زمینی دارم دو سال است که کشت نکرده‏ام و رها شده، آیا معنی‏اش این است که معرض عنها، انجلی اهلها، باد اهلها؟
نایب رئیس- بیش از اینها هم هست، سه سال آن را رها کردن هم هست حالا اجازه بفرمایید به نوبت صحبت بشود. آقای منتظری بفرمایید.
منتظری- اعوذ بالله من الشیطان الرجیم، بسم الله الرحمن الرحیم. اولًا این خصوصیاتی که به ذهن آقایان می‏آید مثلًا رها شده ممکن است کمی در آن اجمالی باشد یا جاهای دیگر، در واقع آن قسمت آخری که گفتم «تفصیل هر یک را قانون معین می‏کند» همه این مشکلات را برطرف می‏کند. اما اشکالی که من به ذهنم می‏آید این است که این عبارت نارسا است در آخر «در اختیار حکومت اسلامی است که در راه مصالح عامه از آنها بهره‏برداری می‏شود» این به این صورت ظاهرش این‏طور است که مثلًا فرض بکنید که حکومت باید اجازه بدهد و هیچ درآمد و تملیکی هم از آن استفاده نکند. پیشنهاد من این است که این عبارت را بایستی این‏طور نوشت که «تا بر طبق مصالح عامه نسبت به آنها عمل نماید. تفصیل و ترتیب استفاده از آنها را قانون معین می‏کند» و صبح هم عبارت به این شکل مطرح بود. (طاهری اصفهانی- «بهره‏برداری» حرف شما را می‏رساند.) بهره‏برداری ظاهرش این است که باید اجازه بدهد و درآمدش را بگیرد بنابراین «عمل می‏نماید» واضح‏تر است.
نایب رئیس- همان‏طور که مکرراً گفته شده ما بحث لفظی نداریم هیچ اشکالی ندارد اگر این عبارت روشن‏تر به نظر دوستان می‏رسد بنویسیم «در اختیار حکومت است تا بر طبق مصالح عامه نسبت به آنها عمل نماید. تفصیل و ترتیب استفاده از هر یک را قانون معین می‏کند» آقای هاشمی‏نژاد بفرمایید.
هاشمی‏نژاد- به نظر من یک «در» باید به اول حریم اضافه شود یعنی «در حریم ملک کسی»
نایب رئیس- خیر مرتع، حریم روستا و اینها مطرح است. آقای سبحانی بفرمایید.
سبحانی- بنده دو پیشنهاد دارم یکی این اموال عمومی که از غاصبان مسترد می‏شود این برداشته شود چون در اصل بعدی می‏آید مانند اختلاس، غصب، رشوه، سرقت، قمار و نظایر اینها. دیگر این‏که اموال مجهول المالک جزو انفال نیست. (نایب رئیس- عطف‏
Majlis:1 Volume:3 Sessions:51-67 Page:1515
کرده‏ایم انفال و ثروت‏های عمومی.) اموال مجهول المالک در راه مصالح عامه نیست بلکه یک مصرف به خصوصی دارد.
نایب رئیس- خیر مصرف بالخصوص ندارد، یا جور دیگر هم می‏تواند در اختیار بیت المال بگذارد. آقای کیاوش بفرمایید. (کیاوش- بنده هم در مورد «رها شده» حرف داشتم که اصلاح شد.) آقای خامنه‏ای بفرمایید.
خامنه‏ای- اشکال بنده یکی «رها شده» بود که اصلاح شد یکی «دریاها» است. دریاها را اگر جز انفال بدانیم به معنای ملک امام با دریاهای آزاد که مسأله بین المللی و سیاسی است معارضه دارد این باید حل بشود و دیگر این‏که دریاها و ثروت‏های دریا این را شامل نمی‏شود، در دریا و عمق زمین دریا و معادن و چیزهایی که جزو مستملکات است و در فقه هم تصریح شده.
نایب رئیس- و اما راجع به قسمت بین المللی آن بحث دیگری است که اصولًا بر طبق مبانی اسلام چه جور است، به هر حال قسمتی از دریاها که می‏توانند تصرف بکنند اینها به نظر من روشن است.
خامنه‏ای- این «در اختیار حکومت» را چرا ما «بیت المال» ذکر نمی‏کنیم؟ اگر اینها که اسم برده شده جزء بیت المال است آن مسأله مالکیت هم در آن ذکر بشود، معنی این «در اختیار حکومت» در اینجا این است که ما دیگران را مالک می‏دانیم ولی امام را که مالک هست ما اینجا فقط حق تصرف یا حق اولویتی چیزی ....
نایب رئیس- اصطلاحاً بیت المال در فرهنگ اسلامی اخص از اینها است و به اینها بیت المال گفته نشده است. به هر حال آقایان پیشنهاد کفایت مذاکرات داده‏اند موافقین با این بوده و مثلًا در زمان جنگ بر آنها خرابی وارد شده. آیا اینها جزء بیت المال و جزء مال همه مسلمین است؟
حیدری- عرض می‏شود اینجا نوشته شده است انفال، موات بر دو قسم است موات اصلی و موات عارضی. موات اصلی انفال است ولی زمین‏های عارضی زمین‏هایی است که قبلًا آباد بوده و مثلًا در زمان جنگ بر آنها خرابی وارد شده. آیا اینها جزء بیت المال و جزء مال همه مسلمین است؟
نایب رئیس- این پاسخ را دادیم که ثروت‏های عمومی عطف شد به انفال و آن قسمت‏هایی که جزو انفال نیست مثل مال مجهول المالک. (حیدری- این عطف بیان نیست؟) خیر آقا عطف بیان نیست.
حیدری- اشکال دیگر این‏که اموال مجهول المالک، البته بنده راجع به این موضوع صبح خدمت آقای منتظری عرض کردم که اینها موردش، مورد صدقه به فقرا است، مال عامه که نیست و موردش مخصوص است، چطور اینجا در اختیار حکومت قرار می‏گیرد؟
نایب رئیس- اولًا صدقه فقط مربوط به فقرا است؟ یا «یتصدق ان صاحبه، یتصدق یؤتی الفقرا» نیست آقا؟ (حیدری- ولی در اینجا، مورد صدقه هست) ببینید آقا یتصدق در روایت داریم و این معنایش یؤتی الفقرا نیست. (ربانی شیرازی- فی سبیل الله است.) می‏تواند در راه خدا بدهد بنابراین همان موارد ذکوه و انفال هست. اصل 1/ 127 برای رأی‏گیری خوانده می‏شود.
Majlis:1 Volume:3 Sessions:51-67 Page:1516
اصل 1/ 127 (اصل چهل و پنجم)- انفال و ثروت‏های عمومی از قبیل زمین‏های موات یا رها شده، معادن، دریاها، دریاچه‏ها، رودخانه‏ها و سایر آب‏های عمومی، کوه‏ها، دره‏ها، جنگل‏ها، نیزارها، بیشه‏های طبیعی، مراتعی که حریم نیست، ارث بدون وارث، اموال مجهول المالک و اموال عمومی که از غاصبین مسترد می‏شود، در اختیار حکومت اسلامی است تا بر طبق مصالح عامه نسبت به آنها عمل نماید. تفصیل و ترتیب استفاده از هر یک را قانون معنی می‏کند.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی شصت و دو نفر، تعداد کل آراء شصت و دو رأی، آراء موافق پنجاه و هفت رأی، آراء مخالف هیچ، آراء ممتنع پنج رأی، بنابراین اصل 1/ 127 تصویب شد، تکبیر (حضار سه بار تکبیر گفتند).
4- طرح و تصویب اصل 2/ 127 (اصل چهل و نهم)
نایب رئیس- اصل 2/ 127 مطرح است که قرائت می‏شود.
اصل 2/ 127- دولت موظف است ثروت‏های ناشی از ربا، غصب، رشوه، اختلاس، سرقت، قمار، سوء استفاده از موقوفات و سوء استفاده از مقاطعه‏کاری‏ها و معاملات دولتی، فروش زمین‏های موات و مباحات اصلی، دائر کردن اماکن فساد و سایر موارد غیرمشروع را گرفته و به صاحب حق رد کند و در صورت معلوم نبودن به بیت المال بدهد. این حکم باید با رسیدگی و تحقیق و ثبوت شرعی به وسیله دولت اجرا شود.
نایب رئیس- فقط با اجازه دوستان در آن سطر ما قبل آخر نوشته شود «و در صورت معلوم نبودن او» یک کلمه «او» اضافه می‏شود. خوب اینجا عده‏ای از دوستان اسم نوشته‏اند و ... (دکتر شیبانی- آقا رأی بگیرید چون عده زیادی کتباً نوشته‏اند و پیشنهاد کفایت مذاکرات داده‏اند.) (سبحانی- اگر یک ابهاماتی باشد و این ابهامات رفع نشود چه اشکالی دارد؟) فعلًا دو نفر از آقایان که نوبت گرفته‏اند و در ردیف اول و دوم اسم نوشته‏اند صحبت می‏کنند. آقای مکارم بفرمایید.
مکارم شیرازی- عرض بنده این است که این اصل هم ریشه قرآنی دارد «وَإِنْ تُبْتُمْ فَلَکُمْ رُءُوسُ أَمْوَالِکُمْ» اموال ربوی باید به صاحبانش برگردد و هم ریشه حدیث دارد علی علیه السلام وقتی که به خلافت رسیدند فرمودند تمام اموالی که از بیت المال به غارت رفته همه آنها را من بر می‏گردانم ولو این‏که اینها به مهریه زنان رفته باشد و از آن استفاده‏های مختلف کرده باشند و از نظر فقهی هم مسلم است اموالی که از طریق حرام به دست بیاید گذشت زمان ایجاد مالکیت نخواهد کرد و همه در قسمت اول این اصل متفق القول هستیم که بحثی ندارد، ولی در شرایطی اگر نحوه اجرای آن را بررسی نکنیم و محکم کاری نکنیم ممکن است وسیله هرج و مرج و سوء استفاده بشود. همان‏طور که در مسأله رباخواری با این‏که مبارزه با رباخواری و گرفتن اموال مردم از رباخواران یکی از مترقی‏ترین قوانین اسلامی بوده و هست، عده‏ای سوء استفاده کردند و آمدند همکارهای مسلمی را و افرادی را که به عمرشان یک ریال رباخواری نکرده بودند یقه‏شان را گرفتند و زندان هم رفتند و حتی عده‏ای به تازگی با بلندگو در اطراف شهرها داد و بیداد کردند که هر کسی از این شخص‏
Majlis:1 Volume:3 Sessions:51-67 Page:1517
شکایتی دارد بیاید و آن وقت یک نفر آمده گفته فلان کس از من رباخواری کرده، یکی دیگر می‏گوید هفده سال قبل این شخص جنس را به من فروخته و بعداً که تمام دفاتر را بررسی کرده‏اند دیده‏اند دروغ است در حالی که طرف هم زندان رفته و هم در شهر آبرویش رفته است. عرض بنده این است نفرمایید قانون باید خوب اجرا بشود و یا این‏که ما لازم نیست نحوه اجرای قانون را در اینجا بنویسیم. اگر ما بدانیم که یک قانونی بدون محکم کاری در نحوه اجرایش باعث تضییع حقوق عده‏ای می‏شود باید نحوه اجرایش محکم و صریح بنویسیم تا آن عوارض جنبی را نداشته باشد. به همین دلیل بنده عرض کردم در ذیل این اصل نوشته بشود «ثبوت نامشروع بودن باید تنها به وسیله محاکم صالحه و طبق موازین شرعی صورت گیرد و به وسیله دولت اجرا شود. دخالت افراد غیر مسؤول در این کار مجازات دارد» اگر جمله آخر را هم نمی‏خواهید بنویسید لااقل جمله قبل را یک مقدار بازتر و مشخص‏تر بنویسید تا این‏که باعث هرج و مرج نشود. الان ما می‏بینیم یک دست‏هایی هست و به عنوان این‏که در مجلس خبرگان درباره طلاق زنان صحبت شده است می‏خواهند مردم را ناراحت کنند فردا در دهات می‏گویند گفته شده که باید اموال حرام را برگردانید و مردم را به جان هم می‏اندازند ما بیاییم اینجا محکم کاری بکنیم. این اصل خوب است می‏خواهیم از آن سوء استفاده نشود.
نایب رئیس- اجازه بفرمایید ملت ما باید بداند که اگر می‏خواهد این انقلاب به خوبی به ثمر برسد بیش از هر چیز باید اجرای همه قوانین انقلابی از راه قدرت قانونی و قدرت انقلابی و یا نظم الهی انقلابی و انقلابی الهی اسلامی صورت بگیرد و هر گونه خودکامگی حتی در راه اجرای آن چیزی که حق به نظر برسد حق را پایمال خواهد کرد. به همین منظور و برای رعایت این نکته هست که در پایان این اصل این جمله آمد «این حکم باید با رسیدگی و تحقیق و ثبوت شرعی به وسیله دولت اجرا شود» آقای ضیائی بفرمایید.
دکتر ضیائی- ما اقتصاد نظام گذشته را بیشتر از جانب ثروتمندان و بازرگانانی می‏بینیم که از بانک‏ها اعتبار و پول گرفتند و تجارت خارجی کردند مثل شیشه متری شانزده تومانی را متری هشتاد و پنج تومان فروختند و بقیه اجناس هم همین‏طور و اینها از اعتبارات بانکی استفاده کردند یعنی از اعتبار ملت و جنسی را هم که آوردند ده برابر فروختند و تورم ایجاد کردند، کیسه خودشان را پر کردند و اختلاف طبقاتی ایجاد کردند و در نتیجه این اعتبارات یک مقدار زیادی هم به بانک‏ها ربا دادند که آن حرام بود، قسمت اولش هم حرام بود. الان با این قانون شما دولت را ملزم می‏کنید علاوه بر این‏که آن بازرگان، آن ثروتمند، آن کاسب، آن تاجر که آن جور بر ملت اجحاف کرده آن مقدار پولی را که به عنوان ربا به بانک پرداخته دوباره بازگرداند به خود این تاجر و کاسب و بازرگان.
نایب رئیس- آقای ضیائی، عنایت بفرمایید مسلماً وقتی که بخواهد همه این اصل اجرا بشود چون جناب‏عالی به یک گوشه‏اش توجه فرمودید در نتیجه به خود او بر نمی‏گردد برای این‏که همان‏طور که در صدر فرمایشتان فرمودید با اجحاف‏ها و تعدی‏ها باید آن مقدار و چندین برابر آن برگردد به بیت المال، این است که این اصل را از صدر تا ذیل آن یک جا عنایت بفرمایید.
مکارم شیرازی- یعنی اگر یک مستضعفی وامی از بانک رهنی گرفته است و سودی داده است آن سود را باید از بانک بگیریم و به او بدهم؟
نایب رئیس- اگر مستضعف هست بله. آقای نبوی بفرمایید.
Majlis:1 Volume:3 Sessions:51-67 Page:1518
نبوی- عرض شود تمام مردم این کشور با این بانک‏ها معامله داشته‏اند ربح داده‏اند و ربح گرفته‏اند، فردا چه مشکلی ایجاد می‏کند؟
نایب رئیس- امروز تمام بانک‏ها در اختیار دولت است حل این مسأله ساده‏تر از آن خواهد بود که آقایان می‏فرمایید و بعد هم عنایت بفرمایید مکرر عرض شد قانون اساسی مادام که رویش یک قانون عادی در مجلس با توجه به تمام خصوصیات و جزئیات تنظیم نشود که اجرا نمی‏شود. در آن قوانین عادی به تمام این جزئیات توجه خواهد شد اگر می‏بینید در این فصل چیزی هست که مزاحم تنظیم یک قانون عادی قابل اجرا است، تذکر بفرمایید ولی اگر می‏بینید حتی کمبودهایی دارد در جزئیات، آن را موکول بفرمایید به قوانین عادی. و اما این دوستانی که اینجا اسم نوشته‏اند اگر می‏بینید که شبهه فقهی دارند بفرمایند تا توضیح داده شود ولی اگر شبهه فقهی نیست بنابراین دیگر رأی بگیریم. (سبحانی- شبهه فقهی دارم.) بفرمایید.
سبحانی- عرض کنم سوء استفاده از موقوفات دو جور است یکی از آن در اینجا درست است یکی از آن درست نیست چون یک موقع یک کسی در یک زمین موقوفه را گرفته و خورده است آن را باید پس بگیرید، یک موقع این‏طور نیست یک کسی در یک زمین موقوفه زراعت کرده و کارهای کشاورزی انجام می‏دهد و ثروتی از آنجا به دست آورده ما در اینجا نمی‏توانیم آن ثروت را از او بگیریم باید اجرت المثل از او بگیرید. در این اصل نوشته شده ثروت‏های ناشی از سوء استفاده از موقوفات، شق اولش درست است اما اگر کشت و زرع کند و ثروتی به دست بیاورد او باید اینجا اجرت المثل بدهد.
نایب رئیس- آقای سبحانی به طور کلی عرض می‏کنم این‏که می‏گوییم تفصیل این مسائل در قوانین عادی می‏آید برای همین است چون این جزئیات جایش اینجا نیست. (صدوقی- آقا رأی برای کفایت مذاکرات گرفتید پس چرا هنوز صحبت می‏کنید؟) پس آقایان معتقد هستند این‏که من هنوز میدان بحث داده‏ام برخلاف رأی اکثریت است. (تهرانی- آن ذیلی را که آقای مکارم فرمودند بنویسید و رأی بگیرید.) آن ذیل خیلی بی‏معنا است. بنابراین اصل 2/ 127 برای رأی‏گیری خوانده می‏شود.
اصل 2/ 172 (اصل چهل و نهم)- دولت موظف است ثروت‏های ناشی از ربا، غصب، رشوه، اختلاس، سرقت، قمار، سوء استفاده از موقوفات، سوء استفاده از مقاطعه‏کاری‏ها و معاملات دولتی، فروش زمین‏های موات و مباحات اصلی، دائر کردن اماکن فساد و سایر موارد غیر مشروع را گرفته و به صاحب حق رد کند و در صورت معلوم نبودن او به بیت المال بدهد. این حکم باید با رسیدگی و تحقیق و ثبوت شرعی به وسیله دولت اجرا شود.
 (اخذ رأی به عمل آمد و نتیجه به شرح زیر اعلام گردید)
نایب رئیس- عده حاضر در جلسه هنگام اخذ رأی شصت و دو نفر، تعداد کل آراء شصت و سه رأی، یک رأی به قید قرعه خارج شد، آراء موافق چهل و هشت رأی، آراء مخالف یک رأی، آراء ممتنع سیزده رأی. بنابراین اصل 2/ 127 تصویب شد. تکبیر (حضار تکبیر گفتند).
5- طرح و تصویب اصل 3/ 127 (اصل چهل و ششم)
نایب رئیس- اصل 3/ 127 مطرح است، از آقای آیت خواهش می‏کنم اصل را
Majlis:1 Volume:3 Sessions:51-67 Page:1519
قرائت بفرمایند.
اصل 3/ 127 (اصل چهل و ششم)- هر کس مالک حاصل کسب و کار مشروع خویش است و هیچ کس نمی‏تواند به عنوان مالیت نسبت به کسب و کار خود امکان کسب و کار را از دیگری سلب کند.
نایب رئیس- درباره این اصل در جلسات صبح به حد کافی بحث شده است. آیا نظر دیگری دارید؟ (نمایندگان- چون به اندازه کافی بحث و اظهار نظر شده، لطفاً رأی بگیرید.) بدین ترتیب لطفاً گلدان‏ها را برای اخذ رأی ببرید. از آقایان منشی‏ها خواهش می‏کنم در شمارش آراء نظارت بفرمایید.
 (اخذ رأی به عمل آمد و نتیجه به شرح زیر اعلام گردید)
نایب رئیس- عده حاضر در جلسه هنگام اخذ رأی شصت و دو نفر، شماره کل آراء شصت و دو رأی، آراء موافق شصت رأی، آراء مخالف یک رأی، آراء ممتنع یک رأی، بنابراین اصل 3/ 127 تصویب شد، تکبیر (حضار تکبیر گفتند). یک اصل را صبح دوستان در آخر جلسه مشغول تنظیم آن بودند و مثل این‏که در پایان هم به نتیجه رسیده‏اند ولی برای چاپ در دستور جلسه امروز نرسیده است این اصل را به عنوان اصل 4/ 127 می‏نامیم که فردا آماده می‏شود و در دستور جلسه قرار خواهد گرفت. از اینجا یک بخش جدیدی در قانون اساسی شروع می‏شود که مربوط به سیاست خارجی جمهوری اسلامی ایران است. (یزدی- اگر متن خطی آن اصل که فرمودید، حاضر باشد می‏توانید بیاورید در جلسه امروز و مطرح بفرمایید.) اثری در کار ما ندارد و می‏توانیم فردا هم در جلسه علنی مطرح کنیم. بنابراین اجازه بفرمایید در دستور جلسه فردا چاپ و گنجانده شود.
6- طرح و تصویب اصل 138 (اصل یکصد و پنجاه و دوم)
نایب رئیس- اصل 138 مطرح است که خوانده می‏شود.
اصل 138 (اصل یکصد و پنجاه و دوم)- سیاست خارجی جمهوری اسلامی ایران براساس نفی هر گونه سلطه‏جویی و سلطه‏پذیری، حفظ استقلال همه جانبه و تمامیت ارضی کشور، دفاع از حقوق همه مسلمانان و عدم تعهد در برابر قدرت‏های سلطه‏گر و روابط صلح‏آمیز متقابل با دول غیر محارب استوار است.
تهرانی- درباره این اصل هم همه صحبت‏ها شده، رأی بگیرید.
نایب رئیس- اجازه بفرمایید ببینیم سؤالی هست یا نه. آقای خالاتیان شما فرمایشی دارید؟
خالاتیان- پیشنهاد می‏کنم بعد از عبارت «دفاع از حقوق همه مسلمانان» کلمه «مستضعفان» هم اضافه شود.
نایب رئیس- در اصل بعد، یعنی در اصل 139 مفصلًا پیشنهاد شما آمده است. اگر نظر دیگری نیست، نسبت به این اصل با ورقه رأی بشود (اظهاری نشد) لطفاً گلدان‏ها را برای اخذ رأی ببرید.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر هنگام اخذ رأی شصت نفر، شماره کل آراء شصت رأی، آراء
Majlis:1 Volume:3 Sessions:51-67 Page:1520
موافق شصت رأی، بنابراین، این اصل به اتفاق آراء تصویب شد. تکبیر (حضار سه بار تکبیر گفتند).
7- طرح و تصویب اصل 139 (اصل یکصد و پنجاه و چهارم)
نایب رئیس- اصل 139 قرائت می‏شود.
اصل 139- جمهوری اسلامی ایران سعادت انسان در کل جامعه بشری را آرمان خود می‏داند و رسیدن به استقلال و آزادی و حکومت حق و عدل را حق همه مردم جهان می‏شناسد. بنابراین در عین خودداری کامل از هر گونه دخالت در امر داخلی ملت‏های دیگر، از مبارزه حق طلبانه مستضعفین در برابر مستکبرین در هر نقطه از جهان حمایت می‏کند.
دکتر شیبانی- رأی بگیرید.
مکارم شیرازی- من یک عرض کوچکی دارم. (نایب رئیس- بفرمایید.) «رسیدن به استقلال» درست نیست، پیشنهاد می‏کنم کلمه «رسیدن به» را حذف کنید و مطلق «استقلال» را بنویسید. ممکن است اشخاص استقلال داشته باشند ولی به مخاطره بیفتند، باز هم باید دفاع کنند.
نایب رئیس- تذکر به جایی است «رسیدن به» هیچ چیزی را اضافه نمی‏کند و این ابهامی هم که فرمودند دارد. پس اگر موافقید استقلال مطلق بنویسیم. (خزعلی- «در امور داخلی ملت‏های دیگر» باید نوشته شود یا «در امور داخلی کشورهای دیگر»؟) ما مخصوصاً مقید هستیم که هر چه بیشتر رابطه‏مان با ملت‏های دیگر استوار باشد تا کشورهای دیگر. بنابراین چون نظر دیگری نیست این اصل را با توجه به اصلاحی که در آن به عمل آمد، برای رأی‏گیری با ورقه یک بار دیگر می‏خوانیم.
اصل 139 (اصل یکصد و پنجاه و چهارم)- جمهوری اسلامی ایران سعادت انسان در کل جامعه بشری را آرمان خود می‏داند و استقلال و آزادی و حکومت حق و عدل را حق همه مردم جهان می‏شناسند. بنابراین در عین خودداری کامل از هر گونه دخالت در امور داخلی ملت‏های دیگر، از مبارزه حق طلبانه مستضعفین در برابر مستکبرین در هر نقطه از جهان حمایت می‏کند.
نایب رئیس- لطفاً گلدان‏ها را برای اخذ رأی ببرید. از آقایان منشی‏ها هم خواهش می‏کنم در اخذ و شمارش آراء کمک و نظارت بفرمایند.
 (اخذ رأی به عمل آمد و نتیجه به شرح زیر اعلام گردید)

نایب رئیس- عده حاضر در جلسه هنگام اخذ رأی شصت و یک نفر، شماره کل آراء شصت و یک رأی، آراء موافق شصت و یک رأی، بنابراین، این اصل به اتفاق آراء تصویب شد، تکبیر (حضار سه مرتبه تکبیر گفتند).
موسوی تبریزی- تصویب این دو اصل آن هم یکی با شصت رأی و دیگری با شصت و یک رأی، خود شاهدی است بر اصالت انقلاب ما (نمایندگان- صحیح است، احسنت).
نایب رئیس- نفرمایید شصت رأی یا شصت و یک رأی، بلکه بفرمایید به اتفاق آراء تصویب شد چون عده حاضر در جلسه هنگام اخذ رأی با تعداد آراء موافق هر دو یکی بوده است. همان‏طور که فرمودید این اتفاق آراء دلیل و شاهد بر اصالت انقلاب ماست و نیز به جهانی بودن‏
Majlis:1 Volume:3 Sessions:51-67 Page:1521
انقلاب و این‏که انقلاب آن‏طور هم که بعضی‏ها می‏گویند قرار نیست در داخل مرزها محصور بماند، البته به یک شرط، به شرط این‏که با فداکاری و گذشت و اتحاد و همبستگی و درایت و آگاهی و استقامت همگی بتوانیم آن جامعه نمونه را بسازیم. (نمایندگان- ان شاء الله)
8- طرح و تصویب اصل 141 (اصل یکصد و پنجاه و پنجم)
نایب رئیس- اصل بعدی یعنی اصل 141 مطرح است که آقای آیت قرائت می‏فرمایند.
اصل 141- دولت جمهوری اسلامی ایران می‏تواند به کسانی که پناهندگی سیاسی بخواهند پناه دهد مگر این‏که بر طبق قوانین کشور خائن و تبهکار شناخته شوند.
نایب رئیس- آقای منتظری فرمایشی دارید بفرمایید.
منتظری- اولًا اینجا که نوشته شده «پناهندگی سیاسی بخواهند» نباید نوشته شود «پناهندگی سیاسی می‏خواهند»؟ ثانیاً عبارت «مگر این‏که بر طبق قوانین کشور خائن و تبهکار شناخته شوند» ممکن است خواننده به ذهنش بیاید که مقصود شما کشوری است که آن شخص در آن زندگی می‏کند. باید در اینجا تصریح شود که مقصود کشور ایران است.
نایب رئیس- پس به جای «قوانین کشور» می‏نویسیم «قوانین ایران». (رحمانی- امکان دارد که مجازات آنها با مجازات اسلامی متفاوت باشد.) ما که نمی‏خواهیم مجازاتشان کنیم، ما می‏گوییم در چه صورت به آنها پناهندگی می‏دهیم.
رحمانی- وقتی شما به چنین شخصی پناهندگی می‏دهید بالاخره او به کشور خودش بر می‏گردد و برخلاف اسلام مجازات می‏شود. (هاشمی‏نژاد- از جایی دیگر پناهندگی می‏گیرد.) پس در این مواردی که مجازات آن کشورها برخلاف اسلام است، شامل نشود. (نایب رئیس- پس در نتیجه سبب می‏شود که او را به این دلیل مظلوم تلقی کنند.) حرف من در موقعی است که اختلاف در مجازات باشد. مثلًا آن شخص، خائن و تبهکار است و مجازاتش در کشور خودش قتل می‏باشد. در این موقع ما نباید او را به کشورش بازگردانیم که او را بکشند. چه بسا جرم او در اسلام قتل نباشد و مثلًا باید فقط دستش را برید.
نایب رئیس- آقای خامنه‏ای سؤالی دارید؟
خامنه‏ای- پیغمبر اکرم (ص) در مدینه مسلمان مسلمی را که پناهندگی می‏خواست به صرف قرارداد با قریش او را مسترد کرد. ما الان با کشورهایی قرارداد داریم و می‏توانیم که چنین قراردادهایی هم داشته باشیم. ما به صرف این‏که کسی تقاضای پناهندگی کرد، به او پناهندگی می‏دهیم ... (نایب رئیس- نوشته‏ایم «می تواند».) بلی، نوشته‏ایم می‏تواند ولی همین «می تواند» حقی ایجاد می‏کند. ما باید اینجا قید کنیم که قراردادی با دولت متبوع او نداشته باشیم، این مسأله لازم است که قید شود.
نایب رئیس- وقتی می‏گوییم دولت می‏تواند پناهندگی سیاسی بدهد، یعنی دستش باز است و هر طور صلاح می‏داند رفتار می‏کند.
خامنه‏ای- چرا شما دست دولت را باز می‏گذارید؟ اگر یک نفر از اعضای دولت در یک زمانی پیدا شد که با این «می تواند» آنجایی را که شما الان می‏فرمایید «نمی‏تواند» او چنین برداشتی نداشت. چرا شما روزه شک‏دار می‏گیرید؟ این را قید کنید تا تصریح شود.
نایب رئیس- جناب‏عالی می‏فرمایید که آن طرف قرارداد بسته است، اگر قرارداد بسته‏
Majlis:1 Volume:3 Sessions:51-67 Page:1522
باشد که دیگر نمی‏تواند.
خامنه‏ای- اگر یک دولتی از دول همسایه قرارداد داشته باشد که اینها پناهندگان مسترد کنند و پناهندگی ندهند ...
نایب رئیس- اولًا هیچ وقت چنین قرارداد غیر عادلانه‏ای در دنیا سراغ نداریم که باشد. قرارداد استرداد مجرمین هست ولی استرداد پناهندگی نیست.
خامنه‏ای- به هر حال این نظر من است، و مطلب دیگر این‏که کلمه «تبهکار» یا «خائن» شامل جرایمی که ممکن است قوانین ما آن را نپسندند، نمی‏شود. کلمه «مجرم» جامع معنای کلمات خائن و تبهکار است.
نایب رئیس- کلمه «تبهکار» فارسی کلمه «مجرم» است. آقای کیاوش مطلبی بود؟
کیاوش- اولًا دولت‏های عادل، برخلاف گفته آقای خامنه‏ای نباید قراردادهای غیر انسانی داشته باشند. ثانیاً پیشنهاد می‏کنم به جای عبارت «کسانی که پناهندگی سیاسی بخواهند» نوشته شود «به همه مستضعفان یا مظلومان که پناهندگی سیاسی بخواهند».
نایب رئیس- آقای مکارم مطلب تازه‏ای دارید؟
مکارم شیرازی- یک مطلبی هست که به نظرم آقای رحمانی فرمودند و آن این‏که یک نفر در یک مملکت مرتکب گناهی می‏شود. مثلًا فرض بفرمایید در آن مملکت سرقتی کرده، و مستحق اعدام نبوده است، اما اگر در آنجا بماند قوانین آنجا ... (نایب رئیس- این همان مطلبی است که آقای رحمانی فرمودند.) خوب، در این مورد چه فکری کرده‏اید؟ ممکن است تبهکار باشد اما می‏خواهند او را به اشد مجازات غیر عادلانه مجازات کنند. ما او را در کشورمان پناه می‏دهیم که نابودش نکنند.
رشیدیان- تمام این مطالبی که می‏فرمایید در عبارت «بر طبق قوانین کشور ایران» هست.
نایب رئیس- تذکرآقایان رحمانی و مکارم این است که موضوع این اصل پناهندگی سیاسی است و این‏طوری که آقایان می‏فرمایند، آن پناهندگی غیر سیاسی می‏شود البته این اصل نفی هم نمی‏کند به دلیل اصل 138 و 139 ایجاب می‏کرده که ما متعرض پناهندگی سیاسی بشویم این است که مسأله پناهندگی سیاسی ... (رحمانی- در آن مطلبی که ما گفتیم فرقی نمی‏کند.) (دکتر شیبانی- اصل را بخوانید و رأی بگیرید.)
طاهری گرگانی- ما اگر پناهندگی سیاسی را بزنیم و بنویسیم «... پناه دهند مگر این‏که بر طبق قوانین اسلام استحقاق پناهندگی نداشته باشند» عبارت بهتر می‏شود.
نایب رئیس- اجازه بفرمایید عین متن را با آن تغییر «قوانین ایران» برای رأی‏گیری بخوانیم.
اصل 141 (اصل یکصد و پنجاه و پنجم)- دولت جمهوری اسلامی ایران می‏تواند به کسانی که پناهندگی سیاسی بخواهند پناه دهد مگر این‏که بر طبق قوانین ایران خائن و تبهکار شناخته شوند.
 (اخذ رأی به عمل آمد و نتیجه به شرح زیر اعلام شد)

نایب رئیس- عده حاضر در جلسه هنگام اخذ رأی پنجاه و نه نفر، تعداد کل آراء پنجاه و نه رأی، آراء موافق پنجاه و چهار رأی، آراء مخالف هیچ، آراء ممتنع پنج رأی تصویب شد، تکبیر (حضار سه مرتبه تکبیر گفتند).
Majlis:1 Volume:3 Sessions:51-67 Page:1523
9- طرح و تصویب اصل 140 (اصل یکصد و پنجاه و سوم)
نایب رئیس- یک اصل دیگر مربوط به همین بخش سیاسی آماده و تنظیم شده است که قرائت می‏شود.
اصل 140- انعقاد هر گونه قراردادی که موجب سلطه یک یا چند کشور خارجی بر منابع طبیعی و اقتصادی کشور و ارتش و دیگر قوای مملکتی گردد ممنوع است.
منتظری- بنویسید موجب سلطه بیگانگان یا بیگانه بر منابع طبیعی ....
نایب رئیس- قرار بود متن اصلاح شده مطرح بشود چون گفته بودیم سلطه بیگانه به صورت مفرد بهتر است «ی» قراردادی هم زائد است. متن را با اصلاح می‏خوانم: «انعقاد هر گونه قرارداد که موجب سلطه بیگانه بر منابع طبیعی و اقتصادی کشور و ارتش و دیگر قوای مملکتی گردد ممنوع است.» (منتظری- مملکتی هم نباشد.) «دیگر قوای کشور گردد ممنوع است» (چند نفر از نمایندگان- فرهنگی واجب‏تر است.) (منتظری- و اقتصادی و ارتش و دیگر قوای کشور ...) و «دیگر شؤون کشور ...» اگر به این صورت باشد «بر منابع طبیعی و اقتصادی و ارتش و دیگر شؤون کشور ....» همه آنها را در بر می‏گیرد. (چند نفر از نمایندگان- فرهنگی را اضافه بفرمایید.) یعنی «بر منابع طبیعی و اقتصادی و فرهنگ و ارتش و دیگر شؤون کشور گردد ممنوع است». بنابراین متن را با اصلاحات برای گرفتن رأی می‏خوانم:
اصل 140 (اصل یکصد و پنجاه و سوم)- هر گونه قرارداد که موجب سلطه بیگانه بر منابع طبیعی و اقتصادی، فرهنگ، ارتش و دیگر شؤون گردد ممنوع است.
 (اخذ رأی به عمل آمد و نتیجه به شرح زیر اعلام گردید)
نایب رئیس- عده حاضر در جلسه هنگام اخذ رأی شصت و یک نفر، تعداد کل آراء شصت و دو رأی، یک رأی اضافی به قید قرعه خارج شد، آراء موافق شصت و یک رأی، بنابراین، این اصل به اتفاق آراء تصویب شد، تکبیر (حضار سه مرتبه تکبیر گفتند).
10- طرح اصل 4/ 127
نایب رئیس- اصل 4/ 127 قرائت می‏شود.
اصل 4/ 127- نظام اقتصاد جمهوری اسلامی ایران براساس سه بخش استوار است: دولتی، تعاونی و خصوصی. قلمرو و ضوابط هر یک را قانون معین می‏کند.
نایب رئیس- چون در جلسه امروز ده دقیقه بیشتر وقت نداریم فقط یک نفر پیرامون این اصل می‏تواند صحبت بکند و ادامه بحث و رأی‏گیری نسبت به این اصل به جلسه بعد موکول می‏شود. متنی که الان به عنوان دستور جلسه بین دوستان توزیع شده است دو سه کلمه اضافه بر متنی که صبح در جلسه گروه‏ها تأیید شده بود دارد و آن کلمات در پرانتز نوشته شده است. (صافی و طاهری اصفهانی- سه نوع مالکیت باید بنویسید.) (یزدی- درباره این اصل بحث فراوان است.) (موسوی تبریزی- معنای مالکیت تعاونی هم باید رویش بشود.) فعلًا آقای هاشمی‏نژاد به عنوان مخالف صحبت بفرمایند.
هاشمی‏نژاد- بسم الله الرحمن الرحیم. در این واقعیت جای تردید نیست که همه‏مان می‏خواهیم بر طبق موازین اسلامی نظام اقتصادی جمهوری اسلامی ایران را مشخص کنیم و تصور
Majlis:1 Volume:3 Sessions:51-67 Page:1524
می‏کنم که کسی حق ندارد حداقل نسبت به تعدادی یا اکثریت کسانی که در اینجا هستند خودش را به اسلام و درک خود را به اسلام نزدیک‏تر بداند. در کل قضیه که ما بخواهیم فقه اسلام را پیاده کنیم جای تردید نیست ولی این مسأله باید مشخص باشد بعضی از مسائل جزو ضروریات فقه اسلام است و بعضی از مسائلی که این قید در آن به کار رفته که استنباط یک فقیه و یک مجتهد از اسلام چنین است باید گفته شود که استنباط یک نفر از اسلام این‏طور است. در بعضی از مسائل هیچ‏گونه اختلافی بین فقها وجود ندارد پس این مسائل جزو ضروریات فقه است و به طور قاطع آنها را به اسلام نسبت می‏دهند. در اینجا ما باید خط مشی کلی اسلام را مشخص کنیم. آن خط مشی که برای ما جای تردید نیست و آن این است که همه حرکت‏های کلی اقتصادی اسلام در راهی است که حمایت از مستضعفین در آن عدل است و مسلم در هیچ جا حمایت از مستکبرین جزو مسائلی نیست که ما بتوانیم به اسلام نسبت بدهیم. تصور نکنید من قصدم این است که بگویم اصل مالکیت هیچ مطرح نیست و در اسلام برایش هیچ جایی نیست چون یک کارگری که کار می‏کند اگر مالک محصول کارش نباشد پس در دنیا استثمار چرا غلط باشد؟ و رابطه استثماری چرا یک رابطه ظالمانه به شمار رود؟ این واقعیتی است که هیچ کس نمی‏تواند این کار را بکند ولو ممکن است گروهی برخیزند و شعار دهند که مالکیت خصوصی یا شخصی به طور کلی ملغی است اما این حرفی است که همان گروه ناچار است این را بپذیرد که کارگر مالک تعاونی چیزی است که به طور کلی ما نمی‏توانیم در اینجا طرح کنیم یک قید و شرطی باید به آن بزنیم به این معنا مالکیت تعاونی عبارت از این است که چند نفر با هم جمع بشوند سرمایه مشروع بگذارند و براساس سرمایه مشروعی که گذاشته‏اند یک کار تولیدی را شروع کنند، چه در زمینه صنعتی یا در زمینه کشاورزی. این به بیان کیفیت الان در اجتماع طرح بشود ولو نویسندگان نظرشان این بود کسانی که مالکیت مشروعشان نسبت به مالی مسلم است اینها سرمایه بگذارند در همان حد مشروع و مشغول کار بشوند و این در این جامعه عرضه بشود در جامعه‏ای که ما می‏دانیم بافت اقتصادیش در سطح اکثر مسائل یک بافت سرمایه‏داری است کاملًا شامل تعاونی‏هایی می‏شود که فردا یک تعدادی از کسانی که دارای سرمایه‏های نامشروع هستند بر طبق همان اصلی که ما قبلًا تصویب کردیم و هنوز به ثبت شرعی هم نرسیده و هنوز دولت دست به بازگشت اموال آنها و استرداد آنها به صاحبان اصلی‏شان یا رد کردن آنها به بیت المال نزده، بر طبق این اصل می‏توانند یک شرکت تولیدی در صنعت یا کشاورزی تأسیس کنند و این اصل هم شامل حال آن می‏شود در حالی که نظر نویسندگان مسلم چنین چیزی نبوده است. در اینجا باید یک قیدی زده بشود. مطلب دیگر مالکیت خصوصی در برابر مالکیت شخصی است اما چون در این جو با آن سوابق که داریم به سر می‏بریم این اصل را باید یک مقداری محدودتر کنیم. من تکرار می‏کنم نمی‏خواهم بگویم که نظر نویسندگان این اصل این بوده است که این مسأله به طور نامحدود و بدون هیچ قید و شرط در اینجا مطرح شده نه، عبارت ناقص است جو ما جو ناسالمی است. به نظر من همان‏طوری که بعضی از آقایان از این طرف قضیه تکرار می‏کنند که اگر فلان کلمه را بگوییم ممکن است راه سوء استفاده مکاتب انحرافی‏
Majlis:1 Volume:3 Sessions:51-67 Page:1525
را باز بکند خوب است این احتیاط را در اینجا به کار ببرند که افرادی تعبیراتی به صورت قانون به کار نبرند که در یک جوی که بافتش بافت سرمایه‏داری است روابط گذشته تثبیت بشود و از آن سوء استفاده بشود. (یزدی- جمله آخر نظر شما را در هر دو مورد تأمین می‏کند.) نمی‏کند، من تصور می‏کنم ما که سرمایه‏داران را نامشروع می‏دانیم یک مقدار قیود و حدودش را مشخص بکنیم که فردا جلو سرمایه‏گذاری تعاونی را بگیرد و نظر نویسندگان محترم را در مورد مالکیت خصوصی مورد توجه قرار دهیم و خصوصیاتی را که آنها در نظر داشتند در اینجا مشخص کنیم و الا این، عکس‏العمل‏های سوئی دارد و سوء استفاه‏هایی از آن می‏شود.
نایب رئیس- برادرمان آقای هاشمی‏نژاد درباره شرکت تعاونی مثل این‏که ذهنشان رفته است سراغ شرکت‏های سهامی خاص، حتی شرکت سهامی عام هم نه، شرکت سهامی تضامنی و شرکت سهامی با مسؤولیت محدود، این انواع شرکت‏ها در حالی که در اینجا اصطلاح تعاونی، اصطلاح اقتصادی خاص است چون دو نوع تعاونی هشت یکی تعاونی خیریه‏ای یکی تعاونی‏های اقتصادی. بعضی از دوستان هم دیده می‏شود که تعاونی تولید، تعاونی مصرف، تعاونی تولید و مصرف، باز آنها هم اینها را اشتباه می‏کردند. به هر حال اصطلاح تعاونی در اینجا ناظر است به اولًا تعاونی اقتصادی نه تعاونی اعانه‏ای و خیریه‏ای که غیر انتفاعی است و ثانیاً هیچ‏گونه پیوندی ندارد با این‏که چندتا سرمایه‏دار بیایند و یک شرکت درست بکنند.
هاشمی‏نژاد- نظر نویسندگان می‏دانم مشخص است ولی ملاحظه بفرمایید اصلی که قبلًا تصویب کردید با این مطلب درست در می‏آید؟
اشراقی- عده‏ای رفته‏اند گمان نمی‏کنم این اصل با این عظمت تصویب شود.
11- پایان جلسه‏
نایب رئیس- حالا وقت نماز است اگر دوستان اجازه بفرمایند جلسه امروز را ختم می‏کنیم آقای حجتی هم متن خوبی تهیه کرده‏اند فردا صبح در جلسه گروه‏ها مطرح می‏کنیم.
 (جلسه ساعت هفده و سی دقیقه پایان یافت)
نایب رئیس مجلس بررس نهایی قانون اساسی- دکتر سید محمد حسینی بهشتی‏
</section>
Majlis:1 Volume:3 Sessions:51-67 Page:1527
<section type="session" number="56" title="جلسه پنجاه و ششم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و ده دقیقه روز هشتم آبان ماه 1358 هجری شمسی برابر با هشتم ذیحجه 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="4">
فهرست مطالب:
1- اعلام رسمیت جلسه و بیانات قبل از دستور آقای موبد شهزادی.
2- طرح اصل 4/ 127.
3- طرح اصل 5/ 127.
4- پایان جلسه.
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1529
1- اعلام رسمیت جلسه و بیانات قبل از دستور آقای موبد شهزادی‏
نایب رئیس- بسم الله الرحمن الرحیم. رسمیت جلسه اعلام می‏شود. آقای حجتی کرمانی اگر فرمایشی دارید نوبت شما است می‏توانید صحبت کنید. (حجتی کرمانی- فعلًا حالم مساعد نیست اجازه بفرمایید بماند برای بعد.) بسیار خوب، آقای موبد شهزادی بفرمایید.
رستم شهزادی- به نام ایزد بخشاینده بخشایشگر مهربان. این جانب از طرف اقلیت‏های مذهبی و دینی یک بار دیگر پیوستگی و همبستگی خود و اقلیت‏ها را به امام و امت اعلام می‏دارم و امیدوارم به زودی جمهوری اسلامی ایران مستقر گردد و هر گونه تشنجاتی که امروز به وسیله ضد انقلابیون دامن زده می‏شود به زودی از بین برود.
موضوعی را که می‏خواستم به پیشگاه ملت ایران و همکاران محترم عرضه کنم این است که پس از ورود مشعشعانه حضرت آقای امام خمینی به خاک میهن و در دست گرفتن زمام امور کشور، نخستین کاری که کردند منع فروش نفت به دو دولت بود که یکی جمهوری آفریقایی جنوبی بود، برای این‏که این ملت گرفتار یک نوع تعصب نژادی شده بود که اهالی آنجا که سیاه پوستان بودند از اشغال هر گونه مقامات لشکری و کشوری منع شده بودند. ما اقلیت‏ها با امید فراوانی به جمهوری اسلامی ایران رأی دادیم، من خودم بخشی از آن رأی منفی را که پاره کرده بودم نگه داشتم و بخشی را هم در صندوق انداختم و به هم کیشان خودم نشان دادم و گفتم من رأی به نفع جمهوری اسلامی داده‏ام چون ما خداشناسیم، به مبدأ و معاد و روز رستاخیز معتقدیم و هیچ نوع حکومتی بهتر از حکومت جمهوری اسلامی نیست زیرا این جمهوری همان حکومتی است که ما به آن معتقدیم یعنی همان عقیده‏ای را که ما داریم اسلام به خدا پرستان به یک چشم نگاه می‏کند، در این جمهوری اسلامی عدل و قسط و برادری و برابری در کار است و خوشبختانه هم کیشان و سایر اقلیت‏های مذهبی هم به جمهوری اسلامی رأی موافق دادند ولی وقتی که به قانون اساسی رسیدیم در اصل 13 که در مجلس مطرح و تصویب شد دیدیم در آنجا یک نوع دیگر تعصب حکم فرما است یعنی مانند سابق به اقلیت‏ها با یک تنگ نظری نگاه کرده می‏شود، یعنی تصور می‏کنید که اقلیت‏ها تمام کفار ذمی صدر اسلام هستند که تا دیروز علیه اسلام می‏جنگیدند و از امروز صبح اسلحه را کنار گذاشتند و در پناه اسلام در آمدند که فعلًا حق هیچ‏گونه اشغال پست‏های لشکری و کشوری را نباید داشته باشند، در صورتی که همه می‏دانیم در ایران قبل از حمله تازیان، زرتشتیان و مسیحی‏ها و یهودی‏ها ساکن بودند و این اعراب بودند که به ایران حمله کردند و ما هم اگر اسلحه برداشتیم برای دفاع و جنگ با اعراب بود هیچ وقت ایرانی علیه اسلام اسلحه به کار نبرده، متعرض هم نشدیم بلکه هر وقت جنگی در کار بوده دفاع می‏کردیم. چه شد که اصل 13 گنجانده شد حتی در انجام مراسم دینی‏مان هم آزاد نیستیم و در حدود مقررات اسلامی باید این اعمال را انجام‏
Majlis:1 Volume:3 Sessions:51-67 Page:1530
بدهیم؟ مرتباً هم کیشان ما اعم از زرتشتی و مسیحی و یهودی نامه‏هایی به مجلس نوشته‏اند و به روزنامه اعتراض داده‏اند که آیا این کلمه مبهم مقررات اسلامی چیست؟ با این‏که خود من لیسانسه حقوق در رشته قضائی از دانشگاه تهران هستم و فقه و شرعیات و احکام اسلامی را تا آنجا که بایستی امتحان می‏دادم، خوانده‏ام و الحمدالله نمره خوبی هم گرفتم، ولی هر چه خواستم بفهمم مقررات اسلامی در اصل 13 چیست و به هم کیشانم بفهمانم نتوانستم. به آقایان هم که رجوع کردم هر کدام به یک نحوی به من فهماندند و چند نفری هم حاضر شدند که مقررات اسلامی در این است که ما هر وقت بخواهیم دست نماز بگیریم، وضو گرفتنمان باید بر طبق مقررات اسلامی باشد، و آن هم معلوم نیست مانند اهل تسنن باشد یا اهل تشیع؟ یا اگر می‏خواهیم به نماز بایستیم باید در حدود قبله مسلمین بایستیم و یا اگر سی روز ماه رمضان را در حدود ده یا پانزده روز روزه بگیریم اشکالی دارد؟ این کلمه «مقررات» خیلی ابهام‏آمیز است زیرا ممکن است دوست و دشمن هر یک به نحوی تفسیر و تعبیر کنند. از مجلس خبرگان و پیشگاه ملت تقاضا می‏نماییم و همچنین از هیأت رئیسه مجلس خبرگان تقاضا داریم که یا این جمله را به کلی بردارند یا اقلًا مرقوم بفرمایند بر طبق مقررات قانون یا با احترام به شؤون اهل ملت بپرسیم که چرا به ما اقلیت‏ها اجازه داده نمی‏شود رئیس جمهور بشوند، می‏گویند ما بر طبق مقررات رفتار می‏کنیم، حرفی نیست و اگر بگوییم ما می‏توانیم مقام صدارت (نخست وزیری) را اشغال کنیم نه، سفارت نه، امارت یا فرماندهی لشکر نه، تا اینجا حرفی نداریم ولی آیا این سیر نزولی تحریم تا کجا باید پایین برود؟ آیا فردا یک مقام اداری، یک پستی را به ما اجازه می‏دهند؟ در صورتی که باید در نظر داشته باشیم یک هزار و چهارصد سال است داریم با هم زندگی می‏کنیم. اگر در صدر اسلام در عربستان بین یکی از اقلیت‏ها با اسلام جنگ و دعوایی بوده است و علیه اسلام دست به اسلحه برده‏اند، آن حساب‏شان با ایرانیان جدا است. ما با ایرانی‏ها یک یک هزار و چهارصد سال است که داریم زندگی می‏کنیم. اگر شغل مسؤولیت‏داری به ایرانیان داده بشود یقین بدانید که این مسؤولیت باعث خواهد شد که منت‏های امانت و فعالیت و درست‏کاری به کار برده بشود و مطابق میل اکثریت انجام بگیرد. در جمهوری هندوستان که ما اهالی هند را کافر و بت پرست می‏دانیم در قانون اساسی‏شان که بسیار قانونی مدرن و پیشرفته است یک مسلمان، یک اقلیت حق دارد تا مقام ریاست جمهوری ارتقاء یابد. هم افسران ارشد، افسران کل ممکن است که هم هندو هم مسلمان و هم از اقلیت‏های دیگر ملی و دینی باشند و چون اینها از دولتشان رضایت و خشنودی کامل را دارند هیچ وقت خیانت نمی‏کنند کما این‏که در جنگ بین هندوستان و پاکستان با وجودی که لشکر هندوستان چند ملیتی و چند مذهبی بود مع هذا چون از دولتشان راضی بودند موفق شدند و با وجودی که دولت آن روز ایران کمک شایانی هم به پاکستان کرد معهذا هندوستان پیش برد. اینجا است که فرمایش امیرالمؤمنین (ع) که می‏فرماید «الملک یبقی مع الکفر ولا یبقی مع الظلم» مصداق پیدا می‏کند. اخیراً انقلاب شروع شد دیدیم بعضی از جوانان پرشور، که البته احساسات مذهبی و عواطف دینی‏شان خیلی شدید بود ولی تعقل و تفکرشان کمتر بود، پیش‏بینی نمی‏توانستند بکنند به خانه‏ها و مساجد و اماکن مقبر که ریختند و حتی به بعضی از مقابر اقلیت‏های دینی تجاوز
Majlis:1 Volume:3 Sessions:51-67 Page:1531
کردند یا حتی بعضی‏ها را از ادارات خارج کردند مثلًا در شیراز رئیس آموزش و پرورش دستور داد اقلیت‏های مذهبی در سال آینده حق تدریس در مدارس را ندارند. البته اگر موضوع تعلیمات دینی و قرآن باشد که درست ولی یک اقلیت مذهبی اگر پس از تحصیلات زیاد و دارا بودن مدارک تحصیلی کامل به عنوان دبیر فیزیک یا شیمی یا زبان خارجی آمادگی داشته باشد و ایران که به رهبری حضرت آقای امام خمینی تا اینجا انقلاب را پیش برده است و امیدوارم که مجلس خبرگان به زودی کار خودش را تمام بکند و جمهوری اسلامی در ایران مستقر است، به زودی از بین برود و خاموش شود و نسبت به اقلیت‏های مذهبی هم آن احترام و شایستگی که تا حالا داشته‏اند، ادامه پیدا بکند تا برادروار همه بتوانیم تحت لوای اسلام و جمهوری اسلامی خوشبخت و کامروا باشیم. حافظ دانشمند فرماید:
حافظا گر وصل خواهی صلح کن با خاص و عام با مسلمان الله الله با برهمن رام رام‏
متشکرم.
مکارم شیرازی- کسی مانع نشده است که اقلیت‏های مذهبی دبیر باشند و معلم باشند حالا اگر کسی این حرف را زده است ربطی به اینجا ندارد.
سبحانی- ابهام آن جمله را هم بفرمایید.
ربانی شیرازی- سوء تفاهم شده است آقا.
نایب رئیس- عرض می‏شود که آن‏چه روشن است این است که میهن عزیزمان جناب موبد شهزادی خواسته بودند مطالبی را که موکلین ایشان خواسته بودند بیایند و بگویند و خوش وقت هم هستیم که در این مجمع نمایندگان منتخب مردم این فرصت را پیدا کردند و گفتند منتها برای رفع هر نوع سوء تفاهم ناشی از مطالب، دو نکته را عرض می‏کنم تا این‏که بعدها فرصت بیشتری باشد و یکی از دوستان بیشتر توضیح بدهند.
1- آن‏چه در اصل 13 آمده است «در حدود مقررات اسلامی» درست معنایش همان است. که نوشته‏اند در حدود قوانین رسمی جمهوری اسلامی ایران، معنایی متفاوت با آن ندارد، لذا اگر هم نوشته بشود در حدود یا با رعایت قوانین جمهوری اسلامی ایران نه معنایی از آن کم می‏شود و نه معنایی بر آن افزوده می‏گردد، چون قرار است که قوانین ایران قوانین اسلام باشد.
2- آن‏که آن زندگی همراه با احساس عاطفه و محبت و سعادت و سلامت که هم میهنان عزیز زرتشتی ما در رابطه با هم میهنان عزیز مسلمان در ایران می‏خواهند، یک چنین زندگی‏ای به یاری خداوند خواهند داشت که در کمال صلح و صفا و دوستی باشد و جای نگرانی نیست. اقلیت‏های مذهبی رسمی، کلیمی مسیحی، زرتشتی من نمی‏خواهم با ایشان عارف بکنم واقعاً بر طبق موازین اسلام بلکه خواستم بگویم اینان در یک کشور اسلامی در امن و امان و صلح و رفاه زندگی خواهند کرد بنابراین در این زمینه هم جای هیچ‏گونه نگرانی و دغدغه دیده نمی‏شود. امیدوارم به زودی تجربه عینی و عملی این مسأله را روشن کند که پس از استقرار نظام جمهوری اسلامی بر پایه قانون اساسی، و بحمد الله نظام جمهوری اسلامی که برقرار شده است منتها چون هنوز رئیس جمهوری نداریم نمی‏گوییم جمهوری اسلامی. (یزدی-
Majlis:1 Volume:3 Sessions:51-67 Page:1532
لطفاً به مسأله عبادات که ایشان گفتند اشاره بفرمایید.) بله متشکرم، در این باره هم توضیح خواهم داد. امیدوارم تجربه نشان بدهد که اقلیت‏ها هیچ‏گونه تنگنایی حس نکنند نه وضویشان را باید مثل مسلمان‏ها بگیرند و نه قبله‏شان باید قبله مسلمین باشد و نه امور دیگر. وقتی گفته می‏شود مراسم دینی خودشان خوب، به مراسم دینی خودشان عمل می‏کنند. این نگرانی‏ها بی‏مورد است و امیدوارم تمام زرتشتیان و مسیحیان و کلیمیانی که این سخنان را می‏شنوند مطمئن باشند که در این قانون به حقوق آنان احترام کامل گذاشته شده است. (نبوی- برای مسلمان‏ها هم گاهی چنین پی‏آمدهایی می‏کند.) نکته‏ای که فرمودید ما همواره از انقلابیون ایران این خاطره را داشته‏ایم که اینها انقلابی بودنشان با حفظ آگاهی ممتازی همراه بوده است. اگر در برخی موارد معدود حوادثی رخ داده باشد از این استثنائات در هر جریان اجتماعی هست بنابراین اینها را به حساب آهنگ کلی انقلاب نمی‏توان گذاشت. در عین حال ما از همه انقلابیون پرارجمان به خصوص جوانان انقلابی عزیز خواستاریم که بیش از پیش مراتب این نکته باشند که چهره زیبای اسلام در گفتار و رفتار و برخورد آنها نمایان باشد و هر سخن و هر عملشان برای اسلام جاذبه جدیدی داشته باشد که خدای نکرده کمترین دافعه‏ای در آن دیده نشود (ان شاء الله).
2- طرح اصل 4/ 127
نایب رئیس- حالا با اجازه دوستان وارد دستور جلسه می‏شویم. اصل 4/ 127 مطرح است که قرائت می‏شود.
اصل 4/ 127- نظام اقتصادی جمهوری اسلامی ایران بر پایه سه بخش: دولتی، تعاونی و خصوصی با برنامه‏ریزی منظم و صحیح منظم و صحیح استوار است.
1- بخش دولتی شامل کلیه صنایع بزرگ و مادر و معادن بزرگ و فعالیت‏های بزرگ کشاورزی و دامداری و تجارت خارجی، بانک‏داری، بیمه، تأمین نیرو و آب‏رسانی و وسایل خطوط ارتباطی و مانند آن می‏شود که به صورت مالکیت عمومی در دست دولت متمرکز است.
2- بخش تعاونی شامل شرکت‏های تعاونی تولید و توزیع می‏باشد.
دولت موظف است نسبت به انفال و ثروت‏های عمومی مذکور در اصل ... حتی المقدور به صورت تعاونی عمل کند.
3- بخش خصوصی شامل مالکیت آن دسته از صنایع کشاورزی، دامداری، بازرگانی و خدمات می‏گردد که خارج از محدوده فعالیت بخش دولتی و تعاونی است. این بخش تا جایی که از محدوده قوانین اسلام خارج نشود و موجب رشد و توسعه اقتصادی کشور گردد و سبب ضرر و زیان اقتصادی جامعه نشود، مورد حمایت قانون جمهوری اسلامی می‏گردد.
تفصیل ضوابط و قلمرو هر سه بخش را قانون معین خواهد کرد.
نایب رئیس- من امروز صبح در جلسه نبودم که ببینم آیا این اصل با چه مقدار صحبت تنظیم شده است ولی نزدیک ظهر که آمدم دیدم هنوز دارند درباره این اصل بحث می‏کنند و رویش زیاد صحبت شده است و حالا هم می‏بینم آقایان از جمله آقای منتظری، آقای عضدی آقای موسوی تبریزی، آقای یزدی، آقای رشیدیان، آقای دانش‏راد، آقای ربانی املشی، آقای موسوی زنجانی آقای موسوی جزایری، آقای اشراقی، آقای حسینی هاشمی، آقای خامنه‏ای،
Majlis:1 Volume:3 Sessions:51-67 Page:1533
آقای مکارم، آقای حجتی، آقای کیاوش، آقای اکرمی که البته تمام آقایان تصمیم صحبت کردن دارند. آقای یزدی بفرمایید.
یزدی- صحبتهایی که درباره این اصل باید بشود سه، چهار مرتبه تکرار شده است.
موسوی تبریزی- فقط اگر تذکر داده شود اشکالی ندارد ولی صحبت زیاد شده است.
نایب رئیس- بله، اگر فقط یکی دو تذکر باشد که مانعی ندارد. (سبحانی- غلطهایی دارد که باید اصلاح بشود.) بسیار خوب آقای منتظری بفرمایید.
منتظری- بسم الله الرحمن الرحیم. من یکی دو تذکر دارم که اگر اصلاح بشود بهتر است. یکی این‏که «فعالیت‏های بزرگ کشاورزی و دامداری» در اختیار دولت باشد این منجر به این نمی‏شود که چون دولت سرمایه زیادی دارد ممکن است به تدریج امور کشاورزی و دامداری را در دست بگیرد. خلاصه بخش‏های خصوصی منحل بشود و از میان برود، یا این‏که در این طرح سرمایه‏های بزرگ کشاورزی و دامداری را جزو بخش دولتی قرار نداده بودیم. (نایب رئیس- در این باره بحث شده است.) اجازه بفرمایید ما یک متنی قبلًا تهیه کرده بودیم بعد این متن را آوردیم و نشستند و این‏طوری تعبیر کردند. متنی که ما تهیه کرده بودیم در آن فعالیت‏های بزرگ کشاورزی و دامداری نبود همچنین تجارت خارجی هم همان‏طور که آقای صافی فرمودند.
این فعالیت‏های بزرگ کشاورزی و دامداری ... (همهمه نمایندگان) مرحوم آیت الله بروجردی رحمه الله علیه فرمودند و به بنده هم امروز اشکال کردند که دیروز این‏طور گفتید. مرحوم بروجردی هم فرموده بود «انا کل یوم رجل» و من هم حالا می‏گویم «انا فی کل ساعه رجل». (نایب رئیس- و فی کل دقیقه) بله «و فی کل دقیقه رجل» متنی را که من تهیه کرده بودم در آن فعالیت‏های بزرگ کشاورزی و دامداری در بخش دولتی نبود. بخش دولتی مثل بیمه، بانک‏داری، نیرو و کشتیرانی و این قبیل چیزها البته بایستی مربوط به دولت باشد که خطوط هوایی و کشتیرانی ذکر نشده است ولی در آن متنی تهیه کرده بودم ذکر شده بود ما فعالیت بزرگ کشاورزی و دامداری، دولت در اثر قدرت تمام امور کشاورزی و دامداری را ممکن است قبضه بکند و در نتیجه آن بخش‏های خصوصی و تعاونی از بین می‏رود. خلاصه تبدیل به یک سوسیالیست می‏شود. (مکارم شیرازی- در نوشته گروه هم نبود.) اجازه بدهید من اشکالم را بگویم بعد آقایان فرمایش کنند. اشکال دیگری که در بخش تعاونی به ذهن می‏رسد، دو نوع تعاونی داریم یکی «شرکت‏ها و مؤسسات تعاونی تولیدی و توزیع» این درست، شرکت تعاونی دو جور داریم یک نوعش مالکیت خصوصی است در حقیقت یک عده‏ای می‏آیند سرمایه‏ای روی هم می‏گذارند و شرکتی درست می‏کنند که به نام شرکت تعاونی و تولید و امثال این است.
یک نوع دیگرش این است که دولت موظف است که نسبت به ثروت‏ها و انفال عمومی که در اصل 3/ 127 آمده است حتی المقدور به صورت تعاونی عمل کنند. آن هم درست است و تعاونی است اما این ممکن است که سرمایه‏اش مال ملت باشد و در اختیار دولت و در حقیقت آنهایی که برای دولت کار می‏کنند اجیر باشند برای دولت این یک نوعش هست. نوع دیگر این‏که ممکن است دولت زمین‏ها را تملیک کند و به یک عده‏ای بگوید شما بیایید اینجا شرکت تعاونی کشاورزی تأسیس بکنید، و احتمالًا ببینیم این ثروت‏های تعاونی را که دولت انجام می‏دهد مثل همان است که سهیمند با مالکیت خصوصی است و یا این‏که به شکل دیگری است. (یزدی-
Majlis:1 Volume:3 Sessions:51-67 Page:1534
هر دویش می‏تواند باشد.)
نایب رئیس- آقای عضدی بفرمایید. (عضدی- من با این شکل مخالفم و پنج، شش اشکال هم دارم.) پس جناب‏عالی به عنوان مخالف می‏خواهید صحبت کنید. آقای موسوی تبریزی بفرمایید.
موسوی تبریزی- همه ما این را می‏دانیم این نظامی که فعلًا در مملکت ما دارد حکومت می‏کند این یک نظام ظالمانه و غلط است و هیچ مسلمانی از نظام اقتصادی حاکم بر مملکت ما که این‏طور ایجاد اختلاف کرده است راضی نیست به طوری که یکی در زندگی رویایی و یکی هم به حداقل مواد اولیه و سطح پایین دارد زندگی می‏کند. این نظام یک نظامی است باطل و از نظر اسلام محکوم است. (تهرانی- به اسلام نسبت ندهید آقا.) اجازه بدهید. این یک مطلبی است که همه آقایان قبول دارند اما این طرفش را هم بیاییم ببینیم. مالکیت در اسلام محترم است این مطلبی است که تمام آقایان قبول دارند، مالکیت شخصی محترم است و اسلام هم برایش حد و مرزی قایل نشده است (همهمه نمایندگان) منتها طوری عمل شده است یعنی نظام اقتصادی را طوری برنامه‏ریزی کرده است که این مقدار اختلاف طبقاتی جور در نمی‏آید و عملًا محکوم است، این دو مطلب. مطلب سوم این‏که امروز صبح وقتی آیین نامه را دیدم سراپا اشکال بود به اضافه آن اشکالی که آقایان فرمودند زمام کار را به دست دولت داده‏اید که در صورتی که در تجارت خارجی دولت هم باید باشد و خصوصی هم باید باشد. در این بخش خصوصی بخشی است مشترک میان سه چیز، یکی این‏که مادام که از محدوده قوانین اسلام خارج نشود و باعث رشد و توسعه اقتصادی کشور گردد و سبب ضرر و زیان اقتصادی جامعه نشود مورد حمایت است، آن دو بخش دیگر هم خودش را وسیله قاعده «لا ضرر ولا ضرار فی الاسلام» هست مسأله این‏که هیچ کس نباید حق خودش را وسیله اضرار به غیر قرار بدهد، دولت هم در مورد این امور نباید کاری بکند که مورد اضرار جامعه باشد، وانگهی شما گفتید دامداری و بازرگانی و فلان خارج از محدوده فعالیت بخش دولتی و تعاونی است. یک جایی را پیدا بکنید که خارج از محدوده فعالیت‏های دولتی و تعاونی باشد. کشاورزی را که کلًا به دولت داده‏اید اصلًا اسم «بزرگ» حقیقت ندارد شما خدمات را به دولت، معادن بزرگ را به دولت، بازرگانی و تجارت خارجی را به دولت داده‏اید، تولید و توزیع و کشاورزی کوچک را هم به شرکت‏های تعاونی واگذار کرده اید، پس در بخش خصوصی چه مانده است؟ شما بفرمایید جز این‏که فلان کارفرما یک دستگاه قالی را بگذارد جلو عده‏ای و بگوید تو این را بباف از دستمزد این چه عاید آن کارگر شده است؟ با این همه سنتی که می‏خواهد بر سر بخش خصوصی بگذارید که بخش خصوصی هم شرعاً مالکیت دارد باید سرمایه‏اش را به کار بیاندازد، پولش را به کار بیاندازد، در این اصل موردی برایش پیدا نمی‏کنیم خواهش می‏کنم برای بنده توضیح بدهید.
نایب رئیس- آقای موسوی تبریزی شما به بنده نفرمایید توضیح بدهم. بنابراین آن دوستانی باید توضیح بدهند که صبح این متن را تنظیم کرده‏اند و داده‏اند. بنده فکر می‏کردم اصلًا احتیاجی به این اصل نیست، به دلیل این‏که ما در اصول قبل آن‏چه لازم بوده گفته‏ایم.
موسوی تبریزی- نظام اقتصادی اسلام را باید معین بکنیم زیرا ما تمام نظام کاپیتالیستی و سوسیالیستی را زدیم چون این دو نظام غلط است، اما نظام اقتصادی اسلام را باید به ملت‏
Majlis:1 Volume:3 Sessions:51-67 Page:1535
و دنیا عرضه بکنیم.
نایب رئیس- بر فرض هم که این‏طور بود شاید همان دو سطر اول کافی بود که پیشنهاد خیلی از دوستان هم بود. آقایان فرمودند، تذکر دادند ولی من در سخن هر یک از آقایان به اندازه یک موافق یا مخالف مطلب می‏بینم. عده‏ای که اسامی محترمشان در اینجا مرقوم شده و هنوز صحبت نکرده‏اند جمعاً بیست نفر هستند. حالا می‏فرمایید که وقت جلسه امروز صرف گوش کردن به مطالب آقایان شود؟ (صدوقی- یک عده هم ذخیره هستند.) یعنی می‏فرمایید هنوز یک عده‏ای هم اسم ننوشته‏اند؟
صدوقی- اگر حرف‏ها بر طبق مقررات و موازین شرعی تمام شد من هم عرایضی دارم که خواهم گفت.
نایب رئیس- آقای سبحانی بفرمایید.
سبحانی- عرض من در حدود تذکرات است چون در اصل بعدی مالکیت شخصی هم به رسمیت شناخته می‏شود بنابراین، این اصل بر پایه سه بخش نیست بلکه با مطلب اصل بعدی چهار بخش می‏شود ولی ما گفته‏ایم سه بخش. این تذکر برای این است که طوری شود که تناقض به نظر نرسد و توضیح داده شود. (موسوی جزایری- بخش این نیست.) بسیار خوب، می‏دانم که بخش این نیست ولی یک رشته دیگری است.
نایب رئیس- اینکه نوشته‏اید مالکیت شخصی یعنی وقتی خارج از آنها شد، خانه و وسیله می‏شود.
سبحانی- اینجا کلمه تولید نداریم. نکته دیگر همان کشاورزی و دامداری است که آقای منتظری فرمودند و من در آن مورد عرضی ندارم. دیگر این‏که وسایل خطوط ارتباطی عبارت است از کشتیرانی و هواپیمایی یا وسایل ارتباط جمعی که مبهم است.
نایب رئیس- شخصی که این اصل را تنظیم کرده است لطفاً برای جواب دادن تشریف بیاورد.
تهرانی- آقای مکارم حاضرند به عنوان موافق صحبت کنند و جواب همه را بدهند.
نایب رئیس- آقای مکارم اگر شما آماده‏اید به سؤالات دوستان جواب بدهید، تشریف بیاورید.
پرورش- جواب و سؤال ندارد، یک موافق و یک مخالف باید صحبت کند.
سبحانی- اگر تذکرات عملی شود، نظرات همه تأمین است.
نایب رئیس- اینها تذکرات نیست بلکه همه تغییرات اساسی است.
سبحانی- جناب‏عالی با همان شیوه خاصی که در بقیه اصول داشته‏اید جمع‏بندی بفرمایید. اگر در این اصل هم آن شیوه پسندیده الهی را اعمال بفرمایید، مشکلات حل است. منظور از این خطوط ارتباط چیست؟ سوم در این بخش سه بخش خصوصی ...
نایب رئیس- آقای مکارم پس جناب‏عالی تشریف داشته باشید و سؤالات را یادداشت کنید که در اینجا معطل نشوید و بعد جواب بدهید. آقای سبحانی بفرمایید.
سبحانی- دیگر این‏که «بخش خصوصی شامل مالکیت آن دسته از صنایع» در اینجا یک «،» می‏خواهد یا نمی‏خواهد؟ چون صنایع کشاورزی خوانده می‏شود. (تهرانی- یک «،» افتاده است.)
Majlis:1 Volume:3 Sessions:51-67 Page:1536
نایب رئیس- بلی در این مورد صبح هم گفته شد و اتفاقاً من این قسمت را بودم که آقای منتظری گفتند در اینجا یک «،» می‏خواهد. آقای عضدی شما به عنوان مخالف بفرمایید صحبت کنید.
عضدی- بسم الله الرحمن الرحیم. ما همان‏طور که در مبنای حکومت روشن کردیم و در اصل چهارم آمده است، حاکمیت از آن خدا است و همه ما به ولایت فقیه معتقدیم و اگر به حاکمیت الله معتقد نباشیم بالطبع به ولایت فقیه هم معتقد نیستیم. در اینجا هم باید مبنای مالکیت بیاید، یعنی اصل خدا مالکی باید در اینجا بیاید و در ابتداى اصل نوشته شود که مالکیت از آن خدا است. مسأله دوم صنایع بزرگ است، منظور از صنایع بزرگ چیست؟ چون صنعت کفش ممکن است بزرگ باشد بنابراین باید صنایع اساسی مادر ذکر شود و به بزرگی و کوچکی نیست چون یک صنعت ممکن است کوچک باشد ولی اساسی باشد و نبض اقتصاد را در دست بگیرد که باید در دست دولت باشد. فعالیت‏های کشاورزی و دامداری را که جناب آقای منتظری گفتند کاملًا درست است و نباید دولتی باشد، چون در این صورت همان اقتصاد کشاورزی متمرکز در روسیه می‏شود که دیدیم شکست خورده است. در مورد تجارت خارجی جناب آقای صافی فرمودند که اولًا این باید بازرگانی خارجی شود نه تجارت خارجی و حتماً باید در دست دولت باشد چون می‏دانید این دو اصطلاح ترجمه «edarT» و «senisuB» است. تجارت شامل واردات و صادرات می‏شود و بازرگانی اعم است و در اینجا باید بازرگانی دولتی بیاید که شامل سرمایه‏گذاری در کشورهای خارج و یا احیاناً سرمایه‏گذاری دیگران در داخل باشد. پس این باید بازرگانی شود و حتماً در دست دولت باشد. این بخش باید ذکر شود بهره برداری از منابع طبیعی زمین، آب و فضا چون فردا ممکن است استفاده از انرژی خورشید باشد بنابراین باید روشن بکنیم، و یا گازهایی که در هوا است و در صنعت مصارف دارند که در اینجا حتماً فضا هم باید ذکر شود و جنگل‏ها و مراتع عمومی و وسایل ارتباطی و ارتباط جمعی، کشتیرانی، هواپیمایی و راه آهن حتماً باید در بخش دولتی ذکر شود، و همچنین زمین‏های موات و بایر، در بخش تعاونی هم آن نکته‏ای که جناب آقای منتظری گفتند صحیح است یعنی تعاونی عمومی است و در اینجا باید اضافه کنیم تولید و توزیع و مصرف. در صنعت، کشاورزی، دامداری که به صورت مالکیت گروهی و شورایی اداره می‏شود در قلمرو بخش عمومی ذکر شود که دولت باید به تدریج اداره واحدهای تولیدی و خدمات در مورد انفال و ثروت‏های عمومی مذکور در اصل 1/ 127 را به استثنای صنایع اساسی مادر، یعنی در اینجا هم باید صنایع اساسی مادر استثنا شود، به تعاونی‏ها واگذار کند که به صورت مالکیت گروهی و شورایی اداره می‏شوند، و در اینجا باز هم من یک تذکری دارم که اضافه شود «فعالیت در این سه بخش نباید با اصل 127 و ضوابط مندرج در آن مخالف باشد» که این یک تأکیدی است که به نظر من ضروری است.
سبحانی- شما مخالف نبودید بلکه تذکراتى داشتید.
عضدی- عرض کردم بنده مخالف مشروط هستم و با این اصل با این شکل موافق نیستم‏
نایب رئیس- آقاى یزدى بفرمایید.
یزدی- من دو مطلب دارم که به صورت خلاصه بیان می‏کنم، یکى این‏که حاصل بحث‏
Majlis:1 Volume:3 Sessions:51-67 Page:1537
این شده که فعالیت‏ها را دو قسم کرده است، بزرگ و کوچک و علت این کار این بوده که هم رغبت افراد را جلب کند و هم جبران خسارتى که در اثر خرد شدن به وجود می‏آید. بنابراین با این قسمتش موافق هستم که فعالیت‏هاى بزرگ، مادر و حتى غیر مادر آن‏طور که ایشان فرمودند. من معتقدم حتى غیر مادرش را هم دولت می‏تواند تصدى داشته باشد و به این دلیل است که تجارت باید قید شود و تجارت خارجى بزرگ را دولت می‏تواند انجام دهد و کوچکش را ملت و بخش خصوصى هم می‏توانند انجام دهند که این یک مطلب است که اصلاح می‏شود. مطلب دیگر این است که «با برنامه‏ریزى منظم و صحیح» این یک مفهوم کلى و مجملى است که قبلًا بوده و همیشه باید در قانون از کلمات مجمل پرهیز کنیم. این جمله اگر نباشد اشکالى ندارد. «دولتى، تعاونى و خصوصى استوار است» و به جمله «با برنامه‏ریزى ...» احتیاجى ندارد. (منتظرى- یعنى بودنش ضرر دارد؟) بلى چون مجمل است. (منتظرى- آقاى رشیدیان جناب‏عالى موافقید یا مخالف؟)
رشیدیان- من چند نکته داشتم که آقاى عضدى گفتند و خود جناب‏عالى هم فرمودید. یکى این‏که خطوط ارتباطى یعنى خطوط دریایى، هوایى، زمینى و وسایل ارتباط جمعى که منظور رادیو و تلویزیون است (منتظرى- وسایل ارتباطى تلگراف و تلفن است.) در پیش نویس گروه هفت همه این مسائل آمده و بعد نمى‏دانم به چه علت حذف شده است و گمان می‏کنم که جنگل‏ها و غیره هم در آن بوده است. در این اصل در آن جمله آخر «رشد و توسعه اقتصادى کشور گردد و سبب ضرر و زیان» بگوییم «و سبب ضرر و زیان اقتصادى جامعه نشود با رعایت مصالح عمومى» و این «با رعایت مصالح عمومى» اضافه شود. یک مسأله دیگر هم که اشاره شد من فکر می‏کنم این مالکیت در اسلام مشروط است یعنى تحت ضوابط و شرایطى است که قبلًا گفته شده احتکار، ربا و غیره بنابراین در یک جامعه اسلامى همان‏طور که آقاى دکتر عضدى گفتند مالکیت از آن خدا است و حق بهره‏بردارى و مالکیت اعتبارى از آن همه مسلمانها است.
نایب رئیس- آقاى مهندس دانش‏راد بفرمایید.
مهندس دانش‏راد- من اصولًا با این اصل موافقم ولى نظراتى هم دارم. یکى این‏که در جایى که نوشته‏اند معادن بزرگ بهتر است بنویسید منابع زیر زمینى و دریایى کشور چون منابع دریایى هم باید رویش دقت شود. یکى هم مسأله بازرگانى خارجى است که به خاطر مشاغل ارزى. به خاطر تنظیم سیاست دولت باید حتماً در دست دولت باشد منتها آنجاهایى که در اختیار مردم قرار می‏گیرد با تعرفه‏هاى گمرکى و تنظیم مقررات سالیانه سهمیه، دولت می‏گوید مردم با این شرایط می‏توانند این کالا را وارد بکنند یا وارد نکنند. بنابراین اصولًا مقررات بازرگانى خارجى باید با نظارت دولت باشد و الا تمام سرمایه‏هاى مملکت از کشور خارج می‏شود و آنجایى که نوشته‏اند «آب‏رسانى» آب‏رسانى ممکن است باعث یک سوء تفاهمى بشود و مثلًا بگویند واحدهاى کوچک، بنابراین در آنجا باید نوشته شود «سدها و شبکه‏هاى عمومى تأمین آب و آبیارى» که جزء فعالیت دولت است و آن قسمتى که مربوط به وسایل ارتباط جمعى که منظور رادیو و تلویزیون است. در بند 3 هم من پیشنهادم این است به جاى این‏که مالکیت را در اول مطلب بنویسیم، چون بخش خصوصى شامل فعالیت آن دسته از صنایع کشاورزى است اینجا مالکیت را برداریم و در سطر سوم بگذاریم که مالکیت این بخش تا جایى که از محدود قوانین‏
Majlis:1 Volume:3 Sessions:51-67 Page:1538
اسلام خارج نشود، حمایت می‏شود. مطلب دیگر فعالیت‏هاى بزرگ کشاورزى که جناب آقاى منتظرى ایراد دارند. به نظر من شاید منظور این بوده است که این واحدهاى بزرگ کشت و صنعت که الان دارد ملى می‏شود که واحدهاى خیلى بزرگ است اینها را دولت اداره کند بنابراین قاعدتاً اینها باید در اختیار دولت باشد.
نایب رئیس- آقاى ربانى املشى بفرمایید.
ربانی املشی- ى ک مقدار زیادى از مطالب من گفته شد فقط یک اصلاح راجع به بخش خصوصى دارم که قید شده اگر این بخش تا جایى که از محدوده قوانین اسلام خارج نشود و موجب رشد و توسعه اقتصادى کشور باشد و سبب ضرر و زیان اقتصادى جامعه نشود به جاى «سبب ضرر و زیان» بگذاریم «و به نظام عدل اسلامى زیان وارد نیاورد» چون تا موقعى بخش خصوصى می‏تواند فعالیت بکند که نظام اقتصادى اسلام را آن‏طور که اسلام می‏خواهد بر هم نزند و اگر بنا باشد که بر هم بزند، حکومت جلویش را می‏گیرد.
نایب رئیس- آقاى موسوى زنجانى بفرمایید.
موسوی زنجانی- «تفصیل ضوابط و قلمرو هر سه بخش را قانون معین خواهد کرد» در اینجا اضافه شود «هر سه بخش را با هم بر طبق موازین عدل اسلامى معین خواهد کرد».
نایب رئیس- آقاى موسوى جزایرى بفرمایید.
موسوی جزایری- من اول در مورد فعالیت‏های بزرگ کشاورزی و دامداری می‏خواستم مطالبی بگویم که آقای مهندس دانش‏راد گفتند.
نایب رئیس- اگر مطلب تازه‏ای دوستان دارند بفرمایند، چون اگر دوستان بگویند که قبلًا گفته شد که خودش مقداری وقت می‏گیرد.
موسوی جزایری- دوم در مورد بخش تعاونى شامل شرکت‏هاى تعاونى تولید و توزیع می‏باشد که یک کلمه «از قبیل» یا «مانند» باید اینجا گفته شود که منحصر نشود و شامل خدمات یا چیزهاى دیگر بشود که انحصار در این دو قسم ندارد.
نایب رئیس- آقاى پرورش بفرمایید.
پرورش- در این اصل که مالکیت سه بخش دارد با اصل بعدى منافات دارد، براى این‏که ذکر شده بر پایه سه بخش است در حالى که یک بخش دیگر هم اضافه شده است. جواب دادند که مالکیت شخص همان مالکیت خصوصى است یعنى اگر جواب می‏دهند که مالکیت شخص همان مالکیت خصوصى است، باید عرض کنم که ذکرش به عنوان یک اصل هیچ نیاز نیست، و اگر آن نیست پس مالکیت در نظام اقتصادى بر پایه چهار بخش است.
نایب رئیس- خیر، این اصطلاح نیست البته اصطلاح خصوصى و شخصى دو اصطلاح است، اما آن بالا ننوشته‏اند که نظام اقتصادى جمهورى اسلامى ایران بر پایه چند نوع مالکیت است آنها نوشته‏اند نظام اقتصادى جمهورى اسلامى ایران بر پایه سه بخش دولتى و تعاونى و خصوصى است یعنى بخش اقتصادى خصوصى، نه مالکیت خصوصى. بنابراین در ابتداى اصل اصولًا مقسم عبارت است از نوع فعالیت‏هاى اقتصادى. اگر در بالا روى اصل گفته شده است «نظام اقتصادى جمهورى اسلامى ایران بر پایه سه بخش است». آقاى حجتى بفرمایید.
Majlis:1 Volume:3 Sessions:51-67 Page:1539
حجتی کرمانی- ایراد به بالا منتقل می‏شود.
پرورش- ى عنى قبلًا قرار بود درباره مالکیت اصلى نوشته شود که نظام مالکیت معین بشود اگر ذکر نشده این اشکال باید خود اصل وارد شود. یکى دیگر در بخش دولتى ذکر شده است «که به صورت مالکیت عمومى در دست دولت متمرکز است» و با توجه به اصل‏هاى قبل که تصویب شد بایستى ترتیبى اتخاذ شود که اصل عدم تمرکز براى دولت باشد. ذکر این‏که در دست دولت متمرکز است با اصول قبلى منافات دارد. اشکال دیگر این‏که در بخش خصوصى بعد از «و سبب ضرر و زیان اقتصادى» ذکر شود «استقلال کشور را هم به خطر نیاندازد».
نایب رئیس- آقاى اشراقى بفرمایید.
اشراقی- بسم الله الرحمن الرحیم. من خیال نمی‏کردم این اصل اسلامى یعنى این مسأله این قدر مطرح شود و مورد نقض و ابرام آقایان بشود. البته در خارج به اسلام و قوانین عمل نشده است و بى‏سروسامانى‏هاى زیادى ما داریم نه تنها در قسمت مالکیت بلکه در تمام شؤون حیاتى ما یک اشکالات و نابسامانى‏هایى هست و اینها هیچ کدام راجع به قانون و شرع اسلام نیست. قوانین اسلامى به طورى است که تمام حدود و قیود را ملاحظه کرده و براى هر عصر و امتى صلاحیت دارد تنها عمل نشده است. حالا شکوه و گله آقایان از این‏که ماندیم و بیچاره شدیم و بى‏خانه هستیم و بى‏ملک و فلان اینها خیال می‏کنند که از ناحیه مالکیت شخصى در اسلام آمده است، در حالى که اسلام قائل به مالکیت است و محدود نیست و انسان می‏تواند روزى پانزده تومان، هزار تومان و یا یک میلیون تومان دخل کند. ضوابط این را کتب فقهیه در باب معاملات نه یک باب نه دو باب بلکه ابواب فقه همه‏اش ناظر به این است که مملکات و نواقل شرعى چیست و آنها حدود و قیودى دارد و در آنها هم اختلافى نیست اگر اختلافى باشد در یک جزئیاتى است و فقه شیعه را که در دست ما است یک فقیه نوشته است و امروز هم ننوشته‏اند، از عصر ائمه است. در واقع در چهارده قرن زیر و رو شده و جاده‏اش کوبانده شده است. اگر ما در پیاده کردن این اصول و این قوانین اشتباهات و مسامحاتى داشته‏ایم در تحقیق مبانى فقه‏مان هیچ‏گونه سستى نکردیم، حتى بعضى از مسائلى که امروز به درد ما نمی‏خورد آنها را هم همین روزها بحث می‏کنیم، مسأله عبید و عباد و مانند این مسائل. این مسائل طورى نیست که مثلًا به ترتیبى که جناب آقاى ربانى شیرازى صبح مستوفى اشاره کردند و به بهترین طرزى جواب دادند به پاره‏اى احادیثى که بعضى‏ها در کتب مواعظ و اخلاق مى‏بینند و به علما و فقها می‏تازند و خیال می‏کنند که اینها ندیده‏اند. (ربانى املشى- این مطالب که مطرح نیست.) پس مالکیت اسلام محترم است، و بعد از این جدال‏ها و بحث‏ها که شد فقط این را به صراحت اینجا بنویسید و نترسید. اگر از یک جماعتى می‏ترسید جماعت دیگرى هم آن طرف است و به ما اعتراض خواهند کرد و خواهند گفت: ایتها العصابه، علماى اسلام آنجا رفتید و نشستید و راجع به مالکیت اسلام هر چه گفتند گوش دادید. این را به صراحت در این قانون بنویسید. آن وقت براى دولت انفال را نوشته‏اید و حدود و قیود را هر چه بوده تعیین کرده‏اید. در این اصل مسامحه نفرمایید ما هم اینجا گفتیم خدا هم شاهد است و شما و یک عده‏اى هم که شنیدید شاهدند که ما قصورى نکردیم. مالکیت در اسلام هست و محدود نیست، ولى ظلم نیست و حدودش در کتب فقهیه موجود است. (خامنه‏اى- شما سخنگوى اسلام‏
Majlis:1 Volume:3 Sessions:51-67 Page:1540
هستید و آقایان اطلاع ندارند.) (یکى از نمایندگان- محدود به حدود شرعى است.) (هاشمى‏نژاد- محدود است برادر.) مالکیت در اسلام محدود نیست و حدود و ضوابط آن در ابواب فقه است.
نایب رئیس- اجازه بفرمایید مثل این‏که باز جلسه ما تبدیل می‏شود به یک سمینار مفصل بحث پیرامون این‏گونه مسائل گسترده.
ربانی املشی- از بحث خارج می‏شوند و حضرت عالی کنترل نمی‏فرمایید، قرار بود هر کسی ایرادی و اشکالی درباره این اصل دارد آن را ذکر کند، درباره تاریخچه اقتصاد اسلام و مالکیت اسلام و فقها و رساله و غیره نباید بحث کرد.
نایب رئیس- آقای حیدری بفرمایید.
ربانی شیرازی- پنجاه و یک نفر صبح امضاء کردند که این را قبول داریم دیگر خواندن اینها لزومی ندارد و همین آقای حیدری نوشته‏اند و امضاء کرده‏اند.
نایب رئیس- شما خودتان هم امروز اول جلسه نیامدید. در اول بحث شد و من از آقایان سؤال کردم که آیا این اصل به صورتی آماده شده که ما بتوانیم با یک موافق و یک یا حداکثر دو موافق و دو مخالف تمام کنیم. (یزدی- به اضافه یک اصلاحات جزئی می‏توانیم تمام کنیم.) ولی من هنوز اصلاحات جزئی ندیده‏ام غیر از یکی دو نفر که اصلاحاتشان جزئی بود بقیه همه اصلاحاتشان مطلبی بود، چون اصلاحات جزئی یعنی اصلاح عبارتی نه اصلاح مطلبی و آقایان اصلاحاتشان مطلبی است و این نشان می‏دهد که اصل آن‏طور که باید آماده نشده است و فعلًا بیست و سه نفر برای صحبت نام نویسی کرده‏اند و به قول آقای صدوقی یک عده‏ای هم رزرو هستند یعنی همین‏طوری که جلو می‏رویم به پنجاه و هشت نفر می‏رسیم.
حیدری- خیلی از مطالب را آقایان گفتند و بعد هم ممکن است آقایان بفرمایند. من درباره این اصل و اصل بعدی موافقم الا این‏که دو نکته‏ای که فعلًا به نظرم باقیمانده است عرض می‏کنم. یکی این است که این سه بخش باید از حمایت قانون جمهوری اسلامی برخوردار باشند و آیا این جمله‏ای که در آخر آمده است یعنی این شرایطی که برای بخش سوم نوشته شده به نظر می‏رسد که این هر سه بخش مقید به این قیود بشود تا از حمایت قانون جمهوری اسلامی برخوردار شود، که عبارت این‏طور نوشته شود «فعالیت در هر یک از این سه بخش تا جایی که از محدوده قانون الی آخر ... مورد حمایت قانون جمهوری اسلامی می‏گردد» اینجا اضافه شود که این قیود به هر سه بخش بخورد و مطلب دیگر این است که چون در بعضی موارد هر یک از این سه بخش بنماید. در آخر اصل این جمله اضافه شود «مقام رهبری در حدود ولایت فقیه برحسب ضرورت و مصالح مسلمین در هر یک از این سه بخش حق اظهار نظر و تصرف دارد».
نایب رئیس- آقای خامنه‏ای بفرمایید.
خامنه‏ای- شما می‏فرمایید چرا بعد از مذاکرات صبح دوباره بحث می‏شود، برای این‏که این متن آن چیزی که صبح بحث و توافق شد نیست. (نایب رئیس- مگر این متن همانی که صبح بحث شد نیست؟) نه این‏طور نبود چون من صبح در جلسه بودم و متن به این صورت نبود و آقایان هم شاهدند.
Majlis:1 Volume:3 Sessions:51-67 Page:1541
نایب رئیس- پس شما برای چه رأی دادید؟
طاهری اصفهانی- متن خوانده شد و رأی آورد و این متن غیر از آن است.
نایب رئیس- چطور چنین چیزی می‏شود؟
منتظری- من حاضرم متنی که نوشته‏ام بخوانم و رأی بگیریم. (تهرانی- بفرمایید.) من هر وقت اجازه دادند متن را می‏خوانم.
نایب رئیس- آقای خامنه‏ای بفرمایید.
خامنه‏ای- غیر از تذکراتی که آقایان دارند، ما راجع به مالکیت عمومی انفال بحث کرده‏ایم مالکیت خصوصی هم حدودش معلوم بوده یا یک اصل خاصی خواهد آمد. به نظر می‏رسد تمام محور بر آن است که بخش تعاونی که یک چیز جدیدی است، اینجا ابداع شود و یا اگر وجود خارجی دارد ما این را تصویب و قانونی کنیم و در تمام اینها از همه مجمل‏تر و لرزان‏تر و ضعیف‏تر همین است برای این‏که بخش تعاونی برخلاف آن‏چه که من صحبت کردم و صبح هم با آقای دکتر اوشانا صحبت کردم مطالب ایشان راجع به شرکت تعاونی بود و شرکت تعاونی نوع خاصی در شرکت‏ها است یک جور انتفاعی است و یک جور تعاونی است و مبنایش مالکیت خصوصی است و قابل انتقال است برخلاف نظر آقایان که می‏خواستند یک چیز واسطه‏ای باشد. بنابراین بخش تعاونی اصلًا ماهیتش معلوم نیست یا چیزی که آقای ربانی خواندند «کلخوز و سلخوز» امثال اینها آن هم باز یک شکل خاصی دارد که می‏دانم منظور آقایان نیست. ما اگر اینجا یک چیزی را بدون این‏که هویتش و شکل حقوقیش معلوم باشد در آینده به شعبه‏ای که بسیار حساس است و محور ارتباط این دوتا هست و فوق العاده هم مهم است، به علت این‏که عملی نبوده و سؤال‏انگیز بوده و مقنن بعدی نتوانسته منظور ما را درک کند و رویش قانون بگذارد، معوق خواهد ماند. بنابراین بخش تعاونی بیش از همه مورد نظر است و بیش از همه ضعیف است. ما باید اینجا این را جدا کنیم و نیازی به آن دو بخش قبلی نداریم و یک اصل جداگانه بکنیم یا این‏که آن را تعریف کنیم که بخش تعاونی آیا قابل انتقال هست یا نیست؟ استیجاری است؟ تملیک دولت است؟ چون بعد می‏خواهیم ما اراضی دولتی و سرمایه دولتی را در اختیارشان بگذاریم، قابل انتقال هست یا نیست؟
نایب رئیس- آقای حجتی بفرمایید.
حجتی کرمانی- عرض کنم من درباره این اصل که به طور کلی نظام اقتصادی را معین می‏کند قبلًا دو ماده خدمتتان داده بودم که امروز صبح به آقایان دادم که در این منظور شود ولی مچاله شده‏اش را به من دادند، مثل این‏که نخوانده بودند. عرض کنم اگر بخواهد صحبت شود من می‏خواهم این جا روی این طرح خودم صحبت کنم و روی این اصل من صحبتی ندارم.
نایب رئیس- آقای موسوی بفرمایید. (موسوی- نظر من توسط دیگران گفته شد.) آقای کیاوش بفرمایید.
کیاوش- اگر در این اصل مواد انواع مالکیت‏ها است که این بخش دوم یعنی بخش تعاونی روشن نیست. تعاونی معمولًا نوع اجرای مالکیت است نه نوعی از مالکیت، به این ترتیب اگر منظور از بخش تعاونی انفال است و «واو» هم «واو عطف» نیست که ثروت‏های عمومی پشت سرش آمده باشد، اینجا روشن قید شود که مراد از بخش دوم مالکیت‏های ملی‏
Majlis:1 Volume:3 Sessions:51-67 Page:1542
است و طرز مصرفش هم کاملًا روشن بشود.
نایب رئیس- آقای رحمانی بفرمایید. (رحمانی- اشکال من هم مطرح شد.) آقای بشارت بفرمایید.
بشارت- اگر عبارت اول یعنی دو سطر اول اصل را رأی بگیرید خیلی خوب است و دیگر این بحث‏ها هم نمی‏شود وانگهی بندهای یک و سه را ما در اصول قبلی مورد بحث قرار داده‏ایم. بند مربوط به تعاون که به قول برادر خامنه‏ای باید یک مقدار توضیح داده شود و این‏که اگر انفال و ثروت‏های عمومی را به صورت تعاون قرار بدهیم، صبح گفتند که تعاونی‏ها به صورت ارث به وراثشان می‏رسد. آیا انفال را اگر دولت به صورت تعاونی قرارداد بعداً از راه ارث به بچه‏هایشان می‏رسد یا نه؟
نایب رئیس- آقای ضیائی بفرمایید.
دکتر ضیائی- من همان‏طوری که امضاء هم کرده‏ام با این اصل موافقم، لیکن در انجام و بافت آن تذکرات یا سؤالاتی دارم. یکی همان «نظام اقتصادی جمهوری اسلامی ایران» منظور هدف است و پایه یا مراد نظام مالکیت است که در اینجا دولتی مخلوط شده است با خصوصی و تعاونی، چون اصولًا تعاونی که الان در کشور است یعنی تعاونی تولید و توزیع که تعاونی مصرف دوتا است، تعاونی تولید و توزیع ملکیت و قابل ارث و امثال آن است ولی تعاونی مصرف قابل انتقال نیست و فقط منظور این است که جنس ارزان‏تر و مرغوب‏تر به دست شرکاء برسد. اگر منظور فعالیت است، از هم جدا بشود، مالکیت و فعالیت. یک مطلب دیگر این‏که آقایان هم تذکر دادند یعنی خطوط ارتباطی، کشتیرانی یا مثلًا فعالیت‏های وسیع نه فعالیت‏های بزرگ و این قسمت هم که خارج از فعالیت بخش دولتی و بخش تعاونی است یعنی بند 3، باید به کلی حذف بشود برای این‏که معنی این بند این است که اگر در آن قسمتی که دولت یک سرمایه‏دار بزرگی است می‏تواند فعالیت بکند، ماشین وارد بکند، فرش وارد بکند و شما حق ندارید و این چون موهم این معنی است، فکر می‏کنم زائد است و باید به صورتی انجام پیدا کند و عرضه بشود.
نایب رئیس- آقای هاشمی‏نژاد بفرمایید.
هاشمی‏نژاد- یک مطلب راجع به تعاونی بود که آقای خامنه‏ای تذکر دادند که باید کیفیت کارش روشن شود، دومی نگرانی است که من قبلًا عرض کردم و حالا تشدید شده است ملاحظه بفرمایید الان درست مثل مالکیت زمین می‏ماند، آیا شما می‏توانید به طور کلی یک کلمه مالکیت زمین در این جامعه طرح کنید؟ در جامعه‏ای که هنوز خالص نشده و جو ناسالمی دارد؟ دیروز ماتحت شماره 127 اصلی گذراندیم که ثروت‏هایی که از طریق ربا، روابط نامشروع، وابستگی با رژیم و سوء استفاده به دست آمده باید خالص بشود پس زمینه ناخالص در جامعه ما وجود دارد و در این شرایط ناخالص این را بدون قید و شرط طرح کردن معنایش این است که فردا باز هم جور دیگری می‏تواند از این مطلب سوء استفاده بکند. این یک موضوع و آن‏چه نگرانی بنده را اضافه کرده این است که انفالی که دیروز تصویب کردیم، جزء ضروریات فقه اسلام است و این‏که اینها جزء ثروت عمومی است و باید در اختیار دولت قرار گیرد ولی امروز آمدیم و این را برگرداندیم به این صورت که در انفال هم دولت باید به صورت تعاونی عمل کند، در حالی که وضع تعاونی هنوز روشن نیست و به نظر من برای سرمایه‏دارانی که سرمایه‏هایشان را
Majlis:1 Volume:3 Sessions:51-67 Page:1543
از طریق نامشروع جمع کرده‏اند، قابل سوء استفاده است و در واقع با چسباندن این مسأله به آن اصل، خاصیت آن را هم کم کردیم. مسأله سوم این است که در آنجایی که بخش خصوصی مالکیت را مشخص می‏کنیم چندتا قید گذاشتیم ولی من در اینجا یک وسوسه‏ای دارم نظیر وسوسه‏ای که یکی از برادرانمان قبلًا داشتند که در همه جا بنویسیم با تصویب رهبر. در اینجا هم مبنای مالکیت را البته به طور عمده ما چون روی آن دو محور مشخص کردیم راجع به انفال اصل بعد و مسأله‏ای که هر کس مالک کار خودش است، بنابراین اضافه بکنیم با توجه به اصول فلان و فلان که در این جامعه سوء استفاده نکنند، این نگرانی را هم باید داشته باشند که در این جو ناخالص اگر این اصول پیاده شود، فردا تعاونی می‏افتد به دست عده‏ای سرمایه‏دار و آنها بهره‏برداری می‏کنند و این خلاف آن چیزی است که آقایان می‏خواهند بنویسند این را مشخص باید بکنیم.
نایب رئیس- آقای منتظری بفرمایید.
منتظری- من همین متن را اصلاح کرده‏ام و می‏خوانم تا ببینم نظر آقایان چیست.
نایب رئیس- لطفاً یک لحظه تأمل بفرمایید. دوستان بعضی‏ها نظر داده بودند که متن، غیر از متنی است که صبح تهیه و برای چاپ داده شده است. این متن دست نویس را می‏خوانم لطفاً تطبیق کنید ببینیم تغییر کرده یا عین همان است. (منتظری- متنی که ما تنظیم کرده بودیم با این فرق دارد.) منظور من متنی است که به دبیرخانه داده‏اید، می‏خواهیم ببینیم جریان چه بوده است، صحت جریان مجلس به نظر من یکی از مهم‏ترین مسائل است و نباید خدشه‏دار بشود پس من می‏خوانم تا معلوم بشود که آیا تغییری پیدا شده است یا نه: «نظام اقتصادی جمهوری اسلامی ایران بر پایه سه بخش دولتی، تعاونی و خصوصی با برنامه‏ریزی منظم و صحیح استوار است.
1- بخش دولتی شامل کلیه صنایع بزرگ و مادر و معادن بزرگ و فعالیت‏های بزرگ کشاورزی و دامداری و تجارت خارجی، بانک‏داری، بیمه، تأمین نیرو و آب‏رسانی و وسایل خطوط ارتباطی و مانند آن می‏شود که به صورت مالکیت عمومی در دست دولت متمرکز است.
2- بخش خصوصی شامل شرکت‏های تعاونی تولید و توزیع می‏باشد. دولت موظف است نسبت به انفال و ثروت‏های عمومی مذکور در اصل ... حتی المقدور به صورت تعاونی عمل کند.
3- بخش خصوصی شامل مالکیت بخش دولتی و تعاونی است. این بخش تا جایی که از محدوده قوانین اسلام خارج نشود و موجب رشد و توسعه اقتصادی کشور گردد و سبب ضرر و زیان اقتصادی جامعه نشود، مورد حمایت قانون جمهوری اسلامی می‏گردد.
تفصیل ضوابط و قلمرو هر سه بخش را قانون معین خواهد کرد» هیچ تفاوتی که نکرده است؟ (ربانی املشی- هیچ تغییری نکرده است.) (همهمه نمایندگان) (تهرانی- صبح یک عده‏ای جلسه را زود ترک می‏کنند و آخرین متن تنظیم شده را نمی‏بینند.) آقای دکتر ضیائی بفرمایید.
دکتر ضیائی- صبح همین متن خوانده شد.
ربانی شیرازی- همه پنجاه و یک نفر هم امضاء کرده‏اند که موجود است.
منتظری- اجازه بدهید من توضیح بدهم.
Majlis:1 Volume:3 Sessions:51-67 Page:1544
مکارم شیرازی- بنده اسم نوشته‏ام اجازه بدهید من توضیح بدهم.
رشیدیان- امضاها جدا از متن بود.
نایب رئیس- علت این‏که من در این مسائل معتقد به دقت هستم همان است که عرض شد. مهم‏ترین مسأله در واحدهای جمهوری اسلامی این است که کار آن واحد روی صحت عمل و دقت باشد بنابراین دوستان اگر از مطلبی دقیقاً اطلاع ندارند، مطرح نکنند.
منتظری- اجازه بدهید من توضیح بدهم (همهمه نمایندگان).
خامنه‏ای- اولًا نباید وانمود شود که اینجا اتفاقی افتاده و این مسأله در بیرون مورد سوء استفاده واقع شود چون ما صبح‏ها در جلسات مشترک کار می‏کنیم و در جلسه علنی براساس آن تصویب می‏کنیم و اگر تغییری هم کرده باشد باز جلو اظهار نظر ما را نگرفته‏اند و اظهار نظر هم می‏کنیم اما این‏که من این حرف را زدم و شما دنبالش را گرفتید، زیاد درباره این اصرار نداشته باشید چون یک مورد حتی مورد مخالفت همه واقع شد و حتی منتهی به ترک جلسه از طرف آقای طاهری اصفهانی شد و آقای مکارم فرمودند این را اختصاصاً آقای دکتر بهشتی نوشته‏اند و ما هم چیزی نگفتیم به دلیل این‏که سوء نیتی احراز نمی‏شد و من هم سوء نیتی نداشتم (نایب رئیس- من اصلًا توجه نداشتم که شما گفتید.) ثانیاً صبح آقایانی که تشریف داشتند و به قول خودشان بیرون نرفتند و من هم خودم در تمام جلسه حضور داشتم و اصل پیشنهاد دوتا بود جدا از هم، یکی سه نحو مالکیت و یکی آن حدودی که ما اول بحث کردیم و گفتیم آخرش ولایت فقیه هم بگذاریم هر دو جداگانه دست آقای منتظری بود براساس دومی بحث شد و رأی‏گیری شد و بعد تنفیذ کردند. در ضمن آقای ربانی شیرازی یک چیزی از یک کتاب خواندند که مورد توجه قرار گرفت، مجموعه این بحث‏ها ... (ربانی شیرازی- این‏طور نیست.) (یزدی- بهتر است این بحث را ختم کنیم) (همهمه نمایندگان- زنگ رئیس.)
نایب رئیس- اجازه بدهید آقای منتظری توضیح بدهند.
منتظری- اجازه بدهید من توضیح بدهم.
صافی- ما صراحت را از دست داده‏ایم. اینجا هر متنی که می‏نویسیم باز هم تحت تأثیر جو خارج خراب و خلاف شرع می‏شود. آن اصلی که اول نوشته بودیم مختصر بود، نظام مالکیت دولتی را وقتی که شرح می‏دهید می‏بینید که اینها درست نمی‏شود شما بیایید همان صراحت را پیشه کنید و اسلام را بنویسید و عرضه بکنید این اشکالات هم مرتفع می‏شود. وقتی امضاء می‏کنیم باز می‏آییم مطابقت می‏کنیم و می‏بینیم درست نیست آخر واقعاً یک فکری بکنید.
نایب رئیس- آقای منتظری بفرمایید. (ربانی شیرازی- عده‏ای از امضاءکنندگان قید کرده‏اند با اصلاحات لفظی.) آقایان هم با اصلاحات لفظی موافقند. بفرمایید آقای منتظری.
منتظری- در این‏که ما مطمئن هستیم متنی که به دبیرخانه مجلس داده می‏شود، همان متن را تکثیر می‏کنند و در اختیار می‏گذارند، شکی نیست. اول من خودم راجع به این سه بخش متنی تهیه کرده بودم وقتی برای آقایان خواندم اولش آقای ربانی تشریف نداشتند بعد هم مطابق آن‏چه خواندم رأی گرفتیم، رأی دادند و بعد آقای ربانی آمدند و متنی را از یک کتاب خواندند و بعد آقای دکتر بیت اوشانا یک متنی را تهیه کردند یعنی همان را به عبارت دیگری نوشته بودند آقای ربانی املشی آمدند و خواندند و گفتند این بهتر است و دادند به آقای ربانی،
Majlis:1 Volume:3 Sessions:51-67 Page:1545
آقای مکارم هم آنجا بود من هم یک مقدارش را بودم و بعد رفتم که اینها با هم آن سه بخش را تنظیم کردند بعد من دیگر نبودم که آن‏چه را که تنظیم کردند برای آقایان خواندند یا نه، این را نمی‏دانم ... آن را که من اول خواندم و رأی گرفتم کمی با این فرق می‏کرد، حالا اگر آقایان اجازه می‏دهند من همین متن را با اصلاحات لفظی می‏خوانم اگر آقایان صلاح می‏دانند، رأی بدهند. آقای عضدی یک متن دیگری را داده‏اند ولی من همین متن را با اصلاحات می‏خوانم.
نایب رئیس- با آن اصلاحی که مورد نظر دوستان است بخوانید.
حجتی کرمانی- آن اصلاحی که من گفتم با مقدمه بود که آقای ربانی اشاره کردند یک مقدار مفصل‏تر از این اصلاحات است.
نایب رئیس- اجازه بدهید آقای منتظری بخوانند.
منتظری- «نظام اقتصادی جمهوری اسلامی ایران بر پایه سه بخش دولتی، تعاونی و خصوصی با برنامه‏ریزی منظم و صحیح استوار است.
1- بخش دولتی شامل کلیه صنایع مادر و معادن بزرگ و بازرگانی خارجی، بانک‏داری، بیمه، تأمین نیرو، آب‏رسانی‏های بزرگ، هواپیمایی، کشتیرانی و وسایل ارتباطی و رسانه‏های گروهی و مانند آن می‏شود که به صورت مالکیت عمومی در اختیار دولت قرار دارد.
2- بخش تعاونی شامل شرکت‏های تعاونی تولید و توزیع در شهر و روستا می‏باشد. دولت نیز موظف است (نیز را برای این اضافه کردیم که بگوییم دو نوع تعاونی است) نسبت به انفال و ثروت‏های عمومی مذکور در اصل .... حتی المقدور به صورت تعاونی عمل کند.
3- بخش خصوصی شامل مالکیت آن رشته از کشاورزی، دامداری، صنعت، بازرگانی و خدمات می‏گردد. (به جای بازرگانی، تجارت بگذاریم بهتر است) که از محدوده فعالیت بخش دولتی و تعاونی ...» بقیه‏اش را من تغییری نداده ام. (موسوی تبریزی- این خوب است.) من می‏گویم این متن رأی می‏آورد.
نایب رئیس- اگر آقایان نقد و تذکر تازه ندارند ...
موسوی جزایری- آقا این بحث شده و اضافات هم در ورقه آمده و این ورقه درست است.
هاشمی‏نژاد- تعاونی یک عنصر تازه‏ای است که می‏خواهد در این کشور به وجود بیاید. وقتی در قانون اساسی اساس کارش مشخص نباشد، چطور می‏توانند بعداً مشخص کنند؟
ربانی شیرازی- بعد از تعاونی در پرانتز بنویسید (یا گروهی) که معلوم بشود مراد از تعاونی چیست؟
نایب رئیس- نه آقا غیر از آن می‏تواند باشد. آقای مکارم شما مطالب تازه‏ای دارید یا همان نقطه نظرهایی است که دوستان گفتند؟
مکارم شیرازی- عرض بنده دو سه مطلب مختصر است. یکی فلسفه این اصل است که برای همه آقایان واضح بوده می‏خواستند یک اقتصاد اسلامی بنویسند که نه سرمایه‏داری و کاپیتالیسم غربی باشد و نه سوسیالیسم شرقی و این سه بخش بر آن اساس تنظیم شده و همه در این سه بخش موافقند و اما جریان این‏که این مسأله تنظیم شد، همان است که قبلا متن نوشته شد و بعد آقای دکتر متن دیگری تهیه کرد و بعد هر دو با هم تلفیق شد بعد نتیجه برای همه خوانده شد ننها چون بحث طول کشید و آقایان خسته بودند بعضی‏ها توجه نکردند که دوتا متن با هم تلفیق شده است و این سوء تفاهم پیش آمد.
Majlis:1 Volume:3 Sessions:51-67 Page:1546
کریمی- من به این مطلب آقای مکارم اعتراض دارم.
نایب رئیس- آقای کریمی اجازه بفرمایید.
مکارم شیرازی- آقایان منتظری و ربانی شیرازی و ربانی املشی در جریان بودند که هر دو متن با هم تلفیق شد و بعد هم به خط آقای ربانی شیرازی پاکنویس شد و داده شد به دبیرخانه و تغییری هم پیدا نکرد. و اما ایرادی که آقایان می‏کنند، بعضی ایرادها هست که اصلًا وارد نیست.
نایب رئیس- پس بفرمایید پشت تریبون و آن ایرادهایی را که وارد نمی‏دانید به عنوان موافق دفاع کنید تا اصل را بتوانیم به رأی بگذاریم.
مکارم شیرازی- بسم الله الرحمن الرحیم. همان‏طوری که عرض کردم فلسفه تنظیم این اصل این بوده است که اقتصاد اسلامی مطرح شود و زیربنای آن نشان داده شود و ثابت شود که اقتصاد اسلامی نه اقتصاد کاپیتالیستی است و نه سوسیالیستی و نه تلفیقی از آن دو، منتها ایراداتی که آقایان کردند بعضی‏ها اصلًا وارد نیست مثلًا عده‏ای از آقایان گفتند با اصل بعد منافات دارد، چرا؟ به علت این‏که سه نوع مالکیت در این اصل آمده و نوع چهارمی در اصل مطرح است. اصل بعدی مسأله مالکیت شخصی است، این اصل مربوط به فعالیتها و کارهای اقتصادی از قبیل کشاورزی، تجارت و صنایع است و اصلًا هیچ ارتباطی به آن اصل ندارد ... (سبحانی- نوشته «بخش خصوصی شامل مالکیت آن دسته از صنایع ...») در اصل نوشته شده است اقتصاد جمهوری اسلامی در این سه بخش خواهد بود، یعنی فعالیت اقتصادی. اگر در لابلای بحث اشاره به مالکیت شده، مسأله حصر مالکیت به هیچ وجه مطرح نیست بلکه حصر غیر از مسأله حصر، مالکیت دو نوع است، از جمله بعضی از آقایان فرمودند چرا مسأله خدا مالکی در اینجا نشده است. این مسأله قبلًا صحبتش شد و روی آن رأی گرفته شد و آقایان اظهار نظر کردند که خدا مالکی یک مالکیت است، در این عبارت نگنجاندیم. این چیزی است که قبلًا هم روی آن بحث شده بود برخی از آقایان گفتند که مقام رهبری را اضافه کنیم که اصلًا وارد نیست ولو اصل مطلب درست است، به علت این‏که اینجا همه ذیلش نوشته شده بر طبق قوانین، قوانین می‏رود مجلس و از مجلس آینده و شورای نگهبان اضافه می‏شود، بنابراین یک سلسله اشکالات وارد نیست، اما یک سلسله اشکالات فقط تغییر عبارتی بود بدون این‏که محتوا چندان تغییری پیدا بکند که بنده آنها را یادداشت کرده‏ام. یکی از آقایان فرمودند که بنویسیم با رعایت مصالح عمومی، یکی از آقایان گفتند «به طوری که اقتصاد به خطر نیفتد» خوب، این دو عبارت یکی است و فرقی با هم ندارند، یکی از آقایان فرمودند «به نظام اقتصاد عدل اسلامی زیان وارد نشود» خوب، زیان وارد نکند، به خطر نیفتد، مصالح عمومی رعایت بشود، این عبارت‏ها از تغییرات آسانی است که در هر اصلی می‏توانیم بدهیم بنابراین، این دسته ... (موسوی تبریزی- آقای مکارم جواب اشکال من چه شد؟) داشتم عرض می‏کردم و من همه اشکالات را در سه بخش خلاصه کردم، آنهایی که وارد نبود، آنهایی که صرفاً تغییر عبارت بود و الفاظ را تغییر می‏داد و محتوا یکی بود و بخش سوم اشکالاتی که در حدود اصلاح عبارات و
Majlis:1 Volume:3 Sessions:51-67 Page:1547
همان چیزهایی که تا به حال داشتیم. تا در اینجا خیلی از اصول را خواندیم، یک جمله اضافه یا کم کردیم، یک استثناء زدیم، یک قید اضافه کردیم. از جمله اشکالاتی که کردند این است که گفتند بعد از تعاونی تولید و توزیع، مصرف هم اضافه بشود. بعضی از آقایان گفتند که مسأله تجارت خارجی تبدیل به بازرگانی خارجی بشود که بازرگانی اشاره به سرمایه‏گذاری در خارج است ولی تجارت همین است که الان معمول است و تجار از خارج واردات و صادراتی دارند، خوب این اصلاحات حق است و وارد، ما هم که این اصل را با همکاری آقایان تنظیم کردیم الان که می‏خواهیم می‏بینیم یک جاهایی از آن کم و زیاد بشود لیکن این در حد اصلاح است، این قسمتش را بنده وارد می‏دانم که باید اصلاح بشود، آن هم که تفاوت تغییر است لزومی ندارد، آن هم که اصلاح غیر وارد است می‏گذاریم کنار، فلسفه اصل هم که معلوم است چیست. این خلاصه عرض بنده بود. (هاشمی‏نژاد- آقای مکارم جواب سؤال بنده را ندادید.) می‏گویند دو نوع تعاونی داریم، بسیار خوب یک نوعش را هم اضافه می‏کنیم.
موسوی تبریزی- این قید را که در بخش خصوصی آورده‏اند که باید مضر بر اقتصاد نباشد باید حذف شود یا در هر سه، قید شود.
مکارم شیرازی- ما مگر همیشه از این اصلاحات نداشتیم؟ اینها را هم اصلاح می‏کنیم.
هاشمی‏نژاد- آقای مکارم این مسأله را چکار می‏کنید؟ جامعه ما یا خالص است یا ناخالص، اگر خالص است این اصل 127 را که دیروز تصویب کردیم چه می‏شود؟ اگر ناخالص است این را اگر بدون قید و شرط تصویب کنیم و بفرستیم فردا ممکن است بیفتد دست کسانی که سوء استفاده می‏کنند همان‏طوری که در گذشته کردند، یعنی می‏شود یک سیستمی مثل سیستم گذشته. چه اشکالی دارد اضافه شود که «این بخش که مالکیت گروهی است باید با نظارت دولت به گونه‏ای عمل شود که کسانی که مالکیت اموال آنها براساس اصول 2/ 127 و 3/ 127 و اصول دیگر اقتصادی مطرح در قانون اساسی محرز شناخته شده است، شرکت داشته باشند» که جای سوء استفاده هم نباشد؟
نایب رئیس- آقای مکارم بفرمایید.
مکارم شیرازی- با یک کلمه شروع که ما در بخش 3 بگذاریم کار درست می‏شود، همه مسأله حل می‏شود یعنی «اموال مشروع را به کار بیاندازند» با عده‏ای از دوستان معتقدم که غرض از این اصل زیربنای اقتصاد اسلامی کشور است همان‏طوری که هاشمی‏نژاد از یک امواجی می‏ترسد. (هاشمی‏نژاد- ما از هیچ امواجی نمی‏ترسیم فقط از این می‏ترسیم که این جامعه سیستمش باقی بماند و باز انفال و تعاونی بیفتد به دست دیگران.) همه ما می‏خواهیم طوری بشود که نه شرق استفاده کند و نه غرب و نه تمایلی به سوسیالیست پیدا کنیم و نه تمایلی به کاپیتالیست. بنده نظرم این است این عبارات را به هر صورتی که می‏خواهید اصلاح کنید اشکالی ندارد ولی زیر بنای اقتصاد اسلامی اگر نباشد و ما از این بحث بگذریم فردا ممکن است کسانی بیایند و اقتصاد مملکت را به این سمت یا به آن سمت بکشانند و ما مسؤولیت داریم در مقابل این امر، زیرا مسأله اقتصاد از بسیاری مسائل لااقل مهم‏تر است و باید محکم کاری کرد.
نایب رئیس- اجازه بفرمایید به یک جمع‏بندی برسیم دو پیشنهاد خوانده می‏شود یکی پیشنهادی است فشرده که می‏خوانم: «نظام اقتصادی جمهوری اسلامی بر پایه سه بخش دولتی، تعاونی و خصوصی استوار است. تفصیل ضوابط و قلمرو هر سه را قانون معین خواهد کرد.» این‏
Majlis:1 Volume:3 Sessions:51-67 Page:1548
یک پیشنهاد، یکی هم پیشنهاد آقای منتظری که با تفصیل می‏باشد و با اصلاحاتی که آقایان صبح مذاکره کرده‏اند.
ربانی املشی- اصلاحات آقای منتظری نظریات خودشان است. ملاحظاتی که دیگران داشتند هیچ در نظر نگرفته‏اند.
نایب رئیس- بسیار خوب من اینها را با دست به رأی می‏گذارم اول این مسأله را. (حجتی کرمانی- این پیشنهاد من اولویت ندارد؟) اولویت که خیر ولی قرار بود سرکار صبح در گروه بخوانید.
حجتی کرمانی- صبح مجال صحبت به ما نرسید نوشته را هم دادم به آقای دکتر آیت و ایشان هم دادند به آقای مکارم.
نایب رئیس- حالا همان پیشنهاد را بخوانید.
حجتی کرمانی- من این‏طور پیشنهاد کردم که ما این اصل را در دو اصل خلاصه بنویسیم، اول نظام اقتصاد جمهوری اسلامی ایران بر پایه عدالت اجتماعی و تأمین حقوق و آزادی فرد استوار است با آزادی فردی و هر گاه آزادی فردی به حقوق و عدالت اجتماعی صدمه بزند آزادی فردی محدود می‏گردد. این دید اصلی اقتصاد است حالا اصل بعدی را بر پایه این استوار می‏کنیم. اصل بعدی این است: سرمایه‏داری و فئودالیزم در نظام اقتصاد جمهوری اسلامی محکوک است. این را به صراحت اعلام می‏کنیم که این دوتا محکوم است همین سرمایه‏داری که در کتاب‏های اقتصادی توقیف شده و نظامی است که با صنعت جدید آماده است همان که در اقتصاد هست دولت باید «نظام اقتصادی جدید را» که این جمله مشخص می‏کند که ما نظام اقتصادی سابق را واژگون می‏کنیم یک نظام جدیدی به وجود می‏آوریم و آن نظام براساس مالکیت‏های دولتی، عمومی و خصوصی بر طبق قانون استقرار بخشد که ما اینجا چون نظام سرمایه‏داری را نفی کردیم معلوم است که این مالکیت خصوصی که می‏آوریم آن مالکیت خصوصی است که در اسلام است نه در نظام فاسد امروز. یک چنین طرحی است و حاضرم از این دفاع کنم و صحبت کنم.
مکارم شیرازی- همان‏طوری که سرمایه‏داری محکوم است سوسیالیسم هم محکوم است.
نایب رئیس- دوستان عنایت بفرمایند، دوستانی که ....
هاشمی‏نژاد- آخر اضافه کردن این پیشنهاد من چه ضرری می‏زند؟ این را توضیح بفرمایید پیشنهاد این است که این قیدها اضافه شود که همان مالکیتی که اینجا رویش انگشت گذاشتید آنها می‏توانند شرکت کنند همان قیودی که گذاشته‏اید، قید این است «بخش تعاونی شامل شرکت‏های تعاونی تولید و توزیع می‏باشد، این بخش که مالکیت گروهی است باید با نظارت دولت آن‏گونه عمل شود که تنها کسانی که مالکیت اموال آنها براساس اصول 2/ 127 و 3/ 127 و اصول دیگر اقتصادی مطرح در قانون اساسی محرز شده است از آن بهره‏برداری کنند».
نایب رئیس- بخش سه هم همین‏طور است.
هاشمی‏نژاد- یعنی بخش خصوص آنجا را هم که عرض کردم مقید بکنیم با توجه به اصول چند و چند، اینها چیزهایی است که تا اینجا مشی کردید و جلوی سوء استفاده را هم گرفته‏اید اضافه کردن است چه اشکالی دارد؟
نایب رئیس- از آقایان بپرسید به من ربطی ندارد از من سؤال نفرمایید.
Majlis:1 Volume:3 Sessions:51-67 Page:1549
هاشمی‏نژاد- کسی که به من جواب نمی‏دهد، چه اشکالی دارد که جلوی سوء استفاده گرفته شود؟
نایب رئیس- بحث سر این نیست که اشکال دارد، بحث سر این است که ضرورت دارد یا نه. آقایان می‏گویند وقتی ما در اصل قبلی نوشتیم که دولت موظف است این‏گونه با سرمایه‏ها عمل کند دیگر اصل بعدی معلوم است که با آن اصل نمی‏تواند منافاتی داشته باشد.
هاشمی‏نژاد- شما دو سه تا اصل طرح کردید که این جامعه کنونی را از نظام و بافت قبلی پاک کنید اگر برای این طرح کردید من هم می‏گویم همان چیزی که شما تصویب کردید مقید کنید تعاونی با شرکت کسانی باشد که مالکیت آنها براساس این اصول است.
دکتر ضیائی- این روشن است. (هاشمی‏نژاد- اگر روشن است بنویسید.) آقایان اجازه بفرمایید اکنون به یکایک از بندها دوستان نظرشان را خواهند فرمود. موافقین با اصل به همین شکلی که در متن چاپ شده بدون هیچ‏گونه تغییر دست بلند کنند. (قرشی- آقای بهشتی این را بند بند رأی نگیرید.) (عده کمی دست بلند کردند) رأی کافی نیاورد حالا موافقین با این متن که می‏خوانم دست بلند کنند: «نظام اقتصادی جمهوری اسلامی ایران بر پایه سه بخش دولتی و تعاونی و خصوصی با برنامه‏ریزی منظم و صحیح استوار است.
1- بخش دولتی شامل کلیه صنایع مادر، معادن بزرگ و بازرگانی خارجی، بانک‏داری، بیمه، تأمین نیرو و آب‏رسانی‏های بزرگ، هواپیمایی و کشتیرانی و وسایل ارتباطی و رسانه‏های گروهی و مانند آن می‏شود که به صورت مالکیت عمومی در اختیار دولت قرار دارد». (سبحانی- آقا بند بند رأی نگیرید.) موافقین با این بند با اصلاحاتی که شد دست بلند کنند (سی و هفت نفر دست بلند کردند) حالا اجازه بفرمایید یک بار دیگر بخوانم (خامنه‏ای- اگر فعالیت‏های کشاورزی را هم اضافه کنید رأی می‏آورد.) پس حالا یک مرتبه دیگر می‏خوانم: «بخش دولتی شامل کلیه صنایع مادر و معادن بزرگ و بازرگانی خارجی و فعالیت‏های بزرگ کشاورزی و دامداری و بانک‏داری، بیمه، تأمین نیرو و آب‏رسانی‏های بزرگ، هواپیمایی، کشتیرانی و وسائل ارتباطی و رسانه‏های گروهی و مانند آن می‏شود که به صورت مالکیت عمومی در اختیار دولت قرار گیرد.» موافقین دست‏شان را بلند کنند (عده کمی دست بلند کردند) این هم رأی کافی نیاورد.
دکترضیائی- اولی خوب بود شاید در شمارش رأی اشتباه روی داده باشد. با حذف کشاورزی و دامداری یک‏بار دیگر بخوانید و رأی بگیرید.
نایب رئیس- از آقایان منشی‏ها تقاضا می‏کنم که آراء را در دو بخش شمارش کنند که اشتباهی پیش نیاید. دو مرتبه می‏خوانم: «بخش دولتی شامل کلیه صنایع مادر و معادن بزرگ و بازرگانی خارجی، بانک‏داری، بیمه تأمین نیرو و آب‏رسانی‏های بزرگ، هواپیمایی، کشتیرانی و وسایل ارتباطی و رسانه‏های گروهی و مانند آن می‏شود که به صورت مالکیت عمومی در اختیار دولت قرار دارد.» موافقین دست بلند کنند (چهل و هفت نفر دست بلند کردند.) (دکتر ضیائی- دخانیات جزو کدام یک از این دو بخش است؟ زیرا بعد از نفت پردرآمدترین شرکت‏ها است.) این را قانون بعداً معین می‏کند. آقای غفوری بفرمایید.
گلزاده غفوری- گو این‏که این طرح مستقلی است، این مسأله رسانه‏های گروهی در نظام جدید را نباید در اختیار دولت بگذارید. اگر این مطلب را حذف کنید. شاید یک دو رأی اضافه بیاورد که ملت بتوانند خودشان رادیو تلویزیون مستقل داشته باشند.
Majlis:1 Volume:3 Sessions:51-67 Page:1550
نایب رئیس- شما آقای دکتر کم توجهی نفرمایید رادیو و تلویزیون که یک چیز ساده نیست بنابراین وقتی می‏خواهند درستش کنند ... (گلزاده غفوری- راهش را باز بگذارید.) این می‏شود مثل دستگاه‏های تبلیغاتی کشورهای سرمایه‏داری که فقط با پول آگهی‏ها و تبلیغات تجارتی معرفی و اداره می‏شود. حالا شما چه پیشنهادی دارید مگر این کار میسر است؟
مکارم شیرازی- آقا بین مدیریت و سرمایه‏گذاری فرق است سرمایه‏گذاری را دولت می‏کند اما مدیریتش ممکن است زیر نظر مجلس شورای ملی باشد.
نایب رئیس- بند 3 را می‏خوانم:
 «بند 2- بخش تعاونی شامل شرکت‏های تعاونی تولید و توزیع در شهر و روستا می‏باشد دولت نیز موظف است نسبت به انفال و ثروت‏های عمومی مذکور در اصل 1/ 127 حتی المقدور به صورت تعاونی عمل کند» موافقین دست بلند کنند. (سی و شش نفر دست بلند کردند) پس این را نمی‏توانیم بگذاریم جزو این اصل.
دکتر ضیائی- اگر راجع به این موضوع توضیح داده شود رأی می‏آورد.
نایب رئیس- هم صبح آقایان توضیح دادند و هم امروز. (یکی از نمایندگان- راجع به تعاونی یک توضیحی بدهید شاید رأی بیاورد.) آقایان اگر راجع به تعاونی توضیح می‏خواهید یک بحث خیلی مفصل باید بشود زیرا تعاونی‏ها انواع و اقسام گوناگون دارند، البته تعاونی‏های اقتصادی را می‏گویم نه مؤسسات اعانه. در نظام‏های مختلف با مقررات مختلف ولی همه اینها یک قدر مشترک دارد، و قدر مشترک در همه اینها این است که انگیزه اقتصادی اشخاص را بتواند برانگیزد و احساس کنند که به سود خودشان و آنهایی که با هم در آن تعاونی فعالیت می‏کنند، گام بر می‏دارند بنابراین انگیزه در آنها به وجود بیاید و ضمناً در آن طرف به تمرکز ثروت هم نینجامد بنابراین، این در طرف انواع و اقسام تعاونی‏ها است دیگر اگر بخواهید سراغ یکی یکی واحدهایش در نظام‏های مختلف با قوانین مختلف بروید عرض کردم یک بحث خیلی مفصلی است. منظور از اعانه عبارت است از مؤسسات غیر انتفاعی، ولی اینها این جوری نیست مثلًا زمینی را دولت در اختیار یک گروهی می‏گذارد و می‏گوید به طور جمعی روی این کار کنید و باید با چه مقرراتی کار کنید و بازده کارتان هم مال خودتان. اینها از نظر توراث و مالکیت و حق فروش محدودیت‏هایی دارد و یا اصلًا ندارد بنابراین مقدار زیادی محدودیت در آن است اما برانگیختن این‏که اشخاص کار بیشتر و بهتری بکنند در آن وجود دارد، در حقیقت مقدار زیادی از نتایج اقتصادی به اصطلاح فعالیت‏های خصوصی را دارد و مقدار زیادی از مضار آن را هم ندارد، به این گفته می‏شود با شکل‏های بسیار مختلف چون شکل‏های بسیار مختلف دارد. (همهمه نمایندگان) عرض کردم فعالیت و آقایان نباید این را با مالکیت مخلوط کنید.
پرورش- در اینجا سه بخش است که در دوتای آن مالکیت ذکر نشده است.
نایب رئیس- اصلًا هیچ کدامش احتیاج به قید مالکیت ندارد. خوب اجازه بفرمایید من بار دیگر با این توضیح که داده شد از دوستان خواهش کنم رأی نهایی‏تان را بدهید یا می‏ماند یا باید جور دیگری رویش عمل بشود. حالا می‏خوانم:
 «بند 2- بخش تعاونی شامل شرکت‏های تعاونی تولید و توزیع در شهر و روستا می‏باشد دولت نیز موظف است نسبت به انفال و ثروت‏های عمومی مذکور در اصل 1/ 127 حتی المقدور
Majlis:1 Volume:3 Sessions:51-67 Page:1551
به صورت تعاونی عمل کند» موافقین دست بلند کنند (سی و شش نفر دست بلند کردند.) پس رأی کافی نیاورد. بند 3 را می‏خوانم:
 «بند 3- بخش خصوصی شامل مالکیت آن رشته از کشاورزی، دامداری، صنعت، تجارت و خدمات می‏گردد که خارج از محدوده فعالیت بخش دولتی و تعاونی است.»
صافی- تا همین جا رأی بگیرید.
نایب رئیس- بسیار خوب موافقین با این قسمت دست بلند کنند (سی و پنج نفر دست بلند کردند) حالا ذیلش را می‏خوانم: «این بخش تا جایی که از محدوده قوانین اسلام خارج نشود و موجب رشد و توسعه اقتصادی کشور گردد و سبب ضرر و زیان اقتصادی جامعه نشود، مورد حمایت قانون جمهوری اسلامی می‏گردد». موافقین با این ذیل دست بلند کنند (سی و پنج نفر دست بلند کردند) ملاحظه می‏فرمایید که این اصل بند اولش چهل و هفت و بند دومش سی و شش و بند سومش سی و پنج رأی با شقوق مختلف دارد. حالا این متن را می‏خوانم و به رأی می‏گذارم:
 «نظام اقتصادی جمهوری اسلامی بر پایه سه بخش دولتی، تعاونی و خصوصی استوار است. تفصیل ضوابط و قلمرو هر سه را قانون معین خواهدکرد» موافقین با این دست بلند کنند (سی و سه نفر دست بلند کردند).
موسوی تبریزی- پیشنهاد من را هم به رأی بگذارید.
نایب رئیس- براى این‏که آقای موسوی هم صبح و هم حالا روی این پیشنهاد تأکید داشتند و برای این‏که بدانند آراء از نظر مطرح شدن در این مجلس فرقی نمی‏کند پیشنهاد ایشان را می‏خوانم: «نظام اقتصادی جمهوری اسلامی ایران بر پایه سه نوع مالکیت دولتی، تعاونی و خصوصی استوار است. تفصیل ضوابط و قلمرو هر سه را قانون معین خواهد کرد» موافقین با این دست بلند کنند (سی و یک نفر دست بلند کردند) رد شد.
3- طرح اصل 5/ 127
نایب رئیس- اصل 5/ 127 که علی کل حال باید مطرح شود قرائت بشود.
اصل 5/ 127- مالکیت شخصی که از طریق مشروع به دست آمده است محترم است. شرایط آن را قانون معین می‏کند.
نایب رئیس- در این اصل بحثی نیست؟ (یزدی- باید بنویسیم «مالکیت اموال شخصی از طریق مشروع» تا درست باشد.) مالکیت را از طریق مشروع به دست می‏آورد یعنی کسب مالکیت می‏کند. بعضی از آقایان می‏گویند بنویسید «حدود و شرایط آن را قانون معین می‏کند» اجازه بفرمایید یکی یکی رأی بگیریم. (حجتی کرمانی- مالکیت غیر مشروع اصلًا نداریم.) حالا می‏خوانم «مالکیت شخصی که از طریق مشروع به دست آید» آقای مرادزهی بفرمایید.
مرادزهی- مالکیت که یک رابطه است چه جور به دست می‏آید؟
نایب رئیس- آقای مرادزهی انسان نمی‏تواند این رابطه را به دست بیاورد اجازه بفرمایید آقا اگر شما «و به دست آمده است» را بردارید معنی کاملًا همان است یعنی «مالکیت شخصی از طریق مشروع محترم است شرایط آن را قانون معین می‏کند».
منتظری- بنویسید «مالکیت شخصی که از طریق مشروع به دست می‏آید محترم است.
Majlis:1 Volume:3 Sessions:51-67 Page:1552
حدود آن را قانون معین می‏کند» یعنی به جای «شرایط»، «حدود» بنویسیم.
نایب رئیس- حالا بنده این را به رأی می‏گذارم «مالکیت شخصی از طریق مشروع محترم است. حدود آن را قانون معین می‏کند» موافقین دست بلند کنند. (عده کمی دست بلند کردند) این در همه قوانین حتی در قانون اساسی هم هست.
انواری- آقای بهشتی این‏طور بنویسید «مالکیت شخصی نسبت به اموالی که از طریق مشروع به دست آمده است».
نایب رئیس- این هم که رأی نیاورد.
یزدی- اگر یک کلمه اضافه شود اشکال برطرف می‏شود.
دکتر آیت- آقای یزدی اشکال در کلمه نیست اشکال در مجموعه است آن اصل بالایی مجموعه‏اش با این می‏تواند تصویب شود یعنی این اصل با اصل بالایی مربوط است.
نایب رئیس- اصل 5/ 127 مالکیت شخصی که از طریق مشروع به دست آمده است.
موسوی تبریزی- به عقیده بنده این را بگذارید براى فردا صبح که این دوتا اصل را ما تنظیم بکنیم و تصویب بشود و بعداً روی این بحث کنیم.
نایب رئیس- آقای موسوی این چه فرمایشی است؟ اگر فردا هم آوردید و این تصویب نشد کار مجلس را تمام می‏کنیم؟ کار مجلس که نباید معطل بماند.
اشراقی- اگر این دو اصل به تصویب نرسد ما به آنها رأی نمی‏دهیم.
مکارم شیرازی- ما نظام مالکیت اسلام را می‏خواهیم درست کنیم.
نایب رئیس- کسی که مخالف این نیست آقایان دیروز و امروز وقت را تلف کردید و نتوانستید تنظیم کنید.
موسوی اردبیلی- شما چرا تحمیل می‏کنید؟ بگذارید اکثریت هرچه گفت تبعیت بشود.
مکارم شیرازی- این اصل چهل و هفت رأی آورد. مسأله این است که آیا می‏خواهیم از این بگذریم؟
نایب رئیس- خیر، امشب دو سه نفر را مسؤول کنید با توجه به جمیع این تذکراتی که داده شد اصلی را آقایان تهیه کنند و فردا هم مطرح کنند و بیاورند به جلسه، اما این مطلب غیر از این است که حالا این وقتی را که داریم یک اصل دیگر را مطرح نکنیم این پیشنهاد را گفتم معنی ندارد. حالا وقت نماز است و اگر آقایان موافقت دارند (یزدی- بگذارید برای فردا) آن‏که خواهد بود نظر این است که اصل بعدی را بخوانیم یا جلسه را تعطیل کنیم. (اکثر نمایندگان- جلسه را تعطیل کنید)
4- پایان جلسه‏
نایب رئیس- خوب با اجازه دوستان جلسه را تعطیل می‏کنیم. جلسه ختم می‏شود.
 (جلسه ساعت هفده و سی دقیقه پایان یافت)
نایب رئیس مجلس بررس نهایی قانون اساسی- دکتر سید محمد حسینی بهشتی‏
</section>
Majlis:1 Volume:3 Sessions:51-67 Page:1553
<section type="session" number="57" title="جلسه پنجاه و هفتم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و بیست دقیقه روز نهم آبان ماه 1358 هجری شمسی برابر با نهم ذیحجه 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="6">
فهرست مطالب:
1- تمدید مهلت مجلس بررسی نهایی قانون اساسی به مدت 15 روز
2- بیانات نایب رئیس به مناسبت عید سعید قربان‏
3- طرح و تصویب اصل 4/ 127 (اصل چهل و چهارم)
4- طرح و تصویب اصل 5/ 127 (اصل چهل و هفتم)
5- طرح اصل 142
6- پایان جلسه‏
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1555
1- تمدید مهلت مجلس بررسی نهایی قانون اساسی به مدت 15 روز
نایب رئیس- بسم الله الرحمن الرحیم. امروز مهلت تمدید شده جلسه ما تمام می‏شود و آن‏چه از کار ما باقى مانده عبارت است از بخش قوه قضائیه و دو سه اصل از تتمه بخش اقتصاد که امیدوارم این اصول دنباله بخش اقتصاد امروز تصویب شود و ان شاء الله بخشى از قوه قضائیه هم به تصویب برسد. به هر حال ممکن است ده پانزده اصل دیگر مانده باشد. پانزده اصل هم در اثناى بررسى‏ها به دلیل این‏که به اشکالاتى برخورد کرد و حل قسمتى از این اشکالات متوقف بود. بر فصول بعدى، ترجیح داده شد که مسکوت عنه بماند تا وقتى که فصول بعدى تصویب شود، که بحمدالله تصویب شده است و حالا بر پایه آن‏چه در فصول بعدى تصویب شده می‏توانیم برگردیم و مجدداً آنها را مورد بررسى و رأى‏گیرى قرار بدهیم. مقدمه هم که باز بخشى از آن متوقف بود بر این‏که ببینیم فصول و محتوایش چه است، باید به صورت نهایى تکمیل و در اینجا مطرح شود. چند روز هم براى بررسى نهایى لازم داریم، به این ترتیب براى رعایت احتیاط یک مهلت معینى را باید تمدید کنیم.
طاهری اصفهانی- زمان معین نکنید آقاى بهشتى، هر چند روز که براى بررسى مواد و اصول باقیمانده لازم بود استفاده خواهیم کرد.
دستغیب- حداقل مدت را تعیین بفرمایید.
مکارم شیرازی- بدون زمان اینجا، جا خوش می‏شود.
طاهری اصفهانی- همه ما صدها کار و گرفتارى داریم، این‏طور نیست آقاى مکارم که اینجا، جا خوش کنیم. (صحیح است)
سبحانی- تمدید بلا مدت درست نیست، یک حداقل و حداکثرى معین کنید.
تهرانی- ى ک هفته آقا، یک هفته بس است.
نایب رئیس- آقاى تهرانى، حدود 25 اصل جمعاً باقى مانده است. به هر حال ما با بعضى دوستان که شورا می‏کردیم و الان هم با آقاى منتظرى صحبت کردیم، به نظرمان رسید که پانزده روز تمدید کنیم و بعد، دیگر به همت والاى دوستان وابسته است که این پانزده روز را به چهارده روز یا ده روز کاهش بدهند.
ربانی املشی- فقط یک هفته وقت صرف قوه قضائیه می‏شود. (دکتر ضیائى- دو هفته خوب است.)
نایب رئیس- بنابراین اگر دوستان موافق باشند همان پانزده روز را معیار قرار می‏دهیم. یک محاسبه تقریبى نشان می‏دهد که تا پانزده روز ان شاء الله تمام می‏شود و اگر توانستیم زودتر تمامش خواهیم کرد. (نمایندگان- ان شاء الله) پس موافقین با تمدید مهلت مجلس بررسى نهایى قانون اساسى به مدت پانزده روز دست بلند کنند (اکثر دست بلند کردند) با اکثریت‏
Majlis:1 Volume:3 Sessions:51-67 Page:1556
پنجاه رأى تأیید شد.
2- بیانات نایب رئیس به مناسبت عید سعید قربان‏
نایب رئیس- فرصت را غنیمت می‏شمارم و عید بزرگ اسلامى، عید قربان را به حضور دوستان و به حضور ملت مسلمان ایران و همه ملت‏هاى مسلمان جهان و به امام امت تبریک می‏گویم و امیدوارم که این عید براى ملت ما و امت بزرگ اسلامى برکات فراوان عمراه داشته باشد و حجاج امسال ایران حامل پیام‏هاى نوینى براى همه حجاج سراسر جهان در میعادگاه و میقات الهى، سرزمین پاک مکه باشند، ان شاء الله.
3- طرح و تصویب اصل 4/ 127 (اصل چهل و چهارم)
نایب رئیس- چون دوستان از وقت قبل دستور استفاده نفرموده‏اند وارد دستور می‏شویم. ما این اصلى را که دیروز تهیه شده بود، امروز صبح با همکارى دوستان به این صورت در آوردیم که ملاحظه می‏فرمایید و امیدوارم تصویب شود. (منتظرى- هیچ امیدوار نباشید.) و امیدوارم دوستان توجه بفرمایند که این اصول را قبلًا مورد بررسى قرار داده‏ایم و به حد کافى بحث کرده‏ایم ولى به هر حال چون تعداد نمایندگان حاضر در جلسه پنجاه و دو نفر بیشتر نیست، اگر دوستان فکر می‏کنند که باز هم این اصول رأى کافى براى تصویب نخواهد آورد فعلًا برویم سراغ اصول قوه قضائیه و بعد دوستان هر مقدار وقتى که می‏خواهند صرف تغییر و تبدیل و تکمیل اینها بفرمایند تا وقت این مجلس را تلف نکنیم.
منتظری- به هر حال من با این اصول به این ترتیب که اینجا نوشته شده مخالفم و می‏خواهم دلایل مخالفتم را بگویم. من حق ندارم صحبت کنم؟
نایب رئیس- چرا، البته همه کس حق دارد صحبت کند و هیچ مانعى وجود ندارد.
مکارم شیرازی- آقاى منتظرى با آن اصلى که بر این اصول اضافه شد، در جلسه صبح موافقت کردند حالا دبه می‏کنند.
تهرانی- خوب آقاى منتظرى اگر مخالف‏اند یک رأى هم بیشتر ندارند، رأى‏گیرى شود.
موسوی قهد ریجانی- اول با دست رأى بگیرید اگر رأى آورد آن وقت با ورقه رأى‏گیرى شود.
نایب رئیس- اصولى که براى بخش اقتصاد، البته به دنبال اصل دیروز طرح تهیه شده به این صورتى است که ملاحظه می‏فرمایید. پس اجازه بفرمایید خوانده شود.
اصل 4/ 127- اقتصاد جمهورى اسلامى ایران داراى سه بخش است:
دولتى، تعاونى یا گروهى، خصوصى.
ضوابط، قلمرو و شرایط مالکیت در هر یک از این سه بخش را با رعایت تقدم مصالح عمومى بر مصالح فردى و گروهى قانون معین می‏کند.
اصل 5/ 127- مالکیت شخصى که از راه مشروع باشد محترم است. ضوابط آن را قانون معین می‏کند.
اصل 6/ 127- صنایع مادر، معادن بزرگ، بانک‏دارى، بیمه تأمین نیرو، سدها و شبکه‏هاى آب‏رسانى و آبیارى بزرگ، پست و تلگراف و تلفن، رسانه‏هاى گروهى، هواپیمایى،
Majlis:1 Volume:3 Sessions:51-67 Page:1557
کشتیرانى و راه آهن و مانند اینها بخش دولتى را تشکیل می‏دهد.
نایب رئیس- با این‏که به اندازه کافى روى این اصول صحبت شده باز عده‏اى از دوستان براى صحبت و اظهار نظر اسم نوشته‏اند که من از خود آقایان نظرشان را می‏پرسم. آقاى منتظرى صحبت دارید؟ (منتظرى- من مخالفم.) آقاى دکتر آیت (دکتر آیت- مخالفم.) آقاى عضدى (عضدى- مخالف.) آقاى حسینى هاشمى (حسینى هاشمى- موافق.) آقاى ربانى شیرازى (ربانى شیرازى- من یک تذکرى دارم.) آقاى حجتى کرمانى (حجتى کرمانى- من شدیداً مخالفم.) آقاى خامنه‏اى (خامنه‏اى- من هم یک تذکرى دارم.) آقاى حیدرى (حیدرى- موافق مشروط.) آقاى دکتر غفورى (گلزاده غفورى- سه نکته بود که می‏خواستم یادآورى کنم.) آقاى دکتر نوربخش (دکتر نوربخش- تذکر دارم.) آقاى مقدم مراغه‏اى (مقدم مراغه‏اى- مخالفم.) آقاى طاهرى اصفهانى.
طاهری اصفهانی- زمینه نشان می‏دهد که این اصول رأى نمی‏آورد پس بروید سر اصول مربوط به قوه قضائیه.
نایب رئیس- فعلًا دوستانى که اینجا اسم نوشته‏اند پنج نفر مخالف هستند.
منتظری- ممکن است با صحبت من و اصلاحى که در آن می‏کنید عده بیشترى موافق شوند و رأى کافى براى تصویب بیاورد.
ربانی املشی- اگر پنج نفر هم رأى مخالف بدهند، باز رأى به حد نصاب می‏آورد.
نایب رئیس- بسیار خوب، پس اجازه بدهید یک نفر مخالف صحبت کند و تذکرات را هم بشنویم و اصلاح کنیم و بعد رأى بگیریم. آقاى منتظرى بفرمایید.
منتظری- اعوذ بالله من الشیطان الرجیم، بسم الله الرحمن الرحیم. ما در این‏که در اسلام برنامه اقتصادى داریم شکى نیست. حالا ما بیاییم اینجا بنویسیم اقتصاد اسلامى بر سه نحو است: دولتى، گروهى، خصوصى. بعد یک اصل درست کنیم و براى نوع دولتى آن یک چیزهایى را بشماریم ولى براى تعاونى اصلًا انواعش را ذکر نکنیم، در صورتى که می‏دانیم در دنیا تعاونى‏هاى مختلفى وجود دارد و بعضى تعاونى‏ها هست که اصلًا مالکیتش مربوط به اشخاص نیست همین‏طور مالکیت خصوصى روشن نیست که چگونه است. آیا مردم می‏توانند مالکیت خصوصى داشته باشند؟ یعنى می‏توانند کشاورزى و تجارت خصوصى داشته باشند یا نه؟ اگر ما انواع اینها را در اینجا ذکر نکنیم نمی‏گویند این چه قانون ناقصى است که در بخش دولتى انواع آن را ذکر کرده‏اند ولى در بخش خصوصى اصلًا یک نوع آن را هم نیاورده‏اند و یا بخش تعاونى را تعریف نکرده‏اند؟ به هر حال ما با توجه به اشکالات دیروز و امروز آقا این قضات دادگسترى براى بررسى اصول مربوط به قوه قضائیه به مجلس تشریف آورده بودند و دوستان ما هم پیش آنها تشریف بردند، اصلًا فرصت نشد که من این متن پیشنهادى را که در حقیقت اصلاح همان متن دیروز است بخوانم که هر سه بخش را شامل است و به نظر من دیگر اجمالى هم ندارد و مطمئنم با اصلاحات مختصر همه آقایان موافق خواهند شد و نظرشان تأمین می‏شود. اگر اجازه بدهید آن را بخوانم. (عده‏اى از نمایندگان- قرائت بفرمایید.) بسیار خوب می‏خوانم: «نظام اقتصادى جمهورى اسلامى ایران بر پایه سه بخش: دولتى، تعاونى و خصوصى با برنامه‏ریزى منظم و صحیح استوار است.
Majlis:1 Volume:3 Sessions:51-67 Page:1558
1- بخش دولتى- شامل کلیه صنایع مادر و اساسى، معادن بزرگ، بانک‏دارى، بیمه، تأمین نیرو، سدها و شبکه‏هاى آب‏رسانى و آبیارى بزرگ، پست و تلگراف و تلفن، رسانه‏هاى گروهى، هواپیمایى، کشتیرانى، راه و راه آهن و مانند اینها می‏شود که به صورت مالکیت عمومى در اختیار دولت قرار داد.» مسأله تمرکز هم نیست.
دکتر قائمی- بازرگانى خارجى را فراموش کردید، دیروز بود.
منتظری- بله، اگر موافق باشند بازرگانى خارجى را هم اضافه می‏کنیم.
ربانی شیرازی- بنویسید «بازرگانى بزرگ خارجى».
دکتر آیت- بازرگانى کوچک خارجى که نداریم.
منتظری- آن‏چه که خواندم مربوط به بخش دولتى بود و اما بخش تعاونى با کم و زیاد کردن جملات به این صورت درآمد که می‏خوانم:
 «بخش تعاونى- شامل شرکت‏ها و مؤسسات تعاونى تولید و توزیع که با سرمایه‏گذارى‏هاى کوچک گروهى مردم و یا با مشارکت دولت بر طبق ضوابط اسلامى در شهر و روستا تشکیل می‏شود.»
هاشمی‏نژاد- ى ک قید در اینجا اضافه کنید، بنویسید «با رعایت اصولى که در مالکیت در قانون اساسى مطرح شده».
منتظری- ننویسیم بر طبق ضوابط اسلامى؟
خامنه‏ای- نحوه مالکیت تعاونى معلوم نیست. (منتظرى- چرا؟) براى این‏که گاهى خصوصى می‏شود گاهى عمومى، شق ثالثى ندارد.
منتظری- ملاحظه بفرمایید ما نوشته‏ایم «که با سرمایه‏گذارى کوچک گروهى مردم و یا با مشارکت دولت بر طبق ضوابط اسلامى در شهر و روستا تشکیل می‏شود.»
نایب رئیس- باز دوستان در مورد تعاون به آن جنبه خاص تعاونى مثل این‏که کمتر توجه می‏فرمایید. منظور از واحدهاى تعاونى، واحدى است که در آن صاحب سرمایه و کارفرمایى جز خود آنهایى که در آن شرکت به شکلى سهیم‏اند، ندارد. مهم در جنبه تعاونى بودن شرکت وقتى در اینجا مقابل خصوصى و دولتى گفته می‏شود این نکته است که در آن شرکت سهیم هستند و کارى می‏کنند چون گاهى مالکیت نیست مثلًا دولت زمین را در اختیار یک واحد تعاونى کشاورزى قرار می‏دهد ولى در ملک آن تعاونى در نمى‏آورد بلکه به او براى مدت نامحدودى حق استفاده کردن از آن زمین می‏دهد. به هر حال اختیار سرمایه، یا مالکیت سرمایه و مدیریت در دست کسانى است که در همان شرکت با کمک همدیگر کار می‏کنند. این است که این نباید با شرکت سهامى اشتباه شود، بلکه یک نوع خاص دیگرى است.
تهرانی- همان متنى را که خواندند بفرمایید رأى بگیرند.
منتظری- ى ک جمله بود که من چون احتمال می‏دادم آقایان با آن مخالف باشند، حذفش کردم و آن جمله این است «دولت نیز موظف است نسبت به انفال و سرمایه مذکور (در آن اصل) حتى المقدور با رعایت مصالح عامه به صورت تعاونى عمل کند». (نمایندگان- حذفش‏
Majlis:1 Volume:3 Sessions:51-67 Page:1559
کنید.) بسیار خوب، حذفش می‏کنیم. پس اجازه بفرمایید بخش سوم آن را هم بخوانم:
 «بخش خصوصى- شامل آن رشته از کشاورزى، دامدارى، تجارت، صنایع و خدمات می‏گردد که مکمل فعالیت‏هاى دولتى و تعاونى است و به وسیله بخش خصوصى انجام می‏گیرد. تفسیر ضوابط و قلمرو و شرایط هر سه بخش را قانون معین می‏کند.» البته من دو جمله دیگر هم اضافه کرده بودم که اگر لازم است بنویسیم وگرنه بسته به نظر آقایان است. (نمایندگان- بخوانید ببینیم چیست؟) آن جمله این است که «... در این بخش و دو بخش دیگر تا جایى که از محدوده قوانین اسلام خارج نشود و موجب رشد و توسعه اقتصادى کشور گردد و باعث زیان و ضرر جامعه نگردد، مورد حمایت قانون جمهورى اسلامى ایران می‏باشد.»
عده‏ای از نمایندگان- این جمله را دیگر لازم ندارد حذف کنید.
عرب- کشاورزى و دامدارى را در بخش دولتى ذکر کردید؟
منتظری- نکردیم.
ربانس املشی- جناب منتظرى، جان مطلب در همین جاست. (منتظرى- جان مطلب در کجاست؟) اگر این ذیلى را که خوانده‏اید و عده‏اى گفتند حذف شود، حذف کنید با وضع موجود هیچ فرقى نمی‏کند. ما تنها قیدى را که اصرار داشتیم همین بود که نوشته شود:
 «این بخش تا جایى که از محدوده قوانین اسلام خارج نشود و موجب رشد و توسعه اقتصادى کشور باشد و باعث ضرر و زیان جامعه نگردد، موجب حمایت قانون جمهورى اسلامى ایران است.»
منتظری- من نگفتم حذف شود، گفتم که من این قید را قبلًا آورده بودم حالا اگر می‏خواهید باشد یا نباشد بسته به نظر و رأى آقایان است. (دکتر آیت- ما با بودن این ذیل رأى می‏دهیم.) من هم با ذیل رأى می‏دهم.
سبحانی- ى ک اشکال اینجا هست، من نمی‏دانم مقصود شما از بخش خصوصى چیست؟ منظور شما از بخش خصوصى این است که یک نفر با سرمایه خودش شرکتى را اداره کند؟ اگر سه نفر با هم شریک شدند دیگر بخش خصوصى نیست، تعاونى است.
نایب رئیس- ى ک وقتى است چهار نفر خودشان سرمایه می‏گذارند و خودشان هم کار می‏کنند البته با رعایت مقررات تعاونى این می‏شود تعاونى، ولى اگر یک وقتى این چهار نفر، یک نفر کارگر هم براى اداره کارشان بگیرند، دیگر تعاونى نمی‏شود.
دستغیب- آقا همین را به رأى بگذارید.
مکارم شیرازی- این متن هم همان بحث دیروز است فقط چهارتا کلمه را عوض کرده‏اند، همین حالا به رأى بگذارید و تمامش کنید.
نایب رئیس- چون می‏خواهیم رأى بگیریم، آیا دوستان نسخه دیروز را دارند؟
نمایندگان- بله، نسخه‏هاى دیروز را داریم.
طاهری اصفهانی- آقاى بهشتى، شما آن نظام اقتصادى که در رژیم گذشته بود می‏خواهید به هم بزنید یا نمی‏خواهید؟ (منتظرى- می‏خواهیم به هم بزنیم.) پس یک کار بکنید، اقلًا یک نظام جدیدى عرضه کنید. (همهمه نمایندگان).
حجتی کرمانی- در تأیید فرمایش جناب آقاى طاهرى اصفهانى، اصل مطلب همین است که آن‏چه ما می‏نویسیم مشخص کند که داریم نظام جدید اقتصادى را در مملکت به وجود
Majlis:1 Volume:3 Sessions:51-67 Page:1560
می‏آوریم.
نایب رئیس- دوستان توجه بفرمایید اگر نسخه‏هاى قبلى، نسخه‏هاى دیروز خدمتتان هست من این نوشته را می‏خوانم شما اصلاح بفرمایید تا بعد با دست رأى بگیریم ببینیم تکلیف این اصل چه می‏شود «نظام اقتصادى جمهورى اسلامى ایران بر پایه سه بخش دولتى، تعاونى و خصوصى با برنامه‏ریزى منظم و صحیح استوار است.
1- بخش دولتى شامل کلیه صنایع مادر و اساسى، بازرگانى خارجى، معادن بزرگ، بانک‏دارى، بیمه، تأمین نیرو، سدها و شبکه‏هاى بزرگ آب‏رسانى، پست و تلگراف و تلفن، رسانه‏هاى گروهى، هواپیمایى، کشتیرانى، راه، راه آهن و مانند اینها می‏شود که به صورت مالکیت عمومى در اختیار دولت قرار دارد.
2- بخش تعاونى شامل شرکت‏ها و مؤسسات تعاونى تولید و توزیع که با سرمایه‏گذارى کوچک گروهى مردم یا با مشارکت دولت بر طبق ضوابط اسلامى در شهر و روستا تشکیل می‏شود.
3- بخش خصوصى شامل آن رشته از کشاورزى، دامدارى، تجارت، صنایع و خدمات می‏گردد که مکمل فعالیت‏هاى دولتى و تعاونى است و به وسیله بخش خصوصى انجام می‏گیرد. مالکیت در این بخش و دو بخش دیگر تا جایى که از محدوده قوانین اسلام خارج نشود و موجب رشد و توسعه اقتصادى کشور گردد و باعث ضرر و زیان جامعه نشود مورد حمایت قانون جمهورى اسلامى می‏باشد. تفصیل ضوابط و قلمرو و شرایط هر سه بخش را قانون معین خواهد کرد».
حالا با دست رأى می‏گیریم و خواهش می‏کنم آقایان دقیقاً بشمارند.
ربانی شیرازی- اجازه بدهید اگر مخالفى دارد صحبت کند یک موافق هم جواب بدهد بعد رأى بگیرید.
نایب رئیس- این متن چیز تازه‏اى نسبت به متن دیروز ندارد.
ربانی املشی- اینجا که نوشته شده است «مالکیت در این بخش و دو بخش دیگر» این بخش، آن دو بخش دیگر را هم قاطى کرده است.
حجتی کرمانی- شما می‏توانید بگویید در اینجا در بخش دولتى چه چیزى را اضافه کرده‏اید که در بخش دولتى رژیم گذشته نبوده است؟ ببینید این‏طور عرض می‏کنم اگر چنان‏چه این فرمولى را که شما اینجا نوشته‏اید طورى باشد که به شکل دیگرى در رژیم سابق بوده با همین اسامى و با همین ترتیب و با همین شکل و شما نفى رژیم گذشته را هم نکنید این مسأله را مشخص نمی‏کند که آیا شما به صورتى انقلابى عمل کرده‏اید، یک نظام جدید آورده‏اید یا این‏که تداوم همان نظام است و هنوز جاى بحث دارد. اقلًا این موضوع براى خود من روشن نیست یک توضیحى به من بدهید.
نایب رئیس- بنده توضیح می‏دهم، توضیح من این است که این اصل تفاوتى با رژیم گذشته از نظر نظام و مقررات، نه از نظر عمل ندارد و در مقایسه این اصل با آن‏چه که در گذشته بوده چیز تازه‏اى نمی‏بینیم. (حجتى کرکانى- من هم همین را می‏گویم.) اجازه بفرمایید در عمل ما نمی‏گوییم. (یزدى- تقید به این‏که زیان براى جامعه نداشته باشد و طبق مقررات اسلام باشد.) آقاى حجتى من فکر می‏کنم آن‏چه را که ما در اقتصاد می‏توانیم بگوییم که مسائل‏
Majlis:1 Volume:3 Sessions:51-67 Page:1561
تازه‏اى دارد در اصول قبلى آمده است. بنده معتقدم در اصول قبلى مسائلى را آوردیم که در نظام قبل نبوده و اینها با مشخصات و ویژگى‏هاى اقتصاد اسلام هم کاملًا انتخاب داشته آن اصول روشنگر نکات تازه‏اى هست ولى من در این اصل چیز تازه‏اى نمی‏بینم.
منتظری- اینجا می‏خواهیم نظام اقتصادى اسلامى را معرفى کنیم.
حجتی کرمانی- ایراد همین است که شما وقتى می‏خواهید استخوان‏بندى را بنویسید می‏گویید فرقى با گذشته ندارد. اگر آن سرى مطالبى که در اصول گذشته هست جزء استخوان‏بندى هست و به نظام شکل می‏دهد، خوب در اینجا باید بیاید و اگر نیست خوب در مشخصات اصلى ...
نایب رئیس- آقاى ربانى شیرازى می‏خواهند به سؤال شما جواب بدهند بفرمایید.
ربانی شیرازی- اگر ما قطع نظر از اصول قبلى نگاه کنیم همان نظام سابق است ولى اگر آن اصول سابق را رعایت کنیم کاملًا متفاوت با آن است. در رژیم قبلى چه چیز موجب استثمار مردم شده بود؟ انحصار بود، احتکار بود، تمرکز ثروت بود، معاملات نامشروع بود، رباخوارى‏ها بود، تبذیر و اسراف‏ها بود که اینها موجب شده بود که یک جامعه نامتعادل اقتصادى را تشکیل بدهد ولى ما با آن ضوابط و ضوابط دیگرى که آوردیم مانند اموال عمومى و انفال و غیره و اینها را تمام در دست دولت قرار دادیم و دیگر فردا مردم نمی‏توانند زمین‏هاى بایر را بگیرند و به اسم خودشان ثبت کنند، نمی‏تواند مراتع و جنگل‏ها را بگیرند و سایر منابع طبیعى را، نمی‏توانند معادن را به اسم این‏که در زمین‏مان واقع شده اینها را بگیرند، اینها بود که موجب استثمار و سرمایه‏دارى و سرمایه‏هاى کلان می‏شد ما در اصول قبلى آمده‏ایم جلوى آنها را گرفته‏ایم و بعد آمده‏ایم یک سیستم مردمى- اقتصادى را بیان کرده‏ایم که بر پایه آن اصول است و به این ترتیب نظام اقتصادى سابق تکرار نخواهد شد.
حجتی کرمانی- کل مطلب آقاى ربانى در یک کلمه خلاصه می‏شود یعنى احتکار و ربا و آنهایى را که فرمودند در کتاب‏هاى اقتصاد این رژیم را می‏گویند سرمایه‏دارى این رژیمى که تمام این محسنات را دارد اسمش سرمایه‏دارى است از نظر اصطلاحى براى این‏که کلمه سرمایه‏دارى وضع ثانوى دارد، از نظر وضع ثانوى، سرمایه‏دارى و آن‏چه در کتاب اغت اقتصادى هست آن با اسلام مخالفت دارد، نه به معنى ثروت نه به معنى تجارت آزاد نه به معنى بخش خصوصى آن سرمایه‏دارى ....
موسوی اردبیلی- این دستورى را که نوشته‏اید و به دست ما داده‏اید اگر نمی‏خواستید به رأى بگذارید چرا به ما دادید؟
نایب رئیس- به رأى می‏گذاریم.
حجتی کرمانی- من می‏خواهم بگویم آن‏چه که آقاى ربانى فرمودند که نهى شده و در رژیم ما نیست این در یک کلمه خلاصه می‏شود و آن سرمایه‏دارى است. شما اینجا بنویسید نظام سرمایه‏دارى در رژیم جمهورى اسلامى ملغى است یا محکوم است یا هر چیز دیگرى، وقتى این‏طور شد آن وقت دیگر کل آن مسائلى را که شما اینجا می‏آورید معلوم است که در یک نظام جدید است و همان‏طور هم که من دیروز پیشنهاد کردم نوشته شود دولت ...
موسوی تبریزی- اگر نوشته شود مالکیت در نظام جمهورى اسلامى ملغى است شما راضى می‏شوید؟
نایب رئیس- این‏طور برخورد با آراء و افکار را قرار شد نداشته باشیم. سه دقیقه‏
Majlis:1 Volume:3 Sessions:51-67 Page:1562
وقت به آقاى حجتى می‏دهم تا حرفشان را بزنند، بفرمایید.
حجتی کرمانی- بسم الله الرحمن الرحیم، السلام علیکم و علینا. عرض کنم در اینجا من فکر مى‏کنم یک مقدارى سوء تفاهم شده هیچ کدام از آقایان طرفدار رژیم گذشته و طرفدار نظام اقتصاد رژیم گذشته نیستند در این شکى نیست و اما وقتى که ما صحبت از سرمایه‏دارى می‏کنیم آقایان اشتباه می‏کنند با مالکیت خصوصى، با این‏که ما می‏خواهیم مالکیت را از آن محتواى اسلامیش خارج کنیم و شکل غیر اسلامى به آن بدهیم، در صورتى که این‏طور نیست اگر جسارت نشود این به خاطر عدم آشنایى با اصطلاح است. اجازه بدهید این را از دو، پنج، ده نفر اقتصاددان بپرسیم بگوییم آقا سرمایه‏دارى یعنى چه. (یزدى- اقتصاددانان و متخصصین اقتصادى اینجا تشریف دارند.) من براى این‏که مطلب را توضیح بدهم تا روشن بشود و آن چیزى را که عقیده خودم هست بگویم عرض می‏کنم این بچه‏هایى که الان با یک المنفردات و با یک معجم المفهرس خودشان را مفسر قرآن می‏دانند اینها را ما مفسر قرآن نمی‏دانیم خیلى هم زحمت می‏کشند ولى چون آن تحصیلات لازم را براى استنباط قرآنى ندارند گیرم که مخلص هم باشند ولى استنباطهاى قرآنى‏شان غلط در مى‏آید همان‏طور که در نوشته‏هایشان دیده‏ایم، خوب همچنین است استنباطهاى اقتصادى ما که به نظر من تخصص اقتصادى به آن صورت نداریم، به صورتى که یک اقتصاددان امروز دارد نداریم. من یک وقتى گفتم که عیب و مشکل کار ما اینجا این است که فقهاى ما به معنى امروزیش اقتصاددان نیستند و اقتصاددان‏هاى ما حتى بچه مسلمان‏هایشان فقیه نیستند و لذا نه ما این مسأله را درست می‏توانیم حل کنیم و نه آنها، این در واقع مسأله‏اى جدى است این را حالا می‏خواهید بپذیرید می‏خواهید نپذیرید. اگر ما بیاییم براى حل مشکل مسأله اقتصادى (حالا مقصود این دو خط قانون اساسى نیست که البته پایه هست) ولى اساسا براى این مشکل باید بیاییم با هم تفاهم کنیم و یک سمینارهاى مفصلى داشته باشیم و حرف‏هاى یکدیگر را بشنویم. الان عده‏اى از دانشجویان یک سمینار داشته‏اند و یک طومار آورده‏اند اینجا که آقاى عضدى می‏خواست وقتى می‏خواهد صحبت کند آن طومار را بیاورد و آنها یک پیشنهادهایى دارند گفته‏اند براساس اسلام این‏طور بنویسید، اصرار هم دارند که این‏طور باشد خوب این باید تجزیه و تحلیل بشود چون آن فرد ممکن است از نظر فقاهتى مسأله به کلى خارج باشد و فقط یک سرى مسائل دیگرى را در نظر گرفته باشد و ما هم ممکن است فقط جنبه فقاهتى مسأله را مورد بررسى قرار داده‏ایم و در نظر گرفته‏ایم، لذا اگر چنان‏چه یک متخصص اقتصاد، یک اقتصاددان مسلمان آمد به ما گفت که آقا نظام گذشته، نظامى است که اسمش سرمایه‏دارى هست و قائم است به ربا، قائم است به احتکار و قوامش اصولًا این است، پیکره‏اش این است و استخوان‏بندى‏اش این است است، و نظامى که استخوان‏بندیش ربا باشد و احتکار باشد و غش در معامله باشد و استثمار باشد و عدم رضایت کارگر و همه اینها باشد این نظام به اتفاق علماء و به ضرورت فقه اسلامى ملغى است بنابراین اگر موضوع این مسأله را اقتصاددان مسلمان و حتى غیر مسلمان مثل بیمارى که موضوع روزه را برایتان روشن می‏کند و روزه واجب در این صورت برایتان حرام می‏شود ولو طبیب ارمنى باشد یا کلیمى باشد یا زرتشتى باشد براى مسلمان سند است. این در فتواى ما هم هست که اگر یک طبیب غیر مسلمان آمد به شما گفت فلان چیز ضرر دارد شما فتواى فقهى می‏دهید؟ الان اقتصاددان موضوع را معین می‏کند می‏گوید آقا این رژیم گذشته با این استخوان‏بندیش یک نظامى است ضرربخش حالا اگر دو نفر آدم خوب در این نظام باشند آنها را
Majlis:1 Volume:3 Sessions:51-67 Page:1563
که ما نفى نمی‏کنیم آنها در کل نظام هضم هستند کل نظام یک نظام ضرربخش و ضد اسلام است این را اگر برایتان مشخص کردند آن وقت من فکر نمی‏کنم هیچ تردیدى داشته باشید بر این‏که بگویید نظام سرمایه‏دارى در جمهورى اسلامى مردود، ملغى و محکوم است یا به هر عبارت دیگر که بخواهید بگویید و براى این‏که روشن هم بشود که ما یک نظام کمونیستى را نمی‏خواهیم در اینجا برقرار بکنیم، می‏گوییم که سرمایه‏دارى و اقتصاد کمونیستى در نظام اقتصادى جمهورى اسلامى محکوم است. وقتى این توافق شد پایه یک اقتصاد جدیدى را ما ریخته‏ایم بعد می‏گوییم دولت باید نظام اقتصادى جدید را (تصریح می‏کنیم به این‏که این اقتصاد جمهورى اسلامى یک اقتصاد نو هست، یک اقتصادى است که کل آن استخوان‏بندى را به هم می‏ریزد) دولت باید نظام اقتصادى جدید را براساس مالکیت‏هاى دولتى، عمومى و خصوصى بر طبق قانون استقرار بخشد. همان‏طور هم که صبح در جلسه عرض کردم ما باید در ضمن، مالکیت را در اینجا بیاوریم چون در این متنى که الان رویش بررسى می‏شود به مسأله مالکیت اصلًا توجهى نشده است. در ضمن مالکیت اسلامى را مشخص بکند که این مالکیت در اسلام سه بخش اساسى دارد دولتى و عمومى و خصوصى براى این‏که تعاون در آن بخش می‏گنجد، یک قسمتش ممکن است در بخش دولتى باشد و یک قسمتش ممکن است در بخش خصوصى باشد و شکل خاصى از مالکیت جدا از آن دو شکل دولتى و خصوصى نیست. من پیشنهادم این است و ما نباید بترسیم از این‏که سرمایه‏دارى را در نظام آینده محکوم بکنیم همان‏طور هم که صبح عرض کردم مطالبى هست که انسان وقتى می‏خواهد صحبت کند از یادش می‏رود اگر من می‏دانستم که براى صحبت اینجا می‏آیم خیلى مطالب مفصل‏تر و منظم‏ترى داشتم که درباره آنها مى‏توانستم صحبت کنم. این مختصرى درباره اصول و کلیات بود با عرض معذرت از همه آقایان.
مکارم شیرازی- ما قبلًا این را گفته‏ایم که نظام اقتصادى جمهورى اسلامى نه سرمایه‏دارى کاپیتالیستى است نه اقتصاد سوسیالیستى کمونیستى.
نایب رئیس- عرض می‏شود که صرف نظر از آن مطالب جنبى برادر بسیار عزیزمان آقاى حجتى و صرف نظر از این که می‏خواهیم به ایشان یادآورى کنم که در میان دوستان کسانى که در زمینه اقتصاد مطالعات گسترده کرده باشند هستند و چنان نیست که از اصطلاح و یا روند فکرى مکتب‏هاى اقتصادى اطلاع کمى داشته باشند و بعد در آن باره نظر بدهند همچنین قرار شد ما آن قدر تیتر زده نباشیم و روى این اصطلاحاتى هم که فرمودید و تطور این اصطلاحات در طول تاریخ فرهنگ و اقتصاد باز کارها و مطالعات شده و می‏شود بحث کرد ولى جایش اینجا نیست. بنابراین از بیان برادرمان آقاى حجتى من فهمیدم که اصلًا براى این‏که بخش اقتصاد قانون اساسى نوشته شود لازم است ما یک دانشکده درست کنیم و چند نفر از بهترین افراد را براى مدتى آنجا ببریم تا اگر فقیه هستند تحصیل علم اقتصاد کنند و اگر اقتصاددان هستند تحصیل فقه اسلامى کنند تا به مرحله فقاهت برسند. (حجتى کرمانى- من فقط گفتم موضوعش را اقتصاددان معین کند.) شما فرمودید که کسى در اثناى صحبت شما صحبت نکند حالا خودتان دارید صحبت مى‏فرمایید؟ چون این مطالب باز براى مردم ایجاد سوء تفاهم می‏کند و فکر می‏کنند که اینجا اصولى تنظیم می‏شود بدون این‏که جوانب فقهى یا علمى و اقتصادى آن بررسى شده باشد و این خلاف واقع است چون این‏طور نیست. به هر حال صرف نظر از این جواب آقاى‏
Majlis:1 Volume:3 Sessions:51-67 Page:1564
حجتى سرمایه‏دارى را که می‏فرمایید نفى شود همه ما می‏دانیم که این وضع موجود اقتصادى که در ایران هست مخالف اسلام است و به اتفاق آراء قبول داریم، آقایان نمایندگان همین‏طور نیست؟ (نمایندگان- همین‏طور است.) براى این‏که خود جناب‏عالى مى‏فرمایید که ما اینجا اصلى را نوشته‏ایم که نفى کامل ربا را می‏کند و ما می‏دانیم که یکى از ارکان اساسى وضع موجود ربا هست. همه فقها ما هم در این موضوع اتفاق نظر دارند. بنابراین این‏که می‏فرمایید نفى کنیم اگر منظورتان نفى مسمى است یعنى آن‏چه ما می‏گوییم خلاف اسلام است به قول خودتان بعداً هم نفى کرده‏ایم پس پیشنهاد آقاى حجتى بر مى‏گردد به یک کلمه و آن این است که در مطلع و در آغاز فصل اقتصاد یک جمله‏اى بنویسیم که آن‏چه که در این فصل از قانون اساسى به عنوان اقتصاد اسلامى می‏آید، اقتصاد اسلامى است نه اقتصاد کاپیتالیستى است و نه اقتصاد مارکسیستى است بسیار خوب. آقا اگر واقعاً دوستان هم مثل آقاى حجتى ضرورى می‏دانند که در آغاز این فصل اقتصاد این جمله گنجانده شود به رأى خواهیم گذاشت اگر رأى آورد در آغاز این جمله را می‏گذاریم این دیگر جاى بحث نیست. آقاى موسوى بفرمایید.
موسوی قهد ریجانی- چون جناب آقاى حجتى مطالبى فرمودند من هم خیلى مختصر عرض می‏کنم که همه آقایانى که مورد نظر هست که در مسائل اقتصادى دعوت از آنها بشود می‏خواستم بگویم آنها در مورد پیش نویس نظراتشان را قبلًا نوشته بودند و اینجا هم آن نظرات بررسى شده است و بعد هم که کمیسیون تمام شد یک روزى که آقاى بنى صدر و دیگران هم بودند باز از یک عده اقتصاددانان دعوت شد و آمدند روى اصولى که نوشته شده بود نظراتشان را دادند. دیگر چه حرفى دارند؟
تهرانی- چهار هزار گزارش رسیده بود که همه خوانده شد و بررسى شده.
طاهری گرگانی- ایشان در سخنانشان می‏فرمایند نترسید، آخر ما از چه کسى بترسیم؟ از خودمان بترسیم؟ از افرادى که در مقابل مسلسل‏ها بودند و آن همه فداکارى‏ها کردند و بعد هم با این همه حملاتى که از خارج می‏شود مثل کوه نشسته‏اند و مطالب خودشان را بیان می‏کنند؟ ما چه ترسى داریم؟
حجتی کرمانی- اجازه بفرمایید مطلب را روشن کنم. من گفتم آقا این باید بترسند از این‏که از اصول اسلام منحرف بشوند واقعش این است نه این‏که از کسى می‏ترسند.
نایب رئیس- ما براى این‏که آقاى حجتى و همه بدانند که رأى ایشان و پیشنهاد ایشان مثل پیشنهادهاى دیگر محترم است. مطلب ایشان را به رأى می‏گذاریم تا ببینیم این مطلب لازم است در اینجا آورده بشود یا نه. نمایندگانى که موافقند به این‏که اینجا بنویسیم «اصولى که در این فصل می‏آید بر پایه اقتصاد اسلامى است که نظامى است مستقل نه سرمایه‏دارى است و نه مارکسیستى» دستشان را بلند کنند بنده خودم هم موافقم (سى و چهار نفر دست بلند کردند.) بنابراین تأیید نشد. حالا یک موضوع دیگر پیش می‏آید آقاى حجتى و آن این است که به احترام حفظ آزادى رأى ما روى این موضوع پافشارى نکنید.
موسوی تبریزی- توضیح بفرمایید که مخالف هستند براى این نیست که با این نوضوع مخالف هستند براى این است که اگر مطلبى را که آقاى حجتى می‏فرمایند اضافه شود این اصل جنبه شعارى پیدا می‏کند و ما می‏خواهیم که واقعیت‏ها در قانون اساسى گنجانده شود نه این‏که شعار بدهیم که نه سرمایه‏دارى هست و نه مارکسیستى.
Majlis:1 Volume:3 Sessions:51-67 Page:1565
نایب رئیس- بله همین‏طور است.
حجتی کرمانی- به خاطر این‏که یک کلمه توحیدى خذف شد آن اصل یک رأى کم آورد و باعث آن ماجراها شد که هنوز باید در آخر سر تجدید نظر کنیم و جاى آن کلمه را بیاوریم اینجا مسأله سرنوشت مطرح است شما مطمئن باشید ...
هاشمی‏نژاد- محتوا حذف نشد، لفظ حذف شد.
نایب رئیس- آقاى هاشمى‏نژاد اجازه بفرمایید صحبتشان را تمام کند.
حجتی کرمانی- چرا شعار می‏دهید؟ همه کسانى که اینجا هستند چه؟ شما می‏فرمایید که این نظام گذشته‏اى که فلان بوده، فلان بوده محکوم است، بسیار خوب این یک کلمه می‏خواهد «نظام سرمایه‏دارى بوده که محکوم است». (همهمه نمایندگان)
حسینى هاشمى- ایشان متوجه مطلب نیستند.
یزدی- پیرامون همه این مطلب صحبت شده است.
دکتر ضیائى- کسانى که مخالف هستند الان بیایند جلو مردم ایران حرفشان را بزنند تا روشن بشود که الفباى اقتصاد را هم نمی‏دانند، چرا شلوغ می‏کنید؟
نایب رئیس- آقا بفرمایید بنشینید، بار دیگر تأکید می‏کنم که از نظر همه دوستانى که اینجا نشسته‏اند اقتصاد ضد اسلامى است و محکوم است ولى نظر دوستان بر این است که در قانون اساسى که می‏خواهند بنویسند، می‏نویسند ما چه داریم ما هم در اصولى که آورده‏ایم نوشته‏ایم چه داریم و دیگر به این‏که بگوییم آن نیست و یا این نیست عده‏اى این نیاز را نمی‏بینید ...
حجتی کرمانی- اول نفى است بعد اثبات، تازه اینهایى که شما نوشته‏اید روشن نمی‏کند.
Majlis:1 Volume:3 Sessions:51-67 Page:1566
نایب رئیس- آقاى حجتى شما نمی‏خواهید روى نوبت صحبت بکنید؟ (همهمه نمایندگان) (حجتى کرمانى- آقاى یزدى هم بى نوبت صحبت می‏کنند.) خواهش می‏کنم جلسه را به تشنج نکشانید. یک اصل از دستور جلسه را می‏خوانم:
اصل 4/ 127- نظام اقتصادى جمهورى اسلامى ایران بر پایه سه بخش: دولتى، تعاونى و خصوصى با برنامه‏ریزى منظم و صحیح استوار است.
دوستانى که موافق هستند قسمت اول این اصل با همین عبارت به همین صورت باشد دست بلند کند. (پنجاه نفر دست بلند کردند) این قسمت تأیید شد. قسمت‏هاى دیگر این اصل را می‏خوانم:
1- بخش دولتى شامل کلیه صنایع مادر و اساسى، بازرگانى خارجى، معادن بزرگ، بانکدارى، بیمه، تأمین نیرو، سدها و شبکه‏هاى بزرگ آبرسانى، پست و تلگراف و تلفن، رادیو و تلویزیون، هواپیمایى، کشتیرانى، راه، راه آهن و مانند اینها می‏شود که به صورت مالکیت عمومى است و در اختیار دولت قرار دارد.
دوستانى که با این قسمت موافقند دست بلند کنند (اکثر دست بلند کردند) تأیید شد قسمت دوم را می‏خوانم:
2- بخش تعاونى شامل شرکت‏ها و مؤسسات تعاونى تولید و توزیع می‏باشد.
رشیدیان- شرکت‏هاى تعاونى هدف سودجویى ندارند؟
نایب رئیس- ى ک وقت است می‏خواهید بگویید کار، کار انتفاعى است یا غیر انتفاعى؟ جواب این است که کار انتفاعى است ولى استثمار در آن نیست، این را با هم اشتباه نفرمایید.
رشیدیان- اگر هدف تعاونى این باشد باید دست واسطه‏ها و دلال‏ها و بورس بازان را از آن کوتاه کنند و خودشان مستقیماً مایحتاج خریداران را تولید یا توزیع کنند.
نایب رئیس- این یکى از شقوق تعاونى است که در یک واحدى عده‏اى کار می‏کنند یا سرمایه‏اى که متعلق به خودشان است، خودشان هم کار می‏کنند اعم از این‏که ملک، ملک سرمایه‏اى که متعلق با دولت باشد، فقط همین که یک واحدى طورى کار می‏کند که بازده آن واحد بر مى‏گردد به جیب همان‏هایى که در آن واحد کار می‏کنند به این می‏گوییم تعاونى، خصوصیت و ویژگى اصلى تعاونى در این قسمت است. بنابراین، این نکته منظور است عرض کردم تعاونى یک اصطلاحى است تطور پیدا کرده از آن وقت که نخستین شرکت تعاونى در انگلستان درست شده به آن معنى که جناب‏عالى گفتید که آن عبارت است از کم کردن دست واسطه‏ها و چه و چه ... تا وقتى که منجر شده است به پیدایش نوع تعاونى و اینجا بیشتر نوع تعاونى منظور است. حالا آقاى عضدى هم نظرى دارند بفرمایند. (عضدى- همین مطالبى که شما توضیح دادید به اضافه این‏که مالکیت هم گروهى است.) بنابراین اگر دوستان موافقند بخش تعاونى شامل شرکت‏ها و مؤسسات تعاونى تولید و توزیع، که آن دیگر ذیلش لزومى ندارد. می‏خواهید فقط بنویسید: «بخش تعاونى شامل شرکت‏ها و مؤسسات تعاونى تولید و توزیع که در شهر و روستا بر طبق ضوابط اسلامى تشکیل می‏شود.» این دیگر قید سرمایه دولت و اینها را حذف کنید موافقین با این متن لطفاً دست بلند کنند (اکثرا دست بلند کردند) تأیید شد. قسمت سوم را می‏خوانم:
بخش خصوصى شامل آن رشته از کشاورزى، دامدارى، تجارت، صنایع و خدمات‏
Majlis:1 Volume:3 Sessions:51-67 Page:1567
می‏گردد که مکمل فعالیت‏هاى اقتصادى و دولتى و تعاونى است و به وسیله بخش خصوصى انجام می‏گیرد. مالکیت در این سه بخش تا جایى که از محدوده قوانین اسلام خارج نشود و موجب رشد و توسعه اقتصادى کشور گردد و باعث ضرر و زیان جامعه نشود مورد حمایت قانون جمهورى اسلامى می‏باشد. تفصیل ضوابط و قلمرو و شرایط هر سه بخش را قانون معین خواهد کرد.
موافقین با این قسمت دست بلند کنند (عده کمى دست بلند کردند) تأیید نشد.
موسوی تبریزی- اگر این‏طور بنویسیم مورد موافقت عده بیشترى خواهد بود «در این سه بخش تا جایى که از محدوده قوانین اسلام خارج نشود مورد حمایت قانون ...».
سبحانی- کلمه تجارت، صادرات راهم در بر می‏گیرد یا نه؟
نایب رئیس- بلى، همه را در بر مى‏گیرد. بعضى از دوستان روى جمله‏اى که به نظر ما ضرورت ندارد تا آنجا ایستاده‏اند که رأیشان در گرو آن است. اینجا می‏توانیم برایشان این جمله را اضافه کنیم «مالکیت در این سه بخش تا جایى که مطابق اصول آینده باشد و از محدوه قوانین اسلام خارج نشود.» نظر آقایان را تأمین می‏کند؟ (نمایندگان- بلى تأمین مى‏کند.) (دکتر آیت- اصول آینده چیست؟) اصولى که قبلًا تصویب شده است بعد که تنظیم می‏شود بعد از این اصل قرار می‏گیرد.
دانش‏راد- مالکیت در شکل دولتى را که نمی‏شود حمایت نکرد، در دو شکل اخیر فقط، چون اگر حمایت نکنیم به دست چه کسى بدهیم؟
نایب رئیس- منظور این است که مورد حمایت قانون است نه دولت. بنابراین کار دولت هم باید مطابق با قانون باشد.
دکتر نوربخش- عرض کنم آن چیزى که براى ملت ما واقعاً از نان شب هم واجب‏تر است این است که سرمایه‏گذارى وابسته را خرد کنیم. الان شما با این اصولى که تصویب کرده‏اید آن کارخانجاتى که عملًا وابستگى ما را به خارج تأمین می‏کردند اینها دوباره دست صاحبانش می‏افتد.
نایب رئیس- شما چند جلسه تشریف نداشتید اینها اصولش تصویب شده است. (دکتر نوربخش- تأکید گذاشته‏اید.) تأکید که بالاتر است.
ربانی املشی- ایشان اشکالشان این است که در پیش نویس قبلى متن اصل این‏طور بود «بخش دولتى شامل کلیه صنایع بزرگ و مادر ...» الان بزرگ را زده‏اید فقط مادر را گذاشته‏اید و دنبالش اساسى نوشته‏اید. ایشان می‏خواهند بگویند که کارخانه پیکان الان طبق این قانون مال کیست؟ در اختیار دولت است یا در اختیار مردم؟
نایب رئیس- آقاى نوربخش شما نظرتان این بود؟ (دکتر نوربخش- بلى) خوب این چه کار داشت به صنایع وابسته؟ (دکتر نوربخش- کارخانجات وابسته همین‏ها هستند.) خیر آقا، ممکن است اینها در دست اشخاص باشد و وابسته هم نباشد. الان صنایع بزرگ آمریکا در دست سرمایه‏دارها هم نیست ولى ما آن را هم رد می‏کنیم.
دکتر نوربخش- الان صنایع اتومبیل‏سازى اینجا را فکر می‏کنید می‏تواند بدون وابستگى کار بکند؟ (نایب رئیس- مال دولت هم باشد نمی‏توانیم.) بنابراین تحت نظارت دولت باشد خیلى فرق می‏کند تا بخش خصوصى.
نایب رئیس- آن‏که عمل انجام شده است این صنایع در دست دولت هست. اگر
Majlis:1 Volume:3 Sessions:51-67 Page:1568
منظورتان راجع به عبارت آقاى ربانى است که گفتند صنایع بزرگ اصلًا اینجا نیامده خوب، این یک حرفى است چون از نظر اصطلاح صنایع مادر به اینها گفته نمی‏شود و آیا صنایع اساسى که نمی‏دانم اصطلاح اقتصادى است یا نه ... (مکارم شیرازى- اساسى را بنویسید صنایع بزرگ.) قبلًا اصلًا همین‏طور بود. (موسوى تبریزى- صنایع بزرگ یک مفهوم کش دارى است همان مادر بهتر است.) به تعبیر دوستان آن چیزى که والدى یسهل الختم آن‏چه این مسأله مهم را آسان می‏کند این است که یک «و مانند اینها» اینجا هست. قوانین تفصیلى در آینده می‏آید یکى اینها را روشن می‏کند.
سبحانی- من یک سؤال دارم. بازرگانى خارجى را آقاى منتظرى آنجا در دولتى نوشته‏اند اینجا هم تجارت نوشته‏اند، آیا این تجارت، واردات و صادرات است؟ این با بازرگانى خارجى چه فرقى می‏کند؟
دکتر آیت- بازرگانى، تجارت بزرگ خارجى است تجارت، کوچک است.
نایب رئیس- متن منقح شده را براى رأى‏گیرى کتبى می‏خوانم:
اصل 4/ 127 (اصل چهل و چهارم)- نظام اقتصادى جمهورى اسلامى ایران بر پایه سه بخش: دولتى، تعاونى و خصوصى با برنامه‏ریزى منظم و صحیح استوار است:
بخش دولتى شامل کلیه صنایع بزرگ و مادر، بازرگانى خارجى، معادن بزرگ، بانکدارى، بیمه، تأمین نیرو، سدها و شبکه‏هاى بزرگ آبرسانى، رادیو و تلویزیون، پست و تلگراف و تلفن، هواپیمایى، کشتیرانى، راه و راه آهن و مانند اینها است که به صورت مالکیت عمومى و در اختیار دولت است.
بخش تعاونى شامل شرکت‏ها و مؤسسات تعاونى تولید و توزیع است که در شهر و روستا بر طبق ضوابط اسلامى تشکیل می‏شود.
بخش خصوصى شامل آن قسمت از کشاورزى، دامدارى، صنعت، تجارت و خدمات می‏شود که مکمل فعالیت‏هاى اقتصادى دولتى و تعاونى است.
مالکیت در این سه بخش تا جایى که با اصول دیگر این فصل مطابق باشد و از محدوده قوانین اسلام خارج نشود و موجب رشد و توسعه اقتصادى کشور گردد و مایه زیان جامعه نشود مورد حمایت قانون جمهورى است.
تفصیل ضوابط و قلمرو و شرایط هر سه بخش را قانون معین می‏کند.
لطفاً براى رأى‏گیرى با ورقه گلدان‏ها را حضور دوستان ببرید.
 (اخذ رأى به عمل آمد و نتیجه به شرح زیر اعلام شد)
نایب رئیس- نتیجه رأى‏گیرى را به استحضار می‏رساند. عده حاضر در جلسه موقع اخذ رأى پنجاه و هفت نفر، کل آراء پنجاه و هفت رأى، آراء موافق پنجاه رأى، آراء مخالف یک رأى، آراء ممتنع شش رأى. بنابراین، این اصل تصویب شد تکبیر (حضار سه مرتبه تکبیر گفتند).
4- طرح و تصویب اصل 5/ 127 (اصل چهل و هفتم)
نایب رئیس- اصل 5/ 127 را می‏خوانم:
اصل 5/ 127 (اصل چهل و هفتم)- مالکیت شخصى که از راه مشروع باشد محترم است. ضوابط آن را قانون معین می‏کند.
Majlis:1 Volume:3 Sessions:51-67 Page:1569
روى این اصل قبلًا بحث شده است لطفاً نسبت به آن با ورقه رأى بگیرید.
 (اخذ رأى و شمارش آراء انجام شد و نتیجه به قرار زیر اعلام گردید)
نایب رئیس- عده حاضر در جلسه هنگام اخذ رأى پنجاه و شش نفر، تعداد کل آراء پنجاه و پنج رأى، آراء موافق پنجاه و سه رأى، آراء مخالف یک رأى، آراء ممتنع یک رأى، بنابراین تصویب شد تکبیر، (حضار سه مرتبه تکبیر گفتند).
رشیدیان- چند اصل دیگر از اصول اقتصادى تصویب نشده است.
5- طرح اصل 142
نایب رئیس- آنها هنوز آماده نیست. اصل 142 شروع قوه قضائیه را می‏خوانیم.
اصل 142- قوه قضائیه قوه‏اى است مستقل و به عنوان پشتیبان حقوق فردى و اجتماعى عهده‏دار تحقق بخشیدن به عدالت و اهداف زیر است:
1- رسیدگى و صدور حکم در مورد تظلمات، تعدیات، شکایات، فصل خصومات و اخذ تصمیم و اقدام لازم در آن قسمت از امور حسبیه که قانون معین می‏کند.
2- اقدام متناسب در احیاى حقوق عامه و گسترش عدل و آزادى‏هاى مشروع.
3- نظارت بر حسن اجراى قوانین موضوعه.
4- کشف جرم و تعقیب و مجازات مجرمین و اجراى حدود و مقررات مدون جزایى اسلام.
5- اقدامات متناسب براى پیشگیرى از وقوع جرم و اصلاح مجرمین.
نایب رئیس- آقاى خزعلى تذکرى دارید بفرمایید.
خزعلی- تذکر من این است که نوشته شده «عهده‏دار تحقق بخشیدن به عدالت و اهداف زیر است» اول رسیدگى، دوم اقدام، سوم نظارت، اولًا تحقق بخشیدن به رسیدگى و تحقق بخشیدن به اقدام تناسب عبارتى ندارد، دوم این‏که هدف ...
نایب رئیس- آقا این را بنویسید «عهده‏دار» یعنى عهده‏دار تحقق بخشیدن به عدالت و عهده‏دار اهداف زیر.
خزعلی- اولًا اینها اهداف نیستند بلکه قسط اسلامى و اهدافى است براى رسیدن مردم و اجتماع به حقوقشان. در واقع اینها همه‏اش راه است لذا باید بنویسیم که «موظف به امور زیر است».
نایب رئیس- بنویسیم «عهده‏دار تحقق بخشیدن به عدالت و امور زیر است». (مکارم- مگر امور زیر غیر از عدالت است؟) نه، آنها عدالت را تحقق می‏بخشد. (مکارم شیرازى- بنویسیم از طریق امور زیر است.) ما آن روز صحبت کردیم براى این‏که ممکن است یکى کارهاى دیگرى در آینده بر عهده قوه قضائیه باشد آن را به عنوان یک عنوان عام می‏نویسیم و اینها را فعلًا ذکر می‏کنیم.
فارسی- فکر می‏کنم کلمه «به عنوان» هم زاید است و خوشایند نیست «قوه قضائیه قوه‏اى است مستقل و پشتیبان حقوق فردى و اجتماعى که براى تحقق بخشیدن به عدالت عهده‏دار امور زیر است».
نایب رئیس- توجه نفرمودید به آن‏چه که من عرض کردم، این بود که خواستم اگر
Majlis:1 Volume:3 Sessions:51-67 Page:1570
غیر از امور زیر کار دیگرى هم هست به آن اضافه شود.
ربانی شیرازی- فکر می‏کنم این اصلى را که آقایان تنظیم کرده‏اند تمام این مسائل را در بر دارد، هم عبارتش خوب است و هم مؤجزتر است. در ضمن می‏توانیم متن را به این صورت اصلاحش بکنیم «قوه قضائیه مرجع تظلمات عمومى است که به منظور تمیز حقوق و قطع و فصل دعاوى و شکایات و رفع تعدیات و گسترش عدالت و احیاى حقوق عامه و نظارت بر حسن اجراى قوانین براساس اصول و مبانى اسلامى می‏شود».
نایب رئیس- توجه بفرمایید آقاى خزعلى و آقاى فارسى، متن را به این صورت می‏خوانم:
اصل 142- قوه قضائیه قوه‏اى است مستقل که پشتیبان حقوق فردى و اجتماعى و عهده‏دار تحقق بخشیدن به عدالت و انجام وظایف زیر است.
آقاى منتظرى فرمایشى دارید؟
منتظری- اولًا کلمه «مستقل» در عبارت «قوه‏اى است مستقل» باید عرض کنم که ما یک مسأله رهبرى داریم که همه قوا زیر نظر اوست. شما مى‏گویید که دادستان و رئیس دیوان عالى کشور باید از طرف رهبر معین بشود ولى این مسأله مستقل که نوشته‏اید معنایش این است که از همه کس مستقل است و این درست نیست یا لااقل تصریحش بکنید که مستقل از قوه مجریه و مقننه باشد. دوم این که نوشته شود «قوه قضائیه قوه‏اى است مستقل و پشتیبان حقوق فردى و اجتماعى و عهده‏دار تحقق عدالت از طریق زیر است» براى این‏که تمام اینهایى که در زیر آمده است مقدمه تحقق عدالت است.
نایب رئیس- آقاى فارسى مطلب تازه‏اى دارید؟
فارسی- این اصلاحى که جناب‏عالى به عمل آوردید این مفهوم را تغییر نمی‏دهد «عهده‏دار وظایف زیر است» یعنى غیر از این دیگر وظیفه‏اى ندارد؟
نایب رئیس- خیر براى این‏که نوشتیم «عهده‏دار تحقق بخشیدن به عدالت و انجام وظایف زیر است» عطف کرده‏ایم که می‏توانید چیزهاى دیگر را هم بیاورید. آقاى مکارم فرمایشى دارید؟
مکارم شیرازی- بنده عرضم این است که باز همان عدالت را با انجام امور زیر مقابل هم انداختید با این‏که انجام امور زیر طریق عدالت است، عدالت را بیاورید جلو تا این‏که این مشکل حل بشود.
نایب رئیس- پس این‏طور می‏شود «قوه قضائیه قوه‏اى است مستقل که پشتیبان حقوق فردى و اجتماعى و عهده‏دار تحقق بخشیدن به عدالت است و وظایف زیرا را بر عهده دارد».
خانم گرجی- آیا قوه قضائیه ضامن عدل اجتماعى نیست؟ (نایب رئیس- چرا.) پس بنویسید ضامن عدل اجتماعى و فردى و عهده‏دار تحقق بخشیدن به عدالت و اهداف زیر.
گلزاده غفوری- بنویسید «مسؤول تحقق بخشیدن به عدالت و عهده‏دار انجام امور زیر».
نایب رئیس- پس بنویسیم «مسؤول تحقق بخشیدن به عدالت ...»
مکارم شیرازی- منظور از نظارت حسن اجراى قوانین موضوعه که نه داخل در تعدیات است، نه تظلمات است، نه کشف جرم است، نه تعقیب و مجازات مجرمین است یعنى چیزى جداى از آنها، دیگر چه هست؟ (نایب رئیس- کدام را می‏فرمایید؟) بند 3 نظارت بر حسن اجراى قوانین موضوعه، آیا این چیزى غیر از کشف جرم و تعقیب و مجازات مجرم و ... غیر از این چیست؟ یعنى غیر از آنها این نظارت چه چیزى برایش مانده است، کشف جرم است؟ مجرم است؟ یا ...
Majlis:1 Volume:3 Sessions:51-67 Page:1571
نایب رئیس- این را موافق جواب می‏دهد. آقاى یزدى فرمایشى دارید؟
یزدی- بنده یک تذکر جزئى داشتم که منتظر بودم اصلاح بشود یکى این‏که «قوه قضائیه قوه‏اى است مستقل» این‏طور بنویسیم که بشود «قوه قضائیه مستقل است» دیگر این‏که کلمه «عدالت» با همه اصلاحاتى که در آن شد باز می‏بینیم که در بند 2 یعنى «اقدام متناسب در احیاى حقوق عامه و گسترش عدل و آزادى‏هاى مشروع» این جز مسأله عدالت چیز دیگرى نیست، این کلمه هم در رأس آمده و هم در اینجا.
نایب رئیس- دقت بفرمایید اصلاحى که ما کردیم دیگر اشکالى در آن نیست، عبارت را توجه بفرمایید می‏خوانم: «قوه قضائیه قوه‏اى است مستقل که پشتیبان حقوق فردى و اجتماعى و مسؤول تحقق بخشیدن به عدالت و عهده‏دار وظایف زیر است.» (یزدى- یکى از وظایف زیرش باز «عدالت» است.) عیبى ندارد این که ضرر ندارد، آن هم گسترش عدالت است به این ترتیب دیگر اشکالى به وجود نمی‏آورد، اگر می‏نوشتیم «از راه» فرمایش شما صحیح بود. آقاى خامنه‏اى فرمایشى دارید؟
خامنه‏ای- این کلمه «پشتیبان» به معناى حفظ نیست و پشتیبان اینجا براى دادگسترى متناسب نیست و در بند 1 که نوشته شد «رسیدگى و صدور حکم در مورد تظلمات، تعدیات، شکایات و ...» باید عرض کنم که تعدیات و اشکالات مسائل کیفرى و جزایى هستند و وظیفه دادگسترى منحصر به رسیدگى و صدور حکم نیست. گاهى لزوم ندارد حکم صادر بکند، یک تکلیفى است که قرار صادر می‏کند و یا دستورى می‏دهد که رفع ظلم می‏شود و صدور حکم براى فصل خصومات مناسب‏تر است، از طرف دیگر تمیز حقوق که در بند 2 است منظور همین حقوق خصوصى است یعنى حقوق افراد است که مناسب است با فصل خصومات. بنابراین مناسب این است که بگویند فصل خصومات و تمیز حقوق- تمیز حقوق یک امر حقوقى و مدنى است و یک امر جزایى نیست. و دیگر این‏که حفظ قوانین درست نیست و دادگسترى حفظ قوانین نمی‏کند بلکه محکمه برخلاف قانون رأى داده و کسى هم اعتراض نکرده دخالت کند و قانون را اصلاح کند و حفظ قانون و نظارت بر حسن جریان بکند.
نایب رئیس- آقاى دکتر قائمى بفرمایید.
دکترقائمی- به نظر من در بند پنج، پیشگیرى از وقوع جرم در اختیار سازمان قضائى نمی‏تواند باشد معتقد هستم که پیشگیرى از وقوع جرم در برنامه‏هاى کوتاه مدت از وظیفه دستگاه‏هاى انتظامى یعنى شهربانى و ژاندارمرى است و در برنامه‏هاى بلند مدت از وظیفه آموزش و پرورش کشور و سازمان مربوط به مسائل ارتباط جمعى می‏باشد که از طریق سازندگى مردم باید در این زمینه اقدام بکند.
نایب رئیس- به فرمایشاتتان آقاى طاهرى جواب خواهند داد. آقاى دکتر ضیائى فرمایشى دارید؟
دکتر ضیائی- اولًا این بحث‏ها دوباره تکرار می‏شود و من خواهش می‏کنم ورقه سبزى که خدمت آقایان دادم آن را به رأى بگذارید چون به عقیده خیلى‏ها منظم‏تر است، و این لفظ «شکایت» که در اینجا است ظاهراً اضافه است و باید حذف بشود و در مورد پیشگیرى جرم که آقاى قائمى فرمودند این وظیفه دادگسترى است براى بعضى از اماکن چون قدرت حاکم شرع‏
Majlis:1 Volume:3 Sessions:51-67 Page:1572
را دارد و در حقیقت ناظر بر جمیع امور است. در هر جایى که احتمال بدهد که اینجا ممکن است جرمى واقع بشود وظیفه یک حاکم شرع است به انحاء مختلف بدون متوسل شدن به قوه قهریه از قبیل نظامى و انتظامى جلوگیرى بکند.
نایب رئیس- آقاى قائمى در حققیت این پاسخ شماست که دادستان یا بازپرس ببینیم آیا براى پیشگیرى مثلًا از یک جا خبر بدهند که الان اینجا ممکن است قتلى واقع بشود هنوز جرم واقع نشده ولى مقدمات و آثارى به چشم می‏خورد که اگر یک نفر دارد تدارک قتل یک نفر دیگر را می‏بینند اگر بازداشتش نکنند این ممکن است به قتل منتهى بشود.
دکتر ضیائی- و اما مسأله‏اى که آقاى مکارم فرمودند راجع به نظارت بر حسن جریان این در دادگسترى‏ها اصولًا یک مقاماتى هستند که اینها باید ناظر بر حسن جریان باشند که در حقیقت تعبیر می‏شود از آنها به دیوان عالى کشور. (نایب رئیس- نه اداره کل بازرسى کشور.) آنها از ناحیه شوراى عالى وظایف تعیین می‏شوند ولى اینها وظایفى است از وظایف امور دادگسترى و همچنین راجع به اشکال آقاى یزدى راجع به «احیاى حقوق عامه» باید عرض کنم که اگر کسى آمد و خواست اجحاف بکند در این صورت دادستان موظف است براى احیاى حقوق عامه جلو اجحاف را بگیرد.
نایب رئیس- پس آقاى ضیائى به عنوان موافق در حال نشسته صحبت کردند. آقاى دکتر غفورى فرمایشى دارید؟
گلزاده غفوری- اینجا اصطلاحاتى هست از نظر حقوقى که مسأله اقدامات تأمینى مطرح است. مسأله اقدامات تأمینى بهداشت است که ما نباید بگذاریم بیمارى پیدا بشود تا بعد معالجه‏اش بکنیم و این قسمت عمده‏اش از اختیارات دادگسترى است به خصوص که پلیس قضائى و ضابطین دادگسترى، ژاندارمرى و شهربانى در خدمت اینها هستند و در اصول بعدى می‏آیند، بنابراین به نظر نمی‏رسد غیر از اصلاح عبارتى اشکال دیگرى وجود داشته باشد و آن نظارت بر حسن جریان هم از وظایف واقعى دادگسترى است براى این‏که نگذارد ظلم در عدم اجراى قانون یا اجراى بد قانون به وجود بیاید تا ظلمى به کسى بشود، و آقایان باید توجه بکنند که دادگسترى جمهورى اسلامى ان شاء الله آن دادگسترى سابق نیست که منتظر بشود تا شکایت بشود. اگر دادگسترى سالم و صحیح باشد و تمام دستگاه‏ها خوب کار خواهند کرد.
نایب رئیس- آقاى صافى در جواب آقاى منتظرى پاسخى فرستاده‏اند و آن این است که «استقلال قاضى بر طبق مبانى اسلام عبارت از این است که قاضى در دادن حکم بر طبق تشخیص خودش عمل می‏کند و مثل سایر کارمندان دولت نیست که اگر والى دستورى به او داد او باید آن دستور را انجام بدهد» آن وقت این مقدار را ایشان مرقوم فرمودند حالا، آن چیزى که اضافه می‏شود این است که براى این‏که این استقلال واقعیت و عینیت پیدا بکند باید یک مقدار از نظر قوانین شغلى و ادارى و مالى زمینه‏هایى فراهم کرد مثلًا در برخى از کشورها قاضى حقوق معین ندارد بلکه آن چیزى که نیاز دارد بیت المال در اختیارش می‏گذارد، براى او وضعى فراهم می‏کنند که نیاز مالى او را به عدم استقلال نکشاند. (هاشمى‏نژاد- در انگلستان این‏طور نیست.) درباره سمت قاضى و محل کار قاضى گفته می‏شود که اگر قاضى الان اینجا
Majlis:1 Volume:3 Sessions:51-67 Page:1573
دارد قضاوت می‏کند و خواستند سمت او را تغییر بدهند مثلًا بگویند بلند شو و برو فلان شهر، در اینجا اگر خیلى راحت بتوانند بگویند برو به آن شهر، این ممکن است منشأ و روزنه‏اى باشد براى اعمال نفوذ یعنى او اگر جلوتر بداند که اگر این حکم را صادر بکند فوراً شهرش را عوض می‏کنند، بنابراین زندگى همه را باید به هم بزند و بلند شود و برود ببیند آیا برایش محظوراتى دارد، آن وقت می‏گویند استقلال قاضى را حفظ کنیم و بگوییم که جا به جا کردنش به این آسانى نباشد مثل یک کارمند معمولى. (صافى- این را ولى امر می‏تواند یک ضوابطى قرار بدهد.) آن‏چه اینجا به عنوان قانون اساسى می‏نویسیم در حققیت استنباط و منظم کردن و فورموله کردن همان چیزهایى است که والى باید انجام بدهد یعنى اگر والى بخواهد قاضیش مستقل بماند می‏گوییم که باید این کار را بکند در حقیقت بسیارى از مسائل قانون اساسى از همین قبیل است و ما باید با یک روال برویم جلو.
منتظری- قاضى بالاخره منصوب است یا نه؟
نایب رئیس- منصوب که هست. (منتظرى- پس مستقل نیست؟) استقلالى که در دنیا می‏گویند مگر ... (منتظرى- استقلال یعنى کسى حق ندارد که ....) نه آقا این دیگر یک اصطلاحى است و بیش از آن‏چه که در سایر جاهاى دنیا می‏گویند، نیست.
6- پایان جلسه‏
نایب رئیس- خوب با اجازه دوستان جلسه ما با وقت نماز مغرب پایان می‏پذیرد ان شاء الله صبح شنبه برای ادامه بحث و عصر آن هم جلسه علنی خواهیم داشت، جلسه را ختم می‏کنیم.
 (جلسه ساعت هفده و بیست و سه دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
Majlis:1 Volume:3 Sessions:51-67 Page:1575
<section type="session" number="58" title="جلسه پنجاه و هشتم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت پانزده و ده دقیقه روز دوازدهم آبان ماه 1358 هجری شمسی برابر با دوازدهم ذیحجه 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="10">
فهرست مطالب:
1- اعلام رسمیت جلسه و بیانات آقای نایب رئیس و آقایان انگجی و موسوی تبریزی در مورد شهادت آیت الله قاضی طباطبائی در تبریز و همچنین شهادت 12 نفر سرباز و یک سرهنگ در بانه کردستان‏
2- طرح و تصویب اصل 141 (اصل یکصدوپنجاه و ششم).
3- طرح و تصویب اصل 142 (اصل یکصدوپنجاه و هفتم).
4- طرح و تصویب اصل 143 (اصل یکصد و پنجاه و نهم).
5- طرح اصل 144.
6- طرح و تصویب اصل 145 (اصل یکصد و شصتم).
7- طرح و تصویب اصل 146 (اصل یکصد و پنجاه و ششم).
8- طرح اصل 147.
9- طرح و تصویب اصل 148 (اصل یکصد و شصت و یکم).
10- پایان جلسه.
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1577
1- اعلام رسمیت جلسه و بیانات آقای نایب رئیس و آقایان انگجی و موسوی تبریزی در مورد شهادت آیت الله قاضی طباطبائی در تبریز و همچنین شهادت 12 نفر سرباز و یک سرهنگ در بانه کردستان‏
نایب رئیس- بسم الله الرحمن الرحیم. باز هم در جامعه انقلابی ما چهره‏های برجسته‏ای را که در طول سالیان دراز، در به ثمر رساندن این انقلاب نقش‏های مؤثری ایفا کرده‏اند به شهادت می‏رسانند، شهادتی که برای آنها سعادت است و برای انقلاب افتخار است. شهادت مرحوم آیت الله طباطبائی در تبریز برای همه کسانی که به این انقلاب عشق می‏ورزند مایه تأسف و تأثر فراوان است. ما این ضایعه دردناک را به حضور رهبر و امام امت و به روحانیت مبارز ایران و روحانیت مبارز و متعهد آذربایجان و به خانواده آن مرحوم تسلیت می‏گوییم و از خدای متعال برای ایشان طلب رحمت و مغفرت و مزید اجر و کرامت داریم. همین‏طور شهادت برادران ارتشی ما در کردستان، که در حالی که از میان مردم عبور می‏کرده‏اند مورد حمله کسانی که خودشان را پشت سر مردم پنهان کرده بودند قرار گرفته‏اند. این حملات روز به روز نشان می‏دهد که همه قوای انقلابی ما با دشمنانی سروکار دارند که از هر وسیله‏ای برای هدف شوم خودشان بهره‏برداری می‏کنند. درسی است برای بیدارتر شدن و درسی است برای هشیارتر بودن، ولی همان‏طور که امام فرمود انقلاب است و خون شهادت می‏طلبد، نه فقط تا دیروز و نه فقط امروز بلکه فردا و فرداها هم انقلاب به خون احتیاج دارد. خوشبختانه مردم ما نیز برای ایثار خون و برای سعادت شهادت آمادگی دارند نه فقط آمادگی بلکه استقبال گرمی هم می‏کنند و انقلاب همچنان رو به پیروزی، گام‏های سریع و بلند بر خواهد داشت و روند یک انقلاب الهی به هیچ عنوان با این وسیله‏ها دچار شکست و کم و کاست نخواهد شد. به امید روزی که پیروزی‏های درخشان بعدی انقلاب ملت انقلابی ما را در آن مرحله قرار دهد که حتی از این گزندها هم مصون و محفوظ بماند. می‏خواستم اعلام خواندن فاتحه‏ای برای شهدا بکنم، اما چون دو نفر از دوستان آذربایجانی ما هم می‏خواهند در این زمینه صحبت بکنند این قسمت را به آخر این بخش جلسه موکول می‏کنم. اول جناب آقای انگجی و بعد هم جناب آقای موسوی تبریزی می‏خواهند صحبت بکنند، بفرمایید.
انگجی- بسم الله الرحمن الرحیم «وَلَا تَحْسَبَنَّ الَّذِینَ قُتِلُوا فِی سَبِیلِ اللَّهِ أَمْوَاتًا بَلْ أَحْیَاءٌ عِنْدَ رَبِّهِمْ یُرْزَقُونَ» بار دیگر دست‏های خیانتکاران برای ریختن خون یک شخصیت دینی و ملی از آستین بیرون آمد. آیت الله قاضی طباطبائی هنگام مراجعت از نماز مغرب و عشا در نزدیکی منزلش با چند نفر موتور سوار مواجه می‏شود که آن مرحوم را هدف گلوله قرار داده و بلافاصله متواری می‏شوند. جلادان شاه مخلوع و حامیان خون آشامش تصور می‏کنند با ترور شخص‏ها
Majlis:1 Volume:3 Sessions:51-67 Page:1578
و شخصیت‏ها می‏توانند شکست خود را جبران نمایند ولی سخت در اشتباه هستند. انقلاب ایران به قدری عظیم و پرقدرت است که با نظیر این‏گونه شهات‏ها رخنه به ارکان آن وارد نمی‏شود. در این ضایعه ناگوار به محضر زعیم عالی‏قدر و مراجع عظام تقلید همچنین به جوامع روحانیت ایران و بازماندگان محترم آن فقید سعید تسلیت عرض نموده و از خدای متعال مسئلت دارم که آن شهید راه حق و آزادی را غریق رحمت واسعه خود قرار داده و با اجداد طاهرینش محشور فرماید. مصراً از دولت تقاضا داریم دستور اکید صادر نماید هر چه زودتر قاتل و یا قاتلین آن مرحوم را دستگیر و به مجازات قانونی برسانند. استدعا دارم برای احترام روح آن مرحوم یک دقیقه قیام نموده و با قرائت سوره حمد و توحید یادش فرمایند. (نمایندگان به احترام آن مرحوم در حال قیام یک دقیقه سکوت نمودند و سوره حمد و توحید را قرائت کردند.)
نایب رئیس- آقای موسوی تبریزی بفرمایید.
موسوی تبریزی- بسم الله الرحمن الرحیم. اعوذ بالله من الشیطان الرجیم «مِنَ الْمُؤْمِنِینَ رِجَالٌ صَدَقُوا مَا عَاهَدُوا اللَّهَ عَلَیْهِ فَمِنْهُمْ مَنْ قَضَى نَحْبَهُ وَمِنْهُمْ مَنْ یَنْتَظِرُ وَمَا بَدَّلُوا تَبْدِیلًا». دنیا ثابت کرده است، ضد انقلاب، حالا هر انقلابی می‏خواهد باشد بعد از این‏که خودش را در ضعف و زبونی احساس بکند، بعد از این‏که در وادی یأس غوطه‏ور گردد به کارهای ناشایست و کارهای ناجوانمردانه در تاریکی شب و در دل شب که دلیل ضعف آنها است دست می‏زنند. اولًا این را ضد انقلاب بداند، دنیا بداند، ملت مسلمان ایران به رهبری ابر مرد تاریخ، به رهبری مرد تاریخ‏ساز، به رهبری مرد انقلابی به تمام معنا، ملت مسلمان شهادت را از ائمه اطهارشان و از پیغمبرانشان تعلیم گرفته‏اند. شهادت یعنی در راه خدا کشته شدن و در راه خدا شهید شدن برای ما ملت مسلمان ارزش بسیار والایی دارد به طوری که رهبران دینی ما، ائمه اطهار علیهم الصلوه والسلام و اکثر پیغمبران عظام الهی به وسیله شهادت، دار فانی را وداع نمودند. اگر ضد انقلاب خیال می‏کند و اگر دنیای امپریالیسم خیال می‏کند، اگر دنیای آمریکای بی‏عرضه خیال می‏کند با ترور شخصیت‏هایی مثل آیت الله قاضی طباطبائی و یا سایر شخصیت‏های دیگر، این انقلاب کوچک‏ترین وقفه یا به قدر پر کاه وقفه خواهد شد، به خدای عالم واقع نخواهد شد. از نظر منطقه آذربایجان، من آن عده افرادی را که در آذربایجان می‏شناسم، با آن عده افرادی که من شناسایی نزدیک دارم بدانند ضد انقلاب با ترور مثل آن شخصیت آذربایجان بلکه نسبت به انقلاب و برای مسائل انقلاب حادتر می‏شوند و روز به روز فداکاری خودشان را آشکارتر می‏کنند، مگر علماء نبودند؟ شهید اول رضوان الله تعالی علیه آن‏طوری که نقل کرده‏اند یک سال تمام شب‏ها را احیاء و شب زنده‏داری کرد و از خدا می‏خواست تا شهادت را نصیبش بکند. نه آیت الله قاضی، نه علماء متعهد، نه آن ابر مرد تاریخ، ما از شهادت نمی‏ترسیم. کسانی که بدین انقلاب وارد شده از اول شهادت را جلو چشم خودشان مجسم کرده، از اول این راه را و این راه مستقیم را که «وَأَنَّ هَذَا صِرَاطِی مُسْتَقِیمًا فَاتَّبِعُوهُ وَلَا تَتَّبِعُوا السُّبُلَ فَتَفَرَّقَ بِکُمْ عَنْ سَبِیلِهِ» این راه را در جلو چشمش تجسم کرده است. دیروز شما برادران و خواهران، شما ملت عزیز ایران، شما ملت شریف و مبارز ایران، شما در برنامه تلویزیونی دیشب صحنه‏های مراسم تشییع جنازه مرحوم آیت الله شهید قاضی طباطبائی را مشاهده نمودید. تمام جوان‏های آذربایجان، تمام علماء متعهد آذربایجان آنهایی که واقعاً در خط سیر امام هستند و آنهایی که واقعاً احساس مسؤولیت می‏کنند این راه را جلو چشم خودشان نهادند. ما این‏طور ترور ناجوانمردانه‏
Majlis:1 Volume:3 Sessions:51-67 Page:1579
شخصیت علمی و شخصیتی را که از نظر خانواده و تمام جهات در آذربایجان کم نظیر بودند، محکوم می‏کنیم و بر ضد انقلاب اعلام می‏کنیم که ما هم تا آخرین قطره خون، تا آخرین امکانات خودمان در این خط سیری که امام هست، امام امت ما هست، خواهیم رفت و این ترورهای ناجوانمردانه و در مقابل اعمال ناشایسته آنان، ما را از خط سیر امام به قدر پر کاهی هم وقفه ایجاد نخواهد کرد. از آقایان معذرت می‏خواهم برای خودم وظیفه دانستم با این‏که نوبت نطق ایران، برای ضد انقلاب و برای عاملین کثیف و ننگین آمریکا و ننگین شاه مخلوع بگویم تا بدانند با ترور اشخاص، شخصیت اسلامی از بین نمی‏رود، شخصیت انقلاب ما از بین نمی‏رود. اشخاص فدای شخصیت انقلاب ما هستند. به هر حال از خداوند متعال می‏خواهیم تمام شهدای راه انقلاب، تمام شهدای راه حقیقت، تمام این جوانانی که در مملکت جان بر کف به استقبال مرگ رفتند، به این هدف و عقیده «الذین قاتلوا قتلوا یا قتلوا» که هر دوتایش ثواب دارد، آیه‏ای قریب به این مضمون است به آن دسته از افرادی که جان بر کف استقبال از مرگ کردند در این مکان، در محضر آقایان محترم و در محضر نمایندگان محترم مجلس خبرگان از خداوند متعال طلب مغفرت بکنم. خداوند روح تمام شهدا را با شهدای کربلا محشور گرداند (ان شاء الله) مخصوصاً پریشب که آیت الله قاضی طباطبائی ترور شده است و در مقارن ترور او چندین نفر از برادران سرباز و ارتشی ما آنهایی که بازنده سر یعنی سرباز در انقلاب هستند، که در کردستان عزیز و در آنجایی که دمکرات‏ها، افراد کثیف و عنصر ناپاک اقدام بر علیه امنیت می‏کنند و اقدام بر علیه انقلاب ما کردند و می‏کنند، این بازندگان سر، سربازان، که واقعاً از ما هستند و ما هم از آنها هستیم که به درجه شهادت رسیده‏اند به همه آنها برای تمام شهدای انقلاب مقدس اسلامی طلب آمرزش و طلب مغفرت می‏کنم. خداوند با اجدادش محشور بدارد (ان شاء الله) والسلام علیکم و رحمه الله و برکاته.
2- طرح و تصویب اصل 141 (اصل یکصدوپنجاه و ششم)
نایب رئیس- بسم الله الرحمن الرحیم، اعوذ بالله من الشیطان الرجیم. دستور جلسه بعد از ظهر امروز را آغاز می‏کنم. اصل 141 را در جلسه قبل که اصلاحاتی رویش شده بود در این ورقه که چاپ شده آن اصلاحات وارد نشده است، من اصلاح شده این را آرام می‏خوانم و دوستان هم در نسخه خودشان اصلاح بفرمایند و روی آن رأی بگیریم.
اصل 141- قوه قضائیه قوه‏ای است مستقل که پشتیبان حقوق فردی و اجتماعی و مسؤول تحقق بخشیدن به عدالت و عهده‏دار وظایف زیر است:
ربانی املشی- چرا آقا این‏طوری شده؟ و نسخه‏ای که در دست ماست با آن فرق دارد؟
نایب رئیس- این را ما دیگر این‏طور تصمیم گرفتیم اصلاح بکنیم:
1- رسیدگی و صدور حکم در مورد تظلمات، تعدیات، شکایات، حل و فصل دعاوی و رفع خصومات و اخذ تصمیم و اقدام لازم در آن قسمت از امور حسبیه که قانون معین می‏کند.
2- تمیز حقوق و اقدام متناسب در احیای حقوق عامه و گسترش عدل و آزادی‏های مشروع.
آقای منتظری بفرمایید.
Majlis:1 Volume:3 Sessions:51-67 Page:1580
منتظری- عبارت «تمیز حقوق و اقدام متناسب در احیای حقوق عامه» در جلسه صبح حذف شد و به جایش عبارت «احیای حقوق عامه» در نظر گرفته شد.
نایب رئیس- پس شماره 2 از اصل 141 این‏طور اصلاح می‏شود:
2- احیای حقوق عامه و گسترش عدل و آزادی‏های مشروع.
3- نظارت بر حسن اجرای قوانین.
4- کشف جرم و تعقیب و مجازات مجرمین و اجرای حدود و مقررات جزائی مدون اسلام.
خزعلی- کلمه «مدون» را حذف کنید چون این یک تعبیری است و احتیاج به آن نیست.
نایب رئیس- عنایت بفرمایید آقا، آن روز ما روی این بحث کردیم و امروز صبح هم روی آن گفتگو شد. گفتیم این چیزی است که هیچ منافاتی هم ندارد و به خصوص وقتی ولی امر تعزیرات را تنظیم کند و حدود تعزیرات را مشخص کند، این دیگر از آنجاهاست که اعمال ولایت و مصادیر مسلم اعمال ولایت است برای این‏که در محاکم مختلف و نقاط مختلف برای جرم واحدی کیفر واحدی باشد، کاملًا به جاست که ولی امر تعزیرات را مشخص و مدون کند و ابلاغ کند، کاری که الان هم در دادگاه‏های انقلاب انجام دادند که ابلاغ کنند.
منتظری- پس تعزیرات بر این شد که در مناطق و در شرایط منطقه‏ها فرق بکند مثلًا یک وقتی در یک منطقه‏ای یک جرمی خسارتش و ضررش زیادتر است و حاکم شرع در آنجا تشخیص می‏دهد که پنج تا تازیانه به گناهکار بزنند، این یک تأدیب نمی‏شود یا این‏که در مقتضیات اصل است که تعزیرات را به نظر تشخیص حاکم گذاشته‏اند که برحسب منطقه‏ها و برحسب شرایط زمانی و برحسب جو زمانی فرق می‏کند. حالا اجازه بفرمایید هم تعزیرات و هم مدون اسلامی باشد.
نایب رئیس- این در همه قوانین هست روی این نگران نباشید در همه قوانین مدون چیزهایی که نوسان دارد و چیزهایی که تشخیص آن را به عهده قاضی گذاشته باشند هست. این هیچ عیبی ندارد، ولی همین را مدون می‏کنند.
منتظری- پس اگر عیبی ندارد کلمه «مدون» را حذف کنید.
نایب رئیس- عیبی ندارد ما هم که نوشتیم «حدود» به جای «تعزیرات» و «مدون اسلام» که غلط است به جای «تعزیر». آقای طاهری اصفهانی بفرمایید.
طاهری اصفهانی- آقا، «مدون» نمی‏خواهد، شما همان کلمه «حدود و تعزیرات اسلامی» بنویسید و هیچ اشکالی هم ندارد چون زمان و مکان در آنجا گفته شده.
نایب رئیس- هیچ اشکالی ندارد. آقای دکتر قائمی بفرمایید.
دکتر قائمی- عنایت بفرمایید، اگر یک کلمه را جا به جا کنید نظر همه آقایان تأمین می‏شود و آن به این صورت نوشته شود «کشف جرم و تعقیب و مجازات و تعزیر مجرمین و اجرای حدود و مقررات جزایی مدون اسلام» که دست قاضی در آنجا باز باشد.
نایب رئیس- اصلًا کلمه «مجازات» نمی‏خواهد، بنابراین معنی مجازات همان تعزیر است و این هیچ عیبی ندارد. «کشف جرم و تعقیب و مجازات و تعزیر مجرمین و اجرای حدود اسلام» یعنی کلمه «حدود» ...
Majlis:1 Volume:3 Sessions:51-67 Page:1581
انواری- کلمه «تعزیرات» بعد از کلمه «حدود» باشد بهتر است، یعنی «اجرای حدود و تعزیرات».
یزدی- تعزیرات در اختیار قاضی هست، و اگر چنان‏چه تعزیرات در اختیار قاضی باشد و اختیار حدود نداشته باشد در این صورت در مناطق مختلف کارهای ناشایسته انجام می‏شود. ما می‏گوییم در تعزیرات حد معینی معلوم بکنند. مثلًا در زن صد ضربه شلاق یا چند سال زندان یعنی باید حدود تعزیرات معلوم باشد یعنی معلوم بشود برای مجرم چه مجازاتی معین شده است، حدود داشته باشد یعنی برای آن یک یا دو سال و چند سال زندان معلوم شود ما این را می‏گوییم همین اختیار در «حد» هم باشد که هم «حد» خوب اجرا بشود و هم آن اشکالی که در نوسان مناطق مختلف هست برطرف بشود. (نایب رئیس- ما هم همین را می‏گوییم و نظر ما هم همین است.) عرض می‏شود معنی کلمه «مدون» یعنی طوری نباشد که جلو آزادی‏ها را بگیرد و این نباشد که در مناطق مختلف فرقی داشته باشد و خوب اجرا نشود.
مکارم شیرازی- چرا امروز بحث ما نظمی ندارد؟
نایب رئیس- درست می‏فرمایید. اگر دوستان اجازه بفرمایند و مقید باشند، به جا هست که در اصطلاح فقهی تعزیر بیاید و همین‏طور اگر با نظر آقای دکتر قائمی موافق باشید، آن وقت مطلب ما منظم می‏شود یعنی «کشف جرم و تعقیب و مجازات و تعزیر مجرمین و اجرای حدود و مقررات جزائی مدون اسلام» باشد.
گلزاده غفوری- بایستی کلمه «مدون» باشد و همه چیز بایستی همین‏طور مدون باشد.
نایب رئیس- آقای دکتر غفوری عنایت بفرمایید، با این تعبیری که در اینجا نوشتیم، بدانید آن تعزیر چیزی را اضافه نکرده، برای این‏که تعزیر یعنی همان مجازات است، همین‏طوری که عبارت قبلی به طور کافی به نظر می‏رسد حالا هم در اینجا فرقی نکرده است، فقط تعبیر تعزیر اصطلاح فقهی است چیز دیگری نیست. آقای خامنه‏ای بفرمایید.
خامنه‏ای- عرض می‏شود که قانون مجازات در اسلام یعنی قوانین کیفری در اسلام یعنی آن‏ها که منصوص است و تشخیص داده می‏شود کدام است ما به این، در اصلاح فقهی حدود می‏گوییم و تعدادی هست که در اختیار قاضی گذاشته می‏شود، آزاد است و این درجات مختلف دارد، و ممکن است تنبیه شفاهی داشته باشد و این را ما تعزیر می‏گوییم. پس شما حدود را مخصوصاً اگر مجازات کیفری هم داشته باشد در این صورت شامل حدود هم می‏شود و ما احتیاطاً برای این‏که تنظیمی و تنسیقی و تفسیری شده باشد، حدود و مقررات کیفری را مدون بگوییم، به تمام این قوانین کیفری اسلامی شامل می‏شود.
نایب رئیس- ما هم همین را می‏گوییم از این نظر دوستان خواستند که این تعبیر باشد بهتر است. تعزیر یعنی مجازات، تعزیر یعنی از نظر اصطلاح لغوی یعنی مجازات، و آن تنبیه هست که یک کمی با مجازات فرق می‏کند.
صدوقی- آقای دکتر بهشتی، بعضی جاها هست که تعزیرات هم محدود است یعنی برای آن هم حدود قائل شده‏اند مثل افطار کردن در ماه مبارک رمضان بدون عذر خمسه و عشرین سوطا که بیست و پنج تازیانه است یعنی برای تعزیر حد و اندازه قائل شده‏اند.
نایب رئیس- بله، همین‏طور است برای تعزیر هم حدی قائل شده‏اند.
صدوقی- یعنی برای تعزیر حدی معین کرده‏اند و اگر بنا شد برای آن حدی باشد حداقل‏
Majlis:1 Volume:3 Sessions:51-67 Page:1582
25 تازیانه می‏شود و دیگر صحبت 75 و غیره نیست.
نایب رئیس- اینها در حقیقت حد است و حدی است که به اصطلاح لغوی معنی تعزیر را دارد. حالا مثل این‏که با این صورت نظر دوستان از هر دو جنبه تأمین بشود. خوب، اجازه بفرمایید اگر دیگر بحثی نیست این اصل را برای رأی‏گیری بگذاریم. (همهمه نمایندگان) پس اجازه بفرمایید برای اظهار نظر در پیرامون این اصل با نوبت اسم نویسی بشود. آقای دکتر آیت لطفاً اسم داوطلب صحبت را بنویسید. آقای طاهری گرگانی شما سؤالی دارید بفرمایید.
طاهری گرگانی- عدات هم در اهداف آمده و بلافاصله جزو وظایف آمده است.
نایب رئیس- این سؤال شد و جواب داده شد که آنجا گسترش عدل داریم و منافاتی ندارد. آقای سبحانی بفرمایید.
سبحانی- در آن بند 3 دادگستری بر حسن جریان قوانین حق نظارت دارد و بعداً می‏آید که نسبت به محاکم هم دارد، اما نظارت بر حفظ قوانین یعنی چه؟
نایب رئیس- این تبدیل شده است به نظارت بر حسن اجرای قوانین. آقای خامنه‏ای بفرمایید.
خامنه‏ای- این جمله «حفظ قوانین» که بوده گمان می‏کنم که نظر به حفظ قانون هست که قبلًا هم همیشه از وظایف دادگستری بوده است و این را که ما حذف کردیم، یکی از وظایف دیوان عالی کشور را حذف کردیم. دیوان عالی کشور یک عملی داشت به نام حفظ قانون که اگر حکمی برخلاف قانون صادر می‏شود و معترضی پیدا نمی‏شود، به صرف این‏که خلاف قانون است و ناقض قانون و قانون ممکن است به خطر بیفتد و این حکم مبنای حکم محکمه دیگری شود، دادستان کل کشور موظف بود اعتراض بکند و آن را اصلاح کند و این را نه حفظ قانون و نه قوانین می‏گفتند بنابراین باید لفظ «حفظ قانون» را بگذاریم.
نایب رئیس- پس دیگر به آن نظارت نمی‏گویند بلکه می‏شود حفظ قانون و نظارت بر حسن جریان قوانین و آن‏که جلوتر بود نظارت بر حفظ قوانین بود.
خامنه‏ای- حفظ قانون، فقط کلمه قانون.
مکارم شیرازی- آن هم نظارت بر حفظ قانون نیست، آن نظارت می‏کند که در احکام درست پیاده بشود.
نایب رئیس- آقای خامنه‏ای دوستان می‏خواهند بگویند در اینجا اگر قانونی در جریان قضا درست اجرا نشده این با همان نظارت ...
خامنه‏ای- حکم دادگستری غیر از اجرای آن حکم است.
نایب رئیس- خود قضا هم یک نوع اجرا است.
خامنه‏ای- من توجه دارم که شما خود حکم را یک نحوه اجرا می‏دانید ولی آن اصطلاح خاصی است.
نایب رئیس- قبول داریم ولی دوستان می‏گویند به همین می‏شود اکتفا کرد. آقای کیاوش بفرمایید.
کیاوش- نوشتن کلمه مدون در عین حال که خیلی ضروری است ولی تا زمانی که قانون به صورت مدون در نیامده، تکلیف مردم چه می‏شود؟
نایب رئیس- اجرا می‏کنند چون منافات ندارد. آقای آیت بفرمایید.
دکتر آیت- آن موقعی که در کمیسیون مشترک بود، بندی داشتیم که روی آن بحث‏
Majlis:1 Volume:3 Sessions:51-67 Page:1583
شد حالا اگر آن بند را به طور کامل هم نگذاریم، من معتقدم «اصلاح مجرمین» را بگذاریم چون در دادگستری این مسأله هست.
منتظری- داریم «اقدام مناسب برای پیشگیری از وقوع جرم و اصلاح مجرمین».
دکتر آیت- در این بند که من نمی‏بینم.
نایب رئیس- در این اصل نیست، از اینجا برداشتیم. (منتظری- خیر، گذاشته شد.) (خانم گرجی- بند پنج از چاپ افتاده است.) درست است، بند پنج افتاده است، اضافه بفرمایید: «5- اقدام مناسب برای پیشگیری از وقوع جرم و اصلاح مجرمین» که بند پنج این اصل است. آقای پرورش بفرمایید.
پرورش- در بند 4 که «مجازات» آمده لغت مجازات یک لفظ عام است که هم حدود را می‏گیرد و هم تعزیرات را، بنابراین با وجود لفظ «مجازات» احتیاجی به آن دو نیست و اگر آن دو ذکر بشود دیگر لفظ مجازات لازم نیست.
نایب رئیس- همان‏طوری که تذکر داده شد، ما می‏گوییم تنبیه و مجازات و در حقیقت تعزیر، تنبیه و تأدیب است و تنبیه و مجازات و عطفش اشکالی ندارد. اجازه بدهید که برای رأی‏گیری بخوانیم. (کرمی- جناب‏عالی اول با دست رأی‏گیری کنید شاید رأی نیاورد.) فکر می‏کنم آقایانی که هستند رأی بدهند چون همه قبول کرده اند. (عده‏ای از نمایندگان- با دست رأی بگیرید.) عیبی ندارد، دوستانی که با این اصل موافقند دست بلند کنند. (اکثر نمایندگان دست بلند کردند) پس برای رأی‏گیری می‏خوانم.
جوادی- در پنج بندی که در این اصل ذکر شده موقعیت طبیعی اقتضاء می‏کند که آن قسمت که مربوط به احیای حقوق عامه و گسترش عدل است و اقدامات متناسب برای پیشگیری از وقوع جرم، در جلو قرار بگیرند بعد مسأله نظارت بر حسن جریان قوانین در مرحله سوم و در مرحله چهارم و پنجم رسیدگی به شکایات و مجازات و اجرای آن.
نایب رئیس- همان‏طوری که مجدداً عرض شده تصویب این اصول بیشتر از نظر محتوا است، تنظیم اصول را در مرحله نهایی و با فرصت بیشتر و با مشورت محدودتر در کل قانون رعایت می‏کنیم. (جوادی- امیدواریم این مسأله از یادتان نرود). یادمان نمی‏رود، خود شما هم شرکت بفرمایید. (خزعلی- مدون را جلوش بگذارید.)
تهرانی- اگر مقررات مدون شده جزایی اسلام بگذاریم، دیگران هم رأی می‏دهند.
نایب رئیس- اینها اصلاحات جزئی است خواهش می‏کنم وقت نگیرید.
صافی- آقا اگر این مقررات تا ده سال دیگر هم مدون نشد این احکامی که الان شما در دادگاه‏های انقلاب اجرا می‏کنید، این احکام معلق شده.
نایب رئیس- این‏طور نیست آقای صافی چون جلوتر داریم کشف جرم و تعقیب و مجازات و تعزیر مجرمین منتها برای این‏که معلوم باشد که باید ما اقدام به تدوین کنیم، این‏طور نوشتیم. (تهرانی- اگر بنویسیم «مقررات مدون شده» نظر آقای صافی هم تأمین می‏شود.) آقای تهرانی مدون، همان تدوین شده است، اسم مفعول است. (صافی- ایشان خودشان این اشکال را دارند، نهایت این‏که به نام بنده می‏فرمایند.) این همین‏طور که هست، خوب است اصل 141 برای رأی‏گیری خوانده می‏شود.
اصل 141 (اصل یکصد و پنجاه و ششم)- قوه قضائیه قوه‏ای است مستقل که پشتیبان‏
Majlis:1 Volume:3 Sessions:51-67 Page:1584
حقوق فردی و اجتماعی و مسؤول تحقق بخشیدن به عدالت و عهده‏دار وظایف زیر است:
رسیدگی و صدور حکم در مورد تظلمات، تعدیات، شکایات، حل و فصل دعاوی و رفع خصومات و اخذ تصمیم و اقدام لازم در آن قسمت از امور حسبیه که قانون معین می‏کند. احیای حقوق عامه و گسترش عدل و آزادی‏های مشروع، نظارت بر حسن اجرای قوانین.
کشف جرم و تعقیب و مجازات و تعزیر بر مجرمین و اجرای حدود و مقررات مدون جزایی اسلام. اقدام مناسب برای پیشگیری از وقوع جرم و اصلاح مجرمین.
 (اخذ رأی به عمل آمد و نتیجه آن به شرح زیر اعلام شد)
نایب رئیس- نتیجه رأی، عده حاضر هنگام اخذ رأی پنجاه و سه نفر، شماره کل آراء پنجاه و سه رأی، موافق پنجاه نفر، مخالف هیچ، ممتنع سه نفر، بنابراین تصویب شد، تکبیر (حضار سه مرتبه گفتند).
3- طرح و تصویب اصل 142 (اصل یکصد و پنجاه و هفتم)
نایب رئیس- اصل 142 قرائت می‏شود. (یکی از نمایندگان- این اصل هم اصلاح لازم دارد.) این هم اصلاح شده. (موسوی- اصلاح نشده را چاپ کرده‏اند.) خیر این اصل اصلاح شده و مطابق آن‏چه در جلسه اصلاح شده، اصلاح کرده‏ایم.
اصل 142- به منظور انجام مسؤولیت‏های قوه قضائیه شورایی به نام شورای عالی قضائی تشکیل می‏گردد که بالاترین مقام قوه قضائیه است و وظایف آن به شرح زیر می‏باشد:
ایجاد تشکیلات لازم در دادگستری به تناسب مسؤولیت‏های اصل 141.
تهیه لوایح قضائی متناسب با جمهوری اسلامی.
استخدام قضات عادل و شایسته و عزل و نصب آنها و تغییر محل مأموریت و تعیین مشاغل و ترفیع آنان و مانند اینها از امور اداری طبق قانون.
عده‏ای از نمایندگان- رأی بگیرید.
نایب رئیس- آقای دکتر ضیائی بفرمایید. (دکتر ضیائی- تربیت کادر قوه قضائیه نوشته نشده.) تربیت کادر قوه قضائیه نیست، آن را دانشکده حقوق و نظایر آن تربیت می‏کنند. آقای سبحانی بفرمایید.
سبحانی- مسؤولیت قوه قضائیه گفته شده است که چیست، لیکن ترفیع قضات داخل در مسؤولیت نیست، می‏گوید به خاطر این مسؤولیت قضایی، این کارها بر دوش او گذارده شده دیگر ترفیع داخل در آن مسؤولیت‏ها نیست، مسؤولیتش عبارت است از فصل خصومات و شکایت و غیره و اگر این علت باشد، ترفیع نمی‏تواند معلول آن مسؤولیت باشد. (مکارم شیرازی- تا قضات را ترفیع ندهند که کار نمی‏کنند.)
نایب رئیس- آقای سبحانی، آقایان می‏خواهند بفرمایند که خود این یکی از مصادیق تحقق بخشیدن به عدالت است. آقای خامنه‏ای بفرمایید.
خامنه‏ای- در بند یک که مربوط به ایجاد تشکیلات لازم در دادگستری است، اشاره‏ای به اداره نشده و اینجا من با این اصل هر چند تکرار است مخالفتی ندارم و اگر قرار است باشد بعد از ایجاد یک لفظ «اداره» اضافه بشود و دیگر این‏که این کلمه‏ای که آقای دکتر ضیائی فرمودند ...
Majlis:1 Volume:3 Sessions:51-67 Page:1585
نایب رئیس- آقای خامنه‏ای شورای عالی خودش که اداره نمی‏کند، شورای عالی تشکیلاتی را که خودشان، خودشان را اداره می‏کنند ایجاد می‏کنند.
خامنه‏ای- این در رأس قوه قضائیه است. (نایب رئیس- ما نه به صورت مدیر.) کار دیگری نیست غیر از آن، تمام کار دادگستری عبارت است از بودجه، لوایح، ترفیعات، انتقالات و امور اداری ...
نایب رئیس- منظور این است، شما می‏خواهید شورای عالی قضائی نقش مدیر را ایفا بکند؟ (خامنه‏ای- دخیل در اداره که هستند.) نقش مدیر را دارند؟ (خامنه‏ای- مدیر هستند چون کس دیگری وجود ندارد.) خودشان مدیرند یا واحدهای «خود اداره» را به وجود می‏آورند؟
خامنه‏ای- گمان نمی‏کنم این‏طور باشد، بالاخره باید جایی تمرکز داشته باشد و کلمه اداره جایش اینجا است.
نایب رئیس- این مقدار در بند 3 هست ملاحظه کنید، نوشته‏ایم «و مانند اینها از امور اداری».
خامنه‏ای- بنده عرض کردم که تکرار است ولی اگر بنا است که باشد جایش اینجا است که ایجاد تشکیلات را با اداره منظم کنیم. نکته دیگر این‏که اشاره شده به استخدام قضات عادل. تا به حال دانشکده‏های حقوق ما لیسانسه حقوق بیرون می‏دادند و این دانشکده‏ها ارتباط کامل با دادگستری و قوه قضائیه نداشتند یعنی قاضی مناسب تربیت نمی‏کردند فقط لیسانسه بیرون می‏دادند و اینها می‏بایستی می‏رفتند و دوره‏ای می‏دیدند شش ماه یا سه سال یا دو سال، ما کلمه تربیت را که اضافه کنیم دادگستری موظف خواهد شد یک دانشکده برای تربیت قضات عادل و مجتهد، با برنامه خاصی ایجاد بکند و عمل انقلابی همین است.
مکارم شیرازی- دانشکده حقوق انقلابی می‏شود و تربیت می‏کند.
دکتر قائمی- بسیاری از سازمان‏ها این کار را می‏کنند و دانشجویانی را که می‏خواهند به آن سازمان جذب بشوند شخصاً زیر نظر دارند.
نایب رئیس- دوستان لازم است به یک نکته‏ای توجه بفرمایند. ما خیال می‏کنیم ذکر نکردن یک امری در اصول قانون اساسی به معنی نفی آن است ولی این‏طور نیست. ما این را می‏گذاریم برای بعد و هیچ اشکالی هم ندارد چون در این مورد دو نظر وجود دارد. آیا واحدهای یک کشور مستقلًا مدرسه ایجاد کنند، یا واحدهای مختلف یک کشور نیازهایشان را به یک واحد آموزشی بدهند تا او مدرسه ایجاد کند؟ این دو نظر و دو مبنا است در سازمان تربیت هر جامعه. (خامنه‏ای- شما قوه قضائیه را استثناء بفرمایید چون مستقل است.) آقا سر ما دارید مصیبت می‏آورید.
میر مرادزهی- با آن ترتیبی که ما در نظر داشتیم که دادگستری مستقل بشود لیکن می‏بینیم که در عمل این‏طور نخواهد شد به علاوه رابطی خواهد داشت با دستگاه‏های دیگر و آن رابط وزیر نام گذاشته‏ایم و فکر می‏کنم آن مناسب است.
نایب رئیس- ایشان می‏گویند وزیر مناسب است.
تهرانی- چرا خلاف آئین نامه عمل می‏کنید؟ هر کس هرچه می‏گوید، بگوید شما رأی بگیرید.
Majlis:1 Volume:3 Sessions:51-67 Page:1586
نایب رئیس- بسیار خوب آقای دکتر آیت بفرمایید.
دکتر آیت- در این بند 3 استخدام قضات عادل و شایسته و عزل و نصب، یک «مجازات» هم اضافه کنید. برای این‏که قضات فقط عزل و نصب که نمی‏شوید بلکه ممکن است یکی ترفیع و تشویق بشود مجازات لازم است. (مکارم شیرازی- مجازات آن بالا هست.) من بالا مجازات ندیدم. (مکارم شیرازی- مجازات در اصل بالا هست.) قضات فرق دارند.
نایب رئیس- مثل این‏که اصول دیگر هم در آینده داریم. (دکتر آیت- اگر داریم پس هیچ.) (یکی از نمایندگان- دادگاه انتظامی قضات داریم.) خانم گرجی بفرمایید.
خانم گرجی- من که صبح نبودم ولی این لازم است و قوانین باید عوض بشود یعنی تنقیح بشود نه عوض شود.
گلزاده غفوری- ما صبح گفتیم که اولین کار وزارت دادگستری تنقیح قوانین گذشته است ولی حالا آقایان آن را برداشته‏اند.
نایب رئیس- صبح صحبت شد و مثل این‏که شما نبودید. (خانم گرجی- من در مسافرت بودم.) قرار بر این گذاشتیم دوستانی که به مسافرت می‏روند و کار مجلس خبرگان را ... (خانم گرجی- آن هم کار است مربوط به این.) نه، نمی‏شود به همه ما اصرار می‏شود که این طرف و آن طرف برویم و قرار بر این شد که ما حضور در اینجا را در مدت کارمان مخصوصاً حالا که مدت هم به آخر رسیده به عنوان یک واجب ترک مقدم رعایت کنیم. (خانم گرجی- در هر حال لازم است که آن قسمت باشد.) صبح صحبت کردیم و گفتیم ما این را می‏گذاریم جزو قسمت کلی «تهیه لوایح» یعنی این را به عنوان یک کار جداگانه تلقی نکنیم و بگوییم که شورای عالی قضائی باید لوایح قضائی را تهیه کند اعم از این‏که تنقیح لوایح قدیم باشد یا یک لایحه جدید، جدا کردنش لزومی ندارد. خوب همه دوستانی که اسم نوشته بودند صحبت کردند آقای ربانی بفرمایید.
ربانی شیرازی- مسائل مالی را در اینجا ذکر نکرده‏اید. (نایب رئیس- اینها قرار شده بعد بیاید.) عهده‏دارش کیست؟ همین شورا است؟
نایب رئیس- عرض کردم بعد می‏آید، این یک کار اداری است، وقتی گفتیم «و مانند اینها» همه‏اش شامل می‏شود. اجازه بفرمایید آقای آیت برای رأی‏گیری می‏خوانند.
اصل 142 (اصل یکصد و پنجاه و هفتم)- به منظور انجام مسؤولیت‏های قوه قضائیه شورایی به نام شورای عالی قضائی تشکیل می‏گردد که بالاترین مقام قوه قضائیه است و وظایف آن به شرح زیر می‏باشد:
ایجاد تشکیلات لازم در دادگستری به تناسب مسؤولیت‏های اصل 141.
تهیه لوایح قضائی متناسب با جمهوری اسلامی.
استخدام قضات عادل و شایسته و عزل و نصب آنها و تغییر محل مأموریت و تعیین مشاغل و ترفیع آنان و مانند اینها از امور اداری طبق قانون.
 (اخذ رأی به عمل آمد و نتیجه آن به شرح زیر اعلام شد)
Majlis:1 Volume:3 Sessions:51-67 Page:1587
نایب رئیس- عده حاضر هنگام اخذ رأی پنجاه و پنج نفر، شماره کل آراء پنجاه و پنج رأی، موافق پنجاه و چها نفر، مخالف هیچ، ممتنع یک نفر، تصویب شد، تکبیر (حضار سه مرتبه گفتند).
4- طرح و تصویب اصل 143 (اصل یکصد و پنجاه و نهم)
نایب رئیس- اصل 143 قرائت می‏شود.
اصل 143- مرجع رسمی تظلمات و شکایات، دادگستری است. تشکیل دادگاه‏ها و تعیین صلاحیت آنها منوط به حکم قانون است.
نایب رئیس- آقای مکارم بفرمایید.
مکارم شیرازی- این «مرجع رسمی تظلمات و شکایات دادگستری است» چه مطلبی را می‏رساند که سابقاً نبود؟ قبلًا که ما گفتیم دادگستری برای این کارها است. اگر بخواهیم بگوییم هیچ مرجع دیگر غیر از این تشکیل نمی‏شود، می‏توانیم نص صریح بنویسیم، که ننوشتیم و خود این هم قبلًا بوده و چه مطلب تازه‏ای را می‏رساند؟
نایب رئیس- این را البته باید آقایان جواب بدهند اما چون کوتاه است من خودم جواب می‏دهم. اینجا نوشته، مرجع رسمی یعنی تظلمات یک راه برطرف کردن غیر رسمی هم دارد که ما خواستیم جلو آن را نبندیم ولی می‏گوییم آنجایی که می‏خواهد رسمیت پیدا کند که آقای خامنه‏ای هم صبح توضیح دادند. (خامنه‏ای- یک کلمه «منحصراً» اضافه کنید.) می‏نویسیم «تنها مرجع رسمی» آقای طاهری اصفهانی بفرمایید.
طاهری اصفهانی- من یک تذکر کوچک داشتم این‏که به عنوان یک اصل قانون اساسی نوشته شود، مرجع رسمی تظلمات و شکایات دادگستری است، این سابقاً هم بود و چیز تازه‏ای نیست و این یک اصل قانون اساسی نمی‏تواند باشد مسلم است که دادگستری به تظلمات رسیدگی می‏کند.
نایب رئیس- «دین رسمی اسلام است» هم در قانون اساسی قبلی بوده است.
طاهری اصفهانی- یکی هم جمله «منوط بر حکم قانون است» قبلًا مشابه نداشته می‏نوشتیم «بر طبق قانون» چرا منوط به حکم قانون؟
نایب رئیس- از نظر عبارت می‏فرمایید؟ شما نمی‏خواهید تنوعی در عبارت باشد؟ آقای فوزی بفرمایید.
فوزی- یک همان مسأله‏ای که آقای مکارم فرمودند دیگر این‏که «تعیین صلاحیت» یا «تعیین وظایف»؟
نایب رئیس- معمولًا آن چیزی که در دادگاه خیلی مطرح است این است که آیا این دادگاه صلاحیت رسیدگی به این دعوا را دارد یا خیر، که هم مطلع است و هم واقعیت. خانم گرجی بفرمایید.
خانم گرجی- در متن قبلی بود که هیچ کس در هیچ مقامی به هیچ عنوان نباید ...
نایب رئیس- این را صبح حذف کردیم چون دیدیم هیچ ضرورتی ندارد.
خانم گرجی- یعنی تشکیل دادگاه‏های دیگر ضرورتی ندارد؟
نایب رئیس- نه گفتیم برای این‏که قاضی تحکیم را فعلًا اینجا محفوظ نگاه داریم دیگر
Majlis:1 Volume:3 Sessions:51-67 Page:1588
لزومی ندارد به آن شکل بنویسیم چون ممکن است کسی در فهم کلمه دادگاه دقت کافی نکند آن را برداشتیم. آقای آیت بفرمایید.
دکتر آیت- دو مطلب است یکی راجع به «رسمی» که خیلی مهم است برای این‏که اگر این را ننویسیم فردا ممکن است یکی، یک حکمی بکند و بعد بخواهد جنبه اجرایی هم به آن بدهد دوم این‏که ما «آن دادگاه‏های انقلاب» را داریم و باید این را تصریح کنیم وجودش را تا موقعی که ..
نایب رئیس- آورده‏ایم. (منتظری- نیاوردیم.) در یکی از اصول دیگر آورده‏ایم.
دکتر آیت- من تا حالا که نگاه کردم ندیدم. (یکی از نمایندگان- دادگاه‏های انقلاب که قانونی است.) قانونی است، ولی باید اینجا اضافه بشود تا وقتی که وجودش لازم است و دادگاه‏های دیگر ... (منتظری- در هیچ کدام از این اصول نیست.)
نایب رئیس- پس در یک طرح دیگری بوده، شاید در طرح دیگری که دوستان تهیه کرده‏اند بوده و من خیال کردم در این طرح بوده، من صبح خواندم و به نظرم در آن طرحی است که به امضاء دو نفر از آقایان است در ده ماده. (دکتر آیت- بلی من هم خواندم.) آنجا گفته شده است که دادگاه‏های انقلاب تا زمانی که رهبر انقلاب یا مجلس شورای ملی عدم نیاز به آنها را اعلام نکرده است به انجام وظایف خود ادامه خواهند داد. (منتظری- پس این باشد.) (مکارم شیرازی- ذیل اینجا کافی است.) (تهرانی- احتیاجی هم نیست.) (دکتر آیت- احتیاج هست.) تشکیل دادگاه‏های انقلاب بر طبق قانون است و به عنوان یک بخشی از قوه قضائیه است و فقط این وزارت‏خانه نسبت به آن مستقل است و الان بخشی از قوه قضائیه است و اشکالی هم به وجود نمی‏آورد. (منتظری- اشکال به وجود می‏آورد.) چراقانونی است و با قانون برقرار شده است.
ربانی شیرازی- این قانون نفی آن است. (دکتر آیت- بلی این قانون نفی آن است.) تنها مرجع دادگستری است و به حکم این قانون دادگاه‏های انقلاب دیگر رسمیت ندارد.
نایب رئیس- عنایت نفرمودید.
دکتر آیت- این شکی که الان ایجاد شده خودش دلیل بر این است که می‏شود بعداً از آن استفاده کرد.
ربانی شیرازی- شما این را اثبات می‏کنید مخصوصاً اگر تنها مرجع هم باشد. آن را که ازش صحبت نمی‏کنید و اینجا اثباتاً فقط دادگستری است.
یزدی- ولی همین مرجع می‏گوید اگر قانونی تصویبش کرد صحیح است.
نایب رئیس- یک سؤال هست زیرا اینجا نوشته شده مرجع رسمی تظلمات و شکایات.
یزدی- این مربوط به حکم قانون است هم سن مرجع ولو مرجع واحد.
نایب رئیس- خیر آن‏که چیز دیگری است. (یکی از نمایندگان- اگر کلمه «تنها» را برداریم.) «تنها» را نگذاشتیم. (طاهری گرگانی- «تنها» اگر برداشته شود ذیلش کافی است.) یک توضیح می‏دهم که ما یک اصل دیگر راجع به دادگاه‏های نظامی می‏آوریم. (منتظری- نه معلوم نیست چنین اصلی داشته باشیم.) اجازه بفرمایید برای رسیدگی به جرایم نظامیان. (منتظری- خیر نداریم.) بحث سر قبول داشتن و نداشتن شخصی نیست. می‏خواهم عرض کنم که آیا این اصل با آن اصل منافات دارد؟ (سبحانی- قرار شد جزء دادگستری باشد.) (دکتر آیت- آن استثناء است.) اینجا که استثناء نکردیم.
Majlis:1 Volume:3 Sessions:51-67 Page:1589
دکتر آیت- نه آن یک چیز دیگری است و آن هم قانون دارد و هم این مسأله است، ما الان دو دادگستری داریم.
ربانی شیرازی- اگر آن اصل را نیاورید منافات دارد شما منافات ندارید چون ذکر نکردید ولی این را که ذکر نمی‏کنید.
نایب رئیس- ولی معنای ذکر این است که بگویید بین این اصل 143 و اصل 155 که می‏آید تنافی است.
منتظری- نه، عام و خاص است.
دکتر آیت- شما یک اصل راجع به دادگاه‏های انقلاب بیاورید ما حرفی نداریم.
نایب رئیس- عنایت بفرمایید. من اصلًا می‏خواهم بگویم تنافی هست یا تنافی نیست.
منتظری- تنافی عام و خاص است.
طاهری گرگانی- به گفته آقایان بین صدر و ذیل این اصل تناقض است.
نایب رئیس- خیر. این‏که تشکیل دادگاه‏ها و تعیین صلاحیت آنها منوط به حکم قانون است یعنی در همین چارچوب صدر.
طاهری گرگانی- چه کسی باید تشکیل بدهد؟
نایب رئیس- این در چارچوب صدر است یعنی دادگاه‏های دادگستری هر کدامش صلاحیت مشخصی دارد. (ربانی شیرازی- این را باید ذکر کنیم.) بعداً ذکر می‏کنیم. پس با ذکر بعدی می‏فرمایید اشکالی ندارد بعداً اضافه می‏کنم.
هاشمی‏نژاد- دادگستری مرجع تظلمات و شکایات است دادگاه انقلاب که این کارها را نمی‏کند.
نایب رئیس- چرا گاهی می‏کند. آقای باهنر بفرمایید.
دکتر باهنر- مرجع رسمی تظلمات و شکایات، دادگاه‏های مربوط به قوه قضائیه است، چون دادگستری ممکن است شامل دادگاه‏های نظامی نشود و بعد هم تشکیل دادگاه‏ها و تعیین صلاحیت آنها به عهده قانون است، مسأله را حل می‏کند.
خامنه‏ای- دادسرا و دادگاه‏های انقلابی تا پایان مأموریت خود به وظایف خود عمل خواهند کرد.
نایب رئیس- یک چیز دیگری است. یک نکته‏ای را توجه بفرمایید. امروز دادستان دادسرای نظامی و معاون حقوقی وزارت دفاع آمده بودند و چیزی را آورده‏اند که فردا خدمت دوستان به موقع مطرح می‏شود، نکاتی را آورده بودند مربوط به آن اصل تشکیل دادگاه‏های رسیدگی به جرایم نظامی نه دادگاه‏های به آن معنی شومی که قبلًا بوده است. اینها یکی از پیشنهادهایی که آورده‏اند این است که همین دادگاه‏های مربوط به جرایم نظامی هم به قوه قضائیه وابسته باشد ولی در آنجا باشد که عزل و نصب قضات به دست اینها باشد و در آنجا هم استقلال قضائی محفوظ بماند. اگر این‏طور نوشته شود پیشنهاد آقای دکتر باهنر را حل می‏کند که ما بنویسیم مرجع رسمی تظلمات و شکایات دادگاه‏های قوه قضائیه است. اگر این‏طور بنویسیم طبق قانون هر دادگاهی را برای قوه قضائیه مشخص کردیم، مشخص می‏شود.
منتظری- دادگاه همیشه مربوط به قوه قضائیه است.
گلزاده غفوری- بعد از این‏که شکایت به دادگاه تسلیم شد و مقدماتش انجام شد دادگاه‏
Majlis:1 Volume:3 Sessions:51-67 Page:1590
تشکیل می‏شود، یعنی دادگستری یک مرجع رسمی است و به عنوان یک قوه بزرگ که باید تکلیفش را انجام بدهد، بنابراین به این شکل که شما می‏فرمایید اشکال دارد.
نایب رئیس- این رفع اشکالش خیلی ساده است چون می‏نویسد دادسراها و دادگاه‏های مربوط به قوه قضائیه.
گلزاده غفوری- قبل از دادسرا مثلًا کلانتری است.
نایب رئیس- آنها تابع دادسرا هستند. ما در دادگستری دو بخش بیشتر نداریم یعنی غیر از بخش اداری و مالی یک دادسرا داریم و یک دادگاه.
گلزاده غفوری- دادگاه حقوقی را چه می‏گویید چون همه‏اش که جزایی نیست.
نایب رئیس- آنها هم همین‏طور چون دادسرا است.
گلزاده غفوری- دادگستری که بگوییم اسم عام است و شامل همه‏اش می‏شود. اگر دادسرا هم بگوییم باز محدود می‏شود.
نایب رئیس- چه محدودیتی دارد؟ توضیح بدهید که ما یاد بگیریم، ما می‏توانیم بنویسیم دادسراها و دادگاه‏ها تابع قوه قضائیه است.
منتظری- من پیشنهاد می‏کنم بعد از «دادسرا و دادگاه‏ها» بنویسیم «تشکیل و تعیین صلاحیت آنها منوط به حکم قانون است». آن وقت دادگاه انقلاب هم می‏تواند جزء آن قرار بگیرد «مرجع رسمی تظلمات و شکایات دادسراها و دادگاه‏ها است، تشکیل و تعیین صلاحیت آنها منوط به حکم قانون است» این متن شامل همه می‏شود و دست قانون را هم نبسته است و «قوه مربوط به قضائیه» را نمی‏خواهد.
گلزاده غفوری- در پیش نویس هم همین‏طور بوده است. اشکال فنی پیدا می‏کند. (نایب رئیس- چه اشکال فنی پیدا می‏کند؟) همین است که دادگستری اسم عام قوه است. هر جایش برای هر کاری به تناسب مسؤولیتی که دارد مرجع رسمی تظلمات و شکایات است. شما وقتی محدودش کردی یک جایش لنگ می‏شود.
گلزاده غفوری- کسی به دادسرا نمی‏رود شکایت کند.
طاهری اصفهانی- ایشان می‏گویند کلانتری در دایره دادگستری است چون ضابط است.
نایب رئیس- کلانتری الان تابع وزارت کشور است ولی ضابط دادگستری است یعنی همه می‏دانند که امروز ...
گلزاده غفوری- ما پلیس قضائی را در آینده پیش‏بینی کردیم.
نایب رئیس- حالا را می‏گوییم. اگر بعداً بکنید که تابع او است، بنده گمان می‏کنم که مسأله را حل کنیم به این‏که در اصول بعدی یک اصل راجع به آن می‏نویسیم چون وقتی آقایان می‏گویید منافاتی ندارد دیگر اشکالی ندارد. پس ما با اجازه آقایان دیگر اشکالی نکنید و همین متن را به رأی می‏گذاریم. (دکتر آیت- آن ذیل را بعد می‏نویسیم؟) بلی یک اصل جداگانه‏ای می‏نویسیم. بنابراین بگذارید این اصولی که همیشگی است مستقل بماند و آن اصل که موقت است جداگانه می‏گذاریم «که مادام که نیازی به دادگاه‏ها و دادسراهای انقلاب هست اینها به قوت خودش باقی». (سبحانی- اعترافات اضافه شود چون در تنظیم قبلی اعتراضات بود.) اجازه بدهید همین متن را به رأی بگذاریم چون هر چه جلوتر می‏رویم خلاصه‏تر می‏شود. اصل‏
Majlis:1 Volume:3 Sessions:51-67 Page:1591
143 را برای رأی‏گیری می‏خوانیم.
اصل 143 (اصل یکصد و پنجاه و نهم)- مرجع رسمی تظلمات و شکایات دادگستری است. تشکیل دادگاه‏ها و تعیین صلاحیت آنها منوط به حکم قانون است.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر در جلسه در هنگام اخذ رأی پنجاه و چهار نفر، شماره کل آراء پنجاه و چهار رأی، موافق پنجاه و سه نفر، ممتنع یک نفر، مخالف هیچ، بنابراین تصویب شد، تکبیر (حضار سه مرتبه تکبیر گفتند).
5- طرح اصل 144
نایب رئیس- اصل 144 مطرح است که قرائت می‏شود.
اصل 144- دادگستری در امور مالی و اداری و قضائی استقلال دارد. لوایح قضائی آن مستقیماً و بودجه آن مورد بررسی و تصویب مجلس شورای ملی قرار می‏گیرد.
مکارم شیرازی- عبارت را اصلاح نکرده‏اند.
نایب رئیس- نه، قرار شد اصل را به همین صورت بیاوریم.
مکارم شیرازی- بنویسیم «برای بررسی و تصویب به مجلس ملی فرستاده می‏شود».
نایب رئیس- بلی، عیبی ندارد. پس می‏نویسیم «برای بررسی و تصویب به مجلس شورای ملی فرستاده می‏شود» آقای صدوقی بفرمایید.
صدوقی- بنده کمتر حرف می‏زنم و نمی‏خواهم وقت مجلس را بگیرم ولی در باب قضا اشکالی در خاطر دارم و آن این‏که یکی از مسلمات اجور القضاه سحت، مزد گرفتن در برابر قضاوت حرام است نمی‏شود قاضی را اجیر نمود و اجرت معین برای او قرار داد ولی در زمینه احتیاج قاضی را می‏شود از بیت المال مسلمین روزی به مقدار احتیاج داد که از آن در فقه شیعه تعبیر می‏شود به ارتزاق که قاضی از مرتزقه در بیت المال است پس اگر قاضی غنی و بی‏نیاز باشد حق ارتزاق را ندارد و در زمینه احتیاج به مقدار نیازش حق ارتزاق دارد خواه کمتر از اجره المثل تا زائد بر اجره المثل باشد پس استیجار قاضی خواه غنی یا فقیر باشد مبلغ معین یعنی چه؟ و جهت دیگر قاضی مجتهد جامع الشرایط باشد و حکمی را داد نمی‏توان نقض کرد پس استیناف و تمیز دیوان عالی کشور چه معنی دارد؟
نایب رئیس- این مورد بعداً می‏آید. آن اولی که فرمودید من توضیحی برایش دارم ولی اجازه بفرمایید خود آقایان توضیح بدهند اگر کافی بود که هیچ ولی اگر کافی نبود من عرض می‏کنم. (یکی از نمایندگان- توضیح بدهید.) ملاحظه بفرمایید. این که ما داریم اجور است، اجور یعنی این‏که متداعیان یا کسانی که در رابطه هستند بخواهند به قاضی مزدی بدهند، بیت المال که پرداخت می‏کند ببینیم که آیا بیت المال به عنوان اجرت پرداخت می‏کند؟ (تهرانی- به عنوان ارتزاق.) بلی به عنوان ارتزاق.
صدوقی- اگر به عنوان زندگیش است پس باید به مقدار زندگیش باشد. اگر برای او معین بکنند که مثلًا ده هزار تومان در ماه به او بدهند منعی ندارد فقط باید به اندازه‏ای که احتیاج دارد به او بدهند. (مکارم شیرازی- استخدام است نه استیجار.) خوب اینجا هم دارد استیجار می‏کند و ماهی ده هزار تومان می‏گیرد که آنجا بنشیند.
Majlis:1 Volume:3 Sessions:51-67 Page:1592
دکتر ضیائی- بعدها قضات ما کسانی خواهند بود ولو کم باشند واجد آن شرایطی که در دین اسلام برایشان مقرر است. بنابراین قاضی خودش وظیفه‏اش چیست و از طرف چه کسی منصوب می‏شود؟ آن کسانی که او را منصوب می‏کنند آنها با آن مقداری که او نیاز دارد و آن قاضی می‏داند که بیش از آن نیاز ندارد به او می‏دهند.
صدوقی- این‏طور نیست و این کار را نخواهند کرد. سه هزار تومان می‏دهید اعم از این‏که احتیاج داشته باشد یا نداشته باشد و یا غنی یا فقیر باشد.
نایب رئیس- شهریه‏ای که به طلاب از بیت المال داده می‏شود و منظم هم هست و مقدر به قدر هم هست برای این است که تنظیم این کار را می‏کند، این از ارتزاق است یا از اجور؟ (صدوقی- ارتزاق است.) با این‏که ارتزاق است حدود مشخصی دارد.
صدوقی- مقداری که به آنها می‏دهیم کفاف نمی‏کند. به قدر کفاف نیست.
گلزاده غفوری- منحصراً به حضور قاضی نیست دادگستری مخارج دیگری دارد.
نایب رئیس- آقای خامنه‏ای بفرمایید. (خامنه‏ای- مخالفم.) آقای منتظری (منتظری- من با این ترتیب که هست مخالفم.) آقای آیت (دکتر آیت- مخالفم) آقای دکتر قائمی (قائمی- من مخالفم) آقای ربانی شیرازی (ربانی شیرازی- من راجع به عبارت یک صحبت داشتم.) بفرمایید.
ربانی شیرازی- «مستقیماً» دوتا نمی‏خواهد یکی که بیاورم هر دو را شامل می‏شود.
نایب رئیس- یکی مستقلًا است و یک مستقیماً. آقای مکارم بفرمایید.
مکارم شیرازی- اگر بخواهید مشکل آقای صدوقی حل شود استخدام به عنوان نصبش است و مقابلش عزل است. نصب قضات و عزل آنها را که ایشان اشکال می‏کنند آن وقت استخدام هم می‏خواهد.
صدوقی- ما در فقه اجرت برای قضاوت نداریم.
یزدی- کار قضاوت چون واجب است و اجرت در مقابل کار واجب صحیح نیست همین است و آن‏که اینجا به عنوان مالی گفته می‏شود مربوط به کلیه تشکیلات قضائی است که قاضی غیر از قضاوتش، کار تشخیص، مطالعه پرونده، آماده کردن پرونده و چیزهای دیگری هم هست در برابر کار قضاوت اگر بخواهد اجرت بگیرد سحت دارد و حرمت ملاکش این است. پس بنابراین راه دارد.
نایب رئیس- آقای عضدی (عضدی- مخالفم) آقای میر مرادزهی. (میر مرادزهی- من در پاسخ صحبت آقای صدوقی مطلبی عرض کنم.) بفرمایید.
میر مرادزهی- قطعنامه مالک اشتر در مورد قضات که حضرت امیرالمؤمنین فرمودند من اجازه می‏خواهم یک قسمتش را بگویم. (نایب رئیس- بفرمایید.) گفته است پس باید همواره ناظر و مراقب کار قاضی باشید و از طرف دیگر در حق او چنان سخاوت و گشاده دستی از خود نشان دهید که نیازش تأمین و بهانه‏اش برطرف شود تا دست نیازش به سوی مردم دراز نباشد.
یزدی- منافاتی با فرمایش ایشان ندارد.
نایب رئیس- توجه می‏فرمایید که آن‏چه آقای صدوقی و بعضی دوستان می‏فرمایند مخالفت با حقوق بگیر بودن قاضی است نه با تأمین نیازهایش، می‏گویند فرمول را عوض کنید و تبدیل‏
Majlis:1 Volume:3 Sessions:51-67 Page:1593
کنید به تأمین نیاز.
میر مرادزهی- استیفاء یکی از مواردی است که در مقابل انجام کارش باید مزد بگیرد.
یزدی- در کار واجب اجرت نمی‏شود گرفت و قضاوت واجب است.
نایب رئیس- آقای خزعلی بفرمایید.
خزعلی- این اصل را از نظر مفادى که دارد اشکال ندارد ولى اعتراض جناب آقاى صدوقى وارد است چون اعتراض ایشان به تعیین حقوق قاضى است که باید فقط ازاحه علت و تأمین زندگیش بشود اما اینجا راجع به تعیین حقوق صحبتى نشده است.
نایب رئیس- چرا دوستان صحبت می‏فرمایید؟ آقاى خزعلى بفرمایید.
خزعلى- دادگسترى در امور مالى و ادارى و قضائى استقلال دارد و بودجه‏اش را باید به طور مستقل بگیرد اما در قانون عادى بایستى منظور شود که براى قاضى طبق دستور اسلام تأمین زندگى شود نه تعیین حقوق بنابراین در اینجا اشکالى نیست ولى قانون عادى باید رعایت بشود.
نایب رئیس- بلى می‏دانید آن استخدام هم به معناى در برابر فرد نیست یعنى به خدمت دعوت کردن بنابراین هیچ اشکالى ندارد. آقاى مشکینى بفرمایید.
مشکینی- ى ک مسأله رشوه داریم و یک مسأله اجور القضاه و یک مسأله استخدام. آن‏که مسلماً حرام است رشوه است اما اجر و مزد از متحاکمین گرفتن مورد اشکال است فلذا عده‏اى از علما براى کارهایى مثل تحریر و وسیله و امثال اینها می‏گویند احوط این است که اجرت نگیرد بعد می‏گیرد بلکه اقوى حرمت است بالاخره مربوط است به این‏که از متداعیین بگیرد اما اگر حاکم استخدام کند ولو اجرت هم باشد ظاهراً ضررى ندارد.
نایب رئیس- آقاى مشکینى ببینید همان‏طور که فرمودید در اصل، دو شقش محل بحث است ولى من هم عرض کردم ظاهراً ادله آنجایى است که از متداعیین باشد، یعنى تعمیم به غیر متداعى واقعاً خیلى زور می‏برد.
تهرانی- همین جا را رجوع بکنید تا ببینید روایت خاص هم هست.
گلزاده غفوری- این اصل قاضى و غیر قاضى را شامل می‏شود و منحصر به قاضى نیست. اگر قاضى عادل و شایسته باشد که مقرراتش تضمین می‏شود. (عده‏اى از نمایندگان- در این اصل اصلًا مسأله اجور نداریم.)
نایب رئیس- بلى در اینجا مسأله اجور نداریم. یک مخالف و یک موافق صحبت می‏کنند و بعد رأى می‏گیریم بنابراین آقاى خامنه‏اى اولین مخالف هستند، بفرمایید صحبت کنید و آقاى دکتر غفورى هم به عنوان موافق صحبت می‏کنند.
خامنه‏ای- بسم الله الرحمن الرحیم. قوه قضائیه را ما وقتى به طرز کار و ماهیتش آشنا شویم مى‏بینیم که واقعاً با این‏که به قول بعضى از برادران یک عمل اجرایى هم انجام می‏دهد یک شق خاصى از کارهاى اجرایى مملکتى است که گاهى می‏تواند معارض با قواى دیگر قرار بگیرد. دادگسترى و قضائیه دو نحوه عمل دارد که با دولت در اصطکاک واقع می‏شوند یکى این‏که طبق وظایفى که دارد براى همین چیزهایى که ما امروز تصویب کردیم، هر انحراف و تغییر روشى را از طرف کسانى که در قوه مقننه و به خصوص در قوه مجریه هستند که بیشتر عملیات اجرایى دست آنها است و احتمال خطا و لغزشى هست جلوگیرى از آن را به دست‏
Majlis:1 Volume:3 Sessions:51-67 Page:1594
قوه قضائیه داده‏اند. بنابراین کمترین انحراف رئیس جمهور و نخست وزیر و وزراء و آنهایى که اسلحه می‏بندند و آنهایى که قدرت دارند و آنهایى که حاکمیت مردم به دست آنهاست که همه کارى می‏کنند، مختصر لغزشى اینها را یک مقام گوشه نشینى به نام قوه قضائیه می‏آورد و محاکمه مى‏کند و به صلابه می‏کشد و گاهى اعدام می‏کند امثال بوتو و اینها را و جاهایى که قوه قضائیه مستقل است مثل آمریکا و غیره از دادستان یا از مقامى که رأس قوه است یا از نفس قوه به شدت می‏ترسند چون تمام این اقتدارات می‏تواند در محکمه به هیچ تبدیل شود. این نحوه عمل است که قوه قضائیه دارد و براى قوه مجریه و حتى قوه مقننه محتمل الخطا یک خطر بزرگى است و اینها از آن اول سعى می‏کنند این را در مشت خودشان بگیرند. دوم این‏که قوه مجریه براى اعمال نفوذ خودش گاهى اوقات مجبور است کتف اشخاصى را به وسیله دادگسترى ببندد، دادگاه‏هایى به نام دیوان کیفر درست کرده‏اند که هر کس در ادارات تخلف می‏کرد به آن دادگاه می‏دادند و ثابت می‏کردند که متخلف بوده و به زندان می‏انداختند و یا متخلفین را تبرئه می‏کردند و آزاد می‏کردند و این امور به نظر دولت سابق بود. از این قبیل شاید بشود شقوق دیگرى هم فرض کرد ولى عمده‏اش همین دوتا است بنابراین حیث قوه قضائیه حیث مقابله با ظلم است ولو این‏که قوه مجریه باشد. حالا قوه مجریه را اگر معصوم فرض می‏کردیم مسأله‏اى نبود از آنجایى که نه فقط معصوم نیستند بلکه احتمال خطا درشان زیاد است به لحاظ تسلط زیاد بر قدرت، یک قوه قضائیه مستقل خوب در اینجا یک فرض معقول است و باید مورد توجه باشد. قوه مجریه هیچ موقع از کمترین حقى، که داشته باشد و امکاناتى که داشته باشد. نمی‏گذرد در مواقعى که منافعش در خطر باشد، تعبیر بعضى از برادرانمان این بود که بودجه اگر به دست دولت باشد سر قوه قضائیه دائماً زیر بغل اوست براى این‏که قوه قضائیه نیازهاى مختلفى دارد که یکى از آنها نیاز قضات است و بقیه مسائل هم هست و سازمان‏هایى که باید تأسیس کنند، کارهایى که باید بکنند ولو این‏که در اصطکاک با دولت هم نباشد ولى دولت به صرف این‏که از این دستگاه راضى نباشد و یا این را نگه دارد تا راضى شود که فلان عمل را متقابلًا انجام بدهد بدش نمی‏آید که از این استفاده کند، استقلال قوه قضائیه که در اینجا پیشنهاد شده بودجه مستقلًا و لوایح مستقیماً به مجلس شوراى ملى برود. من می‏خواهم عرض کنم مستقلًا و مستقیماً در بودجه معنى ندارد، اگر مستقیماً نباشد مستقلًا هم نیست و تمام صحبت‏هایى که در یکى دو جلسه شد، بر این مدارا بوده که دولت باید بودجه به درآمدهایى که دارد بسنجد و زیادى‏هایش را بزند و به مجلس بدهد. این را دولت در تمام دستگاه‏هاى اجرایى خودش باید بکند براى این‏که آموزش و پرورش را با ارتش باید موازنه کند. یک روز هست که آموزش و پرورش باید عمل انقلابى انجام بدهد و خرج زیاد دارد آن کار را می‏کند و از تسلیحات کم می‏کند و گاهى جنگ است و به عکس عمل می‏کند و اینها اساسش بر این است که تمام سازمان‏ها در اختیار دولت است و خودش می‏داند. چون این حاکمیت حقش هست و ضرر به جایى نمى‏زند سیاست عمومى اقتضا می‏کند، و اما اگر بودجه قوه قضائیه یا قوه مقننه که مستقل هستند در اختیار دولت باشد و مستقلًا یعنى خودشان پیشنهاد کنند این معنا نمی‏دهد، زیرا مستقلًا یعنى خودشان بنشینند و صورت بدهند خب صورت را تمام ادارات مى‏دهند معنى مستقل این است که بتواند دور از دستبرد و حذف کردن‏ها و ایراد و اعتراضات دولت به مجلس بدهد و مجلس که نماینده همه ملت است بگوید
Majlis:1 Volume:3 Sessions:51-67 Page:1595
ما این قوه قضائیه را با این مخارجش می‏خواهیم یا نه، و به هیچ وجه مجلس مجبور نیست که اگر بیش از حد نیازش صورت داد تصویب بکند. این‏طور نیست بعضى مواقع هست که لوایح دولت را تصویب می‏کند یا رد می‏کند و نقد می‏کند و قدرت بررسى هم دارد و می‏تواند بین خرج و خودش حق دارد این کار را بکند و زیانى نمی‏زند براى این‏که مجموعش سیاست عمومى است ولى اگر قوه قضائیه را دست او بدهیم همان مستقلًا هم نیست و این قید در اینجا یک قید بى‏معنى است. در مورد بودجه مستقلًا یا مستقیماً به مجلس دادن معادل با یک معنا را می‏دهد. شما مستقلًا را بردارید و مستقیماً را بگذارید و اما اگر هر دو باشد پیشنهاد من این بود و صبح هم که ما طرح کردیم بر این قرار گرفت ما دو عمل ادارى و ارتباطى که قوه قضائیه با مجلس دارند یعنى تقدیم لوایح و بودجه را یک چیز می‏دانیم یعنى استقلال این اقتضا را دارد که لوایحى را که تشخیص می‏دهد بدهد و از این لوایحى که این حق را به او داده‏اید لایحه بودجه خودش هست، و این بودجه را به لحاظ اهمیتى که دارد نظارت بکند و کم و زیاد بکند بنابراین مستقلًا بدون مستقیماً در امور بودجه معنى ندارد و این دو باید با هم باشند و ضمانت اجرایى استقلال قوه مجریه به آن ترتیبى است که ما گفته‏ایم یعنى نیاز به دولت نداشته باشند و دولت نتواند به عنوان این‏که ما پول نداریم و یا نمی‏توانیم مردم را برایشان مالیات وضع کنیم قبل از این‏که به مجلس برود مقدارى از آن را بزند چون مجلس بیشتر از آن‏چه که به او می‏دهند تصویب نمى‏کند بلکه همیشه کم می‏کند نه زیاد. عرض دیگرى ندارم.
نایب رئیس- مثل این‏که آقاى خامنه‏اى موافق به توان دوم بودند یعنى این‏که این اصل باید باشد و فقط باید مستقلًا و مستقیماً در هر دو باشد.
خامنه‏ای- بنده مخالف با این اصل بودم به لحاظ این‏که اینجا لوایح قضائى مستقیماً و بودجه آن مستقلًا باشد. (نایب رئیس- یعنى می‏فرمایید هر دو باید مستقیماً باشد؟) چون به نظرم می‏رسد یک شبهه‏اى شده که در لحظات آخر وارد کرده‏اند و ضربتى به تمام مخالفت‏هاى بنده می‏شود در جواب باید عرض کنم ...
نایب رئیس- خیر آقا، منظور ضربه نیست من از نظر اداره مجلس خواستم بدانم که بعد از شما موافق صحبت کند یا مخالف.
خامنه‏ای- من عقیده‏ام این است که بیانات بنده مخالفت بااین تلقى می‏شود زیرا مستقلًا منافات دارد با مستقلًا و مستقیماً نه این‏که یک چیزى اضافه کنید بلکه این آن مفهوم را نمی‏رساند.
صافی- آن تذکرى که بنده خدمتتان عرض کردم بفرمایید.
نایب رئیس- خوشبختانه در اینجا یک مأخذ فقهى جناب آقاى صافى در اختیار ما گذاشته‏اند که آن را می‏خوانم:
اختلفوا فى جواز اخذ الاجره على القضاء من المتخاصمین، أو احدهما، او غیرهما، مطلقاً او مع الضروره، أو مع عدم التعین علیه، أو مع الامرین، و عدم جوازه مطلقاً على أقوال. فعن جماعه الجواز مطلقاً کما حکى عن القواعد و النهایه و القاضى، و عن المفاتیح نقله عن بعضهم، و عن شرحه‏
Majlis:1 Volume:3 Sessions:51-67 Page:1596
اسناد جواز الاخذ الى المشهور، و ظاهره اطلاق الجواز، و عن جماعه المنع مطلقاً، بل عن المبسوط انه قال: عندنا لایجوز بحال. و ظاهره الاجماع علیه، و عن المعتمد الاجماع علیه مع عدم الحاجه و عن الکفایه نفى الخلاف فیه مع وجود الکفایه من بیت المال قال: و مع عدمها و وجود الحاجه قولان اشهرها المنع. و کذا عن المسالک و عن بعضهم الجواز مع عدم التعین و الضروره، مع التعین والکفایه لایجوز قولا واحداً و فى المستند دعوى ظهور الاجماع على عدم الجواز مع الکفایه.
بعد نظر خود مرحوم سید:
والاقوی: هو الجواز مطاقاً، للاصل و الاطاقات، و عدم الدلیل علی المنع سوی.
بعد می‏رسد به استدلال به روایت: نعم ربما استدل علی الجواز فی المقام للصحیح بن سنان عن قاض بین فریقین و در وسایل بوده، بین الفریقین، یأخذ من السلطان علی القضا الرزق و قال ذلک السحت و فی ان ظاهره خلاف الاجماع فانه لا مانع لارتزاقه من بیت المال و دعوی ان الظاهر الی القضاء کونه عوضاً عنه لارتزاقاً کما تری فهو اما محمول الکراهه و ان کان بعیداً او علی کونه من قضاه الجور و کون حرمه ارتزاقه من جهه عدم اهلیته للقضاء و علیه یحمل ایضا الخبر المروی فی الخصال السحت انواع کثیره و منها اجور القضاه.
مسأله بعد: یجوز ارتزاق القاضی من بیت المال مع حاجته بالاجماع لانه معد لمصالح المسلیمن و هذا منها لتوقف انتظام امور المسلیمن علیه بل الاقوی جوازه مع عدم حاجته ایضاً کما هو المسند الی المشهور حیث قالوا بکراهته مع عدم الحاجه و ان الاولی ترکه توفیراً علی سائر المصالح و یدل علیه اطلاق مرسله الجماد الطویله و فیها و یاخذ الباقی فیکون ذلک ارزاق اعوانه علی دین الله و فی مصلحه ما ینوبه من تقویه الاسلام ... تا آخر
نایب رئیس- آقای منتظری بفرمایید.
منتظری- بنده معتقدم که صدر این اصل که نوشته شده «دادگستری در امور مالی و اداری و قضائی استقلال دارد» زیادی است برای این‏که در مورد قضائی را که جلوتر گفته‏ایم استقلال دارد. در مورد اداری هم که هر اداره‏ای برای خودش مستقل است و گفتن ندارد و در امور مالی هم مستقل هست و لازم نیست که مستقیماً به مجلس شورای ملی ببرد برای این‏که همه بودجه را دولت باید ببرد ولی باید مستقل باشد به این معنا دولت نتواند در آنجا دخالت کند و باید این‏طور بنویسیم «بودجه دادگستری مستقلًا و لوایح آن مستقیماً تنظیم و برای بررسی و تصویب به مجلس شورای ملی فرستاده می‏شود».
نایب رئیس- خوب حالا دوستانی که این اصل را پیشنهاد کرده‏اند مثل این‏که آقای غفوری می‏فرمایند هنوز موافق صحبت نکرده بفرمایید شما صحبت‏تان را بکنید.
کرمی- ایشان با آقای خامنه‏ای یک رأی دادند.
گلزاده غفوری- سال‏های سال آرزوی مردم این بود که یک دادگستری مستقل و به معنای صحیح دادگستری داشته باشند و از افتخارات اسلام این است که دادگستری به تمام مسائل جامعه اشراف دارد و دلیلش هم همان است که دوستان چند بار گفته‏اند و هر آدمی که مختصری اطلاعات از اسلام دارد شنیده است که قاضی در اسلام حق احراز بالاترین مقام را دارد برای این‏که جامعه احتیاج به پشتیبان و پشتوانه عدالت دارد با توجه به این برای این‏که این مسأله تأمین شود در اینجا سه مسأله است یکی مال است، یکی اداره است و یکی قضا. در قضا قاضی با آن شرایط که گفتم هیچ چیزی نباید جلوی او را بگیرد، و لذا من آنجا اعتراض کردم که‏
Majlis:1 Volume:3 Sessions:51-67 Page:1597
اگر قاضی حکم کرده علیه رئیس جمهور دیگر نباید معطلش شد. مسائل کشور را خود قاضی صحیح رعایت می‏کند و استقلال مالی هم به خاطر این است که همان‏طور که صحبت کردم به خاطر محدودیت مالی جلوی برنامه‏ها را نگیرند، این به آن معنا نیست که قاضی دارد حکم می‏دهد دستگاه عدالت قضائی غیر از مسأله قاضی است، قاضی اگر شایسته شد خیلی از جاها به او چک سفید می‏دهند و او خیلی درویشانه زندگی می‏کند و قاضی واقعی آن است و ما امیدواریم چنین دادگستری داشته باشیم اما در دادگستری خرج‏های دیگری دارد. دادگستری یک انضباطی دارد که یک عده‏شان جزو وزارت کشور بودند حالا با چه تشریفاتی نمی‏دانم و لذا در این مملکت دادگستری وجود نداشت به تصدیق تمام کسانی که با دادگستری رابطه داشتند و به خاطر این‏که ما قضات خوب نداشتیم بلکه دستشان بسته بود. بنابراین اینجا سه مسأله است. اگر با آن دیدی که ما از قوانین دادگستری داریم و با توجه به این‏که در بعضی ممالک مستقیماً قضات را انتخاب می‏کنند به خاطر این‏که عدالت پشتیبانی داشته باشد باید در امور مالی مستقل باشد و خود قضات دادگستری خیلی مناعت طب بیشتری دارند از این‏که بخواهند تحمیل بکنند به بودجه مملکت و از لحاظ اداری هم پلیس قضائی مستقل دارند که ضامن اجرای عدالت باشند و از نظر قضائی هم مستقل هستند، هیچ چیزی جلوی آنها را نمی‏گیرد. این است که این جمله اگر حذف بشود یک اشکال فنی پیدا می‏کند و راجع به تقدیم لایحه هم همان‏طور که گفتیم منافات ندارد که لوایح دیگر هم تقدیم شد ولی لوایح قضائی به طور مستقل و مستقیم حق دادگستری است زیرا مسؤول تحقق بخشیدن به عدالت است. شما اگر این شغل را به او بدهید باید وسایل هم در اختیارش بگذارید بنابراین در اینجا باید مسأله لوایح مستقلًا و مستقیماً باشد و هیچ منافات ندارد با آن مسائلی که بعضی دوستان گفتند، چون نماینده آنها در هیأت دولت مثل وزیر دادگستری است و یک نماینده پارلمانی دارد برای تقدیم لوایح و به نظر می‏رسد این اصل با مطالعه تدوین شده است.
نایب رئیس- آقای موسوی اردبیلی بفرمایید.
موسوی اردبیلی- این سه نفر آقا که صحبت کردند تأیید کردند که مستقل باشد بدون توجه به آن اشکالی که پیش از ظهر شد، این عمل آخر در تنظیم بودجه کار مملکت را مختل می‏کند. آقای غفوری می‏گویند خیر قضات فرشتگانی هستند که از آسمان آمده‏اند زیرا آقای غفوری با حسن ظنی که دارند این مطالب را می‏گویند. این شعارها را بگذارید کنار و واقعیت‏ها را نگاه کنید. آخر اگر این را در قانون اساسی بنویسیم بعداً اشکال پیدا می‏شود.
نایب رئیس- دادگستری در امور مالی و اداری و قضائی استقلال دارد. لوایح آن مستقیماً و بودجه آن مستقلًا برای بررسی و تصویب به مجلس شورای ملی فرستاده می‏شود.
 (اخذ رأی به عمل آمد و نتیجه آن به شرح زیر اعلام شد)
نایب رئیس- نتیجه رأی، عده حاضر پنجاه و پنج نفر، شماره کل آراء پنجاه و پنج رأی، موافق سی و پنج نفر، مخالف هفت نفر، ممتنع سیزده نفرتصویب نشد.
6- طرح و تصویب اصل 145 (اصل یکصد و شصتم)
نایب رئیس- اصل 145 قرائت می‏شود.
Majlis:1 Volume:3 Sessions:51-67 Page:1598
اصل 145- وزیر دادگستری مسؤولیت کلیه مسائل مربوط به روابط قوه قضایه با قوه مجریه و قوه مقننه را بر عهده دارد و از میان کسانی که شورای عالی قضائی به نخست وزیر پیشنهاد می‏کند انتخاب می‏گردد.
نایب رئیس- آقای دکتر غفوری بفرمایید.
گلزاده غفوری- من فکر می‏کنم با آن تصویری که ما از وزارت دادگستری آینده داشتیم اولًا حذف پست وزیر دادگستری به آن ترتیبی که دادستان معرفی می‏کرد و مسائل دیگری که بود ما واقعاً دادگستری نداشتیم ما خواستیم در اینجا یک خدمتی بکنیم ولی مسخ شد. در اینجا نوشته شده «وزیر دادگستری مسؤولیت کلیه مسائل مربوط ...» ما گفتیم شورای عالی قضائی مرجع تمام مسائل قضائی باشد و دو نماینده داشته باشد یکی با قوه مجریه در ارتباط با تقدیم مسأله بودجه ...
نایب رئیس- شما به عنوان مخالف صحبت می‏کنید (گلزاده غفوری- می‏خواهم بگویم این اصل مسخ شده.) پس با این اصل مخالف هستید.
گلزاده غفوری- به این صورت که هست بلی چون ما یک صورت دیگری پیشنهاد کرده بودیم که مسخ شده.
نایب رئیس- این اصل را می‏گوییم. به هر حال یک نفر به عنوان مخالف صحبت می‏کند. بفرمایید آقای دکتر غفوری.
گلزاده غفوری- به هر حال مسأله روابط با قوه مجریه به انتخاب شورای عالی قضائی و احیاناً یکی از خود اعضای شورای عالی قضائی حالا اسمش را قاضی دادگستری می‏خواهید بگذارید یا هر اسم دیگری، این با قوه مجریه است و رئیس آن هم نخست وزیر است و بعد هم روابطش با قوه مقننه همان روابط پارلمانی است که لوایح را تقدیم می‏کند. بنابراین شورای عالی قضائی یک هیأت مستقلی است مسؤول تأمین عدالت در جامعه و طرفدار مردم بر ضد هر ظلمی و از طرف هر کسی و همان‏طور که می‏دانید علیه امیرالمؤمنین حضرت علی (ع) هم که شکایت شد رسیدگی شد. بنابراین مسأله این است که عنوان وزیر نباید باشد و باید یک رابط با قوه مقننه است و یک رابط با قوه مجریه باید باشد، و آن اصل قبلی که نوشته شده بود تلفیقی است از این موضوعات و به نظر من کافی است.
نایب رئیس- آقای خامنه‏ای شما مخالفید یا موافق؟ (خامنه‏ای- مخالف.) مخالف که صحبت کرد، آقای کیاوش شما؟ (کیاوش- من راجع به وزیر می‏خواهم صحبت کنم.) یک موافق صحبت می‏کند آقای مرادزهی به عنوان موافق بفرمایید.
میر مرادزهی- به نام خدا، موقعی که کمیسیون‏ها کار می‏کردند برنامه کمیسیون 6 این بود که یک طرحی بدهد که آن طرح براساس استقلال قوه قضائیه باشد که آن هم ناشی می‏شد از تفکیک قوا با توجه به این‏که ما در ایران تفکیکی قوا نداریم و عملًا این قوا تحت الشعاع قرار می‏گیرد با اصل ولایت فقیه که تصویب شد و فقیه نظارت دارد، لذا مسأله تفکیک قوا به استقلال قوه قضائیه به آن ترتیب خود به خود مفهومی پیدا نخواهد کرد ولی مسأله‏ای که مطرح می‏شود استقلال قاضی است و استقلال قاضی هم ارتباطی به استقلال خود قوه قضائیه ندارد و اینها دو مسأله جداگانه است، این است که به این ترتیب با توجه به اصل پیشنهادی گروه که به این ترتیب بود که دستگاه قضائی کشور روابط خود را با قوه مجریه و قوه مقننه به وسیله‏
Majlis:1 Volume:3 Sessions:51-67 Page:1599
نماینده خود عمل می‏کند این در عمل مواجه با اشکالاتی خواهد شد و این ماده پیشنهادی فعل این رابط را در واقع به این ترتیب تأمین کرده است که وزیر دادگستری در اینجا قرار داده شده و این به نظر من بهتر است برای این‏که آن رابط چنان‏چه در هیأت وزیران بخواهد به عنوان نماینده قوه قضائیه شرکت بکند عملًا حق رأی ندارد و مسؤولیتش هم مشخص نیست ولی چنان‏چه یک نفر باشد که عضو هیأت وزیران باشد مسلماً مسؤولیت هم دارد و نتیجه این‏که حق رأی هم دارد و رابط هم هست و مسأله مهم‏تر این‏که این رابط که همان وزیر دادگستری باشد از بین کسانی انتخاب می‏شود که شورای عالی قضائی به نخست وزیر پیشنهاد می‏کند و به نظر من جنبه‏های مختلف رعایت شده و هم استقلال قضائی هست چون شورای عالی قضائی را در اینجا برای رأیش اهمیت قائل شده‏اند برای این‏که کسی را که مورد نظرش هست پیشنهاد می‏کند و از طرفی این رابط هم یک شخص مسؤولی خواهد بود در هیأت وزیران و به نظر من این اصل یک اصل بسیار خوبی است.
گلزاده غفوری- آقای میر مرادزهی، وزیر دادگستری تحت نفوذ نخست وزیری است. وقتی نخست وزیر او را تعیین می‏کند او چطور می‏تواند در قوه قضائیه استقلال ایجاد کند؟
میر مرادزهی- شما اگر این اصل را مطالعه بفرمایید در ذیل آن گفته شده این شخص از بین کسانی که شورای عالی قضائی به نخست وزیر پیشنهاد می‏کنند انتخاب می‏گردد. این وزیر دادگستری یک ویژگی خاصی دارد.
گلزاده غفوری- شورای عالی قضائی که او را انتخاب نمی‏کند لابد یک غرضی دارد در رابطه با اختیارات قوه مجریه. در حقیقت یک نوع اشکالی است که قوه مجریه برای قوه قضائیه ایجاد می‏کند.
میر مرادزهی- آقای دکتر غفوری اجازه بفرمایید همان کسی که شما به عنوان رابط مورد نظرتان هست همان وزیر دادگستری است که اسم وزیرش رویش هست و می‏شود گفت شما روی اسم وزیر دادگستری حساسیت دارید، و الا آن رابط در دستگاه دولت هیچ نقشی نمی‏تواند داشته باشد یعنی آن ربطی که مورد نظر شما است یعنی شورای عالی قضائی یک رابط بفرستد مگر این‏که این شخص در هیأت دولت نقش داشته باشد و در واقع همان رابط خواهد بود.
نایب رئیس- اصل 145 را برای رأی‏گیری می‏خوانم.
طاهری گرگانی- آقای دکتر بهشتی یک جمله‏ای آقای میر مرادزهی گفتند که بهتر است خودتان جواب بفرمایید. راجع به استقلال قوه قضائیه نصب رهبر با فرض این‏که عدل را آنجا نگذاشتید و با فرض این‏که نظارت بر اموال رهبر از قوه قضائیه است هیچ صدمه‏ای به استقلال قوه قضائیه نمی‏زند.
نایب رئیس- این بحث اصطلاحی است و ایشان گفتند مسأله مهم استقلال قاضی است و گفتند استقلال قاضی می‏تواند با اینها تأمین شود. ایشان فرمودند استقلال قوه قضائیه در جاهایی است که دستگاه قضائی منتهی شود به انتخاب مستقیم مردم و این تغییر صحیحی است.
خامنه‏ای- شما بدین وسیله دخالت قوه قضائیه را در قوه مجریه تأیید می‏کنید.
نایب رئیس- آقای خامنه‏ای اجازه بفرمایید نظام جلسه را رعایت کنیم. حالا اصل 145 را قرائت می‏کنم:
اصل 145 (اصل یکصد و شصتم)- وزیر دادگستری مسؤولیت کلیه مسائل مربوط
Majlis:1 Volume:3 Sessions:51-67 Page:1600
به روابط قوه قضائیه با قوه مجریه و قوه مقننه را بر عهده دارد و از میان کسانی که شورای عالی قضائی به نخست وزیر پیشنهاد می‏کند انتخاب می‏گردد.
 (اخذ رأی به عمل آمد و نتیجه آن به شرح زیر اعلام شد)

نایب رئیس- عده حاضر در جلسه پنجاه و هشت نفر، شماره کل آراء پنجاه و هشت رأی، موافق پنجاه و یک نفر، مخالف یک نفر، ممتنع شش نفر، تصویب شد، تکبیر (حضار سه مرتبه تکبیر گفتند).
7- طرح و تصویب اصل 146 (اصل یکصد و پنجاه و ششم)
نایب رئیس- از دوستان خواهش می‏کنم موقع اخذ رأی حضور داشته باشند و مشکلی که وقت تلف کن هست به وجود نیاورند. اصل 146 قرائت می‏شود.
اصل 146- شورای عالی قضائی از پنج عضو تشکیل می‏یابد.
رئیس دیوان عالی کشور.
دادستان کل کشور.
سه نفر قاضی شایسته منتخب قضات تمام کشور که مجتهد و عادل باشند. اعضاء این شورا برای مدت پنج سال طبق قانون انتخاب می‏شوند و انتخاب مجددشان بلامانع است. شرایط انتخاب شونده و انتخاب کننده را قانون معین می‏کند.
نایب رئیس- یک تذکر اصلاح عبارتی در بند 3 است ملاحظه بفرمایید اگر بنویسید «... سه نفر قاضی شایسته مجتهد و عادل به انتخاب قضات تمام کشور» بهتر است برای آن‏که معلوم نیست آن «که» به قضات بر می‏گردد، یا به آن سه نفر. (صافی- به انتخاب، همه که نمی‏شود.) وقتی می‏گویند به انتخاب یعنی با اکثریت. می‏نویسیم سه نفر به انتخاب قضات کشور. خوب، آقای طاهری خرم‏آبادی بفرمایید.
طاهری خرم‏آبادی- در آخر آن بنویسید یا «مأذون از طرف مجتهد» اگر این سه نفر نتوانستند ... (صافی- نه آقا این‏طور نمی‏شود.)
نایب رئیس- اجازه بفرمایید. این پیشنهادی است که ایشان می‏فرمایند.
یزدی- این ذکر اعضای شورای عالی قضائی باید دنبال اصل دیگری باشد.
نایب رئیس- اینها را ما بعداً تنظیم خواهیم کرد. آقای خزعلی بفرمایید.
خزعلی- اینجا نوشته شده است «... برای مدت پنج سال طبق قانون ...» طبق کدام قانون ...؟
نایب رئیس- یک قانون دیگری کیفیت انتخاب آنان را مشخص می‏کند. (خزعلی- این پنج سال مربوط به انتخاب است؟) بلی. آقای دکتر آیت بفرمایید. (دکتر آیت- من مخالف هستم.) بفرمایید.
دکتر آیت- در اینجا چند مورد هست یکی تعداد است که به نظر من پنج نفر کم است برای این‏که کار قوه قضائیه آن قدر زیاد است که پنج نفر به این همه کارها نمی‏رسند و تجربه هم نشان داده است. الان دیوان عالی کشور با این‏که این قدر هم وظایف ندارد از عهده‏اش ساخته نیست. مسأله دیگر اشاره به انتخاب سه نفر مجتهد و عادل است خوب قبول است قاضی باید در مراحل بالا مجتهد و عادل باشد اما من در مفهوم مجتهد بحث دارم. یکی این‏که مجتهدین‏
Majlis:1 Volume:3 Sessions:51-67 Page:1601
یا عالم و فقیه و وارد هستند ولی کار قضائی نکرده‏اند تا حالا، یعنی سوابق قضاوت 10 یا 15 ساله ندارند. تصدیق می‏فرمایید که در این کار تجربه خیلی ضروری و لازم است و مجتهد هر چه عالی‏مقام هم باشد در امور اداری و امور قضائی چون تجربه ندارد بعداً دچار اشکالات فراوان خواهیم شد چنان که همین الان همان‏طور که در دادگاه‏های انقلاب گاه و بیگاه دچار این اشکالات شده‏ایم و باز مسأله دیگر این است که ما الان نظام کشورمان اسلامی است قبلًا غیر اسلامی بود و دانشکده حقوق و وکیل تحویل جامعه می‏داد، آیا ما می‏خواهیم این دانشکده قبلی را به همان شکل قدیم حفظ کنیم که این یک موجود بی‏فایده‏ای می‏شود یعنی یک عده فارغ التحصیل می‏شوند که نه می‏توانند قاضی شوند نه کاری دیگر انتخاب کنند. بنابراین باید دانشکده حقوق را کاری کنیم که مثل حوزه‏های علمیه مجتهد از آنجا فارغ التحصیل بشود. پیشنهاد من این است که سه نفر قاضی مجتهد و عادل همان‏طور که در شورای نگهبان هم بود سه نفر حقوق‏دان هم که سابقه طولانی در قضاوت داشته باشند به این جمع اضافه بشود.
نایب رئیس- آقای مکارم بفرمایید.
مکارم شیرازی- بسم الله الرحمن الرحیم. ایشان سه اشکال داشتند اول این‏که پنج نفر اعضای شورای عالی قضائی کم است چون الان می‏بینیم برای تصمیم‏گیری امثال اینها دچار اشکال می‏شویم. جواب این مطلب یک جمله است و آن این است که این پنج نفر لازم است همه کارها را به تنهایی انجام بدهند هر کدام ممکن است یکی دوتا سه تا پنج تا ده تا معاون داشته باشند و به وسیله معاونین بارشان را سبک کنند و تعداد کم برای تصمیم‏گیری و سرعت عمل بهتر است. بنابراین مشکلی از لحاظ سنگینی کار باقی نمی‏ماند و اما اشکال دوم ایشان این بود که سه نفر مجتهد عادل کار قضائی نکرده‏اند و دلیل آوردند دادگاه‏های انقلاب را که مواجه با مشکلات شده دو جواب دارد اول این است که آن مجتهدینی که وارد می‏شوند به شورای عالی قضائی اینها بصر و آگاه هستند مشاوره می‏کنند در آن مسائلی که جنبه اداری و سیستم حقوق امروز را دارد علاوه بر آن‏که از میان افراد آگاه انتخاب می‏شوند اینها یک آدم‏های خاصی نیستند که مستبد به رأی هر کار خواستند بکنند و هر چه خواستند بگویند مسلماً در امور مشورت می‏کنند این سه نفر را از میان آنها انتخاب می‏کنند و مشورت می‏کنند. و اما در مورد مسأله دادگاه‏های انقلاب می‏خواهم عرض کنم که دادگاه انقلاب عکس این را ثابت کرده حالا بعضی جاها در دادگاه‏های انقلاب قاضی‏اش جامع شرایط نبوده یک مسأله‏ای است اما آنهایی که مجتهد بودند عملًا ثابت کردند که دستگاه‏های قضائی را می‏توانند اداره بکنند، و در بعضی موارد دیده شده بهتر از قضات رأی‏هایی داده‏اند نباید از انصاف گذشت منتها ماهیت دادگاه انقلاب با دادگاه‏های معمولی تفاوت دارد و آن ویژگی‏های خودش را دارد. اما سومین اشکال ایشان این بود که دانشکده حقوق با شکل فعلی فایده‏ای ندارد. در جواب باید بگویم ...
نایب رئیس- این مسأله مربوط به جای دیگر است. خوب یک موافق و یک مخالف صحبت کرده و برای رأی‏گیری می‏خوانم ... آقای میر مرادزهی بفرمایید.
میر مرادزهی- من پیشنهاد می‏کنم در بند 3 سابقه لااقل ده سال برای قضات پیش‏بینی بکنیم.
نایب رئیس- آن را نوشتیم قانون معین کند برای این‏که در شرایط مختلف فرق می‏کند و بعد ما نوشته‏ایم سه نفر قاضی، پس شرط اول آن است که قاضی باشند یعنی حتماً باید در قانونی که‏
Majlis:1 Volume:3 Sessions:51-67 Page:1602
بعداً در مجلس تصویب می‏کند اینها را پیش‏بینی بکند. آقای اکرمی بفرمایید.
اکرمی- اینجا شرایط انتخاب شونده را که مرقوم فرمودید بعد گفته‏اید که مجتهد و عادل باشد دو شرط را ذکر کردید شرایط دیگر را هم بنویسید.
نایب رئیس- مثل اینها است چند سال سابقه قضاوت داشته باشد (اکرمی- نوشته است شرایط دیگر) شرایط دیگر همان است که گفتم ... اجازه بدهید برای رأی‏گیری بخوانم.
طاهری اصفهانی- فرمایش آقای اکرمی البته وارد نیست ولی چیزی است که تو ذهن می‏زند و این مشکل با یک «واو» حل می‏شود بنویسیم «برای مدت پنج سال و بر طبق قانون ...».
نایب رئیس- عیبی ندارد تذکر خوبی است برای رأی می‏خوانم: «اصل 146 ...» آقای مکارم بفرمایید.
مکارم شیرازی- چون ما در اینجا نوشته‏ایم که شرایط را قانون معین می‏کند و از طرف قضات هم آمدند اینجا صحبت کردند و گفتند در قانون اساسی دست و پای ما را نبندید.
نایب رئیس- اگر یادتان باشد ما صبح اشکال داشتیم در عزل و نصب قضات و به اندازه کافی هم صحبت شده. اصل 146 را برای رأی‏گیری می‏خوانم:
اصل 146 (اصل یکصد و پنجاه و هشتم)- شورای عالی قضائی از پنج عضو تشکیل می‏شود:
1- رئیس دیوان عالی کشور.
2- دادستان کل کشور.
3- سه نفر قاضی مجتهد عادل به انتخابات قضات کشور.
اعضاء این شورا برای مدت پنج سال و طبق قانون انتخاب می‏شوند و انتخاب مجددشان بلامانع است.
شرایط انتخاب شونده و انتخاب کننده را قانون معین می‏کند.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر پنجاه و هشت نفر، شماره کل آراء پنجاه و هشت رأی، موافق پنجاه و دو نفر، مخالف دو نفر، ممتنع چهار نفر، تصویب شد، تکبیر (حضار سه مرتبه تکبیر گفتند).
8- طرح اصل 147
نایب رئیس- دو تذکر داشتم یکی آن‏که آقایانی که پس از رأی وارد جلسه می‏شوند دیگر رأی ندهند برای این‏که قرار ما بر این است که کسی که موقع اخذ رأی در جلسه نیست در رأی شرکت نکند که اشکالی پیش نیاید. تذکر دیگر این است ما بنا داریم به امید خدا کار جلسه را به پایان برسانیم فردا صبح ساعت هشت دوستان تشریف بیاورند تا بتوانیم بحث قضا را تمام کنیم. (علی تهرانی- هنوز ساعت شش نشده) اگر دوستان موافق باشند جلسه را ادامه می‏دهیم چون اول وقت مغرب هم گذشت جلسه را ادامه می‏دهیم. اصل 147 را می‏خوانم.
اصل 147- رئیس دیوان عالی و دادستان کل کشور باید مجتهد عادل و آگاه به امور قضائی باشد و به وسیله رهبر از میان کسانی که مورد تأیید اکثریت قضات کشورند تعیین‏
Majlis:1 Volume:3 Sessions:51-67 Page:1603
می‏شوند ترتیب این تأیید را قانون معین می‏کند.
نایب رئیس- آقای دکتر آیت؟ (دکتر آیت- من مخالفم) آقای منتظری (منتظری- من هم مخالفم) آقای طاهری خرم‏آبادی بفرمایید.
طاهری خرم‏آبادی- در این اصل قبلی دست و بال قضات را بستند در اینجا هم دست و بال مقام رهبری را بستید بعد گفتند رهبر از میان کسانی که مورد تأیید اکثریت قضات باشند.
طاهری اصفهانی- چه اشکالی دارد؟
نایب رئیس- چه اشکالی دارد؟ آقای خزعلی بفرمایید.
خزعلی- در اصلی که درباره وظایف رهبر به تصویب رسید که به معنای مقامات نصب عالی‏ترین مقام قضائی است.
نایب رئیس- مقامات قضائی گفتیم، مقام درست است که به معنای مقامات باشد آقایان همان روز بحث کردند و گفتند که مقامات باشد قرار شد مقام را طوری استعمال کنیم که معنای اسم جنس بدهد یعنی یک نفر باشد نه چند نفر. (طاهری خرم‏آبادی- بعد از آن گفتیم که نصب ...) شما مخالفید موافق باید جواب این اشکال را بدهد. قبل از شما مخالف نوبت گرفته، آقای دکتر غفوری بفرمایید.
گلزاده غفوری- مثل این‏که در این عبارت یک کلمه افتاده است. قبلًا بوده است «امور اداری و قضائی ...» چون که دادستان ریاست دادسراها را دارد باید آگاهی اداری هم داشته باشد عادل و آگاه به امور اداری و قضائی. یکی هم باید تعیین مدت هم بشود مثلًا اگر بشود برای مدت سه سال یا پنج سال بد نیست. بعد هم آن مورد تأیید اکثریت را اگر بنویسید منتخب برای احترام و پرستیژ قضائی که می‏خواهند با نظر رئیس دیوان عالی کشور کار بکنند و رهبر هم تأیید و تصویب می‏کند به نظر می‏رسد عملی‏تر است.
نایب رئیس- مثل این‏که قبلًا پنج سال بوده است و ما انداخته‏ایم برای مدت پنج سال (منتظری- اعضای این شورا برای مدت پنج سال انتخاب می‏شود.) خوب ممکن است که به عضویت شورا پنج سال در می‏آیند ممکن است خود دادستان را عوض کنند یا بمیرد این عبارت آن معنی را نمی‏رساند. (گلزاده غفوری- بنویسید منتخب قضات کشور.) همین‏طور نوشتیم، آقای مکارم بفرمایید. (مکارم شیرازی- موافق هستم.) آقای دکتر آیت به عنوان مخالف و آقای مکارم به عنوان موافق صحبت خواهند کرد.
طاهری اصفهانی- اینجا نوشته است رئیس دیوان عالی کشور و دادستان جزو شورای عالی قضائی هستند.
نایب رئیس- عضویت شورا مدتش پنج سال است، غیر از آن است که سمت دادستان هم پنج سال باشد، یا نه ممکن است ده سال سمت دادستانی داشته باشد، پنج سال عضویت شورا. آقای دکتر آیت بفرمایید.
دکتر آیت- ما اولًا در اصل مربوط به اختیارات رهبری نوشتیم رئیس دیوان عالی کشور را او انتخاب می‏کند. در اینجا آمدیم آن اختیار را محدود کردیم به انتخاب قضات یعنی در حقیقت هر پنج نفر را قضات تعیین می‏کنند، در حالی که آن دو نفر را باید به طور کلی انتصابی بگذاریم که او بتواند انتصاب کند و به خصوص که کار مشکل می‏شود که دوباره انتخابات بشود
Majlis:1 Volume:3 Sessions:51-67 Page:1604
و اکثریت قضات چند نفر را تعیین کنند این کار خیلی مشکل می‏شود و انتخابی بودن مقام ریاست دیوان عالی کشور و دادستان کل کشور از طرف قضات یک کمی از استقلال آنها کم می‏کند. من معتقدم آن تأیید اکثریت قضات را حذف کنید به خصوص که سه نفر قاضی را آنها انتخاب می‏کنند و اکثریت هم در آن شورا به عهده آنها است. پنج سال را هم من معتقدم در این مورد ...
نایب رئیس- آقای منتظری جهت مخالفت شما همین است؟
منتظری- این عبارت آخری همین است سه نفر قاضی به انتخاب قضات کشور و دادستان و باز به انتخاب قضات کشور این درست نیست.
نایب رئیس- آقای مکارم به عنوان موافق بفرمایید.
مکارم شیرازی- در فلسفه این اصل امروز صحبت شد. دادستان کل کشور و نیز دیوان عالی کشور این دو باید یک ارتباطی با دستگاه‏های قضائی کشور داشته باشد اگر خود قضاوت هم در پیشنهاد کردن دخالت داشته باشند این پیوند و رابطه برقرار می‏شود و سبب می‏شود که دستگاه قضائی مملکت منسجم و به هم پیوسته باشد گو این‏که آقایان می‏گویند، با اصل سابق منافات دارد به هیچ وجه منافات ندارد. در آن اصل انتخاب در مرحله اول با رهبر است در این هم انتخاب را با رهبر می‏داند منتها یک قیدی اضافه می‏کند که به پیشنهاد قضات کشور این به قول خودتان از مقوله مطلق است و مقید آنجا مطلق است که رهبر باید انتخاب کند اما آیا پیشنهادی هم بشود یا نشود از این نظر باز است نه نفی کرده است و نه اثبات، بنابراین یک قیدی اضافه شده است و منافات با حق او هم ندارد.
ربانی شیرازی- پیشنهاد اشکالی ندارد.
نایب رئیس- آقایان مثل این‏که برای بعضی از دوستان مسأله تأیید مشکل است این را از میان کسانی که با رأی اکثریت قضات کشور پیشنهاد می‏شوند تعیین می‏شود. (منتظری- اکثریت یعنی چه؟) یعنی از راه انتخابات من یک بار دیگر اصل را برای رأی‏گیری می‏خوانم این اصول را قرار شد بعد از صحبت یک موافق و مخالف رأی بگیریم بنابراین ...
حسینی هاشمی- همیشه غیر از یک موافق و یک نفر مخالف به سؤالات هم به شهادت صورت جلسه مجلس جواب داده می‏شده، اگر بنا هست آنها نادیده گرفته بشود من عرضی ندارم.
نایب رئیس- اگر سؤال بشود جواب می‏دهم.
حسینی هاشمی- من عرضم این است که اگر از نظر شرع مقدس اسلام، این مسأله قطعی است که قاضی باید منصوب مستقیم یا غیر مستقیم از طرف رهبر باشد چگونه سازگار است، با این‏که انتخابات از پائین به بالا از قوه قضائیه باشد و رهبر در مضیقه قرار بگیرد.
نایب رئیس- این‏که ظاهراً سؤال نبود این می‏شود همان مخالف. ما گفتیم که به سؤالات جواب بدهیم حالا که سؤال فرمودید جواب این است که مکرر با آقایان صحبت شده که بسیاری از اصول قانون اساسی در حقیقت تعیین رویه ثابتی است برای اعمال ولایت والی منتها فرض این است عین این مسأله در مسأله پارلمان است. اگر تعیین نخست وزیر از حقوق والی است پس این‏که باید اکثریت نمایندگان مجلس منتخب مردم رأی بدهند یعنی چه اینها یک پاسخ دارد و این است که ولایت والی بهترین راه اعمالش آن است که جا بیفتد زیرا عملًا هم این‏طور می‏شود چون ما در مورد همین دادسرای انقلاب می‏دیدیم که چگونه وقتی افراد در میان آن کسانی که‏
Majlis:1 Volume:3 Sessions:51-67 Page:1605
باید اداره‏شان بکنند پایگاهی ندارند نمی‏توانند کاری کنند و باید عوضشان کرد. بنابراین این از اول باید ثابت‏تر و محکم‏تر انجام شود. چرا ما نمی‏خواهیم انتخاب والی با یک مقدماتی باشد که آن مقدمات نقش او را سنگین‏تر و اصیل‏تر و مؤثرتر بکند؟ به هر حال ...
منتظری- حال اگر از طرف قضات تعیین شدند ولی از نظر رهبر واجد شرایط نبودند اینجا چه کار باید کرد؟
نایب رئیس- یک نفر دیگر را در نظر می‏گیرند. (منتظری- پس هر روز انتخابات است.) چاره‏ای نیست در همه جا گفتم. آقای جوادی بفرمایید.
جوادی- در طی وظایف رهبر گفته شد که تعیین فرماندهان عالی نیروهای سه گانه به پیشنهاد شورای عالی باشد اینجا هم به پیشنهاد شورای عالی است.
یزدی- در اینجا بنویسیم به وسیله مقام رهبری.
نایب رئیس- بنویسیم به وسیله رهبری. (هاشمی‏نژاد- به وسیله رهبری.)
کرمی- یک کلمه نصب هم اینجا اضافه بشود بهتر است. چون در اینجا نصب عالی‏ترین مقام قضائی است و این کلمه نصب را اینجا اضافه کنید.
نایب رئیس- آیا این کلمه که هست معنی نصب را نمی‏رساند. (کرمی- کلمه نصب باشد بهتر است) می‏نویسیم «منصرف می‏شود.»
اصل 147- رئیس دیوان عالی و دادستان کل کشور باید مجتهد عادل و آگاه به امور قضائی باشند و به وسیله رهبری از میان کسانی که با رأی اکثریت قضات کشور پیشنهاد می‏شوند برای مدت پنج سال منصوب می‏گردند ترتیب این تأیید را قانون معین می‏کند.
یکی از نمایندگان- به جای «تأیید» باید «پیشنهاد» نوشته شود.
نایب رئیس- صحیح است «ترتیب این پیشنهاد را قانون معین می‏کند.» لطفاً رأی بگیرند.
 (اخذ رأی به عمل آمد و نتیجه آن به شرح زیر اعلام شد.)

نایب رئیس- عده حاضر هنگام اخذ رأی پنجاه و هفت نفر، شماره کل آراء پنجاه و هفت رأی، موافق چهل و شش نفر، مخالف پنج نفر، ممتنع شش نفر، بنابراین اصل رد شد.
9- طرح و تصویب اصل 148 (اصل یکصد و شصت و یکم)
نایب رئیس- اصل 148 قرائت می‏شود.
اصل 148 (اصل یکصد و شصت و یکم)- دیوان عالی کشور به منظور نظارت بر اجرای درست قوانین در محاکم و ایجاد وحدت رویه قضائی و انجام مسؤولیت‏هایی که طبق قانون به آن محول می‏گردد براساس ضوابطی که شورای عالی قضائی تعیین می‏کند تشکیل می‏گردد.
نایب رئیس- جای بحث نیست لطفاً رأی بگیرید.
 (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر پنجاه و هفت نفر، شماره کل آراء پنجاه و هفت رأی، موافق پنجاه و هفت نفر تصویب شد، تکبیر (حضار سه مرتبه تکبیر گفتند).
بعضی از نمایندگان- اصل بعدی را هم مطرح کنید.
Majlis:1 Volume:3 Sessions:51-67 Page:1606
10- پایان جلسه‏
نایب رئیس- اصل بعدى حرف زیادى دارد. فعلًا چون کارى نداریم جلسه را ختم می‏کنیم، جلسه ختم می‏شود.
 (جلسه ساعت هجده پایان یافت)
نایب رئیس مجلس بررسى‏هایى قانون اساسى- دکتر سید محمد حسینى بهشتى‏
</section>
Majlis:1 Volume:3 Sessions:51-67 Page:1607
<section type="session" number="59" title="جلسه پنجاه و نهم">

 صورت مشروح مذاکرات مجلس بررسى نهایى قانون اساسى جمهورى اسلامى ایران‏

جلسه ساعت 17/ 15 دقیقه روز 13 آبان ماه 1358 هجرى شمسى برابر با سیزدهم ذیحجه 1399 هجرى قمرى به ریاست آقاى دکتر سید محمد حسینى بهشتى (نایب رئیس) تشکیل شد.
<section type="list" numbers="7">
فهرست مطالب‏
1- بیانات رئیس راجع به سالگرد شهادت عده‏اى از محصلین در دانشگاه تهران و اشغال سفارت آمریکا و گروگان‏گیرى کارکنان آن سفارتخانه به عنوان اعتراض به دسیسه‏هاى دولت آمریکا در ایران به وسیله گروهى از دانشجویان‏
2- طرح اصل 147
3- طرح اصل 149
4- طرح اصل 150
5- طرح و تصویب اصل 151 (اصل یکصد و شصت و ششم)
6- طرح اصل 17
7- پایان جلسه‏
</section>
دبیرخانه مجلس بررسى نهایى قانون اساسى‏
Majlis:1 Volume:3 Sessions:51-67 Page:1609
1- بیانات رئیس راجع به سالگرد شهادت عده‏اى از محصلین در دانشگاه تهران و اشغال سفارت آمریکا و گروگان‏گیرى کارکنان آن سفارتخانه به عنوان اعتراض به دسیسه‏هاى دولت آمریکا در ایران به وسیله گروهى از دانشجویان‏
نایب رئیس- بسم الله الرحمن الرحیم. در تاریخ یک قوم و در تاریخ نهضت‏ها ایامى فراموش نشدنى هست و گاهى یک نهضت و یک انقلاب آن قدر پرحادثه بوده که هر روزش یومى است مخصوص و روزى است پرخاطره. سیزده آبان ماه در انقلاب پیروزمند و شکوهمند اسلامى ملت ما خاطره‏اى پرشکوه را زنده نگه می‏دارد که یک پیشوا و رجل دینى، یک عالم متعهد و مسؤول و یک رهبر محبوب در راه آرمان و هدف الهى و اسلامى که انتخاب کرده از زندان‏ها و تبعیدها و هر فشار دیگر هیچ مخیله‏اى بر خودش راه نداده است.
سیزدهم آبان ماه، خاطره تبعید امام و خاطره نوجوانان شجاع و با ایمان و فداکار و قهرمانى را زنده می‏کند که با چشم خود باران گلوله را از طرف پلیس مزدوران زمان شاه دست نشانده آمریکا (که حالا هم ناسلامتى میهمان پشتیبانش شده است) به سوى خود می‏دیدند ولى بى‏پروا از مرگ، با فریاد الله اکبر هنگام اذان ظهر وقت اعلام نام خدا و یاد خدا شجاعانه ایستادند و قربانى دادند و با ریخته شدن خونشان انقلاب را جان دیگرى بخشیدند و ما یاد این شهیدان عزیز را گرامى می‏داریم و امروز در سرتاسر ایران براى گرامى داشت یاد آنها غلغله و ولوله‏اى است. وظیفه همگى ما بود که در مراسم امروز دانشگاه شرکت می‏کردیم ولى متعهدانه به این انقلابیون گفته‏ایم می‏خواهیم بکوشیم هر چه زودتر مسأله قانون اساسى را تمام کنیم، البته دو سه نفر از دوستان ما آقایان دکتر باهنر و دکتر غفورى و تهرانى هم آنجا سخنرانى کرده‏اند. به هر حال امیدواریم این انقلاب که با این همه خون به ثمر رسیده ار هر نوع گزندى سالم بماند و به هر قیمتى که شده ولو با قیمت خون فشانى‏ها و جان فشانى‏هاى فراوان دیگر به پیروزى برسد چون پیروزى آن، پیروزى اسلام، آیین مقدس خدا و قرآن کتاب راهنماى ماست. ضمناً امروز لابد از طریق اخبار رادیو مطلع شدید که عده‏اى از جوانان باایمان و برآشفته ملت که پذیرش شاه جنایت کار را از طرف آمریکا به حق توهین بزرگى به انقلاب و ملت انقلابى ما می‏دانند، بیش از این تاب نیاوردند و به عنوان اعتراض سفارت آمریکا را تصرف کردند و چند نفر از کارکنان آنجا را به گروگان گرفتند، ما همیشه به عنوان کسانى که احساس مسؤولیت می‏کردیم به آمریکا و سایر قدرت‏هاى استعمارگر گفته‏ایم که بدانید با فرد طرف نیستید با افراد هم طرف نیستید، با شخص امام هم طرف نیستید، با علماى انقلابى و رجال انقلابى طرف نیستید، با شوراى انقلاب و دولت موقت انقلاب طرف نیستید بلکه با یک ملت طرف هستید موفقیت ایران را درک کنید و بدانید که «ایران» ملتى دارد که خط انقلاب خودش را شناخته است، حتى پیش از 22 بهمن مکرر به اینها گفته می‏شد اگر همه چهره‏هایى را که شما به عنوان‏
Majlis:1 Volume:3 Sessions:51-67 Page:1610
چهره‏هاى مؤثر می‏شناسید بگیرند و اعدام و نابود کنند انقلاب با توان بیشتر جلو می‏رود، حالا هم براى‏شان می‏گوییم که شما انتظار نداشته باشید کسى بتواند ملت به پا خاسته ما را در برابر همه کارهاى ناپسند و زشت شما مهار کند ملت در برابر برخى از این توهین‏ها مهار شدنى نیست، گویا آمریکا و قدرت‏هاى دیگر جهانى فقط زبان دیپلماسى را بلد هستند و هنوز زبان انقلاب را یاد نگرفته‏اند و با این زبان آشنا نشده‏اند ولى مردم ما و دوستان ما به برکت این انقلاب به خوبى با این زبان آشنا شده‏اند و می‏دانند که هر کلمه‏اى و هر سخنى، هر نوشته‏اى در انقلاب چه معنى می‏دهد. ما در عین این‏که می‏پذیریم که سفارت یک کشور و اتباع یک کشور باید در یک کشور دیگر امنیت داشته باشند و در عین این‏که قانون اسلام چنین امنیتى را تأکید و تضمین می‏کند، در عین حال می‏خواهیم بگوییم این زبان انقلاب هم یک زبان راست و صریح و روشن است و چیزهایى را بیان می‏کند. اگر آمریکا و کشورهاى دیگر جهان زبان انقلاب ایران را هنوز یاد نگرفته‏اید و نمی‏توانید درک کنید خوب است سر عقل آیید و درک کنید. همان وقتى که گفتید این بیمار هیچ جاى دنیا جز آمریکا براى معالجه‏اش نبوده (آن هم اگر واقعاً بیمار باشد) وقتی که پذیرفتید باید می‏دانستید که پى‏آمدهاى سختى به دنبال خواهد داشت. جوان‏هاى ما امروز به سفارت آمریکا رفته‏اند و گفته‏اند که این شاه خائن و دشمن ملت را بدهید و این کارکنان سفارت را که به گروگان گرفته‏ایم از ما بگیرید، چون هر چه به زبان منطقى گفتند که دشمن ملت را چرا در خانه خودتان پناه دادید؟ گفتند این از لوازم اومانیسم است و یک نفر بیمار به ما پناه آورده است، انسان دوستى و اومانیسم جهانى و اخلاق انسانى ایجاب می‏کند که ما بیمار را پرستارى کنیم. آیا شما هنوز هم نفهمیده‏اید و نمی‏توانستید بفهمید که محمد رضا دشمن خون آشام یک خلق است و او باید به دست دادگاه عدل و انتقام سپرده شود؟ بسیار خوب. نتوانستید بفهمید، جوانان انقلابى کشور ما ناچار می‏شوند که با این زبان‏ها به شما بفهمانند، امید ما این است که درس عبرت بگیرید و با ملت انقلابى ما طورى برخورد نکنید که دیگر ملت ما براى گفتگو با شما ناچار به استفاده از این زبان‏ها بشوند و اگر شما همچنان به لجاجت خودتان ادامه بدهید هیچ کس نمی‏تواند به شما تضمین بدهد که مردم انقلابى ما دیگر از این زبان استفاده نمی‏کنند، ما هم تأکید می‏کنیم که وظیفه انسانى و انسان دوستى آمریکا (اگر آمریکا به راستى انسان دوستى را می‏فهمد) این است که این دشمن خلق را تحویل دادگاه عدل و انتقام اسلامى ایران بدهد و بیش از این خودش و ملت ما را به دردسر نیاندازد این تشخیص ما است. نمى‏دانم نمایندگان محترم ملت هم تشخیص‏شان همین است یا نه (نمایندگان- همین است).
صدوقى- همان انسان دوستى بود که یک مشت اعراب بیچاره را بیرون کردند و فلسطینى‏ها را آواره کردند و یک عده اسرائیلى را آوردند جایشان نشاندند، آیا آن هم انسان دوستى است یا نه؟
مشکینى- ى ا این اومانیسم در جمعه سیاه میدان ژاله عملى نبود؟
نایب رئیس- کشتار بى‏رحمانه جوانان ما اومانیسم‏شان بود و حالا هم قاتل این جوانان را در پناه حمایت خود قرار داده‏اند که یک یک مادران و خواهران و پدران و فرزندان این شهیدان در انتظار کیفر او هستند، این‏طور به یک چنین ملت و مردم انقلابى داغدیده بى‏اعتنایى کردن این هم اومانیسم‏شان است و هر دو جناب آقاى مشکینى یک نوع اومانیست است.
Majlis:1 Volume:3 Sessions:51-67 Page:1611
2- طرح اصل 147
نایب رئیس- با اجازه دوستان وارد می‏شویم. اصل 147 مطرح است قرائت می‏شود.
اصل 147- رئیس دیوان عالى و دادستان کل کشور باید مجتهد عادل و آگاه به امور قضائى باشند و به وسیله رهبرى براى مدت پنج سال به این سمت منصوب می‏شوند.
ى کى از نمایندگان- مسأله عزل را هم قرار بود متذکر بشوید.
نایب رئیس- آقاى دکتر غفورى فرمایشى دارید بفرمایید.
دکتر غفورى- همان‏طور که می‏دانید، گروه‏ها همه‏شان براى تدوین و تنظیم اصول از نظریات اهل فن استفاده کرده‏اند و از جمله گروه شش براى امور قضائى از نظریات بسیارى از استادان حقوق و قضات استفاده کرد چون قانون اساسى فقط براى امروز و فردا که نیست ...
به هر حال در انتخاب رئیس دیوان عالى کشور چون اعضاء دیوان عالى کشور او دادستان کل کشور را انتخاب می‏کند عقیده همه بر این بود براى این‏که قضات احساس شخصیت بکنند و از این به بعد قضات شایسته‏اى داشته باشیم و مسأله اعتماد که سرمایه کلى دستگاه عدالت قضائى است وجود داشته باشد، خلاصه این جور بى توجهى به انتخاب قضات نشود، پیشنهاد شده بود که نوشته شود از میان منتخبین قضات یعنى آنها انتخاب بکنند آن وقت چون شرط اجتهاد و عدل و آگاهى در امور قضائى و ادارى هست، آن وقت به وسیله رهبر نصب بشود که در واقع یک پشتوانه محکمى باشد که مردم احساس کنند که براى مدت پنج سال به این سمت می‏شوند. این پیشنهادى بود از طرف اکثر قضات و بعد هم در این نوشته که حدود شصت نفر امضاء کرده بودند به این مسائل اشاره کرده بودند حالا هر طور که فکر می‏کنید که دوام بیشترى دارد و اعتماد بیشترى به دستگاه قضائى می‏دهد، در واقع شخصیت قضات را بالا می‏برد و استقلال به آنها می‏دهد و با حسن اعتماد می‏توانند قضاوت بکنند، همان‏طور عمل بکنید.
نایب رئیس- در حقیقت آقاى دکتر غفورى به عنوان مخالف با این اصل صحبت کردند. از دوستانى که بعد نوشته‏اند بپرسیم هر کدام موافق هستند صحبت کنند، آقاى دکتر ضیائى؟ (دکتر ضیائى- موافق هستم.) پس بفرمایید به عنوان موافق هستند صحبت کنید.
دکتر ضیائى- چون در کمیسیون مشترک مفصل بحث شد و همان‏طور که جناب آقاى دکتر غفورى فرمودند با بسیارى از قضات به خصوص قضات عالى‏رتبه مذاکره شد و ایشان هم تشریف داشتند و پیش‏نویس‏هایى از قضات عالى‏رتبه و حقوق‏دانان درخواست شد و آنها هم پیش نویس‏هایشان را فرستادند، در حدود شصت و سه نفر از قضات ایستاده و نشسته دادگسترى و بازپرس و امثال اینها نظرشان را دادند، ولى بیانى که جناب آقاى دکتر غفورى فرمودند من نمی‏دانم ایشان چه جور احساس می‏کنند، همان‏طور که صبح هم بحث شد اگر قضات تصور می‏کنند یک رئیس دیوان عالى کشور و یا دادستانى که مجتهد و عادل و آگاه به زمان است اگر از طرف رهبر یا مقام رهبرى نصب بشود، این براى قضات شکست و تحقیر است، تف بر این تصور و این دید! قضات یا مسلمانند یا مسلمان نیستند، درک می‏کنند یا نمی‏کنند. اگر واقعاً مسلمان هستند باید تسلیم مقام رهبرى بشوند که یک مجتهد عادل و جامع الشرایط و آگاه به امور و
Majlis:1 Volume:3 Sessions:51-67 Page:1612
زمان است. این چطور تحقیرى است براى قضات؟ چطور کسر شأنى است براى قضات که نمی‏خواهند قبولش کنند؟ و همچنین براى دادستان؟ این آقاى دادستان که از نظر اسلامى یک مجتهد جامع الشرایط است یعنى تمام حقوق اسلامى را بارها و بارها تدریس کرده و حاضر الذهن است، قضاتى که مسلمان هستند قهراً او را قبول می‏کنند، همان‏طورى که رهبرى را قبول کردند و رهبر را قبول کردند و اگر از نظر انسانى بنگریم این از نظر روانشناسى ثابت شده که هر کسى در رده موقعیتى از اجتماعى یا اقتصادى که باشد از نظر علمى وقتى که مورد پسند دانشجویان و حقوق‏دانان و اساتید قرار بگیرد همه نسبت به معلومات او تعظیم و احترام می‏کنند بنابراین یک دادستانى که مجتهد و جامع الشرایط و عادل و آگاه است چطور انسان‏هاى حقوق‏دان از انتصابش و همکارى با او احساس حقارت می‏کنند؟! اگر ما چنین قضاتى داشته باشیم که احساس حقارت بکنند ما نسبت به این گونه افراد هیچ گونه اطمینانى نداریم که مردم را در مقابل آنها و دسترس آنها قرار بدهیم. بنابراین ما براى این‏که وزنه‏اى براى دادگسترى‏مان داشته باشیم، براى این‏که مورد اطمینان قاطبه ملت ایران، چه مسلمان و چه غیر مسلمان باشد و براى این‏که پشتوانه‏اى براى ملت‏هاى دیگرى که بخواهند به دادگسترى ما اطمینان بکنند، داشته باشیم باید افرادى که مورد اطمینان ملت ایران است و مورد اطمینان مقام رهبرى است و از نظر دینى به او اعتماد داریم در رأس این دادسراهاى گسترده ما قرار بگیرند چون اگر دادگسترى اصلاح بشود شاید خیلى از چیزها صلاح بشود. تا حالا همه مردم نسبت به روش کار قضات و دادگسترى‏ها خوشبین نبودند و انتظار داریم بعدها خوشبین بشوند، حالا اگر رژیم قبلى رژیم طاغوتى بود ما که نمی‏خواهیم دنباله‏رو آنها باشیم. بنابراین چون بحث کافى هم شده و از نظر واقع‏بینى هم این اصل باید حتماً این‏طور باشد و از نظر شرعى هم حکم این‏جور افراد براى ملت ایران قابل پذیرش است والا طبق آیه صریح قرآن طاغوت است و این آیه را هم همه آقایان می‏دانند.
نایب رئیس- خوب، یک موافق و یک مخالف صحبت کردند و من اینجا یک استدراکى از سخن برادر عزیزمان آقاى دکتر ضیائى می‏کنم که در دستگاه قضائى کشور انسان‏ها و عناصر شریفى وجود دارند و فراوان هم هستند که اینها در نظام فضیلت دولت فضیلت پرور می‏توانند سرمایه و نیروهاى ارزنده و مؤثرى باشند. خیلى از اینها به دلیل این‏که در نظام غلط قرار گرفته بودند استعدادهاى‏شان نمی‏توانست شکفته و نشان داده بشود و این منحصر به قضات نیست در همه قشرهاى دیگر هم وضع همین‏طور است. امید ما این است که این انقلاب بتواند با دست همین مردم نظامى سالم، ادارى و قضائى، سیاسى و اقتصادى و آموزشى و پرورشى، حتى خانوادگى به وجود بیاورد تا معلوم بشود که گنجینه ایران گنجینه پر و باارزشى که انسان‏هاى شایسته در آن فراوان هستند و این فرصت تاریخى براى نشان دادن آثار و ارزش‏هاى گرانبهایى که در این گنجینه هست مورد استفاده قرار بگیرد. این استدراک من بود بر چیزى که ممکن بود از تعبیر سرکار خلاف آن‏چه که مقصودتان بود فهمیده بشود.
موسوى قهد ریجانى- ما همه به سبک صحبت‏شان اعتراض داریم. تمام این قضات و وکلا در شهرهاى ایران سهم بزرگى در انقلاب داشتند. این حرفهایى که زدند شایسته نبود.
نایب رئیس- آقاى دکتر آیت فرمایشى دارید بفرمایید.
Majlis:1 Volume:3 Sessions:51-67 Page:1613
دکتر آیت- توجه بفرمایید من هم به عنوان موافق ثبت نام کرده‏ام و چون مطلبى گفته شد که گوینده هم مقصودشان آن نبود قطعاً اکثریت قریب به اتفاق ما نسبت به قضات احترام قائل هستیم و اینها سنگرى بودند که تا آخرین مراحل هم در مقابل آن طاغوت مقاومت می‏کردند و به همین دلیل شاه و عواملش همیشه از دادگسترى ناراضى بودند، اما علت موافقت من با این اصل این نیست که بگوییم قضات شخصیت ندارند، بلکه قضات شخصیت دارند ولى انتخاب رئیس دیوان عالى کشور و دادستان کل کشور دلیل بر این نیست که بگوییم چون قضات شخصیت دارند آنها را انتخاب کنند. به چه دلیل من موافقم که به همین صورت انتخاب رئیس دیوان عالى و دادستان کل کشور باشد؟ یکى این‏که آن اصل قبلى عملى نبود یعنى بنا بود که اکثریت قضات دو نفر را انتخاب بکنند و رهبر، آن انتخاب را تأیید بکند. اگر منظور این بود که آنها انتخاب بکنند خوب چرا اختیار رهبر را پیش بکشیم؟ و اگر منظور این است که رهبر حق داشت پیشنهاد آنها را نادیده بگیرد، که این اهانت بیشترى است و بعد هم تجدید انتخابات کار بسیار مشکلى است، گذشته از آن انتخاب سه نفر از آن شوراى عالى قضات هم که به عهده قضات است و از همه اینها گذشته حتى در آمریکا که یک کشور پیشرفته‏اى است، نه نفر اعضاى دیوان عالى کشور آنجا را رئیس جمهور مادام العمر انتخاب می‏کند. این را مخصوصاً گفتم که این مسأله پیش نیاید که آقاى دکتر غفورى اشاره کردند به اروپا و آمریکا. آنجا هم می‏بینیم که اعضاى دیوان عالى کشورمان انتصابى است و نه انتخابى خود قضات. بنابراین با توجه به اختیاراتى که قبلا به رهبرى داده شده و با توجه به این‏که رهبرى حتماً نظر قضات و مردم را در نظر خواهد گرفت و این مسأله به نفع ملت ایران است و صحیح است که این دو مقام مهم را همان‏طور که در اسلام هم هست که امام قضات عالى‏مقام را انتخاب می‏کرده است این دو مقام مهم به عهده رهبر باشد که بتواند از این جهت ولایت خودش را بر قوه قضائیه و سایر قوه‏ها اعمال بکند.
نایب رئیس- اگر بحث کافى است اصل را براى اخذ رأى بخوانیم؟ (طاهرى خرم آبادى- مسأله عزل را اینجا قرار نمی‏دهید؟) به طور کلى ما راجع به عزل قضات بندى را آورده‏ایم و آن اصل 149 است.
طاهرى خرم‏آبادى- عزل را از مقام دادستانى و رئیس دیوان عالى کل کشور، نه از منصب قضا. آن چیزى که داریم راجع به قاضى است. (نایب رئیس- اینها هم قاضى هستند) بله قاضى هستند اما یک منصب خاصى دارند، نسبت به این منصب خاص در این پنج سال ...
نایب رئیس- آنها هم تا مادام که محاکمه نشده‏اند کسى حق عزل ندارد. (دکتر آیت- من معتقد هستم که عزل را جدا بکنیم) جدا هم هست. به هر حال این بحث بعدى است فعلا به این اصل رأى می‏گیریم و در اصل بعد صحبت می‏کنیم که آیا این شامل آنها بشود یا نشود. (حجتى کرمانى- من هم مطلبى دارم اگر اجازه بفرمایید مطرح بکنم.) خیر آقاى حجتى خیلى‏ها اسم نوشته‏اند و اگر قرار باشد شما صحبت بکنید همه اینها باید صحبت بکنند. به هر حال یک موافق و یک مخالف صحبت کردند.
حجتى کرمانى- این‏که درست نیست، این مسأله‏اى است که باید مردم صحبتشان را بکنند، شما هر جا لازم می‏دانید مسأله یک موافق و یک مخالف را عمل می‏کنید و هر جا لازم نمی‏دانید عمل نمی‏کنید.
Majlis:1 Volume:3 Sessions:51-67 Page:1614
نایب رئیس- اصل 147 را براى رأى‏گیرى می‏خوانم. (حجتى کرمانى- آقا عرض کردم بنده مطلبى دارم.) (یک نفر از نمایندگان- آقاى رئیس اجازه بدهید ایشان صحبت کنند) قبل از ایشان پنج نفر نوبت گرفته‏اند.
دکتر قائمى- ایشان می‏فرمایند آقایانى که قبل از آقاى حجتى اسم نوشته‏اند وقت‏شان را به آقاى حجتى واگذار کنند تا ایشان حرف‏شان را بزنند.
ربانى املشى- آقا این صحیح نیست، چرا دیگران وقت‏شان را به ایشان واگذار بکنند؟ براى این‏که اگر به ایشان اجازه صحبت ندهند ممکن است عکس العمل داشته باشد؟
مکارم شیرازى- به پیشنهاد کفایت مذاکرات رأى بگیرید.
نایب رئیس- آقاى حجتى راجع به مطلبى که جناب‏عالى فرمودید شکى نیست هر کس که مسؤول اداره جلسه باشد حتماً قبلًا نظر او درباره کیفیت اداره جلسه در چارچوب آیین نامه است.
حجتى کرمانى- عمل نمی‏کنید آقا، هر جا که لازم می‏دانید عمل می‏کنید و هر جا که لازم نمی‏دانید عمل نمی‏کنید.
نایب رئیس- شما اجازه بدهید صحبت من تمام بشود بعد. آئین نامه می‏گوید حداقل یک موافق و یک مخالف اگر لازم بود صحبت بکنند بیش از آن هم تا دو نفر گفتیم در چند دقیقه کوتاه بعدش هم با تصویب جلسه. به هر حال یک موافق و یک مخالف صحبت کردند و آقاى دکتر آیت هم توضیحى می‏خواستند بدهند که دادند پیشنهادى رسیده راجع به کفایت مذاکرات من تاکنون با رأى جلسه عمل کردم حالا هم تابع رأى جلسه خواهد بود. (حیدرى- پس بفرمایید که بیشتر از چهار نفر اسم ننویسند.) آقاى حیدرى گاهى دوستان فقط سؤالاتى دارند و توضیح می‏خواهند و یا جلوتر گفتیم اگر کسى توضیحى می‏خواهد که این اصل برایش مبهم است می‏تواند مطرح کند ولى معلوم است موافق و مخالف ده نفر در یک جلسه نمی‏توانند صحبت کنند. (حجتى کرمانى- بنده هم توضیح می‏خواستم) توضیح درباره صحبت مطلب می‏خواهید یا توضیح درباره اصل؟ (حجتى کرمانى- درباره اصل توضیح می‏خواهم.)
کرمى- منظور آقاى غفورى و آقاى حجتى دریور در معرض آراء گذاشته شده بود و رأى نیاورد، منظور ایشان مگر دیروز همین جا مطرح نشد؟
نایب رئیس- آن اصل دیگرى بود آقاى کرمى. (دکتر غفورى- به هر حال ما نظر خودمان را گفتیم.) آقاى موسوى تبریزى شما توضیح می‏خواهید بدهید یا مخالف و موافق هستید؟ (موسوى تبریزى- اگر اجازه بدهید این اصل که منصب قضاوت است ...) اجازه بدهید بنده سؤال کردم که توضیحى می‏خواهید یا موافق و مخالف می‏خواهید صحبت بکنید؟ (موسوى تبریزى- خیر به عنوان موافق می‏خواهم صحبت کنم.) بسیار خوب اسمتان را می‏نویسم. آقاى ربانى شیرازى سؤالى دارید؟ (ربانى شیرازى- من به نظرم جواب آقاى غفورى داده نشد و می‏خواستم پاسخ بدهم.) آقاى حیدرى شما سؤالى دارید یا مطلبى؟ (حیدرى- موافقم و توضیحى دارم براى روشن شدن جواب آقاى دکتر غفورى.) آقاى مکارم مطلبى دارید؟ (مکارم شیرازى- من موافقم) آقاى میرمرادزهى نظرى دارید؟ (میرمرادزهى- من مخالفم؟) آقاى حجتى نظرى دارید؟
حجتى کرمانى- من توضیح می‏خواهم و سؤالم این است که آیا تعیین دادستان و
Majlis:1 Volume:3 Sessions:51-67 Page:1615
رئیس دیوان عالى کشور به وسیله رهبرى، آیا از نظر فقه ما راه دیگرى وجود دارد که اگر منتخبین قضات به عرض فقیه رسید و فقیه آنها را انتخاب کرد این طرز، آیا از نظر فقه ما اشکال دارد که ما آن کار را نمی‏کنیم یا می‏ترسیم از این‏که خداى نکرده قضات ما یک کس بدى را انتخاب کنند و می‏خواهم اضافه کنم این مسأله را که جایش اینجا است آقاى احمد خمینى پیشنهادى داد راجع به همین مسأله طرز اجراى ولایت فقیه، به جاى این‏که جواب داده شود که به چه صورت آیا واقعاً طرزى که ایشان گفته یا طرزى که ما داریم به صورت شوراى ریاست جمهورى که می‏خواهیم ارائه بدهیم آیا به آن صورت اگر ما اجرا بکنیم براى فقیه، آیا این ولایت فقیه اجرا نخواهد شد؟ و تنها راهش همین است که شما می‏نویسید؟ جواب بگویید به ما ولى ما فکر می‏کنیم که این مناصب را می‏توانیم تحت نظر صحیح ولى امر قرار بدهیم و رهبر هم نظارت داشته باشد بدون این‏که شخصیت دیگران را ما خرد بکنیم.
نایب رئیس- آقاى املشى نظرى دارید؟ (ربانى املشى- بنده موافقم) آقاى جوادى فرمایشى دارید؟
جوادى- تذکرى و پیشنهادى دارم. این مسأله قضا که مجتهد می‏تواند قاضى باشد، نیازى به رهبر ندارد ولى این مسأله ولایت است و به سمتى منصوب شدن است که باید با نصب رهبر باشد. در غیر دوره اول باید بعد از پیشنهاد شوراى قاضى باشد.
نایب رئیس- بسیار خوب دوستان مطلب‏شان را بیان کردند. (تهرانى- احتیاجى نیست جواب آقاى غفورى داده شود؟) نوبت اول با آقاى موسوى تبریزى است بفرمایید.
موسوى تبریزى- منصب قضاوت منصبى است که برادرمان آقاى حجتى هم می‏دانند که در اسلام مال مجتهد جامع الشرایط است و اما این برادران قضات و وکلایى که در دادگسترى داریم همه‏شان براى ما محترمند براى این‏که همه‏شان مسلمان هستند و برادر ما هستند ولى به اعتراف خودشان یک دادگسترى طاغوتى ما داشتیم که به اصطلاح اکثرشان طاغوتى بودند و خودشان هم از این چیزها بیزار بودند، اگر بخواهیم واقعاً منصب قضاوت را به یک کسى بدهیم که بخواهد قاضى باشد ما باید این روایت را نصب العین بکنیم که امام می‏فرمایند: «جَلَسْتَ مَجْلِساً مَا جَلَسَهُ إِلَّا نَبِیٌّ أَوْ وَصِیٌّ نَبِیٍّ أَوْ شَقِی». رئیس دیوان عالى کشور و دادستان کل کشور اینها به اصطلاح قاضى القضات هستند که به امور قضائى مملکت در شؤون مختلف رسیدگى می‏کنند. این حق مسلم مجتهد عادل است (با حفظ شخصیت آنها) که اگر واقعاً اجتهاد دارند و حقاً اشغال منصب قضاوت‏شان تا حالا شرعى بوده است و اشکالى ندارد با اجازه مجتهد عادل باشد، بنا بر آن‏که توکیل در قضایا یا مثلا مأذون از طرف مجتهد بودن جایز باشد کما این‏که بعضى از آقایان در این اصل از نظر محتوا مطابق حاق حقیقت اسلامیش در باب قضا می‏دانید، نمى‏دانم آقاى حجتى کجایش اشکال دارد؟
نایب رئیس- لطفاً بحث دو نفرى نفرمایید. به هر حال به نظر من آقاى موسوى هم نکته را پاسخ ندادند اگر آقاى ربانى جناب‏عالى توضیحى دارید بفرمایید.
ربانى شیرازى- در اصل 78 تصویب کردیم که نصب عالى‏ترین مقام قضائى با رهبر است این چیزى است که تصویب شده و گذشته و رفته است. آقاى دکتر غفورى به نظر من چیزى مخالف نمی‏گویند طریق نصب این را بیان می‏کنند. رهبر اگر بخواهید دادستان کل کشور یا رئیس دیوان عالى کشور را نصب کند بى‏حساب (گتره‏اى) که نصب نمی‏کند مسلماً قضات آگاه‏
Majlis:1 Volume:3 Sessions:51-67 Page:1616
به امور قضائى را علاوه بر عدالت و اجتهاد در نظر می‏گیرید یعنى از بین قضات او را انتخاب می‏کند، قهراً رهبر با قضات عالى کشور تماس می‏گیرد و با آنها مشورت می‏کند و فردى که واجد شرایط صلاحیت باشد از بین آنها انتخاب می‏کند. جناب عالى فقط می‏گویید طریق را اینجا بنویسید ما می‏گوییم طریق دیگر احتیاج ندارد، خود ایشان عاقل است طریقش را می‏داند چگونه عمل کند. (همهمه نمایندگان.)
نایب رئیس- ما مطابق آیین نامه به دوستان نوبت صحبت می‏دهیم اما به شرطى که جداگانه با هم مباحثه نفرمایید.
کرمى- این اصل دیروز مطرح شد (نایب رئیس- این اصل، اصلا مطرح نشده است) اگر آقایان در اینجا هم مخالفت می‏کنند و دیروز هم رأى نیاورد بدیهى است که این اصل از کار می‏افتد. کارى بکنید که این اصل تصویب بشود.
طاهرى اصفهانى- خواستم خدمت آقاى کرمى توضیح بدهم دیروز که رأى نیاورد شاید به خاطر همان جمله‏اى بود که امروز در کمیسیون اصلاح شد.
نایب رئیس- من که عرض کردم این اصل دیروز مطرح نشد چون به این شکل نبود گفتم. اصل 147 براى رأى‏گیرى خوانده می‏شود.
اصل 147- رئیس دیوان عالى و دادستان کل کشور باید مجتهد، عادل و آگاه به امور قضائى باشند و به وسیله رهبرى براى مدت پنج سال به این سمت منصوب می‏شوند.
نایب رئیس- لطفاً رأى بگیرید.
 (اخذ رأى به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام رأى‏گیرى پنجاه و چهار نفر، تعداد کل آراء پنجاه و چهار رأى، آراء موافق چهل و شش رأى، آراء مخالف سه رأى، آراء ممتنع پنج رأى، تصویب نشد.
هاشمى‏نژاد- اگر اضافه بفرمایید «با مشورت قضات» این اصل تصویب می‏شود.
3- طرح اصل 149
نایب رئیس- پیشنهادها فردا صبح در جلسه گروه‏ها مطرح می‏شود. اصل 149 قرائت می‏شود.
اصل 149- قاضى را نمی‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد یا بدون رضاى او محل خدمت یا سمتش را تغییر داد. نقل و انتقال دوره‏اى قضات بر طبق ضوابط کلى که قانون تعیین می‏کند صورت می‏گیرد.
نایب رئیس- دوستانى که اسم نوشته‏اند من می‏پرسم ببینم مخالفند و یا موافق یا سؤال دارند. آقاى منتظرى شما؟ (منتظرى- من مخالفم) آقاى رحمانى شما؟ (رحمانى- من هم مخالفم) آقاى مکارم نظر شما چیست؟ (مکارم شیرازى- من موافقم.) آقاى صافى شما؟ (صافى- بنده هم سؤالى دارم که تقریباً مخالف هستم.) آقاى پرورش؟ (پرورش- من در قسمتى از این اصل اشکال دارم.) آقاى اشراقى؟ (اشراقى- من مخالفم؟) آقاى دکتر غفورى؟ (گلزاده غفورى- درمورد قضات محاکمش صحیح است یا غیر محاکمش مخالف هستم.)
Majlis:1 Volume:3 Sessions:51-67 Page:1617
آقاى بنى صدر؟ (بنى صدر- این‏طور که معلوم است امروز این اصل رأى کافى نمی‏آورد.) اینجا شش نفر مخالف اسم نوشته‏اند که اگر بقیه موافق باشند اصل تصویب می‏شود.
طاهرى اصفهانى- چند نفر شاید رأى ممتنع بدهند بنابراین تصویب نمی‏شود و وقت را می‏گیرد.
سبحانى- اشکال عمده بر سر محاکم است. شما اگر قضات محاکم را بفرمایید اشکال برطرف می‏شود.
ربانى املشى- این اصل را به دو قسمت تقسیم کنید تا بتوانید رأى بگیرید. یکى مربوط به قضات محاکم و یکى هم مربوط به قضات تحقیق. اگر بخواهید این دوتا را مخلوط کنید یک عده به خاطر این‏که با آن طرف مخالفند رأى نمی‏دهند و عده دیگر برعکس. (سبحانى- اشکال سر همین است.)
نایب رئیس- آقاى منتظرى بفرمایید.
بسم الله الرحمن الرحیم. قضاتى که از طرف شوراى عالى قضائى منصوب می‏شوند مثل سایر مقاماتى که از بالاتر منصوب می‏شوند آن مقام بالاتر که نصب می‏کند همیشه محیط است به وضع شوراى عالى قضائى، به تمام اوضاع قضائى کشور احاطه دارد می‏داند که مثلا کجا احتیاج به قاضى دارد و کجا احتیاج ندارد و کمبود دارد، کمبود ندارد، خود قضات را می‏شناسد، روحیه قضات را تشخیص داده، آن وقت همان‏طور که من عرض می‏کردم ممکن است که یک قاضى در یک منطقه‏اى کارى که سبب انفصال از خدمت بشود یا جرم باشد، نداشته باشد اما در عین حال مرامش جورى است که اکثریت مردم آنجا با اخلاقش جور در نیامده‏اند و آن شوراى عالى قضائى تشخیص می‏دهد که اگر او را بفرستد در یک استان دیگرى با مردم آن استان روحیه‏اش بهتر وفق می‏دهد و یا مثلا شوراى عالى قضائى تشخیص می‏دهد در فلان استان کارهاى حساسى را انجام می‏دهد در صورتى که وجودش در فلان استان الان معطل است و اگر شما می‏گویید قضات بایستى تأمین داشته باشند یک وقت بود که یک وزیر دادگسترى تنها تصمیم می‏گرفت یک قاضى را جا به جا بکند آن هم در زمان طاغوت بود مثلا ممکن بود اینجا برخلاف منطق اعمال نفوذ بکند اما حالا شما فرض کرده‏اید که شوراى عالى قضائى دارید و پنج نفر مجتهد عالى هستند. اگر پنج نفر مجتهد عادل آگاه به اوضاع قضائى کشور تشخیص بدهند که فلان قاضى در فلان منطقه وجودش ضرر دارد ولو این‏که گناهى هم نکرده باشد، اخلاقش با مردم آنجا جور در نمی‏آید یا وجودش در فلان منطقه ضرورت دارد. اینجا با این‏که پنج نفر مجتهد عادل و آگاه تشخیص دادند معذالک ما می‏گوییم نه، این قاضى در آن منطقه که هست مردم هم از دستش ناراضى هستند، همین‏طور بماند تا دوره‏اى بخواهند قضات را نقل و انتقال بدهند یا مثلا آن منطقه که احتیاج به وجود این قاضى دارد و این قاضى با درایتى که دارد اگر آنجا برود اوضاع آن منطقه را سروسامان می‏دهد ما بگذاریم اوضاع آنجا همین‏طور درهم ریخته باشد؟ آن قاضى هم آنجا ساکن باشد؟ این به نظر من درست نیست و باید بنویسیم اگر مجرم یا متهم شد به اتفاق آراء اگر شوراى عالى قضائى که پنج نفر مجتهد عادلند که تشخیص دادند که این قاضى بایستى محلش تغییر کند، دولت بتواند تغیرش بدهد. مثلا فرض کنید که یک قاضى در یک منطقه‏اى است رئیس دادگسترى آن منطقه می‏خواهد او را تغییر بدهد نه، این‏جور نباشد. بنویسیم تغییر محل مأموریت‏شان جایز نیست مگر جایى که شوراى عالى قضائى به اتفاق آراء
Majlis:1 Volume:3 Sessions:51-67 Page:1618
تشخیص بدهند که محل خدمتش باید تغییر بکند. اگر این‏جور نباشد به نظر من درست نیست.
نایب رئیس- آقاى مکارم به عنوان موافق صحبت می‏فرمایند.
مکارم شیرازى- بسم الله الرحمن الرحیم. بحثى که داشتند در دو قسمت بنده جواب عرض می‏کنم. اول این است که نصب و عزل قضات به دست آن شوراى عالى با مقام عالى هست و نقل و انتقالش هم همچنین، و ما چه دلیلى داریم که آن شوراى عالى را مخلوط کنیم به این‏که از این اختیارش صرف نظر کند. جواب این مطلب همان است که در جلسه مشترک گروه‏ها هم گفته شد و آن این است که حتى ولى امر مسلمین که اختیار بسیارى از مسائل را دارد آن چنان است که اختیارش بى‏قید و شرط باشد، هر کار که دلش خواست بکند بلکه او مصلحت است و غبطه مردم را در نظر می‏گیرد. اگر یک‏جا دیدیم مصلحت امت ایجاب می‏کند که قاضى را به آسانى از سر جاى خودش تکان ندهند و حتى مسأله را به یک صورت ضابطه کلى در بیاورند تا یک امنیت خاطرى به قضات بدهند، مصلحت امت این را ایجاب می‏کند اما در عصر و زمان ما این چنین است که ما باید به قاضى امنیت بدهیم ولى این مصلحت ایجاب می‏کند که به صورت قانون کلى در بیاید. بنابراین شخص ولى امر هم اگر بخواهد چنین کارى را بکند شرعاً موظف است رعایت این مصلحت امت را بکند و اختیار مطلق در این مسائل را ندارد این یک مطلب. اما مطلب دیگر که ایشان فرمودند، خوب گاهى یک قاضى را در یک نقطه‏اى اگر مردم نپسندیدند و این پنج نفر مجتهدى که در شوراى عالى قضائى هستند مصلحت می‏بینند به جاى دیگرى برود. خوب این بیانى که ایشان کردند یک مصلحت نادرى است، نادر هم نباشد در مقابل آن مصلحت امنیت قضات قابل مقایسه نیست. ما همیشه در مسائل اجتماعى گرفتار امر بین المحضورین هستیم باید اهم و مهم را در نظر بگیریم، مسلم مصلحت امنیت قضات خیلى بالاتر از این مصداقى است که آقاى منتظرى فرمودند و اما آخرین جمله‏اى که فرمودند این جمله بود که آنجا پنج نفر مجتهد عادل نشسته‏اند خوب، آنها معصوم که نیستند اگر ما بخواهیم قضات را مدام تکان بدهیم مردم یک محل برخلاف این قاضى که رعایت عدالت کرده است مدام به شوراى عالى طومار رد می‏کنند، شوراى عالى هم بشرى است مثل بقیه بشرها، اگر تحت تأثیر این طومارها واقع شد و این قاضى را تغییر مکان داد، امنیت قضات از بین می‏رود ولو آنها مجتهد و عادل بوده باشند بنابراین، این اصل مصلحت است که به همین صورت باشد و قضات یک امنیتى داشته باشند. حالا آقایان در کلمه قاضى محاکم و قاضى ایستاده و قاضى نشسته بحث دارند آن یک مسأله‏اى است قابل بحث و من پیشنهاد می‏کنم روى آن هم ما با دست رأى بگیریم که ما ببینیم اگر اشکال مخالفین این است، این مشکل هم حل بشود.
سبحانى- قضات محاکم و غیر محاکم را به رأى بگذارید تا مسأله روشن بشود والا این اصل تصویب نمی‏شود.
نایب رئیس- پس ناچاریم این اصل را برگردانیم و دو اصل بکنیم و بیاوریم اینجا مطرح بکنیم. (ربانى املشى- اصل پیشنهادى از اول دو قسمت بود.) الان اصلى که اینجا مطرح است اصل پیشنهادى به حساب می‏آید. (تهرانى- اول به محاکم رأى بگیرید.)
ى زدى- در اسلام قاضى نشسته و ایستاده فرقى با هم ندارند. آنها که مخالفند از نظر شرعى دلیل‏شان را بگویند تا ما تصمیم بگیریم.
نایب رئیس- آقایان دکتر غفورى و خامنه‏اى به عنوان مخالف و موافق در این زمینه‏
Majlis:1 Volume:3 Sessions:51-67 Page:1619
صحبت می‏کنند. آقاى دکتر غفورى شما بفرمایید.
گلزاده غفورى- توجه کنید معنى ایستاده و نشسته این است که ما یک قضائى داریم که به آن می‏گویند تحقیق، یعنى بازپرس، دادیار حتى خود دادستان وقتى که کیفر خواست می‏دهد در مجلس محاکمه می‏ایستد، حرفش را می‏زند نشسته، حق رأى دارد، همه را گوش می‏کنند موافق و مخالف و وکیل و غیر وکیل را آخر سر با متانت خودش و با عدالت خودش رأى صادر می‏کند آن قضات محاکم چون تصمیم نهایى را می‏گیرند چون در یک شهرى و در یک پستى حافظ عدالت هستند اگر دست‏خوش تغییرات بشوند نقض غرض می‏شود. این براى این‏که پرونده دست نخورد و به هم نخورد و عدالت دست‏خوش تغییرات متنفذین نشود، می‏گویند قاضى نشسته یعنى قاضى صاحب رأى یعنى در یک محکمه یک کسى که رأى می‏دهد (یا سه نفر، بستگى به وضع دارد) قضات ایستاده یعنى بازپرس، دادیار، دادستان، اینها که تحقیق کرده‏اند پرونده را تا حد محکمه آورده‏اند، در محکمه هم دفاع می‏کنند، یعنى یکى از طرف این و یکى از طرف آن خلاصه مدافع یک طرفه است قاضى نشسته بى‏طرف است، همه اینها را رعایت می‏کند بازپرس مثلا طرفدار حکومت است می‏گوید این آقا جرم برخلاف مصلحت عامه کرده است، دادستان کیفر خواست می‏دهد ولى قاضى بى‏طرف است یعنى متهم که آنجا نشسته است نسبت به قاضى به نظرم احترام نگاه می‏کند، حرف دو طرف را گوش می‏کند و رأى می‏دهد اما قضات تحقیق مثل سایر مأموران دولت هستند ... (یزدى- در شرع وضع قضات یکسان است.)
نایب رئیس- منظور آقایان این است که شما استدلال فقهى و حقوقى و اجتماعى‏تان بر این‏که چرا باید قضات ایستاده انتقال‏شان به دست رؤسا و مسؤولان باشد ولى قضات محاکم یا قضات نشسته انتقال‏شان به دست آنها نباشد چیست؟ آقایان فرق بین قاضى نشسته و ایستاده را می‏دانستند می‏پرسیدند چه تفاوتى اینها دارند از آن نظر که اینها میخشان محکم باشد ولى بازپرس را مثل توپ فوتبال هر وقت خواستند این طرف، آن طرف ببرند.
ى زدى- همه این تعریف‏ها معلوم است، این آقاى بازپرس از نظر شرعى قاضى است یا نه؟
خامنه‏اى- اولا همان‏طور که آقاى یزدى گفتند در اسلام بین درجات و مراحل قضاوتى فرقى نگذاشته‏اند، در اسلام قاضى تحقیق از اول شروع به رسیدگى می‏کند تا تمام شود حالا می‏توانند دوتا قاضى این کار را بین خود تقسیم کنند مرحله دادسرایى و مرحله دادیارى باشد این یک نوع تحصص است و پا در فقه فرقى بین این دوتا نداریم و محکومیم که این وحدت را حفظ کنیم، ثانیاً بازپرس یا دادیار تحقیق یا دادستان این اشتباه است که بگوییم حکم نمی‏کند، حکم قطعى به صورت اصطلاحى دادگاه‏ها که بلافاصله مجازات می‏کنند آن را صادر نمی‏کنند والا مقامات دادسرایى یعنى این قضات قرار تحقیق صادر می‏کنند و این خود یک نوع رأى هست رأى معناى اعمى دارد و به موجب این قرار یک متهم را آزاد می‏کنند دیگر شما چه می‏خواهید؟ قرار منع تعقیب صادر می‏کنند و آزاد می‏کنند موقوفى تعقیب صادر می‏کنند و آزاد می‏کنند اینها همه مراحل حکم است یکى از مراحلش این است که قرار مجرمیت صادر می‏کنند و او را تحویل دادگاه می‏دهند، پس آن شخصى که این کار را می‏کند از لحاظ معلومات قضائى از لحاظ صلاحیت قضائى با آنها هیچ فرقى ندارد این از نظر تئورى، اما از نظر عملى ما هر جا
Majlis:1 Volume:3 Sessions:51-67 Page:1620
دیدیم آن‏که بیشتر در معرض فشار دولت‏ها و نیروهاى حاکم بود، بازپرس‏ها بودند.
در سال سى و چهار یا سى و پنج بود که یکى از بازپرس‏ها که خیلى معروف است و اغلب او را می‏شناسید ایشان به صرف این‏که یکى از شاپورها را احضار کرده بود او را از مقامش منفصل کردند یا یکى از مفاخر دادگسترى گفت من دادستان شهر خودم بودم عموى من مالک آنجا بود و یکى از رعیاى آنجا را کشته بودند و عموى من می‏دانست که من حکم بر حق خواهم داد به پول آن زمان مقدار هنگفتى در تهران پول داد و مرا عوض کردند این اعترافى بود که قاضى می‏کرد و اگر قاضى نشسته بود عوضش نمی‏کردند قاضى ایستاده بود عوضش کردند و پرونده لوث شد رفت این علاوه بر این‏که مدرک شرافت بسیارى از قضات هست این خطر را نشان می‏دهد که دادسرایى‏ها همیشه در معرض این خطر انتقال بوده‏اند علیهذا علاوه بر این‏که در فقه بین قضات تفاوتى نیست این خطرى که ما از آن می‏ترسیم در بازپرس‏هاى دادسرا بیشتر بوده است منتها بعضى از آقایانى که قضات نشسته بودند خوب چون چهل، پنجاه سال عادت کرده‏اند یک خورده براى‏شان نامأنوس بود که براى دادسرا، هم این حق را قائل بشویم و به نظر من اول دادسرا است، بعد آنها براى این‏که مراحل اولیه بازپرس را آنها انجام می‏دهند در سال پنجاه و هفت هم بنده خودم دیدم که به علت همین امکاناتى که دولت داشت بسیارى از کارهاى ظلم را انجام داد.
نایب رئیس- خوب، اصل 149 براى رأى‏گیرى با ورقه خوانده می‏شود.
اصل 149- قاضى را نمی‏توان از مقامى که شاغل آن است بدون محاکمه و ثبوت جرم یا تخلفى که موجب انفصال است به طور موقت یا دائم منفصل کرد یا بدون رضاى او محل خدمت یا سمتش را تغییر داد. نقل و انتقال دوره‏اى قضات بر طبق ضوابط کلى که قانون تعیین می‏کند، صورت می‏گیرد.
نایب رئیس- لطفاً گلدان‏ها را براى اخذ رأى ببرید.
 (اخذ رأى به عمل آمد و نتیجه به شرح زیر اعلام شد.)
نایب رئیس- نتیجه رأى‏گیرى، عده حاضر در جلسه هنگام اخذ رأى پنجاه و هشت نفر، شماره کل آراء پنجاه و هشت رأى، آراء موافق چهل و پنج رأى، آراء مخالف هفت رأى، آراء ممتنع شش رأى، رد شد.
4- طرح اصل 150
نایب رئیس- اصل بعدى یعنى اصل 150 مطرح است از آقاى دکتر آیت خواهش می‏کنم قرائت بفرمایند.
اصل 150- محاکمات، علنى انجام می‏شود و حضور افراد براى تماشا بلامانع است، مگر آن‏که به تشخیص دادگاه علنى بودن آن منافى عفت عمومى یا اخلاق حسنه یا نظم اجتماعى باشد، یا در دعاوى خصوصى طرفین دعوا تقاضا کنند که محاکمه علنى نباشد.
نایب رئیس- آقاى تهرانى پیشنهادى نوشته‏اند که: «محاکمات علنى انجام می‏شود» کافى است و جمله «حضور افراد براى تماشا بلامانع است» زائد به نظر می‏رسد. اگر دوستان هم موافقند که این جمله زائد است آن را حذف کنیم.
طاهرى اصفهانى- وقتى می‏گوییم محاکمات علنى است، یعنى تماشاچى هم می‏توانند در
Majlis:1 Volume:3 Sessions:51-67 Page:1621
آن جلسات شرکت کند، بنابراین موافقیم که آن جمله حذف شود.
نایب رئیس- آیا دوستان دیگر هم همین نظر را دارند؟ یعنى با پیشنهاد آقاى تهرانى موافقند؟ (اکثراً موافق بودند) بنابراین می‏نویسیم «محاکمات علنى انجام می‏شود مگر آن‏که به تشخیص دادگاه علنى بودن آن منافى عفت عمومى الخ ...» آقاى رحمانى فرمایشى دارید؟ (رحمانى- این اصل وجه شرعى ندارد.) آقاى کرمى شما؟ (کرمى- عرض می‏شود که ...) آقاى کرمى موافقید یا مخالف؟ (کرمى- با یک قسمتش مخالفم.) بسیار خوب، آقاى دکتر غفورى؟ (دکتر غفورى- به این صورت مخالفم.) آقاى تهرانى؟ (تهرانى- همان پیشنهاد بود که تصویب شد.) آقاى پرورش؟ (پرورش- با قسمتى از آن مخالفم.) آقاى منتظرى؟ (منتظرى- من پیشنهاد اصلاح عبارتى دارم.) آقاى دکتر ضیائى؟ (دکتر ضیائى- موافق.) آقاى خامنه‏اى؟ (خامنه‏اى- پیشنهاد اصلاحى دارم.) آقاى مکارم شما؟ (مکارم- بنده یک تذکر دارم.) آقاى دکتر آیت؟ (دکتر آیت- تذکر دارم.) آقاى کریمى؟ (کریمى- سؤال دارم.) آقاى فوزى؟ (فوزى- همان مطلبى بود که گفته شد.) آقاى حجتى شما؟ (حجتى کرمانى- «نظم اجتماعى» که در اینجا آمده به نظر من کشدار است.) (دکتر آیت- پس شما مخالفید؟)
آقاى حیدرى؟
حیدرى- من پیشنهاد می‏کنم عبارت بدین صورت نوشته شود: «علنى بودن محاکمات بلامانع است».
نایب رئیس- بسیار خوب، آقاى رحمانى به عنوان مخالف بفرمایید صحبت کنید.
رحمانى- بسم الله الرحمن الرحیم. این اصل ریشه فقهى و قرآنى ندارد، و این گونه اصول در قانون اساسى ذکر نمی‏شود. محاکمه علنى باشد یا نباشد، فرضاً لازم باشد که علنى باشد، چه کارى با قانون اساسى دارد؟ براى این‏که تالى فاسد رفع شود عبارت «و حضور افراد براى تماشا بلامانع است» را حذف کردند بعد دیدیم آقایان می‏گویند این عبارت زائد است و علنى هم همان معنى را می‏دهد. پس وقتى می‏گوییم محاکمات علنى است این، به طور مطلق است یعنى همه محاکمات علنى خواهد بود، و اگر همه محاکمات علنى باشد اشکالاتى دارد که عرض می‏کنم. اول این‏که هر چه افراد بیکار در شهرها هستند از فردا که محاکمات علنى شد براى تماشا می‏روند و دادگسترى باید محلى باشد که براى حفظ انضباط خودش احتیاج داشته باشد به بسیج نیروهاى انتظامى شهر، چون همه افراد بیکار شهر که کار ندارند چیزى بهتر از این سراغ ندارند که بروند محاکمه مثلا یک دعوایى را تماشا کنند.
نایب رئیس- آقاى رحمانى الان هم که بعضى محاکمات علنى است مردم چنین نمی‏کنند، چرا؟
براى این‏که تا به حال در قانون اساسى تصریح نشده بود. (دکتر آیت- چرا، در قانون قبلى هم بود.) اکنون که شما در قانون اساسى این را تجویز و تشویق می‏فرمایید مردم خیال می‏کنند این کار یکى از وظایف‏شان است. به هر حال به نظر من این اصل هیچ شرعیت ندارد. یعنى اگر شما بخواهید در اینجا قید کنید که محاکمه باید علنى باشد، چنین چیزى در فقه و اخبار اصلا وجود ندارد. (بنى صدر- آقا در اصل 76 متمم قانون اساسى سابق هم آمده که محاکمات علنى است.) دوم این‏که با توجه به اجتماع مردم در دادگاه امکان این‏که طرفین دعوا به طور عادى بتوانند از خود دفاع کنند، احقاق حق کنند، در یک محضرى که عده‏
Majlis:1 Volume:3 Sessions:51-67 Page:1622
زیادى آنجا اجتماع کرده‏اند، امکان‏پذیر نیست. یعنى ممکن است براى طرفین، مطرح دعوا به صورت مطلوب و احقاق حق و دفاع غیر مقدور باشد. وجه دیگر این است که ما کارى نداریم که تاکنون محاکمات علنى بوده، چون به نظر من آن محاکماتى که باید علنى باشد علنى نبوده ولى آن محاکماتى که نباید علنى باشد، علنى بوده است. محاکمات سیاسى باید علنى باشد آن هم در مواردى که حق از کسى که او را به بند و زنجیر کشیده‏اند، تضییع نشود.
ى زدى- اگر می‏فرمایید که علنى بودن محاکمات وجه شرعى ندارد، پس علنى بودن محاکمات سیاسى هم که تأکید می‏کنید باید علنى باشد، وجه شرعى ندارد.
رحمانى- من نظرم به این نبود که بگویم محاکمات نباید علنى باشد. این را بگذارید که بعداً مجلس شوراى ملى تحقیق کند و مواردش را معین کند. شما اجازه در راه ایجاد محاکمات مانعى به وجود نیاورید، اجازه بدهید موارد آن را قانون معین کند. مثلا اگر لازم بداند محاکمات سیاسى را علنى اعلام کند و بعضى موارد هم به طور مطلق باشد.
نایب رئیس- بسیار خوب، متشکر ... (رحمانى- اجازه بفرمایید مطلب تمام شود.) هنوز مطلب هست؟
رحمانى- بله، اگر چنان‏چه این اطلاق را بگذارید که محاکمات باید علنى باشد، از شما سؤال می‏کنم که اگر فردا «علنى بودن» این‏طور توجیه شود که مردم باید در محاکمات براى تماشا بروند، آیا اجازه می‏دهید که بانوان بروند و در معرض تماشاى مردم بدون جهت قرار بگیرند و بانوان دیگرى که تقید دارند نتوانند بروند و با کمال آرامش و امنیت از حقوق خودشان دفاع کنند؟
ى زدى- این مطلب را در ذیل همین اصل استثناء کرده‏اند. (رحمانى- کجا استثناء شده است؟) مسائل خانوادگى مستثنى شده است آقاى رحمانى.
رحمانى- در کجا مسائل خانوادگى استثناء شده؟
هاشمى‏نژاد- در ذیل همین اصل گفته شده که محاکماتى که منافى عفت عمومى یا اخلاق حسنه باشد، استثناء است یعنى علنى نخواهد بود.
نایب رئیس- اجازه بدهید ایشان حرف‏شان را تمام کنند. آقاى رحمانى اگر مطلب جدیدى دارید، ادامه بدهید.
مقصود شما از این‏که بگویید محاکمات باید علنى باشد، این است که اعلام کنید که به ملت آزادى داده‏ایم و کسى نمی‏تواند ظلم کند ولى این، آزادى نیست اختناق است. شما الزام کرده‏اید که باید محاکمه علنى باشد. آخر چرا باید علنى باشد؟ حقش را برده‏اند و فردا هم مردم جمع شوند و از در و دیوار بالا روند که محاکمه‏اش را تماشا کنند و او نتواند از حقش دفاع کند؟ چرا؟ مخصوصاً بعضى قشرها که تقید دارند. (نایب رئیس- آقاى رحمانى وقت شما تمام است.) مطلب دیگر این‏که تناقضى است بین این‏که در اینجا هتک حرمت می‏شود و این هم قابل انکار نیست و واضح است. حداقل متهم است و این متهم، به همین نسبت مورد هتک حرمت و احترام واقع می‏شود که مردم را دور او جمع کرده‏اند و او را در چنین وضعى محاکمه می‏کنند، در حالى که حفظ حرمت حیثیت و حقوق مجرم را هم در اصل 43 رعایت کرده‏اید. این، مطلبى بود که عرض کردم و بعد خودتان می‏دانید. والسلام علیکم و رحمه الله و برکاته.
Majlis:1 Volume:3 Sessions:51-67 Page:1623
نایب رئیس- آقاى دکتر ضیائى به عنوان موافق بفرمایید.
دکتر ضیائى- چون به حد کافى بحث شده است من از همین جا چند کلمه‏اى عرض می‏کنم. علت این‏که این جمله حذف شد، چون علنى بودن محاکمات و این‏که تماشاچى خواسته باشد حضور پیدا کند یا نه، مستلزم این معنى نیست و حذف شد و اما این‏که فرمودند دلیل شرعى و ریشه فقهى ندارد، ما آن‏که می‏خواهیم منع شرعى است و الا اصل فقه، جواز است و اصالت الجواز و اصالت الاباحه. این یک دلیل، و دلیل دوم، یکى از دلایل فقهى است بعد از زمان پیغمبر اکرم تاکنون، سیره است، سیره پیغمبر (ص) و سیره ائمه طاهرین نه فعل‏شان یعنى تقریر. سیره قضات بعد از پیغمبر اکرم هم همین‏طور بوده که در محاکمات سرى نبوده است. بنابراین روش پیغمبر (ص) و روش على (ع) و همچنین روش قضات بعد از ایشان، براى ما یک دلیلى فقهى خواهد بود. و اما این‏که فرمودند اجتماع افراد بیکار براى تماشاى ...
 (سبحانى- آقاى رحمانى که مخالف بودند رفتند بیرون!) (همهمه نمایندگان) (عده‏اى از نمایندگان- پس در این مورد دیگر جواب لازم نیست!) اجازه بفرمایید، این هم که فرمودند نمی‏شود احقاق حق کرد، کسى که دلیل کافى داشته باشد اگر افرادى هم حضور داشته باشند خیلى بهتر می‏تواند احقاق حق کند و از خودش دفاع نماید. این‏که می‏فرمایند این اصل دلیل شرعى ندارد پس چطور آقاى رحمانى می‏گویند که در بعضى موارد علنى بودن محاکمات لازم است؟! اگر حرام است و دلیل شرعى ندارد پس در همه موارد حرام است و دلیل شرعى ندارد و اما مطلب دیگرى که درمورد شرکت بانوان در محاکمات فرمودند، در همین اصل قید شده است که اگر برخلاف عفت عمومى و یا خانواده و یا اطفال یا برخلاف اخلاق حسنه باشد، قاضى براى حفظ شؤون خانواده، چنین محاکمه‏اى را سرى اعلام می‏کند و اتفاقاً این استثناى خوبى است که در این اصل گذاشته شده و مطلب آخر که فرمودند تناقض خواهد بود، و اگر محاکمه‏اى علنى شود براى متهم هتک حرمت می‏شود من نمی‏دانم کسى که متهم شده، بازپرسى شده و به کلانترى رفته و پرونده‏اى براى او تشکیل شده، اگر در محکمه عدل و در حضور عده‏اى حاضر شود و از حق و حقوق خودش دفاع کند، به حیثیتش لطمه می‏خورد و هتک حرمت می‏شود؟!
منتظرى- پس حالا که جواب همه را دادید، جواب اشکال مرا هم بدهید. (ضیائى- بفرمایید، اشکال‏تان چیست؟) در اینجا آمده که: «... یا در دعاوى خصوصى طرفین دعوا تقاضا کنند که محاکمه علنى نباشد.» حالا اگر یکى از طرفین هم تقاضا کند، چون دعواى خصوصى است باید حقش رعایت شود.
دکتر ضیائى- همیشه کسى که متهم یا مجرم است، قهراً یک دلایلى براى اتهام و جرم او در دست محکمه خواهد بود و بدیهى است که متهم معمولا نمی‏خواهد مردم قضیه را بفهمند و در نتیجه می‏خواهد که محکمه سرى باشد، و در اینجا وقتى که اختیار در دست او نباشد، در دست قاضى باشد و بداند که این شخص متهم موقعیتش طورى است و یا جرم به گونه‏اى است که اگر مردم جمع شوند در حضور آنها نمی‏تواند از خود دفاع کند و دلایل کافى اقامه نماید، حدود گناه و حدود مورد اتهام و جرم نمی‏گردد و «اتقوا من مواضع التهم» را مراعات می‏کند. ولى اگر دعواى خصوصى، طرفین دعوا تقاضا کنند که محکمه سرى باشد، قبول یا عدم قبول این تقاضا، باز به نظر قاضى است. البته اگر افراد دیگر ملت در این دعوا سهمى نداشته باشند،
Majlis:1 Volume:3 Sessions:51-67 Page:1624
و چنین تقاضایى هم از طرفین دعوا شده باشد، چه اشکالى دارد که قاضى دعوت آنها را درباره سرى بودن محاکمه قبول کند؟
منتظرى- شما همیشه متهم را گناهکار فرض می‏کنید؟ ممکن است متهم گناهکار نباشد.
دکتر ضیائى- متهم گناهکار است دیگر!
نایب رئیس- متشکر، آقاى مکارم تذکر شما چه بود؟
مکارم شیرازى- بنده راجع به «اخلاق حسنه» می‏خواستم عرض کنم که این مطلب با این وسعت، دست قضات را در سرى کردن محاکمات باز می‏گذارد. باید بگوییم چیزى که مضر است و موجب فساد در جامعه می‏شود، والا «اخلاق حسنه» به طور مطلق معیار و ضوابطى نمی‏تواند داشته باشد و هر کسى از «اخلاق حسنه» تعبیرى می‏کند.
نایب رئیس- ى عنى پیشنهادتان این است که بنویسیم: «مگر آن‏که به تشخیص دادگاه علنى بودن آن موجب فساد اخلاقى و منافى عفت عمومى یا نظم اجتماعى باشد؟» (یزدى- موجب فساد غلط است، اشاعه فساد صحیح است.) آقاى دکتر آیت تذکر شما چیست؟ (دکتر آیت- تذکر من در مورد محاکمات سیاسى است.) این‏که بعد می‏آید. (دکتر آیت- اگر بعداً آمده حرفى ندارم.) آقاى کریمى سؤال جناب‏عالى چیست؟
کرمى- عرض من این بود که از سیره متشرعه، جواز علنى بودن دادگاه را استفاده کردیم و مصلحت امت و مصلحت قضات و عدالت علنى بودن را ایجاب کرد، پس چرا نوشته‏اید «محاکمات علنى انجام می‏شود؟» باید بنویسید «محاکمات باید علنى باشد» یعنى الزام به علنى بودن باشد.
نایب رئیس- وقتى می‏گوییم محاکمات علنى انجام می‏شود، همین معنى را می‏دهد. (منتظرى- آقاى کرمى جمله خبریه که تأکیدش زیادتر است.) آقاى حجتى کرمانى تذکر شما چه بود؟
حجتى کرمانى- عرض من این بود که «نظم اجتماعى» ممکن است بهانه‏اى باشد براى عده‏اى که محاکمات را سرى اعلام کنند.
نایب رئیس- آقاى خامنه‏اى پیشنهاد اصلاح عبارتى شما چیست؟
خامنه‏اى- عرض کنم که اولا شما فرض کرده‏اید که دعاوى دو طرف داشته باشد، در صورتى که بعضى دعاوى است که یک طرف بیشتر ندارد، ولى دم هم ندارد، قاتلى است که دادستان او را تعقیب کرده، در اینجا رضایت طرفین چگونه اجرا می‏شود؟ متهم هم که احتمالا محکوم خواهد شد ذینفع است در این‏که محکمه سرى باشد. براى این‏که بعد از محکومیت بیاید و ندانند که او چه کرده است. ثانیاً اصل این اصل براى محاکمات کیفرى و جزایى است، یعنى در محاکمات جنحه و جنایت است که تماشاچى براى تماشا می‏رود والا دو نفر که سر طلبى با هم دعوا دارند، این مسأله دیگر مطرح نیست که تراضى باشد. البته محاکمات خانوادگى استثناء است یعنى با وجودى که دعواى خانوادگى حقوقى است، حرمت خانواده اقتضا می‏کند که سرى باشد. بنابراین در دعاوى خصوصى که طرفین دعوا می‏توانند تقاضاى سرى بودن بکنند، هیچ خاصیتى ندارد. چون والا اعم از خانواده است و به علاوه شمول ندارد، زیرا شمولش در محاکمات کیفرى معلوم نیست که شاکى خصوصى و به اصطلاح طرف دوم داشته باشد.
نایب رئیس- آقاى خامنه اى! نوشته شد: «اگر در دعاوى خصوصى طرفین دعوا تقاضا
Majlis:1 Volume:3 Sessions:51-67 Page:1625
کنند.» پس اصلا دعاوى غیر خصوصى خارج است. عرض کنم که آقاى خادمى یک تذکرى صبح فرمودند و حالا هم مرقوم فرموده‏اند که باید در جواب‏شان عرض کنم وقتى می‏گویند محاکمات علنى است یعنى به ترتیبى برگزار می‏شود که حضور افراد در آن بلامانع است. عبارت «محاکمات علنى انجام می‏شود» خبر در مقام انشاء است و معنایش این است که باید علنى باشد، یعنى درست معنى این جمله را می‏دهد که محاکمات به صورتى باشد که حضور افراد در آن بلامانع باشد. این مطلب براى دوستان ایجاد شبهه نکند.
صافى- اگر عبارت را این‏طور اصلاح کنیم که «انجام محاکمات به طور علنى، بدون مانع است مگر این‏که به تشخیص دادگاه علنى بودن آن منافى عفت عمومى و موجب هتک شرف اشخاص باشد الخ ...» همه رأى می‏دهند و جمله هم بهتر خواهد بود. (نایب رئیس- این متن هم درست همان است که می‏فرمایید.) شما نوشته‏اید «محاکمات علنى انجام می‏شود» و این مثل خبر در مقام انشاء است.
نایب رئیس- خوب، خبر در مقام انشاء یعنى چه؟ (صافى- خبر در مقام انشاء یعنى «باید») علنى باشد یعنى چه؟ یعنى باید در دادگاه براى همه باز باشد.
صافى- بنده عرض می‏کنم که انجام محاکمات به طور علنى بدون مانع است. باید این‏طور نوشته شود.
نایب رئیس- جناب صافى، این درست مثل این است که من بگویم نوشیدن آب در اینجا باید مباح باشد. این «باید» به اباحه بر می‏گردد. وقتى می‏گویند محاکمات باید علنى باشد، یعنى باید حضور افراد در آن مباح باشد.
مکارم شیرازى- ایشان چیز دیگرى می‏گویند. مى گویند مجازات سرى باشد.
نایب رئیس- ما می‏گوییم محاکمات باید علنى باشد مگر وقتى که هتک حرمت افراد پیش می‏آید.
صافى- قاضى اگر خواست باید بتواند محاکمه را سرى اعلام کند. (نایب رئیس- یعنى به میل خودش؟) بله، اگر مصلحت دانست.
نایب رئیس- آخر مصلح غیر از میل شخصى است. ما هم در اینجا نوشته‏ایم که اگر مصالح نظم عمومى، اخلاق عمومى یا هتک حرمت اشخاص در میان باشد، قاضى می‏تواند محاکمه را غیر علنى اعلام کند. در غیر این صورت شما می‏گویید که باید مباح باشد، اصلا «باید علنى باشد» یعنى باید حضور دیگران در آن مباح باشد.
طاهرى اصفهانى- این، بستگى به قاضى دارد یعنى قاضى می‏تواند علنى اعلام کند یا نکند. (نایب رئیس- به میلش یا به مصلحت؟) ایشان می‏گویند به میل خودش.
نایب رئیس- نه، ایشان می‏گویند اگر مصلحت دانست. آقای جوادی شما فرمایشی دارید؟
جوادی- این که می‏گویید محاکمه علنى باشد یعنى اگر عده‏اى براى تماشا نیامدند آن وقت آن محاکمه صلاحیت و رسمیت ندارد.
نایب رئیس- هرگز معنایش این نیست. (جوادى- همه آنها اهل عرفند.) عرف قضائى چنین چیزى نیست.
دکتر ضیائى- الان در همین مجلس ما که جلسه اى است علنى اگر عده‏اى براى تماشا
Majlis:1 Volume:3 Sessions:51-67 Page:1626
نیایند جلسه رسمیت ندارد؟
جوادى- اگر اعلام می‏کردید و نمی‏آمدند رسمى نبود.
نایب رئیس- نه آقاى جوادى، چنین چیزى نیست. فرمایش شما را دوستان نمی‏فهمند که اگر در باز است و کسى نیامد، علنى نیست (همهمه نمایندگان) فقط یک نکته اینجا است، دوستان تکلیف این نکته را روشن کنید. (کرمى- مگر من نگفتم که مخالفم؟) آقاى کرمى اسامى مخالفین زیاد است و اسم شما هم اینجا نوشته شده و به نوبت صحبت می‏فرمایید، و اما آن نکته این است که در انیجا نوشته‏اند «طرفین دعوا بخواهند» صبح ما نظرمان این بود که یک طرف دعوا هم این حق را داشته باشد، چون اگر قصه حق اشخاص است که یک طرف هم حقش محترم است و اگر قصه تراضى است، یعنى فکر می‏کنید حق این یکى مزاحم حق دیگرى است، خوب، باید روشن شود که چگونه مزاحم است؟ آقاى کرمى حالا نوبت شماست مطلب‏تان را بفرمایید.
کرمى- ما در باب قضاء داریم صحبت می‏کنیم، یعنى در باب تداعى. ماهیت تداعى به ما هیچ ارتباطى به سر و علت ندارد. تداعى خود را به اقامه دعوى برطرف می‏کنم. سرش یا علتش از اعراض به غریبه است. بحث کردن از اعراض غریبه در صلب موضوع، این دخالت یک مطلب اجنبى بر صلب موضوع است و غلط است، و اما ثانیاً شما اینجا گفتید و یک نوع سفسطه شده است، اشکال آقایان صحیح است. جمله خبرى، یعید صلاته، یعید غسله، این جمله خبرى، مفید انشاء و ایجاب است. معنایش این است که جلسات محاکمه باید علنى باشد. این ایجاب را شما از کجا آوردید؟ آن‏چه شما می‏توانید از ادله عامه به دست بیاورید، اباحه است. معناى ایجاب این است که اگر این قاضى با خود آنها تبانى کرد یا خودش حاضر نشد و گفت من حاضر نیستم مابین شماها قضاوت علنى بکنم، آیا این قاضى خلاف شرع عمل کرده است؟ این یک سؤال است.
نایب رئیس- آقاى کرمى، من این توضیح را دادم و گفتم بله این هم مثل یعید صلاته است یعنى باید اعاده کند، یعنى باید مباح بماند وقتى می‏گوییم باید علنى باشد ...
کرمى- شما این سفسطه را اینجا نیاورید معنى مباح یعنى تساوى الطرفین است شما علنى را ایجاب می‏کنید.
ى زدى- با همین اصطلاح جواب‏شان را بفرمایید جمله خبریه در مقام انشاء هست و افاده ایجاب می‏کند.
نایب رئیس- من هم همین را گفتم. آقاى کرمى فقط شما یک سؤال مطرح کردید که به این سؤال‏تان باید جواب داده شود چون سؤال جدیدى است و آن این است که اگر قاضى به میل خودش و نه حساب مصلحت گفت من قضاء نمی‏کنم و متصدى قضاء نمی‏شوم مگر این‏که جلسه سرى باشد، آیا قاضى براى قضائش حق چنین شرطى را دارد یا نه. من از شما سؤال می‏کنم آیا قاضى براى ایفاء این قضاء واجب بر او چون قضاء واجب است آیا قاضى براى انجام این واجب حق شرط سرى بودن دارد؟
کرمى- توجه بفرمایید آن‏چه بر او واجب است قضاء کردن است اما در عمل یک کیفیت خارجى دارد و آن کفیت خارجى موجب می‏خواهد، در اینجا موجب ندارد.
نایب رئیس- آقا ببینید منظور این است که اگر متداعیان گفتند ما می‏خواهیم قوم و
Majlis:1 Volume:3 Sessions:51-67 Page:1627
خویشان‏مان بیایند اینجا ...
طاهرى گرگانى- مباح بودن، علنى بودن مجلس چرا واجب است؟ یعنى واجب است که علنى مباح باشد تعبیرى که شما می‏فرمایید این است.
نایب رئیس- اجازه بفرمایید مثل این‏که به اندازه کافى بحث شد فقط راجع به این یک نفر و دو نفر، دوستان نظرشان را بفرمایند.
کرمى- شما می‏توانید با تعدیل عبارت، آراء ممتنعین را به دست بیاورید این‏طور اصلاح کنید «محاکمات علنى بلامانع است مگر این‏که ...»
بنى صدر- آقاى منتظرى که صبح موافق بودند حالا چطور شد؟
نایب رئیس- ایشان همین‏طور که می‏فرمایید کل ساعه و کل دقیقه رجل، جالب این است که من صبح نوشته بودم «یکى از متداعیان» ایشان گفتند باید دوتا باشد، قبول کردیم، آقاى بنى صدر به عنوان موافق بفرمایید و جواب آقاى منتظرى را هم بدهید.
بنى صدر- غالباً طرفى که حق با او نیست دلش می‏خواهد که جلسه سرى باشد این آشکار و معلوم است و کسى هم که حق با او است دلش می‏خواهد که دادگاه علنى باشد بنابراین شما قبول می‏کنید که ما دائم حق را بدهیم به کسى که طرفش حق نیست؟ (مکارم شیرازى- در مسائل خصوصى چه عیب دارد؟) تزاحم بین دو نفر است یک طرف حق با او است می‏خواهد علنى باشد و یک طرف هم حق با او نیست نمی‏خواهد علنى باشد شما حق را می‏دهید به کسى که حق با او نیست؟
ربانى شیرازى- امر دائر است بین نفع و ضرر، ضرر یک طرف و نفع دیگرى، هیچ وقت نمی‏آیند مزاحمت ایجاد کنند بین این دو نفر، چون ضرر آن طرف مقدم است.
نایب رئیس- دعاوى، دعاوى خصوصى است نه عمومى، در دعاوى عمومى که گفته‏ایم علنى باشد در دعاوى خصوصى آقایان این‏طور می‏گویند که ...
بنى صدر- ى ک نفر که حق دارد، در همان دعواى خصوصى می‏گوید علنى باشد لابد نفعى براى خودش می‏بیند.
نایب رئیس- نه، لزومى ندارد این باشد واقعاً یک کسى یک دعواى خصوصى دارد و نمی‏خواهد کسى از آن اطلاع پیدا کند. یعنى شما خودتان ممکن است با یک دوستى یک گلایه‏اى از هم داشته باشید و شما نخواهید که این موضوع علانیه بشود.
بنى صدر- من دوست ندارم ولى طرف من می‏خواهد علنى باشد اگر حق با او است چرا نباشد؟
صدوقى- باید طرفین باشد.
نایب رئیس- پس نظر شما این است که طرفین باشد بنابراین اصل 150 براى رأى‏گیرى خوانده می‏شود.
اصل 150- محاکمات علنى انجام می‏شود، مگر آن‏که به تشخیص دادگاه علنى بودن آن منافى عفت عمومى یا اخلاق حسنه یا نظم اجتماعى باشد، یا در دعاوى خصوصى طرفین دعوا تقاضا کنند که محاکمه على نباشد.
نایب رئیس- لطفاً رأى بگیرید.
 (اخذ رأى به عمل آمد و نتیجه به شرح زیر اعلام شد)

Majlis:1 Volume:3 Sessions:51-67 Page:1628
نایب رئیس- نتیجه رأى‏گیرى را اعلام می‏کنم، عده حاضر در جلسه هنگام اخذ رأى پنجاه و پنج نفر، تعداد کل آراء پنجاه و پنج رأى، آراء موافق سى و دو رأى، آراء مخالف پنج رأى، آراء ممتنع هجده رأى، بنابراین اصل 150 با سى و دو رأى موافق تصویب نشد.
هاشمى‏نژاد- تذکر لازمى دارم بعضى از آقایان معتقد بودند که این مسأله باید در کمیسیون مشترک طرح بشود، درست من معتقدم که این باید در جلسه علنى طرح بشود که ملت در جریان این مطلب باشند. ملاحظه بکنید الان تعداد حاضرین در جلسه پنجاه و پنج نفر هست از ابتدا که رأى گرفته بودند براى تصویب اصول دو سوم کل نمایندگان باید رأى بدهند، البته در آن موقع تعدادى از ما راجع به این موضوع مخالفت کردیم، چون نپذیرفتند بسیار خوب قبول کردیم بعد هم چند بار خواستیم پیشنهاد بدهیم که این موضوع اصلاح شود گفتند چون اصول مهمه‏اى در پیش است نمی‏شود اصل مربوط به رهبرى بود، اصول مربوط به ریاست جمهورى بود، اقتصاد بود اینها گذشت الان اصول باقیمانده اصول قضائى است. در اصول قضائى ما نفعى نداریم که فردا بگویند چون گرایش چنین و چنانى داشتند به این علت آمدند و تصویب کردند که دو سوم کل نمایندگان به این اصول باید رأى بدهند اگر بنا بشود که با این کیفیت جلو برویم بدون شک مجلس به بن‏بست خواهد رسید تعداد زیادى به علت عذر مشروع و بعضى را هم که بنده واقعاً نمی‏دانم که عذرشان مشروع است یا نامشروع، در هر حال در مجلس نیستند بنا نیست که ما از وجود آنها در اینجا استفاده نکنیم ولى نبودن آنها مضر باشد، یعنى الان دو سه اصل مطرح شد و با کمبود دو سه رأى رد شد. الان ده دوازده نفر نیستند اینها موجب می‏شوند که وقت چهل، پنجاه نفر تلف بشود. این موضوع باید در جلسه علنى مطرح بشود ما تا اینجا تأمل کردیم براى این‏که اصول، اصل مهمه‏اى بود البته اصول قضائى هم مهم است ولى مسأله‏اى را که عرض کردم دیگر متهم نمی‏شویم که گرایش‏هاى چنینى و چنانى داشته‏ایم. بنده پیشنهادى دارم و طبق آیین نامه تقاضا دارم این پیشنهاد مرا مطرح بفرمایید، اگر دو سوم حاضرین رأى دادند این موضوع عمل بشود اگر رأى ندادند هیچ والا وقت همه ما گرفته خواهد شد. (دکترغفورى- این اصول قضائى مهم‏تر از قبلى است.) آقاى دکتر غفورى بحث بر سر این نیست که اینها اصول غیر مهمى است بحث در این است که اینجا دیگر آقایان متهم نمی‏شوند به این‏که گرایشى بوده است.
خزعلى- امام فرمودند کناره گرفتن از مجلس خبرگان کناره گرفتن از اسلام است. آقایان این موضوع را در نظر دارند ما حتى روز 13 آبان را تعطیل نکردیم با وجود این‏که روز مهمى است می‏خواستم یک تذکر لااقل به آقایانى که در مرکز هستند بدهید که این پیام امام را فراموش نکنند.
نایب رئیس- آقاى هاشمى‏نژاد، عرض می‏شود نمی‏دانم جناب‏عالى همین چند روز قبل در جلسه صبح تشریف داشتید یا خیر، اگر تشریف نداشته‏اید باز از جمله دوستانى می‏شوید که در آن موقع تشریف نداشته‏اند، این مسأله در جلسه به پیشنهاد دوستان مطرح شد و رأى نیاورد و رد شد و به این دلیل، دیگر اینجا مطرح نشد اگر در آنجا رأى آورده بود طبعاً این پیشنهاد در اینجا مطرح می‏شد. بنابراین حالا هم اگر دوستان لازم می‏دانید، این مسأله مجدداً در جلسه گروه‏ها مطرح بشود تا اگر آنجا زمینه رأى داشت، اینجا وقت صرف آن بکنیم.
Majlis:1 Volume:3 Sessions:51-67 Page:1629
5- طرح و تصویب اصل 151 (اصل یکصد و شصت و ششم)
نایب رئیس- اصل 151 مطرح است که قرائت می‏شود.
اصل 151- احکام دادگاه‏ها باید مستدل و مستند به مواد قانونى و اصولى باشد که براساس آن حکم صادر شده است.
نایب رئیس- آقاى یزدى بفرمایید.
ى زدى- این عبارت «براساس آن حکم صادر شده است» انسجام ندارد. براساس آن می‏توان حکم صادر کرد یا می‏شود حکم صادر کرد؟ (نایب رئیس- حکم صادر شده) این غلط است، عنایت بفرمایید احکام دادگاه‏ها باید مستند باشد به قانون و اصولى که براساس آن حکم صادر شده است؟
نایب رئیس- بله اگر یک اصلى را داریم که قابل استناد است و براى اولین بار بنده می‏خواهم رویش حکم بکنم این عبارت بر آن صدق می‏کند. آقا، دقت بفرمایید به جوابش گوش کنید، معنایش این است که در متن حکم می‏نویسند که فلان کس به استناد اصل فلان یا به استناد ماده قانون فلان به این محکومیت محکوم شده است. بنابراین احکام دادگاه‏ها باید مستدل و مستند به مواد قانونى و اصولى باشد که این حکم براساس آن قانون یا اصول صادر شده و حتى باید در متن حکم هم استثناء قید بشود. (یزدى- پس منظور ذکر مستند هست.)
هم عملا و هم ذکر، عملش هم باید این‏طور باشد.
دکتر آیت- من معتقدم مثل قانون اساسى اضافه کنیم «و علناً باید قرائت شود.»
طاهرى خرم‏آبادى- اگر حکم را مستند نکرد ضامن اجراى آن کیست؟
نایب رئیس- اجرا نمی‏شود. اصل 151 براى رأى‏گیرى خوانده می‏شود.
اصل 151 (اصل یکصد و شصت و ششم)- احکام دادگاه‏ها باید مستدل و مستند به مواد قانونى و اصولى باشد که براساس آن حکم صادر شده است.
نایب رئیس- لطفاً رأى بگیرید.
 (اخذ رأى به عمل آمد و نتیجه به شرح زیر اعلام شد.)
نایب رئیس- نتیجه رأى‏گیرى را اعلام می‏کنم. عده حاضر در جلسه هنگام اخذ رأى پنجاه و هفت نفر، تعداد کل آراء پنجاه و هفت رأى، آراء موافق پنجاه و هفت رأى. بنابراین اصل 151 با پنجاه و هفت رأى موافق تصویب شد، تکبیر (حضار سه مرتبه تکبیر گفتند.)
6- طرح اصل 71
نایب رئیس- آقایان اجازه بفرمایید چون ما امروز چند اصل داشتیم و زیاد مورد بحث قرار گرفت و کارمان در مورد این اصول پیش نرفت چند اصل دیگر داریم که خدمتتان هست و به نظر می‏رسد که در مورد این اصول اختلاف نظر کمترى وجود دارد اینها را مطرح می‏کنم اصل 17 مطرح است که قرائت می‏شود.
اصل 17- قضات دادگاه‏ها مکلفند از اجراى تصویب نامه‏ها و آیین نامه‏ها و نظام نامه‏هاى دولتى که مخالف با قوانین و مقررات اسلامى یا خارج از حدود اختیارات قوه مجریه است خوددارى کنند و هر کس می‏تواند ابطال این گونه مقررات را از دیوان عدالت ادارى تقاضا کند.
ما قبلا از دیوان عدالت ادارى اسمى نبرده‏ایم، من مخالف هستم.
Majlis:1 Volume:3 Sessions:51-67 Page:1630
نایب رئیس- اگر آقایان دقت کرده باشند ما جلوتر این‏طور گفتیم که اگر یک واحدى در اینجا از آن اسم برده شده که در اصول آینده باید تکلیفش مشخص بشود اگر در اصول بعد دیدیم آن واحد مورد تصویب اکثریت قرار گرفت که مسأله تمام است. یعنى بر فرض این‏که دیوان عدالت ادارى مورد تأیید اکثریت باشد ولو جناب‏عالى با اصلش مخالف باشید اما بعداً با چهل و هشت رأى دیوان عدالت ادارى تثبیت شد، اگر تثبیت شد شما با این‏که مردم این ابطال را از او بخواهند باز هم مخالف هستید؟ (منتظرى- نه) بنابراین اگر بعد این موضوع تثبیت شد که هیچ، اگر رد شد به ناچار باید یک جانشینى براى او فکر کنید آن جانشین را اینجا می‏گذاریم.
منتظرى- شما بعد با استناد به اینجا می‏گویید که ما دیوان عدالت ادارى را قبلا تصویب کرده‏ایم.
نایب رئیس- هیچ وقت این‏طور نیست اصلا رو به این‏طور نیست. (هاشمى‏نژاد- آن قسمت آخر را حذف کنید.) باز آقایان کم لطفى کردند. ببینید آقا، یک وقت است اصولا شما می‏خواهید مسأله افراد ابطال این‏گونه مقررات را بخواهند، اینجا ذکر نشود (تهرانى- اینجا ذکر نشود، اصلش مشخص است) اگر آقایان موافق باشند ما می‏توانیم کار دیگر بکنیم. مى توانیم «و همچنین تقاضاى ابطال مقررات موضوع اصل 17».
هاشمى‏نژاد- مهمش این است که اینها آن آیین نامه‏ها را اجرا نکنند چون موظف هستند که اجرا کنند.
نایب رئیس- ما می‏توانیم این مطلب را عیناً در اصل بعد بیاوریم چون ضررى نمی‏زند در صورتى که بنده معتقدم اگر اینجا هم می‏آوردیم هیچ اشکالى نداشت. (ربانى املشى- بگذارید باشد، چرا بر می‏دارید؟) آقاى ربانى چون یکى هست و من معتقدم واقعاً بودن یا نبودنش اینجا فرقى ندارد چون می‏توانید شما این مطلب را در اصل مربوط به دیوان عدالت ادارى بگذارید.
دکتر غفورى- اگر بخواهیم پشتوانه حقوقى این مسأله مشخص بشود، یا باید مقررات مسلم اسلامى باشد یا باید ملاک و مرجع تشخیص را معین کنید.
نایب رئیس- اگر خودش مجتهد نباشد نمی‏تواند بگوید که این خلاف اسلام است.
دکتر غفورى- مرجع تشخیص را باید مشخص کنید بنویسید مرجع تشخیص آن را قانون معین می‏کند، شوراى نگهبان یا یک جاى دیگر.
خزعلى- در اصل چهارم گذراندیم که مرجع تشخیص مخالفت، فقهاى شوراى نگهبان هستند.
نایب رئیس- اگر آقایان موافقت کنند بنویسیم «مرجع صالح براى تشخیص این مخالفت را قانون معین می‏کند.»
طاهرى خرم‏آبادى- نه آقا، در اصل چهارم گفته شده که مرجع تشخیص مخالفت، فقهاى شوراى نگهبان هستند.
ى زدى- شوراى قضائى که تصویب شده است و وضعش روشن است، ابطال را به عهده او بگذارید اشکالى هم پیش نمی‏آید.
ربانى املشى- نکته این است که در پیش نویس این بود که قضات می‏توانند تقاضاى‏
Majlis:1 Volume:3 Sessions:51-67 Page:1631
ابطال کنند در اینجا به این صورت آمده است که هر کس می‏تواند تقاضاى ابطال کنند.
نایب رئیس- عرض می‏کنم که بحث جلسه فعلا روى این موضوع نیست بحث روی این مطلب است که آیا این مسأله که می‏گوییم «مخالف با قوانین و مقررات اسلامی است» مرجع صالح براى تشخیص این مخالفت خود قاضى است یا مرجع صالح دیگرى را در نظر می‏گیرند. (منتظرى- خود قاضى است.) اگر مرجع صالح دیگرى است باید بنویسیم مرجع صالح برای تشخیص این مخالفت را قانون معین می‏کند.
منتظرى- نه نظر من این است که خود قاضى است. (نایب رئیس- ولو مجتهد نباشد؟) ممکن است مجتهد باشد، قاضى اگر تشخیص داد که این حکم برخلاف اسلام است حق ندارد دیگر جاى دیگرى برود.
نایب رئیس- می‏گویم ولو غیر مجتهد باشد؟
منتظرى- اگر یقین کرد برخلاف اسلام است نمی‏تواند حکم به غیر ما انزل الله بکند.
نایب رئیس- آقاى خامنه‏اى بفرمایید.
خامنه‏اى- چون قاضى مستقل هست نظر قاضى براى خودش در آنجایى که هست حاکم است و موظف نیست براى تشخیص خلاف به کسى دیگر مراجعه کند، بنابراین مرجع خود قاضى است و چیز دیگرى را هم نمی‏خواهد اضافه کنید.
مکارم شیرازى- ما در اصل چهارم مرجع را نوشته‏ایم.
صافى- مثل این‏که بنا است ما هر امر بدیهى را مشکل بکنیم. این امرش با خود قاضى است. قاضى اگر تشخیص داد که این قانون برخلاف حکم خدا است دیگر نباید به محکمه دیگرى ارجاع کند.
نایب رئیس- آقاى بنى صدر بفرمایید.
بنى صدر- عرض کنم دستگاه قضائى باید قوانینى را اجرا کند که مدون و در دسترس او هست اگر آن قوانین بر طبق مقررات اسلامى تدوین شده است اینجا دیگر چرا این مطلب را آورده‏اید براى این‏که این موضوع دامنه را وسیع می‏کند و فردا هر قاضى چون تشخیص با خودش است می‏آید می‏گوید فلان جایش مخالف مقررات است، ما نباید در مملکت مقامات ممیزى متعددى داشته باشیم.
نایب رئیس- آقاى صافى دقت بفرمایید فرض این است که ما قبلا براى تشخیص اسلامى بودن یا نبودن قوانین و مقررات طرقى تعیین کرده‏ایم، بنابراین اگر ما بخواهیم این مطلب را به این صورت در آوریم که بعد از این‏که آنها نظرشان را داده‏اند، از شما سؤال می‏کنم اگر حتى جمیع مراجع تقلید درباره یک مطلبى گفتند این مطابق اسلام است، شما می‏گویید الان یک قاضى که ممکن است مجتهد هم نباشد ایشان حق دارد بگوید من این حکم را نمی‏دهم، چون به نظر من مخالف قواعد اسلام است. (منتظرى- بله)
صافى- حکم قاضى فتواى مرجع تقلید را لغو می‏کند الان هم در محاکم هست در همین قوانین فعلى هم هست. قاضى باید به اجتهاد خودش عمل کند، اگر چنان‏چه طبق اجتهاد خودش موضوعى را خلاف اسلام دانست باید حکم بدهد.
مکارم شیرازى- یعنى برخلاف قانون حکم بدهد؟
نایب رئیس- دوستانى که اینجا اسم نوشته‏اند صحبت کرده‏اند. آقاى سبحانى‏
Majlis:1 Volume:3 Sessions:51-67 Page:1632
بفرمایید.
سبحانی- این اصل 17 با آن اصل 20 باید یک اصل باشد، این دو اصل را ادغام کنید.
7- پایان جلسه‏
نایب رئیس- بسیار خوب پس این اصل را فردا با اصل 20 ادغام می‏کنیم. در این صورت با اجازه دوستان جلسه را تمام می‏کنیم، چون پیدا است که کارمان آْماده نیست. ان شاء الله فردا ساعت هشت جلسه گروه‏ها تشکیل می‏شود.
 (جلسه ساعت هفده و سی دقیقه پایان یافت)
نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
Majlis:1 Volume:3 Sessions:51-67 Page:1633
<section type="session" number="60" title="جلسه شصتم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 10/ 15 دقیقه روز 14 آبان‏ماه 1358 هجری شمسی برابر با چهاردهم ذی‏حجه 1399 هجری قمری به ریاست دکتر سید محمد حسینی بهشتی (نایب رئیس) تشکیل شد.
<section type="list" numbers="10">
فهرست مطالب‏
1- اعلام رسمیت جلسه و بیانات آقای کیاوش در مورد اشغال سفارت آمریکا
2- طرح و تصویب اصل 154 (اصل یکصد و شصت و سوم)
3- طرح وتصویب اصل 152 (اصل یکصد و هفتاد و دوم)
4-- طرح تصویب اصل 149 (اصل یکصد و شصت و چهارم)
5- طرح اصل 150
6- طرح و تصویب اصل 147 (اصل یکصد و شصت و دوم)
7- طرح و تصویب اصل 156 (اصل یکصد و شصت و هفتم)
8- طرح و تصویب اصل 23 (اصل یکصد و هفتاد و سوم)
9- طرح و تصویب اصل 158 (اصل یکصد و هفتادم)
10- پایان جلسه‏
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1635
1- اعلام رسمیت جلسه و بیانات آقای کیانوش در مورد اشغال سفارت آمریکا
نایب رئیس- بسم الله الرحمن الرحیم. قبل از این‏که تعداد به حد نصاب رسید آقای کیانوش چند کلمه صحبت دارند که ایراد خواهند کرد.
کیاوش- الحمد الله رب العالمین، «بسم الله الرحمن الرحیم، إِذَا جَاءَ نَصْرُ اللَّهِ وَ الْفَتْحُ* وَ رَأَیْتَ النَّاسَ یَدْخُلُونَ فىِ دِینِ اللَّهِ أَفْوَاجًا* فَسَبِّحْ بحَمْدِ رَبِّکَ وَ اسْتَغْفِرْهُ إِنَّهُ کَانَ تَوَّابَا»
امروز صبح برای اعلام همبستگی همراه برادرمان آقای پرورش به لانه جاسوسی آمریکا رفتیم، که فقط همان لغت سزاوار این سفارت‏خان خائن است. دیدیم که این لانه، نه فقط لان جاسوسی برای ایران است، بلکه شواهدی که آنجا بود حتی لان جاسوسی بزرگی است برای کشورهای همجوار ما. در حقیقت این فتح و این پیروزى که به فتح خیبر می‏ماند، توسط عزیزترین و فداکارترین و ملکوتی‏ترین چهره‏های انقلاب اسلامی، فقط با سلاح ایمان به خدا و رسول خدا و رهبر انقلاب صورت گرفت، این در حقیقت شکستن روابط دیپلماتیک نیست زیرا این ما نیستیم که برای اولین بار به این لانه جاسوسی پا می‏گذاریم، بارها و بارها به کرات این شکستن و نقص پیمان از طرف امپریالیسم در دنیا اجرا شده است. دانشجویان در حقیقت در مملکت خود به یک لانه جاسوسی پا گذاشتند که سرنوشت این ملت و مملکت و ملل مستضعف به اینجا بستگی داشته است. چیزی که جلب توجه می‏کرد، این بود که دانشجویان فریاد می‏زدند که ما به هیچ عنوانی و تحت هیچ شرایطی و به خواهش هیچ کسی اینجا را تخلیه نخواهیم کرد و شعارشان این بود که شاه پلید و جلاد به ما پس داده شود. در آنجا اسناد فراوانی را دیدیم که درکمترین مدت تبدیل به خاکستر شده بود. نوارهای فراوانی همچنان، و راه مخفیانه‏ای که از شیروانی به راه‏های دوردست منتهی می‏شد وجود داشت. دانشجویان از این مسأله بسیار خوشحال بودند که همه اقشار بدون استثناء پشتیبان آنها هستند زیرا این یک عمل ملی است و به همین جهت می‏گفتند ما برای هر مشقتی همچون مشقات دیگری که از طرف امپریالیسم همیشه متوجه ما بوده، آماده هستیم، به این جهت می‏دیدیم که در داخل سفارت دختران زهراگونه و دانشجویان حسین‏گونه جان بر کف، پاس می‏دادند، اما آن‏چه آمریکا باید بداند این است که ملت ایران با نیروی خدایی تمام مراکز جاسوسی را که به زیان انقلاب اسلامی و در هر مرحله‏ای گام بردارند یکی بعد از دیگری فتح و اشغال خواهد کرد و به زودی از آن مقدار اسنادی که باقی مانده کوس رسوایی خیانتگران زده خواهد شد و در آن مشغول بررسی هستند. ما ضمن تأیید عمل شجاعانه این قهرمانان مسلمان، این فتح و پیروزی بی‏نظیر دانشجویان پیرو خط امام را به ملت رشید ایران و بعد به همهدانشجویان خط امام تبریک می‏گوییم و به دولت آمریکا اخطار می‏دهم که این تازه اولین ضربه است که وارد می‏کنید، و اولین فتح است که ملت انجام می‏دهد ملت ایران باید بداند که این اولین نتیجه انقلابی است که در سطح گسترده‏
Majlis:1 Volume:3 Sessions:51-67 Page:1636
آغاز شده است.
 باش تا صبح دولتت بدمد این هنوز از نتایج سحر است‏

والسلام علیکم و رحمه الله و برکاته‏
2- طرح و تصویب اصل 154 (اصل یکصد و شصت و سوم)
نایب رئیس- بسم الله الرحمن الرحیم. و دیروز اصل 147 مطرح شد و جایش خالی مانده که با اصلاحی که امروز شده مطرح کنیم، و در صورت‏جلسه آماده، ولی اجازه بدهید بعداً مطرح کنیم تا دوستانی که در بحث شرکت داشتند بتوانند در تصویب نیز شرکت کنند. اصل 148 را قبلًا مطرح می‏کنیم.
ربانی املشی- از اصل 154 که خیلی هم ساده است شروع کنید.
نایب رئیس- بسیار خوب اصل 154 قرائت می‏شود.
اصل 154- صفات و شرایط قاضی طبق موازین فقهی به وسیله قانون معین می‏شود.
نایب رئیس- هیچ بحثی ندارد؟ (تهرانی- رأی بگیرید) (منتظری- هیچ بحثی ندارد).
دکتر غفوری- با وجود شورای‏عالی که عزل و نصب قضاوت را به عهده دارد وجود این اصل لازم است؟
نایب رئیس- نظر دوستان این است که لازم و وجودش مفید است اصل 154 را برای رأی‏گیری می‏خوانم.
اصل 154 (یکصد و شصت و سوم)- صفات و شرایط طبق موازین فقهی به وسیله قانون معین می‏شود. (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر هنگام اخذ رأی پنجاه و سه نفر؛ تعداد کل آراء پنجاه و سه رأی موافق پنجاه نفر، مخالف یک نفر، ممتنع دو نفر، تصویب شد، تکبیر (حضار سه بار تکبیر گفتند).
3- طرح و تصویب اصل 152 (اصل یکصد و هفتاد و دوم)
نایب رئیس- اصل 153 قرائت می‏شود
دکتر آیت- اصل 152 قبل از این و مربوط به این است اول آن را بخوانید.
نایب رئیس- درست است، اصل 152 قرائت می‏شود.
اصل 152- «برای رسیدگی به جرائم مربوط به وظایف خاص نظامی یا انتظامی ارتش، ژاندارمری، شهربانی، و سپاه پاسداران انقلاب اسلامی محاکم نظامی مطابق قانون تشکیل می‏شوند ولی به جرائم عمومی آنان یا جرائمی که در مقام ضابط دادگستری مرتکب شوند، در محاکم عمومی رسیدگی می‏شود». و اصل 153 بدین ترتیب است که «دادستانی و دادگاه‏های نظامی بخشی از قوه قضائیه کشور و مشمول اصول مربوط به این قوه هستند.»
بنابراین از زیر پوشش شورای عالی قضائی دور نیست و زیر پوشش شورای عالی قضائى قرار می‏گیرند.
منتظری- من نظرم این است که این دو اصل با هم یکی بشود.
Majlis:1 Volume:3 Sessions:51-67 Page:1637
نایب رئیس- این به دلیل خاص و مهمی نیست ما نظرمان این بود که دو اصل بشود بهتر است.
طاهری اصفهانی- صبح هم پیشنهاد شد که یک اصل باشد حالا چه لزومی دارد که دو اصل باشد، نمی‏دانم‏
نایب رئیس- آقای سبحانی بفرمایید (سبحانی- موافقم) آقای دکتر غفوری بفرمایید.
دکترغفوری- با مشاوره‏ای که با عده زیادی از قضات شد گفتند که از نظر اسلامی هم اگر دو اصل را یکی بکنیم فکر می‏کنم به هم حرف‏ها خاتمه داده شود چون فرق است بین محکم اختصاصی و محکمه‏ای که تحت عنوان وزارت دادگستری است اما مشاورین خاص، قضاوتش شرایط خاصی دارند. بنابراین اگر این دومی را که می‏گویند دادگاه‏های نظامی هم بخشی از قوه قضائیه است، ضمیمه اولی کنیم، آن شبهه را برطرف می‏کند وگرنه تالی فاسد خیلی زیادی دارد و آنهایی که وارد بودند پیش‏بینی می‏کردند که اوضاع و احوال مشوش می‏شود و بعد از تشخیص مشکل است، پس اگر دو تا اصل را یکی بکنید بهتر است.
نایب رئیس- فرقی ندارد اگر آقایان تشخیص می‏دهند که یک اصل باشد بهتر است هر دو را یک رأی اصل قرار می‏دهیم آقای یزدی بفرمایید.
یزدی- محاکم نظامی که در اینجا آمده اگر به جایش محاکم اختصاصی یا خصوصی گفته شود بهتر است.
نایب رئیس- خیر محاکمه نظامی مشخص است.
یزدی- منظور من محاکمه نظامی نبود بلکه به خاطر تداعی خاصی که دارد بهتر است عوض شود.
نایب رئیس- تداعی نمی‏کند اینجا مشخص شده که فقط نظامیان و آن هم در مواردی خاص مربوط به امور نظامی، غیر نظامیان به هیچ وجه مشمول این اصل نیستند (غفوری- محاکم نظامی باز این مسأله را تداعی می‏کند) برای مردم معنی می‏کنیم که شما گفتید که چرا عدد سیزده نحس است و چرا نحسش کرده‏اند باید معنی کرد که این یک معنی صحیح داشته و اینجا هم معنی شده است آقای ربانی املشی بفرمایید (ربانی املشی- من موافقم). آقای خامنه‏ای تذکر شما چه بود؟
خامنه‏ای- من نظرم این بود که دادستان ارتش که بالاترین مقام دادگاه نظامی است با توجه به این‏که فرماندهی هم در اختیار ولایت است، جزو مقامات منتصب از قبل ولی قرار بدهیم و انتخابش به دست دادگستری نباشد.
نایب رئیس- اینها که همه می‏آید به شورای عالی قضائی و این را شما این قدر بالا نبرید، هم اینها می‏آید زیر نظر شورای عالی قضائی مثل دادستان محکمه انتظامى قضاوت.
خامنه‏ای- بستگی دارد به نظر ما، تا کدام را بخواهیم.
منتظری- دیگر آن اهمیت سابق را ندارد.
نایب رئیس- این خیلی روشن است و برای این‏که ذهن ملت ایران هم روشن شود به دنبال مطلبی که آقای یزدی گفتند؛ یادآوری می‏کنیم که این اصل صرفاً برای رسیدگی به جرائم خاص نظامی یا انتظامی نوشته شده است وظایفی هست که خود نظامیان و مأموران‏
Majlis:1 Volume:3 Sessions:51-67 Page:1638
مسلح دیگر در ارتباط با مسؤولیتشان آن هم از نظر وظایف خاص نظامی، انجام می‏دهند و اگر اداری هم باشد در این دادگاه رسیدگی نمی‏شود و غیر نظامیان و مردم عادی طبق این اصل و قوانین عادی سر و کارشان به هیچ عنوان با دادگاه‏های نظامی نخواهد بود.
کیاوش- به جای «نظامی» اگر «نظامیان» بنویسیم بهتر نیست؟
نایب رئیس- نه آقا بدتر می‏شود این باشد، محدود باشد، خوب اگر دوستان ترجیح می‏دهند که این یک اصل باشد، این دو اصل را در طی یک اصل قرار می‏دهیم و ضرر هم به جایی نمی‏زند.
حجتی کرمانی- تذکر آقای یزدی را در مورد تغییر نام مورد توجه قرار دهید.
نایب رئیس- این تذکر رد شد آقای حجتی.
حجتی کرمانی- از نظر اصلاح عبارتی می‏گویم یعنی عبارت هم طوری باشد که معلوم نباشد دادگاه خاصی نیست بلکه شرایط دادگاه است، وقتی می‏گوییم محاکم نظامی یعنی دادگاه اختصاصی ...
نایب رئیس- خیر آقای حجتی، حوزه مسؤولیت کاملًا مشخص شده.
حجتی کرمانی- بلی، اما اشکال آقای یزدی در نامگذاری بود که تداعی می‏کند دادگاه‏های نظامی سابق را.
نایب رئیس- اجازه بدهید که ما این تداعی‏های لفظی و بی‏جا را این قدر در اصطلاحات دخالت ندهیم.
ربانی املشی- اگر تداعی را حساب کنیم، دادگاه‏های اختصاصی که بدتر برای مردم تداعی می‏شود.
نایب رئیس- با اجازه دوستان اصل را برای رأی‏گیری می‏خوانم.
اصل 152 (اصل یکصد و هفتاد و دوم)- برای رسیدگی به جرائم مربوط به وظایف خاص نظامی یا انتظامی اعضاء ارتش، ژاندارمری، شهربانی و سپاه پاسداران انقلاب اسلامی، محاکم نظامی مطابق قانون تشکیل می‏شود، ولی به جرائم عمومی آنان یا جرائمی که در مقام ضبط دادگستری مرتکب می‏شوند؛ در محاکم عمومی رسیدگی می‏شود.
دادستانی و دادگاه‏های نظامی بخشی از قو قضائیه کشور و مشمول اصول مربوط به این قوه هستند.
 (اخذ رأی به عمل آمد و نتیجه به شرح زیر اعلام شد).
نایب رئیس- عده حاضر در جلسه هنگام رأی‏گیری پنجاه و شش نفر، تعداد کل آراء پنجاه و شش رأی، موافق پنجاه و چهار نفر، مخالف هیچ؛ ممتنع دو نفر؛ تصویب شد، تکبیر (حضار سه بار تکبیرگفتند).
4- طرح و تصویب اصل 149 (اصل یکصد و شصت و چهارم)
نایب رئیس- اصل 149 قرائت می‏شود.
اصل 149- قاضی را نمی‏توان از مقامی که شاغل آن است بدون محاکمه و ثبوت جرم یا تخلفی که موجب انفصال است به طور موقت یا دائم منفصل کرد یا بدون رضای او محل خدمت یا سمتش را تغییر داد مگر به اقتضای مصلحت جامعه با تصویب اعضای شورای عالی‏
Majlis:1 Volume:3 Sessions:51-67 Page:1639
قضائی به اتفاق آراء نقل و انتقال دوره‏ای قضات ضوابط کلی که قانون تعیین می‏کند صورت می‏گیرد.
تهرانی- رأی بگیرید در جلسه مشترک هم رأی آورده است.
نایب رئیس- آقای پژوهش در عین حال که صبح تشریف نداشتید، اگر فرمایشی دارید بفرمایید.
پژوهش- اگر اجازه نمی‏دهید صحبت نکنم.
نایب رئیس- نه بفرمایید چون می‏خواهیم شما هم در رأی شرکت کنید.
پژوهش- درباره عبارت «بدون رضایت او» خیلی صحبت شده است و فقط یک اشکال به نظر می‏رسد که دیروز هم صحبت نشد و آن این‏که قاعدتاً در موقع استخدام وقتی که بخواهند محل شغل قاضی را تعیین کنند، ممکن است از رفتن امتناع کند یا به علل دیگر محل مورد نظر را قبول نکند، در این موقع مخارجی که برای او شده در دانشکد حقوق یا در حوزه علمیه یا هر جایی که باشد و یا چیزی میان این دو، معمولًا ریش استخدام اینجا درگیر است و با توجه به این مسائل قدرت دستش است و ممکن است نرود، خیلی اشکال ایجاد می‏کند.
نایب رئیس- موقع استخدام که هنوز قاضی نیست این اصل مربوط به بعد از صدور حکم است وقتی که می‏خواهند استخدامش کنند، می‏گویند ما فلان جا احتیاج به قاضی داریم، اگر آماده‏اید حکم شما را به عنوان قاضی صادر کنیم.
پژوهش- پس مخارجی که شده برای این آقا تا به این مرحله رسیده چه می‏شود؟
نایب رئیس- آن یک مسأله دیگر است و این‏قدر مشکل ایجاد نمی‏کند، مشکل بعد از این است.
میر مرادزهی- قبل از استخدام که اصلًا سمتی ندارد و وضعش مشخص نشده است.
نایب رئیس- ما هم همین را عرض کردیم و خواستیم مشکل آقای پژوهش حل بشود. آقای ربانی شیرازی بفرمایید.
ربانی شیرازی- من راجع به قاضی نشسته و ایستاده می‏خواستم سؤال کنم که بین این دو چه تفاوتی است؟
نایب رئیس- صبح این را صحبت کردیم و انگار خود شما امضا جمع کردید؟ آقای رحمانی بفرمایید.
رحمانی- مخالفم (نایب رئیس- دیروز مگر علت مخالفتتان را نفرمودید؟) آن راجع به اصل دیگر بود (نایب رئیس- بفرمایید) این‏که بدون رضایت قاضی محل خدمت یا سمتش تغیر نکند، چند مفسده دارد: اول دادگستری را در بن‏بست قرار می‏دهد. دوم، این‏که تبعیض در بین کارکنان دولت است و این برخلاف عدالت است، سوم؛ این‏که دیکتاتوری قضات را به وجود می‏آورد، این خلاصه مطلب است اگر اجازه بفرمایید برای شرح این فهرست صحبت کنم.
نایب رئیس- مرحبا بر شما که فهرست‏وار بیان کردید (رحمانی- خلاصه من با این اصل مخالفم) پس مطمئناٌ یک رأی کبود خواهد داشت (ربانی املشی- اگر قضات بیمار را عوض کنید ایشان رأی موافق می‏دهند) آقای طاهری خرم‏آبادی بفرمایید.
طاهری خرم‏آبادی- اگر مصلحت جامعه اقتضاء کرد که بعضی از اعضاء شورای عالی‏
Majlis:1 Volume:3 Sessions:51-67 Page:1640
یا دادستان یا رئیس دیوان‏عالی تغییر پیدا کند این مرجعی که صلاحیت تغییر آنها را دارد، کیست؟ این سؤال را من دیروز صبح مطرح کردم، امروز هم داشتم جواب فرمودید طبق تنظیمی که دیروز از اصل شده بود، ولی با تغییری که داده شده که قضات دیگر در صورتی که مصلحت اقتضاء کند، تغییر و تبدیل پیدا کنند، باید برای آنها هم فکری بکنید.
نایب رئیس- آن موضوع فعلًا منافاتی با این اصل ندارد آقای غفوری بفرمایید.
گلزاده غفوری- کلمه قاضی آن قدر وسعت دارد و شامل دسته‏های مختلفی می‏شود؛ آن قاضی که قاضی محکمه است با آن شرایطی که طبق موازین فقهی انتخاب می‏شود، انسانی است که پناهگاه عدالت در جامعه است و خودش هم تکلیفش را می‏فهمد. این جمله آخر که این‏چه نوشته شده فرض بر این است که بدون رضای او می‏خواهند جایش را عوض کنند یکی از مصالحی که در تدوین این اصل بوده و در جاهای دیگر هم هست که قاضی محکمه بدون رضایت نمی‏شود جایش را عوض کرد، این است که او اجباراً در جایی وادار به کار نشده باشد، چون می‏خواهد تعیین تکلیف سرنوشت دماء و نفوس و امال و اعراض مردم را بکند این است که شما تصور کنید آن وقتی را که با تصویب اعضاء شورای عالی قضائی به اتفاق آراء، یک قاضی محکمه را بدون رضای خودش جایی ببرند و ثانیاً این‏که ما گفتیم اگر اعضاء این شورای عالی قضائی منتخب مستقیم خود قضات بودند، واقع به طور غیر مستقیم این اختیار را به آن شورا داده‏ایم که هر وقت خواست جای کسی را عوض کند این به نظر می‏رسد که در اجرا هم با آن وسعتی که کلمه قاضی دارد و هم با توجه به این نکته‏ای که گفتیم ممکن است اجباراً جایی اطمینانی داشته باشد و بعد هم در مورد قضات تحقیق آنهایی که در دادگستری هستند می‏دانند که اگر دست دادگستری را در مورد قضات تحقیق ببندند اشکالاتی به وجود می‏آید. یک بازپرسی در یک شهری متخصص بازپرسی است و ممکن است جایش را عوض کنند و به شهری که یک جنایتی رخ داده بفرستند تا بتواند رسیدگی کند.
نایب رئیس- آقای مکارم بفرمایید.
مکارم شیرازی- بنده می‏خواستم جواب این دو بزرگوار را بدهم.
نایب رئیس- جواب داده شده است بنابراین اصل 149 را برای رأی‏گیری می‏خوانم.
اصل 149 (اصل یکصد و شصت و چهارم)- قاضی را نمی‏توان از مقامی که شاغل آن است بدون محاکمه و ثبوت جرم یاتخلفی که موجب انفصال است به طور موقت یا دائم منفصل کرد یا بدون رضای او محل یا سمتش را تغییر داد مگر به اقتضای مصلحت جامعه با تصویب اعضای شورای عالی به اتفاق آراء نقل و انتقال دوره‏ای قضات بر طبق ضوابط کلی که قانون تعیین می‏کند صورت می‏گیرد.
 (اخذ آراء به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی پنجاه و نه نفر شمار کل آراء پنجاه و نه رأی، موافق پنجاه و چهار رأی، مخالف یک رأی، ممتنع چهار نفر؛ تصویب شد، تکبیر.
 (حضار سه مرتبه تکبیر گفتند).
خوب امیدواریم که بازپرس‏ها و دادیارها و دادستان‏ها که تاکنون از تزلزل موقعیتشان نگران بودند از این به بعد با تقوا و فضیلت و عدالت‏خواهی کامل و با قاطعیت بتوانند وظایف‏
Majlis:1 Volume:3 Sessions:51-67 Page:1641
خودشان را همچون قضات محاکم انجام بدهند و هم قضات در آن مقام رفیع قاضی وظیفه منبع قاضی را برگزار کنند (نمایندگان- انشاء الله).
5- طرح اصل 150
نایب رئیس- اصل 151 را قبلًا داشته‏ایم بنابراین اصل 150 مطرح است که قرائت می‏شود.
 «اصل 150- احکام و تصمیمات مراج قضائی در هر مورد لازم الاتباع است و هیچ فرد یا مقامی حق دخالت در اموری که در صلاحیت مراجع قضائی است ندارد. مجازات تخلف از این اصل را قانون معین می‏کند».
نایب رئیس- برای این اصل دوستان اسم نوشته‏اند آقای سبحانی بفرمایید.
سبحانی- بر این اصل باید دو استثناء بخورد استثنای اول دادگاه‏های مقدماتی است که صبح بحث کردیم و فردا هم بحثش خواهد آمد. برای این‏که کار در شهرستان‏ها و قراء و قصات متراکم نشود یک دادگاه‏های مقدماتی داریم که کار را فیصله می‏دهند که جزء دادگاه و قوه قضائی نیست اما می‏تواند با کدخدامنشی مسائل و مشکلات را حل و فصل و تمام کند این اصل صبح خوانده شد اما هنوز رویش رأی ندادیم اگر آن اصل تصویب شود این اصل یک تخصیص می‏خورد (موسوی جزایری- آن‏هم یک مرجع قضائی است) نه، مقدماتی است و با کدخدامنشی مسائل را حل می‏کند، مگر این‏که جز مراجع قضائی بشود.
نایب رئیس- توجه فرمایید این یکی از دو حال است، یا این‏که از امور اختصاصی محاکم نمی‏شوند یا آن‏که جزء محاکم می‏شوند.
سبحانی- جزء امور قضائی است و وابسته به دادگستری است.
نایب رئیس- او قضاوت نمی‏کند چون شما می‏فرمایید با کدخدامنشی صلح می‏دهد، بنابراین اصلًا قضا نمی‏کند.
سبحانی- قضا است چون حل و فصل می‏کند. مطلب دوم این‏که قاضی تحکیم باید استثناء شود چون در اسلام قاضی تحکیم می‏تواند در مسائل قضائی یعنی در مسائلی که ماهیتش قضائی است وارد شود و به رضایت طرفین مسأله را حل کند.
نایب رئیس- آن مرجع قضائی است.
سبحانی- این اصل معنایش این است که تمام پرونده‏ها باید در دادگستری حل و فصل شود حالا در یک دهی، در منطقه‏ای یک عالمی هست که دو نفر راضی هستند و حکم او را قبول دارند، آیا طبق این اصل آن شخص چون در امور قضائی وارد شده مسؤول است؟
نایب رئیس- اجازه بفرمایید یک تزی اینجا بنویسم چون اگر اینجا باشد «در اموری که در صلاحیت مراجع قضائی است» یک چیزهای مشترک هست که آن وقت این شبهه‏ها پیدا می‏شود ولی اگر بنویسم «در اموری که منحصراً در صلاحیت مراجع قضائی است» آن وقت مشکل آقایان حل می‏شود، چون همه این مسائلی که می‏فرمایید منحصراً در قلمرو قضا نیست اما قاضی، بعضی امور است که می‏تواند انجام دهد مثل صلح قاضی هم می‏تواند مبدأ و منشأ صلح باشد.
موسوی تبریزی- اصل (حکمت) این‏که حکم بکند و حل و فصل بکند این از امور
Majlis:1 Volume:3 Sessions:51-67 Page:1642
منحصر در صلاحیت است.
نایب رئیس- اجازه بفرمایید من زیاد وارد بحث نشوم چون من طرف بحث می‏شوم. آقای آیت (دکتر آیت- مخالفم) خانم گرجی بفرمایید.
خانم گرجی- درباره‏این قسمت که هیچ فرد و مقامی حق دخالت در اموری که در صلاحیت مراجع قضائی است ندارد، یا این‏که هیچ مرجعی هم برای تمیز، جز اجتهاد آنان نیست آیا اگر مقامات مسؤول دیگری هم اشتباه کردند حق دخالت ندارد اینها جز اجتهاد، چیزی دیگری هم هست؟ در این صورت خیلی مشکل می‏شود چون هیچ کس حق ندارد به هیچ عنوان دخالت کند.
نایب رئیس- «دخالت» که گفته می‏شود یعنی تصدی کند نه این‏که اگر خلاف کردند جلویشان را نگیرد در این صورت محکمه عالی قضات هست.
خانم گرجی- تمام احکامشان واجب الاتباع است، درست است؟
نایب رئیس- بلی‏
خانم گرجی- آن وقت، هیچ مقامی هم حق دخالت در امور را ندارد با این‏که هیچ مرجع تمیزی هم نیست غیر از همان اجتهاد قضات، این چطور می‏شود؟ می‏خواهم بگویم اگر منحرف شدند چطور می‏شود؟
نایب رئیس- اجازه بفرمایید برای این‏که خودم پاسخ نگویم اولا مخالف و موافق را سؤال کنم آقای مکارم (مکارم- موافقم) پس شما که اولین موافقی هستید که اسم نوشته‏اید نقدهایی که می‏شود یادداشت کنید، تا جواب بدهید، آقای ربانی املشی (ربانی املشی- موافقم) آقای طاهری اصفهانی.
طاهری اصفهانی- برای این‏که اشکال خانم گرجی و مشابه آن وارد نشود، من معتقدم عبارت «هیچ فرد و یا مقامی» مقید شود یعنی نوشته شود «هیچ فرد یا مقام غیر صالح» برای این‏که مرجع به فقیه مقام صالح است و حق دخالت هم دارد.
نایب رئیس- آقای مکارم ملاحظه می‏فرماییدکه باید سؤال آقای طاهری اصفهانی را جواب بدهید آقای خزعلی بفرمایید.
خزعلی- سؤالی دارم راجع به تصمیمات، فرق میان تصمیمات و احکام چیست؟ و چطور لازم الاتباع است؟
نایب رئیس- آقای مکارم پاسخ خواهند داد آقای منتظری بفرمایید (منتظری- من مخالفم) آقای موسوی تبریزی (موسوی تبریزی- مخالفم) آقای خامنه‏ای بفرمایید.
خامنه‏ای- من یک تذکری در لفظ «هر مورد» دارم، براى این تذکر دارم، چون ما که هنوز نگفته‏ایم دادگاه‏ها یک درجه‏ای است. «در هر مورد» دارم، مفهومش این است که هر دادگاهی که در هر مرحله یک درجه‏ای است در حالی که منظور ما در موقع نوشتن این اصل چنین نبوده است و این را اگر حذف کنیم یعنی بگوییم «احکام و تصمیمات مراجع قضائی لازم الاتباع است» هیچ فرقی نمی‏کند دوم حکم «لازم الاتباع» را اگر بخواهیم مصطلح باشد «لازم الاجرا» باید بگوییم؛ چون «اتباع» معلوم نیست که به چه صورت باید تبعیت کرد در حالی که اجرا آن را می‏فهماند.
نایب رئیس- آقای رحمانی بفرمایید.
رحمانی- شما وضع دادگستری را به آسمان برده‏اید ثانیاً منظورتان از مراجع قضائی و
Majlis:1 Volume:3 Sessions:51-67 Page:1643
تصمیم‏گیری که می‏فرمایید تصمیم‏گیری و احکام آنها است؟ آن وقتی که احکام اسلام و قضای اسلام پیاده می‏شود مطلق است یا شامل وضع موجود هم هست؟ وقتی‏که فردا این قانون اساسی پیاده شد وضع وجود را با این مقرراتی که غیر اسلامی است در بر می‏گیرند حداقل در قوانین فعلی به پژوهش و اعتراض قائل شده‏اند ولی با این اصل تصمیمات هر قاضی قابل هیچ گونه اعتراضی نیست.
نایب رئیس- آقای کرمی شما موافقید یا مخالف؟
کرمی- من تذکرات لازمی در دو جای این اصل دارم یکی این‏که هیچ فرد یا مقام غیر مسؤول حق دخالت در اموری که در صلاحیت مراجع قضائی است ندارد بنابراین این «غیر مسؤول» باید باشد، و دوم این‏که این اصل شامل قاضی تحکیم نمی‏شود، زیرا قاضی تحکیم می‏تواند درکلی شهرستان‏ها و قصبات باشد و مطلبی است شرعی و صحیح و باید تثبیت شود.
نایب رئیس- آقای تهرانی بفرمایید.
تهرانی- اگر کلمه «تصمیمات» برداشته شود و همچنین جمله «به غیر دخالت در تصدی امور که منحصراً» را بگذارید اشکال‏ها برطرف می‏شود و رأی بیشتری می‏آورد.
نایب رئیس- آقای اشراقی بفرمایید.
اشراقی- قضاوت فقها را شرع تنفیذ کرده است که اگر ما بیاییم به این صراحت نفوذ و قضای آنها را منع کنیم، این عمل خیلی نابه‏جا است، چون ذکرش به این صراحت که آنها حق قضاوت ندارند درست نیست و باید در این مورد چاره‏ای اندیشید.
نایب رئیس- احکامشان را هم تنفیذ خواهندکرد ولی قرار شد که ما نظمی داشته باشیم.
اشراقی- این نظم را هر طوری درست کنید به این نحو نمی‏شود.
نایب رئیس- قاضی تحکیم جدا است آقای مشکینی بفرمایید.
مشکینی- در قضاوت، این‏که قاضی شروع کرده است به یک امری و یا به یک قضاوتی، قاضی دیگر حق دخالت در آن را ندارد نه این‏که هر امری که یک قاضی می‏تواند دخالت کند قاضی دیگر حق دخالت در آن را ندارد نه این‏که هر امری که یک قاضی می‏تواند دخالت کند قاضی دیگر نمی‏تواند دخالت کند.
نایب رئیس- اصلًا نگفتیم قاضی دیگر نمی‏تواند، اینجا گفته شده غیر قاضی به طور کلی (مشکینی- غیر قاضی گفته نشده) چرا چون نوشته‏اند «هیچ فرد یا مقامی حق دخالت در اموری که در صلاحیت مراجع قضائی است» این بحث دیگری است آقای آیت به عنوان اولین مخالف بفرمایید (صافی- من هم مخالفم) بسیار خوب آقای صافی هم مخالفند.
دکتر آیت- قسمتی از مطالب من را آقایان سبحانی و خزعلی و خامنه‏ای گفتند، اما این اصل به این صورت نه تنها فایده‏ای ندارد بلکه ضرر هم دارد چون شما اینجا غیر از حکم نوشته‏اید «تصمیمات» لازم الاتباع است و این هم مطلق در هر مورد است. مثلًا قاضی تصمیم بگیرد نخست‏وزیر معزول شود یا قاضی تصمیم بگیرد مجلس شورای اسلامی را منحل کند (نمایندگان- این طور نیست) عبارت معنی‏اش این است، (همهمه نمایندگان) معنی این عبارت همین است داد و قال نکنید.
نایب رئیس- اجازه بفرمایید یک تذکری بدهم قرار بود گوش کنیم و ببینیم افراد چه می‏گویند ولی ایشان تحمیل هم می‏کنند و می‏گویند هر کسی این اصل را ببیند می‏داند این معنی را می‏دهد در حالی که این آقایان هم کسی هستند که اینجا نشسته‏اند و می‏گویند این‏
Majlis:1 Volume:3 Sessions:51-67 Page:1644
معنی را نمی‏دهد (دکتر آیت- این جمله فارسی است نه چینی است و نه ترکی) همه فارسی زبان هستند و می‏گویند این معنی را نمی‏دهد.
دکتر آیت- بسیار خوب اگر بگویند که نمی‏دهد که تعجب می‏کنم، برای این‏که این یک جمله فارسی است.
موسوی تبریزی- منظور شما این است که اگر قاضی تصمیم گرفت می‏تواند حتی یک رئیس جمهور را هم معزول کند؟
نایب رئیس- اجازه بفرمایید بحث نکنیم.
دکتر آیت- به هر صورت این جمله خیلی مطلق است به خصوص کلمه «تصمیمات» حالا «حکم» یک جوری می‏شود ولی «تصمیمات» را قطعاً باید برداشت و بعد هم باید نوشت در حدود اختیارات و در حدود صلاحیتی که قانون به او اعطا کرده است و بعد هم جمله‏ای که نوشته‏اید» یا لااقل در مسائلی که منحصراً مربوط به قضات است» وگرنه این عبارت خیلی تعجب‏آور است که اینجا نوشته شده است و مسأله دیگری که ما هنوز در اینجا تصمیم نگرفته‏ایم مسأله یک درجه بودن و مسأله دو درجه‏ای بودن است، درست است که ممکن است «اکثر موارد یک درجه‏ای تصمیم بگیریم» اما خواه ناخواه شاید در موارد خیلی مهم مثل اعدام و نظایر آن یک نوع دو درجه‏ای بودن را قائل بشویم، یا اگر دو درجه‏ای هم نباشد مسأله دیوان عالی کشور را که از طریقی به مسأله رسیدگی می‏کند که اگر شکل جریان آیین دادرسی کیفر رعایت نشده باشد حکم را نقض می‏کند، آن هم در اینجا تقریباً پایش قطع شده است و من معتقدم این اصل را یا اصلًا نداشته باشیم چون به طور خیلی دقیق روشن است که قوه قضائیه و اگر قاضی حکمی کرد و از مراحل قطعی گذشت «مسأله قطعیتش است» لازم الاجرا است، یا اصل نباشد یا به طور کلی به نحوی دگرگون شود که این سوء استفاده‏ای که گفتیم از آن نشود.
نایب رئیس- آقای طاهری اصفهانی شما وجه مخالف دیگری دارید یا همین است؟
طاهری اصفهانی- من صحبت دیگری ندارم.
منتظری- امور حسبیه گفته نشد و جلوتر گفتیم قاضی در حکم شرع دخالت می‏کند و یکی دیگری مسأله قضاوت است که یک مجتهد عالی‏مقام و مرجع تقلید هم ندارد قضاوت بکند، و این را نمی‏توانیم بگوییم برای این‏که قضاوت او لازم الاتباع است. مطلب دیگر کلمه «تصمیمات» است که گفتند.
نایب رئیس- آقای موسوی تبریزی شما مطلب تازه‏ای دارید یا همین مطلب است؟
موسوی تبریزی- مطلب من گفته شد.
نایب رئیس- آقای صافی شما مطلب تازه‏ای دارید؟
صافی- همین مطالبی بود که آقای منتظری گفتند.
نایب رئیس- آقای مکارم بفرمایید و به عنوان موافق به این مسائل پاسخ بدهید. اگر پاسختان کافی نبود، آقای ربانی املشی هم صحبت می‏فرمایند.
مکارم شیرازی- بسم الله الرحمن الرحیم. اشکالاتی که آقایان مطرح کردند یک اشکالش مهم است که خیلی از آقایان آن را مطرح کردند، و اساس اشکال همان است و آن این است که ما معتقدیم هر جامع الشرایطی حق قضاوت دارد حالا اگر این اصل را تصویب کنیم این حق مجتهد
Majlis:1 Volume:3 Sessions:51-67 Page:1645
جامع الشرایط برای قضاوت گرفته می‏شود جز آنهایی که در دایره تشکیلات قضائی مملکت هستند، این اشکال اساسی آقایان است.
نایب رئیس- این‏که می‏گویید هر مجتهدی حق قضاوت به صورت قاضی تحکیم دارد یا نه؟ اصولًا هر مجتهدی ولو متداعیان به او مراجعه نکنند اگر یکی از آنها به او مراجعه کرد حق دارد دیگری را الزاماً احضار کند، از این رو شما می‏خواهید بفرمایید؟
مکارم شیرازی- جواب این مسأله دو چیز است: اول، فرض این است که ما می‏خواهیم یک جامعه‏ای درست کنیم خالی از هرج و مرج و منزه، و اگر بنا شود هر کسی ولو هر مجتهدی در نظام یک مملکت برای خودش دادگاه مستقلی تشکیل بدهدکما این‏که بعضی از اختیارات ولی امر است. باید برای حفظ نظم و جلوگیری از هرج و مرج یک انضباطی در کار قائل بشویم و نمونه‏هایش را امام الان انجام می‏دهد. مثلًا مسأله نصب امام جمعه یا مسائل دیگری از این قبیل را ایشان برای این‏که وحدت مسلمین حفظ شود عملی کردند وکسانی دیگر هم در این مسائل دخالت نمی‏کنند و حتی می‏بینیم مراجع هم به همین مطلب برای حفظ وحدت رویه احترام می‏گذارند و چه مانعی دارد که ولی امر مسلمین این کار را بکند و این چیز تازه‏ای نیست و نمونه‏هایش را در جاهای دیگر داشته‏ایم و ثانیاً آیا این‏که هر قاضی، هر مجتهد بدون مراجعه به او حق دارد دنبال متداعین بفرستد یا دنبال افراد بفرستد؟ این اول کلام است از نظر فقهی هم قاضی تحکیم مسلم است و کاری به این ندارد اما این‏که در هر مورد بدون این‏که به او مراجعه کنند، مستقیماً بخواهد دخالت کند قابل بحث است و اما از این‏که بگذریم اشکالات دیگر مثلًا اشکال خیلی جالبی که آقای آیت داشتند و ایشان می‏گویند این کلمه «تصمیمات» عام است. این درست مثل این است که ما بگوییم هر تصمیمی فرمانده لشکر بگیرد برای تمام نظامیان واجب الاتباع است، یا بگوییم ایشان امسال تصمیم گرفته است که همه به مکه بروند، این هم واجب الاتباع است، آخر چه ربطی دارد، تصمیم یعنی در دایره فرماندهی لشکر، بروند این همان چیزی است که ما مرتب در فقه و اصول می‏گوییم «تعلیق الحکم على الوصف دلیل علی العلیه مناسبه الحکم و الموضوع قرائن الحالیه و المقالیه» این چیزهایی است که مرتب داشته‏ایم و الان هم در اینجا منعکس شده و اما این‏که بعضی از آقایان می‏گویند مسأله صلح و امثال اینها را اینجا شامل می‏شود؟ بلی و بعد سؤال کردند این تصمیمات، غیر از احکام چیست؟ قاضی غیر از احکام تصمیمات دیگری دارد؛ مانند قیم برای صغار، ولی برای غیب و قصر تعیین می‏کند و امثال اینها، یا مثلًا قرار بازداشت که این احکام گفته می‏شود مربوط به قضاوت، وضع دادگستری را به آسمان می‏برد و یک حق وسیعی به دادگستری می‏دهد و شامل دادگستری فعلی هم می‏شود، باید به کلی دگرگون بشود و در این مرحله برزخ هم همان طوری که الان به حکم نظام جمهوری اسلامی فعلی احکام دادگستری را لازم الاتباع می‏دانیم، و حتی وضع بانک‏ها را با این‏که غیر اسلامی هست به حکم دورانی انتقالی هنوز محترم می‏شماریم خوب در دوران انتقالی مسلماً چنین وضعی خواهیم داشت از این وضع نامطلوب به وضع مطلوب برویم و در این وسط هم مسلماً یک اوضاعی هست که باید گذار محسوبش بداریم. این جواب مجموع ایراداتی بود
Majlis:1 Volume:3 Sessions:51-67 Page:1646
که آقایان فرمودند.
موسوی تبریزی- این‏که ایشان می‏فرماید قاضی تحکیم، معنایش این است که متداعین بر قضاوت او راضی بشوند و این هم در قاضی غیر مجعول هست و آن هم «یختص بحال حضور الامام» (مکارم- لایختص) از لفظش معلوم است.
نایب رئیس- حتی در خارج دنیای اسلام هم محسوس نیست قاضی تحکیم یک امر سنتی دنیایی است.
موسوی تبریزی- مجتهد در زمان غیبت از طرف امام منصوب است (همهمه نمایندگان).
نایب رئیس- اجازه بفرمایید یک سؤالی را مطرح می‏کنم بعد حضرت‏عالی پاسخ بدهید و آقای ربانی املشی هم یادداشت کنند که پاسخ بدهند آقای صافی و دوستان عنایت بفرمایید این مسأله‏ای که آقایان می‏فرمایندکه فقیه قاضی است، شأنی از همان شؤون ولایت است، بگوییم فقیه والی است. و از جمله این‏که می‏تواند متصدی قضا شود و یا حداقل متصدی امور حسبیه، مسأله جداگانه‏ای نیست حالا سؤال این است که بالأخره در یک نظام اسلامی می‏خواهید به این قسمت سر و سامانی بدهید، می‏خواهید بگویید که اینها وقتی نظام اسلامی هست باز احتیاج به حکم دارند یا ندارند. الان از آقایان سؤال می‏کنم. شما امروز می‏گویید که هر کس مجتهد و عادل است می‏تواند هر جا دلش بخواهد دادگاه انقلاب تشکیل بدهد و یا می‏گویید مشروط است به این‏که امام به او حکم بدهد آقایان دقت فرمایید این مسأله در اینجا آنقدر ظریف می‏شود که یک طرفش درست مطابق با موازین می‏شود منتها نتیجه‏اش این می‏شود که بگوییم مادام که نظام، اسلامی نیست مرکزیت اسلامی و امامتی وجود ندارد طبعاً هر حکومت فقهی در قلمرو نفوذش باید آن‏چه از حکومت شرعیه می‏تواند اعمال کند، اما بعد از تحقیق یک حکومت دارای رهبری عالی و متمرکز آیا در قلمرو آن رهبری عالی و متمرکز هر فقیه مجتهد واجد شرایطی می‏تواند اعمال ولایت کند؟ این را آقایان جواب بدهید.
کرمی- اگر دو نفر پیش مجتهد عادلی رفتند در مورد آنها قضاوت شد، آن حکم نافذ هست یا نه؟
نایب رئیس- آقای کرمی پیشنهادی دارند می‏گویند در موردی که متداعیان به یک فقیه مراجعه کنند» این را بیاورید ولی در مازاد آن بسط ندهید، بگذارید همین‏طور باشد (منتظری این از امور حسبیه است) اگر آقایان موافق هستند این را ما در آن مورد که متداعیان مراجعه کنند باید بیاوریم و من تأیید می‏کنم که جایی که متداعیان به یک فقیه مراجعه می‏کنند آنجا حتماً استثناء می‏شوند.
اشراقی- وقتی که متداعیان به فقیهی مراجعه می‏کنند آیا دولت حکم فقیه را تنفیذ می‏کند یا نه؟ آیا حکومت وقت، حکم فقیه را تنفیذ می‏کنند یا نه؟
نایب رئیس- بلی آقا، این را برایش راه‏حل درست کرده‏اند می‏گویند اگر متداعیان مراجعه کردند برای این‏که بعداً یکی از آنها انکار نکند قبلًا بروند به مقامات رسمی این توافق را بگویند بعداً مقامات رسمی تنفیذ می‏کنند.
منتظری- درامور حسبیه چه؟ یعنی مجتهد نمی‏تواند دخالت کند؟
نایب رئیس- چرا مگر با اجازه والی، اینها با تعیین والی باید باشد.
Majlis:1 Volume:3 Sessions:51-67 Page:1647
صافی- قضاوت واجب کفایی است وقتی یک نفر در یک شهری از طرف رهبر با آن کسی که ولی امر معین شده باشد که قضاوت را انجام بدهد، دیگری هرگز نمی‏آید که دخالت در کار او بکند و ثانیاً این‏که درنظام ما این طور است که حکومت قضاتی را که صلاحیت دارد آنان را شناسایی می‏کند مگر اینها چند نفر هستند، باز همان‏طور است که آن وقت احکام آنها را اجرا می‏کند چیزی که ما الان در اینجا می‏خواهیم آن است که نفی این امر نشود اثبات نکنیم، نفی هم نکنیم همین. در این قانون نمی‏خواهیم بالصراحه نفی یا اثبات باشد.
ربانی شیرازی- در مسأله حکومت اعمال ولایت کردن از طرف دیگری مخالف نظم است و مخالف یکپارچگی مملکت است برخلاف مسأله قضاوت که تعداد آن نزاع‏ها را زودتر فیصله می‏دهد الان مقدار زیادی پرونده در دادگستری انباشته شده است و علتش این است که مرجع رسیدگی فقط دادگستری است اگر چنان‏که دیگران می‏توانستند رسیدگی کنند حل و فصل می‏شد، لذا شما روی همین اصل می‏گویید در دهات بیاییم یک دادگاه‏های مقدماتی تشکیل بدهیم یعنی به کسانی که صلاحیت ندارند، می‏گویند بیایند حل و فصل کنند و این منصب را به آنها که اهلیت ندارند می‏دهیم ولی این منصب را از مجتهدین که اهلیت قضاوت در شرع دارند می‏گیریم.
نایب رئیس- نمی‏گیریم آقای یزدی بفرمایید.
یزدی- باید حکم اجرا شود اگر قاضی حکم بدهد و اجرا نشود این ارزشی ندارد هر قاضی حتماً باید مجتهد باشد و هر قاضی می‏تواند خکم بدهد و قضاوت کند این کلمه «می‏تواند» اگر باتوافق طرفین شد همان قاضی تحکیم است که فرمودید بدون ضمانت قوه‏مجریه اگر خواست با ضمانت قوه مجریه باشد درست همان طور که اشاره فرمودند بر اساس ولایت باید بیاید توی نظام و الاجامعه بی‏نظام می‏شود.
نایب رئیس- آقایان دارید دو مسأله را با هم مخلوط می‏کنید البته این اصل اصلاحاتی لازم دارد و آن اصلاحات به عمل خواهد آمد ولی راجع به این مطلب اقلًا به توافق برسیم که قاضی تحکیم باید طوری نوشته شود که او خارج نشود یعنی قاضی تحکیم بتواند وجود داشته باشند این را همه ما اتفاق داریم و بحثی هم ندارد.
جوادی- این شخص یا مجتهد نیست قاضی تحکیم کننده همان‏طور که گفتند مال زمان حضور امام است اگر مجتهد نباشد که قضای او نافذ نیست، اگر مجتهد باشد که قاضی منصوب از طرف امام است. شما ولایت را با قضا یکى نکنید، قاضی تحکیم مال زمان زمان غیبت است. این شخص اگر مجتهد نباشد می‏شود داور و فی المجلس می‏شود حکم او را رد کرد. اگر قاضی (حکم کرد) حکم او قابل رد نیست.
نایب رئیس- اشکال کار آقایان این نیست که این زمان حضور را می‏گویید زمان حضور امام، در حالی که این طور نیست این زمان حضور امامت اسلامی است.
کرمی- منظور از تحکیم در اینجا در مقابل قاضی رسمی است، داور شرعی است نه داور عرفی‏
نایب رئیس- آقای صدوقی بفرمایید.
صدوقی- بنده اجازه گرفتم برای صحبت ولی شما هیچ توجه نکردید حالا من بحثی ندارم بحث من نسبت به اصل بعد از این نیست (نایب رئیس- بسیار خوب) (طاهری اصفهانی-
Majlis:1 Volume:3 Sessions:51-67 Page:1648
رأی بگیرید).
نایب رئیس- آقای خامنه‏ای فرمایشی دارید؟
خامنه‏ای- جمله «هیچ مقامی حق دخالت در اموری که در صلاحیت مراجع قضائی است ندارد» معنایش این می‏شود که قاضی حق دخالت در قضاوت دیگری را ندارد اشکال من این بود.
نایب رئیس- اگر حکم دو درجه هم باشد با این مطلب منافاتی ندارد برای این‏که این قسمت قضائی است (خامنه‏ای- نظر من درباره کلمه‏لازم الاتباع است).
مکارم شیرازی- ولی قبلًا آقایان یک اصلی را تصویب کرده‏اند که مرجع رسمی تظلمات دادگستری است (صافی- شما بگویید مرجع رسمی).
نایب رئیس- دوستان توجه فرمایید ببینم می‏شود این اصل را به این صورت اصلاح کرد دقت بفرمایید «احکام قضات لازم الاجرا است و هیچ فردی یامقامی نمی‏تواند در کار قضا و یا کارهای دیگر که مخصوص قضاوت است دخالت کند مگر این‏که به صورت قاضی تحکیم باشد».
منتظری- کافی نیست بنویسیم «احکام مراجع قضائی لازم الاجرا است»
نایب رئیس- این‏که معلوم است حالا اجازه بدهید رأی می‏گیریم چون به اندازه کافی در مورد آن بحث شده است.
دکتر رضائی- این کلمه «تصمیمات» را که از اصل حذف کردید مصلحت نیست برای این‏که گاهی قضات برای پیشگیری تصمیماتی می‏گیرند مثلًا برای جلوگیری از مواد مخدر امثال این مطالب، اینها لازم الاتباع است.
نایب رئیس- آقای ضیایى الان در عرف فعلی می‏گویند حکم بازداشت، حکم توقیف، حکم قیومیت الان به همه اینها اطلاق حکم می‏شود مثل حکم احضار، همه اینها حکم است. کلمه احکام تمام تصمیمات قانونی قضات ایستاده را حتی شامل می‏شود مثل حکم جلب چون می‏گویند حکم قیومیت یا حکم جلب صادر شده آقای دکتر غفوری.
دکتر غفوری- یک مطلب خاص هم هست که فقط تسلیم حکم نیست مثل نیابت قضائی و احضار شهود، حکم نمی‏کند می‏گویند فلان کس را بیاورید فلان کار را بکنید.
نایب رئیس- اینها را عرفاً حکم می‏گویند، می‏گویند قاضی حکم داده که شاهد آنجا برود عرفاً به همه اینها حکم گفته می‏شود پس با اجازه دوستان این اصل را به همین صورت به رأی می‏گذاریم اگر رأی نیاورد که برمی‏گردد به گروه (ضیایى- حق دخالت را حق تصدی بگذارید) اجازه بدهید کلمه دخالت را تبدیل به تصدی می‏کنیم «... حق تصدی امور که در صلاحیت مراجع قضائی است ندارد» که آن شائبه‏ها از بین برود (غفوری- این استقلال قضائی را تأمین نمی‏کند این مثل سابق می‏شود که قاضی استقلال نداشت ملاحظه‏کاری و تهدید بود). این آن مطلب را نمی‏گوید، آقای خزعلی بفرمایید.
خزعلی- ما نباید منع کنیم حق دخالت را و بگوییم دخالت فرد یا مقامی در اموری که رد صلاحیت مراجع قضائی است رسمیت ندارد چون دادگستری مرجع رسمی بود اینها رسمیت ندارند، در عین این‏که شرعیت دارند رسمیت ندارند.
موسوی اردبیلی- اختلاف نظریه‏ها زیاد است شما همین را به رأی بگذارید.
نایب رئیس- با اجازه دوستان این اصل را که می‏خوانم به رأی می‏گذاریم:
Majlis:1 Volume:3 Sessions:51-67 Page:1649
 «اصل 150- احکام و تصمیمات مراجع قضائی لازم الاجرا است و هیچ فرد یا مقامی حق دخالت در اموری که در صلاحیت مراجع قضائی است ندارد مجازات تخلف از این اصل را قانون معین می‏کند» لطفاً رأی بگیرید.
 (اخذ رأی به عمل آمد و نتیجه به شرح زیر اعلام شد)
نایب رئیس- عده حاضر در جلسه هنگام اخذ رأی پنجاه و هشت نفر، تعداد کل آراء پنجاه و هشت رأی، موافق سی و شش نفر، مخالف ده نفر، ممتنع دوازده نفر بنابراین این اصل رد شد.
6- طرح و تصویب اصل 148 (اصل یکصد و شصت و دوم)
نایب رئیس- اصل 147 که قبلًا آمده بود اصلاح شده آن آمده است قرائت می‏شود.
اصل 147 (اصل یکصد و شصت و دوم)- رئیس دیوان عالی و دادستان کل کشور باید مجتهد عادل و آگاه به امور قضائی باشند و رهبری با مشورت قضات دیوان‏عالی کشور آنها را برای مدت پنج سال به این سمت منصوب می‏کند.
نایب رئیس- راجع به این اصل به اندزه‏کافی بحث شده است و قرار شده که کسی صحبتی نکند (صدوقی- من اجازه گرفته‏ام که برای صحبت به شرطی که کسی حرفی نزند اگر کسی حرف نزند من هم حرفی ندارم) کسی نظری ندارد؟ بسیار خوب لطفا رأی بگیرید.
 (اخذ رأی به عمل آمد و نتیجه به شرح زیر اعلام شد).
نایب رئیس- عده حاضر در جلسه در هنگام اخذ رأی پنجاه و نه نفر؛ تعداد کل آراء پنجاه و نه رأی، موافق پنجاه و هفت نفر، مخالف یک نفر، ممتنع یک نفر، بنابراین اصل 147 تصویب شد. تکبیر (حضار سه مرتبه تکبیر گفتند).
نایب رئیس- عرض می‏شود یک اصل را آقایان برای جلسه علنی آماده کرده بودند که اینجا نیامده، اجازه بفرمایید که این اصل را که صبح به اندازه کافی رویش بحث شده بخوانیم:
 «دادگاه‏ها و دادسراهای انقلاب اسلامی تا زمانی که رهبر انقلاب یا مجلس شورای ملی عدم نیاز به آنها را اعلام نکرده است به انجام وظایف قانونی خود ادامه می‏دهند».
کرمی- این اصل ارتباطی به قانون اساسی ندارد.
نایب رئیس- چون روی آن بحث شده رأی می‏گیریم لطفاً رأی بگیرید.
 (اخذ رأی به عمل آمد و نتیجه به شرح زیر اعلام شد).
نایب رئیس- عده حاضر در جلسه اخذ رأی پنجاه و هشت نفر، تعداد کل آراء پنجاه و هشت رأی، موافق چهل نفر، مخالف هفت نفر، ممتنع یازده نفر، بنابراین این اصل هم رد شد.
موسوی جزایری- عده‏ای که رأی ممتنع دادند دلیلشان این بود که نیازی نیست این اصل در قانون اساسی باشد.
کرمی- ما که رأی ممتنع دادیم به اعتبار گنجاندن آن در این قانون بود نه به اعتبار خودش.
Majlis:1 Volume:3 Sessions:51-67 Page:1650
نایب رئیس- بسیار خوب ما نتیجه رأی را اعلام کردیم آقای هاشمی‏نژاد بفرمایید.
هاشمی‏نژاد- حالا که این اصل تصویب نشد پس تکلیف دادگاه انقلاب چه می‏شود؟
نایب رئیس- آقای هاشمی‏نژاد این بحث را اجازه بدهید در کمیسیون انجام شود ما صبح یک اصل را مطرح کردیم که من داشتم آن را تکمیل می‏کردم «بر اساس این‏که جرم و مجازات شخصی است و بستگان و کسان مجرم که دخالتی در ارتکاب جرم ندارند به دلیل انصاب به مجرم مجازات نمی‏شوند» این مطلب به عنوان یک اصل آورده شده بود و یک مقدار هم رویش بحث شد و به نتیجه نهایی نرسید حالا این را اینجا مطرح می‏کنم که اگر دوستان بحث تازه‏ای رویش ندارند به رأی می‏گذاریم (همهمه نمایندگان).
مکارم شیرازی- آقای دکتر در این اصل به آقایان تذکر بدهید اگر اینجا این اصل تصویب بشود می‏بریم آن را در باب حقوق ملت، چون این اصل مربوط به قانون اساسی نیست.
ربانی شیرازی- آقای دکتر بهشتی این اصل برائت را ما در حقوق ملت آورده بودیم و به طور کلی چیزی که اینجا شامل می‏شود در آنجا نیست آن مربوط به حقوق ملت و حقوق بشر است.
نایب رئیس- آقایان عنایت فرمایند این جزو حقوق قانون اساسی است این غیر از آن مسأله اصل برائت است بنابراین، این بدان معنا است که مسأله مجازات گروهی، مجازات خانوادگی اینها در اسلام نبودنش از بدیهیات است، اما در فرهنگ بشر از بدیهیات نیست یعنی در تمدن‏هایی بوده است خودمان می‏گوییم در جهالت یعنی کسی، کسی را می‏کشته قوم او را می‏کشند بنده از نظر قانونی می‏گویم عرض می‏شود که بنابراین جزو قانونی اساسی است خودمان در اسلام می‏گوییم ما خودمان وقتی در اسلام می‏خواهیم بحث کنیم و می‏گوییم در جاهلیت اگر یک نفر از قبیله‏ای کسی را می‏کشت می‏رفتند همه را در این جرم سهیم می‏دانستند و اصولًا آیه شریفه- «وَلَکُمْ فِی الْقِصَاصِ حَیَاهٌ ...» بیشتر هم ناظر به نفی همین است یعنی قصاص و کیفر هم‏عرض و کیفر هم‏حد نه بیشتر از حد، در حقیقت نفی می‏کند آن حالت آن کیفر بی‏حدی که در جاهلیت بوده است.
بنابراین، این یک اصلی است که از اصول حقوق قانون اساسی است. حالا امروزه اگر در عالم اسلام برای ما بدیهی و روشن است آن یک امری و مطلب دیگر است پس این اصل را که درترکیب اصل‏های 15 و 16 می‏خواستیم آقایان نمایندگان بایستی زودتر به جلسه تشریف می‏آورند که ما اینجا می‏توانستیم کاری انجام بدهیم.
پرورش- اجازه بفرمایید بنده بروم اطلاع بدهم آقایان به جلسه تشریف بیاورند.
7- طرح تصویب اصل 156 (اصل یکصد و شصت و هفت)
نایب رئیس- دوستان اجازه بفرمایید ما دو تا اصل داشتیم به شمارهای 15 و 16 در طرح پیشنهادی با این شماره‏ها البته اگر تنظیم می‏شد در ردیف اصل‏های 153 و 154 قرار می‏گرفت، این دو اصل این بود که: «قاضی موظف است نهایت کوشش را در یافتن حکم هر دعوی از قوانین و منابع معتبر حقوقی اسلامی بنماید و نمی‏تواند به بهانه سکوت یا نقص و یا اجمال یا تعارض قوانین مدوّنه از رسیدگی و صدور حکم امتناع ورزد» و بعد در اصل بعدی داشتیم در مواردی که قاضی نتواند حکم دعاوی را در قوانین موضوعه اسلامی بیابد با استناد به منابع‏
Majlis:1 Volume:3 Sessions:51-67 Page:1651
معتبر و قواعد اسلامی حکم قضیه را صادر نماید قرار شد که این دو اصل ترکیب بشود و بدین صورت در بیاید «قاضی موظف است کوشش کند حکم هر دعوی را در قوانین موضوعه بیابد و اگر نیافت با استناد به منابع معتبر اسلامی حکم قضیه را صادر نماید و نمی‏تواند به بهانه سکوت، یا نقض، و یا اجمال، یا تعارض قوانین از رسیدگی و صدور حکم امتناع ورزد» این‏که معلوم است آقا. (عده‏ای از نمایندگان- آقای دکتر بهشتی، این اصل را به رأی بگذارید).
ربانی شیرازی- آقای دکتر بهشتی در آنجایی که باید مراجعه به منابع کند «مراجع» را هم زیاد بکنید مراجع تحقق اگر پیدا نکرد به مراجع تقلید مراجعه بکنید.
نایب رئیس- عیبی ندارد اگر نیاید با استناد به منابع معتبر اسلامی یا فناوری معتبر مراجعه کنید آقای صافی، صبح توضیح و توجیه آن در همه جوانب خدمتتان داده شده بنابراین اینجا نوشتیم «با استناد به منابع معتبر اسلامی یا فناوری معتبر» این که صبح خدمتتان توضیح و توجیه گردید این یکی از آن دو حال است، یعنی اگر واقعاً نظرش احتیاط است، پس فتوای به احتیاط دارد و روی آن عمل کند و اگر بی‏نظیر و فاقد فتوا است می‏تواند یک فتوای معتبر را ملاک قضا قرار بدهد این‏که اشکالی ندارد چون این روش مجری است.
تهرانی- آقا رأی بگیرید و روی این فکر می‏کنیم. آقایان دیگر بحثی ندارند.
نایب رئیس- خوب، پس اگر در این زمینه بحثی نیست اجازه بفرمایید به رأی بگذاریم.
دکتر غفوری- همان‏طوری که شما و سایر دوستان مسبوق هستید حدود شصت و سه نفر از قضات کشور یک نامه بسیار مفصل نوشته‏اند که خلاصه آن دو مطلب است یکی این‏که البته یک مقداری مربوط به شورای عالی قضائی بود که آن را به تصویب گذاشت. حالا به آن دو قسمت اشاره نمی‏کنم دیگر این‏که دو تا اصل خیلی اساسی در مسأله قضا هست که قانون بودن جرم و مجازات، به اصطلاح همان قبح بلا به بیان خودمان و شخصی بودن آن، این را گفتند که از اساس به اصطلاح جزءقانون اساسی بایستی باشد و بعضی‏ها درباره این نظر دارند که لزومی ندارد اینها را که مطرح می‏فرمایید اینها در قانون‏های دادرسی و مدنی و در قانون کیفری مطرح است. در این صورت اینها زیاد اهمیت ندارد که در قانون اساسی نباشد و این یک توصیه‏ای است که درباره آن کوشش و عمل کند. همان‏طوری که گفتیم توصیه می‏کنم که دوستان باز روی این مسأله قانون بودن مجازات و جنحه و امثال آن فکر کنند و روی مسائلی که امروز نرسیدیم صحبت کنیم بحث و گفت و گو کنیم، همان‏طور که آن دفعه هم مسأله کاپیتولاسیون گفته شد این است که لطفاً روی این فکر کنید و تبادل نظر کنید، بعداً مطرح بشود.
نایب رئیس- آقای دکترغفوری بسیار متشکرم، خوب، آقایان اجازه بفرمایید که این اصل را برای رأی‏گیری می‏خوانم:
اصل 156 (اصل یکصد و شصت و هفتم)- قاضی موظف است کوشش کند حکم هر دعوی را در قوانین مدوّنه بیابد و اگر نیابد با استناد به منابع معتبر اسلامی یا فتاوی معتبر حکم قضیه را صادر نماید و نمی‏توانند به بهانه سکوت یا نقص، یا اجمال، یا تعارض قوانین مدوّنه از رسیدگی به دعوی و صدور حکم امتناع ورزد.
 (اخذ رأی به عمل آمد و نتیجه آن به شرح زیر اعلام گردید).
Majlis:1 Volume:3 Sessions:51-67 Page:1652
نایب رئیس- عده حاضر در جلسه اخذ رأی شصت و یک نفر، شمارش کل آراء شصت و یک رأی، موافق چهل و نه رأی، مخالف چهار رأی، ممتنع هشت رأی، تصویب شد؛ تکبیر (حضار سه مرتبه تکبیر گفتند)
نایب رئیس- آقای منتظری اصل مربوط به دیوان عالی عدالت اداری را می‏خوانند اجازه بفرمایید چون برای من یک کار فوری آورده‏اند که باید رسیدگی کنم پس از چند دقیقه خدمتتان می‏رسیم (در این موقع آقای منتظری ریاست جلسه را بر عهده گرفتند).
8- طرح و تصویب اصل 23 (اصل یکصد و هفتاد و سوم)
رئیس- اصل 23 که آخرین اصل تنظیمی آقایان است قرائت می‏شود.
اصل 23- به منظور رسیدگی به شکایات و تظلمات و اعتراضات مردم نسبت به مأمورین با واحدها یا آیین‏نامه‏های دولتی و احقاق به حقوق آنها دیوانی به نام دیوان عدالت اداری تأسیس می‏گردد حدود و اختیارات و نحوه عملی این دیوان را با رعایت استقلال قوه قضائیه قانون تعیین می‏کند.
ربانی املشی- نحوه عمل به این دیوان را با رعایت استقلال قوه قضائیه قانون تعیین می‏کند.
رئیس- بله آقا، عنایت فرماید «حدود و اختیارات و نحوه عمل این دیوان را با رعایت استقلال قوه قضائیه تعیین می‏کند» (نمایندگان- آقای منتظری، روی این اصل رأی بگیرید) آقای مکارم شما به این اصل موافقید یا مخالف؟
مکارم شیرازی- اجازه بفرمایید اول خوب مفهوم عبارت این اصل برای همه روشن شود روی آن رأی بگیرید منظور از «با رعایت استقلال قوه قضائیه» در اینجا چیست؟
رئیس- عرض می‏شود که یعنی این هم از شعب دادگستری است که یک چیز جدایی نیست (مکارم شیرازی- پس به این صورت نبایستی نوشته شود چون این معنی را نمی‏رساند).
بله، در حقیقت دادگاه اختصاصی است که مربوط به دادگستری است (مکارم شیرازی- پس این به این صورت می‏شود نوشت) (همهمه نمایندگان) آقایان اجازه فرمایند صحبت آقای مکارم تمام شود بعد نظر خودشان را بیان فرمایند.
مکارم شیرازی- بایستی عبارت این قانون را طوری نوشت که همه بفهمند.
ربانی املشی- بایستی مضمون این اصل خوب روشن بشود به طوری که نباشد که آخر سر در مفهوم این اصل برای مجریان امور اشکال ایجاد کند و کمک باشد منظور من این است که رسیدگی دو مرکز داشته باشد یعنی یکی قوه قضائیه و دیگری دیوان عدالت هر دوی اینها کارشان معلوم باشد و هر دوی اینها مربوط به دادگستری است.
رئیس- آقایان اجازه بفرمایند منظور ما این است که از شعب دادگستری آقای خامنه‏ای سؤالی داشتید؟ بفرمایید.
خامنه‏ای- اشکالی داشتم که برطرف شد.
رئیس- آقای آیت شما صحبتی داشتید؟
دکتر آیت- البته من با عباراتش موافقم اگر کسی مخالفت کرد من به عنوان موافق‏
Majlis:1 Volume:3 Sessions:51-67 Page:1653
جواب می‏دهم.
رئیس- پس آقای آیت شما موافقید (دکتر آیت- بله، من موافقم) آقای طاهری خرم‏آبادی بفرمایید.
طاهری خرم‏آبادی- اجازه بفرمایید برای رفع این مشکل و اشکالات دیگر پیشنهاد می‏کنم که دیوانی به نام دیوان عدالت اداری زیر نظر شورای عالی قضائی یا دیوان عالی کشور باشد که معلوم بشود که این دیوان مستقیماً تحت نظر کدام یکی از آنها است.
رئیس- پیشنهاد خوبی است آقای خامنه‏ای بفرمایید.
خامنه‏ای- با این اصل موافقم روی آن رأی بگیرید. (نمایندگان- آقا به رأی بگذارید).
رئیس- آقایان اجازه فرمایند متن این اصل به همه روشن شود بعد رأی بگیریم.
ربانی املشی- پیشنهادی هم آقای دکتر کاشانی در مورد این قانون که تحت نظر دیوان عالی کشور باشند کرده‏اند، پیشنهاد خوبی است که نزد آقای میرمرادزهی است.
رئیس- بله، پیشنهاد خوبی است آقای خامنه‏ای بفرمایید سؤالی داشتید؟
خامنه‏ای- آقای منتظری رئیس شورای عالی قضائی کیست؟
رئیس- یعنی شورای عالی قضائی همان پنج نفر است که آنها یک قسمتی را و یک اداره را دایر کرده‏اند که به شکایات مردم رسیدگی می‏نمایند کار خوبی هم هست که تحت نظر شورای عالی قضائی در این اداره انجام وظیفه می‏نمایند (تهرانی- آقای منتظری لطفاً این اصل را به رأی بگذارید)
رئیس- اجازه بفرمایید خودم از این اصل یک سؤالی دارم و آن را عرض کنم، از آنها که عبارت را نوشته‏اند سؤالی دارم «به منظور رسیدگی به شکایت تظلمات و اعتراضات مردم نسبت به مأمورین یا واحدها یا آیین‏نامه‏های دولتی» آن وقت به حقوق آنها عطف به کجا است؟
مکارم شیرازی- احقاق به حقوق آنها عطف به رسیدگی است (رئیس- آیا لازم است که این عبارت وسط این متن باشد؟) بلی، لازم است (تهرانی- بایستی رسیدگی شود) ربانی شیرازی- بایستی نوشته شود به منظور رسیدگی و احقاق آنها.
انواری- منظور رسیدگی به شکایات و اعتراضات مردم از واحدها چیست؟
رئیس- واحدها یعنی واحدهای دولتی و ادارات، پس حالا این اصل برای رأی‏گیری یک دفعه دیگر قرائت می‏شود.
اصل 23 (اصل یکصد و هفتاد و سوم) به منظور رسیدگی به شکایات، تظلمات و اعتراضات مردم نسبت به مأمورین یا واحدها یا آیین نامه‏های دولتی و احقاق حقوق آنها دیوانی به نام دیوان عدالت اداری زیر نظر شورای عالی قضائی تأسیس می‏گردد حقوق و اختیارات و نحوه عملی این دیوان را قانون تعیین می‏کند.
 (اخذ رأی به عمل آمد و نتیجه آراء به شرح زیر اعلام گردید).
رئیس- عدهحاضر در هنگام اخذ رأی پنجاه و هشت نفر، شماره‏کل آراء پنجاه و هشت رأی، رأی موافق پنجاه و شش رأی، مخالف هیچ، ممتنع دو رأی، بنابراین تصویب شد تکبیر (حضار سه مرتبه تکبیر گفتند).
Majlis:1 Volume:3 Sessions:51-67 Page:1654
9- طرح و تصویب اصل 158 (اصل یکصد و هفتادم)
رئیس- خوب، حالا دوستان اجازه بفرمایند، اصل 158 که قبلًا هم مطرح شده است در اینجا قرائت می‏شود.
اصل 158- قضات دادگاه‏ها مکلفند از اجرای تصویب‏نامه‏ها و آیین‏نامه‏ها و نظام‏نامه‏ها دولتی که مخالف با قوانین و مقررات اسلامی، یا خارج از حدود اختیارات قوه مجریه است خودداری کنند.
عده‏ای از نمایندگان- آقا رأی بگیرید.
هاشمی‏نژاد- آیا ضرورت دارد در قانون اساسی ذکر کنیم که قضات اگر چیزی را که اینها برخلاف قانون پیشنهاد کردند از اجرای آن خودداری کنند؟
رئیس- آقایان اجازه فرمایند، آقای مکارم اجازه فرمایید هر کسی می‏تواند ابطال این‏گونه مقررات را از دیوان عدالت اداری تقاضا کند پس ما یک اداره عدالت دیوانی هم پیدا کردیم.
مکارم شیرازی- آقایان توجه کنید ما اینجا چه داریم می‏نویسیم.
رئیس- آقای مکارم تشریف بیاورید اینجا.
مکارم شیرازی- همین‏جا خوب است، آقایان توجه کنند، فرض کردیم مملکتی است قوانینش به مجلس شورای ملی می‏رود زیر نظر شورای نگهبان، شما باز فرض می‏کنید این قانونی که از زیر نظر شورای نگهبان گذشته باز برخلاف اسلام است، این درست نیست.
نمایندگان- ما این طور فرض نکردیم و اما آیین‏نامه داخلی که توی قانون اساسی دخالت داده نمی‏شود و نمی‏تواند ارتباطی داشته باشد.
مکارم شیرازی- آقایان اجازه فرمایند خدمت‏شان عرض می‏کنم و آن این است که ما اصل چهارم را که تصویب کردیم این طور بود «کلیه قوانین ...»
رئیس- آقایان اجازه فرمایند چرا اینقدر شلوغ می‏کنید بگذارید صحبتش را بکند، هی می‏گویند مطلب اسلامی، آقایان شلوغ نکنید بگذارید آقای مکارم مطلبش را بگوید، آقای طاهری اجازه بفرمایید حرفش را بزند. آقای مکارم بفرمایید.
مکارم شیرازی- آقا، اصول متضاد که اینجا بنویسیم این اصلی را که دارید مطرح می‏کنید با اصل چهارم متضاد است بنده به آقایان ثابت می‏کنم متضاد است شما در آنجا این طور تصویب کرده‏اید. «کلیه قوانین و مقررات مدنی، جزائی، مالی، اقتصادی، اداری، فرهنگی، این امر بر عهده فقهای شورای نگهبان است» در اینجا تشخیص را به عهده جناب قاضی گذاشته‏اید.
ربانی شیرازی- آقای مکارم آن را که شما می‏فرمایید آن آیین‏نامه است و متون آیین‏نامه که نمی‏تواند در قانون اساسی کشور دخالتی داشته باشد.
رئیس- آقایان عنایت فرمایید، آقای مکارم در جواب مطالبی که فرمودید باید بگویم هنوز اکثر قوانین دادگستری اجرا می‏شود تا حالا ابطال نشده است و هنوز به قوه خودش‏
Majlis:1 Volume:3 Sessions:51-67 Page:1655
باقی است (همهمه نمایندگان) بسیار خوب، آقای دکتر غفوری بفرمایید.
دکتر غفوری- این کلمه مقررات اسلامی در ذهن افرادی که مطلع و آگاهند یک جور معنایی دارد و در اذهان اکثر مردم یک برداشت دیگری دارد که ما باید قطعی و مسلم بگذاریم یا ضرورت است و یا مدون است و الا هرج و مرج ایجاد می‏شود زیرا هر کس به اجتهاد خودش می‏گوید مقررات من اسلامی است و آن وقت دادگاه‏های اختلاف رویه پیدا می‏کنند و هر کس از جایی مأیوس شد می‏رود جایی دیگر که اجتهادش طوری دیگر است. بنابراین برای جلوگیری از هرج و مرج یا «مقررات مدون اسلامی» بگذارید یا «مسلم» بگذارید و در این اصل بیاورید.
رئیس- شما الان یک اصلی گذراندید که قاضی نمی‏تواند از رأی دادن و حکم کردن امتناع کند اگر در قوانین مدون حکم را نیابد، باید به منابع معتبر اسلامی مراجعه کند پس تصویب کردید به قاضی حق اجتهاد دادید و قاضی تا اندازه‏ای حق دارد که به منابع اسلامی مراجعه کند آقای جوادی بفرمایید.
جوادی- قوانینی را که مجلس شورای ملی تصویب می‏کند باید شورای نگهبان تشخیص بدهد ولی آیین نامه‏های داخلی که شورای نگهبان را لازم ندارند.
رئیس- آقای طاهری خرم‏آبادی‏
طاهری خرم‏آبادی- عرض کنم که ما برای اجرای قوانین اسلام مرحله به مرحله باید محکم‏کاری کنیم در مرحله قانون‏گذاری این پیش‏بینی شد که تمام قوانین و مقررات به شورای نگهبان برود و آن سو را نظارت بکند و این در مرحله اجرا است که اگر خدای نکرده قانونی برخلاف اسلام بود و یا آیین‏نامه و نظام‏نامه‏ای که مربوط به وزارت‏خانه‏ها و دستگاه‏های دولت بود و خواست اجرا شود، اگر برخلاف اسلام بود در مرحله اجرا این محکم‏کاری بشود که قاضی موظف باشد اجرا نکند و در نتیجه ما بتوانیم احکام و قوانین اسلام را اجرا بکنیم و این منافات ندارد که برای آن مرحله ما، این پیش‏بینی را کرده باشیم.
رئیس- من کمک می‏کنم به آقای طاهری و اضافه می‏کنم هم چنین اگر ته‏مانده‏های سابق مانده باشد، آقای ربانی شیرازی بفرمایید.
ربانی شیرازی- قوانینی که در مجلس شورای ملی می‏خواهد تصویب بشود باید زیر نظر شورای نگهبان باشد و مسؤولش آن شورا است که در اینجا منظور آیین‏نامه، تصویب‏نامه‏هایی است که در اصلی که الان رسیدگی شد، ذکر شد و مرجعش دیوان عدالت بود و این از مصایق این قانون است.
مکارم شیرازی- در کجای آن مجلس شورای ملی نوشته شده است.
رئیس- آقای صافی بفرمایید.
صافی- عرض کنم خود آن اصل اصالت دارد و با قطع‏نظر از اصول سابق باید این اصل صحیح باشد آن اصل را ما از این نظر گذراندیم که اگر ما به طور اشتباه یک اطلاق عمومی بر این اصول داشتیم که خلاف شرع بود. آن اصل، آن اطلاق عموم را تصویب یا تأیید کند ولی این چه اصلی است که هر جا اسلام آمد. بعضی آقایان می‏گویند هرج و مرج می‏شود؟ احکام اسلام که هرج و مرج نمی‏آورد، احکام اسلام نظر می‏آورد، آقای مکارم این عبارتی که شما خواندید جناب‏عالی خودتان قضاوت کنید که کجای آن غلط است و تکرار است.
Majlis:1 Volume:3 Sessions:51-67 Page:1656
رئیس- آقای سبحانی بفرمایید.
سبحانی- اصل 77 چنین است: «به منظور پاسداری از احکام اسلام و قانون اساسی از نظر عدم مغایرت مصوبات مجلس شورای ملی با آنها شورایی نگهبان تشکیل می‏شود» این راجع به مصوبات مجلس شورای ملی است. بعد یک اصل 113 داریم که چنین است:
 «اصل 113- علاوه بر مواردی که هیأت وزیران یا وزیری مأمور آیین‏نامه‏های اجرائی قوانین می‏شود هیأت وزیران حق دارد برای انجام وظایف اداری و تأمین اجرای قوانین و تنظیم سازمان‏های اداری به وضع تصویب‏نامه و آیین‏نامه بپردازد. ولی این مقررات هیچ‏گاه نباید با متن و روح قوانین مخالف باشد. هر یک از وزیران نیز در حدود وظایف خویش و مصوبات هیأت وزیران حق وضع آیین‏نامه و صدور بخشنامه را دارد» به طوری که ملاحظه می‏شود در اینجا دیگر اسمی از شورای نگهبان نیست، قهراً نباید اینها را اجرا کند.
رئیس- در جواب آقای مکارم باید عرض کنم چیزی که ما در کلیات نوشتیم ملاک نیست برای این‏که چیزی که در کلیات می‏نویسیم، تفضیل آن را در فصول بعد می‏نویسیم. آقای موسوی جزایری بفرمایید.
موسوی جزایری- اگر بخواهیم واگذار کنیم و به نظر خود قاضی یعنی طبق تشخیص او آن وقت مسأله اختلاف‏نظر در فتوا هم مشکل است و چه بسا خود آن قاضی طبق تشخیص نظرش مخالف نظر مرجع تقلید، نظر قضائی را چکار باید بکنیم.
رئیس- اگر یک قاضی مجتهدی باشد و حکمی را برخلاف اسلام بیابد شما او را ملزم می‏کنید که باز هم بر طبق آن حکم بدهد.
موسوی جزایری- درموقعی که هرج و مرج شد چاره‏ای نیست.
رئیس- چطور چاره‏ای نیست؟ آقای دکتر آیت بفرمایید (صدوقی- یک دفعه دیگر اصل را بخوانید تا این آقایان بفهمند).
دکتر آیت- اصل اشتباه را آقای مکارم کردند چون ما یک قانون اساسی داریم و یک قانون داریم و یک تصویب‏نامه و آیین‏نامه و یک بخش‏نامه داریم. در مورد قانون اساسی معلوم است که قانون اساسی نباید با قوانین عادی مغایرت داشته باشد و برای این مرجع گذاشتیم و در مورد مغایرت آیین‏نامه و بخشنامه و نظایر آن ما مرجع کافی نگذاشتیم که کجا، البته در لغت چهارم هم ایشان اشاره کردند فقط در مورد مغایرت با اسلام است نه مغایرت با قوانین مصوب مجلس شورای ملی، بنابراین یک مرجعی در اینجا تعیین شده است که این دیوان عدالت اداری باید تشخیص بدهد که اگر من با دیگری شکایت کردیم که فلان بخشنامه مخالف قانون است یا مخالف است آن دیوان رسیدگی می‏کند و خود قضات الان هم همین‏طور عمل می‏کنند.
اگر یک بخشنامه‏ای که با یک آیین‏نامه‏ای مغایر قانون باشد، حق اجرایش را ندارند چون آیین‏نامه و بخشنامه نمی‏تواند مغایر قانون باشد و این محکم‏ترین اصلی است که دارد اینجا می‏آید که ادارات و وزراء نتوانند به حقوق مردم تجاوز کنند.
رئیس- حالا برای رأی می‏خوانم:
اصل 158 (اصل یکصد و هفتادم)- قضات دادگاه‏ها مکلفند از اجرای‏
Majlis:1 Volume:3 Sessions:51-67 Page:1657
تصویب‏نامه‏ها و آیین‏نامه‏ها ونظام‏نامه‏های دولتی که مخالف با قوانین و مقررات اسلامی یا خارج از حدود اختیارات قوه مجریه است، خودداری کنند و هر کس می‏تواند ابطال این‏گونه مقررات را از دیوان عدالت اداری تقاضا کند.
 (اخذ رأی به عمل آمد و نتیجه به شرح زیر اعلام شد)
رئیس- عده حاضر در جلسه هنگام اخذ رأی پنجاه و هشت نفر، شماره کل آراء پنجاه و هشت رأی، موافق پنجاه نفر، مخالف سه نفر، ممتنع پنج نفر، بنابراین تصویب شد، تکبیر (حضار سه مرتبه تکبیر گفتند).
10- پایان جلسه‏
رئیس- چون دیگر مطلبی در دستور نداریم جلسه را ختم می‏کنیم.
 (جلسه ساعت هفده و سی دقیقه پایان یافت)
رئیس مجلس بررسی نهایی قانون اساسی- حسینعلی منتظری‏
</section>
Majlis:1 Volume:3 Sessions:51-67 Page:1659
<section type="session" number="61" title="جلسه شصت و یکم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 08/ 15 دقیقه روز 1 آبان ماه 1358 هجری شمسی برابر با پانزدهم ذیحجه 1399 هجری قمری به ریاست آقای آیت الله حسینعلی منتظری تشکیل شد.
<section type="list" numbers="8">
فهرست مطالب‏
1- بیانات قبل از دستور آقایان بشارت، موسوی تبریزی و منتظری‏
2- طرح و تصویب اصل 50 (اصل شصت و چهارم)
3- طرح و تصویب اصل 150 (اصل یکصد و شصت و پنجم)
4- طرح و تصویب اصل 1/ 150 (اصل یکصد و شصت و هشتم)
5- طرح و تصویب اصل 160 (اصل یکصد و شصت و نهم)
6- طرح و تصویب اصل 161 (اصل یکصد و هفتاد و چهارم)
7- طرح و تصویب اصل 162 (اصل یکصد و هفتاد و پنجم)
8- پایان جلسه‏
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1661
1- بیانات قبل از دستور آقای بشارت، موسوی تبریزی و منتظری‏
رئیس- آقای بشارت بفرمایید.
بشارت- بسم الله الرحمن الرحیم. اقدام انقلابی برادران و خواهران دانشجویان مسلمان پیرو خط امام و اشغال این لانه روباهان مکار آمریکا موجب شد که باز در سطح کشور ما موجی ایجاد شود موجی توفنده و انقلابی، این امر چون با خواسته قاطبه ملت سازگار بود، یک‏باره همه قشرها و گروه‏ها و افراد ممکلت را واداشت که مجدانه و قاطعانه حمایت خودشان را از این عمل انقلابی اعلام کنند. مردم عشایر کهکیلویه و بویراحمد که افتخار نمایندگی این مردم اصیل و شجاع و مسلمان نصیب بنده شده، ضمن تلفن‏ها پیغام‏هایی خواستند که در این امر و امور انقلابی دیگر سهم مؤثری داشته باشند، در دوران نهضت و انقلاب افراد مسلح آنها خواستار این بودند که در پیشاپیش مبارزین به جهاد و پیکار بپردازند که الحمدلله بدون آن پیکار پیروزی نصیب ما شد نوشته‏ای که آنها خواستند تا من به محضر دانشجویان ابلاغ کنم چنین است:
بسمه‏تعالی‏
محضر برادران و خواهران دانشجوی پیرو خط امام‏
سلام به شما که تبلوری از خشم و نفرت ملت آگاه ایران نسبت به آمریکای جهانخوار و خیانتکار هستید اقدام انقلابی و شجاعانه شما آنقدر با فطرت و طبیعت انقلابی ما مردم عشایر کهکیلویه و بویراحمد سازگار بود که یک‏باره شور و شعف تمام وجودمان را فرا گرفت و اشک شوق از دیدگانمان فرو بارید، بی‏صبرانه در انتظار شنیدن اطلاعیه‏ها و آگاهی از اقدامات حساب شده شما هستیم و از خداوند متعال مسألت می‏نماییم که وجودتان را از بلا یا حوادث محافظت بفرمایید و در ادامه اشغال این لانه روباهان امپریالیسم و صهیونیسم و بازداشت عناصر پلید ضد انسانی و ضد اسلامی و انجام اقدامات به جا و شایسته انقلابی تا رسیدن به نتیجه عناصر پلید ضد انسانی و ضد اسلامی و انجام اقدامات به جا و شایسته انقلابی تا رسیدن به نتیجه نهایی به شما بصیرت و آگاهی کامل مرحمت بفرمایید. مردم استان کهکیلویه و بویراحمد خصوصاً قشر جوان و آگاه و به خصوص ساکنان شهرستان گچساران این چشمه جوشان نفت که در رژیم منفور پهلوی پایگاه نفت‏خوران آمریکایی و مزدوران ایرانی وآنان و استثمار و استبداد فئودال وابسته به شاه بود بیشتر شاهد غارتگری‏ها و خودکامگی‏های آنان بوده، از این‏رو عمل انقلابی شما را برای ریشه‏کن کردن نفوذ امپریالیسم، صهیونیسم و کسب استقلال کامل سیاسی، اقتصادی و استرداد جلاد خون‏آشام محمدرضا پهلوی، بهتر و بیشتر درک می‏کنند. برادران عزیز صدها هزار زن و مرد دلیر و اصیل عشایری که در پیشاپیش آنان جوانان غیور مسلح و مبارز پیرو خط حضرت امام خمینی می‏باشند حمایت کامل خود را از عمل به جا و شایسته شما اعلام داشته و با درخواست شما در اولین فرصت از پشت کوه‏های بلند و جنگل‏های پیچیده بلوط به یاری شما خواهند شتافت و مجدانه اعلام می‏دارند که چنان‏چه مایل بودید به دانشگاه‏
Majlis:1 Volume:3 Sessions:51-67 Page:1662
بازگشته و به کارهای مهم خود ادامه دهید و اجازه داده با نظارت و رهبری برخی از شما، جوانان مبارز ما جهت حفاظت و کنترل دقیق این لانه جاسوسان ضد اسلام و مسلمین، به جای شما، از جوانان یابند و بدانید که سازش و محافظه‏کاری محکوم است و مطمئن باشد که فشار مردم آمریکا دولت بیدادگر آنان را وادار خواهد کرد در برابر آزادی گروگان‏ها ولو یک سگ آمریکایی باشد شاه خائن را تحویل دهد خداوند شما را در این جهاد بزرگ پیروز گرداند.
این مردم در دوران شاه رنج بسیار کشیده‏اند در حالتی که در بهترین خط این سرزمین زندگی می‏کردند، درکنار چاه‏های نفت و دشت‏های حاصلخیز و جنگل‏های انبوه فقر و بیچارگی و محرومیت کاملًا بر آنها حاکم است. منتها چون اصیل هستند و روح دینی بر آنها حاکم است، هنوز تحت تأثیر عوامل ضد انقلاب قرار نگرفته‏اند و ما در آن موقع که شکایات زیادی به دولت و به محضر امام ارسال داشته بودند به آنها قول دادیم که با تدوین قوانین مترقی اسلام آنها به همه چیز خود خواهند رسید و آنها بحمدالله تاکنون صبر کرده‏اند. مطلبی را که در این فرصت کوتاه به محضر سروران عزیز عرض می‏کنم این است که در طی سخنرانی‏هایی که در تهران و سایر شهرستان‏ها در این مدت داشتیم این مطلب و این حقیقت به چشم می‏خورد که بر مردم لازم است که آموزش قوانین اساسی را ببینند این اصول مترقی را وقتی ما در پشت تریبون سخنرانی برایشان باز می‏کردیم همه انگشت به دهان می‏شدند که عجب اصول مترقی است که خصوصاً وقتی که مقایسه بشود با اصول قوانین اساسی سایر کشورها، ولی همین‏طور که در روزنامه‏ها می‏خوانند یا از رادیو می‏شنوند چندان توجهی به مفاد آن نمی‏کنند این است که باید ریاست محترم مجلس برنامه‏ای را ترتیب بدهند که در رادیو، تلویزیون به وسیله برادرانی که در مجلس خبرگان هستند این برنامه آموزشی را برای عموم مردم کشور عملی کنند در بررسی اصول حتی افرادی که با این مجلس میانه خوبی هم ندارند، اصول را درست نمی‏کنند چون هر اصلی را بررسی می‏کنند اشکالی در اصل نمی‏بینند، به قدری این اصول چشم‏گیر و مترقی است که آنها می‏گریزند از این‏که چند اصل را در روزنامه یا در مقالاتشان مورد بررسی قرار بدهند تنها فریاد می‏زنند که قشر ارتجاع می‏خواهد حاکم شودیا ولایت فقیه دیکتاتوری است یا حرف‏های دیگر که عجیب است، مخصوصاً از یک گروه که خود را یک گروه سیاسی روشن می‏دانند این مطلب خیلی ناراحت کننده است که می‏گوید ولایت فقیه به خاطر آن است که این قشر مذهبی، این فقها، اینها برای این‏که آزاد باشند و بتوانند بیت‏المال را هر طور که خواستند خرج کنند. این قدر تلاش کردند تا ولایت فقیه را تصویب کنند و حال این‏که اگر کمی درباره روحانیت مطالعه‏ای می‏داشتند و می‏دانستند که روحانیت هیچ‏گاه از بی‏پولی ننالیده است. همیشه با خواست الله و کمک ملت مسلمان شریف ایران جیبش پر بوده و تازه نمی‏دانسته که پول‏ها را در چه مسیری خرج کند چون هر اقدام انسانی و اسلامی که می‏خواست انجام دهد رژیم سفاک پهلوی مانعش می‏شد مسأله خرج کردن پول بیت‏المال در کار نبوده و اینها اطلاع ندارند یا مطلب دیگری که واقعاً هر مسلمانی که یک مقداری با قوانین اساسی آشنایی پیدا کند خودش می‏تواند جواب‏گوی این عناصر باشد. یک خواهش هم از برادران؛ اساتید و سروران عزیز دارم و آن این است که برخی از اساتید در سخنرانی‏هایی که می‏کنند، گمان می‏کنند سخنرانیشان فقط برای 200 یا 300 دانشجو یا فرد دیگری است و در جای دیگر این سخنرانی پخش نمی‏شود و حال این‏که ناگهان‏
Majlis:1 Volume:3 Sessions:51-67 Page:1663
ساعت یک بعدازظهر سخنرانی آقا از رادیو پخش می‏کند و وقتی انسان گوش می‏دهد، می‏بیند خدا توفیق بدهد به آنهایی که در کسوت روحانیت نیستند چون آنانی که این مسؤولیت بزرگ و حمایت از روحانیت را به عهده ندارند، خیلی بهتر و شایسته‏تر از حریم مقدس و روحانی مبارز و مترقی ایران دفاع می‏کنند و آنان با این‏که نظرشان این است که می‏خواهد بعضی از اشکالات را بیان کنند، البته نظرشان محترم است، اما نمی‏دانند که الان جوی حاکم است که بعضی‏ها می‏خواهند نقاط منفی و مطالب منفی را بیشتر رویش مطالعه کنند، گوش می‏دهند و چشم باز کرده‏اند تا ببینند که یک روحانی در این لباس در سنگری که باید دفاع از روحانیت بکند مطلبی بگوید که بازیچه دست آنها بشود و آنها بلافاصله این را به سر و کله می‏کوبند. مطلبی بگوید که بازیچه دست آنها بشود وآنها بلافاصله این را به سر و کله دیگران می‏کوبند و با برنامه‏ای که دارند حتی این مطلب را خدمتتان عرض کنم که خطری است الان در بعضی از شهرها، این تبلیغات را به راه انداخته‏اند که مرگ بر ارتجاع و ارتجاع را هم جدا نمی‏کنند. البته ما هم به افکار ارتجاعی مخالف هستیم اما با افکار ارتجاعی مخالف است. اما مصداق این ارتجاع را همه روحانیت می‏دانند و حتی به وسیله تلفن دیروز یکی از برادران مجاهد و یکی از مبارزین، یکی از روحانیون مترقی می‏گفت در برنامه سخنرانی که بود بعد از این‏که دو سه نفر به اصطلاح از افراد مدعی روشنفکری صحبت کردند نوبت که به من رسید با این‏که قبلًا اعلام کرده بودند یک مرتبه مجلس را به هم زدند و اشعار دادند که مرگ بر ارتجاع و مجلس را ترک کردند و آنها برای این‏که مورد هجوم ملت ایران قرار نگیرند چون ملت ایران و روحانیت را در قلب خود نگاهداشته مسأله‏ای هم پیش نیاید، پدر پدر هم می‏کنند و می‏گویند خدا رحمت کند مرحوم طالقانی رضوان الله علیه، این مرد بزرگ را و این را بهانه قرار می‏دهند و از طرق دیگر به روحانیت اصیل و مبارز حمله می‏کنند من خواهش می‏کنم در سخنرانی‏ها ولو نظر محترمی دارید، ولو باید حرفتان را بزنید، به گونه‏ای باشد که آنها نتوانند به سایر حقایق دیگر حمله کنند. خواهش آخر من استمداد از سروران عزیز است که در این روزهای آخر مجلس، شما که می‏توانید با سخنانتان با دلائل منطقى‏تان خدمت کنید، آگاهی بدهید، من به نوبه خودم از تمام شماها دعوت می‏کنم که به نوبت وقتی بدهید تا در استان کهکیلویه و بویراحمد که تشنه حقایق دینی هستند هر کدام به نوبت تشریف بیاورید آنجا و در آن اجتماع پرشور عشایری سخنرانی ایراد کنید، این را از همه سروران عزیز خواهش می‏کنم که وقتی را تعیین کنند تا من برنامه را تنظیم کنم تا انشاءالله تشریف بیاورند و از نزدیک با برادران عشایری خودشان آشنا شوند و سخنرانی کنند و آنها را ارشاد بفرمایند، می‏بخشید.
رئیس- آقای موسوی تبریزی بفرمایید.
موسوی تبریزی- بسم الله الرحمن الرحیم. من سه دقیقه از هیأت رئیسه محترم مجلس وقت خواستم تا احساسات برادارن آذربایجانی و آقایان نمایندگان آذربایجان را که در اینجا هستند نسبت به این عمل انقلابی و اسلامی دانشجویان برادر و خواهر در خط امام را که تحقیقاً باید این اعمال این طور باشد، از پشت این میکروفون به گوش برادران وخواهران در خط امام برسانم. (رئیس- البته همه ایران) بلی همه‏ایران، به خصوص آذربایجانی‏های مبارز که واقعاً در دوران تاریخ ایران اگر ملاحظه بفرمایید اینها روحشان با انقلاب آمیخته است و این را خواستم عرض کنم که اسلام به معنای واقعیش همان انقلاب است و پیش رفتن، پیشبرد اهداف است و دلیلش همان دوره ده ساله بعد از هجرت یا قبل از هجرت زندگی پیغمبر اکرم‏
Majlis:1 Volume:3 Sessions:51-67 Page:1664
است که هشتاد و خرده‏ای آن را که من نمی‏دانم شصت و اندی است و بعضی از رفقا گفته‏اند که هشتاد و اندی است که غزوه تشکیل داده و سر تا پا زندگانیش انقلاب بوده است. علیهذا این انقلاب ما که واقعاً شبیه انقلاب پیامبر اکرم بود در دوران جاهلیت اولی در جزیره العرب که انقلابی انسانی و مردمی و اسلامی را ایجاد کرد و این انقلاب ما از چند جهت شباهت به آن دارد باید مثل تاریخچه زندگانی پیغمبر اکرم باشد لانه‏های فساد، عوامل ضد انقلاب و عواملی را که برای مردم مسلمان مستضعف روز به روز زورگویی کرده‏اند. باید یکی پس از دیگری کوبید و از بین برد و از هیچ چیزی نباید بترسی. واقعاً آفرین بر کار برادارن و خواهران مسلمان که در خط امام که روح انقلاب با طبیعت انقلاب در آنها آمیخته شده است و من برای آنها و تمام ملت ایران این عمل انقلابی را تبریک می‏کنم و السلام علیکم و رحمه الله و برکاته.
یزدی- من فکر می‏کنم رابطه بین مردم ایران و نمایندگانشان در استانی و منطقه‏ای بیش از استان و منطقه دیگری نیست و تمام مردم ایران همان‏طور که در تلویزیون هم منعکس شده است نسبت به عمل دانشجویان عزیز اظهار موافقت کرده‏اند همان طور که در جلسه هم اظهار شد و همه آقایان متفقاً تأیید کردند اگر صلاح بدانید خود جناب‏عالی بفرمایید که آن‏چه آقایان نسبت به دو منطقه راجع به این موضوع عرض کردند مربوط به سراسر ایران است.
رئیس- اعوذ بالله من الشیطان الرحیم، بسم الله الرحمن الرحیم‏
ضمن تأیید فرمایشات آقایان بشارت و موسوی یزدی به این‏که این عمل انقلابی که جوان‏ها با کمال متانت انجام دادند مورد تأیید همه ملت ایران و رهبر انقلاب و همه اقشار است. هم‏چنان‏که روز اول مجلس خبرگان هم این عمل را تأیید کرد و امیدوارم که جوانان انقلابی ما همه برادران و خواهران این‏که دولت آقای مهندس بازرگان برحسب مصلحتی که خودشان می‏دانستند استعفاء دادند و رهبر انقلاب، امام هم استعفاء را پذیرفتند و اداره کشور را به شورای انقلاب محول کردند این محول کردن اداره کشور موقتاً به شورای انقلاب معنایش محول کردن به همه برادران و خواهران و ملت ایران است چنان‏چه همه توجه داریم همه اقشار ملت متفقاً با همبستگی و پیروی از امام این انقلاب را تا اینجا رسانیده‏اند امیدوارم که با هم، متفقاً با پیروی از رهبر و این‏که روی خط رهبر باشیم، این شورای انقلاب در حقیقت یعنی انقلاب، یعنی اداره کشور را امام به همه برادران و خواهران محول کرده‏اند که خودتان با کمال متانت کشور را اداره کنید تا این‏که این مراحلی که باید طی شود، رفراندوم برای مسأله قانون اساسی و بعد از انتخابات مجلس و بعد از انتخابات رئیس جمهوری، این کار به دست همه ملت و برادران و خواهران انجام بگیرد چنان‏چه در همه‏پرسی راجع به رئیس جمهوری اسلامی، ما خودمان مشاهده می‏کردیم که جوان‏ها و برادران و خواهران همه خودشان داشتند کار می‏کردند بدون این‏که انتظار مزدی داشته باشند یعنی در حقیقت دولت رفراندوم نکرد، ملت آن را رفراندوم را انجام داد و منتظر حقوق هم نبودند با پول خودشان می‏رفتند در دهات، با ماشین خودشان و پول بنزینش را هم خودشان می‏دادند و صندوق رأی می‏بردند تا افراد رأی بدهند. ان شاءالله امیدواریم که ملت به آن تصمیم انقلابی‏اش و به آن روحیه انقلابی‏اش باقی باشد و خود ملت کشور را اداره کند.
شورای انقلاب از ملت جدا نیست، شورای انقلاب یعنی انقلاب، چندشب پیش دیدید که امام فرمودند خود جوان‏ها، خود ملت باید کشور را اداره کند، بایستی که الان متوجه باشیم به این‏که دشمنان در کمین هستند و می‏خواهند به بهانه‏های مختلف دست ما را بند کنند و اختلاف درست بکنند
Majlis:1 Volume:3 Sessions:51-67 Page:1665
من از طرف آقایان نمایندگان مجلس بررسی قانون اساسی از همه برادران و خواهران در هر جای ایران که هستند از طبقات مختلف و از گروه‏های مختلف، از عشایر، از کردستان، از بلوچستان، از ترکمن صحرا، از خوزستان، برادران عرب، عجم چون در اسلام عرب و عجم ندارد و در ایران هم ما اصلًا این حرف‏ها را نداریم، از همه می‏خواهیم که کشور را مال خوشان بدانند و وظیفه انقلابی خودشان را نسبت به این مسائلی که در پیش است انجام بدهند تا انشاءالله یک دولت مستقری که بر طبق موازین اسلامی باشد روی کار بیاید. خداوند ان شاءالله به همه ما توفیق بدهد تا بتوانیم به وظایف‏مان عمل بکنیم. ضمناً یک توضیحی در مورد مطلبی که آقای بشارت فرمودند، بدهم ایشان که گفتند روحانیت پول زیادی داشتند، منظورشان این نبود که روحانیون سرمایه‏دار بودند و نمی‏دانستند که پول‏هایشان را چطور خرج بکنند، مراد ایشان این بود که در آن زمان اختناق، ملت با این‏که حاضر بودند که پول در اختیار روحانیون بگذارند ولی آن سازمان امنیت کذایی مانع بود از عمل‏های مثبت و کارهای مثبت، در مورد خودم عرض کنم افراد زیادی بودند که به من پیشنهاد می‏کردند که پول‏هایی برای تأسیس یک مؤسساتی بدهند ولی وقتی که می‏خواستیم وارد عمل بشویم سازمان امنیت بود و جلوگیری می‏کرد، مطلب این نیست که خود روحانیت پول داشتند، یعنی ملت اعتماد داشتند و برای کارهای دینی و اصلاحی حاضر بودند که پول‏های ایشان را در اختیار روحانیون بگذارند. منتها چیزی که هست آن تشکیلات اختناقی حکومت سابق نمی‏گذاشت که آقایان کاری را انجام بدهند.
بشارت- نظر بنده هم همین بود.
صدوقی- راجع به بنده هم که می‏دانید من داشتم یک مؤسسه بزرگ عام‏المنفعه‏ای می‏ساختم، آمدند جلویم را گرفتند و نگذاشتند.
رئیس- بلی مؤسسه بزرگ آقای صدوقی را نگذاشتند بسازند اکثر آقایان بودند و جاهای دیگری را هم سراغ دارم که می‏خواستند مؤسسات اصلاحی و دینی و اجتماعی تأسیس بکنند ولی سازمان امنیت مانع می‏شد.
صدوقی- مردم پول در اختیار ما می‏گذاشتند برای تأسیس این مؤسسات لیکن نمی‏گذاشتند ما کاری انجام بدهیم.
2- طرح تصویب اصل 50 (اصل شصت و چهارم)
رئیس- بسم الله الرحمن الرحیم. وارد دستور می‏شویم اصل 150 مطرح است که قرائت می‏شود.
اصل 150- عده نمایندگان مجلس شورای ملی دویست و هفتاد نفر است و پس از هر ده سال در صورت زیاد شدن جمعیت کشور در هر حوزه انتخابی به نسبت هر یکصد و پنجاه هزار نفر یک نماینده اضافه می‏شود. زرتشتیان وکلیمیان هر کدام یک نماینده و مسیحیان آشوری و کلدانی مجموعاً یک نماینده و مسیحیان ارمنی جنوب و شمال دو نماینده جداگانه انتخاب می‏کنند و در صورت افزایش جمعیت هر یک از این اقلیت‏ها به ازای هر یکصد و پنجاه هزار نفر اضافی یک نماینده اضافی خواهند داشت. مقررات مربوط به انتخابات را قانون معین می‏کند.
رئیس- آقای دکتر ضیایی شما موافقید یا مخالف؟ (دکتر ضیایی- مخالفم) آقای‏
Majlis:1 Volume:3 Sessions:51-67 Page:1666
سبحانی بفرمایید.
سبحانی- من دو سؤال دارم در بخش اول در غیر اقلیت‏ها اگر 150 هزار نفر اضافه شد یک نماینده اضافی خواهند داشت که پس از گذشت ده سال، در قسمت دوم در مورد اقلیت‏ها این قید ده سال نیامده چطور شده که اول مقید به مرور ده سال است اما در دومی مقید به مرور ده سال نیست یعنی اگر این است که آیا این اقلیت‏ها علاوه بر این‏که نماینده خود را می‏توانند انتخاب کنند آیا در انتخاب باقی نمایندگان محلی می‏توانند شرکت کنند یا نه کلمه «جداگانه» آمده است. آیا معنی «جداگانه» این نیست که مثلًا مسیحیان جدا از کلیمیان و زرتشتیان این قید مربوط به این است یا خیر «جداگانه» قید مربوط به همه است، کلیمی و غیر مسیحی، مسیحی و غیر زرتشتی و مجموع غیر اکثریت.
رئیس- آن اشکال اول شما مربوط به قید «هر ده سال» ظاهراً مراد تا آخر هست. (سبحانی- شما زرتشتیان را جدا می‏کنید).
دکتر آیت- آقای سبحانی صد سال هم که بگذرد 150 هزار نفر از آنها اضافه نمی‏شود.
دکتر روحانی- با توجه به این‏که رشد سالیانه جمعیت کشور ما در حدود سه درصد می‏باشند لذا با توجه به فرمول دموگرافی (جمعیت‏شناسی) افزایش جمعیت و میزان جمعیت ما در حدود 23 سال بعد از دو برابر یعنی در حدود 70 میلیون نفر خواهد بود و با در نظر گرفتن آن‏چه که در این اصل پیشنهاد شده یعنی برای افزایش هر 150 هزار نفر جمعیت، یک نماینده اضافه گردد. پس از 22 سال تعداد نمایندگان بیش از 500 نفر خواهد شد. سؤال من این است که آیا منظور ذکر شده در این اصل چنین افزایشی برای نمایندگان مجلس شورای ملی است؟ از طرف دیگر پیشنهاد شده است در مقاطع 10 سال این مسأله مورد بررسی قرار گیرد تا به ازاء هر 150 هزار نفر افزایش جمعیت در هر منطقه به تعداد نمایندگان آن افزوده می‏شود، این امر یعنی افزایش جمعیت در صورتی که واقع غیر مترقبه‏ای برای کاهش جمعیت پیش نیاید، این امر یعنی افزایش جمعیت در صورتی که واقعه غیر مترقبه‏ای برای کاهش جمعیت پیش نیاید علی‏الاصول قطعی است و با وجود برنامه‏های بهداشت و تنظیم خانواده و باتوجه به نهادهای غیر عملی است لذا این اصل با توجه به افزایش جمعیت ما در سال‏های آینده مورد توجه نمایندگان محترم قرار گیرد و نظر مخالف و موافق خود را بر این اساس بیان نمایند.
صدوقی- خواستم بگویم ما دیگر نمی‏گذاریم که ساواکی‏ها جوان‏های ما را بکشند تا جمعیت کاهش پیدا کند جمعیت روز به روز در افزایش است و دیگر کسی که ما را نابود کند، وجود ندارد.
رئیس- آقای رحمانی شما موافقید یا مخالف؟
رحمانی- یک سؤال دارم که می‏خواستم بدانم این 270 نفر چگونه به شهرها و استان‏ها توزیع می‏شوند، چون حوزه‏هایی که الان جمعیت‏شان به 150 هزار نفر نمی‏رسد آنها وکیل دارند شهری کوچک چه وضعی دارند؟
رئیس- این مطلب صبح هم مطرح شد این تعداد 240 نفر را روی حساب نوشته‏اند منتها بعضی از شهرستان‏ها که تعداد جمعیت‏شان کمتر از 150 هزار نفر است و نماینده دارند در مجموع شامل آنها نمی‏شود و به این دلیل 30 نفر اضافه شده است، بنابراین‏
Majlis:1 Volume:3 Sessions:51-67 Page:1667
شهرهایی که نماینده داشتند حالا هم دارند ولو جمعیت‏شان کمتر از 150 هزار نفر باشند آن 30 نفر به همین حساب اضافه شده‏است و هر منطقه‏ای که بعد از ده سال 150 هزار نفر به جمعیت‏شان اضافه شده باشد یک نفر اضافه می‏شود. این موضوع مربوط به اقلیت‏ها هم می‏شود اگر چنان‏چه در این مورد عبارت رسا نیست، اینجا هم در مورد اقلیت‏ها اضافه کنیم «و در صورت افزایش جمعیت پس از ده سال» آقای رشیدیان شما موافقید یا مخالف؟
رشیدیان- من به چند جهت مخالف هستم.
یزدی- اگر قرار است باز این بحث‏ها مطرح بشود درست نیست چون یک مرتبه که مطرح شده است.
رئیس- آقای دکتر آیت مخالفید یا موافق؟ (آیت- من موافقم) آقای مکارم شما؟ (مکارم- موافقم) آقای عضدی شما موافقید یامخالف؟ (عضدی- موافقم) آقای خزعلی شما؟ (خزعلی» من مخالفم) آقای دکتر شیبانی شما موافقید یا مخالف؟
دکتر شیبانی- من تذکری می‏خواستم بدهم راجع به اقلیت‏ها که صحبت شد می‏خواستم بگویم اگر ده سال بگذرد، جمعیت آنها 150 هزار نفر اضافه نمی‏شود.
رئیس- نوشتنش ضرری ندارد، آقای دکتر اوشانا شما موافقید یا مخالف؟
دکتر بیت اوشانا- توضیحی داشتم خواستم بگویم در آن اصل 50 که در تاریخ 4/ 7/ 1358 به جلسه علنی ارائه داده شده بود برای زرتشتیان و کلیمیان و مسیحیان آشوری و کلدانی کشور هر یک یک نماینده برایشان منظور شده بود و با توجه به اعتراضاتی که بعضی از آشوری‏ها کرده بودند و بیشتر درخواست این بود که آشوری‏ها وکلدانی‏هاى کشور هر کدام به تنهایی یک نماینده داشته باشند و صحیح این بود که دو نماینده بشود.
رئیس- مگر آشوری و کلدانی را هر دو تا در پرانتز نگذاشته است؟
دکتر بیت اوشانا- صحیح‏تر این بود که دو تا نماینده داشته باشند و هر یک به تنهایی قید بشود ولی در این متنی که امروز به جلسه ارائه شده یک کلمه‏ای در مجموع اضافه شده است که در متنی که صبح تنظیم شده بود نبود یعنی به این صورت درآمده است که به آشوری‏ها و کلدانی‏ها مجموعاً یک نماینده داده می‏شود با توجه به این‏که همین الان تعداد این اقلیت‏ها در حدود 2000 هزار نفر هست عدل این بود که دو تا نماینده به آنها داده بشود.
رئیس- جمعیت آشوری‏ها و کلدانی‏ها 200 هزار نفر است؟
دکتر بیت اوشانا- همین الان جمعیت آشوری‏ها و کلدانی‏هاى ایرانی 200 هزار نفر هست منتها بعضی از آنها ساکن ایران نیستند ولی تبعه ایران هستند.
رئیس- الان در ایران چند نفر است؟
دکتر بیت اوشانا- الان در ایران مثل برادران ارمنی‏مان در حدود 70، هزار نفر هستند و آنها دو نماینده دارند. ما در حدود 220 هزار نفر هستیم و آنها در حدود 300 هزار نفر هستند از نظر اصول جمعیتی ارامنه ایرانی 300 هزار نفر هستند ما در حدود 200، 220 هزارنفر هستیم. البته یک عده‏ای از آنها ایران نیستند ولی ایرانی هستند و شناسنامه ایرانی دارند مثلًا ده سال پیش که کنسولگری در شیکاگو باز شد اصلًا به خاطر آشوری‏های ایرانی بود برای این‏که در آنجا در حدود 60 هزار نفر ایرانى که همه‏شان آشوری بودند، به خاطر حفظ منافع ایرانی‏های آشوری بود که در آنجا دولت ایران کنسولگری باز کرد به هر
Majlis:1 Volume:3 Sessions:51-67 Page:1668
حال الان در حدود 220 هزار نفر آشوری و کلدانی ایرانی هستند اگر می‏خواهید برابری و عدل را رعایت کنید بنویسید «به تنهایی هر کدام یک نماینده» یا بنویسید «مجموعاً دو نماینده» تا هم راضی بشوند و هم رعایت عدالت شده باشد.
رئیس- امیدوارم الان هم راضی باشند.
یزدی- چون ملاک مذهب است، هر دوى آنها یک مذهب هستند ملاک اقلیت‏های مذهبی است و جمعیت تنها ملاک نیست.
رئیس- آقای رضایی به عنوان مخالف تشریف بیاورید صحبت کنید.
خزعلی- اگر اجازه بدهید من یک جمله عرض کنم اگر بحث موافق و مخالف بخواهد مطرح شود و مدتی این کار طول بکشد به شما عرض بکنم که در مورد مخالف می‏خواهند بگویند که 50 نفر، 60 نفر یا به قول مرحوم مدرس 80 نفر، اما هیچ‏کدام مستند علمی ندارندآن هم که در قانون اساسی سابق گفته‏اند 162 نفر و بعد رسانیده‏اند به دویست نفر؛ آن‏هم باز یک حساب عادی و عرفی داشته است. اگر عرفی است همین 150 هزار نفر آن‏هم باز یک اما اگر نه، ار روی حسابی‏های تقلیل یا تکثیر، بی‏جا خواهد بود باید یک حساب و نظریه علمی در کار بیاید.
رئیس- بسیار خوب- اجازه بدهید آقای ضیایی که اول اسم نوشته‏اند صحبت کنند، ببینیم نظرشان چیست.
پرورش- ما الان می‏دانیم آقای ضیایی چه می‏خواهند بفرمایند.
رئیس- آقای ضیایی بفرمایید.
دکتر ضیایی- اعوذ بالله من الشیطان الرجیم. آقایان همه دیده‏اید که من کمتر در میان حرف‏ها و سخن‏هاى دوستان صحبت می‏کنم و ادب اسلامی آقایان هم اجازه می‏دهند که من با این‏که تا به حال یک بار بیشتر پشت تریبون نیامده‏ام. حالا که عرایض را خدمتتان عرض می‏کنم وسط صحبتم چیزی نفرمایید. «وَقُلِ الْحَقُّ مِنْ رَبِّکُمْ فَمَنْ شَاءَ فَلْیُؤْمِنْ وَمَنْ شَاءَ فَلْیَکْفُرْ» و من شاء فلیقبل و من شاء فلیرد، و قل الحق و ان کان علیک موضوع تفسیر عده نمایندگان، ببینیم تا چه اندازه پایه مصلحتی را داراست و تا چه اندازه جنبه شرعی و تا چقدر مصلحت در آن نهفته است. همه می‏دانیم که موضوع پارلمان را به زور به شرع چسباندند که در حقیقت اگر خوب بنگریم از نظر شرعی دلیل نداریم برای این‏که موضوع پارلمان، وضع قوانین است، وضع قوانین، در شرع به عهده کیست؟ آقایانی که به عنوان موافق بعد از عرایضم می‏آیند و صحبت می‏فرمایند. اگر ممکن است یک دلیل شرعی در این مورد ارائه بدهند تا وجدان من راحت باشد.
دموکراسی یعنی آزادی‏خواهی، خواسته‏های ملت به منصه ظهور بیایند، تفاوتی که با مکتب الهی دارد این است که مکتب دموکراسی خواسته‏های مردم را قانونی می‏کند اما مکتب الهی مصالح مردم را. پاسداران مکتب دموکراسی به منزله مادری مهربان هستند اما پاسداران مکتب الهی به منزله اطبای حاذق مهربان. آن‏چه که مصلحت مردم است، آن را ارائه می‏دهند و قانون وضع می‏کنند تا آن‏چه را که مردم می‏خواهند شما به عنوان نمایندگان ملت الان می‏خواهید قوانین را وضع کنید. می‏دانیم که نمایندگان ملت طبق وظیفه‏ای که از ناحیه مردم دارند، غاطبه مردم را باید در نظر بگیرند و الا نماینده نیستند. حالا ببینیم غاطبه مردم در چیست؟ در سیصد تا وکیل تراشیدن است؟ در پانصد تا وکیل تراشیدن است یا کمتر از آن؟ اگر مقصود
Majlis:1 Volume:3 Sessions:51-67 Page:1669
تطبیق آن با قانون است پس با حداقل ممکن، منظور حاصل می‏شود که هر استانی یک نفر یا لااقل هر پانصد هزار نفری، به عنوان نماینده مردم انتخاب شوند و هر چقدر تعداد آنها کمتر باشد بهترین آنها روی کار می‏آیند، و آنها می‏توانند با عدد کم ولی با فهم بیشتر، بهتر تفاهم کنند و مسائل و مشکلات را حل نمایند، شما خیال می‏کنید آیندگان از نمایندگان ملت، مثل گذشته‏گان نخواهند بود؟ هر کسی که ذی‏نفوذتر است، هر کسی که محبوبیت بیشتر، و لو از اهمیت مادی یا معنوی داشته باشد، او را وکیل می‏کنند نه آن کسی که غم مردم را بیشتر می‏خورد و درایت بیشتری دارد. در گذشته شاید این جهت را ایجاب می‏کرد که وکلا یا صاحب نفوذانی، مثل مالک‏ها، بچه مالک‏ها، و فئودال‏ها را انتخاب می‏کردند و آنها هم می‏آمدند برای این‏که یک منصبی را اشغال کنند و بعد بتوانند جوازها بگیرند و اختلاس‏ها و کثافت‏کاری‏ها و قانون‏شکنی‏ها بکنند، و بالاخره با پارتی‏بازی در حقیقت به نفع خودش حق موکلین و مردم مملکت خود را بقاپد. یعنی بودجه را بیشتر صرف عمران و آبادی منطقه بکند و زمینه را برای دوره بعد بسازد، شاهد حرف من بعضی از وکلای گذشته هستند که اگر می‏خواهید بروید از آنها بپرسید الان شما نماینده مردم هستید، با وضع مردم و ملت آشنا هستید مردم در فقر به سر می‏برند به خصوص در گوشه و کنار مملکت و حتی در خود تهران، و احتیاج مبرم به رسیدگی به وضع آنها در حال حاضر حس می‏شود شما آقایان که خیال می‏کردید سی و یک روز وقت شما صرف بررسی قانون اساسی می‏شود، ده میلیون تومان اعتبار را قبول نکردید و در روز اول گفتید که ما خرج خودمان را خودمان متحمل می‏شویم، در خانه‏های دوستان و رفقا این مدت را سر می‏کنیم و همین‏جا روی موکت‏ها می‏خوابیم اما دلمان نمی‏خواهد بودجه مملکت را که احتیاج به آن دارند، صرف خودمان کنیم، اما وکلای آینده مثل وکلای گذشته شما هستند و اینها مخارجی خواهند داشت حساب کرده‏این خرج مازاد از 70 نفر وکیلی که می‏توانند از نظر قانون‏گذاری این مملکت را اداره کند، هر چهار سال که یک دوره است، بیش از بیست و چهار هزار خانه پنجاه هزار تومانی، چهل هزار تومانی برای این مردم بسازیم، یعنی اگر حساب بکنید در عرض چهار دوره در حدود هزار خانه برای این مردم ساخته خواهد شد. علاوه بر آن اگر سیصد نفر وکیل خواسته باشند به اینجا بیایند، باید سیصد خانه عالی هم اجاره کنند و کلی مخارج هم آنها دارند. من نمی‏دانم شما از روی چه معیار و میزانی می‏خواهید تعداد وکلا را اضافه کنید؟ چرا هر پانصد هزار نفری از جمعیت یک وکیل نداشته باشند؟ از مردم می‏ترسید؟ مصلحت مردم در این است که با خرج کمتر، وکلای بهتر را انتخاب کنند. شما الان از مردم بپرسید می‏فهمید، آن کاری را که آنها از نمایندگان انتظار دارند انجام بدهند، آن شوراهایی که درست خواهد شد، این کارهای عمرانی، اقتصادی؛ بهداشتی و اجتماعی شهرها و دهات را انجام خواهند داد. دیگر وکیلی که بخواهند با این همه مخارج مجلس بفرستید، و بعد هم خواه و ناخواه شما می‏توانید مثل آینه ببینیدکه چه کسانی انتخاب خواهند شد، ولو بعد از دوره اول آیا شما راضی هستید؟ من فکر می‏کنم شما یک چینین وکالتی ندارید، صرف این بودجه هنگفت از بیت‏المال مردم و مملکت به نظر من خالی از شبه حرمت نیست. من معتقدم هر استانی یک نماینده یا در مقابل هر پانصد هزار نفر، یک نماینده کافی است وگرنه همان‏طور که جناب آقای دکتر روحانی فرمودند شما اگر بدون نحو بخواهید پیش بروید و هر چند سال تعداد نمایندگان را اضافه کنید، درست مثل منطق کسی‏
Majlis:1 Volume:3 Sessions:51-67 Page:1670
است که می‏گفت فلان شهر چرا ترقی کرده گفتم چرا؟ گفت به خاطر این‏که چهار تا سینما دارد، او پیشرفت و ترقی را در چهار تا سینما می‏دانست و حالا هم پیشرفت و ترقی چهار تا وکیل اضافی می‏دانند در هندوستان چقدر وکیل دارند؟ در چین چند تا وکیل دارند؟ در آمریکا چند تا وکیل دارند؟ شما حساب کنید با این کثرت جمعیت، با این فقر ملت و با این احتیاج مردم می‏خواهند مرتب عدد وکلا را بالا ببرید. من نمی‏دانم شما تا چه میزانی می‏توانید به خودتان اجازه بدهید که عدد وکلا را تا سیصد نفر یا بیشتر بالا ببرید؟ خیلی عذر می‏خواهم. والسلام علیکم و رحمه الله و برکاته.
کرمی- جناب آقای دکتر ضیایی، جناب‏عالی راه بهتری می‏توانید داشته باشید، یعنی شما حقوق آنها را می‏توانید پایین بکشید.
رئیس- آقای آیت به عنوان موافق صحبت می‏فرمایند.
دکتر آیت- قبل از این‏که حرفم را شروع کنم یک توضیحی دارم آنجا که نوشته «مسیحیان جنوب و شمال دو نماینده جداگانه انتخاب می‏کنند» معتقدم نوشته شود «هر کدام یک نماینده» که اشتباه حاصل نشود و بعد تفسیر کنند و بگویند آنها دولت دارند و حال چهار تا بشود و اما اصل مطلب، آقای دکتر ضیایى موقعی که این اصل مدت‏ها قبل مطرح شد همین مسائل را مطرح کردند و امروز صبح هم در جلسه خصوصی گفتند که من در جلسه علنی چنین و چنان صحبت خواهم کرد که تمام مسأله زیر و رو شود. البته این طرزی که ایشان صحبت کردند من فکر می‏کنم از بس در فکر خودشان عرقه شدند این اشتباه برایشان حاصل شده است که شاید فکر جالبی است در حالی که شاید اگر محمدعلی شاه چنین تئوریسینی داشت احتیاجی به آن همه مبارزه مشروطیت نداشت و می‏گفت همه مردم نماینده داشته باشند.
دکتر ضیایى- آقای آیت شما حق توهین ندارید.
دکتر آیت- توهین نیست آقا استدلال است.
مکارم شیرازی- شما جواب ایشان را بفرمایید.
دکتر ضیایى- اگر توهین نیست پس شوخی است؟ (همهمه نمایندگان).
مکارم شیرازی- آقای آیت، شما جواب بدهید دیگر چکار به این حرف‏ها دارید؟
دکتر آیت- جواب می‏دهم آقای مکارم، شما که خودتان مرتب حرف می‏زنید دیگر وسط صحبت کسی الم شنگه راه نیندازید، من خودم دوست آقای دکتر ضیایى هستم به هر حال اگر منطق ایشان را بپذیریم آن وقت می‏شد گفت که نماینده برای ملت کافی نیست و خرج کمتری دارد در حالی که ما باید فلسفه مسأله را در نظر بگیریم اولًا این‏که ایشان گفتند پارلمان وجه شرعی ندارد، این طور نیست «امرهم شوری بینهم» مفهومش همین پارلمان است و پارلمان هم به آن صورتی که ایشان می‏گویند قانون، ابتدا وضع نمی‏کند ما درهمین قانون اساسی هم نوشته‏ایم که قانون باید مطابق اسلام باشد و استخراج شده و تنظیم گردد و به تصویب مجلس شورا برسد پس باید یک مجلسی باشد که این تنظیم را تصویب کند. دیگر این‏که مسأله این هست که تنها قوانین کلی و اساسی مثل مدنی و جزائی مطرح نیست بلکه هزاران مسأله امر وجود دارد که باید مقرراتش تنظیم شود و به تصویب مجلس برسد مثل هزاران کاری که مردم می‏کنند تقسیم آب در فلان محل، یا گذرنامه یا چیزهای دیگری که در این‏
Majlis:1 Volume:3 Sessions:51-67 Page:1671
ردیف حتی مسأله مخارج که ایشان مطرح کردند باید بگویم که سیصد وکیل در مقابل بیش از یک میلیون کارمند دولت در حقیقت هیچ است. وقتی ارقام این مخارج را حساب می‏کنیم باید فایده آن را هم در نظر بگیریم و حساب کنیم که درهر شهر و منطقه‏ای یک فرد بصیر، درست و امین را انتخاب می‏کنند تا به کار آنها برسد. یک نفر نمی‏تواند به کار پانصد هزار نفر وارد شود اما به مسائل یک منطقه کوچک وارد است مسائلشان را مطرح می‏کند و بیش از آن‏چه که حقوق می‏گیرد برای مردم منطقه‏اش کار می‏کند و در حقیقت از حیف و میل بودجه‏ها جلوگیری می‏کند. اگر گذشته مورد نظرشان است مثل این‏که ایشان هنوز نسبت به سرنوشت این انقلاب و خود انقلاب اعتماد و اطمینان ندارند این انقلابی که شده است برای این است که مسائل گذشته مدرس‏ها یا شبه مدرس‏ها باشند شما همین مجلسی را که الان مثال زدید و گفتید از حق شما گذشته و بودجه را پس فرستاده این مجلس در چه دوره‏ای انتخاب شده است؟ در همین دوره انقلاب انتخاب شده است بعد هم ما این همه تلاش و کوشش که می‏کنیم برای این است که این انقلاب تداوم داشته باشد و مسلماً با این نیروی ملت و با این ایمان ملت نه تنها انقلاب تداوم خواهد داشت و آن‏گونه مجلسی که آقای دکتر ضیایى نگرانش هستند، به وجود نخواهد آمد که همه‏شان از جو برنج بخواهند و زندگی شخصی خودشان را در نظر بگیرند نه تنها این مملکت چنین مجلسی نخواهد داشت بلکه مجلس خوب و عالی خواهد داشت، بلکه ما معتقدیم سایر مسلمین و جاهای دیگر دنیا هم از ما سرمشق خواهند گرفت و سرنوشتشان را خودشان به دست خواهندگرفت و مجالسی که واقعاً نمایندگان‏شان از بطن جامعه و مردم برخاسته باشند و ایمان داشته باشند به وجود خواهد آمد. بنابراین ماباید کوشش کنیم که مردم هر چه بیشتر در مجلس نماینده داشته باشند و این‏که اشاره کردند که چین و هندوستان و یا آمریکا چندتا نماینده دارند، من خدمتشان عرض می‏کنم که چین، در یکی از کنگره‏هایش حدود شش هزار نفر شرکت کردند.
دکتر ضیایى- در کنگره بله، ولی در مجلس چندتا نماینده دارند؟
دکتر آیت- در مجلس‏شان هم همین‏طور است. مجلس هند الان بیشتر از 600 نفر نماینده دارد.
دکتر ضیایى- 600 نفر نماینده در مقابل چند نفر جمعیت؟
دکتر آیت- البته در بعضی مناطق هر 150 هزار نفر و بعضی جاها هر سیصد هزار نفر، یک نماینده دارند، فرق می‏کند به هر حال در مملکت ما که یک مملکت بسیار وسیعی است و جمعیت فشرده و متراکم نیست؛ ملاک 150 هزار نفر که ما در اینجا در نظر گرفته‏ایم، یک حداقلی است که معین کرده‏ایم بسیاری معتقدند که حتی کمتر باشد برای این‏که مملکت ما یک مملکتی است که 1648000 کیلومتر وسعت دارد و 35 میلیون نفر جمعیت، و از نظر جغرافیایی تراکم کم است این است که هر منطقه جغرافیایی باید نماینده‏ای داشته باشد. باز مسأله دیگر که ما باید اینجا اشاره کنیم، این 270 نفر نماینده بر مبنای 72 سال تجربه است جدولش تنظیم شده و کارهایش شده است اگر بخواهیم آن را به هم بزنیم باید مدت‏ها وقت صرف کنیم و جدول جدیدی تنظیم کنیم که آن‏هم با این حالت بحرانی اگر فردا بخواهیم برای یک منطقه نماینده بیشتری در نظر بگیریم داد و فریاد بلند می‏شود و مناطق دیگر هم‏
Majlis:1 Volume:3 Sessions:51-67 Page:1672
می‏گویند ما هم نماینده بیشتری می‏خواهیم و کلی دردسر ایجاد می‏شود در حالی که حالا این جدول تنظیم شده و قبول شده و این دردسرها را ندارد و با توجه به همه مسائلی که در جامعه است اگر مردم بپرسند، جامعه امروز قبول نمی‏کند، یعنی افزایش نمایندگان را قبول می‏کنند ولی کاهش نمایندگان را به هیچ وجه قبول نمی‏کنند. وقت مجلس ما هم الان کم است و می‏بینیم که تعداد نمایندگان حاضر در جلسه هم کم هست، دوستان این مصلحت مردم را هم در نظر بگیرند که ما مرتب یک اصلی را نبریم و برگردانیم.
تهرانی- مطمئن باشید همه به این اصل رأی می‏هند.
دکتر آیت- و یک چیز غیر علمی پیشنهاد کنیم این مسأله 270 نفر نماینده یک امر معقولی است و با توجه به وضع مملکت که تقریباً یک واحد 150 هزار نفرى، واحدی است که مردمش همدیگر را می‏شناسند و مسائل‏شان بسیار با یکدیگر تلفیق شده است، این معیار 270 نفر معیار خوب و معقولی است و به همین دلیل هم من موافق این اصل هستم. آخر مطلبم هم اشاره‏ای می‏کنم که منظورم اهانت به آقای دکتر ضیایى نبود، من با ایشان دوست هستم، و بیان این جمله فقط از این جهت بود که گفتم ایشان اینقدر غرق در افکار خودشان هستند که این مسأله را عنوان کردند.
دکتر ضیایى- فرمایش شما بالای سر من است، فقط خواستم بگویم طوری صحبت نفرمایید که عده‏ای فکر کنند لحن کلامتان توهین‏آمیز است.
رئیس- مخالف و موافق صحبت کردند. فقط آقای میرمرادزهی در آخر اسم نوشته‏اند، ببینیم چه فرمایشی دارند؟
میرمرادزهی- یک پیشنهاد دارم.
رشیدیان- آقا نوبت بنده است.
رئیس- یک موافق و یک مخالف صحبت کردند، دیگر کسی صحبت نمی‏کند.
رشیدیان- من مخالفتم از طرف دیگر است، باید صحبت کنم.
رئیس- آقای میرمرادزهی یک تذکر دارند، نمی‏خواهند صحبت کنند مخالف هم که صحبت کرد، بفرمایید بنشینید.
میرمرادزهی- من صبح در جلسه حضور نداشتم، فقط یک پیشنهاد دارم و آن این است که حداقل از هر حوزه فرمانداری، یک نمانیده انتخاب شود برای این‏که به عنوان مثال عرض می‏کنم الان سه شهر بلوچستان یعنی زاهدان و خاش و سراوران فقط یک نماینده دارند به همین دلیل من پیشنهاد می‏کنم که هر حوزه‏فرمانداری، یک نماینده داشته باشد و به نسبت جمعیت، از آن میزانی که در نظر گرفته‏اید، اضافه شود.
دکتر بهشتی- اجازه می‏فرمایید جواب ایشان را عرض کنم؟
رئیس- خواهش می‏کنم بفرمایید.
دکتر بهشتی- آقای میرمرادزهی، به همین عدد هم نظر شما تأمین است چون عده شهرهایی که فرمانداری دارند همان است که شوراهای‏شان اعلام شد، یعنی 164 فرمانداری پس از این 270 نفر، حدود 164 فرمانداری داریم که 106 نفر باقی می‏ماند. منتها در تقسیم‏بندی کنونی این اصل رعایت نشده، در اولین فرصت می‏شود عده نمایندگان را طوری تقسیم کرد که نقطه‏نظر شما تأمین شود.
Majlis:1 Volume:3 Sessions:51-67 Page:1673
رئیس- اجازه بفرمایید دو تا اصلاح عبارتی در این‏جا باید بشود یکی در مورد اشکالی که آقای سبحانی داشتند، ممکن است در اینجا این طور نوشته شود «در صورت افزایش جمعیت هر یک از این اقلیت‏ها، پس از هر ده سال به ازای هر یکصد و پنجاه هزار نفر اضافی ... الخ» یکی هم در مورد اشکالی که آقای آیت داشتند می‏توانیم به این صورت آن را حل کنیم که در آنجا نوشته شده «... و مسیحیان ارمنی جنوب و شمال دو نماینده ...» دیگر لازم نیست که جنوب و شمال را ذکر کنیم بلکه به طور مطلق می‏نویسیم «مسیحیان ارمنی دو نماینده».
صدوقی- عیبی ندارد خوب است.
دکتر آیت- پس بنویسید «جمعاً دو نماینده ...»
پژوهش- اصفهان، جزو جنوب است یا شمال.
دکتر آیت- جزو جنوب بوده‏
رئیس- تابه حال قانونش این طور بوده که یکی از تهران و یکی هم از اصفهان انتخاب می‏شده، و از این به بعد هم این طور خواهد بود من این اصل را برای رأی گرفتن می‏خوانم.
رشیدیان- من حرفی دارم که باید بزنم.
رئیس- آقای رشیدیان، این برخلاف آیین‏نامه است. چون یک نفر موافق و یک نفر مخالف صحبت کرده‏اند.
رشیدیان- من مخالف آن مخالف هستم.
رئیس- شما آقای رشیدیان، متأسفانه صبح تشریف نداشتید.
سبحانی- چند روز است تشریف ندارند.
رئیس- بله چند روز تشریف ندارند و یک بار هم صحبت شد که آقایانی که در جلسه صبح نیستند اگر بخواهند در جلسه علنی هم صحبت کنند جز این‏که وقت گرفته شود نتیجه دیگری ندارد.
رشیدیان- آقای مرادزهی هم صبح تشریف نداشتند و صحبت کردند.
رئیس- من قبلًا از آقایان سؤال کردم که موافق‏اند و یا مخالف، از شما هم که پرسیدم فرمودید مخالفم. مخالف قبل از شما آقای دکتر ضیایى بودند که صحبت کردند وآیین‏نامه‏هم می‏گوید یک موافق و یک مخالف صحبت کند و بعد رأی گرفته شود.
رشیدیان- پس اجازه بدهید یک کلمه عرض کنم.
تهرانی- این برخلاف آیین‏نامه است (عده‏ای از نمایندگان- آقای رئیس، این برخلاف آیین‏نامه است که ایشان می‏خواهند صحبت کنند) (همهمه نمایندگان).
رشیدیان- باید یک جمله صحبت کنم، شما باید یک کلمه در این اصل اصلاح کنید این‏که درست نیست.
تهرانی- اصلاح را بگذارید برای چند روز آخر که حرف‏ها زده شد، بخوانید. آقای رئیس برای رأی‏گیری چرا نمی‏خوانید.
رشیدیان- شما وکالت شرعی ندارید نباید جواب بدهید ما وکالت شرعی در محدوده و چارچوب اسلام داشتیم و داریم ...
رئیس- بفرمایید آقای رشیدیان، بفرمایید بنشینید من اصل 50 را برای رأی‏گیری می‏خوانم:
Majlis:1 Volume:3 Sessions:51-67 Page:1674
اصل 50 (اصل شصت و چهارم)- عده نمایندگان مجلس شورای ملی دویست و هفتاد نفر است و پس از هر ده سال در صورت زیاد شدن جمعیت کشور در هر حوزه انتخابی به نسبت هر یکصد و پنچاه هزار نفر اضافه می‏شود. زرتشتیان، و کلیمیان هر کدام یک نماینده و مسیحیان آشوری و کلدانی مجموعاً یک نماینده ومسیحیان ارمنی جنوب و شمال جمعاً دو نماینده جداگانه انتخاب می‏کنند و در صورت افزایش جمعیت هر یک از این اقلیت‏ها پس از هر ده سال به ازای هر یکصد و پنجاه هزار نفر اضافی یک نماینده اضافی خواهند داشت. مقررات مربوط به انتخابات را قانون معین می‏کند.
رئیس- لطفاً گلدان‏ها را برای اخذ رأی ببرید.
 (اخذ رأی به عمل آمد و نتیجه آن به شرح زیر اعلام شد).
رئیس- نتیجه رأی‏گیری عده حاضر در جلسه هنگام اخذ رأی پنجاه و نه نفر، شماره کل آراء پنجاه و نه رأی موافق پنجاه رأی، ممتنع هشت رأی، مخالف یک رأی، تصویب شد؛ تکبیر (حضار سه مرتبه تکبیر گفتند).
رئیس- از آقای دکتر بهشتی خواهش می‏کنم بقیه جلسه را اداره بفرمایند.
 (در این هنگام دکتر بهشتی- نایب رئیس- اداره جلسه را به عهده گرفت).
نایب رئیس- اصل 50 که از اصول قانون قوه مقننه مانده بود تصویب شد در دستور امروز چهار اصل دیگر از قوه قضائیه هست، که مطرح می‏کنم.
تهرانی- در مورد همه این اصول صبح به حدّ کافی بحث شد و رأی هم گرفتیم و از آقایان امضا هم گرفته شد شما بخوانید اگر صحبتی نبود رأی بگیرید ان شاء الله تصویب می‏شود.
3- طرح و تصویب اصل 150 (اصل یکصد و شصت و پنج)
نایب رئیس- همان‏طوری که می‏فرمایید روی این اصول بحث‏های فراوانی شده است با اجازه دوستان اصل 150 را مطرح می‏کنیم و آقای آیت آن را قرائت می‏فرمایند.
 «اصل 150- محاکمات علنی انجام می‏شود و حضور افراد بلامانع است مگر آن‏که به تشخیص دادگاه، علنی بودن آن منافی عفت عمومی یا نظم اجتماعی باشد یا در دعاوی به خصوص طرفین دعوا تقاضا کنند که محاکمه علنی نباشد».
عده‏ای از نمایندگان- رأی بگیرید.
نایب رئیس- اجازه بدهید طبق معمول من حداقل لازم را عمل کنم آقای رحمانی شما موافقید؟ (رحمانی- طرح مجدد این اصل صحیح نیست چون رد شده است) آقای دکتر نوربخش شما موافقید؟ (دکتر نوربخش- تذکر دارم) آقای فوزی؟ فوزی- تذکری داشتم جمل «حضور افراد بلامانع است» زائد است) بسیار خوب من اسمتان را یادداشت می‏کنم بعداً مطلبتان را بفرمایید. آقای خامنه‏ای شما چه نظری دارید؟ (خامنه‏ای- تذکر دارم) آقای اکرمی؟ (اکرمی- سؤال دارم) آقای طاهری اصفهانی چه فرمایشی داشتید؟
طاهری اصفهانی- با این اصل موافقم، و در جواب اشکالی که آقایان فرمودند که «علنی انجام می‏شود» یعنی الزامی است علنی باشد، حاضرم به عنوان موافق جواب بدهم. ضمناً جمله «حضور افراد بلامانع است» هم اضافی است.
نایب رئیس- متشکر، آقای مکارم؟ (مکارم شیرازی- تذکر دارم) آقای دکتر آیت‏
Majlis:1 Volume:3 Sessions:51-67 Page:1675
جناب‏عالی چه نظری دارید؟ (دکتر آیت- اگر کسی مخالف باشد، من به عنوان موافق صحبت می‏کنم) خانم گرجی بفرمایید.
خانم گرجی- جمله «حضور افراد بلامانع است» لزومی نداردکه نوشته شود.
نایب رئیس- بسیار خوب، آقای دکتر نوربخش فرمایشی دارید بفرمایید.
دکتر نوربخش- عرض می‏کنم که اینجا نوشته‏اید «محاکمه علنی انجام می‏شود مگر آن‏که به تشخیص دادگاه علنی بودن آن منافی عفت عمومی و یا نظم اجتماعی باشد» این «نظم اجتماعی معنای خیلی وسیعی دارد قبلًا هم همین طور بوده است هر وقت نمی‏خواستید علنی باشد می‏گفتید منافی عفت عمومی و یا نظم اجتماعی است. این است که باید در این‏جا یک مرجعی باشد که تشخیص بدهد اگر این محاکمه علنی انجام بگیرد، چرا مخل نظام عمومی خواهد بود؟ به عقیده من بدین صورت که نوشته شده درآینده می‏توانند سوءاستفاده کنند و به بهانه مخل نظم اجتماعی محاکمه را سرى اعلام کنند.
نایب رئیس- آقای فوزی شما تذکرتان در کدام قسمت است؟
فوزی- عرض کردم که «حضور افراد بلا مانع است» یک قید زائد است که یکی هم جمله «یا در دعاوی خصوصی طرفین دعوا تقاضا کنند که محاکمه علنی نباشد» باز قید بی‏فایده است برای این‏که کسی که محق است همیشه می‏خواهد محاکمه علنی باشد. ولی ممکن نیست که هر دو طرف خودشان را محق بدانند و در این صورت هر دو طرف بخواهند که محاکمه علنی باشد اینجا دیگر تقاضا نمی‏کنند که غیر علنی باشد و محاکمه به صورت علنی انجام می‏گیرد.
نایب رئیس- آقای خامنه‏ای شما چه مطلبی دارید؟
خامنه‏ای- عرض کنم که یک قسمت مطلب من مربوط می‏شود به بیانی که الان فرمودند. بنای این اصل بر حفظ حقوق عمومی یعنی جامعه حق دارد بفهمد کسی را که به دادگاه برای محاکمه می‏برند، دادگاه وظایفش را انجام داده و یا بی‏جهت او را محکوم کرده‏اند این جمله که شما مرقوم فرموده‏اید که «در دعاوی خصوصی طرفین دعوا تقاضاکننده» خوب اگر خود طرفین تقاضا کنند، چه صورتی پیدا خواهد کرد، این مطلب قبلًا هم نبوده و صورت درستی ندارد به علاوه دعاوی خانوادگی در قانون نبود که خصوصی باشد ولی به موجب بخشنامه وزارت دادگستری سرى بود، به لحاظ فلسفه‏ای که در آن بود ما در اینجا به جای دعاوی خصوصی، دعاوی خانوادگی و همچنین دادگاه‏های اطفال هم که تذکر دادند، بگذاریم. یعنی دعاوی خانوادگی و اطفال بنویسیم تا اشکال پیدا نکند ضمناً این نظم اجتماعی یعنی چه؟ ما قبلًا چیزی به نام «نظام عمومی» داشتیم که یک مفهوم و اصطلاح شناخته شده‏ای است حالا باید روشن شود که نظم اجتماعی همان نظم عمومی است و یا نه؟ همین الان دوستان در مورد نظم اجتماعی فرمودند که ممکن است در آینده چه اشکالاتی پیدا کند و به بهانه مخل نظام اجتماعی، محاکمه را سرى کنند. به نظر من اگر بنویسیم «منافی یا نظم عمومی» کفایت می‏کند.
نایب رئیس- آقای اکرمی شما چه نظری دارید؟
اکرمی- مطلبی که می‏خواستیم عرض کنم به وسیله یکی از دوستان گفته شد.
نایب رئیس- بسیار خوب؛ آقای مکارم تذکرتان را بفرمایید ببینم در چه مورد است.
مکارم شیرازی- عرض بنده این است که یک مسائل عمومی داریم و یک مسائل‏
Majlis:1 Volume:3 Sessions:51-67 Page:1676
خصوصی، در مسائل عمومی، خوب، حق جامعه هست ولی در دعاوی خصوصی فرض بر این است که محدود به این دو طرف است. اگر ما بخواهیم موازین شرعی و اخلاقی و عدالت را رعایت کنیم باید اگر یکی از این دو طرف هم تقاضا داشته باشد و می‏خواهد آبرویش حفظ شود ما نباید بگوییم حالا یک دعوایی کرده است آبرویش هم برود. فرض ما این است که مسأله خصوصی است و مربوط به جامعه نیست به هیچ وجه وقتی یکی از دو طرف راضی نیست ما جامعه را در آن دخالت بدهیم در حالی که جامعه هیچ‏گونه حقی در این دعوا ندارد و یکی از طرفین خصوصی دعوا هم تقاضای سرى بودن محاکمه را کرده است. مضافاً به این‏که چه بسیار در مظان اتهام باشد و بعداً معلوم شود بی‏تقصیر است ما الان اجازه بدهیم جمعی در محاکمه شرکت کنند که آبرویش برود؟ بعداً هم معلوم شود که گناهی نداشته است؟ بنابراین از نظر شرعی یکی از طرفین کافیست، بنده این طور نوشته‏ام «یا دعاوی خصوصی مخالف حیثیت یکی از طرفین دعوا باشد» عرض دیگری ندارم.
نایب رئیس- خانم گرجی جز آنچه فرمودید مطلب دیگری دارید؟
خانم گرجی- مطلبی که آقای خامنه‏ای در مورد دادگاه‏های خانواده فرمودند یک بحث جداگانه‏ای دارد، و در اینجا مربوط به دادگاه خانواده نیست مطلبی هم که آقای مکارم فرمودند صبح بحث شد که اگر یک طرف بخواهد تقاضا کند آن وقت ممکن است به طرف دیگر لطمه بخورد همه این بحث‏ها شده و جوابش هم قبلًا گفته شده است.
نایب رئیس- متشکر، آقای میرمرادزهی شما چه فرمایشی داشتید؟ (میرمرادزهی- من نظرم را قبلًا گفتم)
یزدی- حرف خانم گرجی اطلاق این عبارت (مسائلی را که مربوط است) را می‏گیرد، ایشان مدعی هستند که مسائل خانوادگی جداگانه باشد و این خصوصی به معنای مسائل غیر خانوادگی است.
طاهری اصفهانی- محاکمات علنی انجام می‏شود که این را جناب آقای کرمی و عده‏ای دیگر اشکال داشتند این به معنای این است که وجوباً علنی انجام می‏شود، این با توجه به ذیل مطلب خیلی روشن است که علنی انجام می‏شود یعنی با درهای باز انجام می‏شود یعنی در دادگاه باید باز باشد الا در موارد مستثنی، نه این‏که لازم دارند مردم بیایند تماشا کنند، از این جهت که اشکالی نیست. در آن اصلی که گروه تنظیم کرده بودند اخلاق حسنه نوشته شده بود. این اخلاق حسنه از باب این‏که می‏توانست کش داشته باشد و واقعاً حتی برای خود افراد صالح هم گاهی مورد شک باشد از این جهت تقاضا شد یعنی اشکال شد و اشکال هم قبول شد آن را بیاندازند و به جایش «منافی عفت عمومی یا نظم عمومی» گذارده شود. من آن مقدار که یادم هست نظم عمومی بود ولی نظم اجتماعی هم با نظم عمومی، گمان نمی‏کنم تفاوتی بکند الا این یک اصطلاح حقوقی باشد که من از این اصطلاح بی‏خبرم اگر نظم عمومی باشد معنایش خیلی روشن است. جناب آقای دکتر نوربخش فرمودند مرجع باید برای تشخیص گذارده شود و الا ممکن است در آینده مثل زمان گذشته به بهانه‏ای این‏که این نظم عمومی را بر هم می‏زند دادگاهی که باید علنی انجام بگیرد به عللی که خودشان دلشان می‏خواهد سرى بکنند اگر ما این احتمالات را برای دادگاه آینده‏مان دادیم و آن قید و بندهایی که در اصول قبلی داشتیم‏
Majlis:1 Volume:3 Sessions:51-67 Page:1677
که مجتهدین هستند، دادستان قبل از مجتهد است، عادل است، قبل از رهبر تعیین می‏شود. رئیس دیوان عالی کشور هم همان‏طور، به هر حال ما اگر با یک همچو دادگاه‏هایی احتمال بدهیم بخواهند سوء استفاده بکنند به دلیل این‏که مخالف نظام عمومی است و دادگاه را سری بکنند اساساً باید قیود دیگری را هم برایش بگذریم. مطلبی که جناب آقای مکارم فرمودند این بود که دعاوی خصوصی مربوط به خود این دو نفر است و اجتماع پایش در میان نیست. بنابراین چرا وقتی یک طرف از این دعوا تقاضا می‏کند که خصوصی باشد به حرفش گوش داده نشود چون پای منافع اجتماعی که در بین نیست جوابی که برای ایشان هست این است که در دعاوی خصوصی هم ولو پای اجتماع «بالمعنی لکلمه» در بین نیست ولی پای گروه وابسته به طرف دعوای خصوصی در بین است. شاید این آقا بخواهد اقلًا به اجتماع وابسته باشد یا به خودش و در یک دادگاه صالح ثابت کند که من مظلوم واقع شده‏ام و از این جهت پای اجتماعی در بین می‏آید. منتها یک اجتماع کوچک، در این زمینه همیشه آن کسی که خودش را محق می‏داند می‏خواهد که دادگاه علنی باشد و آن کسی که خودش را خیانتکار می‏داند می‏خواهد دادگاه سری باشد، آن تقاضا می‏کند مخفی باشد دیگری تقاضا می‏کند آشکار باشد.
نایب رئیس- تزاحم دو حق است.
طاهری اصفهانی- بله تزاحم دو حق است از این جهت خواسته شده که تزاحم دو حق ترتیب اثر داده نشود ولی وقتی طرفین تقاضا کردند سری باشد.
نایب رئیس- متشکریم آقای کیاوش نوبت خواسته بودید اما لیست بسته شده است. اصل 150 برای رأی‏گیری قرائت می‏شود. توضیحاً عرض می‏کنم نظم عمومی از نظم اجتماعی بهتر است (نمایندگان- اصلاح کنید).
اصل 150 (اصل یکصد و شصت و پنجم)- محاکمات علنی انجام می‏شود و حضور افراد بلامانع است مگر آن‏که به تشخیص دادگاه علنی بودن آن منافی عفت عمومی یا نظام عمومی باشد و یا در دعاوی خصوصی طرفین دعوا تقاضا کنند که محاکمه علنی نباشد.
نایب رئیس- لطفاً با ورقه رأی بگیرید.
 (اخذ رأی به عمل آمد و نتیجه آن به قرار زیر اعلام گردید).
نایب رئیس- عده حاضر در جلسه هنگام اخذ رأی پنجاه و هشت نفر؛ تعداد کل آراء پنجاه و هشت رأی، موافقین چهل و نه نفر، مخالفین، دو نفر؛ ممتنعین هفت نفر، تصویب شد، تکبیر (حضار سه مرتبه تکبیر گفتند).
4- طرح تصویب اصل 1/ 150 (اصل یکصد و شصت و هشتم)
نایب رئیس- اصل 1/ 150 قرائت می‏شود.
 «اصل 1/ 150 رسیدگی به جرائم سیاسی و مطبوعاتی علنی است و با حضور هیأت منصفه در محاکم دادگستری صورت می‏گیرد، شرایط و اختیارات هیأت منصفه و نحو انتخاب آنان را بر اساس موازین اسلامی قانون معین کنید».
نایب رئیس- آقای خامنه‏ای نظر شما نسبت به این اصل چیست؟ (خامنه‏ای مخالفم) آقای خزعلی؟ (خزعلی- تذکری دارم) آقای کیاوش؟ (کیاوش-
Majlis:1 Volume:3 Sessions:51-67 Page:1678
تذکر دارم) آقای فوزی شما؟ (فوزی- تذکری دارم) آقای خزعلی تذکرتان را بفرمایید.
خزعلی- در اول اصل نوشته شده است رسیدگی به جرائم سیاسی یا این‏که برای جرائم سیاسی تعریفی واضح نشده است. اینجا احاله به مجهول است مگر مرجعی را معین کنیم. دوم شرایط و اختیارات هیأت منصفه و نحوه انتخابات آنان را بر اساس موازین اسلامی یک قید آمده بعد از آن سه موضوع مسلم، موازین اسلامی ندارد بعد از قید هم قدر متقنش به مقید اخیر و جمله اخیر می‏خورد. بنابراین این نحو انتخاب را مقدم بدانیم نحوه انتخاب و شرایط و اختیارات بر اساس موازین که شرایط و اختیارات روی موازین است اما نحوه انتخاب دیگر احتیاجی به موازین اسلامی ندارد.
نایب رئیس- عیبی ندارد «آنان» هم اصلاح صرفه‏جویی می‏شود. نحوه انتخاب، شرایط و اختیارات هیأت منصفه را قانون بر اساس موازین اسلامی معین می‏کند دوستان با این اصلاح موافق‏اند؟ (اکثر نمایندگان موافق بودند).
طاهری گرگانی- اشکالی که ایشان کردند وارد نیست باید مبتدا جای خبر باشد.
نایب رئیس- بعداً با ایشان صحبت کنید که آیا وارد است یا نیست آقای کیاوش شما تذکرتان را بفرمایید.
کیاوش- علنی بودن محاکمات سیاسی گاهی به ضرر مملکت است. مثلًا ممکن است خدای نکرده شخصی یکی از اسرار مملکت را برای یک کشور خارجی آشکار کرده باشد در این صورت محاکمه او اگر علنی باشد بیشتر به ضرر مملکت تمام می‏شود.
نایب رئیس- این جرم سیاسی نیست جنایی است.
فوزی- در اینجا نوشته است «رسیدگی به جرائم سیاسی و مطبوعاتی علنی است و با حضور هیأت منصفه در محاکم دادگستری صورت می‏گیرد» اطلاق آن منافات دارد با آن اصلی که قبلًا تصویب شد که «رسیدگی به جرائمی که مربوط به وظایف خاص نظامی یا انتظامی است در محاکم نظامی صورت می‏گیرد» مگر این‏که بگوییم آن از قبیل خاص است و این از قبیل عام، ولی اگر در همین‏جا به آن اشاره می‏شد بهتر بود.
نایب رئیس- این چه ارتباطی به هم پیدا می‏کند؟ جرائم خاص نظامی مربوط است به وظایفی که نظامیان دارند. یک جرم‏هایی هست که اصلًا غیرنظامی نمی‏تواند مرتکب بشود مثلًا فرار از میدان جنگ، این جرمی است که برای غیرنظامی معنی ندارد فقط برای نظامی است، این را می‏گویند جرائم خاص نظامی پس این چه ارتباطی به این اصل پیدا می‏کند (فوزی- جرم سیاسی همین است) خیر آقا، این‏که سیاسی نیست نظامی است آقای مکارم نظر شما نسبت به این اصل چیست؟ (مکارم شیرازی- من با آن موافقم) آقای آیت شما؟ (دکتر آیت- من هم موافقم) آقای مشکینی شما چه نظری دارید؟
مشکینی- چون علنی بوده به نحوه اطلاق در اصل قبلی گفته شده حالا این عبارت این‏طور باشد چه طور می‏شود «رسیدگی به جرائم سیاسی و مطبوعاتی با حضور هیأت منصفه صورت می‏گیرد؟»
نایب رئیس- لااقل تأکیدی است، اگر یادتان باشد آقای ربانی شیرازی در آن اصل پیشنهاد می‏کردند که یک تأکیدی به روی خصوص اینها بشود، حالا این تأکید است.
دکتر آیت- تأکید دارد. آن را می‏شود مخفی اعلام کرد، این را نمی‏شود.
Majlis:1 Volume:3 Sessions:51-67 Page:1679
نایب رئیس- آقای عضدی نظر شما چیست؟
عضدی- با این اصل موافقم.
تهرانی- خواستم بگویم هیأت منصفه سابقه اسلامی دارد و با این اصل هم موافقم.
طاهری خرم‏آبادی- در محاکمات سیاسی هم علنی بودن گاهی مخل نظام عمومی است و چون در بالا آن استثناء را کردید. در اینجا با این علنی بودن را بردارید یا به همان اطلاق اصل قبلی اکتفا کنید یا باید اینجا این قید را هم بیاورید.
نایب رئیس- نفر اول موافق به هر دوى این موارد جواب بدهد، آقای خامنه‏ای نظر شما چیست؟
خامنه‏ای- من مخالفم و عرض می‏کنم که در آینده قو قضائیه برخلاف آن چیزی که در جاهای دیگر است ما قاضی را دارای شرایط اجتهاد و عدالت دانسته‏ایم از طرفی برخلاف آن‏چه که اظهار شد و در فقه ما تأیید و تأکید مکرر در استقلال رأی قاضی هست، تا حدی که به دو درجه‏ای آن بسیارى از برادران ما تردید دارند قاضی در دادگاه چه می‏کند؟ او دو عمل را تأکید می‏کند و یک رأی را در بین استخراج می‏کند مانند ترکیبی صغری و کبری برای اخذ نتیجه، مقداری از کار قاضی تشخیص موضوع است باری این‏که با اطلاعاتی که برای استفاده مقدمات اثبات جرم یا اثبات دعوا به هر حال کشف دلایل است و او تکلیف خودش را می‏فهمد یعنی صغری را پیدا می‏کند و این کشف موضوع از دو حال خارج نیست یا استفاده از نظر خبره است یعنی یک چیزی را نمی‏داند که چیست، و احتیاج به کارشناس، خبره، پزشک قانونی یا حسابرس و اینها دارد، به طور کلی هر کسی که اطلاعش به کمک قاضی می‏آید و موضوع را روشن می‏کند اینها را در اصطلاح خبره و کارشناس می‏گویند و هیچ‏جا قاضی اجبار ندارد که نظر کارشناس را در قسمتی از موضوع تعبداً قبول کند بلکه این را کاشف می‏داند و هرجا تردید کند می‏تواند به خبره دیگری مراجعه کند تا آنجا که یقین کند موضوع کشف شد. بنابراین هیأت منصفه در اینجا خبره را نمی‏کنند و تازه اگر بکنند یک موجوداتی هستند ضعیف اظهار می‏کنند و می‏روند و قاضی می‏تواند قبول یا رد بکند. منظور شما همین است؟ دیگر این‏که در کشف موضوع قاضی به دلایل و امارات نگاه می‏کند شهود باید شرایطی داشته باشند احراز این خودش علم می‏خواهد و قانون یعنی طرز رسیدگی، قانون شکلی، استنباط از این شهادت که مخدوش هست یا نیست، باز هم علم خاصی دارد که قاضی متخصص است و فرض این است که مجتهد است و عالم است، شاهد شهادت دلیل لفظی، امارات، اسنادی که هست اینها را که همه کشف می‏کنند برای روشن شدن موضوع چه در دعاوی چه در جنایات و چه در جنحه‏ها، بنابراین رد کشف موضوع قاضی نیاز به یک دسته خاصی به عنوان شریک در حکم ندارد، مگر این‏که مشاوره و در قبول یا ردّ نظرش آزاد باشد در حکمی که من گمان نمی‏کنم بالکل کسی باشد که هیأت منصفه را در حکم شریک بداند و به قاضی بگوید موضوع را تو تشخیص بده، حکم را اینها صادر می‏کند برای این‏که اولًا در دنیا کمتر این جور است شاید هم فقط یک‏جا این طور باشد که حکم بکند و به علاوه ما مجتهد را عالم به احکام می‏دانیم.
نایب رئیس- استقلالش یک جا است ولی شرکتش فراوان است.
خامنه‏ای- شرکت در منافات با استقلال دارد شاید در مباحث آینده خود شما این را قبول نکنید که یک دعوایی را در جمع به دو قاضی بدهیم به هر حال نه در موضوع و نه در حکم قاضی‏
Majlis:1 Volume:3 Sessions:51-67 Page:1680
مستقل نیاز به این ندارد که عده‏ای بنشینند و نظر بدهند عرض می‏کنم تازه در همین‏جا خود ما الان نمی‏دانیم که از این هیأت منصفه‏هایی را که در دنیا معمول است می‏خواهیم بیاوریم، هیأت منصفه‏ای که معمولًا تا الان آن‏چه که بوده است و شما تعیین نکرده‏اید چه کسانی هستند از قضات یا غیر قضات؟ هیأت منصفه در کشورهای دیگر عبارت است از یک نماینده از معتمدین بازار (محل) یک نماینده از پزشکان، یک نماینده مثلًا حقوقدان یک ترکیبی هشت نفر، ده نفر، بیست نفر هستند معرفی می‏شوند در یک انتخاباتی و هیأت منصفه نوبتی است می‏آیند می‏نشینند و اینها را در رژیم‏هایی که گرفته‏اند بر این اساس بوده است که چون ممکن است بدون ضمانت اجرایی که تفوق بر این قاضی داشته باشد منافع مردم تضییع بشود یک عده‏ای باشند تشخیص بدهند و ببینندآیا این عمل منصفانه هست یا نیست در سیستم ما یک قضاوت مستقیماً زیر نظر ولی امر است و تأیید شده و عملش تصویب شده است یک چنین محظوری در آن نیست که هیأت منصفه‏ای بنشیند، مگر این‏که اشخاص هیأت منصفه را ولی امر انتخاب بکند و از مجتهدین باشند و هیأت منصفه‏ای که اینجا هست مجمل است پس بنویسیم که هیأت منصفه هستند و اینها از مجتهدینی خواهند بود که صاحب نظرند لااقل به اندازه آن قاضی.
نایب رئیس- آقای مکارم به عنوان موافق صحبت می‏کنند.
مکارم شیرازی- بسم الله الرحمن الرحیم. اولًا فرمودند در اسلام هیأت منصفه نداریم، این کلمه را نداریم ولی محتوایش را داریم و در فقه ما آمده است که یک عده‏ای از فضلا و اهل علم در محضر قاضی حاضر باشند تا جلو اشتباهات قاضی را بگیرند و به او در تشخیص جرم کمک کنند بنابراین، این ریشه فقه اسلامی دارد و بعد این مسأله، مسأله‏ای است مترقی و تعجب می‏کنم که چرا در آن تردید دارند ما در گذشته دیده‏ایم و در آینده هم پیش می‏آید، بالاخره مسائل سیاسی، مسائل مهمی است مظنه لغزش هست قاضی که ایشان می‏فرمایند همه‏شان که فرشته آسمانی نیستند (ولو در یک نظام) در صورتی که عده‏ای به اسم هیأت منصفه باشند و در آنجا نظارت و کمک کنند یا در تشخیص حکم، حالا به نحوی که با موازین اسلام تطبیق داشته باشد در این اصل قید شده است که موازین اسلام تمام مشکلات را حل می‏کنند، وقتی که این باشد به نفع ملت و جامعه است بنابراین هم مصلحت اجتماعی را حل می‏کنند، وقتی که این باشد به نفع ملت و جامعه است وبنابراین هم مصلحت اجتماعی دارد و هم کمک به احیای عدل می‏کند و هم موافق موازین اسلامی است و هم اینجا یک قیدی به آن زده‏ایم که این قید ما را از هر گونه وسوسه نجات می‏دهد پس جایی نیست که ما در این باره بخواهیم وسوسه بکنیم.
طاهری خرم‏آبادی- اشکال من جواب داده نشد.
طاهری اصفهانی- شما نوشته‏اید «شرایط و اختیارات ... و نحوه انتخاب» این اشکال در بیانات آقای خامنه‏ای هم گفته شد، آخر از چه گروهی؟
نایب رئیس- یعنی عالم باشد یا نباشد قاضی باشد یا نباشد شرایط آنها این است.
طاهری گرگانی- نحوه انتخاب هم هست.
نایب رئیس- هر دوى آنها را در بر می‏گیرد ببینید، آقایان این تزاحم در مصالح را باید همیشه در این اصول رعایت بفرمایید همچنین که در قوانین، در مورد جرائم سیاسی و مطبوعاتی خود این‏که جرم سیاسی و جرم مطبوعاتی علناً محاکمه بشود این جلو بسیاری از مفاسد و مضیقه‏ها
Majlis:1 Volume:3 Sessions:51-67 Page:1681
و دیکتاتوری‏ها را می‏گیرد بنابراین، این را اگر بخواهند دستش بزنند و بگویند هر وقت که خلاف نظام تشخیص دادند، انجام بدهند مثل این است که اصل را اصلًا ما نداشته باشیم این است که روی تزاحم، این کار را می‏کنند.
ربانی شیرازی- صبح گفتم این اصل سابق هم بود و هیچ نتیجه‏ای گرفته نشد و علتش این بود که جرائم سیاسی معلوم نشده بود و این را هم چنان‏چه مثل سابق بخواهیم معلوم بکنیم درست نیست.
نایب رئیس- این را در قانون اساسی نمی‏شود معین کرد جرائم باید در قوانین کیفری گروه‏بندی بشود و آنجا باید تعریف قانونی پیدا کند حتی می‏توانیم این طور بنویسیم «نحوه انتخاب شرایط و اختیارات هیأت منصفه و تعریف جرم سیاسی را قانون بر اساس موازین اسلامی معین می‏کند».
حیدری- این هیأت منصفه اگر چنان‏چه از باب تشخیص موضوع و کارشناسی باشد اختصاص به این دو مورد ندارد بلکه در همه دعاوی هست و اگر از باب مشاوره باشد که قاضی یک وقت اشتباهی نکند در همه دعاوی باید باشد.
نایب رئیس- این الزامی است (حیدری- اختصاص به این دو مورد ندارد) این الزامی است آنجا مستحب است اینجا ما واجب می‏کنیم (حیدری- جواب از راه شرعی همان‏طور که آقای مکارم فرمودند باشد) فرمودند مستحب است اصل 1/ 150 برای رأی گرفتن قرائت می‏شود.
اصل 1/ 150 (اصل یکصد و شصت و هشتم)- رسیدگی به جرائم سیاسی و مطبوعاتی علتی است و با حضور هیأت منصفه در محاکم دادگستری صورت می‏گیرد نحو انتخاب، شرایط اختیارات هیأت منصفه و تعریف جرم سیاسی را قانون بر اساس موازین اسلامی معین می‏کند.
نایب رئیس- لطفاً نسبت به این اصل با ورقه رأی بگیرند.
 (اخذ رأی به عمل آمد و نتیجه آن به قرار زیر اعلام شد)
نایب رئیس- عده حاضر در جلسه هنگام رأی‏گیری شصت و یک نفر، تعداد کل آرا شصت و یک رأی، موافق پنجاه و هفت رأی، مخالف دو رأی، ممتنع دو رأی، تصویب شد، تکبیر (حضار سه مرتبه تکبیر گفتند).
5- طرح تصویب اصل 160 (اصل یکصد و شصت و نهم)
نایب رئیس- اصل 160 قرائت می‏شود.
 «اصل 160- هیچ فعلی یا ترک فعلی به استناد قانونی که بعد از آن وضع شده است جرم محسوب نمی‏شود».
نایب رئیس- بیش از حد پیرامون این اصل بحث شده است (چند نفر از نمایندگان راجع به آن الان کسی مطلبی ندارد رأی بگیرند) برای رأی گرفتن نسبت به این اصل یک بار دیگر قرائت می‏شود.
اصل 160 (اصل یکصد و شصت و نهم)- هیچ فعل یا ترک فعلی به استناد قانونی که بعد از آن وضع شده است جرم محسوب نمی‏شود.
نایب رئیس- لطفاً نسبت به این اصل با ورقه رأی بگیرید.
Majlis:1 Volume:3 Sessions:51-67 Page:1682
 (اخذ رأی به عمل آمد و نتیجه آن به شرح زیر اعلام شد)
نایب رئیس- عده حاضر در جلسه هنگام اخذ رأی پنجاه و نه نفر، تعداد کل آراء پنجاه و نه رأی، رأی مخالف نداشت، ممتنع چهار رأی، تصویب شد، تکبیر (حضار سه مرتبه تکبیر گفتند).
6- طرح و تصویب اصل 161 (اصل یکصد و هفتاد و چهارم)
اصل 161 بر اساس حق نظارت قوقضائیه نسبت به حسن جریان امور و اجرای صحیح قوانین در دستگاه‏های اداری سازمانی به نام سازمان بازرسی کشور زیر نظر شورای عالی قضائی تشکیل می‏گردد حدود و اختیارات و وظایف این سازمان را قانون معین می‏کند.
نایب رئیس- آقای خزعلی فرمایش دارید؟
خزعلی- حسن جریان امور با اجرای صحیح قوانین تفاوتش چیست؟
نایب رئیس- گاهی اوقات قوانین اخص است، آقای موسوی جزایری فرمایش دارید؟
موسوی جزایری- می‏خواستم عرض بکنم که رابطه این با دیوان عدالت اداری چه می‏شود؟ همان است یا چیزی دیگر؟
نایب رئیس- دیوان عدالت در صورتی است که کسی شکایتی بکند ولی این شکایت نیست، بنابراین برای رأی‏گیری می‏خوانم:
اصل 161 (اصل یکصد و هفتاد و چهارم)- بر اساس حق نظارت قوه قضائیه نسبت به حسن جریان امور و اجرای صحیح قوانین در دستگاه‏های اداری سازمانی به نام سازمان بازرسی کل کشور زیر نظر شورای عالی قضائی تشکیل می‏گردد، حدود و اختیارات و وظایف این سازمان را قانون معین می‏کند.
لطفا گلدان‏ها را ببرید و رأی بگیرید.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی را اعلام می‏کنم، عده حاضر هنگام اخذ رأی پنجاه و هفت نفر، تعداد کل آراء پنجاه و هفت نفر، موافق پنجاه و هفت رأی؛ تصویب شد؛ تکبیر (حضار سه مرتبه تکبیر گفتند).
7- طرح و تصویب اصل 162 (اصل یکصد و هفتاد و پنجم)
نایب رئیس- اصل 162 مطرح است که قرائت می‏شود.
 «اصل 162- در رسانه‏های گروهی رادیو و تلویزیون آزادی انتشارات و تبلیغات طبق موازین اسلامی باید تأمین شود، این رسانه‏ها زیر نظر مشترک قوای سه‏گانه، قضائیه، مقننه، و مجریه اداره خواهد شد، ترتیب آن را قانون معین می‏کند».
کرمی- آقای بهشتی تذکر بدهید به آقایان که رادیو و تلویزیون، سه چهار اصل دیگر هم دارد و فقط این اصل نیست، البته امروز صبح صحبت این مطلب را کردیم به هر حال تعیین تکلیف رادیو و تلویزیون همین‏جا باید معین شود.
نایب رئیس- آقایان اجازه بفرمایید، اسامی چند نفر نوشته شده که من نظرشان را می‏پرسم آقای هاشمی‏نژاد نظری دارید؟ (منتظری مخالفم) آقای مکارم نظری دارید؟ (مکارم موافقم) آقای هاشمی‏نژاد نظری دارید؟ (هاشمی‏نژاد- تذکری دارم) آقای سبحانی نظری‏
Majlis:1 Volume:3 Sessions:51-67 Page:1683
دارید؟ (سبحانی- موافق) آقای خامنه‏ای نظری دارید؟ (خامنه‏ای- تذکری دارم) آقای اشراقی نظری دارید؟ (اشراقی- سؤالی دارم) آقای عضدی نظری دارید؟ (عضدی- موافقم) آقای پرورش نظری دارید؟ (پرورش- تذکراتی دارم) آقای رشیدیان نظری دارید؟ (رشیدیان- تذکری دارم) آقای ربانی شیرازی نظری دارید؟ (ربانی شیرازی- مخالفم). آقای کیاوش نظری دارید؟ (کیاوش- آقا از این اصل بگذرید) آقای دکتر قائمی نظری دارید؟ (دکتر قائمی- تذکراتی دارم). آقای طاهری اصفهانی نظری دارید؟ (طاهری اصفهانی- مخالفم) آقای حیدری نظری دارید؟ (حیدری- پیشنهاد دارم) آقای یزدی نظری دارید؟ (یزدی- موافق مشروط) آقای آیت نظری دارید؟ (آیت- پیشنهاد اصلاحی دارم) اقای شیبانی نظری دارید؟ (شیبانی- یک موافق و یک مخالف صحبت کند). آقای هاشمی‏نژاد تذکر شما چیست؟
هاشمی‏نژاد- آیا این کیفیت کار در دنیا معلوم است که رادیو و تلویزیون زیر نظر قو قضائی و مقننه مجریه اداره شود؟ یا تلویزیون ملی است و دست مردم است و یا دست قوهمجریه است، قوه قضائیه و قوهمقننه در زمینه تلویزیون چه نوع نظارتی می‏تواند داشته باشد و این سبک، کجای دنیا وجود دارد؟ و بعد هم چون آقایان بحث نماینده امام را کردند اگر هم به این صورتی باشد که الان دارد در مملکت ما عمل می‏شود بی‏فایده است. نماینده امام با نهایت آگاهی و دقت نظر و خوب هم می‏تواند مسائل را کاملًا بررسی کند ولی کمترین قوه اجرائیه در آنجا ندارد و رادیو و تلویزیون هم دارد راه خودش را می‏رود و کار خودش را می‏کند.
نایب رئیس- آقا این‏که می‏فرمایید تا ظهر امور این طور بود ولی بعدازظهر امروز رادیو و تلویزیون در اختیار شورای انقلاب قرار گرفته و باید هر کاری که صلاح اسلام و انقلاب اسلامی است انجام شود.
هاشمی‏نژاد- جواب سؤال بنده را بدهید که آیا این سبکی که عرض کردم در دنیا معمول است یا نه؟
نایب رئیس- خیلی چیزها ما اینجا داریم که معمول نیست آقای خامنه‏ای تذکرتان را بفرمایید.
خامنه‏ای- همان‏طور که اشاره کردند در هیچ جای دنیا زیر نظر مشترک، آن معنایی را که نظر شماست معنی اداره و مدیریت را نمی‏رساند بنویسید به وسیله شورایی مرکب از ...» که زیر نظر مشترک نباشد زیر نظر، در واقع نظارت است و تذکر من این است که رادیو و تلویزیون ملی است و جزء اموال عمومی است دست دولت و قوه مقننه است نظارت می‏دهیم به مناسبت این است که آن ملی است و مردم هم در یک جبهه دیگر حق نظارت و دخالت دارند و این دو تا کفایت می‏کند در حفظ الامر، منتها چون شورا باید تصمیم‏گیری بکند و مدیریتش قاطع باشد در واقع برای پیشگیری آن، تساوی آراء مخالف یک مقام سومی را باید در نظر بگیریم و اینجا به نظر من بهتر از هر چیز نماینده رهبری است به جای قضائیه البته آن صحبتی که در اول کردم مقدمه بود که در هیچ جای دنیا این کار را نکرده‏اند و من گمان نمی‏کنم «قضائیه» را قبول کنند که این چنین چیزی باشد.
موسوی قهدریجانی- در ترکیه هم همین طور بود.
Majlis:1 Volume:3 Sessions:51-67 Page:1684
دکتر رضائی- ما مقید نیستیم هر چه دیگران کردند ما هم بکنیم.
خامنه‏ای- اگر در تمام کشورها هم بود ما شبهه را قوی می‏گیریم که همه جا هست ولی در سیستم ما ولایت و رهبری است که در جای دیگر نیست و این را در همه جا گذاشتید اینجا هم باید حق نظارت برایش بگذارید کما این‏که بعضی از برادران هم اشاره کردند بنابراین «قضائیه» را بردارید و «رهبری» را بگذارید.
نایب رئیس- آقای منتظری بفرمایید.
منتظری- ما می‏دانیم که رادیو و تلویزیون نقش اساسی اجتماع و افکار اجتماع را همیشه هدایت می‏کند آن وقت رهبری و حوزه علمیه که بایستی جهات دینی مردم و جهات اسلامی مردم و اخلاق مردم و معنویات مردم را همیشه تأمین بکند آیا نگذاریم در رادیو و تلویزیون؟ رادیو تلویزیون را بگذاریم در اختیار قوه مقننه و مجریه؟ در صورتی که ما الان می‏بینیم تا حالا که تنها اختیار مقام رهبری بود معذلک آن طوری که می‏بایستی مطابق موازین اسلامی باشد نشده بود حالا وامصیبتا آن وقتی که اصلًا رهبری و مراجع را نگذاریم در رادیو و تلویزیون، در ثانی شما نوشته‏اید «تبلیغات طبق موازین اسلامی» اصلًا تبلیغات مال مقام رهبری و حوزه علمیه است، بنابراین قطعاً بایستی که در رادیو و تلویزیون مقام رهبری دخالت داشته باشد و حالا نظارتش چه نحوی باشد آن را هم ما صبح نوشتیم با نظارت چهار نفر نماینده و اگر بخواهید قو «قضائیه» را حذفش بکنید من مخالف نیستم ولی قطعاً بایستی از طرف رهبری یک نماینده باشد برای این‏که در آینده امیداور هستیم که خود حوزه علمیه قم رادیو و تلویزیون داشته باشد و وسیله تبلیغات داشته باشد این طور هستیم که شما نوشته‏اید اصلًا ممکن است که به حوزه علمیه قم و مقام رهبری نه رادیو و تلویزیون در اختیارشان بگذارند و نه بگذارند که خودشان تأسیس بکنند.
ربانی املشی- جناب آقای بهشتی تمام شقوقی را که در اینجا مقصود بود صبح رأی‏گیری شد تنها قسمتی که رأی بیشتر آورد و امکان طرحش در این جلسه بود همین است که اینجا نوشته شده است.
نایب رئیس- یک شق جدیدی که نمی‏دانم صبح پیشنهاد شده یا نه، آمده است که گمان می‏کنم که آقای دکتر اوشنا داده‏اند به خصوص آن نکته‏ای که ایشان تذکر داده‏اند نکته جالبی است و آن این است که اصلًا شورا پنج نفری باشد. نماینده رهبر، نماینده کارکنان رادیو و تلویزیون و سه نماینده از سه قوه قضائیه و مقننه و مجریه (نمایندگان- این صبح مطرح شد و رأی نیاورد) یک سؤال هم من می‏کنم، قوه قضائیه را آقایان در این بحثى که فرمودید و مکرر رویش تکیه کردید به عنوان یک قوه مرکب از زبده‏ترین افراد صاحب صلاحیت علمی و تقوایی است که از آن یاد کرده‏اید و رویش حساب کرده‏اید به طوری که واقع مسأله این است که نماینده قوه قضائیه که معمولًا نماینده دادستان و رئیس دیوان عالی کشور یا رئیس شورای عالی قضائی است این می‏شود که نمایند رهبر ...
منتظری- این مسأله صبح گفته شده و رأی نیاورده.
نایب رئیس- پس آقای مکارم به عنوان موافق صحبت بفرمایید.
مکارم شیرازی- مسأله تلویزیون سه بعد دارد، یک بعدش این است که مربوط به ملت است و باید نمایندگان ملت از مجلس شورا نظارت داشته باشند، دوم این است که‏
Majlis:1 Volume:3 Sessions:51-67 Page:1685
از نظر رهبری و از نظر حسن جریان امور و آن‏چه در اختیار قوه قضائیه است و وسائل اسلامی و شرعی، شورای عالی قضاوت که پنج نفر مجتهد در آن است از این نظر هم نماینده رهبر است و هم جنبه اسلامی دارد و من نمی‏دانم که این پنج نفر مجتهد قبل از آن‏که بیایند به شورای عالی اشخاص حسابی بودند، حالا آمدند دولتی شدند هیچ کس قبولشان ندارند نه نماینده رهبرشان می‏دانند و نه نماینده مذهبشان می‏دانند خوب، این از رسوبات سابق است که هر کسی می‏آمد در دستگاه دولت از اعتبار می‏افتد، خوب دادستانش نماینده امام است و رئیس دیوان عالی کشور نماینده امام است و سه نفر دیگر هم مجتهد هستند که آمدند داخل این دستگاه آیا معنایش این است که اینها محترم نیستند آقای منتظری می‏فرمایند رهبر نباید در اینجا از نظر شرعی ... پس آنها چکاره هستند که این پنج نفری که آنجا نشسته‏اند چکاره هستند؟ یک بعدش هم اگر دولت هیچ‏گونه دخالت نداشته باشد نصف کارهای مملکت و یا به قول بعضی از دوستان 80% کارهایش را به وسیله این دستگاه انجام می‏دهد اگر آن‏هم نظارت کنند نمی‏شود این سه تا بعد دارد که در اینجا به نحو احسن تأمین شده و اما این‏که آقایان می‏فرمایند یک نماینده از رادیو و تلویزیون باید باشد، عرض می‏کنم که رادیو و تلویزیون جنبه فنی مسأله را باید اداره بکند نه این‏که حق دارد دخالت بدهد خودش را در برنامه‏ها، بلکه آن هم سازمانی است مثل سایر سازمان‏ها، اگر سایر سازمان‏ها دخالت مستقیم دارند آن‏هم دخالت مستقیم داشته باشد، پس این عادلانه‏ترین نقش اساسی است که در اینجا تعیین شده است (طاهری اصفهانی- من دو دقیقه وقت می‏خواهم).
نایب رئیس- البته با نوبت، خوب دوستان می‏خواهند بحث را ادامه بدهند یا رأی بگیریم (نمایندگان- رأی بگیرید) موافق و مخالف هم که صحبت کردند پس رأی می‏گیریم، با اجازه دوستان پیشنهاد می‏شود که اصل را برای رأی‏گیری بخوانم.
صدوقی- به آقای طاهری مجال بدهید دو دقیقه صحبت کند.
نایب رئیس- اجازه بفرمایید بنده عدالت را رعایت بکنم قبل از آقای طاهری اصفهانی 9 نفر نوبت گرفته‏اند، آقای اشراقی فرمایشی دارید؟
اشراقی- منظور از آزادی انتشارات و تبلیغات چیست؟ ولو دستگاه در دست مردم است و هر آن چیزی که صلاحیت دارد آن‏چه باید از همه بپذیرید و منتقل کنید مثلًا اعلام فاتحه و یا اعلام‏های دیگر، البته طبق موازین اسلامی، تاکنون دیده‏ایم که در دستگاه گذشته خودش خواسته است تاکنون هم هر چه خواسته خودش خواسته است بعد از این ان شاءالله این موازین همه جا را می‏گیرید یا نه؟
نایب رئیس- قوانین بیشتر تابع عدل و فضیلت است و در این کسانی است که در شؤون مختلف مسؤولیت اجرایش را به عهده می‏گیرند که مسؤول اصل، خود ملت هشیار و بیدار ماست ان شاءالله با ایفای این مسؤولیت از جانب مسوؤل اصلی می‏توانیم به این نتایج برسیم، آقای پرورش شما نوبت‏تان را به آقای طاهری اصفهانی می‏دهید؟
پرورش- بله؛ ما خانواده کرم هستیم (خنده نمایندگان).
طاهری اصفهانی- ما هم از همان خانواده هستیم.
نایب رئیس- «یَا أَیُّهَا الَّذِینَ آمَنُوا لَا تُبْطِلُوا صَدَقَاتِکُمْ بِالْمَنِّ وَالْأَذَى کَالَّذِی یُنْفِقُ مَالَهُ رِئَاءَ النَّاسِ وَلَا ...» آقای طاهری بفرمایید.
Majlis:1 Volume:3 Sessions:51-67 Page:1686
طاهری اصفهانی- همان طور که همه آقایان و ملت عزیز ایران هم می‏دانند و جناب‏آقای منتظری هم اشاره فرموندند، رادیو و تلویزیون در کشور برای ایفای رسالت‏های ملت عزیز بالاترین مقام است، با یک کلمه زیر و رو می‏تواند مطلب را عوض بکند، در این اصل آقایان سه قوه را دخالت دادند، قو مقننه برای این‏که ملی است و مال مردم است نباشد، لنگ هستیم و به خاطر این مسأله آمدند، آمدند و قوه قضائیه را هم دخالت دادند به این عنوان که قو قضائیه چون نظارت بر حسن جریان امور دارد در رادیو تلویزیون هم بیاید و همان نقش حسن جریان امورش را ایفا بکند و می‏فرمایند چون متصل به رهبر است یعنی شورای عالی قضائی، مستقیماً از طرف رهبر تعیین می‏شود آنها وقتی آمدند اینجا با نماینده فرستادند، این مستغنی می‏کند ما را از این‏که از طرف رهبر کسی باشد و نتیجه هم حاصل است، من عرض می‏کنم که ما در همین 7 و 8 ماه امتحان کردیم، افرادی که مستقیماً از طرف امام برای سمت‏هایی مبعوث شده بودند و افرادی که از طرف دولت و موفقیت می‏رفتند در تحول‏گیری مردم تفاوت داشته، تفاوت روشن، روی اصل اراداتی که مردم به رهبرشان داشتند و در آینده ان‏شاءالله به رهبران همچون‏
امام خواهند داشت، لذا اگر از شورای عالی قضائی لازم است به عللی یک نماینده باشد، یک نماینده مستقیم هم در مرکز و شهرها از طرف رهبر در رادیو تلویزیون باشد کما این‏که نماینده است برای دادگاه و نماینده است برای سایر کارها، نماینده مستقیم امام هم باشد برای رادیو تلویزیون آیا رادیو و تلویزیون اهمیتش از نماز جمعه کمتر است امروز برای بازسازی کشور؟ (صدوقی- ضرری هم که ندارد).
نایب رئیس- دوستان عزیز توجه بفرمایید من عرضم این است که آقایان در این قانون اساسی تا حالا رابطه سازمان مملکت را با رهبری طوری تنظیم کرده‏اید که رهبری اقداماتش را از مجاری پیش‏بینی شده دنبال می‏کند و به ثمر می‏رساند اگر واقعاً بخواهیم به ثمر برسد این طراحی که در قانون اساسی برای اداره ممکلت داریم صحیح این است که رهبر در هیچ جایی دیگر مستقیماً وارد دخالت نشود، البته آن‏چه شما می‏فرمایید و آن‏چه من عرض می‏کنم هر دو یک مطلب است ولی می‏خواهیم این را بگوییم که اگر تمام نیروی‏مان را به کار بیاندازیم که بتواند همان چیزی که پیش‏بینی کرده‏ایم درست ادا بشود، از این بی‏نیاز هستیم و اگر هم آن چیزی که پیش‏بینی کردیم درست اجرا نشود ماده نقضش وضعی است که می‏بینید آقایان می‏دانید که یکی از برادران عزیزمان را به عنوان نماینده آنجا فرستادند و عملًا ایشان خودشان مراجعه کردند که مرا چرا آنجا فرستاده‏اند برای این‏که من کاری نمی‏توانم انجام بدهم، به هر حال بنده می‏خواهم عرض بکنم که با ملت‏مان و با کسانی که در شؤون مختلف کشور مسؤولیت بر عهده دارند باکارکنان رادیو و تلویزیون ماباید با اینها به یک تفاهم خلاق و سازنده برسیم در خط انقلاب، علاج آن است و الا مطمئن باشید این چیزی را بر حسب همین تجربه که می‏فرمایید تجربه در این چند ماه نشان داده است، این در جاهای دیگر کم و بیش نشان داده است، ولی در رادیو و تلویزیون خودش را نشان نداد، در همین‏جا که مورد بحث است خودش را نشان نداد.
صدوقی- پس از این طریق، کسی حریفشان نمی‏شود.
نایب رئیس- خیر این طور نیست، بنده معتقدم که باید در دستگاه رادیو تلویزیون با
Majlis:1 Volume:3 Sessions:51-67 Page:1687
همه برادران و خواهرانی که آنجا زحمت می‏کشند نشست، گفت و گو کرد و به توافق و تفاهم رسید، اول باید خطشان را مشخص کرد و باید گفت این خط، خط صدا و سیماست، کسانی که این خط را از صمیم قلب قبول دارند همکاری کنند و کسانی هم از صمیم قلب قبول ندارند. خوب نمی‏توانند همکاری بکنند، و باید در همه مؤسسات همین کار را کرد، پس جناب آقای صدوقی مسأله حریف و غیر حریف مطرح نیست کسی که به زور در هیچ جای مملکت نمی‏تواند کاری بکند.
منتظری- پس یک جای پایی برای رهبر بگذارید.
نایب رئیس- آقا هر سه قوه که اینجا گذاشته شده جای پای رهبر است.
موسوی تبریزی- همان طوری که فرمودید نمایندهمستقیم امام را وقتی کاری کردند که نتوانستند کاری بکند وای به حال نماینده غیر مستقیم.
ربانی شیرازی- شما قوای سه‏گانه را که آوردید حوزه علمیه یکی از وظایفش تبلیغات است باید نماینده تبلیغات دینی در آنجا باشد اصلًا تبلیغات دست حوزه علمیه است، به مقتضای شغلش باید در آنجا باشد. مسأله دیگر این‏که صبح راجع به مسأله امر به معروف و نهی از منکر صحبت شد آن هم به مقتضای شغلش یا نماینده هم باید از آن باشد اگر آن سازمان را داشته باشیم کفایت از حوزه علمیه را هم می‏کند.
نایب رئیس- دوستانی که موافق هستند نماینده رهبری اضافه شود در این شورا لطفاً دستشان را بلند کنند (فقط بیست و هشت نفر از پنجاه نفر در جلسه حاضر دست بلند کردند). موافقت نشد توجه فرماید این اصل پیداست که آن نماینده امام بیست و هشت نفر بیشتر طرفدار ندارند حالا دوستان می‏بینند که آن رأی نمی‏آورد. اگر این اصل را آقایان به خاطر این مسأله رأی ندهند بسیار خوب ما به رأی می‏گذاریم با 30 یا 32 رأی رد می‏شود و می‏ماند همین‏طور مطلق، پس بنابراین بنده اصل رأی را می‏خوانم و آقایان هم تکلیف شرعیشان را بدانند (همهمه نمایندگان)
ربانی شیرازی- برگردد به کمیسیون.
نایب رئیس- ما این قدر وقت نداریم که برگردد به کمیسیون، حالا موافقین با این‏که نمایندگان این سه قوه اضافه نمایند و موافقین با رهبری و نمایندگان کارکنان یعنی شورای پنج نفری، دست بلند کنند (سی و یک نفر دست بلند کردند) موافقت شد، بنده اصل رأی را برای رأی‏گیری می‏خوانم.
خزعلی- آقای بهشتی وقتمان کم است یک مقدار اصلاحیات بکنید بعد رأی بگیرید تا نماند برای بعد.
نایب رئیس- اصلاح دیگری ندارد جز این‏که آقایان یک عملشان اصرار دارند روی این‏که نماینده رهبری باشد و عده‏ای می‏گویند نماینده رهبری نباشد.
طاهری اصفهانی- من هم که اصرار دارم به همین رأی سفید می‏دهم.
نایب رئیس- خانم گرجی بفرمایید.
خانم گرجی- زیر نظر قوای مشترک آیا از طریق شورا باید اجرا بشود؟ اگر شورای سه گروه سه نماینده است پس چرا در شهر خودش رادیو و تلویزیون نباید داشته باشند؟ اگر شورا باشد اشکال فنی پیدا می‏کند اینجا سخن‏هایشان را می‏گویند و آنها هم به خاطر اشکالات فنی‏
Majlis:1 Volume:3 Sessions:51-67 Page:1688
اجرا می‏کنند.
یزدی- مسأله روشن است که بحث مدیریت رادیو و تلویزیون است، رادیو تلویزیون معمولی‏ترین مؤسسه است که متعلق به همه گروه‏ها است و بلاشک دخالت دولت هم در آن لازم است بنابراین سه نماینده باید باشد اگر آقایان قانع هستند که نماینده امام باشد چه بهتر آن وقت اضافه کنید و اگر آنهایی که می‏گویند نه، فکری می‏کنیم آنها هم به این رأی بدهند.
نایب رئیس- اجازه بفرمایید موافقان به این‏که بنویسیم «نمایندگان رهبری و مجریه و مقننه» دست بلند کنند (عده کمی دست بلندکردند) موافقت نشد.
ربانی املشی- در شورای عالی قضائیه وزیر دادگستری را هم شامل می‏شود.
نایب رئیس- نه آقا آن‏که گفتیم در رأس قوهقضائیه وزیر نیست گفتیم در رأس قوه قضائیه شورای عالی قضائی است، اگر می‏خواهید می‏نویسیم ولی عبارت را خراب می‏کند (مکارم- توی پرانتز بگذارید) اجازه بفرمایید بنده اصل 162 را برای رأی‏گیری می‏خوانم:
اصل 162 (اصل یکصد و هفتاد و پنجم)- در رسانه‏های گروهی رادیو و تلویزیون آزادی انتشارات و تبلیغات طبق موازین اسلامی باید تأمین شود، این رسانه‏ها زیر نظر مشترک قوای سه‏گانه قضائیه (شورای عالی قضائی) و مقننه و مجریه اداره خواهد شد ترتیب آن را قانون معین می‏کند.
لطفاً گلدان‏ها را برای رأی‏گیری ببرید.
 (اخذ رأی به عمل آمد و نتیجه آن به قرار ذیل اعلام گردید).
نایب رئیس- نتیجه رأی را اعلام می‏کنیم، عده حاضر در جلسه هنگام اخذ رأی پنجاه و نه نفر، شماره کل آراء پنجاه و نه رأی، موافق پنجاه و شش نفر، مخالف سه نفر، متنع هیچ، تصویب شد، تکبیر (حضار سه مرتبه تکبیر گفتند).
یک یادآوری تا آنجا که در خاطره ماست امروز روز میمون و مبارکی است برای این‏که دستور جلسه همه‏اش تصویب شد.
پرورش- روز ولادت حضرت هادی است.
8- پایان جلسه‏
نایب رئیس- با اجازه دوستان جلسه را ختم می‏کنیم.
 (جلسه ساعت هفده و سی و هشت دقیقه پایان یافت).
 (نایب رئیس مجلس بررسی نهایی قانون اساسی- دکتر سید محمد حسینی بهشتی‏
</section>
Majlis:1 Volume:3 Sessions:51-67 Page:1689
<section type="session" number="62" title="جلسه شصت و دوم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 10/ 15 دقیقه روز 16 آبان‏ماه 1358 هجری شمسی برابر با شانزدهم ذی‏حجه 1399 هجری قمری به ریاست آقای دکتر سید محمد حسینی بهشتی (نایب رئیس) تشکیل شد.
<section type="list" numbers="10">
فهرست مطالب‏
1- اعلام رسمیت جلسه و بیانات قبل از دستور آقای رشیدیان.
2- طرح اصل 15
3- طرح و تصویب اصل 18 (اصل شصتم)
4- طرح و تصویب اصل 15 (اصل پنجاه و هفتم)
5- طرح و تصویب اصل 51 (اصل شصت و پنجم)
6- طرح و تصویب اصل 1/ 65 (اصل هفتاد و هشتم)
7- طرح و اصل 1/ 83
8- طرح و تصویب اصل 1/ 87 (اصل یکصد و یازدهم)
9- طرح اصل 2/ 87
10- پایان جلسه‏
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1691
1- اعلام رسمیت جلسه و بیانات قبل از دستور آقای رشیدیان‏
نایب رئیس- بسم الله الرحمن الرحیم‏
رسمیت جلسه اعلام می‏شود آقای رشیدیان بفرمایید.
رشیدیان- بسم الله الرحمن الرحیم‏
بعد از هر انقلابی دشمن حملات خودش را متوجه ارکان انقلاب می‏کند این یک فرمول طبیعی و بدیهی است بعد از هر انقلابی معمولًا مردم حکومت و قدرت را به دست می‏گیرند این قدرت‏ها معمولًا به صورت کمیته‏ها و به شکل پاسداران ظاهر می‏شوند تا انقلاب را پاسداری نمایند. دشمن هم متوجه می‏شود و این حرفه اوست که به حکم اساسی انقلاب پاسدار و کمیته یا عناوین روبه‏رو شود، آنها را ترور می‏کند، به آنها تهمت می‏زند و حتی با اشاعه تهمت‏ها از زبان و از چشم دوست می‏افتد و با زبان دوست تهمت می‏خورد آن‏چه که بر خط انقلاب است و آن‏چه که در خط امام است و آن‏چه که در خط امت است از بدو پیروزی نسبی انقلاب مورد تهاجم دشمن بوده است از کمیته پاسدار و شورای انقلاب و بازوان انقلاب و شخصیت‏های اصیل انقلابی هم ترور شده‏اند و هم ترور شخصیتی شده‏اند. اگر تاریخ انقلابات را ورق بزنیم می‏بینیم دولت‏ها، حکومت‏های مردمی و انقلابی به محض این‏که روی کار آمدند کمیته‏هایی که نیروی خود مردم هستند آنها را تقویت می‏کنند و هم اکنون در نیکاراگوئه حکومتی که در روی کار هست دائماً توصیه می‏کند که کمیته‏ها و بازوان انقلاب را روز به روز بایستی تقویت کرد این یک مسأله بدیهی و طبیعی است. یکی از ارکان انقلاب ما مجلس خبرگان است، که نمایندگان آن با نوشتن قانون اساسی سرنوشت آتیه و سرنوشت نسل‏های آینده مملکت را تعیین می‏کنند. قانون اساسی به روابط و قوانین و مقررات گذشته خاتمه می‏دهد. قانون اساسی ایران بر اساس مکتب اسلام جامعیت اسلام، روابط طاغوتی را به زباله‏دان تاریخی می‏اندازد، قانون اساسی و اساس جامعیت اسلام، ضوابط اسلامی و موازین اسلامی جایگزین روابط غیر انسانی و ضد مردمی می‏نماید. گرسنگی بر اساس کتاب و سنت همه مقررات و روابطى که جامعه را در فقر محرومیت و گرسنگی و بیچارگی و استعمار و استبداد می‏برد، هم آنها را در هم می‏پیچد و نظامی نو، تازه، الهی بر اساس علم و تقوی جایگزین آن می‏سازد این است که دشمن دستپاچه و نگران بوده است این است که دشمن باعجله و شتاب دسیسه و نیرنگ می‏کند و از بدو شروع این مجلس دسیسه‏ها و توطئه‏ها هر چه بیشتر اوج می‏گیرد و کنار این مملکت هر عنصر ناپاکی، آنهایی که شناخته شده‏اند، عناصر معلوم الحال و وابسته به رژیم سیا و ساواک دست به دست هم داده با تجدید سازمان و جذب سازمان‏های جاسوسی آمریکا و اسرائیل و انگلیس سعی کرده‏اند از اذهان عمومی را به زعم خود علیه این مجلس بشورانند و مشوب کنند. متأسفانه به قول استاد دکتر شریعتی شهید، شعار را دشمن طرح می‏کند و روشنفکرنمای لوکس تکرار
Majlis:1 Volume:3 Sessions:51-67 Page:1692
می‏کند و عنوان می‏کند و دوست (یعنی دوست نادان) آن را رواج می‏دهد حتی آنها که خود را در خط امام و اسلام و در صف مسلمین می‏دانند از تهمت زدن و افترا بستن و مشوب کردن اذهان عمومی نسبت به انقلاب و مخصوصاً به مجلس خبرگان دست کمی از دشمنان نداشتند آنها کادر رهبری را و خط امام امت را که روحانیت مبارز هست مورد حمله قرار داده‏اند این‏که این طور من صحبت می‏کنم به علت این نیست که بیشتر شما روحانی هستید شما روحانی هستید و در مقابل من قرار گرفته‏اید اگر این طور تصور بکنم، این خودش شرکت است اگر کسی این طور بر اساس این موجودیتی که هست تظاهر کند واقعیت حقیقت را بعداً تاریخ نشان می‏دهد که باز به قول آن شهید راه آزادی، زیر یکی از این قراردادهای ننگین را یک آخوند از نجف برگشته، (این یک تعبیری است که او گفته است) و یک مرجع عالیقدر امضا نکرده است ولی در عوض زیر تمام این قراردادهای استعماری بعضی دکترها و مهندسین، روشنفکرنماهای غرب‏زده امضا کرده‏اند، و اساساً بعد از انقلاب مشروطیت، با رهبری مذهبیون و مسلمانان و مراجع عالیقدر همین غرب‏زده‏های از فرنگ برگشته، آنها که همواره در کنار گود بوده‏اند و آنهایی که همیشه در حال رفاه، امنیت و آرامش بودند برگشتند و با یک کودتا قدرت را از دست انقلابیون، از رنجیده‏ها، از زندان کشیده‏ها و از شکنجه دیده‏ها گرفتند. (با یک کودتا) اما نه با کودتای نظامی بلکه با یک کودتای نامرئی و با یک کودتای خزنده و یا یک کودتای روشنفکرانه (به اصطلاح روشنفکرانه) حکومت را گرفتند و هم اکنون با عنوان کردن شعار استعمار دیکتاتوری تحت عنوان نعلین دیکتاتوری آخوندی و دیکتاتوری دینی و مذهبی و استبداد مذهبی باز هم این سیاسی کارها که نمی‏توان اسم آنها را سیاستمدار نامید، در صدد کودتا هستند، تا این ملت را و این امت را از کادر رهبری و امام جدا کنند و باز هم آن روزی فرا رسد که این ملت، کشور را دو دستی تحت نام حقوق بشر و غیره تقدیم استعمار و تقدیم اربابان خود نمایند. اما خوشبختانه امروز تا نهضت مشروطیت از زمین تا آسمات فاصله است این ملت در اثر تجربیات تلخ تاریخی از نظر سیاسی آگاه و بیدار و متنبه شده است، و این است که فریادشان بلند است، و همه‏جا به دنبال علماء با عمل روحانیت مجاهد و مبارز مخصوصاً رهبری امام مثل پروانه پر می‏زنند و شعارشان این است که ما، مارگزیده هستیم و از طناب سیاه و سفید می‏ترسیم و به قول مثال معروف که می‏گویند وقتی می‏گویند که چرا اعضاء مجلس خبرگان اکثراً روحانی هستند و نمایندگان مجلس خبرگان غالباً از قشر روحانی و علمای مذهبی هستند این سؤال را بایستی از ملت عزیز ایران بکنیم نه از آقایان که بیشتر ملت عزیز ایران در انتخاب مجلس خبرگان شرکت کردند اغلب از اقشار کارگر و زحمت‏کش بوده‏اند نه از آقایان و نه از روشنفکرنماها، همه کسانی که به روحانیت و به مجلس خبرگان رأی دادند از طبقه کارگر، کشاورز، دانشجو، دانش‏آموز، دبیرستانی، دبستانی و از گروه‏های متعدد و مختلف بوده‏اند، از گروه خواهان استعمار و استبداد نبوده‏اند آنها می‏گویند که ما از ریسمان سیاه و سفید می‏ترسیم عنان اختیار حکومت را به دست روشنفکران لوکس دادیم آنها مسیر نهضت مشروطیت را تا کودتای رضاخانی و استبداد پسرش (محمدرضا) به انحراف کشاندند آنها از زبان آن باز شکاری و مرغ خانگی چنین نقل‏قول می‏کنندکه باز شکاری به مرغ خانگی گفته ست این همه آدمیان که به تو می‏رسند و آب دانه می‏دهند هوس گرفتن تو را می‏کنند چرا از این بام به آن بام می‏پری؟ مرغ خانگی به باز شکاری جواب داد که اگر تو مرغی را در تابه، بریان می‏دیدی، اگر من‏
Majlis:1 Volume:3 Sessions:51-67 Page:1693
بام به بام، کوه به کوه پریدم؛ عشق این ملک در نتیجه عشق این ملت که نتیجه تجربیات بر اساس واقعیت تاریخ است را آنها دیده‏اند که همواره در صف مقدم مبارز مذهبیون علماء و دانشمندان اسلامی بوده‏اند، آن کسانی که می‏گفتند «دین» افیون ملت است آنها که در سال 1342 آن اصلاحات فریبنده‏وار و دیکتاتورگونه پسر رضاخان را تعقیب می‏کردند و آن را اصلاحات ارضی می‏نامیدند و آن عمل را عمل مترقی و یک قدم جلوتر به حساب می‏آورند، امروزه الحمدلله حرف خودشان را پس گرفته‏اند، عوض کردند و می‏گویند روحانیان و مذهبیون اینها برای مبارزه در مقابل ظلم و بی‏عدالتی خیلی خوب می‏جنگند. تا زمانی که یک رژیم مستبد و متجاوز باشد اینها می‏جنگند اما به محض این‏که به پیروزی نهایی رسیدند و رژیم منفور و منحط و مستبد را شکست دادند دیگر بعد از آن روحانیت برنامه‏ای ندارند چیزی و اندیشه‏ای برای حکومت ندارد. گروه روحانیون و مذهبیون نمی‏توانند مملکت را اداره نمایند و اینها عاری از سیاست مملکت‏داری هستند. از اول آنها می‏گفتند «دین» افیون ملت است و حالا واقعیت دین و روحانیت برای آنها روشن شده و یقین حاصل کردند که فقط و فقط روحانیت و مذهب بزرگ‏ترین سد و سنگری است در مقابل استبداد و استعمار و استثمار، ناچار حرف خودشان را بر اساس واقعیت عوض کردند. اما باید به آنها نشان بدهیم ما به دنیا گفته‏ایم و وعده‏ای بزرگ داده‏ایم و ادعای بزرگی کرده‏ایم با مفهوم کلمات‏
حکومت اسلامی عدالت اسلامی و بر اساس موازین قرآن که می‏فرمایند شما بهترین ملت و امتی هستید که خروج می‏کنید و خودتان را نشان می‏دهید و سرمشق جهان بشری قرار می‏گیرید. بنابراین نباید در عملتان مغرور بشوید در رابطه قدرتی که به دست آورده‏ایم، که این قدرت نیست به دست آورده‏ایم بلکه قدرت خدایی است که با لطف خدای متعادل به ملت برگردانده شده است نباید در کارمان مغرور باشیم و نباید در کارمان لحظه‏ای غفلت نماییم و باید تا آنجا که ممکن است آن مکتب مترقی اسلام و این اصولی که ارائه می‏کنیم را متجلی سازیم. بنابراین من توصیه می‏کنم که به برادران عزیز چه در داخل این مجلس و چه در خارج این مجلس که تشکیلات زمان انقلاب و طول انقلاب را از دست ندهند باید دوباره انقلاب را سازماندهی کرد، باید دوباره برای پیشبرد این اهداف مقدس ملی، قلم‏ها را به دست گرفت و دشمن در مقابل انقلاب ما نه تنها جبهه خودش را از دست نداده است بلکه خیلی کوشیده است که از گذشته هم بیشتر تقویت نماید و بلکه تجدید قوای نموده و سازماندهی کرده است.
بنابراین، این ما هستیم که اسلحه قلم را و این اسلحه سخن را که مال ماست و در تاریخ فرهنگ عمیقی بنا نهاده شده است باید به دست بگیریم و درمقابل دشمنی که به طریق مختلف و نیرنگ‏های گوناگون برای تضعیف این انقلاب کوشش و تلاش نموده‏و می‏خواهد با دست زدن به چنین نیرنگ‏های پلید و با دست زدن به سلاح‏های گرم به آن مقاصد شوم و خبیث خودش برسد و انقلاب را خدای نکرده پس بزند و یا این‏که از هم متلاشی بکند پس آقایان، بر ماست که درمقابل این شیاطین دست به دست هم داده و سنگر مقدس خودمان را هر چه بیشتر از پیش مستحکم‏تر بسازیم. اگر فعلیت نکنیم وتحلیل برویم و سِر بشویم آن وقت بایستی فاتحه این انقلاب، نه فاتحه اسلام را هم بخوانیم. ما در یک برهه زمانی حساس قرار گرفته‏ایم. حالا موقع شعار و تظاهرات نیست بلکه اکنون موقع عمل و کار جهاد سازندگی است. امروز مرحله بیداری است، وقتی رهبر عزیزمان با آن سن و سال در
Majlis:1 Volume:3 Sessions:51-67 Page:1694
شبانه‏روز بیش از دو ساعت یا کمتر و زیادتر نمی‏خوابد و استراحت نمی‏کند این وظیفه ماست که از امام امت پیروی نموده و دست به فعالیت بیشتری بزنیم. ای عالم و ای روحانی و ای فقیه، درست است که من لیاقت آن را ندارم که شماها را پند و اندرز بدهم ولی قرآن شریف به ما یاد می‏دهد و می‏فرماید: «وَتَوَاصَوْا بِالْحَقِّ وَتَوَاصَوْا بِالصَّبْرِ». «وَذَکِّرْ فَإِنَّ الذِّکْرَى تَنْفَعُ الْمُؤْمِنِینَ» هر مؤمنی کوچک یا بزرگ می‏تواند یادآوری کند. مؤمنین مانندبازوان و دست‏های یکدیگرند این اجازه را خدا به من داده است که هشدار به برادران وخواهران خود بدهیم. اول خطاب به روحانیت، هر روحانی که صدای مرا می‏شنود و دلش برای اسلام می‏طپد و احساس نسبت به این انقلاب دارد و احساس مسؤولیت می‏کند و برای انجام وظایفش احساس مسؤولیت می‏کند و برای پیشبرد این هدف مقدس برای رضای خدا و برای ملت گام بر می‏دارد، مبارزه می‏کند و مبارزه کرده است باید هوشیار باشیم و باید دائماً خودمان را نسبت به پیروزی نهایی انقلاب بسازیم و این راه را ان شاءالله تا آخر برسانیم. باید خودمان را به سلاح زور مجهز نماییم باید اخلاق خود را مخصوصاً روحانیت، بر اساس موازین اسلام بسازیم تا الگو برای جهان بشری شود. در خاتمه توجه شما را به بعضی مطالب و اکاذیب و شایعه‏پراکنی‏هایی که در روزنامه‏ها درج می‏گردید جلب می‏کنم، متأسفانه ما فکر می‏کردیم آنها، همان عده معدودی هستند اما ملاحظه می‏کنیم بعضی از نوجوانان ما ناآگاهانه؛ که بیشتر جنبه کنجکاوی دارد انتقادی می‏کنند و این تا اندازه‏ای خوب است. پپیشنهاد می‏کنیم که اولًا همه گویندگان مجلس خبرگان بعد از پایان قانون اساسی هر روز به یک شهر تشریف ببرند و قانون اساسی رابرای ملت تشریح نمایند که آنها از ماهیت و محتوا و ازکیفیت آن مطلع باشند و روشن باشند، تا بدانند که اسلام چه قوانین مترقی و مقدس دارد که نه وابسته به شرق است و نه غرب، بلکه موازین اسلام مدون گردیده و در اختیار مردم است و نه وابسته به غرب است بلکه طبق موازین اسلام مدون گردیده و در اختیار مردم گذاشته شده است. دوم این‏که به آنهایی که اهل قلم هستند و قلمی دارند، به آنها توصیه می‏شود، قلم بردارند و در مقابل این روزنامه‏ها و این سمپاشی‏ها بنویسند، ولو این‏که موجز و مختصر باشد. حتی چرا ما خودمان روزنامه نداشته باشیم که آن‏چه حقیقت دارد در روزنامه خودمان منعکس نماییم، چرا حوزه علمیه قم و همچنین حوزه‏های دیگر علمیه و جاهای دیگر از خودشان نشریه‏هایی برای افشا و روشنگری نداشته باشد و همچنین توجه شما را به منطقه خوزستان که بارها برادر عزیز جناب آقای کیانوش اشاره‏ای فرمودند و همچنین جناب حجهالسلام کرمی فرمودند معطوف می‏دارم که ایشان و خودم در سفر اخیر از آنجا برگشتیم با همه این بودجه‏ای که از نفت به خوزستان اختصاص داده‏اند، یعنی یک روز پول نفت را به منطقه مذکور، منظور داشته‏اند، متأسفانه باز دیدم که وضع زندگی مردم به همان چهره و همان صورت و روش سابق است. همان زن بیچاره بیابانگرد و همان مرد و زن بیچاره مشک را به دوش می‏گیرد و هنور به آنجا کوچک‏ترین توجهی نشده است. باید آقایان به درددل آنها برسیم و به درددل تمام اقشار مستضعف داروی مؤثری بگذاریم. اگر شورای انقلاب صدای مرا می‏شنوندکه در این مورد پیشنهاد کرده‏ایم و باز هم پیشنهاد می‏کنیم که مسؤولیت و این پست‏های حساس را به دست عناصر انقلابی واقعی در سراسر مملکت بگذارید. افرادی که خودشان دلسوخته و دلسوزند و متفکرند و پای مکتب حقیقت سوخته‏اند. این کارها و مسؤولیت‏ها و پست‏های حساس را به دست آنها بسپارید. نه به دست بیگانه از مکتب و بیگانه از انقلاب‏
Majlis:1 Volume:3 Sessions:51-67 Page:1695
که اساساً انقلاب را قبول ندارند، به دست آنهایى که خیال می‏کنند این انقلاب که صورت گرفته است یک انقلاب ساده است. و آنها خیال می‏کنند که یک انقلاب بعدی بایستی بیاید و آنها را نجات بدهد، و همچنین در پیش خودشان تبلیغ می‏کنند، امید ملت ایران، من نمی‏دانم این مطلب را یک آدم عادی و یا یک سرهنگ به چه جرأت می‏تواند بگوید، امید ملت ایران تنها امام خمینی است، امید ملت ایران تنها کادر رهبری است، ایدئولوژی، عامل مکتب و مذهب است و نه من امید ملت ایران فقط امام خمینی است و کادر رهبری، خدا آن روز را نیاورد مادامی که این مرد زنده باشد و امید است ایران نباشد که «امام» است.
والسلام علیکم و رحمه الله و برکاته‏
منتظری- بسم الله الرحمن الرحیم- کارکنان مجلس بررسی قانون اساسی برحسب نوشته‏ای نوشته‏اند، همبستگی خودشان را و پشتیبانی خودشان را از عمل انقلابی دانشجویان که پیرو خط امام و رهبر بزرگ ملت ماست، اعلام کرده‏اند و تقاضا کرده‏اند که این پشتیبانی و همبستگی آنان به سمع همه آقایان نمایندگان و همه ملت ایران اعلام بشود.
2- طرح اصل 15
نایب رئیس- بسم الله الرحمن الرحیم- دستور جلسه را آغاز می‏کنیم. اصل 15 مطرح است که قرائت می‏شود.
 «اصل 15- قوای حاکم در جمهوری اسلامی عبارتند از: قوه مقننه، قوه قضائیه و قوه مجریه، که تحت ولایت رهبری اعمال می‏کردند. این قوا مستقل از یکدیگر می‏باشند و ارتباط میان آنها به وسیله رئیس‏جمهوری برقرار می‏گردد».
نایب رئیس- اگر دوستان اجازه فرمایند و موافق باشند این عبارتی را که خدمتشان می‏خوانم یک اصلاح خوبی است، اگر آقایان موافق‏اند. «زیر نظر رهبری بر طبق اصول آینده این قانون».
سبحانی- اینجا هم بایستی «زیر نظر ولایت امر و امامت امت» باشد و زیر نظر ولایت امر و امامت امت اعمال می‏گردد.
نایب رئیس- ما هم همین را گفتیم «زیر نظر ولایت امر و امامت امت بر طبق اصول آینده این قانون» آقایان با این عبارت موافق‏اند؟ (نمایندگان- بلی) آقایان اجازه فرمایند حالا که اصلاح شد، دیگر روی آن صحبتی نشود و به رأی‏گیری گذاشته شود. اصل 15 را برای گذاشتن به رأی می‏خوانم؛ بعضی از آقایان دوستان مثل این‏که تشریف نیاورده‏اند.
سبحانی- آقای مکارم و صافی مریض هستند.
عده‏ای از نمایندگان- آقای دکتر بهشتی لطفاً تا آمدن همکاران دوستان اصل بعدی را مطرح بفرمایید تا آنها هم تشریف بیاورند.
3- طرح و تصویب اصل 18 (اصل شصتم)
نایب رئیس- دو سه نفر از دوستان بایستی به این زودی به جمع ما ملحق بشوند. پس اجازه بفرمایید حالا متن اصل 18 را مطرح و قرائت نمایند و روی آن هم بحث و بررسی بشود تا دوستان ما در جلسه شرکت کنند. پس اگر موافقید اصل 18 را بخوانید و روی آن هم بحث‏
Majlis:1 Volume:3 Sessions:51-67 Page:1696
و بررسی بشود تا آقایان برای رأی تشریف بیاورند. پس اصل 18 قرائت می‏شود-
 «اصل 18- اعمال قوه‏مجریه از طریق رئیس جمهور و هیأت وزیران است».
نایب رئیس- روی این اصل آیا در جلسه صبح بحث شده است یا نه؟ (نمایندگان- خیر روی این بحث نشده است) در این اصل در جاهای دیگر اشاره شده که به رهبری اختیاراتی داده شده است، درمورد ارتش هم گفته شده است.
سبحانی- مفهوم این اصل نیست به آن نقص است که این مثل آن می‏ماند که در اصل 87 بگذاریم که: 1) وظایف و اختیارات رهبری 2) نصب مقامات عالی چیست؟ 3) فرماندهی کل نیروهای مسلح تحت نظر کیست؟ بنابراین بایستی نواقص این اصل 18 برطرف گردد و تکمیل بشود.
رحمانی- اعمال قوه مجریه مثل این‏که گفته شده است از طریق قوه مجریه است و این یک دور است و صحیح نیست که قوه مجریه همان هیأت وزیران و رئیس جمهور است.
سبحانی- این عنوان از طریق اشخاص است؟ جوابش را بدهید.
نایب رئیس- اصل 88 تکلیف این اصل 18 را معین کرده است. بنابراین اصل 18 باید با رعایت مفاد اصل 88 تنظیم شود (کرمی- باید با در نظر گرفتن اصل 88 نوشته بشود) اصل 88 را برای دوستان می‏خوانم- «پس از مقام رهبری رئیس جمهور عالی‏ترین مقام رسمی کشور است و مسؤولیت اجرای قانون اساسی و تنظیم روابط قوای سه‏گانه و ریاست قوه مجریه را جز در مواردی که مستقیماً به رهبری مربوط می‏شود ...» بنابراین اگر اینجا ما بنویسیم «اعمال قوه مجریه در اموری که مستقیماً به رهبری مربوط می‏شود از طریق رئیس‏جمهور و هیأت وزیران است».
جوادی- این اصل 15 که باید الان تصویب بشود، نباید که این سه قوه زیر نظر ولایت امر اجرا بشود لذا در آنجا مسأله رهبری مطرح نشده است.
نایب رئیس- ما وقتی در اصل 88 نوشتیم که ریاست قوه مجریه را جز در اموری که مستقیماً به رهبری مربوط می‏شود بر عهده دارد، دیگر بحثی نمی‏ماند. بنده می‏گویم که اصل 18 با اصل 88 که قبلًا تصویب شده هماهنگ می‏شود، بر عهده دارد این «جز» باید در اینجا بیاید و الا فرقی بین این اصل و آن اصل هماهنگی نخواهد بود.
جوادی- اگر در اصل 18 بگوییم رئیس قوه مجریه رئیس‏جمهور را باید استثناء بکنیم ولی در آنجا به عنوان یک مجرا و یک راه اعمال ذکر شده و در اصل 15 آمده که تمام این سه قوه زیر نظر ولایت امر است بنابراین نیازی به استثنا نیست.
نایب رئیس- توجه فرمایید از این طریق نیست، وقتی شما می‏گویید نصب رئیس ستاد یا فرماندار کل، این دیگر از طریق آن هم نیست. پس باید استثناء باشد چون قوه مجریه است.
رحمانی- نظارت ولی امر از طریق رئیس‏جمهوری اعمال می‏شود، این زائد است و باید اصلاح شود.
نایب رئیس- بنویسیم اعمال قوه مجریه جز در اموری که در این قانون مستقیماً بر عهده رهبری گذارده شده از طریق رئیس‏جمهور و هیأت وزیران است و اصل 18 را برای‏
Majlis:1 Volume:3 Sessions:51-67 Page:1697
رأی‏گیری می‏خوانیم:
اصل 18 (اصل شصتم)- اعمال قوه مجریه در اموری که در این قانون مستقیماً بر عهده رهبری گذارده شده از طریق رئیس‏جمهور و هیأت وزیران است.
 (اخذ رأی به عمل آمد و نتیجه به شرح زیر اعلام شد).
نایب رئیس- عده حاضر در جلسه هنگام رأی‏گیری پنجاه و پنج نفر، تعداد کل آراء پنجاه و پنج رأی، موافق چهل و هشت رأی، مخالف سه رأی، ممتنع چهار رأی، تصویب شد. تکبیر (حضار سه مرتبه تکبیر گفتند).
4- طرح و تصویب اصل 15 (اصل پنجاه و هفتم)
نایب رئیس- اصل 15 را برای رأی‏گیری می‏خوانم:
اصل 15 (اصل پنجاه و هفتم)- قوای حاکم در جمهوری اسلامی عبارتند از:- قوه‏مجریه، قوه قضائیه و قوه مقننه، که زیر نظر ولایت امر و امامت امت بر طبق اصول آینده اعمال می‏گردند. این قوا مستقل از یکدیگرند و ارتباط میان آنها به وسیله رئیس‏جمهور برقرار می‏شود.
 (اخذ رأی به عمل آمده و نتیجه به شرح زیر اعلام شد).
نایب رئیس- عده حاضر در جلسه هنگام رأی پنجاه و شش نفر؛ تعداد کل‏آراء پنجاه و شش رأی، موافق پنجاه و یک رأی، مخالف یک رأی، ممتنع چهار رأی، بنابراین تصویب شد. تکبیر (حضار سه مرتبه تکبیر گفتند).
ملاحظه می‏کنید این اصولی که الان تصویب می‏شود اینها از اول ناتمام مانده بود. در حقیقت ما بررسی قانون اساسی را تمام کرده‏ایم فقط در اثناء برخی از اصول بود که اتخاذ تصمیم درباره آنها موکول می‏شده به اتخاذ تصمیم درباره اصول بعد از آنها، حال توانسته‏ایم درباره اصول بعد از آنها رأی بگیریم این است که اظهارنظر و رأی‏گیری درمورد اینها اصول آسان شده و روی آنها قبلًا مفصل بحث شده است. علاوه بر این‏که امروز صبح ساعت‏ها پیرامونش بحث شده مخصوصاً این اصل 18 که مربوط به اصل 88 می‏شد که توانستیم به راحتی تکمیل و تصویب بکنیم و نیز اصل پانزده، اکنون اصل 31 خوانده می‏شود.
 «اصل 31» مطبوعات و نشریات آزاد است و غیر از کتب و نشریات مضره اسلام به دین اسلام یا استقلال و امنیت کشور یا عفت عمومی یا مشتمل بر نشر اکاذیب و ترویج فساد یا اهانت به مقدسات دینی و آبرو و حیثیت اشخاص جرائم مطبوعاتی و کیفیت رسیدگی به آنها را قانون معین می‏کند.
نایب رئیس- آقای جوادی (جوادی- سؤالی دارم) آقای بنی‏صدر (بنی‏صدر- مخالف هستم) آقای رحمانی (رحمانی- تذکری دارم) آقای نوربخش (نوربخش- مخالف هستم) آقای رشیدیان (رشیدیان- تذکر دارم) آقای یزدی (یزدی- اصلاح عبارتی) آقای دکتر قائمی (دکتر قائمی- تذکر دارم) آقای موسوی زنجانی (موسوی زنجانی- تذکر دارم). آقای علی تهرانی (علی تهرانی- موافق) آقای پرورش (پرورش- تذکر) آقای بشارت (بشارت- مخالف) آقاس عضدی (عضدی- مخالف) آقای خامنه‏ای (خامنه‏ای- تذکر) آقای موسوی تبریزی (موسوی تبریزی- موافق) آقای موسوی اردبیلی (موسوی اردبیلی-
Majlis:1 Volume:3 Sessions:51-67 Page:1698
مخالف) آقای موسوی اصفهانی (موسوی اصفهانی- تذکر) آقای غفوری (غفوری- مخالف) آقای ربانی شیرازی (ربانى شیرازی- تذکر دارم) آقای هاشمی‏نژاد (هاشمی‏نژاد- باشکل عبارت مخالفم) آقای تهرانی‏
تهرانی- اگر اجازه بفرمایید این اصل را بگذاریم برای آخر جلسه زیرا بحث زیادی دارد.
5- طرح و تصویب اصل 51 (اصل شصت و پنج)
نایب رئیس- با اجازه دوستان بررسی این اصل را به آخر جلسه موکول می‏کنم. حالا اصل 51 رامی‏خوانم-
 «اصل 51- پس از پایان انتخابات مجلس شورای ملی با حضور دو سوم مجموع نمایندگان که رسمیت می‏یابند و تصویب لوایح آیین‏نامه مصوب داخلی انجام می‏گیرد مگر در مواردی که در قانون اساسی نصاب خاص تعیین شده باشد».
برا ی تصویب آیین‏نامه داخلی موافقت دو سوم از مجموع لازم است.
نایب رئیس- آقای فوزی بفرمایید.
فوزی- اینجا نوشته‏اید پس از پایان انتخابات، مجلس تشکیل می‏یابد ممکن است در یک شهر به مناسبت نامساعد بودن اوضاع انتخابات انجام نگیرد یا از نظر امنیتی انتخابات تمام نشود آن وقت لازمه‏اش این است که مخصوصاً در دور اول مجلس تشکیل نشود برای این مورد وضع کردستان را می‏توانیم در حال حاضر مثال بزنیم.
نایب رئیس- می‏توانیم بنویسیم پس از برگزاری انتخابات که دیگر این مفهوم را نداشته باشد و دغدغه‏ای به وجود نیاورد. دوستان موافقید این را «برگزاری» بنویسیم (بعضی از نمایندگان- بلی)
فوزی- پس بهتر است بنویسیم «به نحوه تصویب لوایح» نه تصویب لوایح.
نایب رئیس- بسیار خوب اگر عبارت به همین شکل باشد بهتر است، دیگر نحوه را اضافه کردن نیازی ندارد اگر بگویند نماز طبق احکام شرع انجام می‏شود یعنی چه؟ این هم همان طور است و عیبی ندارد و اشکالی ایجاد نمی‏کند آقای سبحانی.
سبحانی- در هیچ مجمعی و مجلسی چنین چیزی نیست، اهمیتی ندارد.
سبحانی- برای این‏که هیأت رئیسه برگزیده اکثریت باشد نه برگزیده پنجاه و یک نفر یا چهل و نه نفر.
یزدی- عبارت این است که مگر مواردی که در قانون اساسی نصاب تعیین شده باشد باید بنویسیم نصاب خاصی تا درست شود.
نایب رئیس- این جمله «مگر در مواردی که نصاب تعیین شده باشد» این موارد در کجا است؟
نایب رئیس- در اصل بعد از اصل 1- 65 است و در اصل‏های بعدی هم هست.
رحمانی- خوب طبق آیین‏نامه مصوب داخلی شامل نصف به اضافه یک هم هست پس‏
Majlis:1 Volume:3 Sessions:51-67 Page:1699
اینجا اکثریت مطابق ندارد. (نایب رئیس- پس شما مخالفید؟) عرض می‏کنم که اکثریت به معنای نصف به اضافه یک را اجازه بدهید این درست است.
نایب رئیس- آقای رشیدیان.
رشیدیان- یکی این‏که دو سوم مجموع نمایندگان، منظور نمایندگان در مرکز است یا شهرستان‏ها؟
نایب رئیس- خیر مجموع نمایندگان در تمام مملکت که انتخاب شده‏اند یعنی دو سوم کل نمایندگان منتخب.
رشیدیان- دیگر این‏که تمام جلسه مجلس شورای ملی یا دو سوم رسمیت پیدا می‏کند یا فقط جلسه اول؟
نایب رئیس- تمام جلسات- دوستان اجازه بفرمایید که ممکن است ابهام داشته باشد یعنی دو سوم دویست و هفتاد نفر می‏شود یکصد و هشتاد نفر با این‏که دو سوم نمایندگان انتخاب شده، چون اگر ده نفر، هشت نفر انتخاباتشان به اشکالی برخورد کند تکلیف چیست؟ نظر دوستان چیست؟ مثلًا اگر دویست و پنجاه نفر هم انتخاب شده‏اند و انتخاب بیست نفر به اشکال برخورد کرده از آن دویست و پنجاه نفر باید یکصد و هشتاد نفر حاضر باشند تا مجلس رسمیت پیدا کند یک وقت است می‏خواهید بگویید اگر دویست و پنجاه نفر انتخاب شده دو سوم دویست و پنجاه نفر یعنی یکصد و شصت و هفت نفر؟ (پرورش- اینجا مجموع نوشته شده است) پس باید بنویسیم دو سوم مجموع نمایندگان انتخاب شده، اجازه بفرمایید اول این سؤال مشخص بشود (علی تهرانی- ممکن است بعداً به جمعیت تهران تعداد زیادی اضافه شود آن وقت ممکن است این حرف شما ایجاد اشکال کند) هیچ اشکالی ندارد. ده سال دیگر می‏شود دویست و نود نفر را حساب می‏کند و اشکالی هم ندارد ما می‏گوییم ممکن است در یک انتخاباتی سه نفر نماینده امکان انتخاباتشان فراهم نباشد.
طاهری خرم‏آبادی- آنهایی که انتخاب نشده‏اند که نماینده نیستند پس قهراً منحصر می‏شود در تعداد انتخاب‏شدگان.
ربانی شیرازی- اگر حد نصاب برای تصویب لوایح در اینجا ذکر بشود بهتر است.
نایب رئیس- این را خود آیین‏نامه مجلس آینده مشخص خواهد کرد احتیاجی نیست که در قانون اساسی مشخص شود آقای موسوی زنجانی بفرمایید.
موسوی زنجانی- بنده در این مورد آیین‏نامه داخلی دو سوم مجلس خواستم بگویم که این حد نصاب زیاد است.
نایب رئیس- اجازه بفرمایید به نظرم اشکال ناشی از این کلمه است. اشکال مربوط به این کلمه «مجموع» است که نوشته است برای تصویب آیین‏نامه داخلی موافقت دو سوم نمایندگان حاضر لازم است نه مجموع نمایندگان یعنی اگر مجلس با یکصد و هشتاد نفر رسمیت پیدا می‏کند آن وقت برای آیین‏نامه باید یکصد و هشتاد رأی داشته باشیم این باید باشد. اگر یکصد و هشتاد نماینده داریم و دو سوم یکصد و هشتاد نفر کافی است، منظور آقایان هم علی القاعده همین بوده است برای تصویب آیین‏نامه داخلی دو سوم حاضرین لازم است.
موسوی تبریزی- اگر نمایندگان دویست و هفتاد نفر باشند و یکصد و بیست نفر در
Majlis:1 Volume:3 Sessions:51-67 Page:1700
مجلس حاضر شد، هشتاد نفر برای تصویب آیین‏نامه داخلی کافی است؟
نایب رئیس- ما الان نوشتیم رسمیت جلسه با یکصد و هشتاد نفر، آن وقت معنایش این است که اگر یکصد و هشتاد نفر هستید یکصد و بیست هزار نفرشان که رأی دادند برای تصویب آیین‏نامه کافی باشد. (موسوی تبریزی- اگر نصف هم کنترل رأی دادندکافی است) خیر آقا گفتم از دویست و هفتاد نفر یکصد و هشتاد نفر حاضر باشند حالا اصل 51 را برای رأی‏گیری می‏خوانم که‏
اصل 51 (اصل شصت و پنجم)- پس از برگزاری انتخابات جلسات مجلس شورای ملی با حضور دو سوم که جموع نمایندگان رسمیت می‏یابد و تصویب طرح‏ها و لوایح طبق آیین‏نامه مصوب داخلی انجام می‏گیرد مگر در مواردی که قانون اساسی بر نصاب خاصی تعیین شده باشد برای تصویب آیین‏نامه داخلی موافقت دو سوم حاضرین لازم است.
 (اخذ رأی به عمل آمد و نتیجه به شرح زیر اعلام شد)
نایب رئیس- نتیجه رأی‏گیری عده حاضر هنگام اخذ رأی پنجاه وهفت نفر، شماره کل آراء پنجاه و هفت رأی، موافق پنجاه و شش رأی مخالف هیچ، ممتنع یک رأی، بنابراین تصویب شد. تکبیر (حضار سه مرتبه تکبیر گفتند).
6- طرح و تصویب اصل 1/ 65 (اصل هفتاد و هشتم)
نایب رئیس- اصل 1/ 65 مطرح است که قرائت می‏شود:
 «اصل 1/ 65- اصلاحات جزئی خطوط مرزی تعیین حدود در صورتی که به استقلال و تمامیت ارضی کشور لطمه نزند، با تصویب سه چهارم مجموع نمایندگان مجلس شورای ملی امکان‏پذیر است».
یزدی- بحثی ندارم.
سبحانی- کلمه اسلام را بگذارید.
نایب رئیس- آقای هاشمی‏نژاد بفرمایید (هاشمی‏نژاد- مخالفم) آقای سبحانی بفرمایید.
سبحانی- کلمه تعیین حدود با کلمه تمامیت ارضی منافات دارد اگر تمامیت ارضی مشخص است، تعیین حدود یعنی چه؟ اگر تعیین حدود می‏کنید، معلوم می‏شود تمامیت ارضی مشخص نیست، این کلمه تعیین حدود باید برداشته شود.
نایب رئیس- به نظر می‏رسد که تذکر به جایی است برایش، این‏که در حقیقت معنایش همان اصلاحات جزئی است، پس بنویسیم «اصلاحات جزئی خطوط مرزی در صورتی که به استقلال و تمامیت ارضی ...» به نظر می‏رسد که این عبارت می‏خواهد یک معنی دیگری را برساندکه مراد آقایان نیست.
منتظری- اصل تفضیلی است.
سبحانی- نه آقا تمامیت سازگار نیست.
دکتر رضایی- یک نقشه هوایی در هر کشوری وجود دارد که حتی سانتی‏مترش هم مشخص شده است، منتها از نظر مصداق که آیا این حد است، احتیاج به کارشناسانی از دو طرف دارد که تطبیق بکنند با آن نقشه هوایی، تعیین حدود از ضروریات اصلاحات است،
Majlis:1 Volume:3 Sessions:51-67 Page:1701
بدون تعیین حدود اصلاحات جزئی معنی ندارد (تهرانی- ضرر ندارد بگذاریم).
دکتر قائمی- در اصلاحات، حد جدیدی معین می‏شود ولی تعیین حدود ...
نایب رئیس- این دیگر احتیاجی نیست این اصل موهم است اگر این اصل باشد برای یک معنی دیگر هم ابهام به وجود می‏آورد، ولی اگر نباشد الزاماً فهمیده می‏شود (رحمانی- گاهی مثل چرم گاو حسن صباح می‏شود) آقای حیدری بفرمایید (حیدری- با این تعبیرات مخالفم و صبح هم مطالبی عرض کردم) خانم گرجی بفرمایید (خانم گرجی- این جزئی بودن را چه کسی می‏تواند تشخیص بدهد) خود آن سه چهارم نمایندگان مجلس تشخیص می‏دهند (خانم گرجی- تشخیص جزئی بودن را چه کسی می‏داند) آن را هم آنها تشخیص می‏دهند یعنی اگر مفهومی است ... (پرورش- اگر مرجعی باشد دیگر اشکالی ندارد) آقای عضدی بفرمایید (عضدی- موافقم) آقای فوزی بفرمایید (فوزی- اصلاحات با تعیین حدود چه فرق دارد) گفتم حدود نمی‏خواهد، اصلاحات جزئی کافی است آقای موسوی جزایری بفرمایید.
موسوی جزایری- من با این کلمه «جزئی» مخالفم چون در خود معنی اصلاح جزئی بودن و مضر بودن نهفته است و با توجه به این‏که اضافه شده که به استقلال و تمامیت ارضی کشور لطمه نزند».
نایب رئیس- این‏که مخالف آن نیست، لااقل آن را روشن می‏کند.
موسوی جزایری- مستهجن است، اصلاح یعنی خوب کردن و این منافات دارد با اصلاح.
نایب رئیس- ان شاءالله امیدوارم به خاطر این‏که دیگران مستهجن نمی‏دانند، شما رأی ممتنع یا کبود ندهید. آقای ربانی شیرازی بفرمایید.
ربانی شیرازی- موافقم و باید هر دو جمله باشد، هم جزئی و هم استقلال و تمامیت.
نایب رئیس- «استقلال و تمامیت» که هست، «تعیین حدود» قرارشد نباشد. آقای دکتر غفوری بفرمایید.
گلزاد غفوری- اگر مستلزم جدا شدن چیزی باشد چون از آن سوء استفاده می‏شود خیلی خطرناک است، باید حتماً به آراء عمومی گذاشته شود.
نایب رئیس- خوب معلوم است که مستلزم جدا شدن نیست، اصلاحات جزئی است. (منتظری- قید تمامیت ارضی» دارد).
گلزاده غفوری- اصلاحات جزئی در تفسیری که بعدها می‏شود ممکن است مورد سوء استفاده واقع شود.
نایب رئیس- نوشته «به استقلال و تمامیت ارضی کشور لطمه نزند» پس معلوم می‏شود که شما مخالفید. (گلزاده غفوری- بلی مخالفم) آقای هاشمی‏نژاد به عنوان مخالف صحبت می‏کنند وآقای عضدی به عنوان موافق، آقای هاشمی‏نژاد بفرمایید.
هاشمی‏نژاد- مسأله مرزها مسأله‏ای است که افراد ملت ایران نسبت به آن حساسیت زیادی دارند و باید هم چنین باشد شبیه این اصل را در پیش‏نویش قانون اساسی هم داشتیم و در جلسات بحث آزادی که من در شهرستان‏ها قبل از انتخابات مجلس خبرگان داشتم می‏دیدم که مردم به جهتی که گفتم به اهمیت صورت، حساسیت عجیبی نشان می‏دادند و به خصوص با
Majlis:1 Volume:3 Sessions:51-67 Page:1702
توجه به این‏که کلمه «به استقلال مملکت و تمامیت ارضی لطمه نزند» چیزهایی بوده که در گذشته هم داشتیم و دیدیدم که رژیم سوء استفاده کرد و درمصالحه با عراق ده‏ها کیلومتر از قسمت‏های حساس مملکت را در اختیار آنها قرار داده و یک معامله سیاسی کرد. پس استقلال و تمامیت ارضی نمی‏تواند کافی باشد. حتی مسأله کلمه جزئی و تغییرات جزئی هم کافی نیست چون تشخیص این‏که جزئی چه چیز است و چه چیز نیست خودش مسأله‏ای است.
چون معلوم نیست و می‏توانند از آن علیه مملکت استفاده کنند ولو پای مجلس در کار باشد چیزی که من پیشنهاد کردم این است که اصل به این صورت نوشته شود که «هر گونه تغییر در مرزهای کشور ممنوع است» این اصل اولیه است، و البته در مواقعی است که تغییرات جزئی و مطابق با مصالح کشور باشد و موجب از دست دادن یک طرف هیچ قسمتی از خاک کشور نباشد این یک طرف به خاطر این است که گاهی ممکن است در رابطه برای اصلاحات مرزی با یک کشور مصلحت باشد که ما یک تپه‏ای را که متناسب با وضع آنها است به آنها بدهیم و یک تپه‏ای را در مقابل بگیریم، این است که مسأله قید یک طرفه مطرح شد، که موجب از دست دادن یک طرفه قسمتی ازخاک کشور نباشد. آن هم تازه به شرط این‏که سه چهارم نمایندگان مجلس شورای ملی تصویب کند در آن صورت اصلاح‏پذیر است. پس اول ممنوعیت است و بعد از اصلاحات جزئی است و تازه اصلاحات جزئی یک طرف نمی‏تواند باشد باید به تصویب سه چهارم اعضاء مجلس شورای ملی هم برسد.
نایب رئیس- پس کافی است بنویسند در صورتی که یک طرفه نباشد و به استقلال و تمامیت ارضی کشور لطمه نزند.
هاشمی‏نژاد- پیشنهاد می‏کنم حداقل سطر اول را اضافه بفرماییدکه «هر گونه تغییر در مرزهای کشور ممنوع است» این عکس‏العمل دارد و من برخوردکرده‏ام و به من سفارش کرده‏اند ...
رحمانی- اصلًا لازم نیست، حذف کنند.
نایب رئیس- آقای رحمانی معنایش این است که بعداً با یک قانون عادی و با اکثریت عادی می‏توانند این تغییرات را بدهند چون وقتی اصلی نیست یعنی دست قوه مقننه و مجریه باز است این است که حذف این اصل‏ها کاری صورت نمی‏دهد بلکه بودن این اصل‏ها برای محکم کردن است، اگر هم بخواهند بنویسند هر گونه تغییر ممنوع است بعد در یک جزئی یک اصلاح جزئی پیش می‏آید که به سود مملکت هست، بنابراین باید راهی باشد و این بیان آقای هاشمی‏نژاد خوب است که یک طرف نباشد و بنویسند «اصلاحات جزئی خطوط مرزی در صورتی که یک طرف نباشد» آقای عضدی به عنوان موافق صحبت می‏کنند.
طاهری اصفهانی- کلمه «یک طرف» نباشد، اشکال را رفع نمی‏کند، اگر مسأله به همین بیانی که فرمودند اشکال دارد ولو دو طرفه هم بگذارید، ممکن است مواجه اشکال بشوید، می‏دهند و می‏گیرند اما چه می‏دهند و چه می‏گیرند؟ (نایب رئیس- پیشنهاد شما چیست؟) پیشنهاد این است که باید تغییر خطوط را به آراء عمومی بگذارید.
نایب رئیس- یعنی اگر اصلاح جزئی می‏خواهند بکنند یک مقدمات ...
طاهری اصفهانی- آقا مسأله مرز است، خطوط مرزی است استقلال و تمامیت ارضی‏
Majlis:1 Volume:3 Sessions:51-67 Page:1703
مطرح است (سبحانی- تعلیق به محال است).
نایب رئیس- آقای حیدری بفرمایید.
حیدری- ضرری که به استان ایلام رسید به واسطه همین اصلی است که قبلًا بوده و از آن سوء استفاده کردند برای اصلاحات مرزی .... اگر اجازه می‏فرمایید جریان را عرض کنم. (هاشمی‏نژاد- مطلب جالبی دارند).
نایب رئیس- بفرمایید آقای حیدری (ربانی املشی- آنهایی که مخالفند باید راه نشان بدهند) می‏گویند یک راه‏حل، همه‏پرسی است.
حیدری- درچهار سال قبل، رژیم طاغوتی به عنوان اصلاح با دولت همسایه عراق که وسائل اصلاح‏شان در الجزایر فراهم شد، به عنوان اصلاحات مرزی ولی در واقع به عنوان رشوه در قبال آشتی با دولت عراق با یک نفر نماینده از طرف دولتی که واسطه بود و چند نفر افسر از طرف دولت عراق و چند نفر از افسران رژیم طاغوتی سرسپرده آمدند آنجا (وقتی بودکه کسی نمی‏توانست نفس بکشد) و درمناطق مرزی که در حدود سیصد کیلومتر طول دارد (البته شنیدیم در مناطق دیگر هم که جزء ایلام نیست مثل اهواز و کرمانشاه، قصر شیرین و غیره هم این طول بوده است) و عرض آن در بعضی جاها در حدود پانصد کیلومتر ودر بعضی جاها تا چهل کیلومتر می‏رسید. اراضی و مراتع دامدارها وکوهستان‏های استراتژیکی جنگی را که خیلی لازم و ضروری و حیاتی است برای کشور، به عنوان وجه المصالحه قبول کردند و آنجاها را نقشه‏برداری کردند و علامت مرزی گذاشتند و پاسگاه‏های مرزی گذاشتند و تازه پاسگاه‏های مرزی قبلی که حدود چهل سال قبل معین شده بود در آن موقع هم مقداری از خاک ایران را جزو خاک عراق برده بودند و این به واسطه این بود که بعد از جنگ بین‏الملل اول که دولت بریتانیا تسلط بر ای ممالک اسلامی داشت هر طوری دلش می‏خواست به منفعت سیاست خودش عمل می‏کرد و اراضی یک کشور را به مملکت کشورهای دیگر می‏داد و همچنین در این مناطق که فعلًا جزو خاک عراق است، آثار ششصد سال قبل را داریم و ثابت هم می‏کنم و آثار زیرزمینی هم موجود است ولی آنها بعد از جنگ بین‏المللی اول در زمان رضای خبیث این را تحویل دولت عراق دادند (یعنی تحویل دولت بریتانیا دادند) گذشته از آن اقدام اخیر هم باعث شد که مراتع تقریباً بیست، بیست و پنج هزار خانوار دامدار آنجا مصالحه شود و چنان‏چه این قسمت به دست دولت عراق بیافتد. دامدارها از بین می‏روند. لهذا تا حالا مردم خودشان نگذاشتند و نمی‏گذارند ولو این‏که همه زن و بچه‏ها مردشان را از دست بدهند و مناطق مرزی را کاملًا محافظت کرده‏اند و می‏کنند و خواهند کرد (نایب رئیس- آفرین) از این طور اصول، این‏طور سوء استفاده می‏برند و بنده که نماینده آن استان هستم و تقریباً نیم میلیون جمعیت هستند سفارشی که به من کردند راجع به همین مسأله بوده که بیایند و این آثار طاغوتی را از بین بردند و دولت اقدامی بکند و اگر نکرد ما خودمان می‏کنیم. همین‏طوری که سال‏های سال مرز را نگهداری کرده‏اند باز هم می‏کنند (مگر آن وقتی که زور طاغوت بوده) و حالا که حکومت اسلامی و جمهوری اسلامی شده و مردم هم پیرو امام هستند و ان شاءالله این جمهوری اسلامی روز به روز پیشرفت بکند و در تمام ممالک اسلامی ید واحد بشوند و اتحاد پیدا بکنند و این مرزها از بین برود که آن وقت دیگر مسأله مرز مطرح نیست ولی مادامی که مرزی باشد به هیچ عنوان راضی نیستم که به این اصل و نه غیر از این ولو این‏که تصویب هم بشود ولو تمام وکلا
Majlis:1 Volume:3 Sessions:51-67 Page:1704
رأی بدهند، یک متر و یک وجب از خاک ایران در آن مناطق را ما نمی‏گذاریم به دست ممالک دیگری بیافتد ولو به عنوان اصلاح باشد (نمایندگان- احسنت، احسنت) یک چاه‏های نفتی آنجا هست که اینها به خواهش و التماس پیرمردهای دامدار آمدند و خواهش کرده‏اند که اقلًا این علامت و این پاسگاهی که می‏خواهند در عراق بگذارند، در سر چاه‏های نفت نگذارند و پانصد متر، آنطرف‏تر برده‏اند و علامت گذاشته‏اند یعنی چه، یعنی هر وقت بخواهند، این چاه‏های نفت ایران را ببرند؟ همچنان که امروزه به من تلقی کردند، فرمانده ژاندارمری امروز به من تلفن کرد، در منطقه مهران و موسیان و دهلران که چاه نفت دارد، در آن طرف مرز عراق که نزدیک اینجا است، دارند چاه می‏کنند و نفت را استخراج می‏کنند (البته هم چندتا چاه داشت) و همین چاه‏هایی که در دره این طرف (صالح‏آباد) هست، و هنوز ایران از آنها بهره‏برداری نکرده است، را آورده است پانصد متر این طرف و این‏طور این رژیم طاغوتی به مردم و ملت و تمامیت ارضی مملکت خیانت کرده است و یکی از این جنایات و شکایاتی که ما به دولت و به امام داریم این است که اگر این خبیث آمد، یکی از جنایاتی که کرده همین اقداماتی است که در این مرزها کرده است. با این وصف خواهش می‏کنم که این اصل نباشد استدعا می‏کنم که یک اصلی بگذاریم که در تمام مناطق مرزی تجدید بشود یعنی در آنجاهایی که در زمان طاغوت به اسم اصلاحات مرزی به همسایه داده‏اند، تجدید نظر بشود و معلوم شود چقدر خیانت کرده و چقدر از این مرزها را به همسایه‏ها داده که وجه المصالحه قرار دهد بین خودش و پدرش از یک طرف و همسایه‏ها از طرف دیگر ...
نایب رئیس- هم مردم متعهد و حاضر و آگاه ما و هم نمایندگان عزیز بدانند که هیچ فردی حاضر نیست که یک وجب از خاک کشور از دست مردم ربوده بشود. فعلًا مسأله‏ای که هست این است که آیا برای یک کشور اصولًاٌ ضرورت اصلاح مرز پیش می‏آید یا نمی‏آید، می‏گویند بگویم همه‏پرسی ممکن باشد که این کار دشوار است و البته باز هم معنایش این است که ضرورت پیش می‏آید. یک وقت هم هست که می‏گوییم اصلًا ضرورت پیش نمی‏آید، آن وقت اینجا باید یک اصلی بگذاریم که هر گونه تغییر مرزی به طور کلی ممنوع است این‏که هیچ اصلی نباشد معنی ندارد اگر اصلی باشد، خیانت است و یک اصل باید باشد، یا بگوید به طور کلی ممنوع است اگراحساس می‏کنید که هیچ تغییری مرزی هیچ وقت ضرورت پیدا کند، یا اگر فکر می‏کنید اجمالًا گاهی پیش می‏آید که ضرورت پیدا می‏کنند (چون مخصوص ایران که نیست در دنیا این مسائل مرزی فراوان بوده و در روزنامه هم مسائلش را می‏خوانید) در این صورت باید یک راهی را پیشنهاد کرد که این راه با تصویب سه چهارم نمایندگان است یا سه چهارم نمایندگان یا نود درصد نمایندگان است و یا همه‏پرسی است اگر راه سومی هم به نظر می‏رسد بفرمایید.
هاشمی‏نژاد- پیشنهاد بنده را مطرح کنید که اصل بر ممنوعیت است و تغییرات جزئی ...
نایب رئیس- نه آقا پیشنهاد حل نمی‏کند آقای طاهری می‏گویند که ... (تهرانی- گاهی واقعاً ضرورت پیدا می‏شود که اگر این کار نشود، ایراد می‏شود) آقای عضدی بفرمایید.
عضدی- بسم الله الرحمن الرحیم، چیزهایی که من می‏خواستم بگویم آقای بهشتی به عنوان موافق توضیح دادند و همان مطالبی بود که من می‏خواستم به عرض برسانم و نکته‏ای را که‏
Majlis:1 Volume:3 Sessions:51-67 Page:1705
ضروری می‏دانم یادآوری بکنم همه می‏دانیم که از ویژگی‏های روحانیت در طول تاریخ این بوده است که حافظ استقلال و وحدت بوده و از این جهت از برادرها در بعضی از مسائل احساس می‏کنم که وسواس زیادی به خرج می‏دهند. جناب آقای حیدری و جناب آقای هاشمی‏نژاد در واقع مخالف نبودند چیزی که آقای حیدری مطرح فرمودند یکی از میلیون‏ها خیانت رژیم گذشته بود. عملکرد رژیم گذشته را نباید به حساب این اصل بگذاریم، همان رژیم بوده که یک مصری الاصل را با یک تفسیری ایرانى الاصل کردند، پس اگر یک رژیمی فاسد و خائن باشد هر کاری که بخواهند می‏کند. آن مربوط به این اصل نیست که هم رژیم گذشته و هم آن کشور که اسم بردید، هر دو تحت سیطره یک ابرقدرت خائن بودند. این دلیل بد بودن این اصل نیست، ایشان می‏خواهند محکم‏کاری بکنند و هیچ کس هم مخالف نیست و ذکر شده که به استقلال و تمامیت ارضی کشور لطمه نزند و استقلال هم یعنی استقلال همه‏جانبه یعنی استقلال سیاسی، اقتصادی و غیره و تازه مفید به تأیید سه چهارم نمایندگان مجلس شورای ملی شده و نمایندگان مجلس شورای ملی امیدواریم در جمهوری اسلامی مثل رژیم گذشته نباشد و حتماً هم همین زور خواهد بود و آنها نمایندگانی خواهند بود که مثل همین نمایندگان آزادانه انتخاب خواهند شد و نمایندگان مردم خواهند بود و حافظ منابع مردم، ما که نگفتیم همین جوری قوه‏مجریه سر خود عمل بکند و تمامیت ارضی را که گفتیم، یعنی یک میلیون و شصت و چهل و هشت هزار کیلومتر مربع در نظر است. خیال نکنید همان طوری که یکی از آقایان صبح مطرح کردند، مثلًا یک جایی که یک چاه هست بدهند و بگویند این ده متر و یک جای دیگر به جای آن بگیرند ابداً چنین چیزی نیست چون به استقلال اقتصادی ما لطمه وارد می‏شود و گاهی اوقات ضرورت‏ها ایجاب می‏کند که ما با همسایگان مرزها را اصلاح بکنیم و عرض دیگری ندرام.
صدوقی- به این فرم نوشته شود که «اصلاحات مرزی و تعیین حدود در صورتی که به استقلال و تمامیت ارضی کشور لطمه نزند، با تصویب سه چهارم مجموع نمایندگان مجلس شورای ملی امکان‏پذیر است».
نایب رئیس- اجازه بفرمایید بنویسیم «اصلاحات جزئی خطوط مرزی در صورتی که به کشور لطمه نزند با تصویب چهار پنجم نمایندگان مجلس یا همه‏پرسی» یعنی این را قدری مشکلش کنیم، آقای دکتر ضیایى این برای این است که ما حد نصاب را می‏بریم بالا در آن طرف را، یعنى همه‏پرسی را باز می‏گذاریم.
دکتر ضیایى- تغییر خطوط مرزی ممنوع است مگر در مواردی که قانون معین می‏کند.
نایب رئیس- می‏خواهید لفظ بگذاریم (هاشمی‏نژاد- همان قیدها را بگذارید) ملاحظه فرمایید اگر بنویسیم «هر گونه تغییر ممنوع است مگر ...» به مراتب از این سست‏تر است.
خانم گرجی- بعد از عبارت «تصویب سه چهارم نمایندگان مجلس» باید نوشته شود با ارائه و نقشه و ذکر جزئیات فقط از طریق رفراندوم عمومی امکان‏پذیر است.
نایب رئیس- یعنی تصویب مجلس را برمی‏داریم (خانم گرجی- باید این کار را بکنیم) خوب این پیشنهادی است، و یک پیشنهاد این است که همه‏پرسی باشد و یکی دیگر این‏که مجلس با رأی‏
Majlis:1 Volume:3 Sessions:51-67 Page:1706
حد نصاب خیلی بالا این کار را بکند آقای بشارت بفرمایید.
بشارت- عرض کنم که بیشتر مردم همان منطقه مثل این‏که آقای حیدری نسبت به آن منطقه هم آگاهی‏شان بیشتر بود وهم علاقه‏شان این است که به عقیده بنده از مردم آن منطقه که می‏خواند اصلاحات مرزی بکنند باید همه‏پرسی کنند. (سبحانی- کشور متعلق به همه است این طور صحیح نیست).
نایب رئیس- کشور متعلق به همه است و همه باید اظهار بکنند. آن‏طور که آقای هاشمی‏نژاد پیشنهاد کرده‏اند و با رعایت نکاتی که دوستان گفته‏اند این طور می‏شود «هر گونه تغییر در خطوط مرزی ممنوع است، مگر اصلاحات جزئی با رعایت مصالح کشور به شرط آن‏که یک طرفه نباشد و به استقلال و تمامیت ارضی کشور لطمه نزند و به پیشنهاد بنده به تصویب چهار پنجم مجموع نمایندگان برسد». (پرورش- قید کنید که مذاکرات مجلس علنی باشد). همیشه علنی است. (سبحانی- این را قبلًا تصویب کردیم که جلسات مجلسی علنی است) اگر دوستان موافقید این متن رابرای رأی‏گیری می‏خوانیم:
اصل 1/ 65 (اصل هفتاد و هشتم)- هر گونه تغییر در خطوط مرزی ممنوع است مگر اصلاحات جزئی با رعایت مصالح کشور به شرایط این‏که یک طرفه نباشد و به استقلال و تمامیت ارضی کشور لطمه نزند و به تصویب چهار پنجم مجموع نمایندگان برسد.
 (اخذ رأی به عمل آمد و نتیجه آن به شرح زیر اعلام شد).
نایب رئیس- نتیجه رأی‏گیری، عده حاضر هنگام رأی‏گیری پنجاه و هفت نفر، تعداد کل آراء پنجاه و هفت رأی، موافق پنجاه و چهار رأی، مخالف دو رأی، ممتنع یک نفر، بنابراین تصویب شد، تکبیر (حضار سه مرتبه تکبیر گفتند).
7- طرح اصل 1/ 83
نایب رئیس- اصل 1/ 83 قرائت می‏شود.
 «اصل 1/ 83- تفسیر قانون اساسی به عهده شورای نگهبان است».
میرمرادزهی- تفسیر قانون اساسی معمولًا به عهده مجلس شورای ملی است، چرا در اینجا به عهده شورای نگهبان گذاشته شده است.
نایب رئیس- تفسیر قانون عادی به عهده مجلس شورای ملی است.
بنی‏صدر- یا با مجلس شورای ملی است یا با مجلس مؤسسان جدید است به عهده‏ی حقوقدان، کسی چنین اختیاری نمی‏دهد.
نایب رئیس- خیر آقا با دیوان قانون اساسی آن کشور است شما چرا کم‏لطفی می‏کنید؟
بنی‏صدر- در قانون اساسی سابق، تفسیر قانون اساسی به عهده مجلس شورای ملی گذاشته شده.
نایب رئیس- خیر تفسیر قانون عادی است.
خامنه‏ای- قانون اساسی سابق به عهده مجلس شورای ملی گذاشته شده است.
نایب رئیس- آن مربوط به قانون عادی است نه قانون اساسی. بسیار خوب حالا اجازه بفرمایید ببینیم نظر آقایان چیست. آقای سبحانی (سبحانی- موافقم) آقای حسینی هاشمی (حسینی هاشمی- موافقم) آقای رحمانی (رحمانی- مخالف) آقای نوربخش (دکتر نوربخش‏
Majlis:1 Volume:3 Sessions:51-67 Page:1707
تذکری دارم) آقای یزدی (یزدی- موافق) آقای بنی‏صدر (بنی‏صدر- مخالف) آقای رشیدیان (رشیدیان- موافق) آقای خزعلی (خز علی- موافق) آقای فوزی (فوزی- موافق).
اولین مخالف آقای میرمرادزهی هستند بفرمایید.
میرمرادزهی- به نام خدا، قبلًا اصل 60 را تصویب کردیم که به این ترتیب بود «شرح و تفسیر قانون عادی در صلاحیت مجلس شورای ملی است مفاد این اصل مانع از تغییر نیست بلکه دادرسان در این مقام تنفیذ از قوانین می‏کند».
مسلماً اهمیت قوانین عادی بیشتر از قوانین اساسی نیست به این ترتیب که یک هیأت محدود چند نفری را نمی‏شود گفت که صلاحیتش از بقیه اعضای مجلس شورای ملی بیشتر است. اگر این اصل به این ترتیب اصلاح بشود که به وسیله مجلس شورای ملی قابل تفسیر است، مسلماً چون این تفسیر خودش یک مصوبه است به نظر شورای ملی قابل تفسیر است، و مسلماً چون این تفسیر خودش یک مصوبه است به نظر شورای نگهبان هم خواهد رسید این مشکل را برطرف خواهد کرد عرض دیگری ندارم.
نایب رئیس- آقای سبحانی به عنوان موافق بفرمایند.
سبحانی- بسم الله الرحمن الرحیم- عملًا این اصل را در اصول دیگر تلویحاً تصویب کردیم. حالا اینجا تصریحاً است ولی در آنجا تلویحاً بود و به دلالت التزامیه است. شورای نگهبان مقامی است که تشخیص می‏دهد که آیا این مصوب مطابق قانون اساسی هست یا مخالف قانون اساسی است. پس ما به شورای نگهبان این مقام و موقعیت را بخشیدیم که از محتوای قانون اساسی کاملًا آگاه است. از اجمالش، تفسیرش، اطلاقش، تقییدش و لذا مصوبات مجلس را تشخیص می‏دهد که آیا موافق اساسی هست یا مخالف آن است. اگر شورای نگهبان چنین مقامی را دارد پس این مقام شناسایی قانون اساسی را به او داده‏ایم. ما شورای نگهبان داریم و یکی از کارهای شورای نگهبان این است که مصوبات مجلس شورای ملی را با قانون اساسی و قوانین اسلام تطبیق می‏کند، پس شورای نگهبان این صلاحیت و اهلیت را دارد که قانون اساسی را دقیقاً می‏فهمد و مصوبات را تشخیص می‏دهد که موافق است یا مخالف، پس از این مقام تلویحاً به شورای نگهبان داده شده و چه بهتر در تفسیر اجمال قانون اساسی مرجع حق باشد، این در درجه اول و دوم مناسب حکم موضوع در قانون‏گذاری خودش مسأله است، ما باید ببینیم این قانون را به دست چه افرادی بدهیم که آن را تفسیر کند، در میان شورای نگهبان فقهای متبحر وجود دارد که از نظر شناسایی قوانین اسلامی تبحر کامل دارند. در میان آنان حقوقدان هست که در شناسایی حقوق تبحر دارند و قانون اساسی ما در حقیقت تلفیقی است از دو مسأله یکی حقوق و یکی قوانین اسلامی و هر دو جنبه در اعضای شورای نگهبان موجود است و حدود قانون اساسی اهمیتش بیش از قانون عادی نیست، فکر می‏کنیم به عکس باشد (نمایندگان- به عکس گفتند).
نایب رئیس- گفتند قانون اساسی مهم‏تر است. وقتی که قانون عادی را مجلس شورای ملی که عالی‏ترین مقام قانون‏گذاری است می‏تواند تفسیر کند قانون اساسی را به طریق اولی می‏تواند تفسیر کند.
سبحانی- به طریق اولی که در آن استفاده نمی‏شود، اگر اضعف را می‏تواند تفسیر کند دلیل نمی‏شود که اقوی را هم بتواند تفسیر کند حاوی مفهوم موافقه نیست. مفهوم‏
Majlis:1 Volume:3 Sessions:51-67 Page:1708
موافقه در صورتی است که اقوی را بتواند تفسیر کند آن وقت اضعف را هم می‏تواند تفسیر کند، اما اگر اضعف را می‏تواند تفسیر کند دلیل بر این نمی‏شود که اقوی را هم بتواند تفسیر کند علیهذا بهترین مرجع برای تفسیر قانون اساسی همین است و غیر از این نیست به علاوه نمایندگان مجلس شورای ملی که آقایان پیشنهاد می‏کنند این کار را بکنند خوب آنها از همه طبقات خواهند بود و همه طبقات این خصوصیت در آنها نیست. البته ممکن است خصوصیات دیگری در آنها باشد، مثلًا در مسائل عمران و آبادی و در مسائل سیاسی و در مسائل اقتصادی تبحر کامل داشته باشند اما قانون‏شناسی و فهم مفاد قانون در اکثریت آنها بعید است که باشد و اگر بنا باشد قانون را مجلس شورای ملی تفسیر کند باید اکثریت آنها بتوانند تفسیر کنند و وجود این شرایط در اکثریت نمایندگان مجلس شورای ملی ممکن است در هر دوره‏ای موجود نباشد.
یزدی- در هر صورت مسأله روشن است ولو در قانون اساسی دیگر هم نوشته شده باشد برای ما دلیل نیست.
نایب رئیس- موافق و مخالف صحبت کرده‏اند.
هاشمی‏نژاد- بنده یک تذکر دیگر دارم و آن این‏که آیا به عهده شورای نگهبان است یا به اتفاق آراء به اکثریت آراء.
نایب رئیس- به اکثریت آراء است نه تنها در این موارد بلکه در هر مورد نوشته‏اند به عهده یک مجلس است یعنی به اکثریت آراء است.
دکتر شیبانی- مجلس شورای ملی بر طبق چه ضابطه‏ای قانون وضع می‏کند. مبنایش قانون اساسی است اگر قانون اساسی را نفهمد که نمی‏تواند قانون وضع کند.
نایب رئیس- آقای دکتر شیبانی وقتی شما می‏گویید مصوبات مجلس شورای ملی تا از نظر انطباق با قانون اساسی از مجرای شورای نگهبان نگذارد قانونیت آن تام نیست معنایش این است که شما صلاحیت تام تشخیص انطباق یک قانون اساسی را بر عهده مجلس نگذاشته‏اید.
دکتر شیبانی- خیلی خوب حالا هم نمی‏گذاریم حالا هم که شورای نگهبان باید نظر بدهد.
نایب رئیس- پس این استدلالی که فرمودید تمام نیست ما نگفتیم قانون اساسی را نمی‏فهمند یک فرد عادی هم می‏فهمد فقط ما می‏گوییم از نظر خصوص انطباق با قانون اساسی از نظر تشخیص مصالح ملت از نظر تشخیص ابتدایی که آیا منطق با قانون اساسی هست یا نه بلی، ولی به خصوص می‏گویند رأیش از نظر خاص تطبیق با قانون اساسی تمامیت ندارد، معنای تصویب شورای نگهبان این است. آقای رحمانی بفرمایید.
رحمانی- تصویب قانون اساسی به عهده همین خبرگانی است که قانون را وضع کرده‏اند. (نایب رئیس- یعنی خبرگان یا خبرگان دیگر) اجازه بفرمایید مگر آن‏که اجتماع دو سوم نمایندگان مزبور ممکن نباشد که در آن صورت به عهده شورای نگهبان است.
نایب رئیس- بعد از آن ملعون فراری که برای آینده‏اش فکری ... اگر اجازه می‏فرمایید به رأی بگذاریم اصل 1/ 83 را برای رأی‏گیری می‏خوانیم:
اصل 1/ 83 تفسیر قانون اساسی به عهده شورای نگهبان است.
 (اخذ رأی به عمل آمد و نتیجه آن به شرح زیر اعلام شد).
نایب رئیس- عده حاضر در جلسه هنگام اخذ رأی پنجاه و هفت نفر، تعداد کل‏
Majlis:1 Volume:3 Sessions:51-67 Page:1709
پنجاه و هشت رأی، یک رأی خارج شد، موافق چهل و هفت رأی، مخالف پنج رأی؛ ممتنع پنج رأی، تصویب نشد.
یزدی- فلسفه شورای نگهبان جز این نمی‏تواند باشد.
سبحانی- اگر کسی به این اصل رأی ندهد شورای نگهبان را قبول ندارد.
طاهری خرم‏آبادی- من یک نکته را می‏خواهم عرض کنم، و آن این‏که در گفتار موافقین تذکر داده نشد. (نایب رئیس- آقای طاهری به هر حال این بحث دیگر زائد است) اگر این اصل را تصویب نکنید در واقع اصل قبلی یعنی شورای نگبهان را نقض کرده‏اید، چرا؟ برای این‏که اگر یک قانونی را شورای نگهبان تشخیص داد که مخالف قانون اساسی هست اگر ما مرجع را مجلس قرار دادیم و برگشتیم به مجلس و مجلس گفت خیر، موافق قانون اساسی هست و این معنایش این است که ما شورای نگهبان را به طور کلی از کار انداخته‏ایم و این نقص اصل قبلی است.
نایب رئیس- به هر حال بر می‏گردد به گروه‏ها.
تهرانی- ما مدعی هستیم که درست رأی‏گیری نشده است مجدداً رأی بگیرید.
8- طرح و تصویب اصل 1/ 87 (اصل یکصد و یازدهم)
نایب رئیس- هیچ اصلی را در یک جلسه ما دوبار رأی نمی‏گیریم اصل 1/ 87 قرائت می‏شود.
 «اصل 1/ 87- هرگاه رهبر یا یکی از اعضاى شورای رهبری از انجام وظایف قانونی ناتوان یا فاقد یکی از شرایط شود از مقام خود برکنار خواهد شد تشخیص این امر به عهده خبرگان مذکور در اصل .... است.
مقررات تشکیل خبرگان رهبری برای رسیدگی به عمل و به این اصل در اولین اجلاسیه خبرگان تعیین می‏شود».
پرورش- منظور از شرایط چیست؟
نایب رئیس- ببینید ما برای رهبر و هر یک از اعضای شورای رهبری صفاتی گذاشتیم از جمله اجتهاد ...
سبحانی- بنویسید یکی از شرایط مذکور در اصل پنجم.
نایب رئیس- آقایان که فرمودید بحثی نیست. (یکی از نمایندگان- همین تذکرات جزئی است که اصل متن را خراب می‏کند چون صبح روی این اصل خیلی بحث شد).
پس اگر دوستان اجازه می‏فرمایید رأی بگیریم (بعضی از نمایندگان- رأی بگیرید) (سبحانی- آیت اصل باید تکمیل شود) به جای جمله «... وظایف قانونی ناتوان یا فاقد یکی از شرایط شود» گذاره شود «... وظایف قانونی رهبری ناتوان شود» یعنی قید «رهبری» را بگذاریم. «هرگاه رهبر یا یکی از اعضای شواری رهبری از انجام وظایف قانونی رهبری ناتوان ...» (یزدی- «قانونی خود» بنویسید) «قانونی خود» یعنی به عنوان مکلف یا رهبر؟ (یزدی- به عنوان رهبری) (هاشمی‏نژاد- صفت رهبر مطرح است) اگر «وظایف قانونی رهبری» بگذاریم خیلی خوب می‏شود. بنابراین با اجازه دوستان برای رأی‏گیری قرائت می‏کنیم. و (بعضی از نمایندگان- احتیاج به اصلاح دارد) آقای سبحانی بفرمایید.
Majlis:1 Volume:3 Sessions:51-67 Page:1710
سبحانی- آخر این اصل باید به این صورت تکمیل شود (... این امر به عهده خبرگان مذکور در اصل 54 است» یکی دیگر این‏که اگر رهبر خود به خود و بدون تشکیل خبرگان تعیین پیدا کند در آن موقع این اصل در حق او دیگر صادق نیست.
نایب رئیس- خبرگان باید تشکیل شود.
سبحانی- این خبرگان کسانی هستند که رهبر را روی کار آورده‏اند؟
نایب رئیس- مگر نگفتیم که خصلت خبرگان این است ما باید خبرگان مذکور در اصل 84 را تشکیل بدهیم. آقای هاشمی‏نژاد (هاشمی‏نژاد- تذکر من همین بود) آقای فوزی بفرمایید (فوزی- این خبرگان برای دفعه بعد هم تشکیل شود؟ اصولًا اگر بخواهید این جامعه در این مسیری که در قانون اساسی تعیین کرده‏اند پیش برود. از اولین اقدامات بعد از انتخاب رئیس‏جمهوری و نمایندگان مجلس شورای ملی تعیین خبرگان است برای این‏که شما نوشته‏اید جانشین رهبر را خبرگان باید معرفی کند و این باید قبلًا تعیین شده‏باشد آقای منتظری بفرمایید.
منتظری- من سؤالم این است که: این‏که می‏گویید «فاقد یکی از شرایط» تهمت‏زننده کیست؟ اگر هر روز یک نفر در روزنامه یا در مقاله‏ای نوشت که این رهبر فاقد شرایط رهبری است ما باید فوری مجلس خبرگان را تشکیل بدهیم؟ یا میزان معنی باید داشته باشد.
نایب رئیس- مانوشته‏ایم که «مقررات تشکیل خبرگان برای رسیدگی و عمل به این اصل در اولین اجلاسیه خبرگان تعیین می‏شود» یعنی این را هم خبرگان باید تعیین کند که چه کسی حق دارد چنین پیشنهادی را برای تشکیل مجلس خبرگان بکند (منتظری- این مطلب را نمی‏فهماند) چرا چون نوشته، این «مقررات تشکیل خبرگان برای رسیدگی و عمل به این اصل ...» که این را هم باید خود او بگوید که به چه علت می‏توان به این اصل عمل کرد آقای رحمانی بفرمایید.
منتظری- به نظر من این مشکل را حل نمی‏کند.
رحمانی- من قبول دارم و موافقم ولی به عهده همان خبرگان است که شورای رهبری را تعیین کرده‏اند.
نایب رئیس- ممکن است چهار نفر از آنها فوت کنند و افرادی دیگر جای آنها انتخاب شود.
رحمانی- هر روز برای هر امری رفراندوم شود؟ مگر آن‏که اجتماع دو سوم خبرگان ممکن نباشد.
منتظری- فرض کنید اعضای شورای رهبری پنج نفر بودند و یکی از آنها را متهم کردند که ناتوان است در این صورت آن چهار نفر دیگر نمی‏توانند کار کنند؟
نایب رئیس- چرا در این مواردکه می‏توانند کار کنند.
منتظری- پس باید یک حد نصاب معین شود و بگوییم که هر وقت از حد نصاب پایین‏تر شد.
نایب رئیس- این مورد مربوط به اینجا نیست بلکه مربوط به شورای رهبری است ببینید می‏گوییم این یک نفر می‏تواند در جلسه شرکت کند شما به چه صورت جلویش را می‏گیرید؟
منتظری- پس یک مجلس خبرگان باید برای تشخیص کار او تشکیل بشود.
Majlis:1 Volume:3 Sessions:51-67 Page:1711
نایب رئیس- بلی، پس کار مجلس خبرگان چیست؟ (منتظری- ما باید هر روز مجلس خبرگان تشکیل بدهیم) آقای بنی‏صدر بفرمایید.
بنی‏صدر- آن وقت که کلمه اسم نوشتیم مطلب را نفهمیده بودم ولی آقایان مرا شیرفهم کردند ولی یکی از شرایط رهبری علم و اعلمیت است و بقیه جهات آن را مجلس هم می‏تواند بفهمد. مردم و قاضی هم می‏توانند بفهمند این‏که شما می‏خواهید مقررات ویژه‏ای وضع کنید. همان حساب و کتاب علی‏حده معین کردن است. بنابراین بایدهمان ضوابطی که برای دیگران هست برای این هم بگذارند.
نایب رئیس- آقای بنی‏صدر، خوشبختانه آن مورد احتیاجی به این اصل ندارد، دقت بفرمایید اگر یک فردی ولو در مقام رهبری محاکمه شد. (می‏دانیدکه گفته‏ایم هر کسی خلاف کرد ولو در مقام رهبری باشد محاکمه می‏شود).
بنی‏صدر- ممکن است بگوینداین اصل با آن تعارض دارد.
نایب رئیس- خیر، ندارد برای این‏که ما چیزهای خاص را می‏گوییم احتیاج به تشخیص دارد و الا اگر دادگاه یک کسی را برای عملی که مخلّ عدالت است محکوم کرد دیگر احتیاجی به تشخیصی ندارد. (منتظری- این کار برای هر اتهامی عملی نیست) بنده می‏گویم آن مجلس باید شرایطش را بگویید. (منتظری- عملی نیست شما فکرش را بکنید) آقای رضایی بفرمایید.
دکتر رضایی- عرض می‏کنم نوشته شود «... فاقد یکی از شرایط لازم ...» یعنی پیشنهاد می‏کنم کلمه «لازم» اضافه شود.
نایب رئیس- آقای ضیایى نوشتیم «شرایط مذکور در اصل 5» یعنی شرایط را معین کردیم.
دکتر ضیایى- جواب آقای منتظری این است که وقتی این امر به عهده خبرگان شد دیگر اشکال ایشان وارد نیست.
منتظری- همیشه که یک خبرگان موجود نداریم بلکه باید خبرگان را انتخاب کرد و هر روز باید این کار را بکنیم.
نایب رئیس- آقای ربانی شیرازی بفرمایید.
ربانی شیرازی- «هرگاه رهبر یا شورای رهبری ...»
نایب رئیس- آقای حجتی کرمانی بفرمایید.
حجتی کرمانی- این مسأله صبح هم صحبت شد و آقای طباطبایی هم مخصوصاً روی این مسأله تأکید داشتند و برای این‏که اشکال آقای منتظری پیش نیاید شورای نگهبان را در اینجا دخالت بدهید یعنی شورای نگهبان تشخیص بدهد و خبرگان را برای این کار جمع کند. مسأله دیگر این است که در اینجا فقط تشخیص موضوع به عهده شورای نگهبان و یا مجلس خبرگان نوشته شده است. ولی کسی که حکم صادر می‏کند که او منفصل شود و یا چنان‏چه ... (طاهری گرگانی- خود به خود منفصل است).
نایب رئیس- من خیلی صریح عرض می‏کنم اگر مربوط به عدالت باشد منوط به رأی دادگاه است چون ما هیچ مانعی برای محاکمه مرجع در اینجا ذکر نکردیم و مرجع هم مثل سایر افراد مردم است و به دادگاه می‏رود ولی اگر چیزی مخل عدالت باشد که احتیاج به اثبات ندارد چون اثبات شده است و در این بحثی نیست ولی اگر منظور سایر شرایط است آن به عهده‏
Majlis:1 Volume:3 Sessions:51-67 Page:1712
خبرگانی است که قبلًا گفته‏اند صلاحیت دارد و این خیلی روشن است.
منتظری- اگر این طور شود که هر روز برای هر عذری باید مجلس خبرگان تشکیل شود.
نایب رئیس- آقای غفوری بفرمایید.
گلزاده غفوری- همان‏طور که می‏دانید در اسلام هیچ حرکت و عملی نیست که بدون مسؤولیت باشد. قبلًا هم صحبت کردیم و قرار شد که یک اصلی راجع به مسؤولیت رهبر نوشته شود اگر صلاح می‏دانید بنویسیم رهبر و مقام رهبری در برابر است، مسؤول است که جایش در همین جا (یکی از نمایندگان- بیان ایشان متین است اما ربطی به این اصل ندارد).
صدوقی- چه اتفاقی خواهد افتاد که یک نفر رهبر شرایطش را از دست بدهد.
نایب رئیس- آقای صدوقی مخصوصاً جناب‏عالی می‏دانید که در تدبیر عملًا این مورد پیش آمده و ضررش را هم داده‏ایم. (صدوقی- یک آقای مؤمنی بود ....» بیش از یک مورد است آقای منتظری بفرمایید. (منتظری- شورای نگهبان تشخیص بدهید) من عرض می‏کنم به عهده خبرگان بگذارید که باید بگوید چه کسانی حق دارند اقامه دعوی کنند و از چه طریق اقدام شود تا دوباره مجلس تشکیل گردد و این چه اصراری است که ما در اینجا بنشینیم و تکلیف مردم را الی یوم القیامه (حتی به آنهایی که حق می‏دهیم معین کنیم).
منتظری- نه من می‏گویم وقتی شورای نگهبان تشخیص داد که لازم است، آن وقت خبرگان تشکیل شود.
نایب رئیس- این مطلب را خود آن خبرگان می‏گویند آنها که از ما کمتر نیستند.
منتظری- الان که خبرگان نداریم.
نایب رئیس- مگر ما نگفتیم آن مجلس خبرگان هر چه زودتر تشکیل شود آقای خزعلی بفرمایید.
خزعلی- شما می‏فرمایید اگر شرایطی که در اصل پنج برای رهبری قائل شدیم مختل شد رهبر از کار برکنار خواهد شد، در فقه، عدالت، تقوا، تدبیر و شجاعت، درست، اما گفته بودیم اکثریت قریب به اتفاق او را شناخته و پذیرفته باشند. مثلًا به فرض هشتاد درصد از مردم او را پذیرفته باشند ولی اگر تبلیغاتی شد و این درصد به صدی پنجاه و پنج رسید آیا او برکنار می‏شود (نایب رئیس- خیر آقا این که شرط نیست) چرا، این شرط را کرده‏اید.
نایب رئیس- آن مطلب را در اصل 86 نوشته‏ایم اصل 1/ 87 را برای رأی‏گیری قرائت می‏کنیم.
اصل 1/ 87- (اصل یکصد و یازدهم)- هرگاه رهبر یا یکی از اعضای شورای رهبری از انجام وظایف قانونی رهبری ناتوان یا فاقد یکی از شرایط مذکور در اصل 86 گردد از مقام خود برکنار خواهد شد، تشخیص این امر به عهده خبرگان مذکور در اصل 84 است.
مقررات تشکیل خبرگان برای رسیدگی و عمل به این اصل در اولین اجلاسیه خبرگان تعیین می‏شود، لطفاً رأی بگیرید.
 (در این هنگام اخذ رأی به عمل آمد و نتیجه به شرح زیر اعلام شد).
نایب رئیس- عده حاضر در جلسه در هنگام اخذ رأی پنجاه و شش نفر، تعداد کل آراء پنجاه و شش رأی، موافق پنجاه و یک رأی، مخالف یک رأی، ممتنع چهار رأی. بنابراین تصویب شد، تکبیر (حضار، سه مرتبه تکبیر گفتند).
Majlis:1 Volume:3 Sessions:51-67 Page:1713
9- طرح اصل 2/ 87
یزدی- اصل 2/ 87 چون خیلی بحث دارد متنی که راجع به آزادی مطبوعات تهیه شده و بحثش کمتر است و خیلی از آقایان هم آن را امضا کرده‏اند، مطرح بفرمایید.
نایب رئیس- اجازه بفرمایید اصل 2/ 87 را که علی القاعده بحثش کمتر است و لااقل یک جنبه دارد، مطرح کنیم بنابراین اصل 2/ 87 مطرح است، قرائت می‏شود.
 «اصل 2/ 87- رهبر و اعضای شورای رهبری جمهوری اسلامی ایران باید تابع ایران و در ایران باشد».
سبحانی- ساکن ایران باشد.
نایب رئیس- بلی به جای «در» کلمه «ساکن» را می‏گذاریم. اگر رهبری را تبعید کنند چه می‏شود؟ (سبحانی- ساکن بنویسد) بلی چون معمولًا تبعدی را نمی‏گویند که ساکن نیست بلکه می‏گویند ساکن ایران است. ولی اجباراً در جای دیگر ساکن است. آقای طاهری گرگانی- جناب‏عالی موافق هستید یامخالف؟ (طاهری گرگانی- به نظر من فقط «ساکن ایران» کافی است) آقای حسنی هاشمی (حسینی هاشمی- موافق) آقای صدوقی (صدوقی- مخالفم» آقای حسینی هاشمی (حسینی هاشمی- موافق) آقای صدوقی (آقای صدوقی- مخالفم) آقای ربانی شیرازی (ربانی شیرازی- موافق هستم) آقای منتظری (منتظری- مخالف هستم) آقای صدوقی مخالف و حسنی‏نژاد به عنوان موافق صحبت می‏فرمایید و بعد رأی‏گیری می‏کنیم آقای صدوقی بفرمایید.
صدوقی- اگر یک مرجعی مثل مرحوم آیت الله حکیم باشد که همه مردم قبولش دارند و ایرانی نیست و در نجف اشرف است او را از رهبری برکنار می‏کنید؟
نایب رئیس- یعنی می‏فرمایید به ایران بیاید یا نیاید؟ (صدوقی- نیاید) پس چطور می‏تواند امور سیاسی ایران را رهبری کند؟ (صدوقی- شورای رهبری را تعیین می‏کند و رهبری می‏کند) خوب پس شورای رهبری در ایران می‏شود.
صدوقی- رهبر در خارج است و شورای رهبر را تأیید می‏کنند.
نایب رئیس- آقای صدوقی دقت کنید ما ننوشته‏ایم مرجع تقلید باید ساکن ایران باشد ما نوشته‏ایم رهبر و اعضای شورای رهبری باید در ایران باشند.
صدوقی- رهبر در خارج است و شورای رهبری در ایران.
بنی‏صدر- فقط «ساکن» نیست بلکه شما گفته‏اید تابع و ساکن ایران باشد.
نایب رئیس- بسیار خوب، آقای طاهری گرگانی بفرمایید.
طاهری گرگانی- من صبح درکمیسیون عرض کردم تابع ایران بودن غیر از این که انقلاب شما و امام این امت را به چارچوب ایران ببندد، کار دیگری انجام نمی‏دهد.
نایب رئیس- تا وقتی که رهبر جمهوری اسلامی ایران است.
طاهری گرگانی- تابعیت چه لزومی دارد اگر در ایران است و ساکن ایران است و تمام جهات رهبری را دارد همین قدر که شناسنامه ایرانی ندارد اجتهاد و عدالت و تمام شرایطش از بین می‏رود.
Majlis:1 Volume:3 Sessions:51-67 Page:1714
نایب رئیس- البته اگر فقط ساکن ایران را بنویسیم شاید کافی باشد. (طاهری گرگانی- ساکن ایران کافی است) به نظر من هم «تابع» لزومی ندارد و ساکن کافی است.
پرورش- ساکن که تابعیت نمی‏شود آیا کسی بدون تابعیت می‏تواند مدت طولانی ساکن باشد؟
نایب رئیس- آقای حسینی هاشمی بفرمایید.
حسینی هاشمی- بسم الله الرحمن الرحیم، با توجه به این نکته که شما یک برنامه در این باره صحبت می‏کنید این تذکر را من از اینجا مخصوصاً به ملت ایران می‏دهم، برای این‏که در این باره صحبت‏هایی هم درخارج شده بود، چون قانون اساسی را برای چه می‏نویسیم؟ برای این‏که روابط سیاسی کشور بر اساس آن قرار بگیرد یعنی برنامه منظمی است برای تنظیم امور کشور، حالا اگر تابعیت را ننویسیم، که در بعضی از نوشته‏ها اشکال شده بود معنایش این است که آن رهبری که انتخاب می‏شود حق داشته باشد مجراهایی که در این قانون اساسی تعیین شده را نپذیرد. آن رهبر اولًا اگر اشکالی در این قانون اساسی دید طبیعتاً از مجرایش وارد می‏شود و مجلس خبرگان را تشکیل می‏دهد و در اصول عادی قانون اساسی تجدید نظر می‏کند و تغییرات لازم را در اضافه کردن یا کم کردن می‏دهد.
طاهری گرگانی- این در صورتی است که شما قید تابعیت ایران را بگذارید.
حسینی هاشمی- تابعیت ایران را در اینجا گذاشته‏اند.
نایب رئیس- آقای طاهری گرگانی مباحثه نکنید.
حسینی هاشمی- تابعیت ایران را در اینجا گذاشته‏اید، نوشته‏اند رهبر باید تابع ایران باشد یعنی باید تابع نظام سیاسی ایران باشد. یعنی باید پذیرای این قانون باشد و هیچ وقت هیچ یک از قانون‏های اساسی راه و مجرا را متزلزل قرار نمی‏دهند، و بگویند شخص، فردی و یا مقامی حق دارد یک مرتبه نصف قانون اساسی را باطل کند. بنابراین مجرای تعبیر قانون اساسی مشخص است یعنی اگر نقصی در قانون اساسی هست بر طبق همین قانون مجلس خبرگان تشکیل می‏دهد که این مقید ساختن مرجع نیست بلکه منظم ساختن کار است. (طاهری گرگانی- از چه جهت) از جهت این‏که تغییراتی که در قانون می‏خواهد انجام بگیرد از راه تشکیل مجلس خبرگان باشد.
نایب رئیس- این مطلب خیلی به آن ربط پیدا نمی‏کند.
حسینی هاشمی- اگر تابع نظام ایران نباشد تابع کجا باشد؟
هاشمی‏نژاد- این مشکل اجرایی‏اش را برطرف می‏کند.
نایب رئیس- آقای حسینی هاشمی متشکرم بفرمایید.
حسنی هاشمی- بنده تذکر خودم را عرض کردم و لذا تبعیت در ایران و سکونت هر دو لازم است.
نایب رئیس- دوستان پیشنهادی دارندکه منطقی است و آن این است که این اصل بیشتر مربوط به قدرت و ایفای رهبری است و قدرت بر ایفای رهبری مربوط به سکونتش است و حالا اگر به قول آقای پرورش سکونت برای مدت طولانی باشد خود به خود مستلزم گرفتن تابعیت است. ما کاری به استلزام آن نداریم.
حسینی هاشمی- یعنی پذیرش قانون اساسی را نمی‏خواهد؟
Majlis:1 Volume:3 Sessions:51-67 Page:1715
نایب رئیس- اگر رهبری را قبول کند معنایش این است و این غیر از تابعیت مصطلح است. بنابراین بنویسیم رهبر و اعضای شورای رهبری جمهوری اسلامی ایران باید مقیم ایران باشند یعنی به جای «ساکن» بنویسیم «مقیم». (یکی از نمایندگان- گاهی می‏شود که رهبر در خارج است ولی می‏تواند رهبری کند).
ربانی شیرازی- تابع ایران یعنی چه؟
نایب رئیس- آقای ربانی شما که می‏دانید، تابعیت یک فرد حقوقی است یعنی باید تقاضای تابعیت بکند و به او اجازه بدهند و در حالی که ممکن است به یک نفر اجازه اقامت دائم بدهند.
ربانی شیرازی- تابع حکومت باید باشد.
نایب رئیس- شما عنایت نفرمودید می‏گویند می‏توانند اجازه اقامت دائم به او بدهند و این کاری به رهبر ندارد هر کس مقیم ایران باشد، باید تابع کلیه مقررات ایران باشد، اما تابعیت یک اصطلاح خاص است. آقای میرمرادزهی بفرمایید.
میرمرادزهی- تابعیت یک رابطه سیاسی بین یک شخص و یک حکومت است و دلیل ندارد رهبر یک کشوری تابعیت یک کشور دیگر را داشته باشد و هیچ وجه مشترک سیاسی و اقتصادی نداشته باشد و صرفاً یک وجه مشترک مذهبی داشته باشد، و چنان‏چه چنین رهبری از کشور دیگری بیاید ما در استان خودمان به او رأی نخواهیم داد و او را نمی‏پذیریم چون دلیل ندارد که مردم ایران بیایند و یک مسلمان چینی را به عنوان رهبر انتخاب بکنند، آن وقت پذیرش و رأی مردم چه می‏شود. زیرا ما الان داریم قانون اساسی ایران را در چارچوب ایران و تمامیت ارضی ایران می‏نویسیم. اگر قرار است که این قانون اساسی را که می‏نویسیم در تمام کشورهای اسلامی به رفراندوم بگذاریم. این کاملًا درست است ولی اگر قرار است مردم ایران با همین خصوصیات و هویت ایرانیش بپذیرند، فکر نمی‏کنم این کار درست باشد.
دکتر ضیایى- آقای میرمرادزهی، شما چرا ولایت ابوبکر و عمر را قبول کردید؟
نایب رئیس- آقای ضیایى این چه بحثی است شما می‏کنید این موضوع چه ربطی به این بحث دارد، بحث شما غیر علمی است.
طاهری گرگانی- شما توضیح بدهید اگر رهبری بخواهد از تبعیت کشورش سوءاستفاده بکند از عدالت ساقط می‏شود؟
نایب رئیس- دوستان اصل را من با دست، دوجور رأی می‏گیرم.
حسینی هاشمی- پذیرای نظام جمهوری اسلامی باشد.
نایب رئیس- این غیر تابعیت مصطلح است و معلوم است کسی که می‏خواهد رهبر این مردم باشدکسی است که این قانون اساسی را قبول کرده است.
حجتی کرمانی- این برخلاف ضرورت فقه است و درست نیست.
نایب رئیس- ما این را به دو صورت با دست رأی می‏گیریم یکی رهبر و اعضای شورای رهبر جمهوری اسلامی ایران باید تابع ایران و ساکن ایران باشد». موافقین دست بلند کنند. (عده کمی دست بلند کردند) ملاحظه می‏کنید که این متن رأی نیاورد.
 «دوم- رهبر و اعضای شورای رهبری جمهوری اسلامی ایران باید مقیم ایران باشد، موافقین با این عبارت دست بلند کنند.»
Majlis:1 Volume:3 Sessions:51-67 Page:1716
رحمانی- ایرانی باشد.
نایب رئیس- ایرانی موضوع ندارد، مقیم ایران باشند. (عده‏کمی دست بلندکردند) این هم رأی نیاورد، بنابراین این اصل نباشد.
نایب‏
10- پایان جلسه‏
رئیس- چون دیگر دستور کاری نداریم جلسه را ختم می‏کنیم.
 (جلسه ساعت هفده و چهل و پنج دقیقه پایان یافت.)
نایب رئیس مجلس بررسی نهایی قانون اساسی- دکتر سید محمد حسین بهشتی‏
</section>
Majlis:1 Volume:3 Sessions:51-67 Page:1717
<section type="session" number="63" title="جلسه شصت و سوم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 12/ 15 دقیقه روز 19 آبان‏ماه 1358 هجری شمسی برابر با نوزدهم ذیحجه 1399 هجری قمری به ریاست آیت الله حسنعلی منتظری تشکیل شد.
<section type="list" numbers="8">
فهرست مطالب‏
1- بیانات قبل از دستور آقای محمد صدوقی‏
2- طرح و تصویب اصل 2/ 87 (اصل یکصد و دوازدهم)
3- طرح و تصویب اصل 1/ 83 (اصل نود و هشتم)
4- بیانات نایب رئیس راجع به رسیدن طوماری از طرف مردم کرمانشاه (باختران)
5- طرح و تصویب اصل 31 (اصل بیست و چهارم)
6- طرح اصل 1/ 73
7- طرح و تصویب اصل 2/ 25 (اصل بیست و یکم)
8- پایان جلسه‏
</section>
Majlis:1 Volume:3 Sessions:51-67 Page:1719
1- بیانات قبل از دستور آقای محمد صدوقی‏
رئیس- آقای صدوقی بفرمایید.
صدوقی- بسم الله الرحمن الرحیم، الحمدالله رب العالمین، الصلوه و السلام علی خیر خلق سیدنا و مولانا ابوالقاسم محمد (ص). آقایان شاهد بودید و هستید، بنده هیچ‏گاه نمی‏خواستم وقت مجلس را بگیرم و مزاحمتی برای آقایان ایجاد کنم که کار مجلس را به تأخیر بیاندازم. مردم در شهرستان‏ها و استان‏ها در انتظار آقایان هستند که اگر آقایان در محل‏شان نباشند اوضاع محلی مختل است، روی حساب این‏که تلگراف زیادی گاهی اوقات از استان خودمان که یزد باشد رسیده است، و اظهار تشکر و قدردانی از برادران دانشجویان پیرو خط امام کرده‏اند و حمایت و همبستگی خود را تا آخرین مرحله و آخرین لحظه اعلام کرده‏اند. البته نمی‏توانم عرض بکنم، همان‏طوری که این نهضت به رهبری امام و رسیدن به مقصد و پیروز شدن احدی احتمالش را هم نمی‏داد و شاید خوابش را هم نمی‏دید ولی به قوت الهی و به یاری حضرت ولی عصر (عج) و رهبری داهیانه حضرت امام و همراهی تمام اقشار ملت از کوچک و بزرگ منتها در هر استانی به رهبری روحانیتش به قدری این همبستگی و اتفاق کلمه عجیب بود که حتی اطفالی که پستانک در دهن‏شان بود، وقتی شعار می‏دادند بچه‏های ده ماه و یک ساله در بغل مادر و یادم نمی‏رود هنگامی که امام در خیابان ایران تشریف داشتند اولین روزهای ورودشان که صبح‏ها مردها و عصرها زن‏ها می‏آمدند برای اظهار علاقه و ارادت، در این هنگام طفلی در بغل خانمی بود و همان طوری که دیگران می‏گفتند مرگ بر شاه، این بچه یک ساله می‏گفت مرگ بر شاه، اتفاق عجیبی بود و اتحاد کلمه‏ای بود که در دنیا سابقه نداشت و تمام اقلیت‏ها هم شرکت کردند و در یزد خودمان به خاطر دارم که همه اقلیت‏ها هم در راهپیمایی شرکت کردند و تلگراف‏ها کردند و اعلامیه‏ها دادند تا بحمدالله این نهضت به ثمر رسید و نتیجه گرفتیم و همان‏طور که آن معنی در خاطر احدی نبود و احتمال همچون پیروزی را نمی‏داد، جنبش و حرکتی هم که این برادران دانشجوی پیرو خط امام کردند، این هم عملی بود معجزه‏آسا و در خیابان احدی نبود و کسی فکرش را نمی‏کرد که یک همچون نهضتی بشود و همچون بیداری و هوشیاری در دانشجویان به وجود بیاید که بروند آن لانه فساد را بگیرند که بعد از این هم اسمش را باید گذاشت لانه جاسوسی همان‏طور که الان مردم اسم آنجا را لانه‏جاسوسی می‏گویند خیلی فکری بکری بود، وقتی جناب آقای دکتر بهشتی آن روز عصر اینجا اعلام کردند که برادران دانشجوی ما لانه جاسوسی را تصرف کردند، یک امر عجیبی به نظر خود بنده رسید نمی‏دانم آیا در نظر سایر دوستان هم بود یا نبود، به هر حال یک امری بود که احتمالش را نمی‏شد داد، ولی عمل شد و چه خوب هم عمل شد و بعداً هم معلوم شد که چه خرابی‏ها و چه‏
Majlis:1 Volume:3 Sessions:51-67 Page:1720
فسادهایی که زیر سر آنها بوده است. شب گذشته لابد آقایان از تلویزیون مقدار کمی از دستگاه‏های عجیب و غریبی را که در لانه جاسوسی بود، دیدند آنها می‏توانستند از همه دنیا از آن گوشه ایران اطلاع داشته باشند و هر خرابی را که مى‏خواستند برایشان آسان بود به وجود بیاورند. اگر تصرف نشده بود ممکن بود یک خرابی‏هایی برای این انقلاب پیدا شود و یک دشمنی‏هایی و ضد انقلابی‏هایی از اینها بروز می‏کرد که قابل جبران نبود، مطلبی که برای همین آقایان دانشجویان بعد از عرض تشکر و تقدیر زیاد، می‏خواستیم بگوییم این است که هیچ‏گونه بیمی و هراسی نباید به خود راه بدهند، آقایانی که لانه جاسوسی را تصرف کرده‏اند و در آنجا مستقر هستند و چه خوب هم دارند عمل می‏کنند، چرا، برای این‏که آن وقتی که تمام قدرت در دست محمدرضا و اتباعش بود، ازهاری‏ها بودند، اویس‏ها بودند و نتایجش این بود که رحم و عاطفه نداشتند و بوی انسانیت به مشام‏شان نرسیده بود و چیزی که در وجود اینها نبود رحم و عاطفه و انسانیت بود، و دیدید که چه کردند و چه می‏کردند. پشه و مگس را نابود می‏کنند جوان‏های ما را به رگبار مسلسل بستند و حداقل چهار هزار شهید کردند و کشتند. کمتر شهری بود که مردم آن شهر آرام باشد، در شیراز، در مسجد نو چه شد. در کرمان، در مسجد جامع چه عملی انجام گرفت، در آستان قدس رضوی در حرم مطهر چه جنایت‏ها و چه فجایعی مرتکب نشدند، پس همچو قدرتی که رحم و عاطفه نداشته باشد، ابرقدرت‏های دنیا هم پشتیبان‏شان باشندکه از قبیل کاتر و انگلستان و شوروی و چین و سایر دولت‏هایی که در کفر به سر می‏برند و به مصداق «ان الکفر ملت واحده» همه و همه پشتیبان این ظالم و جابر ایران بودند، خدا خواست که ملت با نداشتن هیچ سلاحی و هیچ وسیله‏ای تنها اتکائش به خدا و مبدأ بود و با گفتن لا اله الا الله و باگفتن الله اکبر و باتوجه به مبدأ اعلی و پشتیبانی ائمه طاهرین (ع) پیروز شود و این کشور یکی از امتیازاتی که با سایر کشورهای اسلامی دارد، این است که الحمدالله دست ولایت ائمه طاهرین هم همیشه پشت سر ما بوده و هست و یکی از بزگ‏ترین رموز موفقیت هم همین بود که چون ما مثل خاندان رسالتی را پشت سر داشتیم و حامی ما و عضد ما بودند و ما را کمک می‏کردند و عنایاتشان شامل حال ما بود و حضرت ولی عصر ارواحنا الفداء عنایت دوباره به ما داشت. خیلی زود این نهضت ما به ثمر رسید و این انقلاب به نتیجه واصل شد، حالا بنا باشد که او در آن دوره و زمان با آن همه قدرت و با آن همه قوت و یا بودن آن همه پشتیبان و با داشتن همه چیز و ما هم هیچ چیز نداشتیم عنایت الهی ما را موفق داشت تا پیروز شدیم و بر همه ابرقدرت‏های جهان غالب شدیم و همه را خرد کردیم و شکستیم و به زانو درآوردیم، بنابراین حالا شما از یک دولت آمریکایی که در گوشه‏ای نشسته، شاید هم نوع دولت‏ها با او نظر مساعد نداشته باشند نترسید. آیا شما از همچون آمریکایی می‏ترسید و بیم دارید. خدا همان خداست، ائمه اطهار همان ائمه اطهارند؛ همان عنایتی را که سابق داشتند اولیاء دین، حالا هم آن عنایت را دارند، رهبرهایی که این مرد بزرگ در آن دوره داشتند، حالا هم برقرار است و چه رهبری‏هایی که از این مرد بزرگوار بروز می‏کند. امیدواریم که عنایت الهی و توجهات حضرت ولی عصر و حمایت و راهنمایی‏های داهیانه امام، ان شاءالله این دانشجویان به مقصد برسند و شاه مخلوع جانی را در اینجا به محاکمه بکشیم و دیگر احتیاجی نیست بگوییم شاه جابر، ظالم و فاسد ... همین قدر که می‏گوییم شاه مخلوع کافی است و همه‏
Majlis:1 Volume:3 Sessions:51-67 Page:1721
چیز را در بر دارد. ذکر این اوصاف دیگر اضافی است، ان شاءالله به همت برادران دانشجو و پشتیبانی از این دانشجویان که همه تا آخرین مرحله حمایت خودشان را اظهار داشته و می‏دارند، به زودى به نتیجه برسیم و ضمناً حالا که اوضاع یک کمی عوض شده و بعد از آن‏که جناب آقای بازرگان که مردی بود به تمام معنی شایسته و مورد علاقه همه به اختیار خودشان کنار رفتند و شورای انقلاب مصدر امر شده و کارها را در دست گرفته است، امیدواریم همان‏طور که اسمش شورای انقلاب است، عملش هم عمل انقلابی باشد، هر چه زودتر کارهایی که باید بشود انجام بدهند، که یکی از آنها تصفیه و پاکسازی کردن ادارات است. من نمی‏خواهم اینجا بعضی از عرایض را بکنم ولی آن‏چه که اطلاع دارم در بعضی از وزارت‏خانه‏ها الان کسانی مصدر امر هستند که اینها صددرصد ساواکی و ضد اسلام و دین بوده‏اند و خودشان هم گفته بودند و یکی از محترمین اهل علم هم گفتند که دو سال قبل راجع به یک موضوعی که من اقدام کرده بودم، عصر بود و در مسجدنشسته بودم، دیدم یک غول‏پیکری وارد شد و گفت شما فلانی هستید؟ ما ترسیدیم و گفتیم آقا رفتند مشهد و اینجا تشریف ندارند، گفت با توجه به قراینی که گفته‏اند باید شما باشید، بدان که من ضد اسلام هستم؛ ضد دین هستم، من ساواکی هستم و پدر تو را در می‏آورم. این حرف‏ها را زد و در این خلال چند نفری به مسجد وارد شدند و من کمی پشتم گرم شد و قوت گفتن یافتم و توانستم حرف‏هایی را بزنم، آن شخص محترم گفت: بعد از دو سه ماهی رفتیم توی یکی از آن وزارت‏خانه‏ها گفتیم آقای مدیر تشریف بیاورند وقتی آقای مدیر کل آمدند دیدم آقای مدیر کل همان بزرگواری هستندکه آن روز به مسجد تشریف آوردند و این حرف‏ها را زدند، خدا شاهد است اگر از اول کمی هوشیاری و بیداری از خود نشان داده بودند، قضیه کردستان اتفاق نمی‏افتاد. آن استاندار شناخته شده با نام یونسی را وقتی بفرستند قضیه‏کردستان و چهار ماه تمام هر فعالیتی که از دستش بر می‏آید بکند و کلى پول را در اختیارش بگذارند و آن هم در اختیار این چپ‏گراها بگذارند. این نامرد ریشه فساد را در مدت چهار پنج ماهی که در کردستان بود، ترویج کرد و دستی به پشت سر آن کمونیست‏های آنجا زد و کم‏کم کارها را به آنجا کشاند که خیلی از برادران دینی و مذهبی ما در آنجا شهید شدند و از دار دنیا رفتند و هنوز هم غائله نخوابیده است. در سایر استان‏ها هم همین‏طور بود، بروید سیستان و بلوچستان را ببینید که آن استانداری که داشتند آنجا چه کرد؟ رئیس ژاندارمری آنجا می‏دانید چه عملی انجام داد؟ شاید آقای حجتی از آن حدود اطلاعی داشته باشند و بدانند که در بلوچستان چه اعمالی زیر سر همین رئیس ژاندارمری آنجا و زیر سر دیگران بوده است و الحمدالله استاندار آنجا عوض شد و فعلًا هم بدانند که اهل بلوچستان به قدری نیاز دارند که نمی‏شود بیان کرد. از همان موقعی که آن سیل کذایی آمد آقای خامنه‏ای و جمعی از دوستان در ایران‏شهر تبعید بودند. تقریباً تعداد هشتاد تا از مغازه‏ها و خانه‏ها خراب شده و از بین رفته و دولت در آن وقت هیچ قدمی برنداشت و هر کمکی که کرمان کرد، یزد هم مرتب همین طور داشت کمک‏هایش را می‏کرد، آرد می‏فرستاند و برنج می‏فرستاد، پاسدار بفرستد و پول بفرستد و داشت به این ترتیب مردم آنجا را خاموش می‏کرد و اگر این کمک‏ها از طرف ملت نشده بود بعد از آن‏که دولت وعده داد پول یک روز نفتش را برای آن حدود صرف کنند و آن طور باید صرف بشود و نشد معلوم نبود آنجا چه خبر می‏شد چندی پیش دو مرتبه برای من تلگراف شده،
Majlis:1 Volume:3 Sessions:51-67 Page:1722
نامه آمده که هیچ چیز نداریم، در حدود هفتصد مزرعه در بلوچستان به وسیله همین مقنّی‏هایی که از یزد به آنجا رفتند و پولشان را دولت داد، آبیاری می‏شود و این کمى خوبی از طرف ماها بود، البته یک چیز مختصری بود هر چه داده دولت داده، اگر ان شاءالله این قنوات همه‏اش به جریان بیافتد و این هفتصد آبادی مأمور بشود، بلوچستان یک صفحه خوبی خواهد شد که نمونه نخواهد داشت و ممکن است تنها بلوچستان جواب همه ایران را از جهت احتیاجاتش بدهد، ولی باید بیشتر توجه شود و زودتر بذر ببرند. حالا که انقلابی شدید و شورایتان، شورای انقلابی شد و شورای انقلاب در رأس قرار گرفته باید عنایتش بیشتر شود و بیشتر به مردم کمک بکنند، و حالا نیاز شهرهای خودم را بگویم استان یزد و شهر یزد به قدری مردمش فعال و دنبال کار هستند که چندی پیش یکی از دوستان گفت وقتى خواستم حرکت بکنم از گاراژ یزد هر چه این طرف و آن طرف را نگاه کردم ببینم که یک فقیری هست که مبلغ مختصری به عنوان تصدیق بدهم پیدایش نکردم، برای این‏که دنبال کار و زندگى‏شان هستند و زراعت‏شان برقرار است و کارهای دیگرشان هم برقرار است، چیزی که هست این است که یزد نیاز به آب دارد و تنها آب می‏خواهد و اگر آب یزد تأمین بشود من قول می‏دهم که همین یزدی که خشک است و هیچ چیزی هم ندارد تمام میوه‏های آن از جاهای دیگر تومانی شش ریال و هشت ریال ارزان‏تر است، یکی از دوستان گفت رفتم در دکانی زردآلو بگیرم یک مبلغی دادم دیدم خیلی به من زردآلو داد، گمان کردم اشتباه کرده، گفتم: آقا من یک قران دادم، دیدم یک مقدار دیگر هم زردآلو ریخت رویش وقتی می‏گویند زردآلو در جاهای دیگر کیلویی پانزده ریال و بیست ریال آنجا خیلی خیلی ارزان است.
رئیس- دوستان تعجب کرده‏اند این نرخ‏هایى که شما می‏فرمایید مربوط به چه سنه‏ای است؟
صدوقی- الحمدالله مردم با نداشتن آب زیاد کار می‏کنند و کارشان هم خیلی خیلی منظم و مرتب است، یکی از همشهریان ما که زرتشتی و مردم خیلی وارد و مطلعی است و اسمش جمشید امانت است، مرد بسیار روشن و وارد و مطلع از نظر آب و زراعت است، هفته گذشته که ما به تهران آمدیم پهلوی ما نشسته بود گفت- فلانی من جایی را پیدا کرده‏ام، اگر دولت مختصر عنایتی به آنجا بکند در حدود دو هزار قفیز آب من پشت دروازه یزد به شما تحویل می‏دهم، دو هزار قفیز آب، صد سنگ پشت دروازه یزد به ما تحویل داده بشود یزد بر می‏گردد به یک بهشت. بر این سؤال شد چقدر خرج دارد؟ گفت اگر یک روز پول نفت را بگذارند در اختیار ما، دو هزار قفیز آب یزد را پشت دروازه به شما تحویل می‏دهم، امیدوارم شورای انقلاب این کار را بکند و اگر اجازه بدهید یک عرض دیگری هم بکنم، حالا بعضی‏ها خوششان بیاید و بعضی‏ها خوششان نیاید و آن این است که یکی از دوستان گفت وارد شدم در مجمعی که بحث دارند، نشسته و گوش دادم ببینم بحث‏شان چیست؟ دیدم بحث‏شان این است که آیا حسن و حسین بزرگ‏تر هستند یا محمد حنفی، وارد شدیم و نشستیم و دیدیم هر کسی حرفی می‏زد و رو به ما کردند و گفتند شما چه می‏گویید؟ گفتیم آقایان اولین عایله امیرالمؤمنین فاطم زهرا سلام الله علیه بوده، به طوری که عوام الناس می‏گویند بر حضرت امیر حرام بوده، زن دیگری اختیار کردند و این احترام نسبت به صدیق طاهره بوده تا زمانی که صدیقهطاهره حیات داشتند امیرالمؤمنین داماد نشدند چطور شده که بحث‏
Majlis:1 Volume:3 Sessions:51-67 Page:1723
می‏کنید حسن و حسین بزرگ‏تر هستند یا محمد حنفی، یکی از آقایان فکری کرد و گفت آنها همه‏اش درست ولی از لفظ محمد حنفی می‏توانیم استنباط کنیم که بزرگ‏تر است از حسن و حسین است. گفتیم دیگر بس است و ما حرفی نزدیم، حالا برخلاف استنباط آن مؤمن شما حساب بفرمایید ببینید که اول پیدایش اسلام تا زمان محمدرضاخان و دو سه دوره پیش از آنها، روز ورود رسول خدا در مکه که روز تاریخی است چه جمعیت‏هایی به سرپرستی اشخاص وارد مکه شدند، جمعیت ششصد نفر تحت پرچم فلان، پانصد نفر تحت پرچم فلان، هزار نفر تحت پرچم فلان، گویا پانزده؛ شانزده گروه بودند و در آن روز ورود به مکه که روزتاریخی و روز باعظمت بود که حالا نمی‏خواهم تاریخ مکه و غزوات دوران خلفا را برایتان بگویم، آیا به گوش یکی از شماها خورده که یک نفر زن در یکی از این غزوات شرکت کرده یا این شهرهایی که حاکم می‏فرستادند، یک نفر زن فرستاده باشند، یا یک سرلشکری را آیا شنیده‏اید که زن قرار بدهند. گفته باشند که برو فلان جا را سرپرستی کن و امیر سپاه باش؟ ما هرگز در تاریخ ندیده‏ایم هیچ تاریخی نشان نمی‏دهد و اگر بگوید که قابلیت و صلاحیت برایشان نبوده این هم اشتباه است، زن‏هایی بودند در صدر اسلام در دوران خلف و بعد، که اینها تمام صلاحیت‏ها را داشتند و اگر کسی بگوید یکی از اینها صلاحیتش از بعضی از این امرای لشکر و امرای سپاه آن دوره کمتر بوده گزاف گفته است، خوله خواهر ضرار همین طور که ضرار در جنگ‏ها شهامت داشت و شجاعت داشت و به یک حمله دویست نفر را کشت دید یک نفر هم دوش به دوشش دارد می‏جنگد، نگاه کرد دید خوله خواهرش می‏باشد. همین طور که ضرار آن روز دویست نفر را به خاک انداخته بود خوله هم دویست نفر را به خاک انداخته بود، چه زن‏های بزرگ و شجاع و از هر جهت کاملی، چه شد که نه در زمان رسول خدا و نه در دوران خلفا نه در دوره عباسی و نه در هیچ دوره‏ای هیچ وقت نشد که در هیچ جنگی و غزوه‏ای ببینیم زن را مأمور کرده باشند که تو فلان جا برو و فاتح باش و سرپرستی داشته باش و حاکم فلان جا بشو، آیا صدیقه طاهره اسلام سلام الله علیها صلاحیت و شایستگی نداشتند، آیا در دوران حضرت امیر زینب کبری صلاحیت نداشتند؟ چه شد که اصلًا نامی از زن در همه دوران اسلامی نبود برای این‏که اینها حاکم بشوند یا استاندار بشوند یا امیر سپاه بشوند، از طرفی حق ندارند قضاوت کنند، پیشوایی امام جماعت را، زن حق ندارد امام جماعت شود و مرد پشت سرش نماز اقتدا بکند و همه اینها از زن برداشته شده است. یکی از رفقا می‏گفت که همین‏طور که زن می‏تواند ولی صغیرش بشود، پس می‏تواند رئیس‏جمهور هم بشود. حالا این چه حسابی است چون می‏تواند بچه را باز بکند و پاکش بکند و از کثافت برکنارش بکند، پستان در دهانش بگذارد، پس می‏تواند رئیس‏جمهور یا نخست‏وزیر بشود، من گمان نمی‏کنم که این قیاس، قیاس صحیحی باشد. شما را به خدا کار را بر رهبر دشوار نکنید، و برای او زحمت ایجاد نکنید و به علاوه هنوز مردها کار ندارند و بیشترشان بیکار هستند، حالا بیایید و فرمانداری به زن بدهید؟ چطور شده آقای محترم از اولی که خشت دنیا را بر پاد گذاشتند این همه ساختمان و این همه قنات، این همه اختراعات، تمامش به دست مرد بوده، در یزد ما قناتی است که یکصد و هفتاد متر طناب می‏خورد تا برسد به آب، تمام این قنوات که در حدود دویست و چهار هزار قنات در یزد وجود دارد، آیا کلنگ کدام یک از این قنات‏ها را زن زده است؟ کدام یک از این ساختمان‏ها را زن درست کرده؟ حالا چه طور شد که پشت میز نشستن را حق داشته باشد، ولی کارهای سنگین را حق نداشته باشد یعنی چه؟ اگر می‏خواهند دوش به دوش‏
Majlis:1 Volume:3 Sessions:51-67 Page:1724
ما کار کنند بیایند همراه ما بنایی کنند و همراه ما قنات درست کنند و همراه ما کارهای دیگری بکنند، چه طور کارهای سنگین برای ما است ولی نشستن پشت میز از آن آنها باشد، حالا آمدید یک روز صبح می‏رویم و می‏بینیم که نخست‏وزیر یا رئیس‏جمهور منصوب‏شان کردید، یک روز صبح می‏رویم می‏بینیم که نخست‏وزیرى تعطیل است چرا؟ برای این‏که دیشب خانم زایمان کردند. اینها برای ما ننگ و عار است. یعنی چه، شما را به خدا این را جزو قانون نیاورید و چون همه‏تان اعتراض‏تان به من هست دیگر مطالبم را خاتمه می‏دهم. همه را به خدا می‏سپارم والسلام علیکم و رحمهالله.
پرورش- مطالب جناب آقای صدوقی در مورد خواهران اگرچه یک بخشش درست بود ولی خیلی در آن مورد تأیید همگان نیست. به هر حال به این صورت که اینجا صحبت کردند در مورد این خواهرانی که سهم بزرگی در انقلاب داشتند، صحیح نبود.
رئیس- آقای صدوقی که فرمایشاتی فرمودند از هیچ کدام از آقایان تصدیق نخواستند که شما حرفشان را تصدیق بکنید یا نه، ایشان مطلبی به نظرشان رسیده بود در بعضی از مناصب حال، ما همگی احترام به زنان قائل هستیم و اگر چنان‏چه گفته شد که در بعضی از مناصب زن‏ها دخالت نکنند، نه از باب این است که حتی از زن گرفته شود بلکه از جهت این‏که مسؤولیت آن زیاد است و سنگین است و نمی‏خواهند که بار سنگین بر دوش خانم‏ها گذاشته شود و الا حرمت زن‏ها محفوظ است و اصلًا اگر زن‏ها نبودند، مردها نبودند.
2- طرح تصویب اصل 2/ 87 (اصل یکصد و دوازدهم)
رئیس- اعوذ بالله من الشیطان الرجیم، اصل 2/ 87 مطرح است؛ این اصل در کمیسیون مشترک کاملًا مورد بررسی قرار گرفته و آقایان مباحثات و اشکالاتشان را هم کرده‏اند. امیداواریم که زودتر تصویب بکنیم برای این‏که بیشتر از روز وقت نداریم و بایستی بررسی هم بکنیم. بنابراین امیدوارم اشکالات کمتر بشود. بنابراین اصل 2/ 87 را برای رأی‏گیری قرائت می‏کنیم.
اصل 2/ 87 (اصل یکصد و دوازدهم) رهبر یا اعضای شورای رهبری در برابر قوانین با سایر افراد کشور مساوی هستند.
 (اخذ رأی به عمل آمد و نتیجه آن به شرح زیر اعلام شد).
رئیس- عده حاضر در جلسه هنگام اخذ رأی پنجاه و نه نفر؛ تعداد کل آراء پنجاه و نه رأی، موافق پنجاه و هشت رأی، مخالف هیچ، ممتنع یک نفر، بنابراین، این اصل تصویب شد، تکبیر (حضار سه مرتبه تکبیر گفتند).
3- طرح و تصویب اصل 1/ 83 (اصل نود و هشتم)
رئیس- اصل 1/ 83 تفسیر قانون اساسی بر عهده شورای نگهبان است که با تصویب سه چهارم آنان انجام می‏شود.
رئیس- آقای دکتر غفوری پیشنهاد کرده‏اند که بنویسیم «با تأیید شورای عالی قضائی» (رحمانی- نه آقا، نمی‏خواهد)
Majlis:1 Volume:3 Sessions:51-67 Page:1725
سبحانی- این‏که اینجا نوشته‏اید با اصلی که قبلًا تصویب کردید، معارض است. تشخیص این‏که قانون عادى با قانون اساسى کجا تعارض دارد؛ خودش یک نوع تفسیر قانون اساسی است و ما در اصل هشتاد برای تشخیص تعارض گفتیم: «و تشخیص عدم تعارض آنها با قانون، سه چهارم آنها را اصل هشتاد را یک بار دیگر می‏خوانم: تشخیص عدم مغایرت مصوبات مجلس شورای ملی با احکام اسلام با اکثریت فقهای شورای نگهبان است (که به آن کاری نداریم) و تشخیص عدم تعارض آنها با قانون اساسی بر عهده اکثریت همه اعضای شورای نگهبان است».
رئیس- تفسیر یعنی اعتماد دارد ولی محتاج توضیح و شرح است.
سبحانی- تشخیص این‏که آیا معارض هست یا معارض نیست خودش تفسیر قانون اساسی نیست؟
رئیس- تفسیر نیست. (سبحانی- چرا آقا، خودش تفسیر است) البته توجه دارید که به آن صورت مورد نظر شما یک بار مطرح شده و رد شده است، حالا به این صورت پیشنهاد شده است.
سبحانی- آن دفعه اولًا: جمعیت ما کم بود، ثانیاً: در ریختن رأی اشتباهی رخ داده بود و این الان درست نیست.
رئیس- راجع به متن فعلی در کمیسیون مشترک بحث زیادی شده است و اعضاء به آن رأی داده‏اند.
یزدی- تفسیر به عهده شورای نگهبان است.
دکتر نوربخش- مخالفم، به دلیل این‏که خود قانون اساسی را نمایندگان ملت نوشته‏اند. شورای نگهبان دوازده نفرند و هر دوازده نفر همان انتصابی هستند یعنی در حقیقت از این به بعد از نمایندگان مجلس انتخاب بشوند که بیست و چهار نفری قانون اساسی را تفسیر کنند که هم در آن نظر رهبر ملحوظ شده باشد و هم نظر مردم یعنی نمایندگان ملت.
رئیس- مجلس شورای ملی مربوط به قوانین عادی است نه قانون اساسی.
دکتر نوربخش- به هر حال از بین دویست و هفتاد نفر نمایندگان مجلس شورای ملی می‏شود دوازده نفر را انتخاب کرد که با شورای نگهبان همکاری کنند.
رئیس- آقای فوزی نظر شما چیست؟
فوزی- من موافقم.
رئیس- آقای کیاوش شما چطور؟
کیاوش- یک جمله اصلاحی می‏خواهم پیشنهاد کنم. (رئیس- بفرمایید) این مسأله که آقای سبحانی فرمودندکه تشخیص با تفسیر فرق دارد ولی با وجود این اگر امکان داشت یک طوری می‏نوشتیم که این روشن می‏شد خوب بود، چون چند روز پیش که به شهرستان رفته بودیم، مردم ایراد می‏گرفتند و پیشنهاد می‏کردند که در صورت بروز اختلاف در تشخیص قانون اساسی نظر شورای نگهبان سندیت دارد.
Majlis:1 Volume:3 Sessions:51-67 Page:1726
رئیس- اختلاف مطرح نیست، نظرمان تفسیر آن است.
دکتر شیبانی- آقا رأی بگیرید، بحث دیگر کافی است.
رئیس- آقایی که با پیشنهاد کفایت مذاکرات در این خصوص موافق‏اند، لطفاً دستشان را بلندکنند. (اکثریت دست خود را به عنوان موافق بلندکردند) تصویب شد. (سبحانی- یک اصلاحى در آن به عمل آورید).
رئیس- اصل 1/ 83 را برای رأی می‏خوانم:
اصل 1/ 83 (اصل نود و هشتم)- تفسیر قانون اساسی به عهده شورای نگهبان است که با تصویب سه چهارم آنان انجام می‏شود.
رئیس- لطفاً با ورقه نسبت به این اصل رأی بگیرید.
 (اخذ رأی به عمل آمد و نتیجه آن به شرح زیر اعلام شد).
رئیس- عده حاضر در جلسه هنگام رأی گرفتن پنجاه و نه نفر، تعدادکل آرا پنجاه و نه نفر، موافق چهل و نه نفر، مخالف چهار نفر، ممتنع شش نفر، بنابراین تصویب شد، تکبیر (حضار سه مرتبه تکبیر گفتند).
 (در این موقع ساعت پانزده و پنج دقیقه بعدازظهر بود که آقای منتظری صندلی ریاست را ترک و آقای دکتر سید محمدحسین بهشتی- نایب رئیس- اداره جلسه را به عهده گرفتند).
4- بیانات نایب رئیس راجع به رسیدن طوماری از طرف مردم کرمانشاه (باختران)
نایب رئیس- با اجازه دوستان از فرصت استفاده و عرض می‏کنم که امروز طوماری از کرمانشاه توسط برادر عزیزمان آقای موسوی رسید، در تأیید جمهوری اسلامی و اهداف و آرمان‏های آن این طومار به وسیله مردم، به وسیله برادارن ارتشی، برادران و خواهران شیعه و سنی همه امضا شده بود و چه جالب بود چون نشانه وحدت امت بود. در راه این آرمان، باتشکر و سپاس فراوان از امضاکنندگان و تهیه‏کنندگان این طومار، و با امید به این‏که ما بتوانیم به این ملت قهرمان پرمهر و وفا خدمتی شایسته در خور این همه حمایت و محبت آنها انجام بدهیم، ان شاءالله.
5- طرح و تصویب اصل 31 (اصل بیست و چهارم)
نایب رئیس- اصل 31 مطرح است که قرائت می‏شود.
 «اصل 31 نشریات و مطبوعات در بیان مطلب آزادند مگر آن‏که مخالف استقلال یا عفت عمومی یا توهین به مقدسات و شعائر اسلامی و حیثیت اشخاص بوده باشد حدود این امور و جرائم مطبوعاتی و کیفیت رسیدگی و مجازات آنها را قانون معین می‏کند».
نایب رئیس- از دوستانی که اسم نوشته‏اند سؤال می‏کنم لطفاً بفرمایید موافق‏اند یا مخالف یا فقط تذکری دارند، آقای مکارم شما؟ (مکارم شیرازی- بنده تذکر مختصر دارم) آقای صافی شما چه نظری دارید؟ (صافی- بنده سؤالی دارم) آقای طاهری اصفهانی بفرمایید (اصفهانی- نظر من بیشتر مخالفت است تا تذکر) آقای تهرانی بفرمایید (تهرانی- یک کلمه به آن اضافه شود) آقای دکتر ضیایى نظر شما چیست؟ (دکتر ضیایى- تذکری دارم) آقای کریمی چه نظری دارید؟ (کریمی- من هم تذکر دارم) آقای دکتر قائمی‏
Majlis:1 Volume:3 Sessions:51-67 Page:1727
بفرمایید (دکتر قائمی امیری- تذکر دارم) آقای موسوی جزایری شماچه نظری دارید؟ (موسوی جزایری تذکری دارم) آقای اکرمی بفرمایید. (اکرمی- تذکری دارم) آقای دکتر آیت نظر شما چیست؟ (دکتر آیت- من مخالف این اصل هستم). آقای موسوی زنجانی چه نظری دارید؟ (موسوی زنجانی- تذکر دارم) (مقدم مراغه‏ای- من قبل از همه اسم نوشته بودم ولی از من سؤال نکردید) اسمتان در لیست نیست، به هر حال نظرتان چیست؟ (عضدی- من هم مخالفم) آقای دکتر نوربخش: بفرمایید. (دکتر نوربخش- تذکری دارم) آقای ربانی املشی شما چه نظری دارید؟ (ربانی املشی- تذکر دارم) آقای رشیدیان نظرتان چیست؟ (رشیدیان- تذکری دارم) امروز بیشتر متذکر هستند، اولین مخالف طبق صورت موجود آقای طاهرى اصفهانی نظرتان را بفرمایید.
طاهری اصفهانی- بسم الله الرحمن الرحیم: قبلًا هم بحث شده است، این اصل چیزی را کم دارد که حتماً باید اضافه شود چون نشریات و مطبوعات در بیان مطلب آزادند مگر آن‏که مخالف استقلال ... این درست «عفت عمومی» این هم درست، یا «توهین به مقدسات و شعائر اسلامی و حیثیت اشخاص» چهار چیز آمده است و به نظر من یک پنجمی هم لازم دارد ممکن است چیزی مخالف استقلال نباشد، مخالف عفت عمومی نباشد. توهین به مقدسات هم نباشد، حتی توهین به مبانی هم که می‏فرمایند نباشد اما روش کار گمراه‏کننده است. این همان است که بین فقهای ما به عنوان کتب ضلال معروف است. چه طور شما آن چیزی را که در متن فقه اسلام است در نشریات و مطبوعات نمی‏نویسید؟ درست است برای افرادی که بتوانند درک بکنند، کتب ضلال مسأله‏ای نیست چون می‏توانند جواب‏گو باشند. اما اشاعه دادنش چه؟
نایب رئیس- آقایان دیگر هم توهین نقطه‏نظر را دارند؟ آقای تهرانی نظرتان چیست؟
تهرانی- بعد از عفت عمومی بنویسید «یا علیه مصالح اسلام یا توهین به مقدسات و شعائر اسلامی».
نایب رئیس- آقای صادقی شما هم همین را می‏فرمایید؟
صافی- در کمیسیون هم سر همین موضوع بحث شد. به این صورت که الان هست همه آقایان رأی نمی‏دهند.
نایب رئیس- آقای دکتر آیت شما بفرمایید.
دکتر آیت- بسم الله الرحمن الرحیم، من هم آرزو دارم و هم امیدوارم که ما بتوانیم یک حکومت صد در صد اسلامی نه تنها در مملکت خودمان بلکه در دنیا ایجادکنیم، برای استقرار چنین حکومتی من معتقدم که ما بیش از همه می‏توانیم از آزادی مطبوعات استفاده کنیم. برای این‏که منطق و استدلال ما قوی‏تر است و معتقدیم که حقیم و حق هم هستیم. دستگاه‏ها همیشه برای بستن زبان حق، روزنامه‏ها را توقیف و سانسور می‏کردند. در اینجا نوشته است که نشریات و مطبوعات در بیان آزادند مگر ... این مگرها را رویش حرف داریم. عفت عمومی البته مسأله‏ایست و سایر مسائل هم همین طور، نمی‏گوییم مطبوعات آزادند منتشر کنند. اما مسأله این هست که ممکن است از آن سوء استفاده بشود و بنابراین پیشنهاد من این است که بنویسیم: «توقیف و سانسور و مطبوعات و نشریات مطلقاً ممنوع است» ولی بقیه را که نوشته‏ایم جزو جرائم مطبوعاتی قلمداد کنیم. خوب اگر کسى به کسى اهانت کرد دادگستری است و
Majlis:1 Volume:3 Sessions:51-67 Page:1728
قانون جزا سه سال؛ چهار سال، دو سال، زندان و شلاق و هر چه تعیین شده است، یا کسی که به اسلام توهین کرد، باز دادگستری و قانون هست و مورد مجازات قرار می‏گیرد. اما اگر ما بخواهیم چنین مطلبی را بگوییم که حق است روزنامه سانسور بشود، به عنوان این‏که خلاف اسلام مطلبی ننویسند، می‏روند توی روزنامه و مطالب حق روزنامه را حتی مطالبی که به نفع اسلام هست را سانسور می‏کنند، در رژیم سابق هم این کار را می‏کردند ما جلو سانسور و توقیف را بگیریم و خلاف‏های مطبوعاتی را به شدت مجازات کنیم وگرنه گفتیم به ضرر ما از این اصل استفاده می‏شود. همین طور که تاریخ این هفتاد و دو سال مشروطیت کذایی همین را نشان داده است یعنی تحت عنوان این‏که مطالب خلاف اسلام نوشته نشود یا نظایر اینها جلوى آزادی‏ها را می‏گرفتند. (تهرانی- روزنامه‏هایی هستند که خیلی چیزهای ناروا می‏نویسند ولی اینها جرم است و باید جلوی آنها را گرفت. این است که بگذاریم حرف‏شان را آزادانه بزنند و بعد از آن، آنجا که لازم است به آنها جواب بدهیم و آنجا که اهانت کرده‏اند مجازات کنیم.
سبحانی- یعنی اول سمپاشی و مسموم بکنند، بعد ببریم‏شان بهداری معالجه کنیم؟
دکتر آیت- این حرف شاهنشاه آریامهر او هم همین بهانه را می‏آورد. (سبحانی- این چه تشبیهی است آقا)؟
نایب رئیس- اجازه بفرمایید جلسه‏مان منظم باشد، آقای عضدی شما مطلب دیگری دارید (عضدی- خیر).
مقدم مراغه‏ای- راجع به این قسمت چند تا از این اصول هست که اینها به اصطلاح نتیجه کوشش‏ها و مجاهدات همه بشر در همه نقاط جهان است و این اصول را بنده می‏خواستم که در این قانون جمهوری اسلامی منطبق با مبانی اسلامی به طور مشخص و صریح باشد. اینجا این استثناء صراحت آن را از بین می‏برد. همیشه برای کارهای خلاف از استثناء استفاده می‏شود اگر اجازه بفرمایید چند اصلی که بعداً مطرح می‏شود به اضافه چند اصل دیگر که من پیشنهاد کرده‏ام و عده‏ای از دوستان هم امضا کرده‏اند (برای حقوق ملت) و متأسفانه تا حالا مطرح نشده است. در قانون گذشته هم همین مطلب بوده و همین طور که الان اشاره شد دیدید که چه تضییقاتی بر مطبوعات که فرمودند از آن برای مبارزه با دین مبین اسلام سوءاستفاده کردند، این است که استدعا می‏کنم اگر ممکن است به این صورت نوشته بشود: «مطبوعات در بیان مطلب آزادند، حدود این امور و جرائم مطبوعاتی و کیفیت رسیدگی و مجازات آنها را قانون معین می‏کند» چون اصل آزادی مطبوعات است، با صراحت آزادی مطبوعات اعلام می‏شود، بعد طبق قانون بر اساس موازین قانون اساسی جمهوری اسلامی مسؤولیت‏ها تعیین می‏شود.
نایب رئیس- بنده به عنوان موافق اسم نوشته‏ام، عرض کنم نظامی که بخواهد بر ایمان قبلی مردم تکیه داشته باشد، بی‏شک باید برای حفظ و حراست این ایمان خیلی اهمیت قائل باشد. تحریم خرید و فروش و نشر کتب ضلال زیربنایش همین است که اولًا مکتب برای ایمان مردم در ساختن زندگی سعادتمند برای فرد فردشان نقش بنیادی می‏بیند و ثانیاً وقتی نظام سیاسی و اجتماعی هم بر این ایمان متکی است خود به خود اگر او متزلزل بشود، نظام متزلزل می‏شود، منتها آن‏چه مهم است این است که ما ببینیم که در چه شرایط زمانی زندگی‏
Majlis:1 Volume:3 Sessions:51-67 Page:1729
می‏کنیم و در یک شرایطی باید خود مکلف را به عنوان همان تکلیف ایمانی وادار کرد که از خرید و فروش و نشر استفاده از کتب ضلال اگر اهلش نیست، خودداری کنند. این همان حکمی است که از قدیم تا حالا بوده و حالا هم هست، اما آیا حکومت به عنوان جلوگیری از منکر اعمال قهر می‏توانند بکنند یانه؟ یعنی این طور بیان می‏کنیم که خرید و فروش کتب ضلال برای کسانی که در جلوگیری از این منکر اعمال قهر بکنند یا نه؟ این مسأله مورد بحث است. آیا اعمال قهر در هر دوره‏ای و در هر موردی می‏تواند طریق جلوگیری از همه منکرات باشد؟ حرف من این است که در شرایطی که ما هستیم اعمال قهر برای جلوگیری از نشریاتی که مبارزه فکری با اسلام می‏کنند سودمند نیست، بر حسب تجربه عینی و بررسی شده‏ای که ما داریم نه تنها سودمند نیست بلکه جلوگیری با اعمال قهر از نشر و تهیه از این نشریات، مضر به اسلام هم واقع شده است، پس عرض بنده این است که این یک حرام، یک منکر و یک راه مبارزه با این منکر و برای جلوگیری از این منکر آیا باید استفاده از قهر باشد که اینجا ما می‏گوییم قهر با آن نفوذی که همان رساله علمیه در مردم دارد و بسیارى از مردم متدین این کتاب‏ها را چاپ و پخش و توزیع می‏کنند، چون به احکام الهی متعهدند باید آن را دنبال کنیم زیرا آن راه مؤثرتر خواهد بود. بنابراین بنده معتقد هستم که آنجا که اهانت باشد که عبارتست از یک کار زشتی که نسبت به فرد هم می‏گوییم باید جلویش را گرفت. نسبت به اسلام و شعائر اسلامی به طریق اولی، آنجا که تحریک و توطئه علیه استقلال کشور باشد باید جلوی آن را گرفت. نمی‏شود جلو توطئه سیاسی را باز گذاشت و بعد از قدرت سرکوب نظامی با آن مقابله کرد اینها درست است ولی آن‏که آقایان نگرانش هستید که می‏فرمایید اگر بعضی از نشریات طوری است که از نظر مذهب افکار را مسموم می‏کند در اینجا بیایید با آن حکم تکلیفی که توی رساله می‏گویند و یا ترتیب که می‏کنند، جلو نشر اینها را بدون اعمال قهر بگیرد، آن مؤثر است اگر خواستید از اعمال قهر استفاده بکنید نتیجه به عکس می‏دهد این عرض من بود.
کرمی- هر چه با موازین اسلام منطبق نباشد مقبولیت ندارد، اگر تصویب هم نکنید در مراجعه به قانونی ارزشی نخواهد داشت.
دکتر آیت- افشاء اسناد و نشر اکاذیب را چه باید کرد؟
نایب رئیس- نشر اکاذیب که اصلًا جایز نیست.
طاهری اصفهانی- اگر صاحبان آراء با احترام دعوت بشوند به رادیو و تلویزیون بروند و یا آنها که اهلیت دارند مصاحبه رادیو؛ تلویزیون را پخش کنند که مضراتش را همه دیده‏اند. آنها را گمراه کنند ولی در رادیو، تلویزیون ولو بر ضد اسلام باشد آنها جوابی به آنان می‏دهد و مردم بهتر می‏توانند به حقیقت پی ببرند. این نشریات آزاد ضد اسلام خطرش مشهود است.
فاتحی- بیانات جناب‏عالی کاملًا صحیح بود ولی مطلبی که در بیان اصل آمده است با آن تطبیق نمی‏کرد. آن طوری که جناب‏عالی فرمودند بر مسلمین لازم است در اظهار عقاید تمام افراد و ادیان اجازه بدهند عقایدشان را بیان کنند، ما نمی‏توانیم جلو عقاید و ادیان را بگیریم، زیرا برخلاف اسلام است. اما توهین به اشخاص یک مسأله به خصوص است، کاری به این مطلب‏
Majlis:1 Volume:3 Sessions:51-67 Page:1730
ندارد. ما باید این مطلب را بنویسیم که هر کس می‏تواند عقایدش را منتشر کند و تبلیغ برای ترویجش بکند مگر توطئه‏گر باشد یا بخواهد افساد بکند.
مکارم شیرازی- بنده دو تا تذکر دارم اول این است که این «و» در اینجا مثل این‏که درست نیست. چون دو تای آن را با «ی» نوشته‏ایم اینجا با «و» معنی‏اش این می‏شود که توهین به مقدسات و شعائر اسلامی و حیثیت اشخاص هر دو روی هم رفته یک مانع است. این باید تبدیل بشود یا «هتک حیثیت اشخاص»، «و» تبدیل به «ی» بشود ...
نایب رئیس- بوده هم زائد است، باشد کافی است.
مکارم شیرازی- مطلب دیگر این است که به این صورت آن‏چه رأی نمی‏آورد باید بنویسیم مخالف مبانی اسلام.
نایب رئیس- آقای دکتر ضیایى بفرمایید.
دکتر ضیایى- مضافاً بر مطلبی که جناب آقای مکارم فرمودند باید منافی با عفت عمومی نباشد و افشاء اسناد و نشر اکاذیب هم اضافه شود.
نایب رئیس- افشاء اسناد بحث خاصی است، ببینید آقا، به هر حال در آینده که یک قانون مطبوعات خواهیم داشت. جزئیات را باید در قانون مطبوعات آورد و افشاء اسرار و اینها یک سلسله حقوق شخصی است. این باید برای خودش در آنجا با مجازاتش بیاید.
دکتر ضیایى- پس استثنائات را بردارید.
نایب رئیس- واقعش هم همین است که اگر اینجا بخواهید صحیح عمل بکنید و بنویسید نشریات و مطبوعات آزادند مگر در مواردی که در قانون معین می‏شود، این از همه بهتر است و بعد هم قانون با جزئیاتش می‏آید و این را حل می‏کند.
دکتر قائمی- این قسمتی را که اخیراً فرمودید اگر حذف کنید یک قسمت از اشکالات من رفع می‏شود. اما اگر قرار است که باشد. به غیر از این چهار نکته‏ای که دراینجا ذکر شده من دو نکته دیگر را پیشنهاد می‏کنم که بر آن اضافه بشود. یک مسأله این است که ممکن است اصلی مخالف استقلال نباشد، در عین حال مخالف نظام جمهوری هم نباشد. شاید این را باید اضافه کنید. یکی دیگر هم بر طبق تجربه‏ای که دو سه ماه اخیر به ما نشان داده است مسأله تحریک و ایجاد اغتشاشات و بزرگ کردن یک مطلب است که مخالف با استقلال نیست ولی در مملکت جنگ و خونریزی راه انداخته است. اگر بنا است این ابعاد را آنجا ذکر کنیم مگر آن‏که مخالف استقلال با عفت عمومی یا توهین به مقدسات و شعائر اسلامی و حیثیت اشخاص، این ابعاد هم باید به آن اضافه شود.
نایب رئیس- آقای موسوی جزایری مطلب تازه‏ای دارید؟
موسوی جزایری- من پیشنهاد می‏کنم که عنوان مضله اینجا بیاید و این با توضیحاتی که بعضی حتی راجع به مکاتیب خودشان می‏دهند منافات دارد. آنها ممکن است کتب ضلال نباشد، هر چیزی که امکان توطئه یا تحریف در آن باشد، آن مضله است. این را باید اینجا ذکر بکنیم.
اکرمی- اگر عبارت قرار است همین باشد، من یک اشکال دارم، شما نوشته‏اید ... «مخالف استقلال یا عفت عمومی یا توهین به مقدسات و شعائر اسلامی» یعنی چه؟ مخالف استقلال مخالف عمومی درست، اما مخالف توهین به مقدسات و شعائر اسلامی یعنی چه؟ باید
Majlis:1 Volume:3 Sessions:51-67 Page:1731
موافق باشد؟ عبارت اشکال دارد، باید به طریق دیگر نوشته شود.
دکتر نوربخش- اینجا نوشته‏اید: «توهین به مقدسات و شعائر اسلامی» ادیان دیگر را اضافه بکنید.
نایب رئیس- آقای رشیدیان بفرمایید.
رشیدیان- نظرات بنده را دوستان فرمودند ولی منظور من این است که این قیود را قانون عادی معین می‏کند.
نایب رئیس- آقای منتظری نظر شما چیست؟
منتظری- همان نشر اکاذیب را اضافه بفرمایید.
قریشی- عرضم این است که بعضی از جراید، نظرات باطل را درج می‏کنند، ولی وقتی که جواب به آنها می‏نویسید حاضر به درج آن نیستید، در زمان حیات مرحوم آیت‏الله مطهری در مجله زن روز مطالبی نوشته می‏شود. وقتی جواب‏های آقای مطهری را در ستون مقابل درج کردند آن قاضی که این مطلب را می‏نوشت سکته کرد و از بین رفت. لذا خوب است بنویسیم نشریات و روزنامه‏ها در منعکس کردن افکار مخالف و موافق موظفند وقتی یک چیزی نوشته شد و جواب آن را فرستادیم آن جواب را حتماً درج بکنند.
نایب رئیس- آقای حجتی بفرمایید.
حجتی کرمانی- اگر همان پیشنهادی که جناب‏عالی محول به قانون کردید تصویب شود که خوب، و الا پیشنهاد دکتر آیت را بگذارید که خیلی جالب است و اگر می‏خواهید آن نباشد به جای شعائر اسلامی، شعائر دینی بگذارید، چون توهین به مقدسات سایر ادیان هم باید موجب کیفر بشود.
نایب رئیس- آقای خامنه‏ای بفرمایید.
خامنه‏ای- در متن اول شامل مطبوعات، فیلم و نوار و نمایش هم بود. به نظر جناب‏عالی نشریات شامل اینها می‏شود؟ و حتی مجسمه‏سازی ممکن است منافی عفت عمومی باشد.
نایب رئیس- این لازم نیست در قانون اساسی بیاید، اینها قانون عادی را معین مى‏کند. این‏که روی مطبوعات تکیه می‏شود به اعتبار این است که مطبوعات نقش خاصی دارند. ما یکی از دو راه را باید انتخاب کنیم. ما باید همین اصل را به رأی بگذاریم یا این‏که این طور بنویسیم: «نشریات و مطبوعات در بیان مطالب آزادند مگر آن‏که مخل به مبانی اسلام یا حقوق عمومی باشند. تفضیل آن را قانون معین می‏کند».
ربانی شیرازی- این «مبانی اسلامی» مسائلی را که آقایان می‏گویند در بر نمی‏گیرد. اگر بنویسیم مخالف با اسلام و استقلال کشور، تمام مسائل را در بر می‏گیرد.
تهرانی- آقای ربانی، همان عبارتی را که آقای بهشتی گفتند، تمام مسائل را در بر می‏گیرند.
نایب رئیس- در همین اواخر که یک لایحه مطبوعاتی می‏خواستند تهیه کنند، تفاصیل آن را هم آورده بودند. بالاخره شما هر استثنایی را اینجا بگذارید، باز یک چیزی کم خواهد داشت. اما اگر به این صورت باشد که بنویسیم «نشریات و مطبوعات در بیان مطالب آزادند مگر این‏که مخل مبانی اسلام یا حقوق عمومی باشد» و بعد اضافه کنیم که «تفضیل آن را قانون معین می‏کند» کامل می‏شود و بعد استثنائات را در قانون می‏آورند.
Majlis:1 Volume:3 Sessions:51-67 Page:1732
رشیدیان- مخل نظم ممکن است ولی مخل مبانی معنی ندارد.
مکارم شیرازی- به جای مخل، منافی بنویسید.
نایب رئیس- ببینید منافی که بی‏معنی است اگر مخل باشد نقطه‏نظر دوستان رعایت شده است و می‏توانیم رویش متفق الرأی باشیم. بنابراین این اصل سی و یک برای رأی‏گیری خوانده می‏شود.
اصل 31 (اصل بیست و چهارم) نشریات و مطبوعات در بیان مطالب آزادند مگر آن‏که مخل و مبانی اسلام یاحقوق عمومی باشد، تفضیل آن را قانون معین می‏کند.
نایب رئیس- لطفا رأی بگیرید.
 (اخذ رأی به عمل آمد و نتیجه آن به شرح زیر اعلام شد).
نایب رئیس- نتیجه رأی‏گیری را اعلام می‏کنیم. عده حاضر در جلسه هنگام اخذ رأی پنجاه و هفت نفر، تعداد کل رأی پنجاه و هفت رأی، موافق پنجاه و یک نفر، مخالف دو نفر، ممتنع چهار نفر، بنابراین اصل سی و یک با پنجاه و یک رأی موافق تصویب شد، تکبیر (حضار سه مرتبه تکبیر گفتند).
6- طرح اصل 1/ 73
نایب رئیس- اصل 1/ 73 مطرح است که قرائت می‏شود.
 «اصل 1/ 73- هرگاه مجلس شورای ملی تجدیدنظر با تغییر در یک یا چند اصل معین از اصول قانون اساسی را لازم بداند با اکثریت دو سوم آراء تأیید رهبری، تشکیل مجلس خبرگان را تصویب نمایند. این مجلس مرکب از تعداد هفتاد نفر از حقوقدانان و مجتهدان در مسائل اسلامی است که از طرف مردم انتخاب می‏شوند و اختیارات آن محدود به تجدیدنظر در همان اصل یا اصول معینی است. تصمیمات آن با دو سوم آراء معتبر می‏باشد. اصولی که در بخش کلیات قانون اساسی آمده از این حکم مستثنى است و قابل تجدیدنظر نمی‏باشد».
نایب رئیس- من از آقایانی که اسم نوشته‏اند سؤال می‏کنم و آقایان فقط نظر بدهند که موافق هستند یا مخالف یا این‏که سؤالی و تذکری دارند. آقای سبحانی شما موافقید یا مخالف؟ (سبحانی- چند تا تذکر دارم) آقای آیت شما چه نظری دارید؟ (دکتر آیت- چند تا تذکر دارم). آقای رحمانی نظر شما چیست؟ (رحمانی- مخالفم) آقای فوزی شما موافقید یا مخالف. (فوزی- مخالفم) آقای رشیدیان شما موافقید یا مخالف؟ (رشیدیان- مخالفم). آقای موسوی جزایری شما نظرتان چیست؟ (موسوی جزایری- تذکر دارم). آقای منتظری شما چه نظری دارید؟ (منتظری- تذکری دارم). خانم گرجی بفرمایید (خانم گرجی- تذکر دارم). آقای طاهری خرم‏آبادی شما نظرتان چیست؟ (طاهری خرم‏آبادی- موافقم) آقای مکارم موافقید یا مخالف؟ (مکارم- موافقم) آقای غفوری شما مخالفید یا موافق؟
غفوری- به نظر من باید متمّم قانون اساسی را در نظر گرفت، چون احتمالًا خیلی چیزها کم است و یک یا چند اصل متمّم، قانون اساسی را در واقع تکمیل می‏کند.
نایب رئیس- پس تذکر دارید؟ آقای فاتحی بفرمایید. (فاتحی- تذکر دارم). آقای سبحانی تذکری دارید، بفرمایید.
سبحانی- تذکر من این است که باید اینجا چه چیزی روشن بشود، اولًا می‏خواستم بدانم‏
Majlis:1 Volume:3 Sessions:51-67 Page:1733
هفتاد نفر از حقوقدان و مجتهدات بالسویه است یا این‏که اجمالی دارد. اقلًا در ذیل بنویسیم که تفضیلش را قانون معین می‏کند. این یکی دیگر این‏که اینجا که نوشته شده «اصولی که در بخش کلیات قانون اساسی آمده است از این حکم مستثنا است». می‏خواستم عرض کنم که این تنها مستثنا نیست خیلی از اصول را داریم که جزو کلیات قانون اساسی نیستند، ولی اصولی هستند که به اصطلاح از نظر اسلام یک طرفه هستند و دو طرفه نیستند. مثلًا اصل بیست و هفتم که می‏گوید: «حیثیت، جان، حقوق، مسکن و شغل اشخاص از هر نظر مصون است». این اصلی است که از نظر اسلام یک جنبه بیشتر ندارد ولی در کلیات هم نیست و اصول دیگری نظیر این اصل هست که باید استثنا شود.
نایب رئیس- واقعاً این اصل به طور کلی ضرورت دارد که باشد؟ (نمایندگان- خیر) آقای دکتر آیت بفرمایید.
دکتر آیت- اولًا عرض می‏کنم که هفتاد نفر باید مقیدکنیم چون کم است و بعد از این‏که نوشته شده است: «حقوقدانان و مجتهدان» اینها دیگر خیلی جنبه خصوصی پیدا می‏کند. اگر بنویسیم «خبرگان» بهتر است و بعد عرض کنم که تنها اصول مربوط به کلیات نیست که مهم است و آخر اصل باید اضافه کنیم که آن اصل باید به نحوی تغییر پیدا کند که مغایرت با کلیات نداشته باشد. علاوه بر این‏که کلیات را نمی‏شود تغییر داد.
نایب رئیس- آقای موسوی جزایری بفرمایید.
موسوی جزائری- در متنی که اول تهیه شده بود تعداد هفتاد و سه نفر بود. چرا اینجا هفتاد نفر شده است؟
نایب رئیس- آقای منتظری بفرمایید.
منتظری- غیر از کلیات که نوشته شده آن اصلی هم که شورای نگهبان باید باشد مقررات مجلسی بدون شورای نگهبان، ارزش قانونی ندارد، آن هم باید اضافه شود.
نایب رئیس- خانم گرجی بفرمایید.
خانم گرجی- تذکر من در مورد متمّم است که ذکر نشده وآن تعداد هفتاد نفری که برای یک اصل باید بیایند، من فکر می‏کنم با این ترتیب کارها یک کمی مشکل می‏شود.
نایب رئیس- آقای موسوی جزایری بفرمایید.
موسوی جزایری- عرض می‏شود که باید اضافه شود. اصولی هم که تغییر می‏کند نباید مغایر با اصول کلی باشد.
نایب رئیس- آقای فاتحی تذکرتان چیست؟
فاتحی- اینجا استثناء فقط برای اصولی که در بخش کلیات قوانین اساسی است، آمده است به عقیده من بعضی از اصول هستند که از کلیات مهم‏تر هستند. آنها را هم باید مستثنا کرد. مثلًا آن اصل پنج.
نایب رئیس- اصل پنج که جزء اصول کلیات است، از اصول دین یک چیز خیلی مهم دارد، آن هم معاد است. یک مخالف صحبت کند. آقای رحمانی بفرمایید.
رحمانی- بسم الله الرحمن الرحیم. اولًا عرض کنم این اصل لازم نیست. و اما راجع به این قانون اساسی که به حسب وضع موجود روز تصویب می‏شود، چون نظر این اصول است. اگر چنان‏چه یک وقتی خواستند رفراندوم بکنند این رفراندوم‏ها در اینجا تصریح شده است، در
Majlis:1 Volume:3 Sessions:51-67 Page:1734
اختیار یک شخصیت‏هایی هست. این هم یکی از آن موارد هست و روی این موضوع می‏تواند تصمیم بگیرند. از هم اکنون که قانون اساسی را تصویب کرده‏اند این را دچار اضطراب و تشویش می‏کنید. این یک مطلب، دوم این‏که مملکت مال همه مردم است و اختصاصی به حقوقدانان و مجتهدات که اینجا آورده شده وجهی ندارند. اگر به اصطلاح طبقه روشنفکران را خواسته‏اید در نظر بگیرید، دانشمندان، چون اقتصاددانان هم هستند، ما بنا نیست همه‏جا مرتب یک مزایایی برای یک قشر بشویم و اینها را در امور مملکت مطلق‏العنان بکنیم و بعد هم که ما مرتب تعارف می‏کنیم که انقلاب مال مستضعفین است، خیلی از همین افرادی که نه حقوقدان هستند و نه مجتهد، اینها شاید بتوانند سیاست مملکت را به واسطه این‏که در عمق ملت قرار دارند و با قشرهای مختلف در تماس هستند بهتر درک بکنند که آیا باید این تغییر داده بشود. اشکال دیگر این است، مجتهد یعنی حقوقدان اسلامی آیا شما می‏خواهید پنجاه سال دیگر مجتهد را در برابر حقوقدانان قرار بدهید؟ و باز هم با ایهام این موضوع و تلویحاً با تثبیت این‏که حقوقدانان در برابر مجتهدان هستند، آنها را تقویت بکنید. ما قائل به این هستیم که حقوقدانان باید باشند. ولکن حقوقدانان یا همان مجتهدات هستند یا افرادی هستند که از مکتب آن مجتهدین استفاده کرده‏اند. خلاصه این موضوع یک ابهامی دارد و نمی‏خواهم بگویم که با یکدیگر از هیچ لحاظ تفاوت و تغایر ندارد. من مطالبم را می‏گویم اگر چنان‏چه قابل قبول شد، خوب، و اگر قابل قبول هم نشد، نشده باشد زیرا نمی‏خواهم مطلبی را اینجا اثبات کرده باشیم. البته آن‏چه بنده و دیگران گفته‏ایم، اینجا در مشروح و در نوارها هست و بعداً ثابت خواهد شد که حق به جانب چه کسی بوده است. این موضوعی است که اگر نسبت به بعضی از تذکرات بی‏توجهی بشود بعداً قضاوت خواهد شد.
و اما راجع به مجتهدان، مجتهد یک معنایی است که آن را نمی‏شناسند مگر اوحدیون از مردم. ما وقتی می‏خواهیم رفراندوم بکنیم همه ملت را می‏خواهیم به پای صندوق‏ها ببریم. کاری نکنیم که مردم با یک الفاظی رو به رو بشوند که برای انطباق آن الفاظ دچار مشکلاتی بشوند. این یک اشکال، اشکال دیگر این است که مجتهد ممکن است صالح باشد چون فرض این است که افراد به خصوصی را می‏خواهید ذکر کنید، مجتهد ممکن است که دارای ملکه عدالت و تقوا و مبارزه با فساد باشد و ممکن است که نباشد. آن قشر از مجتهدین که دارای این خصوصیات نیستند ما به چه مجوز بدهیم که مردم آنها را بیاورند و نسبت به قانون، قانون اساسی که به این صورت می‏شود نظر بدهند. پس اگر مجتهدان را ذکر می‏کنند باید از قبل مجتهدین را مجزا بکنید. فعلًا در این موارد از این بیشتر نمی‏خواهم صحبت بکنم. ولکن اشکال عبارتی که اینجا به نظر می‏رسید این است که در آخر بنویسیم «قابل تجدیدنظر یا تغییر نمی‏باشد» چون در این متن فقط نوشته است «قابل تجدیدنظر نمی‏باشد» و امیدوارم توجه بفرمایید که این اصل باید یا اصلاح شود و یا این‏که حذف شود. و با اصل بعدی هم بنده مخالف هستم که الان نوبت می‏گیرم.
نایب رئیس- اگر از همین حالا نوبت بگیرید آقای رحمانی فکر نمی‏کنید که ظلم باشد، آقای طاهری خرم‏آبادی به عنوان موافق بفرمایید. (نمایندگان- دیگر موافق نمی‏خواهد صحبت کند و لازم نیست).
منتظری- من نظرم را باید بگویم، غیر از کلمات آن اصلی را که داریم و می‏گوید.
Majlis:1 Volume:3 Sessions:51-67 Page:1735
مجلس شورای ملی بدون شورای نگهبان، مقرراتش ارزش قانونی ندارد جزء استثنائات آن‏هم باید اضافه شود.
نایب رئیس- اگر این بیاید خیلی از اصول دیگر هم باید بیاید.
منتظری- آن خیلی مهم است، اصل هفتاد و هفت حتماً باید اضافه شود.
حسینی هاشمی- بعد از مجلس خبرگان آن را تصویب نماید، نوشته شود «کیفیت و تعداد آن را معین می‏کند» و زیرش یک اصل دیگر اضافه شود و به این مضموم «هر گونه تغییری بر اساس اصالت کلیاتی که بنیان نظام جمهوری را بیان کرده است».
نایب رئیس- بنده خیال می‏کنم این اصل را باید به همین صورت رأی بگذاریم چون اگر بخواهیم اصلاح کنیم خیلی اصلاحات زیادی می‏خواهد و اصولًا من خودم با بودنش مخالف هستم. البته نمی‏توانم که چه تعداد از دوستان با من هم‏فکر باشند. به هر صورت من فکر می‏کنم هیچ لزومی ندارد و راه تجدیدنظر را خود ملت می‏دانند.
رشیدیان- این اصل لازم است که باشد، زیرا ما معتقدیم که کار ما ممکن است نقص داشته باشد و مسلماً نقص خواهد داشت برای این‏که نشان بدهیم که واقعاً ما تصمیمی نداریم و آماده پذیرش نیست، فقط نوشته شود به رفراندوم بگذارند با فرمان رهبر.
نایب رئیس- آقای رشیدیان عرض من هم همین است. وقتی که الان قانونیت قانون اساسی با رفراندوم است. بنابراین راه همیشه باز است و احتیاج به اصل ندارد و می‏تواند در آینده به راحتی خودش راه تجدیدنظر را پیدا کند. آقای طاهری خرم‏آبادی بفرمایید.
طاهری خرم‏آبادی- دیروز صحبت این بود که اگر ما همین طور واگذار کنیم به مجلس یا رفراندوم ممکن است در بعضی از اصول قانون اساسی تغییر یا تجدیدنظری به عمل بیاید که برخلاف مبانی اسلام یا حقوق ملت باشد. البته بنا بود که مسأله رفراندوم هم اضافه بشود. حالا من نمی‏دانم چطور شد که نیست. این پیش‏بینی برای این موضوع شد که افراد مجتهد هم به رفراندوم گذاشته بشود و اگر شما تنها واگذار کنید به رفراندوم یا مجلس آن وقت ممکن است بیشتر تزلزل ایجاد کند.
نایب رئیس- هیچ تزلزلی هم ایجاد نمی‏کند آقا، من از شما می‏پرسم اگر شما بیست تا اصل بگذارید اینجا به جای یکی، به این مضمون که این قانون اساسی هیچ قابل تغییر نیست، بعداً با یک رفراندوم می‏توانند تمامش را عوض کنند؟
طاهری خرم‏آبادی- با رفراندوم می‏تواند عوض بشود اما قبل از رفراندوم ...
نایب رئیس- آقایان توجه ندارند. آقا یک قانونی که اعتبار قانونی و حقوقی‏اش را از نظر موازین حقوقی از یک مبنایی می‏گیرد، حالا این مبنا هر چه می‏خواهد باشد. این مبنا اگر مجلس مؤسسان است، مجلس مؤسسان، اگر رفراندوم است، رفراندوم، یک چیزی که اعتبار قانونی خودش را از یک مبنایی می‏گیرد هیچ وقت نمی‏تواند نفی‏کننده اعتبار همان مبنا برای نوبت بعدی باشد. اصلًا این محال است.
هاشمی‏نژاد- اگر این مبنا بگوید غیر قابل تغییر است، غیر قابل تغییر می‏شود.
نایب رئیس- مگر ما می‏توانیم برای آیندگان تکلیف معین کنیم هر مکلفی خودش می‏داند.
Majlis:1 Volume:3 Sessions:51-67 Page:1736
منتظری- اجازه بفرمایید، در اصل دوم متمّم قانون اساسی سابق بود که این اصل الی یوم ظهور حضرت ولی عصر (عج) باقی است و قابل تغییر نیست و ما دنبال اصل دوازدهم اصرار کردیم که نوشته شود، گفتند نه در آنجایی که می‏خواهیم مسأله تغییر قانون اساسی را بگذاریم در آنجا استثناء می‏کنیم.
سبحانی- نوشتیم آقا در اصل دوازده که می‏گوید: «دین رسمی ایران اسلام و مذهب جعفری اثنی عشری است و این اصل الی الابد غیر قابل تغییر است».
منتظری- درست است نوشته شده است.
نایب رئیس- حالا اگر بخواهید تغییراتی در این اصل داده بشود، چون تغییرات زیاد است، اشکال پیدا می‏کند.
منتظری- فقط شورای نگهبان را بنویسید، چون اصل هفتاد و هفت مهم است که باشد.
نایب رئیس- آخر فقط این مطلب که نیست، بنده هم اضافه می‏کنم «مگر در بخش کلیات قانون اساسی و اصول مربوط به شورای نگهبان» رأی که نمی‏آورد بیخودی بحث نکنیم. بنابراین اصل 1/ 73 رأی‏گیری خوانده می‏شود.
 «اصل 1/ 73- هرگاه مجلس شورای ملی تجدیدنظر یا تغییر در یک یا چند اصل معینی از اصول قانون اساسی را لازم بداند، می‏توانند با اکثریت دو سوم آراء و تأیید رهبری تشکیل مجلس خبرگان را تصویب نماید، این مجلس مرکب از تعداد هفتاد نفر از حقوقدانان و مجتهدان در مسائل اسلامی است که از طرف مردم انتخاب می‏شوند و اختیارات آن محدود به تجدیدنظر در همان اصل یا اصول معین است و تصمیمات آن به دو سوم آراء معتبر می‏باشد. اصولی که در بخش کلیات قانون اساسی آمده و اصول آمده و مربوط به شورای نگهبان از این حکم مستثنا است و قابل تجدیدنظر نیست».
حجتی کرمانی- تمام اظهارات شما نشان می‏داد که رأی نمی‏آورد. آخر این چه کاری است این اصل را اول اصلاح بفرمایید، بعد رأی بگیرید.
دکتر آیت- اگر رأی نیاورد فردا تنظیم می‏کنیم و دو مرتبه می‏آوریم. (حجتی کرمانی- این رأی‏گیری یک بازی است).
نایب رئیس- لطفا رأی بگیرید.
 (اخذرأی به عمل آمد و نتیجه آن به شرح زیر اعلام شد).
نایب رئیس- نتیجه رأی‏گیری را اعلام می‏کنیم، عده حاضر در جلسه هنگام اخذ رأی پنجاه و پنج نفر، تعداد کل آراء پنجاه و هفت رأی، (دو رأی به قید قرعه خارج شد). موافق سی و یک نفر، مخالف نه نفر، ممتنع پنج نفر، بنابراین اصل 1/ 73 رد شد.
حجتی کرمانی- این به نظر من یک برای بود که شما درآوردید.
نایب رئیس- چرا جناب‏عالی متوجه کلماتتان نیستید. آقای حجتی یعنى چه که می‏فرمایید بازی در آوردیم.
حجتی کرمانی- شما خودتان فرمودید که این اصل رأی نمی‏آورد. اقلًا اول با دست رأی می‏گرفتند.
نایب رئیس- مگر نمی‏شود با ورقه رأی گرفت؟ چرا سرکار نمی‏خواهید در کلمات رعایت بفرمایید. بنده از شما می‏پرسم مگر یک چیزی را نمی‏شود با ورقه رأی گرفت؟ اول این موضوع‏
Majlis:1 Volume:3 Sessions:51-67 Page:1737
را توضیح بدهید آقا (حجتی کرمانی- سؤالم تمام نشده است) آخر شما سؤال نمی‏کنید توهین به جلسه می‏کنید. می‏فرمایید ما اینجا بازی می‏کنیم. (حجتی کرمانی- سؤالم تمام نشده است) آخر سؤال شما توهین به جلسه می‏کند. می‏فرمایید ما اینجا بازی می‏کنیم. (حجتی کرمانی- شما اول اجازه بدهید من صحبتم را بکنم) آخر چرا سرکار این تعبیر را می‏کند یعنی چه؟
ربانی املشی- شما از اول تا حالا هر جسارتی را که توانسته‏اید به این مجلس کرده‏اید.
نایب رئیس- شما بالاترین جسارت را می‏فرمایید چون می‏فرمایید بازی در آورده‏ایم. با ورقه‏رأی گرفتن بازی هست؟
حجتی کرمانی- مگر آقا به شما نگفتیم؛ من رأی نمی‏آورم. آقای دکتر بهشتی شما اگر خودتان نمی‏خواستید رأی بگیرد، رأی می‏گرفتید؟
نایب رئیس- این یک چیز خواستنی نیست آقا.
حجتی کرمانی- آقا من به رویه مجلس باز هم اعتراض دارم. بگذارید حقیقت را بگویم.
نایب رئیس- بفرمایید؛ آقا بفرمایید چون بحثش زائد است.
حجتی کرمانی- آقای بهشتی من از شما معذرت می‏خواهم. شما اجازه بدهید من بقیه حرفم را بزنم این نوارها و این صورت‏جلسات هست، ببینید. اوقات مشابهی را که مثال این مسأله بوده است، شما یا با دست رأی می‏گرفتید و یا بعد می‏گفتند که این چنین به نظر می‏رسد که رأی نمی‏آورد و تغییری می‏دادید. مثل همان اصل «مخل بر اسلام» که تغییر دادید و به رأی تصویب نباید باشد و بعد از آن اضافه شود «کیفیت و تعداد آن را قانون معین می‏نماید» این موضوع پیشنهاد شد.
نایب رئیس- آقا خیلی چیزها پیشنهاد می‏شود.
حجتی کرمانی- اجازه بدهید شما اگر می‏خواستید رأی بگیرید و این اصل را واقعاً برنگردانید اصلاح می‏کردید و به رأی می‏گذاشتید. ولی شما گفتید که من با اصل این مسأله مخالف هستم.
نایب رئیس- من رأی خودم را گفتم.
هاشمی‏نژاد- آیین‏نامه می‏گوید اصلی که اینجا مطرح می‏شود باید به رأی گذاشته شود و اگر رد شد برگردد به جلسه گروه‏ها. در کدام موقع معمول بوده است که برای تمام یک اصل با دست رأی بگیرند؟
نایب رئیس- آقای هاشمی‏نژاد بفرمایید بنشینید.
حجتی کرمانی- من حرفم تمام نشده، در همین مجلس به من توهین شد و گفتند که حرف‏هایی را که قاسملو باید بزند تو می‏زنی. یک چنین توهینی به من کردند و من چیزی نگفتم.
نایب رئیس- چرا آقا بنده خودم آن روز اعتراض کردم.
حجتی کرمانی- آخر جواب‏ها باید طوری باشد که آن آقا حساب کار خودش را بکند و دیگر این حرف‏ها را نزند. ما یک آدم‏هایی هستیم عاشق انقلاب و می‏میریم برای انقلاب، ولی چون شما اظهار کردید و تأیید کردید من با اصل این‏که تجدیدنظر در این اصل بشود مخالف هستم.
نایب رئیس- خوب من هم مثل شما نظرم را گفتم.
حجتی کرمانی- بنابراین چون من همیشه ریشه مسائل را بررسی می‏کنم می‏خواهم بگویم‏
Majlis:1 Volume:3 Sessions:51-67 Page:1738
چون شما با این مسأله مخالف بودید باالله والله خودتان هم می‏دانید خواستید این طور عمل بشود.
یزدی- این توهین الان شما بدتر از آن توهین اول است. معنای آن توهین شما این است که چون ایشان فرمودند که مخالف هستم، بقیه به دلیل مخالفت ایشان مخالفت کردند. عرض می‏کنم همه اینهایی که اینجا هستند خودشان صاحب رأی هستند و این توهین شما بزرگ‏تر از توهین اول است.
حجتی کرمانی- آقای یزدی شما طوری صحبت می‏کنید که ...
یزدی- آقای حجتی بفرمایید بنشینید و وقت جلسه را نگیرید.
نایب رئیس- آقای حجتی بفرمایید بنشینید. (حجتی- من پیشنهاد دارم و راجع به همین اصل است) منتظری این اصل تمام شد.
7- طرح و تصویب اصل 2/ 25 (اصل بیست و یکم)
نایب رئیس- اصل 2/ 25 مطرح است قرائت می‏شود.
اصل 2/ 25 دولت موظف است شخصیت و حقوق زن در تمام جهات با رعایت موازین اسلامی را تضمین نماید و امور زیر را انجام دهد.
1) ایجاد زمینه‏های مساعد برای رشد شخصیت زن و احیای حقوق مادی و معنوی او.
2) حمایت مادران، بالخصوص در دوران بارداری و حضانت فرزندان و حمایت از کودکان بی‏سرپرست.
3) ایجاد دادگاه صالح برای حفظ کیان و بقای خانواده.
4) ایجاد بیمه خاص بیوه‏گان و زنان سالخورده و بی‏سرپرست.
5) اعطای قیمومیت فرزندان به مادران شایسته در صورت نبودن ولی شرعی.
نایب رئیس- آقای صافی بفرمایید.
صافی- بنده نسبت به بند سوم که نوشته شده است «ایجاد دادگاه صالح» می‏خواستم بگویم این دادگاه اختصاصی که سابق هم بود یک حکم شرعی در اینجا ندارد. اگر «فابعثوا حکما من اهله و حکما من اهلها» مستند باشد آنگاه دادگاهی است موقف و «حکما من اهله و حکما اهلها» است نه این‏که یک دادگاه همیشگی و دائمی باشد و اصلًا این غیر از آن است و این مبنای شرعی ندارد و در بند پنجم هم همین‏طور است که برای صغاری که آنها ولی ندارند قیم معین کنند و اگر به طور مستمر این را بخواهیم در اینجا ذکر بکنیم آن‏هم باز مبنای شرعی ندارد و به نظر من این دو بند خلاف ضوابط شرعی است.
نایب رئیس- آقای مکارم شما موافقید؟ یا مخالف؟ (مکارم شیرازی- من موافقم) خانم گرجی شما نظرتان چیست؟ خانم گرجی (من موافقم البته اشکالی هست که باید توضیح بدهم). آقای خامنه‏ای نظرشما چیست؟
خامنه‏ای- من موافقم البته یک پیشنهاد هم دارم و آن این است که در اول اصل بعد از «شخصیت» کلمه «استقلال» اضافه بشود.
نایب رئیس- پس از این کلمه «استقلال باید قبل از «شخصیت» باشد «برای استقلال و رشد شخصیت زن»، آقای فوزی بفرمایید.
Majlis:1 Volume:3 Sessions:51-67 Page:1739
فوزی- بنده یک سؤالی دارم که ضمناً آن اشکالی را هم که جناب آقای صافی فرمودند تأیید می‏کنم. سؤالم این است که در بند یک کلمه نوشته شده است. «ایجاد زمینه‏های مساعد برای رشد و شخصیت زن و احیای مادی و معنوی او». می‏خواستیم بدانیم که دولت چه زمینه‏هایی ایجاد می‏کند که حدّ معنوی زن را بالا ببرد، توضیح بدهید تا مطلب روشن بشود.
نایب رئیس- آقای فاتحی بفرمایید.
فاتحی- اینجا که آمده «حمایت مادران» در اصل مربوط به زن است، یعنی حمایت مادران در دوران بارداری و اما حضانت فرزند به عهده مادران گذاشته نشده و حمایت از کودکان بی‏سرپرست هم یک مطلبی است جدا که به اینجا هیچ ارتباطی ندارد.
نایب رئیس- آقای رشیدیان جناب‏عالی چه فرمایشی داشتید؟
رشیدیان- چند تا تذکر دارم. یکی از «کودکان بی‏سرپرست» یک جمله اضافه شود که «و جلوگیری از استثمار کودکان» چون این مسأله در اینجا باید گنجانده شود و درست مربوط به همین مطلب است، چون بعضی از خانواده‏ها که وضع مالی‏شان خوب نیست بچه را زودتر از وقت معین به کار می‏فرستند.
نایب رئیس- اگر این مطلب را در اصول مربوط به کار اضافه کنیم بهتر نیست؟
رشیدیان- من فکر می‏کنم چون در اصول خانواده هم مطرح می‏شود اگر به نحوی بین جمله‏ای که عرض کردم اضافه شود، خیلی مؤثر خواهد بود. مطلب دیگر همان مطلبی است که آقای صافی فرمودند که در اینجا دادگاه اختصاصی را ما نقض کرده‏ایم. مطلب سوم این‏که در بند چهار که نوشته شده «ایجاد بیمه خاص بیوه‏گان و زنان سالخورده و بی‏سرپرست» به جای بیمه بنویسیم «تکفّل»، چون بیمه موارد خاصى دارد و در ارتباط با بعضی از قوانین و مقررات قراردادی است، و اما این بند پنج یعنی «اعطای قیمومیت فرزندان با مادران شایسته و در صورت نبودن ولی شرعی»، چه ضرورتی داشته که در اینجا بیاوریم؟ این یک چیز بدیهی و ثابت است و شما با آوردن این بند، مطلب تازه‏ای را بیان نمی‏کنید؟ یعنی قوانین و احکام ساده و جزئی اسلام را در قانون اسلامی ذکر کنید و لزومی دارد.
نایب رئیس- آقای رحمانی؟
رحمانی- بنده با بند آخر مخالفم و همچنین با دو سطر اول که در صدر این اصل نوشته‏شده، هر وقت نوبتم شد دلایلش را عرض می‏کنم.
نایب رئیس- آقای کیانوش تذکر جناب‏عالی چیست؟
کیاوش- من پیشنهاد می‏کنم در اینجا اضافه شود؛ احقاق حقوق کامل زن، در آن هنگام نوشته شده، هر وقت نوبتم شد دلایلش را عرض می‏کنم.
نایب رئیس- بسیار خوب آقای طاهری اصفهانی.
طاهری اصفهانی- از بس ناراحت شدم برای بعضی حوادثی که اتفاق می‏افتد متأسفانه مطالب همه آقایان را دقیقاً نشنیدم، به خصوص که بعضی از دوستان هم آهسته صحبت می‏فرمایند و من نشنیدم و نتوانستم توجه کنم. این است که اگر مطالبم تکراری است و قبلًا آقایان فرموده‏اند، می‏بخشید اینجا شما خواسته‏اید برای حقوق زن یک اصلی را تنظیم کنید، ولی در خلال این اصل در یکی از بندها آمده است «حمایت از کودکان بی‏سرپرست» این چه ربطی به حقوق‏
Majlis:1 Volume:3 Sessions:51-67 Page:1740
و شخصیت زن دارد؟ یکی هم مطلبی که از جناب آقای صافی شنیدیم، ایجاد دادگاه صالح حفظ کیان و بقای خانواده چه دادگاهی می‏تواند باشد؟ و چگونه این دادگاه می‏تواند بقای خانواده را طبق موازین شرع متکفل شود؟ اعطای قیمومیت هم یا ولی یا نایب ولی شرعی است، یعنی کسی که از طریق ولی برای این سمت‏ها تعیین شده، بنابراین ممکن است ربطی با دولت پیدا نکند، و به علاوه لازم نیست به مادران شایسته داده شود. ممکن است در بعضی مواقع، به عللی و به جهاتی غیر مادر را نسب بدانند. برای این‏که کارهای بیشتری را می‏تواند تقبل کند و به عهده بگیرد.
نایب رئیس- آقای دکتر ضیایى؟ (دکتر ضیایى- من مخالفم) آقای منتظری بفرمایید.
منتظری- من هم چند تا تذکر دارم. یکی این‏که مسأله حمایت از کودکان بی‏سرپرست یک اصل دیگر بود و در این صورت حقوق زن و کودک یعنی اگر بنویسیم «دولت موظف است شخصیت، حقوق زن و کودکان را الخ ...» آن وقت می‏توانیم یک بند هم در اینجا بنویسیم که در آن حمایت از کودکان بی‏سرپرست مطرح شود، یعنی من می‏گویم در صدر اصل، کلمه «کودکان» اضافه شود و در نتیجه «حمایت از کودکان بی‏سرپرست» هم به صورت یک بند درآید. یکی هم بند پنج که فکر نمی‏کنیم به دولت مربوط شود. این مربوط به حاکم شرع است و او هم هر مصلحتى بداند عمل می‏کند.
نایب رئیس- آقای ربانی شیرازی بفرمایید.
ربانی شیرازی- عبارت «دولت موظف است شخصیت زنان را تضمین نماید» معنی صحیح ندارد. معنای صحیح آن همان است که در بند یک آمده یعنی «ایجاد زمینه‏های مساعد برای رشد جمعیت شخصیت زن و احیای حقوق مادی و معنوی او».
نایب رئیس- به نظر من هم عبارت باید بهتر و جامع‏تر باشد و طوری بنویسیم تا با کرامت زن سازگارتر باشد.
منتظری- باید بنویسیم «دولت موظف است حقوق زن و کودک را در تمام جهات با رعایت موازین اسلامی تضمین نماید.»
نایب رئیس- فکر نمی‏کنم کلمه کودک در اینجا ضرورتی داشته باشد. آقای قریشی شما فرمایشی نداشتید؟
قریشی- در بند سه این اصل که نوشته‏شده: «اینجا دادگاه صالح برای حفظ کیان و بقای خانواده است، به نظر من خیلی درست نیست اگر این طور بنویسیم «ایجاد دادگاه خانواده از طریق دادگستری» که مطابق آیات قرآن باشد، «فَابْعَثُوا حَکَمًا مِنْ أَهْلِهِ وَحَکَمًا مِنْ أَهْلِهَا» بهتر است. همین طور عبارت «اعطای قیمومیت» که معنی خیلی وسیعی دارد و معلوم نیست مقصود چیست، و از طرف دیگر احساس می‏شود که این اصل یک «پروپاگاندی» است که بگویید ما طرفدار حقوق زن هستیم.
نایب رئیس- آقای یزدی شماهم مطلبی دارید؟
یزدی- بله، من اول اسم نوشتم و فقط یک جمله عرض داشتم.
نایب رئیس- قبل از شما هم عده‏ای اسم نوشته‏اند و آنها هم حتماً یک جمله بیشتر ندارند.
یزدی- به نظر من این عبارت «ایجاد زمینه‏های مساعد برای رشد شخصیت زن ...» یک شعار است و باید حذف شود چون در بند دو به بعد همان مطلب را دارد و عبارت بند یک جز شعار
Majlis:1 Volume:3 Sessions:51-67 Page:1741
هیچ چیز دیگری ندارد و
نایب رئیس- بله، اگر عبارت را در صدر اصل بنویسیم، بدین صورت دولت موظف است حقوق زن را در تمام جهات تضمین کند و امور زیر را انجام دهد و بعد هم در بند یک این طور بنویسیم: که «ایجاد زمینه‏های مساعد برای استقلال و رشد شخصیت زن ...»
منتظری- اگر کلمه «کودکان» را در صدر اصل اضافه نکنید باید در بند دو عبارت «حمایت از کودکان بی‏سرپرست» را هم بردارید.
خانم گرجی- «استقلال» در همین بند یک لازم است که باشد و صدر اصل هم باید به همین صورت که هست بماند.
نایب رئیس- شما به این نکته توجه نفرمودید و آن این است که وقتی بگویید «دولت موظف است شخصیت زن را تضمین نماید» آن وقت ...
خانم گرجی- «دولت موظف است که شخصیت و حقوق زن را تضمین کند» این عبارت بهتری است.
نایب رئیس- ما «استقلال» را در بند یک آورده‏ایم. دولت نمی‏تواند شخصیت زن را تضمین کند. این تعبیر خوبی نیست، «شخصیت» که تضمین کردنی نیست. حتی شخصیت مرد را هم نمی‏شود تضمین کرد.
خانم گرجی- پس بنویسید «استقلال و حقوق زن».
نایب رئیس- بله، «استقلال و حقوق زن» خوب است.
سبحانی- کلمه «استقلال» بحث‏انگیز است.
نایب رئیس- خوب، آقای منتظری به عنوان مخالف و آقای مکارم به عنوان موافق صحبت می‏کنند و بعد رأی می‏گیریم. (دکتر غفوری من هم عرض داشتم) آقای غفوری قبل از شما هم عده‏ای در نوبت قرار گرفته‏اند و اگر بخواهیم همه صحبت کنند خیلی طول می‏کشد. اجازه بدهید نظم جلسه را حفظ کنیم.
دکتر غفوری- اصلًا کلمه دولت در اینجا غلط است. بسیاری از اینها باید به عهده قوه مقننه است که دولت نیست.
نایب رئیس- دولت باید لایحه تهیه کند، آقای منتظری بفرمایید.
منتظری- من وجوه مخالفم را گفتم. یکی این‏که در سطر اول باید کلمه شخصیت را بزنند، دیگرى این‏که بایستی طوری عبارت تنظیم شود که حمایت از کودکان بی‏سرپرست هم در سطر اول گنجانده شود، یعنی من معتقدم که در صدر اصل بنویسیم دولت موظف است حقوق زن و کودکان بی‏سرپرست را الخ ...»
سوم این‏که ایجاد دادگاه صالح هم ما صبح گفتیم که دادگاه خصوصى نیست مگر این‏که با قرآن تطبیقش دهیم که «فَابْعَثُوا حَکَمًا مِنْ أَهْلِهِ وَحَکَمًا مِنْ أَهْلِهَا» این بند پنج قطعاً غلط است برای این‏که می‏گویید دولت موظف است. یعنی برایش واجب است که به مادر قیمومیت بدهد. حالا اگر مجتهد یا دادستان تشخیص داد که غیر مادر بهتر می‏تواند مال بچه را حفظ کند، طبق آن‏چه شما اینجا نوشته‏اید دولت الزام دارد که به قیمومیت مادر بدهد و این درست نیست.
دکتر قائمی- نکته مهمی است که کسی نگفته.
Majlis:1 Volume:3 Sessions:51-67 Page:1742
نایب رئیس- کتباً مرقوم بفرمایید و بفرستید. آقای مکارم به عنوان موافق صحبت می‏کنند، بفرمایید.
مکارم شیرازی- بسم الله الرحمن الرحیم. اولًا این مطلب معلوم است که مدافع زنان، تنها خواهرمان خانم گرجی نیستند، بلکه همه آقایان هم هستند. علاوه بر این‏که بعضی از روزنامه‏ها گاهی فقط خطاب به ایشان می‏کنند، مثل این‏که به جهاتی انسب است، از خواهرمان دفاع کنیم و من به عنوان موافق هم که اسم نوشتم با این‏که جهاتی انسب بود خواهرمان خانم گرجی صحبت کردند ....
نایب رئیس- ایشان هم صحبت می‏کنند.
مکارم شیرازی- بله، تا معلوم بشود که ما هم حداکثر دفاع را داریم می‏کنیم، و اما این اصل، اصلی است که جنبه شعار ندارد و یک واقعیتی است. ما هر واقعیتی را بخواهیم بگوییم ممکن است کسی شکل شعار به آن بدهد. حقوق زن در جامعه ما تا به حال بر اثر قوانین طاغوتی و امثال آن، خوب رعایت نشده است. حالا می‏خواهیم در جمهوری اسلامی حقوق زن را رعایت کنیم. اصل ننویسیم که شعار می‏شود؟ باید بنویسیم، شعار هم نباشد، بلکه واقعیت باشد و اما اشکالاتی که جناب آقای منتظری و سایر آنان کردند من اجمالًا یادداشت کردم و فشرده، جواب عرض می‏کنم.
اول این‏که چرا در اینجا منعکس شده است دادگاهی برای حفظ کیان و مصالح خانواده تشکیل شده و این معنایش دادگاه اختصاصی است. در حالی که این حرف درست نیست؟ چرا برای این‏که در فقه اسلام و هم جمهوری اسلامی عملًا خواهیم داشت که مانعی ندارد شعب دادگاه‏های عمومی، هر کدام به یک مسأله رسیدگی کنند. مثلًا یک شعبه فقط به خلاف‏های رانندگی رسیدگی کند یا شعبه‏ای باشد که مربوط به مسائل خانواده‏ای، در عین این‏که دادگاه اختصاصی نیست، شعبه شعبه می‏شود و اتفاقاً بهتر پیاده می‏شود چون این قاضی در این گونه مسائل ورود بیشتری پیدا می‏کند که این مسأله با فقه ما هم می‏سازد و در کتاب قضا هم دیدم که مانعی ندارد قسمتی را به بعضی از قضات واگذار کنند. پس این معناى دادگاه اختصاصی ندارد و هیچ‏گونه اشکالی تولید نمی‏کند، و اما اشکال دوم درباره مسأله قیمومیت بود که چرا اگر ولی شرعی نباشد، قیمومیت به مادران شایسته واگذار می‏شود. اگر مادر شایسته باشد که خوب، غالباً اولویت دارد و به علاوه با توجه به این‏که ولی امر یا ولی صغار باید رعایت غطبه کند و مسلماً در زمان و عصر ما رعایت غطبه این است که این حق را به مادران شایسته واگذار کنند. حالا شما یک فرض نادری بیاورید که این مادر شایسته است امایک کسی خیلی بهتر از او سراغ دارید که بتواند ولی شرعی باشد. من فکر می‏کنم این فرضی نباشد که ما بتوانیم بر طبق آن قانون اساسی تنظیم کنیم و اما اشکال سومی را بعضی از آقایان کردند که این، وظیفه حاکم شرع است و چه ربطی به دولت دارد. فرض کردیم دادستانی است که مجتهد است و جزء شوراى عالی قضائی مجتهدین هست و زیر نظر اولیاء امر پیاده می‏شود و هر کسی نمی‏تواند از گوشه‏ای بلند شود و قیمی برای اطفال بی‏سرپرست تعیین کند. بلکه باید از طریق حکومت اسلامی آن هم زیر نظر مجتهدین تعیین شود. پس در بند آخر هم هیچ‏گونه اشکال شرعی ندارد، و اما این‏که بعضی‏ها فرموند به جای بیمه کلمه تکفّل نوشته شود، ما بحث بیمه را آنچنان‏
Majlis:1 Volume:3 Sessions:51-67 Page:1743
نوشته‏ایم که مسأله تکفّل در تحت عنوان بیمه، اگر مراجعه شود افتاده است، و اما این‏که گفتند، چرا «کودکان بی‏سرپرست» در اینجا آمده است؟ این یک تناسب بسیار نزدیک با مسأله زنانی که فاقد همسرند دارد و غالباً اینها را به هم عطف می‏کنند و لذا دادگاه‏هایی که سابقاً درباره خانواده هم بحث می‏کرده تعیین تکلیف کودکان بی‏سرپرست هم در همان‏جا می‏شود، این دو مطلب منافاتی ندارد اگر با هم در یک اصل ذکر شود و تنها چیزی که بنده فکر می‏کنم، اگر اینجا اضافه شود، عیبی ندارد در اینجا نوشته شده «... و امور زیر انجام می‏دهد» کلمه «از جمله» در اول آن اضافه شود یعنی به عنوان از جمله این بندها در اینجا باید که تنها کلمه اختصاصاً به این امور نداشته باشد و مسائل دیگری را هم شامل می‏شود.
نایب رئیس- خانم گرجی، شما موافق دوم هستید، اگر مطلبی دارید بفرمایید.
خانم گرجی- بسم الله الرحمن الرحیم السلام علیکم و رحمه الله وبرکاته. از این‏که صدایم گرفته و نمی‏توانم به خوبی صحبت کنم معذرت می‏خواهم. این‏که فرمودند چرا دولت موظف است، البته منظور این نیست که هیأت دولت باشد، چون هر کاری مربوط به گروه خاصی است که انجام شود پس بنابراین دولت اسلامی مربوط به همان گروه خاص خودش، این وظیفه را انجام می‏دهد و باز همان‏طور که عرض کردم در اول این اصل باید نوشته شود «دولت موظف است استقلال و حقوق انسانی زنان را الخ ...» کما این‏که در جلسه اول هم گفتم بحث از حقوق زن نیست، بحث از حقوق یک انسان است و حقوق انسانى زنان مطرح است، ما نمی‏خواهیم زن و مرد را از هم جدا کنیم. یک زن، یک مرد هر دو واحد انسانی هستند و بعد هم به دنبال عبارت بالا نوشته شود و «حقوق انسانی زنان را در تمام جهات با رعایت موازین عدل اسلامی تصمین می‏کند». دولت اسلامی باید استقلال و حقوق انسانی زنان را تضمین کند، حالا به هر وسیله و به عهده هر گروهی که می‏خواهد واگذار کند، بلکه کجای این اصل خلاف شرع است؟ تا آنجایی که ما یادمان است و همین الان هم جناب آقای صدوقی فرمودند، اگر شخصیت وحقوق زنان را فقط در کتاب‏های تاریخ بخوانیم یا این‏که من در پیشگاه ایمان ایشان سر تعظیم فرود می‏آورم که در بیانات خودشان فرمودند که خواهری در کنار برادر خویش دویست مرد رزمنده سلحشور را به خاک و خون کشید ولی باز فرموند که زنان در بعضی موارد قدرت کارایی ندارند و امروز بار دیگر چشم مردان جهان و چشم مکتب ایلام روشن به آن دختری، چون دختر علی، کننده در خیبر، از زیر چادرش قیچی آهن‏بر را در می‏آورد و باز دختری که در این کار پیش‏قدم می‏شود. حالا چگونه ما می‏توانیم این کارها را انجام بدهیم؟ اگر در طول تاریخ زنان را عقب گذاشتند امروز شما و من نگذاریم. این را بارها گفته‏ام به عنوان کسی که از اصل ولایت فقیه و از این قانون می‏خواهد حکایت و دفاع کند، انتظارات زیادی دارند، همان طور که پیغمبر (ص) هم فرمودند: «امناء رسول» کاری که پیغمبران کردند، شخصیت انسان‏ها را زنده کردند، همان کاری که امام در حال حاضر دارد می‏کند و دائماً به ما شخصیت می‏دهد به عناوین مختلف در هر کاری، اول پای خواهران را به میان می‏کشید چون حقوق اینها سابقاً از بین رفته و این نهادهای انسانی قبلًا در وجود ما مرده است باید اینها را از قوه به فعل درآوریم. درست نیست که دوباره به عقب برگردیم، هیچ‏کدام از اینها این کارها را نمی‏توانند انجام دهند قبلًا هم در کمیسیون داخلی‏
Majlis:1 Volume:3 Sessions:51-67 Page:1744
عرض کردم که از نظر لیاقت این اسلام و این قرآن و این سوره نمل است که آن شعور و آن شخصیت و آن بینش زن را بیان می‏کند. در آنجا که می‏گوید: «إِنَّ الْمُلُوکَ إِذَا دَخَلُوا قَرْیَهً أَفْسَدُوهَا» برای مردان ابرقدرت سیاسی باید این کلام را با آب و طلا نوشت ما قبول داریم که زن در اسلام، حکومت به معنای ولایت مطلق را، طبق قانون، نمی تواند انجام بدهد ولی نه این‏که لیاقت نداشته باشد من خودم گردن در مقابل اسلام نهاده‏ام و تا آخرین قطره خون یک مجری و یک وکیل هستم، اشکالی ندارد امام فرمودند که زن می‏تواند طلاق بدهد پس اینها برای زن‏ها چیزی نیست که شما فکر کنید خلاف اسلام است. اینها احیای ارزش‏های اسلام است که ببینیم اسلام چه کار کرده و چگونه شخصیت‏ها و ارزش‏ها را ارزش داده است و به هر حال من معتقدم باید این اصل را با این عبارت شروع شود که: «دولت موظف است استقلال و حقوق انسانی زنان را در تمام جهات با رعایت موازین عدل اسلامی تضمین کند» و همان طور که ما در اینجا می‏آوریم علمای ما نوشته‏اند و اینها حافظ دین در زمان غیبت امام هستند و ما مدیون آنها هستیم. در بند یکم نوشته‏ایم:
 «اینجا زمینه‏های مساعد برای رشد شخصیت زن و احیای حقوق مادی و معنوی او» زمینه مساعد برای رشد شخصیت زن، زن‏های زینب‏گونه که امیدواریم تعداشان زیاد شود و دنیا گلستان گردد و «الجنه تحت اقدام الامهات» لااقل مشخص شود و ما در مقابل جهان همان‏طور که همه قوانین ارزنده اسلام را ارائه و ارجاع می‏دهیم و سرافراز و گردن بلند که نگذاشتند تا به حال شناخته شود امروز عملًا این کار را می‏کنیم. کما این‏که زنان در کارها وارد شده‏اند و امور کارها را به دست گرفته‏اند و دولت اسلامی باید این امور را گسترده کند و مسأله دیگر حمایت از مادران است، به خصوص در دوران بارداری و حضانت و من خواستم پیشنهاد کنم برای بچه‏های زنان شاغل و همچنین در دوران بارداری و حضانت فرزند هم قیدی در اینجا اضافه شود و مسأله ایجاد دادگاه صالح هم همین طور جواب داده شده؛ «فَابْعَثُوا حَکَمًا» ناظر کیست و به چه کسی می‏گویند؟ به مردم کوچه و خیابان؟ به دادگاهی دارد می‏گوید: «فَابْعَثُوا حَکَمًا مِنْ أَهْلِهِ وَحَکَمًا مِنْ أَهْلِهَا» حالا اگر شعبه‏ای از شعب دادگاه وجود داشته باشد که زنان را در دادگاه که ما گفتیم باید علنی باشد، صالحی ایجاد شود البته ان‏شاء الله خانواده‏های ما دیگر دعوایی نخواهد داشت و اگر زنان و مردان به آن درجه از رشد فرهنگی برسند، امیدواریم اصلًا در این دادگاه‏ها باز نشود و ما نیازی نداشته باشیم که دو مرتبه دادگاهی داشته باشیم. پس اینها هم برخلاف موازین اسلام نیستند. در بند دیگر گفته‏ایم «ایجاد بیمه خاص بیوه‏گان و زنان سالخورده و بی‏سرپرست» که به نظر من بسیار خوب است با آن نحوه فرهنگ غلطی که تا به حال بوده و این‏گونه زنان هیچ‏گونه استقلال مادی و فرهنگی تداشتند، وقتی شوهر می‏میرد یک موجود عاطل و باطل و گرسنه مانده در اجتماع سرگردان می‏ماندو حالا باید دولت اسلامی ما کاملًا این اصل را رعایت کند. در بند دیگر آمده است که: «اعطای قیمومیت فرزندان به مادران شایسته» یعنی مادری که شایسته است و لیاقت دارد قیمومیت فرزندش را به عهده بگیرد، یکی از برادران گفتند که شایسته‏تر، ما
Majlis:1 Volume:3 Sessions:51-67 Page:1745
سؤال می‏کنیم اگر بچه‏ای پدری داشت و مرد دیگری شایسته‏تر از این پدر بود، آیا قیومیت فرزندش را به آن مرد می‏داد؟ پس در اینجا هم مادر شایسته ارجحیت و اولویت دارد چون بچه تعلق به او دارد. خود قرآن می‏فرماید: «وَالْوَالِدَاتُ یُرْضِعْنَ أَوْلَادَهُنَّ» بچه مال مادر است این را از او نگیرید همه زندگی و جانش را روی بچه‏اش گذاشته است. چرا باید بچه را از او بگیرند؟ حالا اگر شایسته از مادرش بوده، خوب، من هم ممکن است شایسته‏تر از مادر یک بچه باشم، باید بچه مردم را نگهداری کنم؟ دلیل ندارد و این‏که فرمودند چرا دولت این قیمومیت را اعطا کند، دولت اسلامی است و زیر نظر امام کار می‏کند و با همان اصل ولایت فقیه ما می‏خواهیم که امام توجه خاصی روی مسائل زنان می‏فرمایند و زنان مستضعف ما را، که حتی نیروی فکر را هم از آنها گرفته‏اند، به ما برگردانند البته در آخر همین بند گفته‏اند: «در صورت نبودن ولی شرعی» که می‏خواستم بگویم «ولی» شرعی و عرفی ندارد و من می‏خواهم در اینجا یک بند به این شرح اضافه شود «اقدام به تجدیدنظر در آنها در دفع تبعیضات نابجا در قوانین مربوط به زن» تا قوانین مربوط به زنان پاکسازی شود و در آنها تجدیدنظر به عمل آید کما این‏که خود قضات هم که به اینجا تشریف آورده‏اند فرمودند که باید در این قانون‏ها یک تجدیدنظر و پاکسازی شود. البته من نمی‏گویم از کتاب‏های خارجی، بلکه از کتاب‏های خودمان که بزرگان دینی و دانشمندان اسلامی ما نظیر شما برادارن آنها را نوشته‏اید، این قوانین را استخراج کنید و با تجدیدنظر در این گونه قوانین حقوق زن را در جامعه‏اسلامی امروز بیشتر کنید در هر صورت این اصل ان شاءالله تصویب می‏شود و برادران هم حامی هستند و همگی رأی خواهند داد عرض دیگری ندارم.
نایب رئیس- متشکر، با اجازه دوستان فقط این «حمایت از کودکان بی‏سرپرست» که ضرورتی ندارد در اینجا باشد و برای عده‏ای از برادران شبهه ایجاد کرده است و در اصل کلی آورده‏ایم، اگر موافقید آن را حذف کنیم و برای رأی‏گیری بخوانیم.
رحمانی بند پنج موافق شرع نیست باید اصلاح شود.
منتظری- ایجاد بیم خاص یعنی چه؟
نایب رئیس- بعضی از دوستان در مورد بند چهار می‏گویند که ما قبلًا یک اصل در این موضوع آورده‏ایم و تکرار آن در اینجا ضرورتی ندارد. (عده‏ای از نمایندگان- در عین حال ذکرش در اینجا هم اشکالی ندارد) خوب، پس اگر اکثریت موافق‏اند که در اینجا هم ذکر شود، عیبی ندارد در اینجا می‏نویسیم من از آقای آیت خواهش می‏کنم که اصل سی و سه را که قبلًا تصویب شده و مربوط به بیمه است قرائت کنند تا هیچ گونه شبه‏ای برای دوستان باقی نماند.
 «اصل 33- برخورداری از تأمین اجتماعی از نظر بازنشستگی، پیرى، بیکاری، از کارافتادگی، بی‏سرپرستی، در راه ماندگی، حوادث و سوانح و نیاز به خدمات بهداشتی و درمانی و مراقبت‏های پزشکی به صورت بیمه و غیره؛ حقی است همگانی، دولت مکلف است طبق قوانین از محل درآمدهای عمومی و درآمدهای حاصل از مشارکت مردم خدمات و حمایت‏های مالی فوق را برای یک‏یک افرادکشور تأمین کند».
ربانی شیرازی- پس بنویسید «تأمین اجتماعی خاص بیوه‏گان ...»
دکتر شیبانی- آقا رأی بگیرید، بحث کافی است.
Majlis:1 Volume:3 Sessions:51-67 Page:1746
پرورش- زنان سالخورده را خود خانم‏هم قبول ندارند این را حذف کنید (خنده نمایندگان).
نایب رئیس- قرار نبود دوستان مطایبه بفرمایید.
خزعلی- جناب آقای بهشتی، یک اشکالی در ذهن بعضی از آقایان هست، اگر اجازه می‏دهید به اندازه یک دقیقه صحبت شود تا رفع اشکال آقایان گردد. این اعطای قیمومیت فرزندان به مادران هم درست است، چون مادر شایسته بود ولی عمو، شایسته‏تر بایستی مثلًا رعایت شود؟ ولی در اصل چهارم داشتیم که هر قانونی که بگذرد اطلاق و عمومش با این تقلید می‏شود، یعنی اگر ما، در موردی دیدیم که عمو شایسته‏تر است آن اصل چهار تقلید می‏کند پس خلاف شرع نیست.
نایب رئیس- من برای این‏که آقای وافی و جناب منتظری توجه بفرمایند عرض می‏کنم که از موقعی که بحث جمهوری اسلامی شروع شده که حتی هنوز بحث قانون اساسی هم مطرح نبود نامه‏های زیاد و متعددی چه از مادرها و چه از بچه‏ها رسیده که به جای این‏که مادرها قیم ما باشند و اموال‏مان در دست آنها باشد عملًا به دست دیگران داده شده و دچار این گونه عوارض شده‏ایم. در ذهن آنها این بوده که گویی اصولًا مادر را از قیمومیت محروم می‏کنند. البته اگر توجه داشتند که این طور نیست طبعاً چنین اعتراضی هم نمی‏کردند، این است که اگر در قانون اساسی ذکر شود که اگر مادر شایسته باشد، با تساوی یادگیری مقدم دارد هیچ عیبی نخواهد داشت. یعنی اگر یک مادر و حتی عمو از نظر غبطه فرزند از جهاتی مساوی باشند مادر اولویت دارد و همه ما هم قبول داریم که مادر اولویت خواهد داشت. (دکتر شیبانی) چرا اصل را برای رأی نمی‏خوانید).
دکتر نوربخش- قسمت چهارم این اصل یک مقداری زنندگی دارد این است که اگر بنویسیم: «تأمین اجتماعی خاص زنانی که از حمایت مادی خانواده برخوردار نباشند» خیلی بهتر است.
نایب رئیس- چون این اصل شایسته است با رأی بیشتری تصویب شود اگر موافقید در بند پنج بنویسیم «اعطای قیمومیت فرزندان به مادران شایسته در جهت غبزه آنان در صورت نبودن ولی شرعی» (صدوقی- بسیار خوب است، با همین عبارت رأی بگیرید)
مقدم مراغه‏ای- من عرض داشتم البته ما یک اصلی جداگانه پیشنهاد کرده بودیم ولی به هر حال اگر در اینجا کلمه بی‏سرپرست را بردارید و حمایت از کودکان به طور اعم نوشته شود و جامعه از همه کودکان به طور مطلق حمایت کند، بهتر است و نظر ما تأمین می‏گردد.
خانم گرجی- در اول این اصل هم همان طور که عرض کردم باید نوشته شود «حقوق انسانی زن».
کرمی- ماباید کلامی بگوییم و بنویسیم که مفاد داشته باشد (همهمه نمایندگان).
نایب رئیس- پس اگر موافق باشید اصل 2/ 25 را برای رأی‏گیری می‏خوانیم:
اصل 2/ 25 (اصل بیست و یکم)- دولت موظف است حقوق زن را در تمام جهات با رعایت موازین اسلامی تضمین نمایند و امور زیر را انجام دهد:
1) ایجاد زمینه‏های مساعد برای رشد شخصیت زن و احیای حقوق مادی و معنوی او.
Majlis:1 Volume:3 Sessions:51-67 Page:1747
2) حمایت مادران بالخصوص در دوران بارداری و حضانت فرزند و حمایت از کودکان بی‏سرپرست.
3) ایجاد دادگاه صالح برای حفظ کیان و بقای خانواده.
4) ایجاد بیمه خاص بیوه‏گان و زنان سالخورده و بی‏سرپرست.
5) اعطای قیمومیت فرزندان به مادران شایسته در جهت غبطه آنان، در صورت نبودن ولی شرعی.
نایب رئیس- لطفاً گلدان‏ها را برای اخذ رأی ببرید.
 (اخذ رأی به عمل آمد و نتیجه آن به شرح زیر اعلام شد).
نایب رئیس- عده حاضر در جلسه هنگام رأی‏گیری پنجاه و هشت نفر، تعداد کل آراء پنجاه و هشت رأی، موافق پنجاه و سه نفر، مخالف یک نفر، ممتنع چهار نفر، تصویب شد. تکبیر (حضار سه مرتبه تکبیر گفتند).
ضمناً برادر بسیار عزیزمان که من همیشه عرض کردم ایشان را با همه خصوصیاتشان دوست داشته‏ام، یعنی جناب آقای کرمانی یادداشتی مرقوم فرمودند و خواسته‏اند که آن را بخوانم.
 «با این‏که به رأی‏گیری اعتراض دارم از این‏که باتعبیر تندی مطلب را ادا کردم از شما و مجلس عذر می‏خواهم».
من هم شخصاً از جناب‏عالی آقای حجتی عذر می‏خواهم و تشکر می‏کنم.
8- پایان جلسه‏
نایب رئیس- جلسه بعدی فردا صبح ساعت 9 خواهد بود.
 (جلسه در سالعت هفده و پنجاه و شش دقیقه پایان یافت).
نایب رئیس مجلس بررسی نهایی قانون اساسی- دکتر سیدمحمد حسینی بهشتی.
</section>
Majlis:1 Volume:3 Sessions:51-67 Page:1749
<section type="session" number="64" title="جلسه شصت و چهارم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 30/ 9 دقیقه روز 20 آبان‏ماه 1358 هجری شمسی برابر با بیستم ذیحجه 1399 هجری قمری به ریاست آیت‏الله حسنعلی منتظری تشکیل شد.
<section type="list" numbers="9">
فهرست مطالب:
1- اعلام رسمیت جلسه‏
2- طرح و تصویب اصل 1/ 156 (اصل یکصد و هفتاد و یکم)
3- طرح اصل 29
4- طرح اصل 115
5- طرح و تصویب اصل 82 (اصل نود و نهم)
6- طرح و تصویب اصل 24 (اصل هجدهم)
7- طرح اصل 1/ 88
8- طرح اصل 54
9- پایان جلسه‏
</section>
Majlis:1 Volume:3 Sessions:51-67 Page:1751
1- اعلام رسمیت جلسه‏
رئیس- اعوذ بالله من الشیطان الرجیم. بسم الله الرحمن الرحیم. جلسه رسمی است، اخوی برادرمان جناب مستطاب حجهالاسلام آقای قرشی مرحوم شده‏اند، ما ضمن عرض تسلیت به ایشان، آقایان و دوستان استدعا می‏کنیم که برای شادی روح آن مرحوم قیام فرمایند و یک سوره حمد و قل هوالله بخوانید.
 (همه حضار در حال قیام سوره حمد و قل هوالله راخواندند).
رئیس: اللهم اغفر للمؤمنین و المؤمنات و المسلمین و المسلما الأحیاء منهم و الأموات و تابع اللهم بیننا و بینهم بالخیرات.
2- طرح و تصویب اصل 1/ 153 (اصل یکصد و هفتاد و یکم)
رئیس- اصل 1/ 156 مطرح است متن آن‏قرائت می‏شود.
 «اصل 1/ 156- هرگاه بر اثر خلاف، اشتباه قاضی در موضوع یا در حکم یا در انطباق حکم به مورد خاص، ضرر مادی یا معنوی متوجه کسی گردد در صورت مقصر بودن قاضی خسارت توسط او و در غیر این صورت به وسیله دولت جبران و از متهم اعاده حیثیت می‏شود. تشخیص تقصیر یا عدم تقصیر قاضی به دیوان عالی کشور است.»
رئیس- خوب، این اصل این همه اشکال دارد؟ آقای فوزی شما موافقید یا مخالف؟ (فوزی- بنده یک تذکری دارم). خوب، شما آقای جوادی مخالف هستید یا موافق؟ (جوادی بنده هم توضیحی دارم) آقای موسوی اصفهانی شما؟ (موسوی اصفهانی- بنده اشکال کلی دارم) آقای خامنه‏ای شما هم درباره این اصل نظری دارید بفرمایید. (خامنه‏ای- همچینن بنده هم تذکر دارم) آقای مشکینی؟ (مشکینی- تذکر دارم) خوب، الحمدالله بیشتر آقایان تذکر دارند. آقای دکتر غفوری فرمایشی دارید؟ بفرمایید.
گلزداه غفوری- بنده می‏خواستم یادآوری نمایم که در صورت مقصر بودن قاضی ...
رئیس- بنده نظرم این است که با این اصل موافق هستید یا مخالف؟ نظرتان را بفرمایید.
گلزاده غفوری- بالاخره بنده می‏خواستم مطلبی را عرض کنم و آن این است که در صورت مقصر بودن قاضی اگر امکان جبران را قاضی نداشت بایستی در این مورد خود دولت جبران نمایند.
رئیس- آقای آیت؟ (آیت- بنده یک تذکر توضیح دارم) پس همه تذکر دارند.
Majlis:1 Volume:3 Sessions:51-67 Page:1752
آقای فاتحی چطور؟ موافق هستید یا مخالف؟ (فاتحی- بنده موافقم) آقای مکارم جناب‏عالی؟ (مکارم شیرازی- بنده هم همین طور تذکر دارم) خوب، الحمدالله آقای حیدری، (حیدری- تذکر دارم) خوب شما آقای فوزی تذکرتان را بفرمایید.
فوزی- در اینجا داشتیم «هرگاه در اثر خلاف یا اشتباه قاضی» تا می‏رسید به عبارت در صورت مقصر بودن قاضی» البته تقصیر در اشتباه مصور می‏شود، ولی اگر خلاف بکند باید بگوید در صورت متخلف بودن قاضی ...
رئیس- آقای فوزی شما این طور حساب می‏کنید که آن قاضی که خلاف کرده مقصر نیست؟ ما موقعی که کسی جاهل است می‏گوییم قاصر، یک موقع تقصیر آن اعم است به آن تقصیر می‏گوییم اینها با هم فرق دارند.
فوزی- آقای منتظری آن مقصر نیست؟ آن خلاف کرده به ایشان متخلف می‏گوییم و اگر در این مورد او در کارش قصور و یا تقصیر کرده، در این صورت متخلف محسوب می‏شود.
رئیس- در تخلف هم تقصیر صادق است، مقصر اعم است، از این جهت که خلاف کرده باشد و یا این‏که اشتباهش از این جهت است که در مقدمات امر تحقیق کافی نکرده باشد، پس در هر دو مورد آن، مقصر گویند. خوب آقای جوادی شما؟
جوادی- عرض می‏شود که این‏که عبارت متن اصلی نوشته شده که «در صورت مقصر بودن قاضی، خسارت توسط او» آن‏که در متن فعل هست که در صورت تلف است، که اگر با حکم قاضی چیزی تلف شد و از بین رفت، این دو صورت دارد یکی این‏که اگر این کار ضرر با حکم قاضی عمدی بوده بایستی خود قاضی جبران خسارت نماید و دوم آن‏که اگر عمدی نیست و بیت‏المال ضامن است، بایستی جبران شود و از بیت‏المال پرداخت نماید. ولی اگر روی حکم قاضی مالی را به کسی دادند و کسی هم متضرر شد و آن مال موجود است روی تعادل عینی این صاحب مال که متضرر است اگر هر جا مالش را دید و مشهود نمود بایستی مالش را بگیرید این یک مسأله ...
رئیس- بله، همین طور که فرمودید ضمانت دارد و حق گرفتن مال خود را دارد و اما آن چیزی که فرمودید ...
فوزی- و مسأله دوم این است که حق ضمانت دارد که شخص متضرر مالش را بگیرد، و این حق ضمانت است و به قاضی که مال از بین رفته باشد و مال تلف شده پیدا نشود، و مسأله متعادل در کار نوشته شده «خسارت توسط او» باید نوشته شود: «به عهده» چون این توسط او یعنی به خاطر این‏که سمتی دارد و یا این‏که از کار برکنار شد و بازنشسته شد، دیگر این وساطت را ندارد اگر می‏فرمایید مسأله با تضمین ضمان است تضمینی بایستی با تعادل عینی در نظر گرفته شود. تضمین بایستی طوری نوشته شود که اگر مال عیناً موجود است، صاحب مال و صاحب عینی مالش را پیدا کرد، می‏تواند مالش را تصاحب کند و به تملک خودش در بیاورد. یکی هم این‏که اگر مالش را پیدا کرد که از زیر دستش ظالمانه گذشت قاضی مقصر است و اگر به حکم قاضی چیزی تلف شد با تضمین گرفتن تعادل عینی را در این صورت شامل هر دو حال می‏شود.
رئیس- «در صورت مقصر بودن» قاضی ضامن است که ضمانت کند، بله، بالاخره قاضی‏
Majlis:1 Volume:3 Sessions:51-67 Page:1753
مقصر هست و ضمانت دارد و مسأله‏های دیگر نسبت به او و دیگر مسائل فقهی است.
جوادی- مسأله حقوقی‏اش در قانون و خسارت به شخص متضرر از بیت‏المال پرداخت گردد، اما در صورت عمد که متعاقب و جبران زیان او، یکی از ضامن‏های او است این را نمی‏شود در قانون اساسی منحصراً آورد.
رئیس- در صورت مقصر بودن، قاضی ضامن است و در غیر این صورت ...
جوادی- نه، در این صورت هم صاحب مال که مالش تلف شده باز می‏تواند و به خود قاضی مراجعه نماید.
رئیس- در صورت تقصیر، قاضی ضامن است، در این صورت به وسیله دولت بایستی جبران شود. آقای صافی شما هم مطلبی دارید بفرمایید.
صافی- آقا، مفهوم این عبارت که فرمودید درست نیست شاید اینها را که فرمودید تقصیر از طرف ضامن و یا از طرف شهود باشد و دولت هم در این صورت ضامن نیست و بایستی کاری بکند، مشکل این امر حل شود.
رئیس- خوب، کمی صبر و حوصله داشته باشید ان شاءالله مشکل حل می‏شود آقای موسوی اصفهانی بفرمایید.
موسوی اصفهانی- بنده اشکالم رفع شد و دیگر عرضی ندارم.
رئیس- بسیار خوب آقای خامنه‏ای بفرمایید.
خامنه‏ای- عرض می‏شود که یکی از مشکلات بنده این است که در وسط این اصل یعنی اصل 1/ 156 نوشته شده که «در صورت مقصر بودن» و در آخرش هم نوشته‏اید که «تشخیص تقصیر قاضی» و اولش کلمه «خلاف» گذاشته‏اید، پیداست که خلاف منظور همان تقصیر است. بنابراین مشهود شد که بعضی از برادارن تصور می‏کنند خلاف یعنی همان تخلف در عرف قضائی به معنای تقصیر است. تخلفات قضائی یعنی تقصیرات عمدی قضائی، بنابراین «خلاف» را حتماً تقصیر بکنید که دوبار هم کلمه تقصیر آمده است که شامل آن هم بشود. مطلب دوم این است که در آخر نوشته شده که تشخیص تقصیر یا عدم تقصیر قضات به عهده دیوان عالی کشور گذاشته شده است. دیوان‏عالی قضات و دادگاه عالی انتظام قضات مسؤول این کار است و در آینده هم مسؤول این کار خواهد بود. بنابراین باید این کلمه دیوان‏عالی کشور را تبدیل به کلمه دادگاه عالی قضات بنمایید.
رئیس- آقای خامنه‏ای، ما اینجا دادگاه عالی انتظامی قضات ننوشتیم ولی نوشتیم دیوان عالی کشور ... آقای هاشمی‏نژاد بفرمایید.
هاشمی‏نژاد- عرض می‏شود که یک قسمت از تذکراتم را آقای جوادی جوابش را دادند. به نظر من این جمله را بایستی این طور اضافه کنیم و بنویسیم: «در صورت مقصر بودن قاضی، خسارت توسط او، و در غیر این صورت توسط دولت بر طبق موازین اسلامی» اینجا قید بشود بهتر است که قطعاً تمام آن خصوصیات را شامل می‏شود. هرگاه مسأله، مسأله مالی و یا غیر مالی باشد که همه را شامل می‏شود که فقط همه اینها بایستی بر طبق موازین اسلامی مشخص و معلوم باشد و ضمناً در آنجا ذکر شده «در اثر خلاف» تصور می‏کنیم که به جایش «بر اثر خلاف» نوشته شود بهتر است.
Majlis:1 Volume:3 Sessions:51-67 Page:1754
رئیس- آقای مشکینی مطلبتان را بفرمایید (مشکینی- خیلی متشکرم، مطلبی که داشتم گفته شد) خیلی خوب آقای دکتر غفوری بفرمایید.
گلزاده غفوری- بنده می‏خواستم مطلبی را عرض بکنم و یادآوری کرده باشم. یکی این‏که مراجعه قاضی به اعتماد دستگاه قضائی کشور است. قاضی مانند آدم عادی نیست که مردم پیش او بروند و آن هم یک اشتباهی کرده باشد و ضمانت شخصی خودش را داشته باشد و برای رفع مشکل و برای گشایش گره کارشان به قاضی مراجعه می‏کنند. بنابراین بایستی پشتوانه ضمانت قاضی، دستگاه قضائی و دستگاه دولت باشد.
رئیس- آقای دکتر غفوری اگر قاضی عمداً هم خلاف کرد و حق مردم را ضایع کرد بایستی باز هم دولت جبران خسارت او بکند؟
گلزاده غفوری- نه، این طور نیست نظرم این است که مردم هر روز دنبال قاضی برای کارشان ندوند. یعنی در مورد قضاوت بایستی دولت با قاضی طرف باشد نه مردم، که هر روز دنبال قاضی ندوند و او هم در جواب مردم بگوید: «المفلس فی امان الله». دوم این‏که علاوه بر قاضی، قضات تحقیق هم هستند چه بسا اشتباه قاضی و حد تقصیر به خاطر جهاتی باشد که آن بازپرس‏ها و قضات تحقیق هم دخالت داشته باشند، بنابراین هر کس که در این راه مقصر است، این از این جهت است که بیشتر در امور محوله دقت نمایند و حکمی اشتباهاً صادر ننمایند. (همهمه نمایندگان)
رئیس- آقای هاشمی‏نژاد بفرمایید سؤالی داشتید؟
هاشمی‏نژاد- نظر من این است که بایستی پشتوانه ضمانت قاضی خود دولت باشد که مردم بیشتر به آنها اعتماد داشته باشند.
رئیس- کار قاضی وابسته به وزارت دادگستری است و وزارت دادگستری عضوی از دولت است. آقای دکتر آیت بفرمایید.
دکتر آیت- عرض می‏شود که البته، در این اصل یک مورد خاص هست و آن این است که خلاف و تقصیر قاضی هست که تشخیص تقصیر و یا عدم تقصیر آن به عهده دیوان عالی کشور محول شده است. در این مورد اشکالی ندارد چون تقصیر است و محاکمه قاضی لازم نیست ولی از اصل این طوری استنتاج می‏شود که هر وقت قاضی کار خلاف و خطایی و عمداً انحرافی حاصل کرد همه اینها را بایستی در دیوان عالی کشور رسیدگی کرد، در حالی که ما بایستی این طور بنویسیم: «تشخیص تقصیر یا عدم تقصیر در این گونه موارد» یعنی موارد عمدی که در کارش هست و یا خلافی در امرش هست و یا این‏که خیانت می‏کند و یا به انحراف کشیده شده است، بایستی در این مورد یک اصل محکمی گذاشته شود که از هر نوع تخلف قاضی جلوگیری بشود. قاضی به هیچ‏وجه راهی نداشته باشد که برخلاف یا تقصیر بکند و مرجع خاصی باشد که فوراً به تخلفات قاضی رسیدگی نمایند یعنی اگر قاضی خلافش عمدی باشد، پس قاضی نمی‏تواند باشد و بایستی در این گونه امور رسیدگی شود و قاضی متخلف را محاکمه کرد و در صورت مشاهده خلاف عمد، بایستی از کار برکنار کرد. بنابراین به نظر من بایستی «تشخیص تقصیر یا عدم تقصیر قاضی با دیوان‏عالی کشور باشد».
رئیس- آقای فاتحی شما مطلبی داشتید؟
Majlis:1 Volume:3 Sessions:51-67 Page:1755
فاتحی- می‏خواستم خدمت دوستان عرض کنم که فرق بین موضوع و حکم اینجا گذاشته شده است. می‏دانید قانون اسلام از روی اسلوب صحیح مدون شده است و اشتباهی در حکمش نیست. وقتی در حکم اشتباهی نباشد پس قصور و تقصیر به چه معنا است؟ یعنی همه اینها بر می‏گردد باز به همان تخلف؟
رئیس- عرض می‏شود که یعنی می‏خواهید قصور را هم اینجا معنی بکنیم؟ آقای مکارم بفرمایید.
مکارم شیرازی- عرض بنده این است که این اصل بالاخره حاضر نیست که در این دو صورت خلاصه شود. اگر این موازین اسلامی را رویش بگذاریم دیگر حاضر نبودن اصل، مشکل را حل می‏کند و دیگر این‏که دیوان عالی کشور اینجا چه کاره است؟ دیوان عالی کشور یک وظایفی دارد که بر دستگاه‏های قضائی نظارت بکند ... (یکی از نمایندگان- بایستی دیوان عالی انتظار باشد) بله، دیوان عالی کشور مثل این‏که با این کار تناسبی ندارد.
رئیس- عرض می‏شود که در عبارت اصل 148 این طور آمده بود که: دیوان عالی کشور به منظور نظارت بر اجرای درست قوانین در محاکم و ایجاد وحدت قضائی و انجام مسؤولیت‏هایی که بر طبق قوانین به آن محول می‏گردد بر اساس ضوابطی که شورای عالی قضائی تعیین می‏کند تشکیل می‏گردد. پس بنابراین اجرای درست در محاکم یعنی این است که هیچ اشتباهی نکرده باشد. هیچ کس در این مورد صحبتی ندارد.
مکارم شیرازی- قاصر و یا مقصر یک مسأله دیگری است که غیر از نظارت است. دیوان عالی کشور یعنی یک نوع نظارت است نه این‏که مشخص تقصیر و یا مقصر باشد و یا عدم آن باشد.
رئیس- کسی که نظارت می‏کندکه قوانین را درست اجرا کردند یا نه و تقصیر و یا مقصر را دادگاه عالی قضائی تشخیص می‏دهد و دادگاه عالی قضائی را مگر به خود قضات پیش‏بینی نکرده‏ایم.
یزدی- درباره تشخیص تقصیر و یاعدم تقصیر قاضی به نظام گذشته کاری نداریم که با چه مرجعی بوده و یا با دیوان عالی کشور بوده ما با این نظام فعلی کار داریم که با دادگاه عالی قضاوت شده، بحث ما در مورد نظام در حال حاضر است و ساختن سرنوشت آن درآتیه.
رئیس- اگر دوستان اجازه بفرمایید ببینیم دیگر کسی هست که سؤالی داشته باشد، آقای حیدری شما مطلبی داشتید؟
حیدری- عرض می‏شود این عبارت «هرگاه در اثر خلاف یا اشتباهی قاضی در موضوع یا در حکم» اگر این خلاف باشد که همان مقصر است و اگر اشتباه باشد باز هم آخر سر ملحق به آن می‏شود که باز هم مقصر است. به نظر من اگر عبارت این طور نوشته بشود بهتر خواهد بود، «هرگاه در اثر قصور و یا تقصیر قاضی در تشخیص موضوع الخ ...» و در اینجا هم خسارت به عهده اوست و نه توسط او ... و در صورت قصور قاضی، خسارت به عهده او است.
رئیس- آقای رحمانی بفرمایید.
رحمانی- بنده اینجا یک مطلبی داشتم و آن را می‏خواستم به عرض آقایان برسانم و آن این است که ...
رئیس- آقای رحمانی جناب‏عالی تذکر داشتید بفرمایید.
Majlis:1 Volume:3 Sessions:51-67 Page:1756
رحمانی- تذکر دارم این است که در صورت تقصیر، دولت هم ضامن است مگر نه این است که دولت او را قاضی قرار داده است و به او حکم داده است و این قدرت را دولت به تشخیص قاضی داده است و الا خود آن نمی‏توانست با قدرت خودش در کار مردم قضاوت کند. پس در این صورت چون در انتصاب قاضی دولت دخالت داشته و دارد بایستی جبران ضرر و خسارت هم بکند و اگر ثابت نشد که قاضی مقصر است دولت از جبران خسارت مبری می‏باشد. موضوع دیگر این است که اعاده حیثیت بایستی از طرف دولت باشد. در امر حیثیت، خسارت محتوی تفسیر نشده، و این هیچ اختصاصی به قاضی ندارد و در مورد هر فرد هر وقت که دولت بتواند تشخیص بدهد، خلافش را بداند، قاضی باشد یا غیر قاضی باشد این بایستی برای همه مقصریت و قاصریت منظور شود. خلافی که می‏شود نبایستی بگویند که این قاضی است یا غیر قاضی است قوانین اسلامی باشد عطف به مسابق هم صدق کند یعنی اگر در گذشته کسی مجرم بوده و خلافکار بوده بایستی مشمول حال آنها هم باشد. چون اسلام حد و مرز نمی‏شناسد و خسارت‏هایی که از طرف قضات به وقوع پیوسته است بایستی جبران خسارت بشود.
موسوی تبریزی- از آقایان خواهش می‏شود که در مورد این اصل این قدر کش ندهند.
رئیس- آقایان اجازه بفرمایید نوبت آقای تهرانی است، آقای تهرانی بفرمایید.
تهرانی- خدمت آقایان و همکاران عرض می‏شود که خودتان بهتر از من متوجه امر اصل هستید که این اصل خیلی وسیع است و تمام نظرات ما را در بر می‏گیرد که واقعاً عبارت این اصل زیاد است. بنده یک پیشنهاد دارم و آن این است که به جای این‏که بگویید «قاضی یا دولت» این طور گفته شود «زیان مادی یا معنوی» متوجه کسی باشد که مطابق موازین اسلام باشد و همچنین اعاده حیثیت از متهم بشود و کیفیت انجام حق هم با دیوان عالی کشور است. این طوری نوشته می‏شود شامل حال تمام قضات هم بشود و همچنین تمام شهود و شاهد و زیان مادی و معنوی و غیره را در بر بگیرد.
ربانی شیرازی- دوستان اگر موافقت فرمایند عبارت این طوری نوشته شود: «دولت موظف است زیان و ضرر او را بر طبق موازین اسلامی جبران کند» و به نظر من هم همین اندازه کافی است و همچنین از متهم اعاده حیثیت بنماید.
سبحانی- پس با این کیفیت اجازه داده می‏شود که متهم تند تند خطا بکند.
ربانی شیرازی- بر طبق موازین اسلام یعنی خود قاضی هم اگر خلاف کرد ضرر و زیان در مورد او هم اجرا می‏شود.
رئیس- آقایان اجازه بفرمایید و نظم مجلس را به هم نریزید و ضمناً بنده هم برای خودم نوبت گرفته بودم که صحبتی داشته باشم آن را خدمتتان عرض کنم و آن این است که «هرگاه در اثر تقصیر یا اشتباه قاضی ضرر و زیان مادی و معنوی از طرف قاضی به کسی متوجه بشود در صورت تقصییر بر طبق موازین اسلامی مقصر ضامن است. (چه قاضی و چه بازپرس) و در غیر این صورت دولت بر طبق موازین اسلام ضامن است و دولت خسارت را جبران می‏کند و اعاده حیثیت از متهم می‏شود».
ربانی شیرازی- آقایان توجه بفرمایند برای این‏که دولت آن قاضی را تعیین کرده حالا بر اثر تقصیر و اشتباه قاضی ضرر و زیانی به کسی متوجه شده، مردم که هر روز نمی‏توانند دنبال قاضی بدوند بایستی دولت جبران خسارت بکند و از قاضی بگیرد و بر طبق موازین اسلامی،
Majlis:1 Volume:3 Sessions:51-67 Page:1757
دولت عمل می‏کند.
سبحانی- آقای منتظری، بحث ما در مورد قاضی است و غیر قاضی خارج از موضوع بحث ما است.
رئیس- در صورت تقصیر، مقصر ضامن است و بر طبق موازین اسلامی مقصر ضامن است و اعاده حیثیت از متهم می‏گردد.
سبحانی- آقای منتظری، این اصل ریشه حدیثی دارد «اما اخزات القضاه تحت بیت المال المسلمین».
ربانی املشی- آقایان بنویسید جز در موارد تقصیر، دولت ضامن است.
رئیس- اگر دوستان اجازه فرمایند دو تا پیشنهاد است یکی این‏که «هرگاه در اثر تخلف یا اشتباه قاضی، ضرر مادی متوجه کسی گردد در صورت اول قاضی ضامن است و در صورت دوم خسارت به وسیله دولت جبران می‏گردد و از متهم اعاده حیثیت می‏گردد تشخیص تخلف و یا اشتباه قاضی با دیوان عالی قضات است» این یک پیشنهاد، اما پیشنهاد دوم این است که «هرگاه در اثر تخلف و اشتباه قاضی در موضوع و یا در حکم یا در انطباق حکم بر مورد خاص زیان و ضرر مادی یا معنوی متوجه کسی گردد، آن زیان و ضرر مطابق موازین اسلامی تأمین می‏شود و نیز باید از متهم اعاده حیثیت گردد» مرجع تشخیص این دو امر و کیفیت انجام آن با دیوان عالی کشور است، اما من نفهمیدم آن‏که اول عرض کردم اشکالش چه بود»؟ در صورت تقصیر، مقصر ضامن است و بر طبق موازین اسلامی این همه تعاقب و کیفر را در برمی‏گیرد و در غیر این صورت دولت خسارت وارده را جبران می‏کند و از متهم هم اعاده حیثیت می‏گردد.
صافی- دوستان توجه فرمایند اگر شاهد مقصر نبود ولی اشتباه کرده ...
جوادی- آقایان توجه کنند، ضامن بودن و مقصر بودن خودش دو مسأله است مقصر بودن قاضی غیر از ضامن بودنش است اگر به تقصیر کسی مال را گرفته به خیال خودش هم حق با اوست این با محاسبه تقصیر نیست و حال این‏که این شرعاً ضامن است.
یزدی- آقا مگر قرار است که تمام خصوصیات یک قاضی را در این اصل بیاوریم و در اینجا بگنجانیم.
هاشمی‏نژاد- آقای منتظری توجه فرمایید اینجا هدف یکی است، یعنی اگر کسی زیان مادی و یا معنوی دیده این بر آن خسارت می‏شود و کیفیت انجام آن تعیین گردد.
رئیس- بسیار خوب، ما هم نظرمان همین است که می‏فرمایید. آقای میرمرادزهی سؤالی بوده.
میرمرادزهی- بنده در این اصل پیشنهاد می‏کنم و فکر می‏کنم از نظر ظاهری، اسلامی شده و الا از نظر ماهیت و کیفیت چندان روشن نیست و یک طوری عبارت آن را بیاورید که خوب عبارتش گویاتر و رساتر باشد و همه کس متوجه شود و فکر می‏کنم متن این اصل عوض شده است و حالا کمی مبهم به نظر می‏رسد و تمام تقصیرات و جزئیات آن نمی‏شود در این اصل گنجانده شود زیرا مراجع این اصل خوب مشخص نشده است. قسمت دوم این است که دولت مکلف است اگر جبران حیثیت و ضرر و زیان مادی و معنوی را در حد معین که بر طبق موازین اسلامی تعیین کرده است، بایستی رفتار بشود و تمام اینها بایستی در قانون خوب و مشخص بشود و حقی از هیچ کس ضایع نگردد، یعنی ان شاءالله دادگستری مملکت ما در آینده از لوث و
Majlis:1 Volume:3 Sessions:51-67 Page:1758
ناپایداری و حق‏کشی پاک و منزه گردد و قانون حکومت اسلامی اجرا شود و یک حالتی باشد که بین قاضی و متهم و دولت تکلیف معلوم شود تا دیگر به جان یکدیگر نیفتند، یعنی تمام اینها را قانون مشخص کند. این یک حالتی است که قانون بایستی بین دستگاه‏های قضائی و یا مدعی خصوصی و یا متهم، خوب تشخیص بدهد. آقایان خوب می‏دانند شخص یا متهم و یا مدعی خصوصی که اختیارات قاضی را ندارد، پس این قاضی هست که بایستی خوب درکارش دقت بکند و باعث ضرر و زیان راه مردم نشود و چون قاضی با حکم دولت در کارش مستقر می‏شود اگر تقصیر و قصوری از ناحیه قاضی معلوم بشود بایستی تمام جبران خسارت و زیان و ضرر مادی و معنوی و همچنین اعاده حیثیت از متهم از طرف دولت انجام بشود، عرض دیگری ندارم.
رئیس- آقای ربانی املشی بفرمایید.
ربانی املشی- جناب منتظری این مطلبی را که الان میرمرادزهی فرمودند باید خوب توجه کرد که متهم به دادگستری یا به قاضی مراجعه می‏کند اگر مراجعه به دادگستری می‏کند پس طرف مراجعه‏کننده خود دادگستری یعنی خود دولت است. قاضی در هر صورت چه قصور کرده باشد درکارش و چه تقصیر، در هر دو صورت بایستی دولت ضامن باشد و ضرر و زیان و اعاده حیثیت از متهم بنماید. منتها اگر تقصیر و قصور با قاضی باشد دولت در این صورت به قاضی مراجعه می‏کند و از قاضی می‏گیرد.
رئیس- اجازه بفرمایید دو تا پیشنهاد رسیده است ...
مکارم شیرازی- آقای منتظری اجازه بفرمایید بنده یک پیشنهاد دارم اما یک‏جا می‏نویسم که جامع همه آنها باشد، ممکن است در یک جا قاضی اشتباه و قصور کرده باشد ...
رئیس- آقای مکارم همه اینها را که می‏فرمایید منظور شده است و اجازه بفرمایید دو تا پیشنهادی که الان رسیده آنها را بخوانم شاید نظر جناب عالی را تأمین بکند «هرگاه در اثر خلاف یا اشتباه قاضی در موضوع یا در حکم و یا در تطبیق حکم در مورد خاصی ضرر و زیانی متوجه کسی گردد باید بر طبق موازین شرعی، آن ضرر جبران شود و از متهم اعاده حیثیت گردد». (همهمه نمایندگان).
رئیس- آقایان اجازه بفرمایند و خواهش می‏کنیم که زیاد مجلس را شلوغ ننمایند و بگذارند آقایان حرف‏شان را بزنند، شما آقای خامنه‏ای مطلبی داشتید.
خامنه‏ای- عرض می‏شود خدمت دوستان و در جواب آقای میرمرادزهی باید بگویم که اساساً در این اصل طرف حساب خود دولت است، یعنی دولت وظیفه تعیین می‏کند که در قوانین آینده این را پیش‏بینی کنند در صورتی که قاضی مقصر باشد و تقصیرش را تشخیص بدهد و دولت باید خسارت اشخاص را جبران کند این از این جهت، جهت دیگری که بایستی خدمت دوستان عرض بکنم این است که اگر اشکالات فقهی صورت نگیرد و تعیین خسارت را طبق موازین اسلامی بگذاریم به عهده این اصل می‏شود، یا به عهده قوانین بعدی محول می‏شود ضمناً دیوان عالی کشور دراین امر مرجع صالحی نیست بایستی به دیوان عالی انتظامی تفویض کرده که این کارها را جامه عمل بپوشاند این سه نکته را خدمت آقایان عرض کردم، فکر می‏کنم نظر آقایان تأمین بشود.
رئیس- شما حالا آقای مکارم مطلبی داشتید بفرمایید؟
Majlis:1 Volume:3 Sessions:51-67 Page:1759
مکارم شیرازی- عرض بنده این است که گاهی اوقات قاضی اشتباه می‏کند گاهی شهودها و گاهی منشیان قاضی که شاید متن حکم‏ها را عوضی بنویسند و صادر بکنند در هر جهت اسکان دارد تقصیر از ناحیه یکی از اینها باشد و اگر ما می‏خواهیم عدالت برقرار و اجرا بشود این طور بنویسیم: «هرگاه بر اثر اشتباه و یا خلاف قضات یا شهود و یا مانند آنها، ضرر و زیان متوجه کسی بشود بر طبق موازین اسلامی بایستی جبران خسارت گردد و ضمناً از متهم هم اعاده حیثیت بشود».
رئیس- آقایان اجازه فرمایند اینجا پیشنهادی از طرف آقای طاهری رسیده است که با مختصر اصلاحی فکر می‏کنیم که نظر آقایان را تأمین کند: «هرگاه در مقام قضاوت خلاف و اشتباهی رخ دهد و ضرر مادی و یا معنوی و غیره آن ضرر متوجه کسی گردد باید ضرر بر طبق موازین اسلامی به وسیله دولت جبران گردد». حالا اگر دولت معادل خسارت را که داده است از آن طرف بگیرد آن خودش یک مسأله است.
طاهری اصفهانی- همان جمله «بر طبق موازین اسلامی» بایستی جبران خسارت گردد خودش کافی است دیگر احتیاج به ذکر کلمه «دولت» نیست برای این‏که گاهی اوقات خود دولت طرف حساب نیست.
ربانی شیرازی- نه، بایستی به وسیله دولت هم باشد.
رئیس- دوستان اجازه فرمایند پس این طوری نوشته شود: هرگاه در اثر خلاف و یا اشتباهی قاضی در مقام قضاوت اشتباهی رخ دهد، دولت بر طبق موازین اسلامی بایستی جبران زیان و ضرر و خسارت نماید و ضمناً اعاده حیثیت هم از متهم به عمل آید» آن وقت دولت بعداً ممکن است مقصر را بازداشت و یا او را تعقیب نماید.
تهرانی- آقا، همین مطلب را درست کنید و به رأی بگذارید. (یکی از نمایندگان- بنده فکر می‏کنم پیشنهادی که آقای مکارم داده‏اند جامع‏تر باشد.)
رئیس- آقایان اجازه بدهید همین پیشنهادی که خواندم با یک مختصر تغییری به رأی‏گیری بگذاریم. این پیشنهاد تکلیف مردم را روشن می‏کند که بایستی آنان به کدام مرجع مراجعه نمایند. آقای طاهری خرم‏آبادی بفرمایید.
طاهری خرم‏آبادی- این اصل بر طبق روایت بر اشتباه و یا تقصیر قاضی است. حالا اگر مطالب دیگری را هم به آن اضافه کنید مسأله مبهم‏تر می‏شود.
رئیس- چه اشکالی دارد پس این طور می‏نویسیم «هرگاه در مقام قضاوت اشتباهی رخ دهد و ضرر مادی و یا معنوی متوجه کسی گردد دولت بر طبق موازین اسلامی موظف است جبران ضرر و اعاده حیثیت از متهم بنماید».
کرمی- شما می‏خواهید در باب ضمان صحبت کنید. ضمان موجباتش ماشاءالله همیشه فراهم است که حالا شما در یک موضوع خاصی دارید صحبت می‏کنید در اینجا قید این‏که شاهد چه کسی است همه اینها مطالبی زاید و خارج از موضوع است.
مکارم شیرازی- بهتر است از این بگذریم.
سبحانی- یک اصل انسانی است.
رئیس- اگر بخواهیم متن حدیث را بنویسیم باید این طور بنویسیم: «هرگاه بر اثر خطای قاضی ضرری متوجه کسی شود ضرر باید از ناحیه دولت جبران گردد».
Majlis:1 Volume:3 Sessions:51-67 Page:1760
کرمی- باید طبق موازین حدیث «ما اخطات القضاه تحت بیت المال المسلمین» باشد.
رئیس- پس این طور می‏نویسیم هرگاه بر اثر خطای قاضی ضرری متوجه کسی شود ضرر باید بر طبق موازین اسلامی از ناحیه دولت جبران گردد». (کرمی- که فقهی بهتر از اسلامی است) بلی طبق موازین فقهی (رحمانی- همین کافیست زیادش نکنید).
یزدی- بر اساس آیین‏نامه، پیشنهاد جدید به رأی گذاشتن صحیح نیست.
رئیس- بسیار خوب آقای طاهری اصفهانی بفرمایید.
طاهری اصفهانی- با مورد حدیث را که نمی‏خواهیم بنویسیم یک بحث کلی است.
کرمی- این مطالب هیچ ارتباطی به این موضوع ندارد.
رئیس- فرمایش آقای یزدی متین است. اگر متن اصلاح شده رأی آورد که تصویب می‏کنیم و اگر نیاورد باید برود به کمیسیون حالا می‏خوانم:
 «هرگاه در اثر تقصیر یا اشتباه قاضی درموضوع یا در حکم یا در انطباق حکم بر مورد خاصی ضرر مادی یا معنوی متوجه کسی گردد در صورت تقصیر، مقصر بر موازین اسلامی ضامن است و در غیر این صورت به وسیله دولت جبران و از متهم اعاده حیثیت می‏شود».
طاهری اصفهانی- فقط در صورت تقصیر، اعاده حیثیت می‏شود.
کریمی- منظور از ضرر معنوی چیست؟
رئیس- مثلًا به او کتک زده یا آبرویش را برده است. حالا بنده دوباره برای رأی گرفتن می‏خوانم:
اصل 1/ 156 (اصل یکصد و هفتاد و یکم): هرگاه در اثر تقصیر یا اشتباه قاضی در موضوع یا در حکم یا در انطباق حکم بر مورد خاص، ضرر مادی یا معنوی متوجه کسی گردد در صورت تقصیر، مقصر طبق موازین اسلامی ضامن است و در غیر این صورت خسارت به وسیله دولت جبران و د رهر حال از متهم اعاده حیثیت می‏شود.
 (اخذ رأی و شمارش آن به عمل آمد و نتیجه به شرح زیر اعلام شد).
رئیس- عده حاضر در جلسه رأی‏گیری پنجاه و هفت نفر، تعداد کل آرا پنجاه و هفت رأی موافق، پنجاه و سه رأی مخالف، یک رأی ممتنع، سه رأی تصویب شد. تکبیر (حضار سه مرتبه تکبیر گفتند).
خزعلی- ما الان سه ربع وقت اضافه کردیم و آخر متوجه شدیم که برخلاف آیین‏نامه بوده است، خواستیم این تذکر را بدهیم که در اصول بعد رعایت این نکته را بکنیم.
3- طرح اصل 29
رئیس- اصل 29 قرائت می‏شود.
 «اصل 29- تشکیل اجتماعات و راهپیمایی‏های مسالمت‏آمیز بدون حمل سلاح و با اطلاع و اعلام قبلی به شرط آن‏که مخل امنیت و برخلاف مبانی اسلام نباشد، آزاد است».
موسوی تبریزی- این اصل دیروز در کمیسیون دو ساعت روی آن بحث شده و دیگر حالا احتیاج به بحث ندارد.
تهرانی- هیچ بحثی ندارد، رأی بگیرید.
رئیس- رأی بگیرید.
Majlis:1 Volume:3 Sessions:51-67 Page:1761
رشیدیان- این کار برخلاف آیین‏نامه است زیرا این اساسی‏ترین اصلی است که انقلاب به خاطر آن به وجود آمده است و این کلمه «مسالمت‏آمیز باشد»، برداشته شود.
رئیس- آقای رشیدیان وقت رأی گرفتن صحبت نکنید.
رشیدیان- آیین کار کاملًا برخلاف آیین‏نامه داخلی مجلس است زیرا یک نفر موافق و یک نفر مخالف حداقل باید صحبت کند.
رئیس- در جلسه مشترک به اندازه کافی صحبت شده است.
رشیدیان- شما مسؤول هستید، شما در اثر نظارت آمدید اینجا شاه هم تظاهرات را این جوری نخواست، گفت فقط حمل سلاح ممنوع است و باید با اعلام قبلی باشد، نگفت مسالمت‏آمیز باشد. (ربانی شیرازی- مسالمت‏آمیز یعنی چه) مسالمت‏آمیز ... (هاشمی‏نژاد- آقای رشیدیان آن تظاهرات مردمی مسالمت‏آمیز بود) آن تظاهرات هیچ وقت مسالمت‏آمیز نبود. آتش زدن در سینماها مسالمت‏آمیز بود) آن تظاهرات هیچ وقت مسالمت‏آمیز نبود، سینماها مسالمت‏آمیز نبود، شکستن شیشه مشروب‏فروش‏ها مسالمت‏آمیز نبود.
اشراقی- این چه طرز رأی گرفتن است، پنج شش نفر رفته‏اند بیرون.
دکتر آیت- به هر حال تعداد نفرات، قانونی است.
 (اخذ رأی به عمل آمد و نتیجه به شرح زیر اعلام شد).
رئیس- تعداد کل آراء پنجاه و دو رأی، موافق و چهل و پنج رأی، مخالف دو رأی، ممتنع پنج رأی. (رد شد).
کرمی- در موقع اخذ رأى عده حاضر، پنجاه و هفت نفر بودند و مابین پنجاه و هفت و پنجاه و دو، پنج رأی فاصله دارد، جناب‏عالی به آقایان تذکر بدهید که در موقع اخذ رأی از جلسه خارج نشوید.
4- طرح اصل 115
رئیس- بسیار خوب اصل 115 قرائت می‏شود.
 «اصل 115- رئیس‏جمهور، نخست‏وزیر و وزیران در صورتی که در زمان تصدی متهم به خیانت با توطئه علیه امنیت کشور گردند، اتهام آنها در مجلس مورد رسیدگی قرار خواهند گرفت و چنان‏چه اکثریت مجلس رأی به تعقیب دادند، هیأت عمومی دیوان عالی کشور رسیدگی به عمل می‏آورد مجازات این جرائم تابع قوانین است».
رئیس- آقای فوزی شما موافقید یا مخالف؟ (فوزی- با یک قسمتش مخالف هستم) آقای پرورش (پرورش- تذکری دارم) آقای قریشی (قریشی- تذکری دارم) آقای غفوری گلزاده (مخالفم برای این‏که مجلس رأی به تعقیب نمی‏دهد) آقای سبحانی (سبحانی موافقم) آقای حجتی کرمانی (حجتی کرمانی- تذکرات اصلاحی دارم) آقای فاتحی (فاتحی- تذکری دارم) آقای دکتر قائمی (دکتر قائمی- تذکری دارم) آقای موسوی تبریزی (موسوی تبریزی- مخالفم) آقای صافی (صافی- بنده مخالف هستم) خوب آقا با پنجاه و سه نفر عده حاضر و چندین مخالف معلوم است که رأی نمی‏آورد. اجازه بفرمایید اصل بعدی را بخوانیم.
سبحانی- این اصل 115 که مانده است کنارش اصل 116 بوده است که ما آن را تصویب کردیم و همان اشکالاتی که درنظر ما ...
Majlis:1 Volume:3 Sessions:51-67 Page:1762
5- طرح و تصویب اصل 82 (اصل نود و نهم)
رئیس- عده کافی نیست، بنابراین مطرح نمی‏شود، چون رأی نمی‏آورد. اصل 82 قرائت می‏شود.
اصل 82 (اصل نود و نهم)- شوراى نگهبان نظارت بر انتخابات ریاست جمهوری، انتخابات مجلس شورای ملی و مراجعه به آراء عمومی و همه‏پرسی را به عهده دارد.
 (اخذ رأی و شمارش آن به عمل آمد و نتیجه به شرح زیر اعلام شد).
رئیس- عده حاضر در جلسه هنگام اخذ رأی پنجاه و سه نفر، تعداد کل آراء پنجاه و چهار رأی، یک رأی خارج شد. آرای موافق پنجاه رأی؛ مخالف یک رأی و ممتنع دو رأی، بنابراین تصویب شد. تکبیر (حضار سه مرتبه تکبیر گفتند.)
6- طرح و تصویب اصل 24 (اصل هجدهم)
رئیس- اصل 24 قرائت می‏شود.
 «اصل 24- پرچم رسمی ایران به رنگ‏های سبز و سفید و سرخ با علامت مخصوص جمهوری اسلامی».
نمایندگان- رأی بگیرید.
رئیس- در این موارد صحبت هر چه لازم بوده، شده است.
رشیدیان- طبق موازین آیین‏نامه داخلی که خودتان تصویب کردید، طرح مجدد اصلی که باید همان صورت رد شده وسی و نه رأی آورده، ممنوع است و چون این اصل با همان کیفیت که رد شده دو مرتبه آمده است و برخلاف است.
رئیس- این در کمیسیون مشترک که دو مرتبه مطرح شده و به این صورت حالا به جلسه علنی آمده است.
سبحانی- یعنی متن آن در گذشته فرق دارد؟
رشیدیان- آیین‏نامه عبارتش تغییر کرده است.
رئیس- آقای رشیدیان عبارتش تغییر کرده است.
دکتر ضیایى- تمام اصولی که اینجا آمده و مورد اختلاف‏نظر بوده برگشت به کمیسیون مشترک بعد از اصطلاحات، آن را به جلسه علنی برگرداند و این هم یکی از آن مورد است.
رئیس- آقای رشیدیان متن آن فرق کرده است و در کمیسیون مشترک که هم تصویب کرده‏اند. حالا من برای رأی‏گیری اصل را می‏خوانم و هیچ تذکر هم قبول نمی‏کنم چون همه مطالب گفته شده است. به علاوه در تمام قوانین اساسی ممالک دنیا رنگ پرچم نوشته شده است.
حجتی کرمانی- اجازه بفرمایید بنده یک پیشنهاد دارم و آن این‏که پرچم جمهوری اسلامی باید بیانگر و پیام‏آور انقلاب ما باشد و انقلاب ما که نظام را دگرگون کرده است باید رنگ پرچم محتوای پرچم به کلی نشان بدهد که ما به طور کلی از نظام گذشته گذشتیم و به یک نظام انقلابی رسیدیم.
دکتر ضیایی- پرچم مال این نظام نبود.
Majlis:1 Volume:3 Sessions:51-67 Page:1763
رئیس- آقای حجتی بفرمایید بنشینید.
هاشمی‏نژاد- آقای منتظری اجازه بفرمایید یک موافق و یک مخالف صحبت کنند.
رئیس- آقای حجتی شما مخالفید (حجتی- بلی) آقای عضدی (عضدی- موافقم) آقای کیاوش (کیاوش- مخالفم) آقای عضدی (عضدی- موافقم) آقای مراغه‏ای (مراغه‏ای- بنده می‏خواستم عرض کنم شیر و خورشید چرا حذف شود) آقای دکتر ضیایى موافقید یا مخالف (دکتر ضیایى موافق) آقای مکارم (مکارم شیرازی- بنده یک تذکر دارم) آقای قریشی شما موافقید یا مخالف؟ (قریشی- موافق) آقای حجتی- حالا به عنوان مخالف بفرمایید صحبت کنید.
حجتی کرمانی- پرچم جمهوری اسلامی ایران هم از حیث رنگ و هم آرم، آن باید طوری باشد که نمایانگر انقلاب شکوهمند ما باشد. این انقلاب ما پس از انقلاب‏های انبیاء در دنیا اولین انقلاب معجزه‏آسای تاریخ است و ما در شیوه و راه و رسم انبیاء که آنها به کلی بنیان جدید در آثار گذشته و تمام مظاهر و در شعرهایشان دیده می‏شد. بنابراین وقتی رنگ پرچم را می‏بینیم همیشه آن نظام گذشته یادمان می‏آید. بالاخره این پرچم همان تقدس را خواهد داشت. این پرچم در نظام طاغوتی گذشته مقدس بوده و حالا هم همین رنگ را احترام بگذاریم و مقدس بدانیم، در زمان گذشته در مجالس وعظ و خطابه، هیچ دیده نشد که از این پرچم استفاده کنند و مجامع دینی و مجالس دینی ما یک رنگ دیگری داشت. در مجالس امام حسین پرچم به رنگ سیاه بود در جاهای دیگر هم رنگ سبز بوده و این عرف مذهبی ما بوده است. در واقع این پرچم در آن مجامع خاص دینی ما به کلی اثری از آن نبوده، آن معلوم می‏شود که این رنگ و پرچم در عرف متشرّع ما به عنوان یک چیزی که دین داشته باشد، پذیرفته نشده فقط رنگ سیاسی داشته، ما بیاییم از آن عمق جامعه‏مان استفاده کنیم. جامعه بدون آن‏که کسی به او بگوید پس از پیروزی انقلاب رنگ سبز را انتخاب کرد و در سراسر مملکت رنگ سبز با شعار (االله اکبر) بود (یکی از نمایندگان- همه جا که این نبود) این رنگی بود که از عمق جان ملت برخاسته بود و نمایانگر آن روح انقلابی ما است. رنگ را هم خود ملت انتخاب کرده، چرا ما بیاییم رنگی را که خود ملت انتخاب کرده به رسمیت نشناسیم. یک چیزی قراردادی را به عنوان پرچم جمهوری اسلامی انتخاب کنیم و ما از ملت باید الهام بگیریم و همان رنگی را که مردم انتخاب کردند با شعار «الله اکبر» آرم جمهوری اسلامی که بعداً درست خواهد شد، انتخاب کنیم و چند آرم طراحان کشیده‏اند و هنرمندان دیگر هم هستند که آرم جمهوری را طراحی کنند. من پیشنهاد می‏کنم که بنویسیم پرچم رسمی ایران به یادبود انقلاب اسلامی، دارای رنگ سبز و شعار (الله اکبر) باشد. برای آن‏که این یادبود انقلاب ما و آرم جمهوری اسلامی است، پیشنهاد من این است.
رئیس- آقای هاشمی‏نژاد به عنوان موافق بفرمایید.
هاشمی‏نژاد- تقاضا می‏کنم اجازه بفرمایید من صحبت کنم و جوی را ایجاد نکنید که کسی حرفش را نتواند بزند معیار ما و شما مرز اسلام است نه احساسات مطالبی را که برادرمان صحبت کردند. تردیدی نداریم که چه مخالف و چه موافق نوعاً همه با حسن‏نیت می‏خواهند
Majlis:1 Volume:3 Sessions:51-67 Page:1764
مواجه شوند و درد انقلاب و اسلام دارند و در این جهت حرفی نیست، ولی اصولًا فلسفه تشکیل این مجلس و انتخابات آقایان این است که ببینیم چه مطالبی در رابطه با مبانی اسلام است. اینها را رویش تکیه نکنیم و مقرراتی که خلاف موازین اسلام است نگذاریم به تصویب برسد، بنابراین معیار کار ما در این مجلس این است، همان طوری که ملاحظه فرمودید بیانات آقای حجتی مسائلی بود که هیچ کدام با اصل اسلام رابطه نداشت. این‏که بگوییم این رنگ، رنگ خاصی است که از اسلام الهام گرفته شده تا ما تبعات و آثار سوئی که برای تغییر پرچم داریم را بپذیریم. به خاطر آن اصل اسلامی و حفظ یک جنبه اسلامی شما در انقلاب و حفظ انقلاب و شؤون انقلابی ملت ما صحت فرمودند. ملاحظه بفرمایید برادر، ما در این شرایط باید وجود جامعه را در نظر بگیریم و با مسائل احساسی مواجه نشویم. شما می‏دانید جامعه ما در این مرحله آسیب‏پذیر است و انقلاب ما در موقعیتی است که با شرق و غرب یک جا در افتاده، در این شرایط شما اگر روی مسأله‏ای انگشت بگذارید که جزو متن اسلام است و آن را بخواهیم احیاءبکنیم هر چه دنبالش داشت عیبی ندارد و مردم آن را می‏پذیرند ملت ما قربانی داده و می‏دهد و مشکلات و حوادث را تحمل می‏کند ولی در رابطه با اسلام و احکام و مبانی اسلام چیزی که در رابطه با اسلام نمی‏تواند باشد را تحمل نمى‏کند. این‏که می‏فرمایید جامعه ما از پرچم سبز در انقلاب استفاده کرده، مردم هم درحوادث بوده‏اند و همان‏طور که ملاحظه فرمودید در تظاهرات پرچم سبز می‏آوردند، پرچم سرخ می‏آوردند، پرچم سفید می‏آوردند و رنگ‏های مختلف می‏آوردند. اگر در گذشته پرچم سه رنگ مورد احترام توده ملت ما احیاناً نبوده به خاطر این بوده که خیلی از چیزهایی که در رابطه با رژیم بوده مورد احترام ما نبوده، اگر شما می‏فرمایید که ما از این پرچم در مجالس جشن و سرورمان استفاده نمی‏کردیم، درست نیست زیر استفاده می‏شد، ولی به خاطر این بوده که با خیلی از چیزها که در رابطه با رژیم بود جامعه ما سازگاری نداشت. این پرچم و رنگ آن مال رژیم نیست، ظاهراً مربوط به نهضت مشروطیت است. (یکی از نمایندگان- قبل از مشروطیت بوده) بلی، حتی قبل از مشروطه بوده و ربطی به رژیم گذشته ندارد. ولی این‏که فرمودید بعد از انقلاب تمام آثاری که در قبل بوده همه را محو می‏کند. اسلام این کار را نکرده زیرا اسلام مسائل صحیحه و سنن خوب را ابقا کرده، در اینجا هم ارتش، ژاندارمری و شهربانی ما از اینها بیشتر در انقلاب از آن عوامل ناپاک- که تعدادی از آنها تصفیه شدند و بقیه هم باید اصلاح بشوند از آنها- ملت انقلابی بیشتر صدمه دیده یا از پرچم؟ از پرچم که ما زیانی ندیدیم معذلک وقتی امام آمد شعار نداد که چون ارتش مال گذشته بوده و شهربانی و ژاندارمری مال گذشته بوده یک سرى باید محو و منحل بشود. این شعاری بود که مخالفین انقلاب می‏دادند و بعد از حادثه کردستان نشان داد که چرا این شعار را می‏دادند امام فرمودند ارتش متعلق به ملت است، منتها باید تصفیه بشود. ژاندارمری و شهربانی متعلق به ملت است و باید از عوامل ناپاک تصفیه بشود (رشیدیان- این ربطی به ارتش ندارد) شما هم وقت بگیرید صحبت بفرمایید. من به آقای حجتی عرض می‏کنم که فرمودند همه آثار قبل از انقلاب باید محو بشود حتی در این خیان‏هایی که جوانان ما کشته شدند و خون‏شان روی آسفالت ریخته شده، آسفالت‏ها را نمی‏کنیم، آنها را می‏شوییم و از این آسفالت‏ها استفاده مى‏کنیم. از خیلی از آن چیزهایی که در رژیم گذشته بود استفاده می‏کنیم. این را درست در رابطه با انقلاب قرار می‏دهیم ما تصحیح می‏کنیم و بعد از آن بهره‏برداری می‏کنیم. این را بدانید آن‏چه که مهم است‏
Majlis:1 Volume:3 Sessions:51-67 Page:1765
این است که اگر تغییر رنگ رژیم با توجه به احساسات جمع از برادران‏مان که ناشی از حسن‏نیت و روحیه انقلاب اسلامی آنها است. واکنشی در جمعیت ما نداشت. مسأله‏ای نبود ولی برادر، ما در این جامعه هستیم. من نمی‏خواهم صریح‏تر بگویم بدانید در یک مراکزی از قدرت که بسیار حساس است تغییر پرچم، زمینه به دست ضد انقلاب خواهد داد که اگر در این رابطه خونی از دماغ کسی بیاید و کمترین حادثه‏ای پیش بیاید ما مسؤولیت داریم، بدون این‏که بگوییم این کار از مبانی اسلام بوده و بتوانیم جواب خدا را بدهیم. این مسأله حکمتی از احکام اسلام نیست که اگر انجام ندهیم خطایی کرده باشیم. بنابراین ضرورتی برای تغییر پرچم وجود ندارد. من نمی‏خواهم جو مجلس را تحت‏الشعاع نظر امام در این مسأله قرار بدهم از این جهت نظر امام را در اینجا نقل نمی‏کنم. ولی همین قدر هست که امام در اینجا هم نظر خاصی ندارند و خود من این مسأله را سؤال کردم. ایشان فرمودند به هر ترتیبی که مجلس خواست عمل بکند و ایشان هیچ کس نظر خاصی ندارند.
رئیس- اجازه بفرمایید، آقای مکارم تذکرتان را بفرمایید.
مکارم شیرازی- تذکر بنده این است که اگر آقایان می‏بینید این آرم که اینجا نوشته شده گنگ است، آرمی که بیانگر تمام مفاهیم انقلاب باشد نوشته شود. برای آن‏که فکرشان از این مسأله راحت باشد. خانم گرجی هر یک پیشنهاد داده بودند که خیلی خوب بود.
رئیس- آقای صافی هم یک پیشنهاد داده‏اند. نوشته‏اند پرچم رسمی ایران به رنگ‏های سبز و سفید و سرخ مزین به شعر (الله اکبر) و با علائم مخصوص جمهوری اسلامی (خانم گرجی- باید میزان و شمشیر مطابق آیه قرآن باشد).
حجتی کرمانی- اگر این پرچم در توده ملت نفوذ کرده بود اقلًا یک مرتبه در انقلابات و راهپیمایی‏ها از آن استفاده می‏کردند، جواب داده نشد.
رئیس- یک موافق و یک مخالف صحبت کرد. آقای مکارم هم تذکرشان را دادند. آقای رشیدیان تذکر دارید یا مخالف هستید؟ (رشیدیان- تذکر دارم) تذکر است یا مخالفت؟ اگر تذکری دارید بدهید (رشیدیان- تذکر دارم) بفرمایید.
رشیدیان- اولًا تذکر بنده این است که اصلی که رد شد مجدداً با همان متن به مجلس بیاید و مطرح شود. (رئیس- گفتم اصلاح شده و دوباره مطرح شده) اصلاح نشد زیرا آقای دکتر بهشتی گفتند فقط برای سه رنگ رأی بدهید و رأی نیاورد. مسأله دوم این است که این پرچم مال همه ملت ایران است. ربطی به این‏که این ارتش است یا اداری یا دانشجو است، ندارد. اگر مقدس است برای همه است اگر نامقدس است مال همه است. مسأله سوم این است که نمی‏گوییم حتماً باید در فقه اسلامی هم آمده باشد ولی بعضی از مسائل هست که معمولًا انقلاب از عینیت استفاده می‏کند. تغییر بنیادی و فکری و جهان‏بینی در آن می‏دهد و بعد می‏رسد، بعد از مسائل سمبولیک، در تمام انقلاب هم وقتی پیش آمده کارهای اساسی را کرده‏اند و بعد به تغییر بنیادی و فکری و جهان‏بینی در آن پرداخته‏اند. و بعد به مسائل سمبولیک، در تمام انقلابات هم وقتی پیش آمده اول کارهای اساسی را کرده‏اند و بعد پرداخته‏اند به تغییر مسائلی مثل پرچم و آرم و غیره ...
رئیس- پس شما دارید مخالف صحبت می‏کنید، آقای رشیدیان کافی است.
رشیدیان- اگر مردم در ضمن راهپیمایی پرچم سه رنگ را با خود حمل می‏کردند مردم دیگر به آنها سوءظن می‏بردند و می‏گفتند ساواکی است.
رئیس- آقای موبد شهزادی بفرمایید.
Majlis:1 Volume:3 Sessions:51-67 Page:1766
رستم شهزادی- یک شخصیتی مطلبی نوشته است که توجه همگان را به این نکته جلب می‏کنیم که فرزندان حضرت علی ابن ابی‏طالب (ع) که امام حسن سبزپوش و امام حسین سرخ‏پوش و حضرت عباس سفیدپوش بودند و در تمام مسائل و احادیث به این سه رنگ مخصوص ظاهر می‏شدند و آن‏چه در اذهان است سرخی، خبردهنده، خبردهنده شهادت و سفیدی؛ خبردهنده صلح و کبوتر سفید و پیک صلح بوده و هست، حتی مردگان را در اسلام با پارچه به این رنگ ملبس می‏کنند و سبز نمونه‏ای از نعمت و آبادانی و بزرگی بوده است و فرزندان بر حق رسول اکرم به نام سید خوانده می‏شدند، شال سبز که معرف بزرگواری اجدادشان است به کمر می‏بستند.
رئیس- حالا اصل را برای گرفتن رأی می‏خوانیم.
اصل 24 (اصل هجدهم)- پرچم رسمی ایران به رنگ‏های سبز و سفید و سرخ با علامت مخصوص جمهوری اسلامی است.
 (اخذ رأی به عمل آمده و نتیجه به شرح زیر اعلام شد).
رئیس- عده حاضر در جلسه هنگام اخذ رأی شصت و یک نفر، تعداد کل آراء شصت و یک رأی، آراء موافق پنجاه و نه رأی، مخالف هیچ، ممتنع دو رأی، بنابراین تصویب شد، تکبیر (حضار سه بار تکبیر گفتند).
 (در این موقع که ساعت ده و ده دقیقه صبح آقای منتظری صندلی ریاست را ترک کردند و آقای بهشتی- نایب رئیس- به جای ایشان قرار گرفتند).
7- طرح اصل 1/ 88
نایب رئیس- اصل 1/ 88 قرائت می‏شود:
 «اصل 1/ 88: رئیس‏جمهوری باید ایرانی‏الاصل باشد، تا به ایران دارای مذهب رسمی کشور و مروّج آن و مؤمن به مبانی جمهوری اسلامی ایران و مرد و دارای حسن سابقه و امانت و تقوی باشد».
نایب رئیس- یک متن به جای این پیشنهاد شده می‏خوانیم:
رئیس‏جمهوری باید از بین رجال دینی و سیاسی که واجد شرایط زیر باشد انتخاب گردد، ایرانى الاصل تابع ایران دارای مذهب رسمی کشور و مروج آن و داراى حسن سابقه و امانت و تقوا و مؤمن به مبانی جمهوری اسلامی باشد.
عرب- این متن اولی بهتر است.
نایب رئیس- آقایانی که اسم نوشته‏اند. آقای منتظری (منتظری- من موافق هستم) آقای عضدی (عضدی- مخالف هستم) بفرمایید.
عضدی- بسم الله الرحمن الرحیم- من فقط با آوردن دو شرط در اینجا مخالف هستم و به نظر من تحصیل حاصل است و لزومی ندارد که در اینجا ذکر بکنم، یکی آوردن همین قید «مذهب رسمی کشور» به این ترتیب یعنی ما در داخل ایران را حساب کنیم و کاری به سایر کشورهای اسلامی نداشته باشیم. فرض بکنیم در داخل ایران ما می‏خواهیم پنج میلیون مردم ایران را از شرکت در سیاست کنار بگذاریم در حالی که می‏دانیم رئیس‏جمهور رهبر نیست، کسی نیست مواظب باشد که جامعه ما از مسیر مکتب ما انحراف پیدا نکند. رئیس‏جمهور
Majlis:1 Volume:3 Sessions:51-67 Page:1767
رئیس قوه مجریه است. اجرا کننده است و قوانین را گروه دیگری تصویب می‏کند، مجتهدان و فقها هستند که مکتب ما از راه اسلام منحرف نشود و ذکر کردم که مؤمن به مبانی اسلام باشد و ده‏ها قید و شرط گذاشتیم که هر جا بخواهیم از مبانی جمهوری اسلامی منحرف بشود و خیانت بکند به جمهوری اسلامی، محاکمه و معزول خواهد شد. ما در رأس هرم سیاسی کشورمان رهبر را داریم ولی امر داریم. شورای رهبری هست و در واقع نبض سیاست کشور ما شورای رهبری است که همه ما پذیرفتیم و تصویب کردیم و یک اصل مسلم اسلامی است و همه ما معتقد به ولایت و ولی امر هستیم و اوست که در رأس هرم سیاسی کشور است، نمی‏گذارد و نباید بگذارد و نخواهد گذارد که جامعه ما از مسیر اسلام منحرف بشود. رئیس‏جمهور فقط اجرا کننده قانون است و به این ترتیب آوردن این قید با توجه به این‏که جامعه ما اکثریتش با تشیع و تحصیل است، دیگر این‏که رهبران ما و جامعه روحانیت که همیشه وظایف خودشان را خوب ایفا کردند و معتقد نیستند که مذهب از سیاست جدا است به این ترتیب هر جا احساس کنند شخصی می‏خواهد وارد بشود که خدای نکرده جامعه ما را از مسیر مکتب ما و اسلام منحرف بکند، آنان او را مانع می‏شوند. من شکی در این ندارم. حتی در دوره اختناق مردم را ارشاد می‏کردند و می‏گفتند وظیفه شرعی خودشان می‏دانند، باز هم اگر احساس بکنند که فردی می‏خواهد در قوه مجریه جامعه را از مسیرش منحرف کند وظیفه شرعی خودشان را می‏دانند. این مجتهدان و روحانیت آگاه وجدان بیدار کشور ما هستند، مردم را آگاه خواهند کرد و شما می‏دانید توده مردم حرف روحانیت را بیشتر از هر کس با دل و جان می‏پذیرد و به کوری چشم توطئه‏گران و به این ترتیب آوردن این قید در این اصل جز این‏که شش میلیون را از سیاست کنار بگذارید چیز دیگری نیست. ما در آینده می‏خواهیم امت بزرگ اسلامی به وجود بیاوریم. امت بزرگ‏تر از ملیت است، چه طور می‏خواهید این اصل را تصویب کنید و شش میلیون غیر شیعه را از بافت سیاسی خارج کنید و اینها قول می‏دهیم که در انتخابات شرکت نخواهند کرد زیرا شما آنها را شرکت نداده‏اید. به این ترتیب من معتقدم که شرط مسلمان بودن کافی است و مؤمن به مبانی جمهوری اسلامی هم باید باشد و مرد بودن هم لازم نیست این هم تحصیل است و به این نحو من پیشنهاد می‏کنم: «رئیس‏جمهور باید ایرانى الاصل تابع ایران و مؤمن به مبانی جمهوری اسلامی (مرد هم لازم نیست باشد) و دارای حسن سابقه و امانت و تقوا باشد» والسلام علیکم و رحمه الله و برکاته.
نایب رئیس- آقای منتظری به عنوان موافق بفرمایید.
منتظری- اعوذ بالله من الشیطان الرجیم، بسم الله الرحمن الرحیم. ما البته این بار را توجه داریم. حالا به قول آقای عضدی شش میلیون یا پنج میلیون کمتر یا بیشتر برادرمان از اهل سنت هستند و جمهوری ما هم جمهوری اسلامی است. احترام هم برای آنها قائل هستیم و حقوق‏شان هم محترم است. ما اصلی داشتیم که اصلًا همه مسلمانان جهان بایستی که از یکدیگر حمایت کنند بدون این‏که مذهب مطرح باشد. اینها به جای خود هست ولی یک مسأله ما در جای خودش داریم که شخصی که در مقام بیان مطلبی است که آن مطلب را باید درست و تمام بیان کند و بنویسد که اگر ناقص بنویسد که کار درستی نیست. زیرا می‏گویند در مقام بیان، به وظیفه خودش عمل نکرده اگر بخواهیم شرایط را ذکر کنیم باید طوری باشد که آن را کامل ذکر بکنیم. مسأله تشیع، مذهب رسمی کشور است و اکثریت قاطع طرفدار مکتب تشیع هستند. این را مسلماً
Majlis:1 Volume:3 Sessions:51-67 Page:1768
برادران اهل سنت ما این اندازه را حق به ما می‏دهند که اکثریت قاطع چون شیعه مذهب هستند و مذهب رسمی آنان جعفری است. بنابراین مطابق نظر خودشان انتخاب بکنند، آن وقت اگر برای خود آنها مسأله‏ای مطرح باشد مسلماً نظر اکثریت را رعایت می‏کنند. پس از آنها به ما حق می‏دهند که بیست و پنج میلیون جمعیت جعفری مذهب مطابق نظر خودشان کسی را انتخاب بکنند. این مسأله در قانون اساسی سابق هم بوده است که آن کسی که در رأس کشور است باید دارای مذهب شیعه و مروج آن باشد. پس مسأله بیست و پنج میلیون اگر حقوق‏شان با هم معارض باشد خود برادران اهل تسنن، حق را به ما خواهند داد. یعنی باید در نظر اکثریت رعیت بشود و اما راجع به مسأله مرد بودن ما مسلمات اسلام را نمی‏توانیم کنار بگذاریم و از طرفی نمی‏خواهیم به خواهران خودمان جسارتی شده باشد یا حقی از آنها سلب کنیم. در مسأله حکومت و ولایت این اشتباه است که ما خیال می‏کنیم حق است، این مسأله وظیفه و مسؤولیت است و مسؤولیت باری سنگین است، چنان‏چه خدای تعالی به دوش عده خاصی بگذارد و زن‏ها را نخواهند این مسؤولیت سنگین را به دوششان بگذارند، این هتک حرمت به زن‏ها نشده و حقوقی از آنها تضییع نشده است و من عرض کردم، در فقه اسلام، مسأله ولایت و مسأله قضاوت را گفته‏اند که مخصوص مردها است و چون مسؤولیت خیلی سنگین است که عواقب زیادی دارد. فقط عرض کردم در قضاوت راجع به اموال، ابوحنیفه که یکی از مراجع اهل سنت است در قضاوت اموال تقوایش است که زن می‏تواند قاضی بشود، آن هم قیاس کرده است تا باب شهادت چون اهل تسنن قیاس را حجت می‏دانند. ولی غیر از ابوحنیفه بقیه ائمه چهارگانه اهل سنت، ولایت را می‏گویند منحصر به فرد است و قضاوت را هم آن سه نفر غیر از ابوحنیفه حجت می‏دانند. در فقه شیعه اتفاق علمی شیعه است. در جمع اعصار ما این را مطمئن هستیم که خواهران ما چون معتقد به اسلام هستند و انقلاب هم انقلاب اسلامی است. مسلماً خواهران ما ناراحت نمی‏شوند از این‏که آن چیزی که مطابق موازین اسلامی است را بنویسیم.
این را که آقای عضدی فرمودند توضیح واضحات است. ما در مقام بیان هستیم و اگر بعضی از مطالب را در موقع بیان، ذکر نکنیم این غلط است و به ما اشکالی وارد می‏شود که شما چرا تمام شرایط را ذکر نکردید یا باید شرایط ذکر شد، بایستی همه آن کامل باشند و ما هراسى نداریم از گفتن، حق و احکام اسلامی را بدون بیم می‏گوییم و مطمئن هستیم که نه خواهران ما ناراحت می‏شَوند نه برادران اهل سنت ما زیرا برادران ما می‏دانند که اکثریت این مملکت شیعه مذهب هستند و خواهران هم می‏دانند که آن‏چه مطابق موازین اسلام است، عمل خواهد شد و مسلماً حقوق هیچ کس تضییع نخواهد شد که من پیشنهاد می‏کنم که نوشته شود برای این‏که اگر بخواهیم ننویسیم و به ما اشکال می‏کنند که چه طور شده است که این قید را در اصل نیاورده‏اید. البته با آن متن پیشنهادی که اول خوانده شد مخالف نیستم، آن هم باشد اشکالی ندارد.
نایب رئیس- یک نفر مخالف صحبت کرده است و یک موافق.
کرمی- این متن را در معرض رأی‏گیری بگذارید چون به نظر من دیگر جای عرض بحث ندارند.
منتظری- اگر اجازه بفرمایید من یک کلمه را فراموش کردم که به عرض می‏رسانم من پیشنهاد می‏کنم در مورد نخست‏وزیر و وزراء و سایر مقامات در ذیل اصل نوشته شود: «شرایط نخست‏وزیر و وزراء و سایر مقامات را قانون معین می‏کند».
Majlis:1 Volume:3 Sessions:51-67 Page:1769
نایب رئیس- چون این اصل در رابطه خاصی با موکلین برادرمان آقای مرادزهی است انتظار می‏رود که ایشان هم صحبت بکنند. این است که من صحیح می‏دانم که ایشان هم مطالب‏شان را بیان بفرمایند.
گلزاده غفوری- تنها مسأله اصل قانونی نیست، بلکه مکتب هم باید معرفی بشود و تذکراتی هم دوستان دیگر دارند که بد نیست گفته شود.
نایب رئیس- آقای مرادزهی بفرمایید.
میرمرادزهی- بسم الله الرحمن الرحیم. درباره مذهب و مذهب رسمی قبلًا در اصل 13 پیشنهادى از طرف دولت در اصل 12 تصویب شده در مجلس شد. این اصل گویای این مسأله بود که مذهب رسمی، مذهب جعفری اثنی‏عشری است که به موقع در این زمینه هم من و هم آقای مولوی عبدالعزیز که دو نفر سنی منحصر این مجلس هستیم، صحبت کردیم. با تصویب آن اصل ما انتظار نداریم که در این اصل هم حرف ما اثری داشته باشد و تغییراتی در آن داده شود. آقای عضدی مسأله‏ای را مطرح کرد به نام تحصیل، که در اسلام می‏گوید تحصیل حاصل یک عمل لغو است و عمل لغو را آدم عاقل نمی‏کند.
وقتی که اکثریت جامعه طرفدار یک شخص به خصوصی باشند مسلماً طرفدار کسی خواهند بود که با او وجه مشترک داشته باشند. در مورد کاندیداهای ریاست جمهوری مسلماً گروه و احزاب و همهگروه‏های سیاسی یک کاندیدا معرفی می‏کنند یعنی در واقع اگر شما در این اصل این شرط را بگذارید و بقیه گروه‏ها را از شرکت در امور سیاسی محروم کرده‏اید.
مسلم بدانید که رئیس‏جمهور ایران یک نفر با مذهب جعفری اثنی‏عشری خواهد شد، به دلیل این‏که اکثریت با اینها است وکسی که رأی بیشتری دارد خود به خود انتخاب می‏شود. نتیجه این عمل همان طور که عرض کردند خود به خود حاصل می‏شود بدون این‏که تأکید یاتصریحی در اینجا باشد، ولی عواقب تصریح این خواهد بود که چنان‏چه حتماً و الزاماً تصریح شود ما تصور خواهیم کرد که همه کسانی که به نحوی از انحاء باید در دولت نقشی داشته باشند حتماً باید شیعه‏مذهب باشند و این به نظر من درست نیست و عملًا از گردونه خارج کردن گروه کثیری از جمعیت ایران است.
مسأله مهم‏تر این است که راجع به مکتب اشاره شد. من تا به حال تصور می‏کردم مکتبی که در اینجا از آن صحبت بشود، مکتب اسلام است. اگر ما مکتب اسلام را بپذیریم به نظر من هیچ وقت این مکتب از مسیر منحرف نمی‏شود و هیچ کاستی هم نخواهد داشت، مگر این‏که تصور کنیم تشیع از اسلام جدا است، در حالی که ما نظرمان این است که همه چیز از اسلام است و با توجه به آن باید دید که جهان‏بینی که همه آقایان دارند، معمولًا شنیده می‏شود که ما می‏خواهیم اتحاد جماهیر اسلامی را درست بکنیم که تمام کشورهای اسلامی به ما بپیوندند. حتماً استحضار دارید که کشورهای اسلامی دیگر شیعه نیستند و در کشورهای دیگر، شیعه در اقلیت است، پس این ادعا را هم دیگر بکنیم و به نظر اگر یک سنی در این مملکت به فرض کاره‏ای بشود و رهبر هم بپذیرد (چون می‏دانید یکی از شرایط رئیس‏جمهور این است که بایستی رهبر هم او را تأیید کند) مسلماً اگر چنین افرادی پیدا شود و همه به او رأی بدهند و رهبر هم او را تأیید کند، مسلماً برخلاف مکتب نخواهد بود و مکتب را از مسیرش منحرف نخواهد کرد. دیگر عرضی ندارم.
Majlis:1 Volume:3 Sessions:51-67 Page:1770
نایب رئیس- همچنین خواهرمان خانم گرجی می‏توانند از نوبت‏شان استفاده کنند و صحبت کنند، برای این‏که اولویتی در این مورد برای ایشان انتظار می‏رود، خانم گرجی بفرمایید.
خانم گرجی- من به دنبال فرمایشات برادرمان آقاى میرمرادزهی می‏خواهم عرض کنم که وقتی اکثریت مردم باید رأی بدهند اگر خلاف شرع باشد، رأی نخواهند داد و همچنین مورد تأیید رهبر هم باشد. با توجه به این‏که در اینجا ولایت هم نیست و ولایت با رهبری و فقط تنفیذ امر است و یک قدرت اجرایی و یک وکالت است اگر چنین چیزی در کشور اسلام نیست چه دلیلی دارد هم قید اول را که مذهب رسمی کشور است و هم قید کلمه «مرد» بودن را دارا باشد و به نظر من اصلًا این قید لازم نیست، زیرا با توجه به این‏که اگر احیاناً زن‏ها به این مرحله از تکامل و پویایی برسند باز در مرتبه رهبریت و امامت نیستند بلکه قدرت اجرایی است که از طریق رهبر اگر لیاقتش را داشته باشند یعنی دارای امانت و تقوا و حسن سابقه و مؤمن به مبانی اسلام باشند، می‏توانند احراز کنند، زیرا زن هم می‏تواند مؤمن و داراى امانت و تقوا باشد و قدرت سیاسی زن در اسلام امضا می‏کند که این قدرت سیاسی زن برای مردان، یک زمینه‏ای است که مردان عظیم به آن تکیه‏ای که به غیر سخن می‏گویند اشاره می‏کنند و حالا اگر در اسلام نبوده ما خلاف اسلام نمی‏خواهیم باشد، رهبر امضا نمی‏کند، می‏گویم بحثی نیست که ما این را بگذاریم و باعث ناراحتی شود و سد سبیل الله هم شود، چون بالاخره این راه باید باز شود و همه اگر امکان دارند در این راه کار کنند، اگر نتوانند، نمی‏رسند. بنابراین گذاشتن این مورد چه نیازی دارد؟
نایب رئیس- یک موافق می‏تواند به ترتیبی که در اینجا اسم‏نویسی شده در این زمینه صحبت کند. اسامی را به ترتیب قرائت می‏کنیم تا ببینیم نوبت کیست؟ آقای کیاوش (کیاوش مخالفم)، آقای خامنه‏ای (خامنه‏ای- تذکراتی دارم)، آقای دکتر غفوری (دکتر غفوری مخالفم)، آقای پرورش (پرورش- مخالفم)، آقای قریشی (قریشی- تذکراتی دارم)، آقای فاتحی (فاتحی- موافقم)، بنابراین شما به عنوان موافق بفرمایید صحبت کنید و بعد رأی‏گیری می‏کنیم.
فاتحی- بسم الله الرحمن الرحیم. به نظر من این اصلی که به این صورت تنظیم شده باید یک مقداری روشن‏تر ذکر شود یعنی رئیس‏جمهور باید دارای مذهب شیعه جعفری اثنی‏عشری باشد، و دلیلش هم این است که اکثریت ملت ایران شیعه است و برادران و نمایندگان محترم را که انتخاب کرده‏اند روی این اصل است که خواسته‏اند برنامه اسلام و تشیع را که سابقه دارد و ایران یگانه کشوری است که افتخار پیروی از جعفر بن محمد (ع) را دارد بیان شود، نه این‏که پس از انقلاب به مقام جعفربن محمد (ع) بی‏احترامی شود و نام مقدسش برده نشود. زیرا همان‏طور که عرض کردم ایران یگانه کشور در روی زمین است که این افتخار را دارد که مذهب رسمی‏اش جعفری باشد که هیچ گونه منافاتی با اسلام و جهانی بودن آن ندارد، مگر در سایر کشورهای اسلامی مذاهب اربعه وجود ندارد؟ مگر یکی از مذاهب اربعه، شافعی، حاضر است فقه حنفی را متابعت کند و یا حنفی، یا مالکی حاضر است در برنامه‏های مذهبی از فقه دیگری متابعت کند؟ در عین حال که همه مسلمانیم و اسلام معتبر است و اسلام را قبول داریم، از نظر برنامه فروع‏مان به مذهب عمل می‏کنیم. چون بالاخره در اجرای اسلام و فروع اسلام باید از یک برنامه فروع‏مان به مذهب عمل می‏کنیم چون بالاخره در اجرای اسلام و فروع باید از یک مأخذی پیروی کنیم و فروع و مسائل‏مان را اخذ کنیم که به عقیده ما شیعیان؛ فروع باید از اهل‏
Majlis:1 Volume:3 Sessions:51-67 Page:1771
بیت اتخاذ شود. به فرموده پیغمبر؛ حدیث ثقلین: «انی تارک فیکم الثقلین کتاب الله وعترتی» ما را دعوت کرد که فروع را از طریق اهل‏بیت یاد بگیریم. مرحوم آیت الله العظمی بروجردی فرمودند به وسیله این حدیث من به برادران اهل تسنن استدلال می‏کنم و بر آنها هم لازم است در خانه اهل‏بیت بروند و فرع دین را از آنها یاد بگیرند. بنابراین اسلام یکی است و ما به جز اسلام چیز دیگری نداریم و این راه وصول به اسلام و باب به اسلام است نه این‏که مذهب جعفری در مقابل اسلام قرار بگیرد، چون عین اسلام است و اتحاد و معیت دارد نه این‏که مذهب جعفری یک مسأله‏ای و رأی اسلام است، حقیقت آن یکی است و عینیت دارد.
بنابراین در کشور ما این‏که بعضی از برادران مخصوصاً آقای عضدی فرمودند پنج میلیون در رأی‏گیری شرکت نمی‏کنند. و الله العظیم اگر این قید اضافه نشود بیست و پنج میلیون جمعیت این کشور رأی نخواهند داد و این‏که اگر قرار شود مذهب جعفری ذکر نشود بیست و پنج میلیون نفر شیعه در رأی‏گیری شرکت نمی‏کنند برای این‏که آنها چشم‏شان به این روشن است که عده‏ای از مؤمنین و معتقدین به اسلام و انقلاب و معتقدین حقیقى به اسلام از بهترین مجتهدین انتخاب کرده‏اند که آن مذهب رسمی را بهتر و روشن‏تر برای دنیا بیان کنند اما اگر اینجا را به طور استتار بیان کرده و یا ذکر نکند به عقیده من برخلاف این برنامه است. پس این استدلال که آقای عضدی کردند که پنج میلیون رأی نمی‏دهند اگر ما کلمه مذهب رسمی یا جعفری اثنی‏عشری را ذکر نکنیم؛ ممکن است بیست و پنج نفر از جمعیت ایران رأی ندهند و اما مطلبی که خواهرمان خانم گرجی راجع به زن فرمودند. همان‏طوری که استاد محترم آقای منتظری فرمودند بحث از مسؤولیت است و این است که بار سنگینی است که اسلام همواره رعایت کرده است. چون عاطفه و احساسات در زن قوی و کم است (اعتراض نمایندگان) روی این اصل خواسته است حکومت و قضاوت در اسلام به زن نرسد و از مسلمات فقه اسلام است و اصل قیام ما از چهارده قرن قبل روی همین برنامه استوار بوده است مگر مردم، تاریخ انقلاب را فراموش کرده‏اند، اصل انقلاب پایه‏اش روی این بوده است که در اسلام حکومت به زن نمی‏رسد. بنابراین این‏که فرمودند «وکاله» چنین مطلبی نیست و رئیس‏جمهور عین حکومت و قضاوت است و در اسلام همان‏طوری که خواهرمان تذکر دادند تمام خواهران ما همه مسلمانند. آن‏چه را که اسلام به آنها داده است می‏خواهند، چون می‏دانند برخلاف حقیقت است و آن‏چه را که اسلام دارد قبول می‏کنند و می‏دانند که وقتی که اسلام این معنا را به آنها نداده است اگر ما هم بدهیم چون مسلمان و معتقد به اسلام هستند، نمی‏پذیرند. (نایب رئیس- وقت جناب‏عالی تمام است) بنابراین اسلام حکومت و قضاوت را از باب این‏که مسؤولیت باز است به آنها نداده است.
نایب رئیس- آقای کیاوش بفرمایید.
کیاوش- مخالفت من از بعد دیگری است و مخالفت من راجع به ایرانى الاصل بودن است.
نایب رئیس- بسیار خوب، بارها این مسأله هم عرض شده و از همه بینندگان و شنوندگانی که این برنامه را می‏شنوند و می‏بینند و همه حاضران در جلسه تمنا می‏کنم به این عرض مکررمان توجه کنید. هر کسی که اینجا می‏آید و حرف می‏زند می‏تواند بگوید من دارم نظر خودم را می‏گویم چون نظر او مربوط به خود اوست و کسان دیگر هم اگر با او هم‏نظرند اعلام می‏کنند که با او هم هستند یا نیستند. بنابراین در سخن هر یک از دوستانی که در این باره مطلبی فرمودند
Majlis:1 Volume:3 Sessions:51-67 Page:1772
آن‏چه گفتند نظر شخصی خودشان است و نظر دیگران به حساب نمی‏آید و راجع به اصل هم نتیجه رأی‏گیری مشخص می‏کند. اصل 1/ 88 را برای رأی‏گیری می‏خوانم:
 «اصل 1/ 88 رئیس‏جمهور باید ایرانی‏الاصل تابع ایران، دارای مذهب رسمی کشور و مروج آن و مؤمن به مبانی جمهوری اسلامی ایران و مرد و دارای حسن سابقه و امانت و تقوا باشد».
 (اخذ رأی به عمل آمد و نتیجه به شرح زیر اعلام شد).
نایب رئیس- من این رأی‏گیری را مخدوش می‏دانم و برای اطلاع، نتیجه را اعلام می‏کنم که بدانید به چه علت مخدوش است. نتیجه رأی‏گیری: عده حاضر در هنگام اخذ رأی شصت و دو نفر، تعداد کل آراء شصت و هشت رأی، آراء موافق چهل و هفت رأی، آراء مخالف نه رأی؛ آراء ممتنع دوازده رأی، با این‏که از نظر موازین، نتیجه روشن است ولی به هر حال رأی‏گیری برای رأی‏گیری قرائت می‏شود و همه در کیفیت رأی دادن دقت کنند.
 «اصل 1/ 88- رئیس‏جمهور باید ایرانی‏الاصل؛ تابع ایران؛ دارای مذهب رسمی کشور و مروج آن، مؤمن به مبانی جمهوری اسلامی ایران و دارای حسن سابقه و امانت و تقوا باشد».
 (اخذ رأی به عمل آمد و نتیجه به شرح زیر اعلام شد).
نایب رئیس- نتیجه‏گیری مجدد؛ عده حاضر هنگام اخذ رأی شصت و دو نفر، تعداد کل آراء شصت و چهار رأی (دو رأی به قید قرعه خارج شد) موافق چهل و پنج رأی؛ مخالف هشت رأی، ممتنع نه رأی؛ تصویب نشد.
هاشمی‏نژاد- پیشنهاد دیگر را مطرح بفرمایید.
صافی- (در حال خروج از جلسه) معلوم می‏شود این مجلس احکام مسلم اسلام را هم قبول ندارد. (همهمه نمایندگان)
8- طرح اصل 54
نایب رئیس- آقای تهرانی ما بحث جدالی نداریم، آقایان توجه بفرمایند که ما بحث جدالی نداریم. اصل 54 مطرح است که قرائت می‏شود.
 «اصل 54- مذکرات در مجلس شورای ملی باید علنی باشد و گزارش کامل آن باید در روزنامه رسمی کشور منتشر گردد. در صورت ضرورت به تقاضای رئیس‏جمهور یا نخست‏وزیر یا یکی از وزراء یا رئیس مجلس یا ده نفر از نمایندگان، جلسه غیر علنی تشکیل می‏شود. مصوبات این‏گونه جلسات در صورتی معتبر است که با حضور و امضا شورای نگهبان و تصویب سه چهارم مجموع نمایندگان باشد».
نایب رئیس- از آقایانی که اینجا اسم نوشته‏اند، آقای فوزی بفرمایید (فوزی- موافقم)، آقای مکارم بفرمایید (مکارم- بنده با قسمتی از این اصل مخالفم)، بسیار خوب، موافق و مخالف صحبت کنند. آقای مکارم به عنوان مخالف صحبت بفرمایید.
مکارم شیرازی- بسم الله الرحمن الرحیم. این اصل مرکب از دو بخش است، یک بخش آن قابل قبول است، اصل این است که مذاکرات مجلس شورای ملی علنی باشد مگر در مواردی که ضرورتی پیش بیاید و جلسات خصوصی تشکیل شود و مذاکرات به صورت خصوصی تعقیب بشود و گاهی ممکن است مسائلی باشد که انتشارش در سطح عموم و به منافع مملکت لطمه‏
Majlis:1 Volume:3 Sessions:51-67 Page:1773
بزند اینها را باید در مجلس خصوصی مذاکره کرد. اما بخش دوم مربوط به این است که در مجالس محرمانه هم می‏شود مطالبی را تصویب کرد، متن‏ها نوشته شده است «با حضور و امضاى شورای نگهبان و تصویب سه چهارم مجموع نمایندگان» البته حضور و امضا شورای نگهبان قیدی است که بیهوده است، برای این‏که بالاخره تمام مسائل زیر نظر شورای نگهبان خواهد رفت. حالا خواه در آن جلسه حضور داشته باشد یا حضور نداشته باشد، مهم این است که باید نتیجه را امضا بکند. تنها چیزی که اینجا هست این است که سه چهارم جانشین اکثریت مطلق شده است و به این وسیله تصویب مى‏شود. مسائل سرنوشت‏ساز برای مملکت در جلسه محرمانه دور از چشم مردم ارائه داده شده است. من فکر می‏کنم این امر ولو در بعضی از موارد ممکن است به نفع باشد، اما روی هم رفته زیانش برای ملت است. بیشتر نمایندگان در پشت درهای بسته بنشینند وعهدنامه‏ها، مقاله‏ها، مسائل اقتصادی و سیاسی را امضا بکنند و به مردم اصلًا اطلاع هم ندهند، ولو تا چندین ماه این یک مسأله‏ای است برخلاف منافع مردم و باعث می‏شود که مردم نسبت به چنان مجلسی در بعضی از موارد تزلزل بکنند و برای این‏که هیچ خبر ندارند که د راین جلسات محرمانه چه می‏گذرد و چه چیزهایی می‏برند و می‏آورند و امثال اینها، بنابراین بهتر این است که اگر ضرورت پیدا شود مذاکرات غیر علنی باشد اما تصویب مسائل در مجالس علنی صورت بگیرد تا مردم باخبر بشوند که مبادا در مسائل سرنوشت‏ساز کلاه سرشان برود. پس بنده با قسمت دوم موافق نیستم ولی قسمت اول صحیح است.
نایب رئیس- آقای فوزی بفرمایید و به عنوان موافق صحبت کنید.
فوزی- بسم الله الرحمن الرحیم. نظر به این‏که اعضاء مجلس شورای ملی منتخبین ملت هستند، قهراً کارهایی که انجام می‏دهند و تصمیماتی که می‏گیرند مصلحت ملت و مملکت را رعایت خواهند کرد و مخصوصاً با در نظر گرفتن این‏که ملت هم در موقع انتخاب آنها کاملًا مراقبت و دقت کرده‏اند که افراد برگزیده و صالح را به مجلس اعزام بکنند، در قسمت اول اصل که لزوماً تذکر داده شده که بایستی جلسات شورای ملی علنی باشد، با این‏که مورد وفاق است و فقها قبول دارند که به وسیله روزنامه رسمی منتشر می‏شود یا این‏که لازمه علنی بودن این است که در رسانه‏های گروهی جریان مجلس را منعکس بکنند، بر همین روالی که فعلًا مجلس خبرگان مذاکرات خود را انجام می‏دهد، پس در این قسمت جای بحث نیست و مورد قبول همه هست. اما در قسمت دوم و در مواردی که ضرورتی پیش آید، رئیس‏جمهور یا نخست‏وزیر یا یکی از وزیران و یا ده نفر از اعضاى مجلس شورای ملی وقتی که صلاح دیدند و پیشنهاد کردند که مذاکرات و تصمیمات وزیران سری باشد، قهراً یک مصلحتی را در نظر می‏گیرند و یک مصلحتی ایجاب می‏کند که چنین پیشنهادی را به مجلس ارائه کنند. در قسمت اول که آقای مکارم هم موافق بودند، یعنی اگر مجلس در حد مذاکره، جلسات سری داشته باشند، قابل قبول است و جای بحث نیست. اما جای بحث در موردی است که پیشنهاددهندگان تصمیمات مجلس شورای ملی را هم بدانند که مختفی باشد و این هم که قبول کردند، چه بسا مصالح ایجاب می‏کند که تصمیمات یا مصوبات مجلس شورای ملی علنی نباشد، منتها ایشان فرمودند که مصوبات مجلس شورای ملی علی ای حال به نظر شورای نگهبان خواهد رسید، چه در مجلس حاضر باشند، چه نباشند، یعنی به عبارت دیگر حضور آنها در مجلس فایده زیادی‏
Majlis:1 Volume:3 Sessions:51-67 Page:1774
ندارد، در حالی که فایده زیادی دارد برای این‏که اگر در مجلس، هم مذاکرات مجلس را گوش می‏دهند و هم دلایل را، وقتی که متوجه دلیل و مذاکرات مجلس شدند، چه بسا قانع بشوند و متوجه بشوند که صلاح این بوده که این تصمیم‏گیری بایستی سری بوده باشد و از طرف دیگر فرمودند که این برخلاف مصلحت است و ملت راضی نمی‏شود. وقتی که آنها منتخبین ملت هستند و ملت آنها را انتخاب کرده و به آنها اختیار داده و آنها حاضر شده‏اند که مصالح مملکت را از نقطه‏نظر تصمیم‏گیری به دست بگیرند و تصمیمات و مصوبات آنها هم مورد قبول ملت است، یعنی از اول هم به همین نحو به آنها وکالت داده و آنها را تعیین کرده‏اند. وقتی بفهمند مصلحت در اختفاء تصمیمات بوده، مسلماً آنها هم رضایت دارند. دیگر عرضی ندارم، والسلام علیکم و رحمه الله و برکاته.
نایب رئیس- آقای سبحانی شما موافقید یا مخالف؟ (سبحانی- مخالفم) آقای دکتر غفوری بفرمایید.
گلزاده غفوری- چند نکته در اینجا هست که باید تذکر داد که برای تمام اصول هم تقریباً به درد می‏خورد و آن این‏که قانون اساسی باید غالباً دست‏ها را بازتر بگذارد، نه این‏که ببندد وگرنه از مصلحت و فلسفه قانون اساسی خارج شده و ازاین مصلحت‏اندیشى‏ها برای موارد بسیار نادر، ملت خیلی زیان دیده است، بنابراین به نظر می‏رسید که در این اصل با ذکر لفظی مصوبات، فقط صاحبان حقوق اصلی که مردم هستند، بی‏خبر ماندند و به هیچ وجه صلاح نیست که چیزی به طور سری به تصویب برسد، بنابراین مذاکرات بلی، ولی تصویبات و مصوبات نه.
نایب رئیس- آقایانی که می‏خواهند به عنوان مخالف صحبت کنند، بفرمایند که می‏خواهم مخالف صحبت کند.
گلزاده غفوری- نوبت نمی‏رسد آقا، مطالبی هم هست که تذکر من ضروری است.
نایب رئیس- ببینید آقای غفوری، مطالبی برای یک اصل که بیست و پنج نفر اسم می‏نویسند اگر هر بیست و پنج نفر صحبت کنند، باید تا یک ماه اینجا بمانیم؛ ما گفتیم یک موافق و یک مخالف صحبت می‏کنند .... (دکتر غفوری- کدام موافق؛ کدام مخالف) هر کس نوبت گرفته است.
هاشمی‏نژاد- آقای دکتر غفوری همین مطالب را آنجا هم گفتند، همه آقایان هم شنیدند.
نایب رئیس- عرض بنده چیز دیگری است، ایشان فرمودند؛ کدام موافق؛ کدام مخالف بنده هم عرض می‏کنم، هر کس که اول نوبت بگیرد. آقایان که علاقه‏مند هستند مطالبشان گفته بشود زودتر نوبت بگیرند و به آخر سر محول نکنند. آقای خامنه‏ای شما موافقید یا مخالف؟
 (خامنه‏ای- من تذکراتی دارم) یعنی باز مخالف است؟ (خامنه‏ای- نمی‏دانم) پس مخالفید، آقای قریشی بفرمایید (دکتر آیت- من چند تا تذکر اصلاحی دارم) یعنی مخالفت است؟
دکتر آیت- خیر مخالفت نیست؛ یکی اینجا که نوشته است «گزارش کامل آن باید در روزنامه رسمی کشور منتشر گردد» معتقدم لااقل از رادیو به طور کامل به اصلاح ملت برسد، حالا اگر تلویزیون را هم اضافه کنیم که منتشر بکند بهتر است و در این قسمت آخر که نوشته «سه چهارم مجموع نمایندگان» دو تا تذکر دارم یکی این‏که ما در یکی از اصول داشتیم که با رأی‏
Majlis:1 Volume:3 Sessions:51-67 Page:1775
سه چهارم نمایندگان در جلسه علنی، اگر بخواهیم در جلسه سری هم سه چهارم را معیار قرار بدهیم صحیح نیست و تصمیم‏گیری در جلسه محرمانه را یا باید ممنوع کرد مثل مرزها و غیره، یا لااقل نصابش را بالا برد و مثلًا نوشت هفت هشتم. و یکی هم این‏که قرادادهای مخفی را در قانون اساسی سابق هم داشتیم. مطالبی که مخفی به تصویب رسیده است، هیچ وقت نباید مخالف آن چیزهایى باشد که قبلًا به طور علنی تصویب شده است.
سبحانی- آقا اگر میزان مخالفت این باشد، مال ما هم همین است ما هم یک استثناء می‏گذاریم.
منتظری- مبتنی بود که بعد از این‏که نوشته بود روزنامه رسمی کشور، نوشته بود و به وسیله رسانه‏های گروهی ...
نایب رئیس- پیشنهادی بود که رد شد. بنده لیست را می‏بندم و خواهش می‏کنم آقایان اگر تذکری در حدّ تذکر آقای آیت دارند، بگویند. آقای سبحانی شما تذکرتان را بفرمایید.
سبحانی- یک نوع تعارضی بین صدر و ذیل این اصل وجود دارد. اگر قرار است در روزنامه منتشر بشود، دیگر مخفی کردن معنی ندارد (دکتر آیت آن مربوط به جلسه علنی است) «گزارش کامل آن باید در روزنامه رسمی ...» (نایب رئیس- آن مربوطه به جلسه علنی است) پس در صورت سری بودن دیگر منتشر نخواهد شد؟ (نایب رئیس- خیر) خیلی استثناء بشود به جهتی که آنها مسائلی است که ضررش را تا به حال دیده‏ایم آن‏چه مربوط به قراردادهای خارجی است استثنا بشود.
نایب رئیس- آقای خامنه‏ای شما هم تذکرات خودتان را بدهید، آقای دکتر غفوری، دکتر آیت ما را به یک بحث مشکلی کشاندند.
خامنه‏ای- ما وظایف رئیس‏جمهور را می‏دانیم، به نظر می‏رسد که این کار وظیفه رئیس‏جمهوری نیست. یعنی در ردیف کارهای او نیست و همان نخست‏وزیر وزراء هستند که تماس دارند و دیگر این‏که ما رئیس مجلس را با ده نفر از نمایندگان هم وزن کردیم. خوب در این صورت آن ده نفر به رئیس مجلس می‏دهند و او این کار را می‏کند. پس همان ده نفر نماینده کافی است. نکته دیگر این‏که ما «حضور و امضاى شورای نگهبان و تصویب سه چهارم» را برای چه در نظر گرفتیم؟ برای اصل اخفای قضیه و برای این‏که مصوب اینها مخالف نباشد ما ضمانت اجرا را در نظر نگرفته‏ایم، یعنی با وجود این‏که اینها اجازه داده‏اند مصلحت این کار بشود، بعد از تصویب شد. ممکن است با یکی از اصول قانون اساسی مخالف باشد و خیلی هم صریح نباشد، پس ما این را اضافه کنیم. «قانون اساسی و سایر قوانین و قراردادها و عهود مغایر نباشد».
نایب رئیس- این کار شورای نگهبان است. آقای رحمانی شما مخالفید، موافقید یا تذکر دارید؟ (رحمانی- تذکری است) از اول تا آخر که نیست؟
رحمانی- بر اثر تأکید یکی از آقایان بنده از صحبت خودداری کردم، عرض می‏شود که این غیر علنی بودن باید به تصویب سه چهارم مجموع نمایندگان برسد یعنی رئیس‏جمهوری یا هر کس پیشنهاد داد، باید در مجلس مطرح شود. اگر تصویب کردند آنگاه اقدام بشود، موضوع دیگر این است که حضور همه اعضاى شورای نگهبان لازم نیست، ممکن است یکی از آنها
Majlis:1 Volume:3 Sessions:51-67 Page:1776
نباشد و همچنین امضاى همه آنها لازم نیست. اگر چنانچه روی این محافظه‏کاری باشد سه چهارم کفایت می‏کند. حدّ نصاب است ...
نایب رئیس- آقای ربانی شیرازی آخرین نفرند، بعد رأی می‏گیریم. آقایانی که بیرون هستند برای رأی دادن تشریفات بیاورند.
منتظری- پیشنهاد آقای آیت را با دست رأی بگیرید.
نایب رئیس- چشم رأی می‏گیریم، بفرمایید آقای ربانی شیرازی.
ربانی شیرازی- به نظر من مذاکرات سری باشد عیبی ندارد ولی مصوبات باید به نظر مردم برسد و اگر واقعاً نمی‏شود لااقل به نظر رهبر برسد و یا به تصویب او باشد.
نایب رئیس- ما چون باید امروز کارمان را تمام کنیم ...
هاشمی‏نژاد- پیشنهاد مختصری دارم، ذیل این اصل رأی نمی‏آورد و با سری بودن جلسات از آقایان مخالفند ولی صدرش رأی می‏آورد و ضرورت هم دارد اینها را از هم جدا کنید.
نایب رئیس- اجازه بفرمایید موافقین با اصل 54 به همین صورتی که هست دست بلند کنند. (لطفاً دقیقاً بشمارید) خوب بی‏دقت هم که بشماریم پیدا است که رأی نمی‏آورد. (عده کمی دست بلند کردند) موافقین با صدر منهای ذیل یعنی «مذاکرات مجلس شورای ملی باید علنی باشد گزارش کامل آن باید در روزنامه رسمی کشور منتشر گردد» دست بلند کنند.
حجتی کرمانی- یک جمله اضافه کنید.
دکتر نوربخش- مصوبات را علنی بگذارید. (یکی از نمایندگان- مذاکرات سری باشد ولی مصوبات علنی باشد).
نایب رئیس- اجازه بفرمایید یکی‏یکی اضافه می‏کنیم «مصوبات این‏گونه جلسات در صورتی متغیر است که رأی‏گیری نهایی و یا حضور و یا امضاى شورای نگهبان و یا تصویب سه چهارم مجموع نمایندگان باشد».
طاهری گرگانی- این‏که لازم نیست.
مکارم شیرازی- مذاکرات سری باشد، مصوبات علنی.
نایب رئیس- اجازه بفرمایید، بنابراین «مصوبات این‏گونه جلسات در صورتی معتبر است که رأی‏گیری نهایی عملی باشد». موافقین با این متن دست بلند کنند. (چهل نفر دست بلند کردند) 40 نفر موافق‏اند، بنابراین اصل ... (آیت- وقت نداریم) درست است، ظهر است.
منتظری- اصل کوچک است چیزی نیست.
دکتر آیت- خیر بحث روی آن زیاد است.
نایب رئیس- امروز عصر ساعت سه بعدازظهر آخرین جلسه ما می‏تواند باشد، ما فردا فرصت داریم برای تنقیح و غیره، بعد هم سه روز آخر برای رسیدگی نهایی، بنابراین امروز عصر آخرین جلسه ساعت سه بعدازظهر است.
9- پایان جلسه‏
نایب رئیس- چون حالا وقت گذشته است و دیگر کاری فعلًا نداریم جلسه را ختم می‏کنیم. جلسه آینده ساعت سه بعدازظهر خواهد بود جلسه ختم می‏شود.
 (جلسه ساعت دوازده پایان یافت).
نایب رئیس مجلس بررسی نهایی قانون اساسی- دکتر سید محمد حسنی بهشتی‏
</section>
Majlis:1 Volume:3 Sessions:51-67 Page:1777
<section type="session" number="65" title="جلسه شصت و پنجم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 16/ 15 دقیقه روز 20 آبان‏ماه 1358 هجری شمسی برابر با بیستم ذیحجه 1399 هجری قمری با ریاست آیت‏الله حسینعلی منتظری تشکیل شد.
<section type="list" numbers="10">
فهرست مطالب:
1- بیانات قبل از دستور آقای موبد رستم شهزادی‏
2- طرح و تصویب اصل 1/ 13 (اصل چهاردهم)
3- طرح اصل 132
4- طرح اصل 1/ 17
5- طرح و تصویب اصل 1/ 88 (اصل یکصد و پانزدهم)
6- طرح و تصویب اصل 29 (اصل بیست و هفتم)
7- طرح و تصویب اصل 1/ 17 (اصل پنجاه و هفتم)
8- طرح و تصویب اصل 1/ 67 (اصل هشتاد و یکم)
9- طرح و تصویب اصل 54 (اصل شصت و نهم)
10- پایان جلسه‏
</section>
Majlis:1 Volume:3 Sessions:51-67 Page:1779
1- بیانات قبل از دستور آقای موبد رستم شهزادی‏
رئیس- آقای موبد تشریف بیاورید.
موبد رستم شهزادی- به نام خدا از آنجا که معلوم شد که من مأمور شدم، خواسته‏های گروه زرتشتیان را که طبق طوماری به مجلس خبرگان فرستاده شده به پیشگاه ملت و نمایندگان محترم مجلس خبرگان قرائت می‏کنم:
به نام خداوند بخشاینده بخشایشگر مهربان‏
مورد توجه حضرت آیت الله منتظری رئیس مجلس خبرگان‏
موردتوجه حضرت آیت الله دکتر بهشتی‏
 «نایب رئیس مجلس خبرگان جهت بررسی و تدوین قانون اساسی ایران»
رونوشت: آیت الله العظمی امام خمینی‏
رونوشت: دفتر نخست‏وزیری‏
رونوشت: آیت الله العظمی شریعتمداری‏
رونوشت: آقای موبد رستم شهزادی‏
 «نماینده زرتشتیان در مجلس خبرگان»
پیش از به ثمر رسیدن انقلاب عظیم ملت ایران توسط آیت الله العظمی امام خمینی و آیت الله العظمی شریعتمداری و سایر علمای اسلام مکرراً به وسیله رسانه‏های مختلف به اقلیت‏های مذهبی درکشور ایران قول و امیدواری تساوی حقوق و آزادی بیشتر داده می‏شد و این قول و امیدواری‏ها موجب دلگرمی و تشویق اقلیت‏های مذهبی من‏جمله زرتشتیان ایران گردید تا با اشتیاق عمیق در انقلاب شرکت نمایند. انتخاب و برگزاری مجلس خبرگان جهت تدوین قانون اساسی کشور و حضور نماینده این جامعه در آن مجلس به امیدواری زرتشتیان افزود ولی با کمال تأسف مشاهده گردید که این امیدواری‏ها توسط دولت موقت ایران و حتی مجلس خبرگان به ناامیدی و یأس گرایید. زرتشتیان که زائیده این آب و خاک می‏باشند و غیر از ایران مسکن و وطن دیگری ندارند، به صورت شهروندان درجهاین میهن خودشناخته شده‏اند و حق هیچ‏گونه فعالیت سیاسی و نظامی و قضائی را ندارند. در صورتی که زرتشتیان با نسبت کم در کشورهای دیگر به خصوص هندوستان و پاکستان از تساوی حقوق و آزادی کامل برخوردار بوده و به عنوان شهروندان درجه یک به حساب می‏آیند و به مقامات عالیه نیز منصوب می‏گرددند. آیا باعث تأسف نیست که زرتشتیان در زادگاه خود از چنین حقوقی محروم باشند؟
در مورد آزادی به عرض می‏رسانم که: بیش از 8 ماه از انقلاب نگذشته است که توسط اشخاص و شخصیت‏های مختلف اتهامات عاری از حقیقت به زرتشتیان وارد شده است و با صراحت کامل به عرض می‏رساند که چنین اتهامات بیشتر جنبه تعصب و نفاق‏انگیزی چه آگاهانه و یا ناآگاهانه دارد. چند روز پیش یکی از آموزگاران مدارس راهنمایی تهران در کلاس درس به زرتشتیان اتهام آتش‏پرستی را می‏زند آن هم بدون این‏که در مورد اهورامزداپرستی یا یکتاپرستی‏
Majlis:1 Volume:3 Sessions:51-67 Page:1780
زرتشتیان اطلاع کافی داشته باشد، با کمال تعجب و تأسف چند روز بعد حضرت آیت‏الله خلخالی در سخنرانی خود درباره علامت شیر و خورشید نیز زرتشتیان را آتش‏پرست می‏خواند. هنگامی که یکی از علمای اسلام و آموزگاری که به بنیاد فرهنگی کشور وابستگی دارد چنین تهمت و توهینی به جامعه زرتشتیان وارد می‏کنند، بنابراین زرتشتیان در مورد اشخاص عادی این کشور چه توقعی می‏توانند داشته باشند، آیا معنای آزادی در حدود قوانین اسلام این است که بعضی از مسلمانان چون در اکثریت می‏باشند و بدون آگاهی از تعالیم پیامبران ادیان دیگر حق تهمت و توهین به اقلیت‏های مذهبی را دارند؟ و آیا اگر چنین اتهامى یا امثال آن به وسیله اقلیت‏های مذهبی به خلق مسلمان وارد شود عکس‏العمل آن چه خواهد بود؟ بهتر نیست کسانی که خود را روحانی آگاه و آموزگار می‏دانند کمی از وقت خود را در شناخت ادیان دیگر صرف کنند و با تعالیم دینی آنان آشنا گردند تا ناآگاهانه با بیان چنین اتهاماتی ناروا موجب دلسردی و بی‏تفاوتی بین افراد کشور نگردند و دین را وسیله اختلاف قرار ندهند.
یادآور می‏گردد زرتشتیان پس از حمله اعراب به ایران با این‏که از طرف گروه زیادی از روشنفکران این کشور پیوسته مورد احترام بوده‏اند. متأسفانه توسط حاکم وقت و زمامداران متعصب مورد شکنجه قرار می‏گرفتند، اما امروزه که اعلامیه حقوق بشر در میان است و مردم دنیا به آنجا رسیده‏اند که دین و مذهب و عقاید گوناگون نباید منجر به اختلاف و کینه‏ورزی گردد و در این عصری که بیشتر مردم دنیا خواهان برداشتن مرز بین کشورها هستند آیا سزاوار است گروهی که در اقلیت واقع شده است این‏گونه مورد بی‏مهری و کم‏التفاتی اکثریت قرار گیرند و جامعه اکثریت این عملیات ناآگاهانه را چگونه توجیه می‏کنند. آیا اقلیت‏های مذهبی در آینده آنچنان زیر فشار قرار نخواهند گرفت که مهاجرت را بر ماندن و گرفتار شدن به این‏گونه مشکلات ترجیح دهند؟ جامعه زرتشتیان ایران از زمامداران کنونی کشور و پایه‏گذران قانون، امید دارند که از ادامه و تکرار چنین اتهامات ناروا و امثال آن جلوگیری به عمل آورند و درباره تساوی حقوق برای زرتشتیان که جز ایران کشوری را برای خود نمی‏شناسند کوشش نمایند.
به امید پیروزی انقلاب و سعادت ملت ایران و آزادی یکسان برای پیروان همه ادیان در حدود دویست نفر هم امضاکرده‏اند.
ربانی شیرازی- اگر یک فردی در یک گوشه‏ای از مملکت یک چیزی گفت مجلس خبرگان و دولت همه اینها مسؤول هستند و معنای این عدم آزادی است؟
موبد شهزادی- از آنجا که این تریبون برای همه است و سخن گفتن در پشت این تریبون آزاد است و این آزادی به همه داده شده است چه مخالفین و چه موافقین، بنده هم به خواسته هم‏میهنان خود این را عرض کردم و اما می‏خواستم به عرض حضار محترم و نمایندگان محترم مجلس برسانم که در گذشته در بعضی مواقع، جهتی در کتب دینی عباراتی نوشته شده بود که بحث اختلاف بین دانشجویان و دانش‏آموزان در کلاس درس می‏شد مثلًا زرتشتیان را به ثنویت متهم می‏کردند و مسیحیان را به پیروی از تثلیث متهم می‏کردند و امیدوارم در آینده این جور چیزهایی که باعث اختلاف و نفاق است در کتب درسی به خصوص تعلیمات دینی نوشته نشود. ضمناً برای رفع هر گونه ابهامی عرض می‏کنم که قبله زرتشتیان نور است و نه آتش، اول نور طبیعی بزرگ‏تر، مثل خورشید و ماه در غیبت نور چراغ و آفتاب و حتی وقتی که در شب در اطاقی برای نماز می‏ایستیم رو به طرف پنجره‏ای می‏ایستیم که نور بیشتر و بهتر دارد.
Majlis:1 Volume:3 Sessions:51-67 Page:1781
اطاق می‏شود و نور در همه مذاهب محترم است. ما زرتشتیان خداوند را شیدانشید یعنی نورالانوار می‏خوانیم وهمیشه دعا می‏کنیم که پروردگارا ما را از تاریکی به نور هدایت فرما، از تاریکی جهل و نادانی به روشنایی عقل و تفکر هدایت کن، از تاریکی بی‏ایمانی به روشنایی ایمان هدایت فرما، در قرآن هم آمده است: «اللَّهُ نُورُ السَّمَاوَاتِ وَالْأَرْضِ» از این جهت ما نور را پرستش سو و قبله خود قرار می‏دهیم و نه آتش را و آتش فقط در شب، چون در قدیم غیر از مشعل آتش وسیلهدیگری برای روشنایی نبوده از اینجاست که در شب هم اگر چراغی یا آتشی افروخته بشود نگاه می‏کنیم. فردوسی می‏فرماید:
 مگویید آتش‏پرستان بدند پرستنده پاک یزدان بدند
 نیا را چنین بود آیین به پیش پرستیدن ایزدی بود کیش‏

دیگر عرضی ندارم، متشکرم‏
رئیس- تشکر می‏کنم. البته احتیاج به این نداریم که به حقوق بشر مراجعه کنیم. برای حقوق اقلیت‏های شناخته شده ایران چون مطابق موازین اسلام و حقوق زرتشتیان و کلیمیان و مسیحیان حقوقی شناخته شده و همه ما مسلمانان این سه اقلیت رسمی را می‏شناسیم و به همه برادران و خواهرانی که صدای مرا می‏شنوند توصیه می‏کنم که موازین اسلام و دستورات اسلام را نسبت به همه به خصوص به اقلیت‏های شناخته شده کلیمی و مسیحی و زرتشتی رعایت کنند. اصلًا باید نسبت به هر انسانی در صورتی که توطئه‏گر نباشد مخصوصاً که هم‏میهن ما هم باشند، موازین اسلامی رعایت بشود، حضرت علی علیه السلام در نامه‏ای که به مالک اشتر می‏نویسد دستور می‏دهد که نسبت به همه انسان‏ها با مهربانی رفتار کن. برای این‏که «اما اخ لک فی الدین أو نظیر لک فی الحق» یا برادر دینی تو است یا اگر برادر دینی تو نیست و مسلمان نیست نظیر تو است در خلقت. و در نهج‏البلاغه آمده است در وقتی که لشکر معاویه حمله کرد به شهر انبار و غارت کردند و یک عده‏ای را کشتند حضرت فرمودند که به من خبر رسیده است که ارتش معاویه حمله کرده و از پای دختران مسلمان آنهایی که در پناه اسلام بودند حالا یا مسیحی بودند و یا یهودی، خلخال کشیدند. می‏فرمایند اگر انسان بمیرد بهتر است و به جا است تا ببیند این ظلم را که نسبت به حقوق کسانی که مسلمان هستند و یا در کشوراسلامی و در پناه اسلام هستند، تعدی بشود. بنابراین از همهبرادران و خواهران ایرانی خودمان تقاضا می‏کنم که جنبه اسلامی را رعایت کنند و از کارهای بچه‏گانه دست بردارند و مخصوصاً عرض کردم نسبت به این سه گفته شناخته شده، چون از نظر اسلام محترم هستند و ما کار نداریم به این‏که حقوق بشر چه گفته است هزار و چهار صد سال پیش نسبت به اقلیت‏ها، اسلام توصیه کرده است.
تهرانی- اگر صلاح می‏دانید به این مناسبت اصل 1/ 31 را قرائت بفرمایید تا ان شاءالله زودتر تصویب بشود.
2- طرح و تصویب اصل 1/ 13 (اصل چهاردهم)
رئیس- تذکر آقای تهرانی را رعایت می‏کنیم؛ اصل 1/ 13 مطرح است که قرائت می‏شود.
 «اصل 1/ 13: به حکم آیهشریفه «لَا یَنْهَاکُمُ اللَّهُ عَنِ الَّذِینَ لَمْ یُقَاتِلُوکُمْ فِی الدِّینِ وَلَمْ‏
Majlis:1 Volume:3 Sessions:51-67 Page:1782
یُخْرِجُوکُمْ مِنْ دِیَارِکُمْ أَنْ تَبَرُّوهُمْ وَتُقْسِطُوا إِلَیْهِمْ» دولت جمهوری اسلامی و ملت ایران موظفند نسبت به افراد غیر مسلمان، با اخلاق حسنه و قسط و عدل اسلامی عمل نمایند و حقوق انسانی آنان را رعایت نمایند. این اصل در حق کسانی اعتبار دارد که بر ضد اسلام و جمهوری اسلامی ایران توطئه و اقدام نکنند».
رئیس- آقای ربانی شیرازی فرمایشی دارید؟ بفرمایید.
ربانی شیرازی- این اصل به معنای جدا کردن اقلیت‏ها از ملت ایران است. ما در باب حقوق ملت ایران که نوشتیم شامل همه آنها می‏شود و این اصلی که شما آورده‏اید آنها را جدا می‏کند و مثل این است که آنها جزء ملت ایران نیستند و باید با اینها با محبت و داد، عمل بشود آنها جزء ملت ایران هستند و حقوق ملت ایران است هم درباره آنها عمومیت دارد و احتیاج به این اصل نیست چون در آوردن این اصل آنها از ملت ایران جدا می‏شوند.
رئیس- اگر ما بنویسیم «دولت جمهوری اسلامی و ملت مسلمان ایران موظفند نسبت به افراد غیر مسلمان» چطور است؟
ربانی شیرازی- آقای منتظری دولت جمهوری اسلامی، دولتی است برای همه ولو این‏که یک دولت اسلامی و مکتبی است ولی چون در مکتب برای همه اقلیت‏ها حقوق قائل شده‏اند و دولت هم دولت مسلمان است و هم دولت اقلیت‏ها است، دولت هیچ تفاوتی بین آنها و بین اقلیت‏ها نباید بگذارد.
رئیس- پس شما با این اصل مخالف بودید و صحبت کردید. آقای موسوی جزایری بفرمایید.
موسوی جزایری- منظور اصلی از این اصل این بود که در موقعی که صابئین و گروهی دیگر مراجعه کردند و گفتند که به یک نحوی ما را هم در قانون اساسی منظور بدارید و مورد تأیید قرار بدهید. در آن موقع یک اصلی از قانون اساسی در زمینه مربوط به اقلیت‏ها مطرح بود که در آنجا این موضوع رد شد چون در آنجا گفته شده است شامل تمام کسانی که خارج از اسلام هستند و جزء اقلیت‏ها نیستند هم می‏شود. این آیه اینجا آورده شد که شامل آنها هم بشود و لذا باید روی این نکته تهیه شود که منظور، اقلیت‏ها نیستند و صنوف دیگر هستند. سبحانی- نه، آقای منتظری تصریح درست نیست. من نمی‏گویم به صابئین تصریح بشود، می‏گویم به عموم تصریح بشود.
رئیس- آقای ربانی شیرازی به عنوان مخالف صحبت کردند. یک موافق می‏تواند صحبت کند. حالا بقیه آقایانی که اسم نوشته‏اند می‏پرسم که موافق هستند یا مخالف. آقای طاهری اصفهانی شما موافقید یا مخالف؟ طاهری اصفهانی- موافقم) آقای مکارم شما موافقید یا مخالف؟- مکارم شیرازی- موافق) آقای دکتر اوشانا شما موافقید یا مخالف؟ (دکتر بیت اوشانا- من یک توضیح دارم)، آقای موسوی تبریزی شما موافقید یا مخالف؟ (موسوی تبریزی- موافقم)، آقای دکتر اوشانا شما توضیح‏تان چیست؟ بفرمایید.
دکتر بیت اوشانا- من قبلًا می‏خواستم از حضور جناب‏عالی تشکر بکنم راجع به بیاناتتان نسبت به اقلیت‏های مذهبی. به طور کلی چه مطلبی که اینجا فرمودید و چه مطلبی که تا به حال ضمن نمازهای جماعت فرمودید و اقلیت‏های مذهبی را مورد عنایت خود قرار دادید می‏خواستم‏
Majlis:1 Volume:3 Sessions:51-67 Page:1783
عرض کنم تا جایی که من می‏دانم این اصل مربوط به اقلیت‏های رسمی نیست و مستثنا از اقلیت‏های مذهبی است و این اصل مربوط به کسانی است که غیر مسلمان هستند ولی جزو اقلیت‏هایی که به رسمیت شناخته شده‏اند نیستند. پس بنابراین اگر اسم دینی آنها قید بشود که غیر مسلمان و غیر ادیان رسمی هستند خیلی بهتر خواهد بود و توضیح کامل‏تری خواهد بود.
رئیس- آقای طاهری اصفهانی به عنوان موافق بفرمایید؟
طاهری اصفهانی- بسم الله الرحمن الرحیم. همان‏طور که اشاره کردند در موقعی که صائبین مراجعه کرده بودند و تقاضایی داشتند این اصل تنظیم شد ولی اصل از لحاظ صائبین و غیر مسلمان‏ها و غیر اقلیت‏ها عام و خاص و من وجه است و نه نظر به خصوص صائبین دارد و اصلًا ناظر به اقلیت‏ها هم نیست. این از اسلام است. در رابطه با غیر مسلمان‏ها چه باطل و چه خارج، تز اسلام را می‏خواهند معین کنند که بر طبق این آیه شریفه که «لَا یَنْهَاکُمُ اللَّهُ عَنِ الَّذِینَ لَمْ یُقَاتِلُوکُمْ فِی الدِّینِ ... الی آخر» با غیر مسلمان‏هایی که با ما جنگ ندارند و سر جنگ نداریم. و اصلًا این ربطی به بحث مربوط به اقلیت‏ها ندارد و ما باید با آنها با عدل و قسط رفتار کنیم، علاوه بر این‏که ما با آنها سر جنگ نداریم.
رئیس- آقای دانش‏راد بفرمایید.
دانش‏راد- من توضیحی داشتم که عرض می‏کنم. البته این اصل، اصل خیلی خوبی است. ولی مسائل آن اقلیت‏هایی را که شناخته شده نیستند حل نمی‏کند. مثل صائبین و افراد دیگر مواجه می‏کنند و ما را در مراجعه به مؤسسات دولتی برای گرفتن شغل نمی‏پذیرند.
رئیس- حقوق انسانی شامل آنها هم می‏شود.
دانش‏راد- حقوق انسانی درست است ولی حقوق اشتغال ما فقط شامل آن سه دینی هست که شناخته شده هستند.
رئیس- یعنی می‏فرمایید آنها انسان نیستند؟
دانش‏راد- چرا. ولی آنها این‏طور عنوان می‏کنند که کارهایی را باید انجام بدهند که احتیاج به ذکر این مذاهب نباشد. من به عنوان یک فردی اقلیتی که درد آنها را می‏شناسم، می‏خواستم عرض کنم که چیزی نوشته شود که حقوق این اقلیت‏هایی را که شناخته شده نیستند در مراجعه با مؤسسات دولتی و کارهایی که می‏خواهند در مملکت انجام بدهند به صورت رسمی شناخته بشود و این متن، این مطلب را نمی‏رساند. چون وقتی آگهی می‏کنند فقط به این چهار مذهب، اسلام، مسیحی، کلیمی و زرتشتی کار می‏دهند و اگر کسی بگوید که من پیرو دین صائبی هستم او را نمی‏پذیرند و باید به یک ترتیبی این موضوع را روشن کرد تا بتوانند در کارهای مملکت خدمت کنند.
رئیس- بالاخره این مفاد آیه قرآن است و عبراتی را هم که می‏گوییم این است که حقوق انسانی آنان را رعایت نمایند. ظاهراً به آنها هم اطلاق می‏شود و نظرشان را تأمین مى‏کند.
یزدی- در همان موقع که بحث مربوط به صائبین مطرح بود مشخص شد که اینها با گروهی از کلیمیان خواهند بود یا از مسیحیان و یک گروه مستقل مذهبی جدا در مقابل این دو نمی‏توانند باشند. بنابراین اسم بردن با مسائل تحقیقی- علمی نمی‏سازد و باید به صورت کلی باشد. نسبت به حقی که می‏فرماید در ادارات، اگر مربوط به قسمتی از کلیمیان یا از مسیحیان باشند.
Majlis:1 Volume:3 Sessions:51-67 Page:1784
مطابق این اصل که مربوط به اقلیت‏ها بود، می‏توانند وگرنه با این اصل حقوق انسانی‏شان را حفظ کرده‏ایم. بنابراین بیشتر از آن‏چه فقط اسم بیاوریم نمی‏تواند باشد.
نایب رئیس- آقای حجتی فرمایشی دارید بفرمایید.
حجتی کرمانی- بعضی از اقلیت‏ها هستند که به نام مذهب هستند ولی در حقیقت مذهب است و شیعه اسماعیلیه. این دو فرقه را که موجودیت دارند می‏توان به اسم ذکر کرد.
رئیس- آن بعد خواهد آمد. اصل 1/ 13 برای رأی گرفتن خوانده می‏شود.
اصل 1/ 13 (اصل چهاردهم)- به حکم آیه شریفه «لَا یَنْهَاکُمُ اللَّهُ عَنِ الَّذِینَ لَمْ یُقَاتِلُوکُمْ فِی الدِّینِ وَلَمْ یُخْرِجُوکُمْ مِنْ دِیَارِکُمْ أَنْ تَبَرُّوهُمْ وَتُقْسِطُوا إِلَیْهِمْ»؛ دولت جمهوری اسلامی ایران و مسلمانان موظفند نسبت به افراد غیر مسلمان با اخلاق حسنه و قسط و عدل اسلامی عمل نمایند و حقوق انسانی آنان را رعایت کنند این اصل در حق کسانی اعتبار دارد که بر ضد اسلام و جمهوری اسلامی ایران توطئه و اقدام نکنند.
رئیس- لطفاً رأی بگیرید.
 (اخذ رأی به عمل آمد و نتیجه آن به شرح زیر اعلام شد).
رئیس- نتیجه رأی‏گیری را اعلام می‏کنم: عده حاضر در جلسه هنگام اخذ رأی پنجاه و سه نفر، تعداد کل آراء پنجاه و سه رأی، موافق پنجاه نفر، مخالف یک نفر، ممتنع دو نفر، بنابراین اصل 1/ 13 با پنجاه رأی موافق تصویب شد. تکبیر (حضار سه مرتبه تکبیر گفتند).
3- طرح اصل 132
رئیس- اصل 132 مطرح است که قرائت می‏شود.
 «اصل 132 نظام مالیاتی باید بر اساس عدالت اجتماعی و قدرت پرداخت مؤدیان و تناسب با هزینه‏های عمومی باشد هیچ قانونی در مالیات یا عوارض با ماسبق نمی‏شود».
رئیس- آقای خامنه‏ای شما موافقید؟ (خامنه‏ای موافقم)، آقای دکتر ضیایى شما موافقید یا مخالف؟
دکتر ضیایى- مخالف هستم چون این موضوع در اینجا نباید آورده شود و جایش در قوانین مربوط به مجلس شورای ملی است نه اینجا.
رئیس- آقای غفوری شما موافقید یا مخالف؟
دکتر غفوری- درباره عطف به ماسبق مطلبی دارم به عنوان مکمل این اصل که اگر فرصت شد می‏گویم.
رئیس- در حقیقت توضیحی دارید. آقای پرورش شما نظرتان چیست؟ (پرورش- تذکر دارم)، آقای ربانی شیرازی موافقید یا مخالف؟
ربانی شیرازی- این هزینه‏های عمومی باید متناسب با مالیات باشد نه این‏که مالیات گرفتن متناسب با هزینه باشد. مرتب اگر هزینه‏ها بالا برود از آن طرف مالیات بیشتر گرفته می‏شود و این درست نیست چون این تناسب باید دایر بین این دو تا باشد.
دکتر آیت- مخارج را باید در نظر گرفت و به اندازه‏اش مالیات گرفت.
Majlis:1 Volume:3 Sessions:51-67 Page:1785
رئیس- آقای مشکینی شما چه نظری دارید؟ (مشکینی- تذکری دارم)، آقای کیاوش شما نظری دارید؟ (کیاوش- تذکر دارم)، اجازه بفرمایید اول موافق و مخالف صحبت کنند و به تذکرات رسیدگى بشود. آقای دکتر ضیایى به عنوان مخالف صحبت می‏کنند و بعد تذکرات بررسی بشود. آقای دکتر ضیایى به عنوان مخالف صحبت می‏کنند، بفرمایید.
دکتر ضیایى- من فقط یک مطلب کوتاهی دارم موضوع مربوط به مالیات، جایش اینجا نیست چون وضع مالیات و این‏که متناسب با درآمد عمومی باشد از وظایف مجلس شورای ملی است نه این‏که در قانون اساسی آورده بشود و در پیش‏نویس‏هایی که چه از ایران و چه از کشورهای دیگر به اینجا رسیده است، نشان می‏دهد که نظام مالیاتی در قانون اساسی ذکر نشده است و دولت باید بودجه‏اش را از غیر مالیات تنظیم کند چون هر چه قدر دولت مالیاتش را اضافه کند ملاکی نمی‏بینم. اگر آقایان موافق یک وجه شرعی را ارائه بدهند ممکن است من قانع شوم.
رئیس- آقای خامنه‏ای به عنوان موافق بفرمایید.
خامنه‏ای- اول اجازه بفرمایید آقایان اشکالات و تذکراتشان را مطرح بفرمایند تا بعد من توضیح عرض کنم.
رئیس- بسیار خوب آقای غفوری توضیحات‏تان را بفرمایید.
دکتر غفوری- یک وقت است که یک قانونی از قبل وجود ندارد و یک قانونی تازه وضع می‏شود. این عطف ما به سابق است که یک قانونی تازه وضع می‏شود. این عطف به ماسبق نمی‏شود و از زمان وضع به بعدش اثر دارد. ولی یک وقت یک قانون سابقی هست و یک قانون لاحقی هم وضع می‏شود. در اینجا عطف به ماسبق نشدن یک شرطی دارد و تمام مکتب‏های حقوقی چه در قسمت جزا و چه در قسمت امور مدنی این را رعایت می‏کنند که عطف به ماسبق در صورتی است که این قانون بعدی شدیدتر از آن قانونی قبلی باشد ولی چنان‏چه این قانون بعدی سبک‏تر باشد به نفع مؤدی یا متهم، در اینجا قانون سبک‏تر را می‏گیرد این است که پیشنهاد می‏شود که نوشته شود «مگر در صورت وجود تخفیف یا عفو» یعنی اگر قانون بعدی تخفیف یا عفو دارد همین قانون بعدی اجرا شود. بنابراین آن قانون قبلی که سنگین‏تر بوده اجرا می‏شود یعنی به این صورت اجرا می‏شود که به نفع مؤدی باشد. اگر قانونی سبک‏تر است آن اجرا می‏شود و اگر قانون بعدی سبک‏تر است این اجرا می‏شود. خلاصه آن قانونی اجرا می‏شود که به نفع مؤدی یا متهم است. این معنی عطف به ماسبق است که آقای خامنه‏ای هم ممکن است توضیح بدهند.
رئیس- آقای پرورش تذکر شما چیست؟ بفرمایید. (پرورش- توسط آقایان دیگر گفته شد) آقای عضدی بفرمایید.
عضدی- من عرض کنم که من موافق با این اصل هستم. منتها یک نکته‏ای بود که در اصل قبلی بود و من در اینجا نمی‏بینم و آن ناظر به این است که مالیات‏ها تصادفی باشد یعنی هر کس که از امکانات و خدمات جامعه بیشتر بهره‏مند می‏شود. حالا مواهب طبیعی را که نداریم باید مالیات بیشتری بپردازد و در اینجا باید تصریح بشود که هر کسی که از امکانات و خدمات جامعه بیشتر برخوردار می‏شود باید مالیات بیشتری بپردازد.
رئیس- البته این مطلب شما رأی نیاورد. (عضدی- مواهب طبیعی رأی نیاورد).
آقای آیت بفرمایید.
Majlis:1 Volume:3 Sessions:51-67 Page:1786
دکتر آیت- اگرچه نمی‏دانم این خمس و زکات و اینها را مالیات حساب می‏کنیم یا نمی‏کنیم که البته در آن مورد، ما قوانینی از نظر اسلام داریم که باید اجرا شود یعنی آنهایی که حق‏شان را نداده‏اند بعضی اوقات تا سی و شش درصد از آنها گرفته می‏شود و منظور من این قانونی ندارد و از مجلس نگذشته این تذکر لازم بود چون این موضوع فقط در مورد مالیات به معنای اخص، مفهوم آن است نه وسیع، آیا به طور کلی باید عطف به ماسبق بودن را از بین ببریم.
عضدی- ضمناً من می‏خواستم این مطلب را عرض کنم که عطف به ماسبق بودن در اینجا ضرروی است.
دکتر آیت- بله، چون برای تعدیل ثروت هم ممکن است ما مالیات‏هایی را وضع کنیم و اگر این عطف به ماسبق نباشد بهتر است.
رئیس- خوب نظر شما این است آقای مشکینی بفرمایید.
مشکینی- در آینده که ان شاءالله ممکن است دولت صد در صد اسلامی بشود، این مالیات منطبق می‏شود با همان مالیات شرعی که همان حقوق شرعی است و لذا اینجا بهتر است. طوماری آورده بشود که به طور موجه شامل بشود، پیشنهادم این است که این طور نوشته شود «بر اساس عدالت اجتماعی و طبق موازین اسلامی» این جمله اضافه شود.
رئیس- آقای کیاوش بفرمایید.
کیاوش- در صدر اصل اشکالی نیست ولی در ذیلش که نوشته شده است «متناسب با هزینه‏ها باشد». فکر نمی‏کنم درست باشد چون مالیات‏ها را بر اساس درآمد اشخاص می‏گیرند و کار به هزینه‏های مملکتی ندارد و دوم این‏که همان‏طور که آقای مشکینی فرمودند انواع مالیات‏ها مشخص بشود تا بدانیم مالیات‏های شرعی هم شامل اینها می‏شود و یا نه و دیگر این‏که گیرندگان این مالیات‏ها چه شرعی و چه غیر شرعی چه مراجعی هستند؟
رئیس- آقای کرمی بفرمایید.
کرمی- عرض می‏شود که این جمله «و متناسب با هزینه‏های عمومی» باید حذف شود و نوشته شود نظام مالیاتی باید بر اساس عدالت اجتماعی و قدرت پرداخت مؤدیان باشد» اگر غیر از این باشد من رأی نمی‏دهم.
رئیس- آقای مکارم بفرمایید.
مکارم شیرازی- عرض بنده این است که اگر به این صورت باشد که هیچ قانونی در وضع مالیات یا عوارض جدید عطف به ماسبق نمی‏شود بسیاری از این اشکالات حل می‏شود چون شامل بخشودگی‏های مالیاتی نمی‏شود و فقط وضع عوارض و مالیات جدید را شامل می‏شود و خیلی از این مشکلات را هم که آقایان می‏گیرند برطرف می‏شود و معلوم هم هست که مربوط به خمس و زکات نیست.
رئیس- آقای خزعلی بفرمایید.
خزعلی- اینجا نوشته شده «این نظام مالیاتی باید بر اساس عدالت اجتماعی باشد» این عدالت یا نظر دارد بر هزینه‏های عمومی یا نظر دارد بر قدرت پرداخت مؤدیان و در آن مطلب جداگانه‏ای نیست. ثانیاً عدالت اجتماعی هدف است و نبایستی در اینجا در
Majlis:1 Volume:3 Sessions:51-67 Page:1787
ردیف آن دو قرار داده بشود و لذا پیشنهاد می‏کنم که اینجا این طور نوشته شود «بر اساس عدالت اجتماعی نظام مالیاتی باید متناسب با قدرت پرداخت مؤدیان و متناسب با هزینه‏های عمومی باشد». عدالت اجتماعی را نباید در ردیف آن دو قرار داد چون به صورت شعار در می‏آید» دو مورد بعدی هست که دارای مفاد قانونی است.
رئیس- خود من هم چون وقت گرفته بودم عرض می‏کنم که با آن ذیل مخالف هستم. (مکارم- دلیل‏تان را بفرمایید). چون همه چیز در قانون اساسی نباید آورده شود. آقای رشیدیان بفرمایید.
رشیدیان- من هم با آن ذیل مخالفم به این دلیل که ممکن است با آن اصلی که قبلًا تصویب شده است و گفته شده است که «تمام ثروت‏هایی که از طریق ربا و احتکار جمع می‏شوند تنافی پیدا کند. این مسأله و مطلب دیگر این‏که این جمله: و متناسب با هزینه‏های عمومی باشد» حتماً لازم است زیرا که دولت اسلامی بایستى بر اساس هزینه‏های خودش مالیات بگیرد.
ربانی شیرازی- من یک پیشنهاد دارم و آن این است که به جای آن، «تناسب با هزینه‏های عمومی» نوشته شود «متناسب با درآمد باشد».
رئیس- هزینه عمومی لازم را باید دولت مالیات بگیرد. آقای خامنه‏ای به عنوان موافق صحبت می‏فرمایند.
خامنه‏ای- بسم الله الرحمن الرحیم؛ این سه تا قید که اینجا هست چون به کلمه عدالت اجتماعی برادر خزعلی اخیراً اشاره کردند من به ترتیب عبارات می‏پردازم. در ضمن آن اعتراضات برادران هم جواب داده می‏شود. این اصطلاح عدالت اجتماعی و مطابقت مالیات‏ها یک بحث عمومی است در تمام کتب حقوقی که خیلی از آنها هم ترجمه شده است وقتی راجع به حقوق مالیه بحث می‏کنند می‏بینیم که یک نرخ شاه عباسی است و بحث مفصلی دارد که آیا مالیات باید بر چه معیاری شود؟ معیار را عدالت اجتماعی می‏گذارند و این یک حکم کلی است و همان طور که فرمودند شامل قدرت پرداخت و اینها هم می‏شود ولی منحصراً همان لفظ تنهای عدالت اجتماعی نیست غیر از این‏که قدرت پرداخت هم جزو عدالت هست چون مبتنی بر مباحثی است که شده و آنهایی که در این رشته آشنا هستند. بنابراین تمام موازین بین‏المللی که با عدالت اجتماعی و قدرت پرداخت تعادل بین درآمد و نسبت مشارکت مردم در پرداخت هزینه دولت یعنی هزینه‏های عمومی ارتباط دارد، در این عدالت اجتماعی نهفته است. بنابراین وقتی می‏گوییم بر اساس عدالت اجتماعی، آن کلی را قبول کرده‏ایم که هم در اسلام هست و هم یک چیزی است که نرخ شاه عباسی است.
رئیس- البته رژیم شاهنشاهی دیگر ور افتاده است.
خامنه‏ای- منظور رژیم شاهنشاهی نیست، نرخ شاه عباسی که می‏گوییم یعنی نرخ ثابتی که جنبه حقوقی و عملیش بحث شده است، قدرت پرداخت مؤدی از این باب در این اصل گذاشته شده که خودش را صورت بدهد و به آن نسبت بین افراد یا استان‏ها به ترتیبی که سابق بود تقسیم کنند. این تحمیلاتی می‏شود برای این‏که شخصی که درآمد کمتری دارد با شخصی که درآمد بیشتری دارد. چون هر دو یک انسانند، یک فردند، اگر به طور برابر بخواهند بپردازند همان عدالت در
Majlis:1 Volume:3 Sessions:51-67 Page:1788
ضمنش نیست. ولی گاهی قدرت پرداخت هم ندارد یعنی دولت در مقابل دریافت به اشکال بر می‏خورد، بنابراین قدرت پرداخت را در نظر می‏گیرند برای این‏که مالیات باید با توجه به «و نظرت الی میسره» باشد یسر آن هم در نظر گرفته شود. نکته‏ای که آقای عضدی راجع به تصاعدی فرمودند، مسأله تصاعدی یک نظریه است. در مالیات‏ها یعنی یک عده با آن مخالف و یک عده با آن موافق هستند». چرا که موافقت کردن در تصاعد یعنی به نسبت معین مالیات هم دو برابر یا سه برابر می‏شود، مثلًا تا یک میلیون تومان درآمد یک برابر و اگر دو میلیون شد دو برابر نباشد، چهار باب باشد. به این نسبت تصاعد فقط درآمد قبول شده است یعنی در ثروت‏ها، دارایی‏ها و ارث و امثال اینها مالیات تصاعدی نیست و وقتی ما دقت بکنیم می‏بینیم که فلسفه حکیمانه دارد و قابل وضع است چون قدرت پرداخت دارد. کسی که درآمدزیاد دارد و از او مالیات تصاعدی هم می‏شود گرفت و اگر نه کسی که ارثی به دستش رسیده به صرف این‏که دو برابر گیرش آمده، چهار برابر به عنوان تصاعدی از او مالیات بگیرند. این درست نیست (عضدی تصاعدی یعنی چه؟) تصاعدی یعنی این‏که تا یک مقداری یک باشد و از آن مقدار بالاتر دقیقاً بشود دو و از آن بالاتر سه نشود، بشود چهار و بعد شانزده همین طور به ترتیب هندسی اضافه شود و نه به ترتیب حسابی.
 «تناسب با هزینه‏های عمومی» هزینه‏های عمومی در مقابل درآمدهای عمومی دو تا اصطلاح مالیات است. درآمدهای عمومی پول‏هایی است که دولت به دست می‏آورد. قسمت اعظمش مالیات است و قسمتی هم چیزهایی است که به عناوین مختلف مثل نفت و امثال آن تحصیل می‏کند. درمقابل، دولت عهده‏دار اداره یک مملکت است که این مملکت مخارجی دارد. مجموعه مخارج عمومی و غیر فردی افراد را هزینه‏های عمومی می‏گویند، مخارج دولتی هم می‏توانیم بگوییم و این مخارج دولتی را مسلماً مردم باید تأمین کند. در درجه اول با پرداخت مالیات است که به صورت‏های غیر از خمس و زکات، خراج و انواع دیگر پیش‏بینی شده است و هزینه‏های عمومی گاهی از طریق فروش و بعضی از اموال دولت خدماتی مثل پست و غیره تأمین می‏شود ولی عمده هزینه‏های عمومی دولت را مالیات‏ها تأمین می‏کنند و این تناسبی که ما گفتیم معنایش این است که دولت مالیات را بر اساس هزینه ضروری که مجلس به نام بودجه تصویب می‏کند. این بودجه همان هزینه دولتی است، دولت و مجلس به نام بودجه که بیش از آن مالیات وضع نکند همان هزینه دولتى است، دولت و مجلس و ملت تصویب می‏کنند که بدهند و مقداری پول بگیرد که خرج می‏کند و یا خرج کرده است متناسب با هزینه‏های عمومی باشد، نه این که مالیات بگیرد و هر مقدار از مالیات بگیرد آن را خرج کند. آن مقداری که صرفاً لازم هست با رعایت صرفه‏جویی‏ها صورت می‏دهد و همان را می‏گیرد. اشکالاتی که شده بود فرمودند جای آن در قانون اساسی نیست. در قوانین اساسی مختلف ما که مقید نبوده‏ایم اصلی هم که شما گذاشته‏اید تأثیرش از این به مراتب در قوانین بعدی کمتر بوده است این یک قانون مادر است یعنی قانون مالیاتی ما در آینده باید در همین سه یا چهار عنصر محدود بشود یعنی هیچ موقع از این حد نمی‏توانند قوانین مالیاتی آینده را نسبت به نرخ مالیاتی، یعنی درصدی که می‏گیرند (تصاعدی باشد یا نباشد) بیشتر کنند. وجه شرعی که فرمودید، شما اگر قبول بفرمایید که دولت، دولت اسلامی است مخارج حکومت اسلامی را مردم باید بپردازند. این خیلی ساده‏
Majlis:1 Volume:3 Sessions:51-67 Page:1789
است. ولی می‏تواند مخارجش را به زور بگیرد. اگر گزمه‏ای را شما آوردید و گفتید از منطقه و محل من حفاظت کن خرجت را می‏دهم و ندادید آن مقداری را که حقش هست جایز است استیفا کند چون شما به او بدهکارید. حالا اینجا که این حرف‏ها نیست. بحمدالله ولایت، ولایتی است که حکم، حکم امام است و قانون هم حاکم است و آنها طوعاً مالیات را می‏پردازند. اجباری نیست وجه شرعی و هم اگر هیچ چیزی نداشته باشیم رضای ما از طریق امضای وکلای ما کافی است. فرمودند عطف به ماسبق نشدن در قوانینی است که اگر عطف به ماسبق بشود نسبت به مکلف تحمیل می‏شود. اما اگر عطف به ماسبق شدن به نفع مکلف باشد اشکالی ندارد. ما عطف به ماسبق نباید بکینم برای این‏که هر عقابی باید به موجب بیانی باشد که شده تنها یک جا عطف به ماسبق را در جاهای دیگر حقوقدان‏ها تجویز می‏کنند و آن در قوانین شکلی دادرسی است. برای این‏که رسیدگی به جرم یک نفر که متهم هست با توجه به اصل برائت و اصل تفسیر کردن قانون کیفری که من حالا این را نمی‏خواهم بگویم در اسلام هست. ولی حقوقدان‏ها این را قبول کرده‏اند که قوانین کیفری باید طوری تفسیر بشود که اگر تفسیر می‏شود که به نفع متهم باشد و فکر می‏کنم در تناسبی با همان اصل برائت است. بنابراین در قوانین شکلی گرفته‏اند عطف به ماسبق نمی‏شود مگر تخفیفاً لمتهم آنجایی که این عطف به ماسبق به نفع متهم باشد. یعنی صرفاً حقوق‏دان‏ها در قوانین دادرسی کیفری این را قبول کرده‏اند. اینجا هم چرا گفتیم عطف به ماسبق نمی‏شود؟ عرض کنم منظور این نیست که ما نمی‏توانیم برخلاف قوانین گذشته قانون وضع کنیم خوب ما هر سال می‏توانیم قوانین مالیاتی را عوض کنیم. منظور این است که اگر به موجب قوانین مالیاتی سال 58 بنده مکلف شدم یک مقداری پرداخت کنم به موجب قوانین آخر این سال بنده تکلیف اولم عوض نشود، یعنی کمتر یا بیشتر به صرف این‏که قانون وضع شده مثل حکم شرعی که مختص بالغ بشود مکلف است و به گردنش می‏آید. این مردم مکلفند به پرداخت آن میزانی که قانونش را مجلس گذشته است. اگر بنا باشد من خودم را مکلف ندانم که تا آخر سال این مبلغ را بپردازم یا بیشتر، اشکلات مالیاتی پیش می‏آید. یعنی بنده مالیات را نمی‏دهم ببینم چه می‏شود. مثل همین قضیه مستأجرین که ما دیده‏ایم خانه را اجاره نمی‏دهند که ببینند بعد چه می‏شود. مستأجر هم تخلیه نمی‏کند ببیند بعد چه می‏شود. برای این‏که تزلزل در قوانین باعث تزلزل در اجرا می‏شود باید آن شخصی که به او مالیات واجب شده بداند که مالیات را باید بپردازد ولو این‏که قانون کمترش بکند و بداند که از این بیشتر از او نمی‏گیرند، ولو قانون بعدی این مالیات را بیشتر بکند. بنابراین حکمی که به یک نفر توجه پیدا کرده، مؤدی ایرانی باید بداند که همین است و عطف به ماسبق یعنی قوانین بعدی نسبت به حکم قانونی فعلی تغییری به ضرر استفاده کننده نمی‏دهند. (تهرانی- این را چند بار فرمودید) (دکتر آیت- بله تکرارش دیگر لازم است) یکی هم موازین اسلامی بود که فکر می‏کنم این جوابش معلوم باشد. برای این‏که موازین اسلامی در مجموعه رعایت شده است و اینجا هم وقتی که ولی حاکم باشد چه مالیات‏های اسلامی را بگذارند و چه به اختیار خود آنها و تراضی اینها یک چیزی را وضع کنند، اسلامی است و مباینت ندارد.
رئیس- از باب این‏که دیگر کمیسیون مشترکی نداریم که اصول برگردد و به صورت دیگر دو مرتبه به جلسه علنی بیاید، ان شاءالله امروز بتوانیم کارمان را تمام بکنیم. من به نظرم‏
Majlis:1 Volume:3 Sessions:51-67 Page:1790
می‏رسد که اصل را این جور می‏نویسیم:
 «نظام مالیاتی باید با قدرت پرداخت مؤدیان و هزینه‏های عمومی لازم متناسب باشد».
همین اندازه کافی است. بقیه‏اش را حذف کنیم چون زیادی است.
مکارم شیرازی- عدالت اجتماعی چه عیبی دارد؟ ذیلش را بزنید، صدرش باشد.
رشیدیان- بنویسید هزینه‏های عمومی لازم.
دکتر آیت- هزینه‏های عمومی همیشه لازم است، حکومت اسلامی که نمی‏خواهد بدزدد.
ربانی املشی- اگر فکر می‏کنید با بودن ذیل این اصل رأی مثبت به اندازه‏ای که تصویب شود نمی‏آورد آن را حذف کنید.
رحمانی- امکانات دولت را قید کنید، شاید یک وقت دولت وضعش طوری بود که نخواست مالیات بگیرد.
رئیس- اصل را برای رأی گرفتن می‏خوانیم:
 «اصل 132: نظام مالیاتی باید بر اساس عدالت اجتماعی و قدرت پرداخت مؤدیان و تناسب با هزینه‏های عمومی لازم باشد».
رئیس- لطفاً با ورقه رأی بگیرید.
 (اخذ رأی به عمل آمد و نتیجه آن به قرار زیر اعلام شد).
رئیس- عده حاضر در جلسه موقع رأی‏گیری پنجاه و هفت نفر، تعداد کل آراء پنجاه و هفت رأی، موافق چهل و چهار نفر، مخالف دو نفر، ممتنع یازده نفر، بنابراین رد شد.
4- طرح اصل 1/ 17
رئیس- اصل 1/ 17 قرائت می‏شود.
 «اصل 1/ 17 در امور مهم که به سرنوشت کشور و مسائل بسیار مهم اقتصادی، سیاسی و اجتماعی مربوط باشد. اعمال قوه مقننه ممکن است از راه همه‏پرسی و مراجعه مستقیم به آراء عمومی باید به تصویب دو سوم نمایندگان مجلس شورای ملی باشد.»
رئیس- «باشد» آخر اصل را «برسد» بکنید بهتر است.
صافی- اگر قوانین هم برخلاف موازین اسلام باشد در این مجلس درست بشود این ماده‏ای که توجه کرده بودید به آیه «لَا یَنْهَاکُمُ اللَّهُ عَنِ الَّذِینَ لَمْ یُقَاتِلُوکُمْ فِی الدِّینِ ...» این ماده با احکام ارتداد مخالفت صریح دارد، نمی‏شود که مجلس چیزی غیر از آن تصویب کند و اگر تصویب کرده باشد باید برگردد.
رئیس- آقای صافی فرمایش حضرت عالی مربوط به این اصل سابق است و به اصلی که مطرح است مربوط نیست. اصل چهارمی که ما تصویب کرده‏ایم تا آخر قانون اساسی برای ما کافی است.
مکارم شیرازی- در سطر اول این اصل دو تا کلمه «مهم» هست که یکی از آنها را حذف کنید.
رئیس- بسیار خوب، دو مرتبه اصل را می‏خوانم.
Majlis:1 Volume:3 Sessions:51-67 Page:1791
 «اصل 1/ 17 در امور مهمی که به سرنوشت کشور و مسائل بسیار مهم اقتصادی، سیاسی و اجتماعی مربوط باشد، اعمال قوه مقننه ممکن است ...»
نمایندگان- ممکن است.
رئیس- در نوشته ما با خط چاپی ممکن است هم دارد. «اعمال قوهمقننه از راه همه‏پرسی و مراجعه مستقیم به آراء صورت می‏گیرد». درخواست مراجعه به آراء عمومی باید به تصویب دو سوم نمایندگان مجلس شورای ملی برسد». آقای هاشمی‏نژاد نظر شما نسبت به این اصل چیست؟ (هاشمی‏نژاد- من تذکری دارم که عرض می‏کنم). مسائل مملکت مربوط به مجلس شورای ملی است. حالا اگر خود مجلس بگوید این مسأله خیلی مهم است می‏خواهیم به رفراندوم بگذاریم چه می‏شود؟ آقای طاهری گرگانی شما مخالف هستید؟ (طاهری گرگانی- مخالف به آن صورت نیستم، تذکر دارم)، آقای یزدی شما چه نظری دارید؟ (یزدی- تذکر دارم)، آقای مکارم شما نظرتان چیست؟ (مکارم شیرازی- تذکر دارم)، آقای قریشی بفرمایید (قریشی- من هم تذکر دارم)، آقای ربانی شیرازی شما چه نظری دارید؟
ربانی شیرازی- این یک اصل مبهمی است. معنای این اصل گرچه روشن نیست، فقط برای قوه مقننه فردا موجب بحث می‏شود که بیافتند به جان یکدیگر، او بگوید مهم است و دیگری بگوید غیر مهم است.
رئیس- آقای موسوی تبریزی نظر شما چیست؟ (موسوی تبریزی- من موافقم)، آقای رشیدیان نظر شما چیست؟ (رشیدیان- عرض کنم، امور مهم چیست؟) آقای فوزی نظر شما چیست؟ (فوزی- همان اشکالى که آقای ربانی فرمودند)، آقای مشکینی چه نظری شما دارید؟ (مشکینی- تذکری دارم)، آقای دکتر آیت نظر شما چیست؟ (دکتر آیت- هم تذکر و هم پیشنهاد دارم)، آقای عضدی نظر شما چیست؟ (عضدی- من با این اصل موافقم) آقای هاشمی‏نژاد بفرمایید.
هاشمی‏نژاد- عرض کنم که اینجا دو مسأله مطرح است. یکی اصل کار که وقتی در یک کشوری نظامی شکل گرفت، مجلس شورای ملی تشکیل شد و به خصوص با توجه به این‏که مملکت هیچ وقتی نمی‏شود که مجلس شورای ملی و قوه مقننه نداشته باشد. بنابراین این‏که برای مهم اقتصادی و سیاسی به آراء عمومی مراجعه کنند. چنین چیزی هم قاعده‏اش این است که به همین مجلسی که منتخب مردم‏اند یا نمایندگان مردم‏اند، مراجعه کنند. مراجعه به آراء عمومی غالباً در مورد قانون اساسی و یک چیزهایی مشابه اینها است، بقیه کارها به عهده مجلس است. اضافه بر این اصلًا این عناوین، عناوین کاملًا مبهمی است و مسائل مهم سیاسی و اجتماعی و اقتصادی مشخصی نیست که چه هست و چه نیست، اگر این مجلس مورد اعتماد نیست و فردا ممکن است در آن دستی ببرند و بتوانند یک مسأله را مهم و یا غیر مهم بکنند و یا مسأله مهم را غیر مهم جلوه بدهند و بعدش هم اگر بنا شود باز بیان بشود مایه فرهنگی مفصل مهمی است و بخش زنده علمی و فرهنگی جامعه ماست و اگر ما در مسائل اقتصادی و سیاسی و اجتماعی نیازی به همه‏پرسی داریم، در مسائل مهم فرهنگی به طریق اولی این نیاز مطرح است، به هر حال در کل، اگر این اصل به این صورت طرح بشود آن کلمات مبهم است و فرهنگی هم باید به آن اضافه شود.
رئیس- آقای طاهری گرگانی بفرمایید.
Majlis:1 Volume:3 Sessions:51-67 Page:1792
طاهری گرگانی- در این اصل دو مورد می‏توانیم تصور کنیم که بخواهند همه‏پرسی کنند. یک وقتی است فرضاً مملکت در محاصره اقتصادی قرار گرفته است، مشکلاتی پیش می‏آید و نمایندگان نمی‏خواهند اعتبار خودشان را از دست بدهند و در یک همچو جایی ممکن است به همه‏پرسی راضی بشوند و خوب در این صورت دو سوم مجلس باید تصویب کند. (اکثریت هر چه باشد) در این جور موارد وقتی شما به نمایندگان مجلس بگویید، نمایندگان مجلس حاضر نیستند زیر بار این مطلب بروند که همه‏پرسی بشود، می‏خواهند خودشان قضاوت کنند برای این‏که این کار به دست خود نمایندگان مجلس شورای ملی نباشد، مراجعه به همه‏پرسی لازم می‏شود. بنابراین اگر شما به مجلس واگذار کردید فایده‏ای نخواهد داشت.
رئیس- آقای یزدی شما مطلبی داشتید؟
یزدی- راجع به مسأله اول در امور مهم، عبارت باید به این صورت باشد که در مسائل بسیار مهم سیاسی و اقتصادی و اجتماعی که به سرنوشت کشور مربوط می‏شود تا آخر، مطلب دوم این است که در اختیار تعدادی از نمایندگان گذاشته شده است که با تصویب دو سوم نمایندگان به این صورت صحیح نیست بلکه باید بگوییم حدودش را قانون معین می‏کند. آن وقت نمایندگان بر اساس آن حدود؛ حق درخواست رفراندوم را داشته باشند و الا این همیشه در نوسان خواهد بود. در یک مسأله‏ای ممکن است دو سوم نمایندگان درخواست رفراندوم بکنند. در شبیه این ممکن است باز آن تعداد حاصل نشود یعنی ضابطه مشخصی نمی‏تواند داشته باشد پس پیشنهاد می‏کنم نوشته شود، «حدود آن را قانون معین می‏کند» به جای جمله آخر که درخواست مراجعه به آراءعمومی با تصویب دو سوم است.
رئیس- آقای مکارم شما مطلبی داشتید؟
مکارم شیرازی- عرض بنده این است که مراجعه به آراء عمومی یک حق طبیعی مردم است و اصلًا احتیاج به قانون ندارد و ما نه می‏توانیم محدودش کنیم و نه می‏توانیم نفیش کنیم. آراء عمومی است و شما مقیدش به مهم کرده‏اید. مفهومش این است که غیر مهمش نمی‏توانیم در حالی که مراجعه به آراء عمومی همیشه راهش باز است. این از نظر وضع خارج از نظر شرعی هم باید همیشه با نظارت مذهبی انجام بشود. حالا یا شورای نگهبان یا هر مرجع دیگری.
رئیس- پس آقای مکارم شما با این اصل مخالف هستید؟ (مکارم- بله؛ مخالفم)، آقای قریشی بفرمایید.
قریشی- تذکر این است که ما با وجود این اصل در اینجا به وجود نمایندگان مجلس احتیاج نداریم.
رئیس- آقای موسوی تبریزی بفرمایید.
موسوی تبریزی- بنده یک سؤال دارم و آن این است که در این اصل نوشته شده «در امور مهم که به سرنوشت کشور و مسائل بسیار مهم اقتصادی، سیاسی و اجتماعی مربوط است» مگر ما خط سیرش را در کلیات قانون اساسی معین نکرده‏ایم که نیاز به مراجعه به آراء مستقیم مردم باشد؟ اگر در قانون اساسی کلیاتی راجع به اقتصاد داریم به سیاست مملکت چه داخلی،
Majlis:1 Volume:3 Sessions:51-67 Page:1793
و چه خارجی راجع به اموری که امور اجتماعی مملکت است کلیاتی را داریم. برای همین قانون با حفظ قانونیتش، با حفظ روح آن خود مجلس شورای ملی نقشه می‏کشید برای مسائلی که در قانون اساسی ما ذکر نشده است. اگر به آراء عمومی مراجعه کنند، فایده ندارد، همان مجلس شورای ملی کافی است.
رئیس- آقای رشیدیان شما مخالفید یا موافق؟
رشیدیان- بنده عرض کردم که این امور مهم باعث کشمکش میان نمایندگان می‏شود که چه موضوعی مهم است و موضوع غیر مهم کدام است.
رئیس- آقای فاتحی بفرمایید.
فاتحی- عرض شود که اینجا چند مسأله مطرح است. یکی فرض این است که آیا کشور سرپرست دارد، آیا رهبر دارد و در این مواقع به همه‏پرسی باید مراجعه شود و بایستی با اجازه و یا تقاضای رهبر باشد و مسائلی باشد که مجلس شورای ملی از حل آن عاجز باشد تا که به طور مستقیم به آراء عمومی مراجعه شود.
رئیس- آقای مشکینی بفرمایید.
مشکینی- کلمه فرهنگی اضافه شود.
دکتر آیت- بنده معتقدم که در آخر بنویسیم «به تصویب دو سوم نمایندگان مجلس شورای ملی و شورای نگهبان و تأیید رهبر باشد» در ضمن به آخرش اضافه کنیم «بعضی موارد را که نمی‏شود به رفراندوم مراجعه کرد از قبیل مذهب و دین ...»
رئیس- آقای دکتر نوربخش شما بفرمایید.
دکتر نوربخش- من موافقم منتها یک تذکر دارم و آن این است که در رفراندوم دو مسأله بیشتر می‏آید، یک وقت است که یک موضوعی پیش می‏آید که در قانون اساسی پیش‏بینی نشده و نمایندگان مجلس حاضر نیستند تصمیم بگیرند و مسؤولیت خودشان را در حدود قانون اساسی می‏دانند این یک مورد، یک مورد دیگر هم پیش می‏آید که یک مسأله به قدری اهمیت دارد که خود مردم باید تصمیم بگیرند.
سبحانی- یک مقدار از اشکالاتش را جواب دادند مراجعه به آراء مردم یعنی به خاطر این‏که نمایندگان می‏خواهند مسؤولیت را از خودشان سلب کنند و متهم نشوند.
دکتر نوربخش- این مسأله‏ای است که ممکن است که در قانون اساسی پیش‏بینی نشده باشد و مسأله دوم فرض بفرمایید یک موردی پیش می‏آید که آقای رشیدیان عنوان کردند اهمیت خیلی خاص دارد. البته همچون چیزی عینیت ندارد فرض بفرمایید مردم بین مسائلی قرار می‏گیرند که آیا استقلال یا وابستگی با شکم یاآزادی‏شان می‏خواند. در اینجا مثلًا هیچ کس حاضر نیست. زیرا محاصره اقتصادی پیش می‏آید، نه نمایندگان مجلس در این مورد حاضرند تصمیم بگیرند و نه ریاست جمهوری، از مردم سؤال می‏کند که‏ای مردم شما بین این دو تا کدام را می‏خواهید؟ در این موارد همه‏پرسی پیش می‏آید که هیچ مرجعی حاضر نیست مسؤولیتی را قبول کند.
رئیس- آقای مراغه‏ای شما موافق هستید یا مخالف؟
مقدم مراغه‏ای- بنده خواستم توضیحی بدهم عرض کنم، در کشورهایی که اصل حاکمیت مردم را قبول دارند و آن از طریق نمایندگانی اعمال می‏شود، در بعضی موارد بین قوایی که منتخب‏
Majlis:1 Volume:3 Sessions:51-67 Page:1794
مردم هستند اختلاف پیدا می‏شود. معمولًا در آنجا است که به اصل ریشه قدرت یعنی رأی مردم مراجعه می‏شود. آن وقت است که به آراءعمومی مراجعه می‏کنند وگرنه همان‏طوری که آقای قریشی هم خودش مراجعه بکند. این در صورتی است که بین رئیس‏جمهوری و مجلس، تعدادی پیدا شود، چون مجلس منتخب مردم است و رئیس‏جمهور هم منتخب مردم است و بعد از اصلی که خود مردم باشد یعنی به آراء عمومی مراجعه می‏کنند که بدانند کدام طرف را تأیید می‏کنند. بنده فکر می‏کنم با این ترتیبی که پیش‏بینی شده دیگر این اصل اینجا ضرورتی ندارد.
رئیس- آقای عضدی بفرمایید.
عضدی- بسم الله الرحمن الرحیم، عرض کنم راجع به این موضوع آقای دکتر نوربخش به عنوان موافق صحبت کرد و آن نکته‏ای را که می‏خواستم توضیح بدهم ایشان توضیح دادند آن‏چه آقای مهندس مراغه‏ای فرمودند مثلًا پیش می‏آید ادعای اراضی کشور در یک مورد خاصی با مسائل مهم سرمایه‏گرای کشور در خارج با سرمایه‏گذاری خارجی‏ها در داخل که ضمناً ممکن است استقلال اقتصادی ما را تهدید بکند با نظر کارشناسان، یا شرکت در بعضی از پیمان‏ها، اینجا مرجع تشخیص، خود نمایندگان مجلس هستند یعنی وقتی که دو سوم نمایندگان تشخیص دادند که بهتر است با توجه به حاکمیت ملی با آراء عمومی مراجع کنیم به همه‏پرسی می‏گذارند، که آیا این امر مهم است یا نه خود نمایندگان مجلس هستند وقتی که اینها تصمیم گرفتند، به همه‏پرسى می‏گذارند و مسائل مهم اقتصادی، سیاسی هم ...
ربانی شیرازی- اینها هم در قانون اساسی پیش‏بینی شده است.
بشارت- دفن زباله‏های اتمی را در اتریش به آراء عمومی گذاشتند، قبول نکردند به ایران فرستادند.
هاشمی‏نژاد- برای شرکت زنان در انتخابات در سوئیس و سوئد این کار را کرده‏اند یعنی مراجعه به آراء عمومی نمودند.
مکارم شیرازی- در ایتالیا هم برای طلاق به آراء عمومی مراجعه کردند.
ربانی شیرازی- اگر یک جمله اضافه کنیم و بگوییم در امور مهمی که سرنوشت سیاسی، اقتصادی و اجتماعی مملکت به آن مربوط است و در قانون اساسی پیش‏بینی نشده است، درست می‏شود و الا اگر در قانون اساسی پیش‏بینی شده باشد دیگر معنی ندارد و به رفراندوم مراجعه مى‏شود.
ربانی املشی- بعضی اوقات در قانون اساسی هم پیش‏بینی شده یک کاری تجویز هم شده اما در عین حال مجلس شورای ملی ...
رئیس- خودش تشخیص می‏دهد که مهم است.
ربانی املشی- اجازه بفرمایید مجلس شورای ملی جرأت نمی‏کند که در آن امر تصمیم بگیرد چون مطلب خیلی مهم است مثلًا دولت آمریکا گفته است که آیا باید محاصره اقتصادی بشود یا باید تسلیم بشود. مجلس شورای ملی نمی‏تواند در این امر مهم تصمیم بگیرد اینجا است که رفراندوم می‏کند.
رئیس- فرض این است که چون درخواست کننده خود مجلس است و اختیار هم دست‏
Majlis:1 Volume:3 Sessions:51-67 Page:1795
خود مجلس است باید بگوییم اعمال قوه مقننه از راه همه‏پرسی باید باشد و یا ممکن است این در اختیار خود مجلس است، مجلس خودش می‏تواند تصمیم بگیرد اگر وحشت ندارد، اگر وحشت دارد که به همه‏پرسی می‏گذارد. (مکارم- ممکن است حتماً باید باشد)، پس «ممکن است» را می‏خواهد (ربانی شیرازی- «ممکن است» لفظ قانونی نیست)، (سبحانی به جای «ممکن است» «می‏توانید» بنویسید)، (ربانی املشی- بنویسید مجلس می‏تواند از راه همه‏پرسی ..)، (مکارم- اختیارات مجلس را که نمی‏توانیم بگیریم «ممکن است» حتماً باید باشد)، بنویسیم درمسائل بسیار مهم اقتصادی، سیاسی، اجتماعی، فرهنگی که به سرنوشت کشور مربوط باشد اعمال قوه مقننه ممکن است از راه همه‏پرسی و مراجعه مستقیم به آراء مردم صورت گیرد در حقیقت برای نمایندگان یک راه فرجی می‏گذاریم که فحش نخورند.
درخواست مراجعه به آراء عمومی باید به تصویب دو سوم نمایندگان مجلس شورای ملی برسد. (دکتر آیت- دو سوم مجموع نمایندگان)
طاهری اصفهانی- پس تصمیم کمیسیون چه شد؟ ماهیت اصل اینجا عوض شده است، در کمیسیون مشترک می‏خواستند بگویند «در امور بسیار مهم مملکتی مجلس شورای ملی خودش نمی‏تواند تصمیم بگیرد و باید به آراء عمومی مراجعه کند».
رئیس- منظور این نیست که تصمیمش با خود مجلس است. (طاهری اصفهانی- حالا این جور داریم می‏گوییم) ما می‏خواهیم برای مجلس راه فرجی باز باشد اگر مجلس وحشت دارد به آراء مراجعه کنیم.
طاهری گرگانی- مورد دومش این است که ممکن است بتواند اکثریت مجلس را راضی کند و یا قرارداد مهم را به ضرر مردم ببندند. در یک همچو موردی لازم است که به افکار عمومی مراجعه شود.
رئیس- مجلس شورای ملی نمایندگان ملتند. در شورای نگهبان هم 12 نفر مجتهدین و حقوقدانان هستند، بسته به نظر خود مجلس، تشخیص مهم بودن و نبودن هم با خود مجلس است.
طاهری گرگانی- این اصل اتفاقاً یکی از اصولی است که می‏توانند برای این قانون اساسی امتیازی بر قوانین اساسی دیگر باشد که در مملکت ما موقعی که امری مهمی در پیش است و قراردادهای مهم مطرح است حتی مجلس هم نمی‏تواند تصمیم‏گیرنده باشد و باید به آراءعمومی مراجعه کنند.
رئیس- پس باید درخواستش از طرف خود مجلس باشد، باید از طرف رئیس‏جمهور باشد.
ربانی شیرازی- این یک اصلی است که هر کسی از آن یک چیزی می‏فهمد. آقایان می‏گویند این اصل را آورده‏ایم که مجلس شورای ملی در مسائل مهم نتواند دخالت بکند.
رئیس- منظورمان این نیست که پس از اصل 1/ 17 رأی را برای اخذ رأی بخوانیم:
 «اصل 1/ 17: در مسائل بسیار مهم اقتصادی، سیاسی، اجتماعی و فرهنگی که به راه سرنوشت کشور مربوط باشد. اعمال قوه مقننه ممکن است از راه همه‏پرسی و مراجعه مستقیم به آراء مردم صورت گیرد. درخواست مراجعه به آراء عمومی باید به تصویب دو سوم مجموع نمایندگان مجلس شورای ملی برسد».
Majlis:1 Volume:3 Sessions:51-67 Page:1796
رئیس- خواهش می‏کنم با ورقه نسبت به این اصل رأی گرفته شود.
 (اخذ رأی به عمل آمد و نتیجه به قرار زیر اعلام شد).
رئیس- عده حاضر در جلسه هنگام رأی‏گیری پنجاه و هفت نفر؛ تعداد کل آرا پنجاه و هشت رأی، (یک رأی اضافی به قید قرعه حذف شد) موافق چهل و هفت نفر؛ مخالف چهار نفر؛ ممتنع شش نفر، بنابراین رد شد.
سبحانی- رأی اضافی را خارج کردید آراء موافق به حد نصاب نرسید.
ربانی املشی- چرا اول با دست نظرخواهی نمی‏کنید؟
طاهری اصفهانی- در جلسهامروز صبح بعد از شمارش آراءمعلوم شد شش رأی اضافه به گلدان‏ها ریخته شده و برای ما یقین شد که این کار سهواً صورت نمی‏گیرد و گاهی رأی‏گیری مخدوش می‏شود.
هاشمی‏نژاد- عده‏ای از دوستان در جلسه دیگری الان شرکت کرده‏اند و به این علت رأی‏گیری به نتیجه نمی‏رسد خوب است اطلاع بدهیم به این جلسه تشریف بیاورند.
رئیس- در این هفته باید کار تصویب همه اصول تمام بشود و دیگر کمیسیون مشترکی هم نیست که به آن ارجاع کنیم. پس به این اندازه به هیأت رئیسه اجازه بدهید اگر اصولی را کمی اصلاح کردند بتوانیم مجدداً مطرح و به رأی بگذاریم. البته این معمول است و نکته‏ای را هم بی رو دربایستی بگویم که ملت عزیز ایران در رفراندوم نه مقلد من هستند نه مقلد آقایان ملت مسلمان ایران، طرفدار و مقلد مراجع تقلید و بزرگان دینی هستند. هر چه نظر مراجع تقلید در مسائل اسلامی باشد همان را پیروی خواهند کرد. این یک واقعیتی است. البته ملت خبرگان را انتخاب کرده‏اند اما در عین حال نظر مراجع تقلید هم معتبر است مخصوصاً رهبر، برای این‏که ملت ایران از مراجع، تقلید می‏کنند اگر مراجع تقلید یک اصلی را خلاف اسلام تشخیص بدهند و روی آن صحه نگذارند و ملت هم در رفراندوم روی آن صحه نخواهند گذاشت. این واقعیتی بود که خدمت شما عرض کردم. با این موفقیت ما اصلی داشته‏ایم که قبل از ظهر مطرح شد ولی تصویب نشد، هیأت رئیسه تغییراتی در متن آن داده است الان با این تغییرات بدون بحث مجدد آن اصل را به رأی می‏گذاریم.
5- طرح و تصویب اصل 1/ 88 (اصل یکصد و پانزدهم)
رئیس- اصل 1/ 88 قرائت می‏شود.
 «اصل 1/ 88: رئیس‏جمهور باید از میان رجال مذهبی و سیاسی واجد شرایط زیر باشند.
انتخاب گردد:
ایرانی‏الاصل، مدیر و مدبر، تابع ایران، دارای حسن سابقه و امانت و تقوا، مؤمن و معتقد به مبانی جمهوری اسلامی ایران و مذهب رسمی کشور».
رئیس- چون ما راجع به شرایط نخست‏وزیر و وزراء چیزی ذکر نکرده‏ایم و در قانون اساسی تأیید ناقص است، این ضمیمه را اضافه کنید: شرایط نخست‏وزیر و وزراء و سایر مقامات را قانون تعیین می‏کند» این را ضمیمه کنید و مجموعش یک اصل می‏شود.
دکتر بهشتی- به آن ذیل هیچ احتیاجی نیست.
مکارم شیرازی- ذیل را بزنید بیشتر رأی می‏آورد.
Majlis:1 Volume:3 Sessions:51-67 Page:1797
هاشمی‏نژاد- بعضی‏ها معتقدند نخست‏وزیر را نگذارید.
حجتی کرمانی- از نظر فقهی اگر مذهبش غیر شیعه باشد عیبی دارد؟
رئیس- نمی‏خواهم در این مورد دوباره بحث کنیم. صبح در این مورد زیاد بحث شده است اصل برای گرفتن رأی خوانده می‏شود.
اصل 1/ 88 (اصل یکصد و پانزدهم)- رئیس‏جمهور باید از میان رجال مذهبی و سیاسی که واجد شرایط زیر باشند انتخاب گردد:
ایرانى الاصل، تابع ایران و مدیر و مدبر و دارای حسن سابقه و امانت و تقوا، مؤمن و معتقد به مبانی جمهوری اسلامی ایران و مذهب رسمی کشور.
لطفا گلدان‏ها را برای رأی‏گیری نزد دوستان ببرید.
 (اخذ رأی به عمل آمد و نتیجه آن، به شرح زیر اعلام شد).
رئیس- عده حاضر در جلسه هنگام اخذ رأی شصت نفر، تعداد کل آراء شصت رأی، موافق پنجاه و دو نفر؛ مخالف چهار نفر، ممتنع چهار نفر، تصویب شد. تکبیر (حضار سه مرتبه تکبیر گفتند).
پرورش- قاعدتاً باید یک مخالف و یک موافق راجع به این اصل صحبت می‏کردند.
رئیس- قبلًا به اندزه کافی صحبت شده بود.
پرورش- روی این اصل اصلًا بحث شده بود؟
هاشمی‏نژاد- صبح راجع به آن خیلی بحث شد.
6- طرح و تصویب اصل 29 (اصل بیست و هفتم)
رئیس- اصل 29- قرائت می‏شود. اشکال آقای رشیدیان هم اصلاح شده است.
اطلاع و اعلام قبلی به شرط آن‏که برخلاف مبانی اسلام نباشد آزاد است.
دکتر بهشتی- قبلًا قرار شده بود بنویسیم «مخل به امنیت ...»
رئیس- مخل به امنیت مطرح شد و رأی نیاورد.
دکتر بهشتی- خوب بنویسید «مخل به مبانی اسلامی».
رئیس- اگر مخل به امنیت باشد برخلاف مبانی اسلام هم هست.
ربانی شیرازی- مسالمت‏آمیز را هم حذف کنید چون شما می‏گویید حمل سلاح نکنید یعنی مخالف مبانی نباشد مخل به امنیت هم نباشد.
رئیس- آقایان از مخل به امنیت خاطره‏های سوئی دارند.
دکتر بهشتی- مخل به مبانی اسلامی خوب است.
ربانی شیرازی- هیچ چیز نمی‏خواهد. براى این‏که اگر نظم عمومی را به هم بزند برخلاف مبانی اسلام است.
دکتر بهشتی- اگر نظم عمومی را به هم بزنیم شهربانی جلوی آنها را می‏گیرد و ما قانون راجع به این مسائل داریم، چه لزومی دارد اینجا بنویسیم.
مکارم شیرازی- ذیل آن داریم مخل امنیت نباشد.
Majlis:1 Volume:3 Sessions:51-67 Page:1798
رئیس- نداریم، عبارت را بار دیگر می‏خوانم:
 «اصل 29: تشکیل اجتماعات و راهپیمایی‏های مسالمت‏آمیز بدون حمل سلاح و با اطلاع و اعلام قبلی به شرط آن‏که مخل مبانی اسلام نباشد، آزاد است».
هاشمی‏نژاد- با اطلاع و اعلام به کی؟ به مقامات مسؤول؟
رئیس- معلوم است به مقامات مسؤول اطلاع می‏دهند که ما فردا می‏خواهیم راهپیمایی بکنیم.
ربانی شیرازی- اجتماعات شامل مجلس روضه و ختم و عروسی هم می‏شود.
مکارم شیرازی- اگر بخواهیم در مسجدی اجتماع بکنیم باید قبلًا به مقامات مسؤول اطلاع بدهیم؟
صافی- بنویسید اجتماعات سیاسی.
رئیس- در اصل سی‏ام داشتیم: احزاب، جمعیت‏ها، انجمن‏های سیاسی و صنفی و انجمن‏های اسلامی یا اقلیت‏های دینی شناخته شده آزادند مشروط به این‏که اصول استقلال، آزادی، وحدت ملی و موازین اسلامی و اساس جمهوری اسلامی را نقض نمایند، هیچ کس را نمی‏توان از شرکت در آنها منع کرد یا به شرکت در یکی از این گروه‏ها مجبور کرد (طاهری اصفهانی- این اصل دیگری است).
ربانی شیرازی- بنویسید «تشکیل اجتماعات سیاسی و راهپیمایی‏ها» آن وقت اشکالی ندارد رئیس: خوب اگر در مسجد جمع بشوند روضه هم بخوانند می‏گویند اجتماع سیاسی است.
پرورش- راجع به این اصل صبح هم مفصل بحث شده است به چه مجوزی برای آن دوباره اجازه بحث دادید. ولی در اصل قبلی این کار را نکردید.
رشیدیان- این انقلاب زائیده اجتماعات و تظاهرات است و ما به جای این‏که اولین اصل بدون قید و شرط را راجع به تظاهرات و راهپیمایی‏ها تصویب بکنیم صد قید و بند بهش می‏زنیم و راهپیمایی‏آزاد است. یعنی اصل بر آزادی اجتماعات و تظاهرات باشد اگر می‏خواهید شرطی بگذارید خلاف مبانی اسلام نباشد.
رئیس- همین کار را می‏خواهیم بکنیم اصل را بخوانیم:
 «تشکیل اجتماعات و راهپیمایی‏های مسالمت‏آمیز ...»
دکتر بهشتی- مسالمت‏آمیز دیگر لازم نیست بنویسید.
رئیس- اصل 29 را برای گرفتن رأی می‏خوانیم.
اصل 29 (اصل بیست و هفتم)- تشکیل اجتماعات و راهپیمایی‏ها بدون حمل سلاح به شرط آن‏که مخل مبانی اسلام نباشد، آزاد است.
 (اخذ رأی به عمل آمد و نتیجه به قرار زیر اعلام گردید).
رئیس- عده حاضر در جلسه هنگام اخذ رأی شصت نفر، تعداد کل آراء شصت رأی؛ موافق پنجاه و یک نفر؛ مخالف دو نفر، ممتنع هفت نفر، تصویب شد، تکبیر (حضار سه مرتبه تکبیر گفتند).
Majlis:1 Volume:3 Sessions:51-67 Page:1799
7- طرح و تصویب اصل 1/ 17 (اصل پنجاه و نهم)
رئیس- اصل 1/ 17 را که هیأت رئیسه در آن اصطلاحاتی به عمل آورده است قرائت می‏کنیم:
 «اصل 1/ 17: در مسائل بسیار مهم اقتصادی، سیاسی، اجتماعی و فرهنگی ممکن است اعمال قوهمقننه از راه همه‏پرسی و مراجعه مستقیم به آراء مردم صورت گیرد. درخواست مراجعه به آراء عمومی باید به تصویب دو سوم مجموع نمایندگان مجلس برسد».
ربانی شیرازی- ببینید در این اصل چه می‏خواهید بگویید. اول این را روشن کنید آیا در برابر اصولی که در قانون اساسی هست یا در برابر اصولی که نیست آیا تکلیف سرنوشت را قانون اساسی تعیین کرده است یا نکرده است؟
رئیس- یک وقت است نمایندگان در مسائل بسیار مهم جرأت پیدا نمی‏کنند نظر بدهند. یک وقت هم می‏خواهند نظر موکلینشان را بپرسند در آن مورد چه می‏گویند؟
ربانی شیرازی- پس نمی‏گویند «ممکن است»، این لفظ قانونی نیست.
دکتر بهشتی- به جای «ممکن است» بگویید «می‏توانید» یا «جایز است».
فاتحی- اگر این اصل نباشد ممکن است به بن‏بست برسند. مجلس شورای ملی گاهی نمی‏تواند نظر بدهد، ناچار است همه‏پرسی کند.
دکتر بهشتی- قید سرنوشت‏ساز را لزومی نداشت که برداشتیم. در مسائل مهم به پیشنهاد هر کس ...
رئیس- اصل 1/ 17 را برای رأی‏گیری می‏خوانیم:
اصل 1/ 17 (اصل پنجاه و نهم): در مسائل بسیار مهم اقتصادی، سیاسی، اجتماعی و فرهنگی ممکن است اعمال قوه مقننه از راه همه‏پرسی و مراجعه مستقیم به سیستم به آراء مردم صورت گیرد. درخواست مراجعه به آراء عمومی باید به تصویب دو سوم مجموع نمایندگان برسد.
لطفاً رأى بگیرید.
 (اخذ رأی به عمل آمد و نتیجه به شرح زیر اعلام گردید).
رئیس- عده حاضر در جلسه هنگام اخذ رأی شصت نفر، تعداد کل آراء شصت رأی، موافق پنجاه و چهار نفر، مخالف یک نفر، ممتنع پنج نفر، تصویب شد؛ تکبیر (حضار سه مرتبه تکبیر گفتند).
8- طرح و تصویب اصل 1/ 67 (اصل هشتاد و یکم)
رئیس- اصل 1/ 67 قرائت می‏شود:
 «اصل 1/ 67- در بخش عمومی دادن امتیاز تشکیل شرکت‏ها و مؤسسات در امور تجارتی و صنعتی و کشاورزی و معادن و خدمات از طرف دولت ممنوع است و مگر به حکم ضرورت و تصویب دو سوم نمایندگان مجلس شورای ملی برای خارجیان و با تصویب اکثریت برای داخل».
کرمی- موضوع خارجی‏ها را حذف کنید به درد نمی‏خورد.
Majlis:1 Volume:3 Sessions:51-67 Page:1800
دکتر بهشتی- این مسأله خارجی را برداریم و به رأی بگذاریم.
دکتر بیت اوشانا- خارجی‏ها را حذف کنید و رأی بگیرید.
ربانی شیرازی- نصفه اول اصل لازم است، نصفه آخرش را حذف کنید.
رئیس- یعنی فقط این قسمت باشد. «در بخش کشاورزی و معادن و خدمات از طرف دولت ممنوع و مؤسسات در امور تجارتی و صنعتی و کشاورزی و معادن و خدمات از طرف دولت ممنوع است»؟
ربانی شیرازی- بله؛ همین مقدار کافی است.
رئیس- آخر نمی‏شود که دولت به خارجی و داخلی امتیاز ندهد.
طاهری اصفهانی- اگر به خارجی‏ها نیازی بود، استخدام می‏کنند.
دکتر غفوری- بنویسید مطلقاً ممنوع است.
رئیس- اگر این اصل رأی نیاورد برای مجلس آسان‏تر است. هر وقت بخواهند به هر کس امتیاز می‏دهند، پس با دست رأی می‏گیریم ببینیم چه می‏شود. دوستانی که موافق‏اند فقط صدر باشد دست بلند کننند) (عده کمی دست بلند کردند) تصویب نشد.
یزدی- ممنوعیت مطلق که شامل داخل هم بشود درست نیست.
حجتی کرمانی- جناب آقای منتظری این مسأله برای ما روشن نیست. برای خود من چون روشن نبود نتوانستم رأی بدهم، یعنی الان بعضی از آقایان مثل آقای غفوری با امتیاز دادن به خارجی‏ها مخالفند و برای ما روشن نیست که علت ایشان چیست؟ شما باید از آیین‏نامه پیروی می‏کردید، یعنی هر چه را به رأی می‏خواهید بگذارید اول یک نفر مخالف و یک نفر موافق باید صحبت کنند بعد رأی را با ورقه بگیرند.
رئیس- این اصل چندین بار تا به حال به جلسه آمده و روی آن صحبت شده است.
حجتی- به هر حال برای ما روشن نشد تا این شبهه‏هایی که آقای غفوری کردند بفهمیم برای چیست. اگر برای من روشن شده بود رأی می‏دادم.
موسوی قهدریجانی- جناب آقای حجتی، تا به حال راجع به این اصل زیاد صحبت شده است، مگر جناب‏عالی در جلسات تشریف نداشتید؟
موسوی تبریزی- دیروز و پریروز و پس پریروز روی این اصل صحبت شد وآقای دانش‏راد هم در این مورد مفصلًا بیاناتی کردند، هنوز مطلب روشن نیست؟
هاشمی‏نژاد- در اینجا حق با جناب آقای حجتی است، در این اصل در جلسه عمومی طرح نشده است. (دکتر آیت- مطرح شده است)، (کرمی- چرا، طرح شده، چندین بار طرح شده).
 (عده‏ای از نمایندگان- هم در جلسه علنی و هم در جلسه خصوصی طرح شده است).
 (همهمه نمایندگان)
رئیس- اجازه بفرمایید؛ روی این اصل بارها صحبت شده است، اگر اجازه بفرمایید همین اصل را با همین ترتیبی که نوشته شده است می‏خوانم. منتها به جای دو سوم نمایندگان می‏نویسیم چهار پنجم نمایندگان.
کرمی- اصلًا خارجی نباید باشد، نسبت به داخلی باید به حکم ضرورت و تصویب دو سوم نمایندگان باشد ولی به خارجی مطلقاً می‏توان امتیاز داد.
رئیس- خارجی مطلقاً نباید باشد؟
Majlis:1 Volume:3 Sessions:51-67 Page:1801
حجتی کرمانی- بله، ما صد در صد با پیشنهاد آقای کرمی موافق هستیم.
انوری- بنویسید: «دادن امتیاز به خارجی مطلقاً ممنوع است» و رأی بگیرید.
طاهری اصفهانی- در اینجا که آمده «دادن امتیاز تشکیل در شرکت‏ها ...» کلمه «تشکیل» زیادی است.
دکتر بهشتی- ضرری ندارد، باشد.
رئیس- پس من این اصل را با توجه به پیشنهادات آقایان و اصلاحاتی که در آن به عمل آوردیم برای رأی‏گیری می‏خوانم:
اصل 1/ 67 (اصل هشتاد و یکم)- در بخش عمومی دادن امتیاز تشکیل شرکت‏ها و مؤسسات در امور تجارتی و صنعتی و کشاورزی و معادن و خدمات از طرف دولت به خارجی‏ها مطلقاً ممنوع است.
کرمی- نمی‏شود، نمی‏شود باید در مورد داخلی هم همین‏جا تعیین تکلیف کنید.
رئیس- آقای کرمی من این اصل را برای رأی‏گیری خواندم.
 (اخذ رأی به عمل آمد و نتیجه آن به شرح زیر اعلام شد).
رئیس- عده حاضر در جلسه هنگام اخذ رأی پنجاه و شش نفر، شماره کل آراء پنجاه و شش رأی، موافق چهل و نه نفر، مخالف یک نفر، ممتنع چهار نفر، تصویب شد؛ تکبیر (حضار سه مرتبه تکبیر گفتند).
9- طرح و تصویب اصل 54 (اصل شصت و نهم)
اصل 54- مذاکرات مجلس شورای ملی باید علنی باشد و گزارش کامل آن باید در روزنامهرسمی کشور منتشر گردد. در صورت ضرورت به تقاضای رئیس‏جمهور یا نخست‏وزیر یا یکی از وزراء یا رئیس مجلس یا ده نفر از نمایندگان، جلسه غیر علنی تشکیل می‏شود. مصوبات سه چهارم نمایندگان باشد».
دکتر بهشتی- دوستان در مورد اصل 54 توجه فرمایید. من عرضی داشتم و آن این است که آیا اصولًا در شرایط فوق‏العاده احتیاج به داشتن جلسه علنی چه برای مذاکره و چه برای اصل را تنظیم کنیم. یک وقتی است که می‏گویی اصلًا هیچ وقت احتیاج پیدا نمی‏کند، دستش را ببندیم یعنی هیچ موردی نیست که دولت بخواهد موضوعی را با نمایندگان مطرح کند و نمایندگان رویش نظر و رأی بدهند و اعلامش هم در آن موقع صلاح نباشد. البته ممکن است دو ماه بعد صلاح باشد.
یزدی- بدون تردید اعتماد در این بحث‏های طولانی راه پیدا مى‏کند، مورد بحث آقایان بوده است.
دکتر بهشتی- حالا عرض می‏کنم ببینید اگر آقایان اجمالًا قبول می‏کنید که مواردی که یک درصد پیش بیاید، آن وقت در قانون اساسی یک اصلی را آورد که حتی این یک درصد را هم جلویش را بگیرند.
دکتر غفوری- آن وقت نمی‏شود به خاطر این یک درصد جلوی خیلی احتمالات را گرفت.
Majlis:1 Volume:3 Sessions:51-67 Page:1802
دکتر بهشتی- شما خودتان قبلًا می‏فرمودید که قانون اساسی نمی‏تواند به بن‏بست بکشد.
دکتر غفوری- شما نمی‏توانید دست‏ها را ببندید، باید دست‏ها را باز بگذارید.
دکتر بهشتی- ما هم همین را می‏گوییم. پس این دست مصلحت مردم را می‏بندد مثلًا دشمنی، حمله نظامی به یک کشوری می‏کند. دولت باید با تصویب نمایندگان یک تصمیم بگیرد که اگر تصمیم علنی شود از آن سوء استفاده می‏کنند، پس در اینجا دست مصلحت مردم را بسته‏اند.
دکتر غفوری- در این موارد خود مردم می‏فهمند.
دکتر بهشتی- خود کی می‏فهمد؟ خود ملت می‏فهمند؟ ذهنی صحبت نکنید. (دکتر آیت- آقای غفوری فقط شعار می‏دهند).
کرمی- من نمی‏فهمم چرا ایشان سخنرانی می‏کنند؟ آخر این چه صحبتی است که می‏فرمایید؟
دکتر بهشتی- به هر حال اگر آقایان فکر می‏کنید که اجمالًا باید برای مواردی ضروری و فوق‏العاده امکان تشکیل جلسه غیر علنی را اینجا بنویسیم و اصل را بر علنی بودن بگذاریم و استثنا کرد، بعد روی شرایط استثنا بحث می‏کنیم و اگر فکر می‏کنید که نه، اصولًا استثناء لازم نیست و همیشه باید مذاکرات علنی نباشد و رأی‏گیری علنی، گاهی اوقات افشای آن مسأله در آن شرایط صلاح نیست. در آن صورت باید شرایط آن را بفهمید که بدانیم چیست. مثلًا به جای دو سوم بنویسید سه چهارم یا به جای سه چهارم یا چهار پنجم هر شرطی را که پیشنهاد می‏کنید و فکر می‏کنید کار را محکم می‏کنید به این متن اضافه بفرمایید.
سبحانی- بین قراردادهای داخلی و خارجی فرق بگذارید.
دکتر بهشتی- قراردادها حتماً باید علنی باشد.
سبحانی- بحث ما در اقلیت و اکثریت نیست بحث ما در محتواست.
دکتر بیت اوشانا- در مواقع اضطراری را اضافه کنید و رأی بگیرید.
دکتر بهشتی- بله، بنویسیم: «پس از بین رفتن شرط اضطراری باید بلافاصله به اطلاع مردم برسد». (رشیدیان- این خوب است).
سبحانی- «اضطراری» خیلی کشدار است. شما باید ببینید مجلس برای چه تشکیل می‏شود، برای امور داخلی اشکال ندارد، اما برای مسائل خارجی و عقد قراردادها و غیر، معنی ندارد علنی نباشد.
دکتر بهشتی- بنده فکر می‏کنم همین پیشنهادی که بعضی از دوستان دارند، جایی که مظان خطر است. بیشتر قراردادهای اقتصادی ... (سبحانی- همین طور قراردادهای سیاسی و نظامی) اجازه بفرمایید در قراردادهای اقتصادی خیلی راحت می‏توانیم بنویسیم «جز در موارد قراردادهای اقتصادی در صورت ضرورت الخ ...»
حجتی کرمانی- پس همین قراردادی را که چند روز پیش با شوروی لغو کردیم، سیاسی بود یا اقتصادی؟ (دکتر آیت آن یک قرارداد نظامی بود) و بسیار چیز خطرناکی هم بود پس نمی‏شود فقط منحصر به قراردادهای اقتصادی کرد.
Majlis:1 Volume:3 Sessions:51-67 Page:1803
دکتر آیت- تعداد نمایندگان را از دو سوم به نه دهم تغییر دهید.
خانم گرجی- بنویسید با تصویب دو سوم نمایندگان و تأیید رهبر.
دکتر بهشتی- پای رهبر را به این مسأله نکشید درست نیست.
رئیس- ضمناً روزنامه رسمی کشور هم کافی نیست پیشنهاد می‏کنیم «رادیو» را هم اضافه کنید.
دکتر بهشتی- اضافه کردیم. در آن مورد هم می‏شود نوشت «جز در مورد قراردادهایی که پای بیگانه در میان باشد در صورت ضرورت الخ ...».
ربانی شیرازی- دولت که با مردم خودش موضوع سری ندارد. نوعاً این چیزها مربوط به خارج است.
دکتر بهشتی- مقصد من این است که مربوط به خارج هم دو نوع است، یک وقت است که قرارداد است و یک وقت تصمیمات است. دولت می‏خواهد در برابر فلان بیگانه تصمیم بگیرد نه این‏که قراردادی امضاکنند پس بنویسیم «جز در مورد قراردادهایی که پای بیگانه در میان باشد و ...» به نظرتان خوب نیست.
مکارم شیرازی- اصلًا چه عیبی دارد که موکول به مجلس آینده بشود؟
دکتر بهشتی- نمی‏شود این، خطرناک است اگر شما ننویسید که جلسات مجلس باید علنی باشد به اندک بهانه‏ای می‏توانند جلسه را سرى اعلام کنند.
دستغیب- بنویسید «مجلس باید علنی باشد» مگر در مواقع ضرورت و تشخیص ضرروت، به عهده رهبر است.
دکتر بهشتی- توجه فرمایید پیشنهاد آقای دستغیب این است که در مواردی که فقط رهبری تشخیص دهد که جلسه باید غیر علنی باشد، سری می‏کنند به نظر من این مطلب درست نیست.
دکتر آیت- چه اشکالی دارد که وظیفه رهبری در این مورد زیاد شود.
یزدی- قرار است مصادیق را مشخص کنید یا اعتماد مردم را به این‏که این جلسه سری، به نفع‏شان است. این‏که در مملکت حتماً مواردی پیش می‏آید که باید جلسه سری اعلام شود، همه قبول دارند. اما باید کاری کنیم که اعتمادشان جلب شود که این سری بودن واقعاً نیاز مملکت است. این جلب اعتماد را از طریق عضو شورای نگهبان اگر جلب کردیم اشکالی ندارد؟
سبحانی- آخر چه ضرورتی دارد که قرارداد نظامی مخفی باشد؟ پیوستن به پیمان‏های نظامی و خارجی چرا باید مخفی باشد.
رحمانی- جلسات مجلس شورا باید مطلقاً علنی باشد. (دکتر شیبانی رأی بگیرید).
رئیس- با چه چیز رأی بگیریم؟ اینجا پیشنهاد شده است که «.... به حکم ضرورت و با حضور امضای شورای نگهبان و تصویب سه چهارم نمایندگان» و به نظر من هم کافی است، برای این‏که این دوازده نفر که شش نفرشان مجتهدند و شش نفردیگرشان قاضی و در مجلس هم حضور دارند و از خصوصیات هم اطلاع دارند، دیگر چه اشکالی پیش می‏آورد.
سبحانی- پس در اصل قبلی هم شما به همین دلیل به خارجی‏ها امتیاز دادید؟
رئیس- در این‏که باید بنویسیم مجلس علنی است شکی نیست و در این‏که یک وقت‏
Majlis:1 Volume:3 Sessions:51-67 Page:1804
ضرورت و شرایط مخفی بودن را ایجاب می‏کند، آن‏هم شکی نیست. این دو مطلب را باید به نحوی در این اصل بگنجانید.
پرورش- قربان، اگر اجازه بدهید من فقط سه دقیقه صحبت کنم.
رئیس- بفرمایید.
پرورش- آقایان، فقها، عزیزان، دانشمندان، یک داستان در قرآن چندین جا تکرار شده، داستان شیطان و مذاکره او با خدا، در این داستان ابعاد مختلفی وجود دارد و یک بعد از آن را هم من می‏فهمم. حالا ممکن است هم باشد، عرض کنم که یک موجود مختاری چون ابلیس و یک ذات مقدس چون خداوند می‏ایستند. وجود مقدس خداوند در عالی‏ترین مظهر قداست و شیطان در پایین‏ترین موجودیت پلید و پست رو به رو هستند، او اجازه می‏دهد وقتی که شیطان دلیل دارد و می‏خواهد با دلیل حرف بزند، صحبتش را بکند آنجایی که کشف می‏شود که شیطان توطئه دارد و می‏گوید: «فَبِعِزَّتِکَ لَأُغْوِیَنَّهُمْ أَجْمَعِینَ» در آنجا خطاب می‏رسد «فَاخْرُجْ مِنْهَا فَإِنَّکَ رَجِیمٌ» من می‏خواهم عرض کنم که چرا که در اصل با آن سرعت رأی گرفتند و کسی صحبت نکرد؟ چرا آنجا که یک انسان مختار حق داشت ولو فرض کنید که مثل شیطان در پلیدترین موجودیت بودم و شما در عالی‏ترین مظهر قداست اجازه ندادید صحبت کنیم و به سرعت نان اصل خوانده شد؟ و بدون این‏که حتی اصل نوشته شود که دارم عنوان می‏کنم به هیچ‏وجه نخواسته‏ام مخالف نظر بزرگان حرکت کنم و چیزی بگویم. مخصوصاً امام، آن فردی را که خودم شخصاً تجربه کرده‏ام در طول سال‏های مبارزه و تبعید و حکامه وشکنجه و زجر، آن را واجب‏الاطاعه می‏دانم، ولی اجازه که به عنوان یک انسان مختار حرف‏ها را می‏زدم، دلایل را می‏گفتم، آن وقت اگر درست نبود رد می‏کردند. به دلیل این‏که سه چهار تا اصل بعد از آن را که چهار مرتبه درباره‏اش بحث شده بود و به جلسات علنی هم آورده شده بود، این همه میدان می‏دهند تا روی کلمات جزئی آن‏هم بحث و بررسی به عمل آید، ولی آن‏که احساس می‏شد با توجه به ابعاد مسأله احیاناً دلایلی برایش آورد روی این اصل بحث نشد تا آخرین جلسه سعی کرده‏ام که به نظم و آیین‏نامه جلسات احترام بگذارم و هنوز هم احترام می‏گذارم. ولی این را می‏خواستم سؤال کنم که ...
یزدی- یعنی سرکار می‏فرمایید اصلی را که صبح درباره‏اش بحث شد، عبارت آن تغییر کرد تا مطابق آیین‏نامه قابل طرح مجدد در جلسه علنی باشد. آقایانی که به این اصل رأی داده‏اند، بدون توجه رأی داده‏اند؟ بنده عنوان کردم این مسأله را بزرگ‏ترین جسارت به این مجلس و نمایندگان می‏دانم چون به عقید شما معنایش این است که رأیى که آقایان داده‏اند حتماً از روی عدم اطلاع بوده است ...
پرورش- استدعا می‏کنم، اگر قرار است صدا بلند شود؛ من هم صدایم را می‏توانم بلند کنم. (همهمه نمایندگان) بنده هیچ اهانتی را به احدی نکرده‏ام. (یزدی) اگر اکثریت گفتند بحث کافی شده چه؟) حرف شما درست ولی بنده به عنوان یک آدم مختار حق نداشتم وقتی اصلی مطرح می‏شود دلایل مخالف خود را ولو مزخرف هم باشد و هیچ کس هم به آن رأی ندهد بگویم؟ به نظر من اصلی که در اینجا مطرح شد، اصل جدیدی بود و من طبق آیین‏نامه حق‏
Majlis:1 Volume:3 Sessions:51-67 Page:1805
داشتم نظرم را درباره‏اش بگویم.
یزدی- ولی اگر اکثریت مجلس گفتند که بحث درباره‏اصل شده و دیگر صحبت موافق و مخالف ضرورتی ندارد، شما به رأی اکثریت احترام نمی‏گذارید؟
رئیس- آقای یزدی نظم را رعایت کنید؟
پرورش- من حق داشتم طبق آیین‏نامه حرف بزنم. (اعتراض یزدی و همهمه نمایندگان)
رئیس- آقای یزدی چرا اجازه نمی‏دهید حرف‏شان را بزنند. (اعتراض ایشان نسبت به من است نه جناب‏عالی).
پرورش- اکثریت آزاد است حرفش را بزند و رأیش را بدهد ولی من هم به قول آن نویسنده بزرگ حاضرم در راه عقیده تو فدا شوم ولو این‏که مخالف عقیده من بگویى ولی باید حرف بزنی.
رئیس- آقای پرورش! اگر فرمایش‏تان تمام شد، بفرمایید بنشینید.
مکارم شیرازی- ایشان سه دقیقه صحبت کردند. به دیگران هم اجازه داده شود سه دقیقه صحبت کنند تا جواب داده شود و شبهه‏ای باقی نماند اگر اجازه بدهید من فقط یک دقیقه جواب عرض کنم.
رئیس- بفرمایید.
مکارم شیرازی- صبح این اصل خوانده شد. اگر بخواهید می‏توانید عبارت صبح را با آن‏چه که در اینجا الان تصویب شد مقایسه کنید، فقط بدانید که جلو عقب شد و تغییرات با تفاوت جزئى در آن گنجانده شد. ما تا به حال هم وقتی مذاکرات کافی در یک موضوع یا اصلی می‏کردیم و بعد فقط یک اصلاح عبارتی در آن به عمل می‏آوردیم از دو مخالف و موافق. بنابراین اصل جدیدی نبود که لازم باشد دوباره یک نفر موافق و یک نفر مخالف درباره‏اش صحبت کنند.
پرورش- من می‏گویم تا مطلب روشن نشده بود نباید رأی‏گیری می‏شد.
رئیس- یعنی شما می‏فرمایید افراد بدون این‏که توجه کرده باشند رأی داده‏اند؟
یزدی- بله؛ ایشان این طور می‏فرمایند.
دکتر بهشتی- توجه فرمایید دوستان تا سوءتفاهمی پیش نیاید. من از حرف آقای پروروش فهمیدم که دوستان بدون آزادی رأی داده‏اند. آن‏چه ایشان می‏گفتند این بود که وقتی تغییری یا اصلاح عبارتى داده می‏شده لازم و یا لااقل مناسب بود که درباره این تغییر هم بحث جداگانه‏ای می‏شد.
کرمی- آن اصلی را که تصویب شد و صبح هم آنقدر رویش حرف زدیم دو نکته دارد یکی موضوع مذهب و یکی هم موضوع رجلیت است.
دکتر بهشتی- بسیار خوب، به هر حال همه صحبت‏های‏شان را کردند. اگر اجازه بدهید اصل 54 را با توجه به اصلاحاتی که در آن به عمل آمده می‏خوانیم.
 «اصل 54: مذاکرات مجلس شورای ملی باید علنی باشد و گزارش کامل آن از طریق رادیو و روزنامه رسمی برای اطلاع عموم منتشر شود. در شرایط اضطراری که رعایت امنیت کشور ایجاب کند به تقاضای نخست‏وزیر یکی از وزراء یا ده نفر از نمایندگان جلسه غیر علنی تشکیل می‏شود.
Majlis:1 Volume:3 Sessions:51-67 Page:1806
مصوبات جلسه غیر علنی در صورتى معتبر است که به تصویب سه چهارم مجموع نمایندگان برسد گزارش و مصوبات جلسه غیر علنی باید پس از برطرف شدن شرایط اضطراری برای اطلاع عموم منتشر شود.»
رئیس- باید حضور و امضای شورای نگهبان هم اضافه شود.
ربانی شیرازی- شما قرار بود تصمیمات را بنویسید که شامل قرارداد نشود به علاوه دیگر «یکی از وزراء» لزومی ندارد باشد، نخست‏وزیر یا رئیس‏جمهور کافی است.
دکتر بهشتی- رئیس‏جمهور که اصلًا در اینجا مطرح نیست. اگر لازم می‏دانید که یکی از وزراء حذف شود آن را حذف می‏کنیم.
رئیس- «حضور و امضای نمایندگان شورای نگهبان» هم اضافه بشود.
فاتحى- بنویسید حضور شورای نگهبان و نمایندگان رهبری (دکتر بهشتی- نه آقا).
دکتر آیت- شورای نگهبان، همان نمایندگی رهبری است.
خانم گرجی- نامه‏ای هم برادران معلول نوشته‏اند و خواسته‏اند که توجهی به وضع اجتماعی آنان از لحاظ کار بشود. این نامه به عنوان امانت پیش من بود و می‏خواستم تذکر بدهم اگر ممکن است از نظر کار به آنها توجه شود چون این برادران و خواهران از نظر جسمی معلولند نه از نظر فکری.
رئیس- «تأمین عدل اجتماعى» که در یکی از اصول تصویب کردیم، معلولین را هم در بر می‏گیرد.
خانم گرجی- آنها می‏خواهند در امور اجتماعی کار کنند و نمی‏خواهند معلول بمانند.
رئیس- فکر نمی‏کنم این مطلب لازم باشد که در قانون اساسی آورده شود.
دکتر بهشتی- عنایت بفرمایید، یک بار دیگر اصل 54 را با توجه به پیشنهاداتی که فرمودید و در آن وارد شد، برای رأی‏گیری می‏خوانم:
اصل 54 (اصل شصت و نهم): مذاکرات مجلس شورای ملی باید علنی باشد و گزارش کامل آن از طریق رادیو و روزنامه رسمی، برای اطلاع عموم منتشر شود. در شرایط اضطراری در صورتی که رعایت امنیت کشور ایجاب کند و به تقاضای نخست‏وزیر، یکی از وزراء و با ده نفر از نمایندگان جلسه غیر علنی تشکیل می‏شود، مصوبات جلسه غیر علنی در صورتی معتبر است که با حضور نمایندگان جلسه غیر علنی تشکیل شود. مصوبات جلسه غیر علنی در صورتی معتبر است که با حضور شورای نگهبان به تصویب سه چهارم مجموع نمایندگان برسد. گزارش و مصوبات این جلسات باید پس از برطرف شدن شرایط اضطراری برای اطلاع عموم منتشر گردد.
رئیس- لطفاً گلدان‏ها را برای اخذ رأی ببرید.
 (اخذ رأی به عمل آمد و نتیجه آن به شرح زیر اعلام شد).
رئیس- عدهحاضر در جلسه هنگام اخذ رأی پنجاه و هفت رأی، شماره کل آراء پنجاه و هفت رأی، موافق پنجاه و دو نفر؛ مخالف یک نفر، ممتنع چهار نفر، بنابراین تصویب شد، تکبیر (حضار سه مرتبه تکبیر گفتند).
طاهری اصفهانی- آقای منتظری شورای جمهوری را هم مطرح کنید چون عده‏ای تقاضا کرده‏اند.
رئیس- از آقایان خواهش می‏کنم در جلسه تشریف داشته باشند چون جلسه هنوز ادامه دارد.
Majlis:1 Volume:3 Sessions:51-67 Page:1807
بشارت- فردا هم جلسه علنی تشکیل بدهید الان وقت گذشته است.
دکتر بهشتی- فردا وقت نداریم باید متن را تنظیم کنیم و در جلسات صبح و عصر خوانده شود و به کارمان پایان بدهیم.
کرمی- آقای بهشتی خواهش می‏کنم توجه بفرمایید ما اینجا سه ماه اعمال قوا کردیم. فکر، ایمان، عقیده، ما کوچک‏ترین تغییری در الفاظ که موجب تغییر معنی بشود به آن رأی نمی‏دهیم مطمئن باشید. (دکتر بهشتی- همین طور است).
دکتر غفوری- این‏که نمی‏شود تصمیم نهایی که در اصول گرفته می‏شود باید در اینجا خوانده شود.
کرمی- من یک بار دیگر به شما و بقیه آقایان تذکر می‏دهم که هر اصلی از اصول در ورقه جداگانه باید چاپ شود و پشت ورقه باید توسط آقایان امضا شود. من این تذکر را بدهم که در این اصول نباید تصرفی بشود.
کرمی- من هم تذکر بدهم و آن این است که مردم در روزنامه‏ها مسائلی را مطرح کرده‏اند که اگر حق است باید در اینجا هم رعایت شود.
کیاوش- پیشنهاد می‏کنم بعد از سه روز اگر لازم شود یک جلسه علنی دیگر هم داشته باشیم.
رئیس- بسیارخوب، یک اصلی در پیش‏نویس است که برای آن دو پیشنهاد رسیده است. آن‏چه که در پیش‏نویس بدین صورت است که «مالکیت خصوصی در صنایع، کشاورزی یا بازرگانی در صورتی که وسیله اضرار با تجاوز به منافع عمومی شود و با تصویب مجلس شورای ملی، اعلام می‏گردد» و یک اصلی هم عده‏ای پیشنهاد و امضا کرده‏اند بدین شرح که «به حکم ملی اعلام می‏گردد» و یک اصل هم عده‏ای پیشنهاد و امضا کرده‏اند بین شروح «به حکم تقدم مصالح عمومی بر مصالح شخصی و لزوم تهیه امکانات و تأمین کار برای همه در صورت لزوم؛ دولت جمهوری اسلامی می‏تواند بنگاه‏های اقتصادی خصوصی را با تصویب مجلس، ملی نماید».
آقای دکتر نوربخش همین اصل را با متن دیگری نوشته‏اند که برای اطلاع شما آن را هم می‏خوانیم. در صورتی که مؤسسات اقتصادی در بخش خصوصی موجب زیان رساندن به اقتصاد دولت را می‏تواند با تصویب مجلس ملی این قبیل مؤسسات را ملی اعلام کند». به نظر می‏رسد که این متن از متون دیگر رأی بیشتر بیاورد.
یزدی- آن وقت بهانه به دست دولت می‏افتد و هر مؤسسه اقتصادی خصوصی را به بهانه این‏که کشور ضرر می‏زند، تعطیل می‏کند.
دکتر آیت- الان 51 نفر بیشتر در جلسه نیستند، من پیشنهاد می‏کنم امروز جلسه را تعطیل کنیم و ادامه کار را به جلسه علنی که فردا صبح تشکیل می‏شود، موکول کنیم.
رئیس- به هر حال یکی این اصل است و یکی هم اصل مربوط به شورای جمهوری که باید عنوان و مطرح شود حالا اگر موافقید الان مطرح می‏کنیم و اگر وقت جلسه گذشته به فردا موکول کنیم.
دکتر آیت- بله، فردا صبح جلسه علنی تشکیل بدهید.
یزدی- برنام فردا را بفرمایید که ما بدانیم باید چه بکنیم.
Majlis:1 Volume:3 Sessions:51-67 Page:1808
رئیس- ما می‏خواهیم فردا اصول را مرتب و منظم کنیم و سه روز آخر هفته را بگذاریم برای رسیدگی نهایی به اصولی که تصویب شده و احیاناً از نظر کلمات ممکن است ایراداتی داشته باشد، البته نه به آن صورت که آقای کرمی تصور کردند. ما می‏خواهیم اصول راتغییر بدهیم به هیچ‏وجه در ماهیت اصول، کوچک‏ترین تغییری داده نمی‏شود.
ربانی شیرازی- آقای منتظری آن‏چه که قبلًا تصویب کرده‏اید کافیست و احتیاجی به اصل پیشنهادی آقایان نیست. ملاحظه بفرمایید من اصل قبلی که تصویب شده است را می‏خوانم:
 (مالکیت در این سه بخش تا جایی که با اصول دیگر این بحث مطابق باشد و از محدوده قوانین اسلامی خارج نشود و موجب رشد و توسعه اقتصادی کشور گردد، و مایه زیان جامعه نشود، مورد حمایت قانون جمهوری اسلامی ایران است).
دکتر بهشتی- پس این، قبلًا تصویب شده است. دوستان توجه بفرمایید، این‏که گفته می‏شود اصلاحات، خودتان مکرر بعد از تصویب یک اصل پیشنهاد کرده‏اید که کلمه‏ای تغییر کند و به جایش کلمه بهتری نوشته شود. مقداری از این پیشنهادات یادداشت شده است و ما گفتیم که این پیشنهادات کلمه‏ای را روز آخر بررسی می‏کنیم. (کرمی- ما هم یادداشت کرده‏ایم.) بنابراین متن با انشایی روان بدون این‏که محتوا تغییر کند با یک روندخوبی بازنویسی می‏شود و دقت خواهد شد که محتوا هیچ تغییر نکند و برای تضمین این مطلب متن قبلی خدمت آقایان داده می‏شود، متن جدیدهم داده می‏شود که تأیید فرماییدکه مفاد این دو متن هر دو یکی است، یعنی تغییرات فقط برای عبارت است.
ربانی شیرازی- صبح‏ها در جلسه خصوصی روی آنها بحث می‏شود و عصرها در جلسه علنی متن تنظیم شده خوانده می‏شود.
ربانی املشی- جناب آقای بهشتی چرا شما دایره را این قدر ضیق می‏کنید؟ ممکن است بعضی از اصول را که تصویب شده با نظرات جدیدی که داده شده و می‏شود ما تشخیص بدهیم که اشتباه کرده‏ایم. چرا دوباره نتوانیم تغییر بدهیم و تصویب کنیم؟
دکتر بهشتی- آقای ربانی آنها که مطرح می‏شود و رویش بحث خواهد شد و اشکالی ندارد. من تغییرات عبارتی را عرض کردم.
10- پایان جلسه‏
رئیس- فردا ساعت هشت در جلسه کمیسیون مشترک هم اصل شورای جمهوری را مطرح می‏کنیم و هم سایر اصول را از اول برای تنظیم شروع می‏کنیم و بررسی خواهیم کرد.
جلسه ختم می‏شود.
 (جلسه ساعت هجده و ده دقیقه پایان یافت).
رئیس مجلس بررسی نهایی قانون اساسی- حسینعلی منتظری‏
</section>
Majlis:1 Volume:3 Sessions:51-67 Page:1809
<section type="session" number="66" title="جلسه شصت و ششم">

 صورت مشروح مذاکرات مجلس بررسی نهایی اساسی جمهوری اسلامی ایران‏

جلسه ساعت 15/ 10 دقیقه روز 22 آبان ماه 1385 هجری شمسی برابر یا بیست و دوم ذیحجه 1399 هجری قمری به ریاست آیت الله حسینعلی منتظری تشکیل شد.
<section type="list" numbers="5">
فهرست مطالب‏
1- بیانات قبل از دستور آقایان پرورش و هاشمی‏نژاد
2- طرح اصل مربوط به صدور حکم یک‏درجه‏ای‏
3- طرح اصل 84
4- طرح اصل 2/ 87
5- پایان جلسه‏
</section>
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1811
1- بیانات قبل از دستور آقایان پرورش و هاشمی‏نژاد
رئیس- آقای پرورش بفرمایید به عنوان ناطق قبل از دستور اگر مطلبی دارید بیان نمایید.
پرورش- سلام علیکم، بسم الله الرحمن الرحیم و به نستعین. بنده می‏خواستم چند دقیقه‏ای به برادران عزیز تصدیع بدهیم. در زمینه صحبتی که بنده پریروز داشتم، و به عنوان یک انتقاد عرض کردم، البته به اینجا نیامده‏ام از انتقادی که شده است اظهار ندامت کنم زیرا آن واقعیتی بود که اتفاق افتاد که مفهوم آن را می‏خواستم در اینجا به استحضار آقایان برسانم.
وقتی جلسه علنی تمام شد ما به طبقه بالا رفتیم تلفن زنگ زد، یک نفری بود که بنده را تلفنی خواست بعد پشت تلفن به من گفت که ما از شما خیلی تشکر و قدردانی می‏کنیم بدین جهت که شما اختناق مرگبار و سکوت دردناک جلسه را شکستید، اعتراض و انتقاد کردید، بنده در جواب به او گفتم که برادر عزیزم شما را نمی‏شناسم که کی و چه کسی هستید و به چه منظور و از کجا دارید تلفن می‏کنید ولی آن‏چه مسلم است خود آن عملی که من در آن جلسه ایستادم و مخصوصاً در جلو رئیس جلسه که در آن موقع آیت الله منتظری بودند و جلسه را اداره می‏کردند و با تمام شهامت یا طوری دیگر عرض کنم، با تمام جسارت سخنم را بیان کردم و همه اینها دلیل بر این است که این قدر جو جلسه آزاد است که من و همه نمایندگان احساس آزادی می‏کنیم که در این موجب نهایت خوشحالی است که در مقابل یک فقیه عالیقدر که سال‏های سال از عمرش را در تحصیل و علم و دانش و مبارزه صرف کرده است در مقابل او بایستم و به راحتی نظر خود را بگویم، و به ایشان عرض کنم که متأسفانه یا خوشبختانه آن قبری که شما سر آن فاتحه می‏خوانید، مرده در آن نیست عبارت بنده همین بود. بعد وقتی تلفن بنده تمام شد و آمدم این طرف، چهار نفر آمده بودند مرا می‏خواستند و همچنین برادر عزیزمان آقای موسوی هم فرمودند چهار نفر آن طرف شما را می‏خواستند که یکی از آنان در دستش ضبط صوت هم بود، بالاخره آن چهار نفر آمدند و دوباره قدردانی و تشکر کردند. بنده در جواب آنها عرض کردم که درباره چه موضوعی شما دارید این قدر از من تشکر می‏کنید؟ گفتند از این‏که اختناق و سکوتی که در جو مجلس وجود داشت و شما باعث شدید که آن اختناق و آن سکوت دردناک شکسته شود. از آن جهت تشکر و قدردانی می‏کنیم. بنده در ابتدا به آنها روی خوشی نشان دادم که بدانم آنها از کجا و به چه منظور پیش من اینجا آمده‏اند و می‏خواهند با من صحبت کنند ولی متوجه شدم که چیزی از آنها بر نمی‏آید به آنها گفتم که برادران عزیز ما پیوسته دلم می‏خواهد دنباله‏رو پیشوایان و رهبر خودمان باشیم و این مسأله مثل این می‏ماند که بعد از رحلت حضرت رسول اکرم (ص)، وقتی که حضرت امیرالمؤمنین علی علیه السلام در آن وضع قرار گرفت، ابوسفیان پیش آن حضرت آمد و گفت اگر دلت می‏خواهد تمام امکاناتم را در اختیارت بگذارم تا تو بتوانی فریاد خودت را بزنی‏
Majlis:1 Volume:3 Sessions:51-67 Page:1812
و حضرت در جواب او فرمودند، برو پی کار خودت که من هم سابقه تو را چه از قبل و چه حالا می‏شناسم و آن خطبه: «أَیُّهَا النَّاسُ شُقُّوا أَمْوَاجَ الْفِتَنِ بِسُفُنِ النَّجَاه» را بیان کرد و اگر از آن جهت می‏خواهید مرا چوبی بکنی و برای اغراض شخصی خودت به پای دیگران بکوبی؟ این را صریحاً باید عرض بکنم که این‏طور نیست. بعد از این صحبت‏ها، وقتی به اتاق خود رفتم، دیدم که در روزنامه اطلاعات از زبان یکی از اعضای حزب دمکرات نامه‏ای نوشته شده و در خصوص این‏که جو اختناق در جلسه حاکم است. واقعاً از خواندن چنین عبارتی وحشت کردم و پیش خودم گفتم که اگر واقعاً جو اختناق به این صورت است که از ساده‏ترین انتقاد که حق هر انسانی است این‏طور سوءاستفاده می‏شود من به عنوان وظیفه شرعی که دارم باید در حد امکان جلوی این‏طور سوءاستفاده‏ها را بگیرم آن‏چه که مربوط به من هست و باید صراحتاً و آزادانه خدمتتان عرض کنم و آنان که صدای مرا می‏شنوند باید بگویم بدون کوچک‏ترین ترس و بدون کوچک‏ترین سلب آزادی و مجامله، جوی را اینجا مشاهده کردیم نه اختناق در آن بود و نه جوی که حتی کسی کوچک‏ترین اختناقی به وجود بیاورند و نگذارند ما آزادانه حرفمان را بزنیم و بحمدالله همواره از آزادی مطلوبی بهره‏مند بودم کسی حتی نتوانست کوچک‏ترین تعرضی به دیگران بکند و بگوید به او که حرفش را نزند و خواسته خودش را نگوید هر کس مطلبی داشت آزادانه مطلب خودش را بیان کرد، ممکن است از نظر نظم و نظام جلسه کسی به دیگری بگوید که آقا نوبت به شما نیست فعلًا وقت ما نیست اما ما شاهد بودیم که کسی که می‏خواست صحبت کند همه گوش می‏دادند فقط یک اشکال در این مجموعه بود و آن اشکال هم مربوط به بعضی از برادران من جمله یکی خود من بود و آن این‏که اگر یکی از برادران به عنوان انتقاد یا اعتراض چه در این جلسه و چه در جلسات مشترک می‏خواست صحبت کند کسی به او اعتراض نمی‏کرد که آقا شما حق حرف زدن ندارید. بعضی‏ها در حین صحبت آن برادر می‏خواستند به او جواب بدهند نه این منظورشان این بود که او را نگذارند حرفش را بزند نه، این‏طور نبود بنابراین، این هم مربوط می‏شود به نحوه برنامه‏های ما در گذشته مخصوصاً بعضی از برادران روحانی که با این سیستم در گذشته آشنا بودند که در حین صحبت با یکدیگر کاملًا مباحثه داشته باشند و این باز این را نمی‏رساند که حقی از دیگران تضییع بشود از این جهت بنده لازم دانستم تا اکثریت آقایان در جلسه حضور به هم رسانند و جلسه رسمیت پیدا کند این نکته را قبلًا به استحضار همکاران عزیز برسانم و مصدع برادران بشوم که چنین چیزی نیست و مخصوصاً از برادرمان جناب دکتر بهشتی رفع این تهمت را بکنم چون بارها از سخنرانی‏هایش این‏طور استنباط شده است که ایشان یک حالت دیکتاتوری را حاکم کرده و اما در مورد جناب منتظری کمتر صدق می‏کند که روش دیکتاتوری را در پیش گرفته است چون خصوصیاتش در بین مردم کاملًا واضح است که اصلًا توی این مسائل نیستند ولی به قیافه دکتر بهشتی می‏آید که متمایل به دیکتاتوری هستند برای رفع گمان و اتهام از ایشان و شک و تردیدی که بعضی‏ها نسبت به او دارند باید حقایق را صریحاً عرض کنم و خدا را شاهد می‏گیرم در وجود جناب بهشتی هم چنین تفکری و چنین رویه‏ای نیست، هر کس می‏خواست صحبت بکند بدون کوچک‏ترین اعتراض و جلوگیری تا آخر آزادانه حرفش را می‏زند و این تهمت‏هایی است که بعضی‏ها بدون دلیل و ناروا به دیگران می‏زند، خوب نمی‏شود، که جلوی دهان کسی را گرفت این هم به حساب آنها خودش یک نوع آزادی است انتقاد حق مسلم هر انسان است‏
Majlis:1 Volume:3 Sessions:51-67 Page:1813
و هر انسانی حق دارد آن‏چه که به نظرش می‏رسد از مجرای تقوا نسبت به دیگری هرچه می‏تواند انتقاد بکند هیچ اشکال به انتقاد وارد نیست و انتقاد غیر از انتقام است این یک اصل کلی است که باید همیشه ما بدانیم مخصوصاً خود قرآن درباره اصحاب کهف انتقاد کرده و می‏فرماید وقتی آنها را خداوند از خواب گران بیدارشان کرد بعد می‏فرماید که: «وَ کَذَالِکَ بَعَثْنَاهُمْ لِیَتَسَاءَلُواْ بَیْنهُم» به این علت است که آنها مبعوث شده‏اند که با هم تسائل کنند، از همدیگر سؤال بکنند چون سؤال عامل تکامل و جریان اندازند. فکر است از این جهت که این موضوع پیش نیاید برای کسی که انتقادی کردم و الان هم انتقاد به نظرم برسد خودداری نمی‏کنم و حقیقت را می‏گویم و در فکر کسی گمان نرود که جو جلسه طوری است که هیچ‏کس جرأت و حق حرف زدن ندارد، نه این‏طور نیست هر موقع چیزی به خاطرم خطور بکند و بدانم اینجا بایستی انتقاد بکنم، بدون پروا بر می‏خیزم و انتقادم را می‏کنم یعنی در حقیقت این مطلب در همه آقایان صدق می‏کند و همه در هر موقع، انتقاد به نظرشان رسید انتقاد خودشان را بیان فرمودند. در آن زمینه که آن روز انتقاد کردم باید عرض کنم که حالا هم انتقاد دارم و در آن اصل گفتم که بگذارید هر کسی حرفش را بزند بعد هم جناب آقای منتظری در اطراف آن برای من توضیحی دادند ولی به هر جهت من باز اصل انتقاد را داشتم، از آن جهت که مبادا از گفته من سوء تعبیری بشود و دیگران هم می‏خواهند آن انتقاد را و آن متن را چوب اغراض شخصی خودشان برای کوبیدن به سر دیگری، آن را خدمتتان عرض کردم که کاملًا باید هشیار باشیم زیرا اگر بی‏توجهی بکنیم ممکن است وضع ما را دگرگون بکند و السلام علیکم و رحمه الله و برکاته.
اکرمی- عرض می‏شود که مقدار زیادی از ناحیه مطبوعات بر علیه مجلس است البته نه همه مطبوعات متأسفانه تمام انتقادات از هر گروه و از هر دسته را می‏نویسند و تاکنون کمتر به نمایندگان مجلس خبرگان توجه کرده‏اند خود بنده دو بار مقاله نوشتم و به روزنامه اطلاعات دادم ننوشته‏اند و به روزنامه حزب جمهوری نوشتم دادم درج نکردند از آن جهت خدمتتان عرض بکنم علیه ما خیلی مسائل هست و توطئه می‏شود و هر چه ما مقاله بدهیم که در روزنامه‏ها چاپ بشود و مردم مطالعه بکنند و افکارشان نسبت به مجلس روشن بشود هیچ کدام اینها را ننوشته‏اند.
پرورش- عرض می‏شود که صدای برادرمان آقای اکرمی را شنیدند فقط در دنباله گفتار ایشان یک چیزی هست که اگر جناب آقای ایزدی اجازه بدهند آن را بیاورم اینجا خدمت آقایان ارائه بدهم بد نیست، و خیلی هم به جاست بعضی از برادران ما وقت صرف کرده‏اند چنین چیزی را تهیه کرده‏اند و به صورت آلبوم در آورده‏اند. شما در این آلبوم و مندرجات آن ملاحظه می‏فرمایید اینجا کلیه گروه‏هایی که قبل از تأسیس مجلس خبرگان تا الان شروع به کارشکنی کرده‏اند و دشنام‏های کوبنده و فحش‏های رکیک داده‏اند که همه اینها در حد یک موجود پست است از این حرف‏ها درکلامش راه پیدا نخواهد کرد، همه در این آلبوم است و آقایان می‏توانند مشاهده فرمایند کلیه آن‏چه را که از ابتدا آنها علیه مجلس شروع به توهین و اهانت نموده‏اند و در ارگان‏های مختلف خودشان در روزنامه‏ها و در جراید که البته نیست و دو گروه تا حالا اینجا (توی آلبوم) جمع شده است (ناطق آلبوم را به آقایان نمایندگان نشان دادند) ببینید به این صورت همه آقایان و برادران می‏خوانند و ارزیابی هم می‏کنند و این تهمت‏ها را
Majlis:1 Volume:3 Sessions:51-67 Page:1814
که در اینجا نوشته است البته ممکن است بعضی در جو جلسه نباشند پاره‏ای از محتویات مندرج این آلبوم را قبول بکنند و بپذیرند ولی خدا گواه است که چه نسبت‏های عجیب و غریب و ناروا و چه تهمت‏های عجیب و غریب و چه طغیان‏هایی کرده‏اند، بیست و دو گروه در تمام ارگان‏های مختلف خودشان و در روزنامه‏هایشان و در جرایدشان تمام این تهمت‏ها را به مجلس خبرگان نسبت داده‏اند، این است معنای سانسور و در حقیقت این است معنی اختناق، و تمام روزنامه‏هایشان می‏نویسند که واقعاً خواندن آن شرم‏آور است که تمام اینها و هرچه دلشان بخواهد می‏نویسند باز هم فریاد و ناله در می‏آورند که آقا در مجلس خبرگان آزادی نیست و در حال اختناق و سکوت است هیچ‏کس را نمی‏گذارد حرفش را بزند این مثال شبیه آن است که، دزدی نصف شب به خانه کسی می‏رود و تمام اثاثیه را جمع‏آوری می‏کند و اسلحه به روی اهل خانه می‏کشد آن وقت اگر یکی پشت سر آن دزد را بگیرد و یا ضربه‏ای به او وارد کند و بگوید به او برادر این چه کاری است که انجام می‏دهید آقا دزده داد و فریاد می‏کند که اصلًا از آزادی خبری نیست چرا نمی‏گذارید من کارم را بکنم، آزادی یعنی این‏که آقا دزده را بگذارند تمام لوازم و اثاثیه منزل را ببرد و صاحب‏خانه همان‏طور نگاه کند و دم در نیاورد که مبادا سلب آزادی از دزد بشود. بنابراین ممکن است تمام برادران خبرنگار و مخربین و یا بعضی از آنها الان در اینجا باشند می‏توانند این بیست و دو ارگان خبرهای مختلفی که در این آلبوم هست ملاحظه کنند و ببینند در آن‏چه نوشته شده است و اگر حاضر باشند در اختیارشان گذاشته می‏شود فحش و تهمت‏هایی که زده شده موجود است و متأسفانه و البته شاید بگویم که یکی از تقصیرهایی که به عهده ما بود این بود که اینها را ما قبلًا بررسی نکردیم البته بررسی شده بود اما در نطق‏های قبل از دستور نیامدیم بگوییم و حالا من به عنوان یک برادر از کلیه عزیزان موجود تقاضا و خواهش می‏کنم گروه‏ها و ارگان‏ها جو را مسموم کرده‏اند البته نه جو کلی مردم را جوهای موضعی را مسموم کرده‏اند.
برادران و خواهران دانش‏آموز، دانشجو، تحت تأثیر تبلیغات سوء آن گروه‏ها البته یک مقدار فضای فکریشان شده است این‏که شما بعد از اتمام این قانون اساسی و همه هم می‏دانید رسالت سنگینی که هست از طریق رسانه‏های خبری رادیو و تلویزیون و از طریق مجالس عمومی آن‏چه که مضمون و عبارات قانون اساسی هست مستدل است و روی این قانون اساسی زحمت کشیده شده برای مردم بیان فرمایید تا افکار عمومی روشن گردد و واقعیات را بدانند. برای این‏که حتی برادران عزیز بدانند که چه نسبت‏های ناروایی و چه تهمت‏های بدی داده شده، دیدن این‏طور مسائل و قضایا برای همه ضروری و لازم است امیدوارم بتوانیم در اختیار همگان قرار بدهیم و مجالی داشته باشند یک تعدادش را لااقل مطالعه فرمایند و از نظر گروه‏های مختلف و تهمت‏هایشان و اهانت‏هایشان آگاه بشوند. امیدوارم خدای بزرگ به همه توفیق عنایت بفرماید و بتوانیم نسبت به انجام وظایف محوله خویش در راه مقدس عالیه اسلام و به ثمر رساندن این انقلاب عظیم ملی بیش از پیش کوشا باشیم. ممنون و متشکرم و دیگر عرضی ندارم.
رئیس- ممنون و متشکر موفق باشید ان‏شاءالله، آقای هاشمی‏نژاد مطلبی دارید به عنوان ناطق قبل از دستور بفرمایید.
هاشمی‏نژاد- بسم الله الرحمن الرحیم. اعوذ بالله من الشیطان الرجیم. عرض می‏شود به خدمت‏
Majlis:1 Volume:3 Sessions:51-67 Page:1815
برادران عزیز شاید من به قدر هفت هشت دقیقه از جناب آقای منتظری تقاضا کردم اجازه بفرمایند که یک توضیحی هست که آن را خدمت آقایان بیان نمایم و این توضیح از زبان همه همکاران عزیز هست که در اینجا تشریف دارند در مکرر جنابان آقایان منتظری و دکتر بهشتی مسؤولیت جلسه را داشتند و تغییراتی که برادران ما احیاناً در اینجا در موضوعی از موضوعات مورد بحث داشتند تذکر دادند که هر گوینده‏ای که در اینجا سخن می‏گوید نظر خودش را بیان می‏کند بلکه آن‏چه که در تخیلات و در افکارش هست همان را بیان می‏کند و نظر فرد نظر جمع نیست و از همه شنوندگان و بینندگان تقاضا شده بود تعبیرات افراد را به حساب خودشان بگذارند نه به حساب اسلام و نه به حساب جمع نمایندگان. پریروز یکی از برادران ما که در اینجا صحبت می‏فرمودند و در تعبیرشان شاید این تعبیر برای تعدادی برادران و خواهران ما ناخوشایند و ناگوار بود جناب آقای فاتحی یک مطلبی را فرمودند و در مفهوم صحبت‏شان یک نکته‏ای و یا یک تعبیری وجود داشت که دنباله آن تعبیر تلفن‏ها و اعتراضات متعددی از طرف خواهران به اینجا شد و خوشبختانه امروز هم یکی از خواهران تلفنی در همین زمینه اینجا کرد و من با آن مواجه بودم پس از گفت و گو توانستم با آن خواهر عزیز در صحبت به تفاهم برسیم. تردیدی نیست که انقلاب ما یکی از اثرات عمیقی که در سراسر زندگی ملت ما باقی گذاشت در رابطه با زن در جامعه ما بود. ما هنوز یادمان نرفته است که دو سال یا سه سال قبل حقوق مسلم مشروعی که برای زنان بافضیلت و باتقوا و مسلمان و متعهدمان در این مملکت وجود داشت بعضی از افراد در این کشور بودند که از دادن چنین حقوق و امتیازی که حق مسلم آنها بود از دادن آن حقوق برای خواهران‏مان امتناع ورزیدند. ولی این انقلاب آن‏چنان توانست راه را برای استفاده خواهران تا جهت رسیدن به حق مشروعشان باز بکند که در مرحله‏ای قرار گرفته که برای ما در گذشته قابل تصور نبود و میلیون‏ها نفر ایرانی با چشم خودشان از تلویزیون دیدند که خواهران مسلمان‏مان در کنار امام پشت میکروفون ایستادند و در برابر ده‏ها هزار نفر جمعیت صحبت کردند و مطالب حق اسلامی خودشان را بیان کردند و الان در نوع مراحل و حرکت انقلابی جامعه ما از برکت وجود زنان استفاده کرده و می‏کنند و نقش آنها در انقلاب تا آنجا بود که حتی در یکی از دیدارهای امام صریحاً به خواهران‏مان فرمودند که نقش شما در این انقلاب بیشتر از مردان بوده است این تعبیر امام بود و از آنها خواهش می‏کنم که باز آن اصلی که کراراً رویش صحبت شده است که هر حرف هر کسی را به حساب همان کس بگذارند و مسؤولیت در تعبیری مربوط به شخص گوینده است، در رابطه با جمع. خواهران ما در تلویزیون دیدند که در همان جا تعدادی از نمایندگان برخاستند و به آن تعبیر اعتراض کردند و من‏جمله خود من در آنجا بر خاستم و اعتراض کردم از این نظر خواستم از آن «تعبیر از محضر خواهران پوزش بطلبم و مطمئن باشند که در این رابطه میزان برای آنها بیان نظرات امام است و آنها دیدند و دنیا دیده است که امام در برداشتی که از حقوق زن و نقشی که زن در انقلاب اصیل جامعه ما داشت تا کجا بود و تا چه حد بود آن‏چه را که می‏توانند به حساب اسلام بگذارند. گفته‏های امام زمان در این رابطه بود که در سراسر جهان پخش شد و نمایندگان دیگری که در اینجا تشریف دارند هر کدام مسؤول کار خودشان و وظیفه خودشان هستند و اجازه ندهند از چنین مسائل‏شان که پیش می‏آید احیاناً خدای نکرده دیگران سوءاستفاده کنند و در زمینه‏ای باشد که بشود از آن بهره‏برداری‏های نادرستی‏
Majlis:1 Volume:3 Sessions:51-67 Page:1816
بشود امیدوارم که ما زنان‏مان و مردان‏مان طبق موازین اسلامی در این حرکت کلی انقلاب به پیش برویم هم‏اکنون هم خواهران‏مان در کنار برادران انقلابی‏مان در داخل سفارت سابق آمریکا و لانه جاسوسی آمریکا در این کشور به کارشان مشغول هستند و اشتغال این لانه جاسوسی به وسیله برادران و خواهران‏مان هر دو انجام شد و من شب اول در آنجا ناظر بودم که به محضر آنها رفتم و شرفیاب شدم در حالی که تعدادی از خواهران‏مان سلاح به دوش داشتند مشغول پاسداری بودند در دل شب با حفظ همه موازین و اصول اسلامی والسلام.
رئیس- بسیار متشکر، آقای فاتحی مطلبی داشتید بفرمایید.
فاتحی- می‏خواستم ضمن تأیید مطالب جناب آقای هاشمی‏نژاد که نظر به تعبیر بوده است بنده نظرم همین است که «مَنْ عَمِلَ صالِحاً مِنْ ذَکَرٍ أَوْ أُنْثى وَ هُوَ مُؤْمِنٌ فَلَنُحْیِیَنَّهُ حَیاهً طَیِّبَه» از نظر عمل اکتسابی بین زن و مرد فرق نیست حتی زن می‏تواند از نظر تکامل روحی تا آن حد برسد که از مرد هم بالاتر بزند و به مقام والاتری ارتقا پیدا کند و اما بحثی که آن روز داشتم بنده این‏طور به عرض رساندم گفتم به طور کلی عواطف در زن بیشتر است و حالت تفکر و تعقل در مرد بیشتر است. و آن یک مسأله طبیعی است که تمام افرادی که در بررسی‏های روحی و فکری و جسمی و بدنی زن و مرد بحث کرده‏اند و مطالعه کرده‏اند این معنی را گواهی می‏کنند و بحث‏مان این بود که در اسلام هم آن‏چه که مربوط به حکومت قضاوت است در اسلام این معنی را نظر دارید که ...
هاشمی‏نژاد- آقای فاتحی خواهش می‏کنم بنده آن‏طوری که بایستی تعبیر شود تعبیر کردم دیگر شما بیش از آن تعبیرش نکنید.
فاتحی- در نظر دارید که همان‏طوری که امام فرمودند اگر این زن‏ها نبودند مردها را وادار نمی‏کردند این انقلاب ما به ثمر نمی‏رسید، این زنان بودند که مردان و جوانان و جگرگوشه خودشان را آن‏چنان تربیت نمی‏کردند و تحریک می‏کردند که اینها به میادین بروند و در مقابل مسلسل‏ها و سنگرها قرار بگیرند و انقلاب مقدس اسلامی به ثمر برسانند این سوءتفاهمی بود ان‏شاء الله منتفی شد.
رئیس- خیلی ممنون، با اینان تعداد چهل و هشت نفر جلسه رسمیت خودش را اعلام می‏کند جلسه رسمی است. اعوذ بالله من الشیطان الرجیم. بسم الله الرحمن الرحیم. ضمن طومارهای زیادی که از تهران و از نقاط مختلف کشور به عنوان پشتیبانی از رهبر انقلاب امام خمینی و از مجلس خبرگان و قانون اساسی رسیده است یک طوماری هم به وسیله برادران‏مان جناب آقای فاتحی از اهالی محترم قروه و سریش‏آباد رسیده است که در حدود بیست هزار امضاء دارد به عنوان پشتیبانی از مصوبات مجلس خبرگان، ما ضمن تشکر از همه برادران و خواهران مسلمان که با عنایت خاص خودشان به این مجلس توجه دارند ضمن تشکر از آنها از خدای بزرگ خواهانیم که وظیفه‏ای را که خدا و ملت بزرگ و مسلمان ایران به عهده ما محول نموده است بتوانیم به خوبی انجام بدهیم. ضمناً می‏خواهیم خدمت آقایان عرض بکنم و آنهایی هم که خارج از مجلس هستند به همین وسیله صدای من به آنها برسد که آخرین جلسه ما روز پنج‏شنبه تمام می‏شود. (یکی از نمایندگان- جناب آقای منتظری پیش از ظهر پنج‏شنبه ...) اجازه بفرمایید عرض می‏کنم ما برای این‏که مقدمه‏ای که نوشته شده است بررسی کنیم و اصلاح کنیم و همین‏طور برای اصول مصوب یک بررسی نهایی داریم فردا صبح و عصر کمیسیون‏
Majlis:1 Volume:3 Sessions:51-67 Page:1817
مشترک هست تقاضا می‏کنم از آقایانی که در جلسه حاضرند و آنهایی که خارج از مجلس هستند توجه داشته باشند برای بررسی نهایی اصول مصوب و همچنین برای بررسی مقدمه‏ای که نوشته شده در کمیسیون مشترک صبح و عصر فردا چهارشنبه بیست و سوم آبان حضور پیدا نمایند از آقایان محترم چه آنهایی که حاضرند و چه آنها که غایبند تقاضا می‏شود همه در کمیسیون مشترک صبح و عصر شرکت کنند و زود هم تشریف بیاورند چون کارمان خیلی زیاد و فشرده است می‏خواهیم ان شاءالله فردا شب تمام این کارها را تمام کنیم یعنی بررسی مقدمه و بررسی مختصری هم برای این اصول داریم، بررسی اینها تمام بشود یک قسمت از اصول بررسی شده است و یک قسمت از بررسی اصول هم باقیمانده است و برای پنج‏شنبه قبل از ظهر ساعت نه آخرین جلسه علنی در اینجا تشکیل می‏شود از همه آقایان نمایندگان مجلس خبرگان انتظار داریم در هر جای کشور هستند این زحمت به خودشان هموار کنند و قبول زحمت نموده و برای قبل از ظهر روز پنج‏شنبه پس‏فردا، ساعت نه صبح در جلسه علنی تشریف بیاورند و برای این‏که آخرین جلسه است و می‏خواهیم ان شاء الله قانون اساسی تنظیم شده به امضای آقایان نمایندگان برسد و در اختیار ملت عزیز ایران گذاشته شود بنابراین از آقایان انتظار داریم اگر کاری هم دارند آن را کنار بگذارند و تعطیل کنند و در جلسه علنی پس‏فردا، (روز پنج‏شنبه) تشریف بیاورند و توجه هم داشته باشند که در جلسه علنی پس‏فردا، دیگر هر کسی باز روی عبارت اظهارنظر بکند و اظهارات و نظرات آن شخص مورد توجه قرار بگیرد. هر کس نظری دارد فردا روز چهارشنبه در کمیسیون مشترک صبح و عصر شرکت کند و نظرات خودش را بگوید بعداً باز پس‏فردا، نگویند ما نبودیم برای این‏که ادامه جلسه دیگر برای ما میسر نیست. البته آقایان این نکته را توجه داشته باشند در این بررسی نهایی تغییر ماهوی در اصول داده نمی‏شود بلکه مثلًا شاید کلمه‏ای «و» را جلو، عقب داده شود که هیچ به معنی ماهیت و به محتوا ضرر نمی‏زند خلاصه آقایان مطمئن باشند که ما نمی‏خواهیم بیاییم به ماهیت و در معنای اصل تغییر و تحول بدهیم، بعضی‏ها هم اصل تازه‏ای و یا طرح تازه‏ای بیاورند به تصور این‏که ما شاید بخواهیم یک اصل قانون اساسی درست کنیم نه چنین نیست. قانون اساسی را قبلًا طرح و بررسی کردیم و مدت سه ماه این اصول را بررسی کردیم کسی فکر نکند همه اینها خراب است و باید دور ریخته شود و می‏خواهیم از نو یک قانون اساسی تازه‏ای درست کنیم و مجلس خبرگان جدیدی تشکیل بدهیم نه این‏طور نیست. این برای ما اساسی و عملی نیست بنابراین غیر از این چهار اصلی که داریم در این جلسه الان مطرح می‏کنیم و ان شاء الله در همین جلسه کارش تمام می‏شود دیگر ما اصل جدید نداریم و اصل تازه‏ای و عبارت تازه‏ای که برای متمم یا مثلًا فرض بفرمایید برای تجدید نظری اگر در آینده لازم باشد باز ممکن است ان شاء الله در آینده مجلس خبرگان تشکیل بدهند و همیشه قانون‏های اساسی، متمم هم داشته است برای این‏که ما همه بشریم و غیر از معصومین سلام الله علیهم اجمعین همه جایز الخطا هستیم نمی‏توانیم بگوییم که خطا نمی‏کنیم ولی آقایان آن اندازه‏ای که قدرت و توانایی و امکان داشتند به پیشنهادهای قانون اساسی که اشخاص مختلف ارسال نموده بودند و آنها مراجعه کردند و بررسی و تحقیق به عمل آورند و بالاخره بدون این‏که فشاری و یا زوری باشد و با اکثریت آراء که دو سوم مجموع نمایندگان است یعنی چهل و هشت نفر همه اصول تصویب شد. ما اگر یک اصل چهل و هفت رأی می‏آورد آن اصل را رد می‏کردیم و تصویب نمی‏کردیم‏
Majlis:1 Volume:3 Sessions:51-67 Page:1818
با اکثریت چهل و هشت رأی یعنی هر یک از این اصول چهل و هشت نفر اقلًا رأی داده‏اند این اقلش هست و الا بعضی از اصول به اتفاق آراء تصویب شده و بعضی از اصول اکثریت خیلی قاطع داشته است خلاصه قریب به اتفاق آن‏چه که کمتر از همه رأی داشته است، از چهل و هشت رأی کمتر نبوده است بنابراین این اصول به تصویب آقایان نمایندگان خبرگان که نمایندگان محترم ملت ایران بوده‏اند رسیده است فقط روز پنج‏شنبه برای امضاء کردن اصول است که در دسترس خواهران و برادران‏مان ان شاء الله امیدواریم که هم در کمیسیون‏های مشترک فردا روز چهارشنبه صبح و عصر آقایان نمایندگان شرکت می‏کنند و هم در جلسه علنی روز پنج شنبه پس‏فردا از ساعت نه قبل از ظهر این‏که گفتیم زن‏ها دخالت نکنند نه از باب این است که حقی از آنها گرفته شود بلکه از جهت این است که کارها که مردها انجام می‏دهند مسؤولیت و بار سنگینی است و از این لحاظ است که نمی‏خواهند بار سنگینی به دوش زن‏ها بگذارند و الا حق خانم‏ها محفوظ است و حرمت و احترام آنان محفوظ است اصولًا اگر زن‏ها نبودند مردها از کجا به وجود می‏آمدند همین زن‏ها و خانم‏ها بودند که جوانان را برای انقلاب تشویق می‏کردند. آقای حجتی کرمانی بفرمایید.
حجتی کرمانی- آن طرحی که ما داده بودیم، به مردم وعده داده بودیم که آن را در مجلس طرح می‏کنیم، بعضی‏ها مراجعه می‏کنند که چه وقت طرح می‏کنید؟
رئیس- در کمیسیون که طرح شد، من خودم هم نظری داشتم آقای حجتی، بعد دیدم در کمیسیون اکثریت نیاورد. طرح را وقتی می‏شود به جلسه علنی آورد که اکثریت در کمیسیون رأی بدهند و متأسفانه این طرح را شما وقتی دادید که اصول قانون اساسی تصویب شده بود و اگر این طرح در آن بخواهد مطرح بشود بدین معنی است که ما باید اقلًا سی اصل از اصول تصویب شده را به هم بزنیم، که در واقع می‏شود قانون اساسی جدیدی. بنابراین من از شما خواهش می‏کنم که دیگر آن طرح مسکوت عنه بشود وگرنه باید از نو معرکه بگیریم. (حجتی کرمانی- پس اقلًا ...) می‏دانم نظر شما شورای جمهوری بوده منتها با یک ترکیب خاصی، خود من هم نظرم شورای جمهوری بود و در آن پیش‏نویس هم که نوشته‏ام نظرم را هم مطرح کرده‏ام البته شما و آقای غفوری زحمت کشیده‏اید. نظری است و نظرتان هم محترم است ولی الان دیگر این معنی را نمی‏شود مطرح کرد، یعنی اکثریت نمی‏آورند (یزدی- در جلسه مشترک هم مطرح شد.) در جلسه مشترک هم من حرف‏هایم را زدم، هم شما طرحتان را گفتید و دیدیم اکثریت نمی‏آورند و ما بنا را بر این گذاشته بودیم که وقتی اکثریت حاصل نشد دیگر اینجا بحث نکنیم. اجمالًا برای برادران و خواهران ایران هر جا هستند توضیح می‏دهم که طرحی را که جناب آقای غفوری و جناب آقای حجتی داشتند، شورای جمهوری بود آن‏هم به ترتیب خاصی که یازده نفر باشند خود من هم نظر داشتم به شورایی بودن اما نه به آن ترتیب ولی در کمیسیون مشترک مورد تصویب قرار نگرفت و بنابراین ما تشکر می‏کنیم که شما زحمت کشیدید و طرح‏تان را ارائه کردید.
حجتی کرمانی- پس ترتیبی بدهید که مردم مطلع بشوند.
رئیس- حالا اجازه بدهید دستور جلسه را ...
کریمی- اجازه بفرمایید من هم یک کلمه اضافه کنم (با اجازه شما و آقایان) این طرح را اکثر آقایان مطالعه کردند و بنده هم مطالعه کردم و تنها عذر بنده و سایر رفقا که اطلاع‏
Majlis:1 Volume:3 Sessions:51-67 Page:1819
دارند، این است که ما یک ترکیبی برای قانون اساسی پیش‏بینی کردیم و تصویب شد و چون وقت نداریم این را مطرح نمی‏کنیم. این طرحی است که بنده مطالعه کردم و عده‏ای از آقایان هم مطالعه کردند ولی نپسندیدند و اگر هم الان طرح بشود باز هم رأی نمی‏آورند.
فارسی- آراء موافق هم به ده رأی نرسید.
حجتی کرمانی- در هر صورت در اختیار مردم بگذارید.
رئیس- حالا اجازه بدهید بپردازیم به دستور جلسه.
کرمی- ما الان چهل و نه نفر هستیم و باید چهل و هشت رأی موافق داشته باشیم تا اصلی تصویب شود شما چطور با این عده اصول را مطرح می‏فرمایید؟ بهتر است که این دو ساعت (از ساعت چهار تا شش) را برویم به کمیسیون مشترک و مقابله بکنیم نشستن در اینجا فایده ندارد.
رئیس- آقای عضدی طوماری دارند به امضاء بیش از دویست و پنجاه دانشجو رسیده که ایشان به خاطر تشویق دانشجویان می‏خواهند به نظر آقایان برسانند و چند دقیقه‏ای توضیح بدهند. بفرمایید آقای عضدی.
سبحانی- بعضی از این اصول مسلمات است و در جلسه از اصول مسلم تلقی شده فقط بعضی ممکن است نباشد.
مکارم شیرازی- از اصل ما قبل آخر که مخالف ندارد شروع بفرمایید تا آقایان هم برسند.
عضدی- طوماری است که آقایان دانشجویان آورده‏اند و دویست و پنجاه امضاء دارد. آنان خواسته‏هایی دارند که من عیناً روی کاغذ آورده‏ام و می‏خوانم در قانون اساسی باید اصول اقتصاد اسلامی منظور گردد.
ما دانشجویان دانشگاه تهران از نمایندگان شورای نگهبان تقاضا داریم که اصول زیر را در سمینار بررسی اقتصاد اسلامی مطرح گردیده است به شرح زیر در قانون اساسی منظور گردد:
1- اقتصاد جمهوری اسلامی ایران باید از هرگونه آثار سرمایه‏داری و شبه سرمایه‏داری و استثماری تصفیه گردد. بدین منظور باید انقلاب اقتصادی در تمام شؤون کشور به وجود آمده استقلال یابد.
2- تمامی عوامل تولید که تولید انبوه می‏کنند در مالکیت امام و امت باشد و زیر نظر شورای عالی اقتصادی اداره می‏شود و منافع آن باید در جهت منافع عموم به کار رود.
3- براساس اصل ولایت فقیه تمامی اموال در تحت ولایت امام و نایب امام قرار دارد و وی با مشورت با شورای اقتصادی در مورد آنها تصمیم می‏گیرد و همچنین حداکثری برای ثروت افراد تعیین می‏نماید.
4- ابزار تولید صنعتی در مالکیت عمومی است و هیچ بخش خصوصی نمی‏تواند آنها را به مالکیت خود درآورد و فقط ابزار تولید دستی و ابزار تولید ماشینی کوچک شامل این قانون نمی‏شود.
5- برای تمامی آحاد ملت باید کار مولد ایجاد نمود تا هر کس بتواند بر اساس تعداد و انتخاب خود کار مناسب را برگزیند و دولت اسلامی بر این اساس وظیفه دارد نیروی انسانی‏
Majlis:1 Volume:3 Sessions:51-67 Page:1820
را در جهت بر آوردن نیازهای اقتصادی جامعه اسلامی برنامه‏ریزی نموده و آموزش و تخصص دهد ولی مالکیت ابزار تولید مطابق قوانین فوق خواهد بود.
6- تولید و واردات و صادرات کشور را باید وزرای عالی اقتصادی براساس موازین اسلامی برنامه‏ریزی نماید و به گونه‏ای که تمامی نیازهای ضروری عمومی به حد کفاف تأمین گردد و اقتصاد کشور در جهت هدف‏های اسلامی رشد کند.
7- ربا برای همیشه ممنوع است و بیع و نظام بازار و سیستم توزیع کالا باید براساس اقتصاد اسلامی برنامه‏ریزی شود.
8- توزیع ثروت باید عادلانه باشد و حاصل کار هر کس به خودش برگردد و اختلاف فاحش در آمدها از بین برود.
اجازه بفرمایید یک توضیح کوچکی بدهم. ما خیلی از این خواسته‏های دانشجویان عزیز را در بخش اقتصادی آوردیم و فقط یکی، دو مورد است که نیامده و درباره آنها هم به اندازه کافی در اینجا بحث شده است آقایانی که در اینجا هستند اکثراً صاحب‏نظر هستند و هم در اقتصاد اسلامی، هم در فقه و هم در اقتصاد کلاسیک و دانشگاهی، بنابراین روی این یکی دو خواسته که نیامده به قدر کافی بحث شده گذشته از این، در گروه اقتصاد آقایانی که تشریف داشتند ضمن این‏که خودشان اکثراً صاحب‏نظر بودند پیشنهادات رسیده را نیز بررسی کرده و از صاحب‏نظران اقتصاد چه اقتصاد اسلامی و چه اقتصاد غیر اسلامی دعوت کردیم و خیلی‏ها آمدند به جلسه ما همین حالا چند تا از آقایان اینجا هستند. آقای موسوی اصفهانی اینجا تشریف دارند. یکی از برادران مصاحبه کردند و خود ایشان به گروه ما تشریف آوردند بدون آن‏که پیشنهاد بدهند که مثلًا این اصل باید حذف بشود یا اصلی باید اضافه بشود فقط نظرشان روی کلمات و جملات بود.
موسوی اصفهانی- آقای عضدی اسم ببرید مانعی ندارد.
عضدی- چون من تصمیم دارم پاسخ بدهم و در همان روزنامه مقاله بنویسم لزومی نمی‏بینم که اسم ببرم.
حجتی کرمانی- آن‏که توی کمیسیون بود غیر از این بود که تصویب شد.
عضدی- عرضم این است که آن آقایانی که در آن کمیسیون هستند همه می‏دانید که کسانی هستند که در فقه تبحر دارند هم در اقتصاد کلاسیک و هم خواسته‏های دانشجویان عزیز اکثراً در اصول ما آمده و آن مورد که نیامده (تکرار می‏کنم) بحث شده بود و دلیل قانع‏کننده‏ای بوده که نیامده و آنان می‏توانند مراجعه بکنند به صورت جلسات و باز هم پس از این به این مقالات پاسخ داده خواهد شد و آقایان خواهند رفت در تلویزیون تا این اصولی را که تصویب شده، توجیه کنند والسلام علیکم.
2- طرح اصل مربوط به صدور حکم یک درجه‏ای‏
رئیس- موفق باشید ان شاء الله. اعوذ بالله من الشیطان الرجیم. در اقتصاد اسلامی ... (حجتی کرمانی- چند نفر آنجا بودند.) (عضدی- آقای علی تهرانی بودند ...) (حجتی کرمانی- به شما می‏گویند اکثراً هم در اینجا بودند. راست بگویید آقا.)
دکتر بهشتی- آقای حجتی بحث نفرمایید.
Majlis:1 Volume:3 Sessions:51-67 Page:1821
موسوی جزایری- اجازه بدهید من عرض کنم در کمیسیون آقای موسوی اصفهانی بودند و آقای دکتر عضدی هم که متخصص اقتصاد هستند بودند.
عضدی- در هر حال عرضم این بود که خواسته‏های دانشجویان عزیز را برایتان خلاصه بکنم و رفع زحمت بکنم.
رئیس- بسم الله الرحمن الرحیم. با اجازه آقایان چون عده کمی تشریف آورده‏اند از این اصل ما قبل آخر می‏خوانیم که مختصر هم هست اصل «صدور حکم، یک درجه‏ای است جز در مواردی که قانون طبق موازین فقهی تجدیدنظر را تجویز نماید». این اصل مربوط است به باب قضا و فکر می‏کنم حرفی هم رویش نیست. (خامنه‏ای- من مخالفم). آقای قریشی اشکال شما چیست؟
قریشی- بعد از «صدور حکم» کلمه‏ای اضافه کنید مثلًا «... در دادگاه‏های اسلامی».
رئیس- در باب قضا که گذاشتیم معلوم می‏شود مربوط به اصول قضاوت است. آقای خامنه‏ای بفرمایید. (خامنه‏ای- من مخالفم). آقای غفوری بفرمایید.
گلزاده غفوری- اولًا این اصل مربوط به قانون اساسی نیست و ثانیاً در عمل اشکالاتی تولید می‏کند و آن اعتبار قضائی را به‏خصوص با این وضعی که ما در پیش داریم و باید رویش تجربه بشود از بین می‏برد.
رئیس- پس شما مخالفید. (غفوری- باید در قانون محاکمات نوشته بشود). آقای رشیدیان بفرمایید.
رشیدیان- بنده یک سؤال دارم، اینجا اگر توضیح داده شود «پس از بررسی کافی و اثبات جرم ...»
رئیس- از جمله صدور حکم معلوم است که قاضی کارش را کرده و حکمش را داده.
رشیدیان- یک مسأله دیگر این است با توجه به این‏که ما سابقه تجربه قضائی به صورت مدون نداریم، بهتر نیست که یک مقدار تجدیدنظر بکنیم؟
هاشمی‏نژاد- مشخص بشود که اصلًا از نظر اسلام رسیدگی چطوری است، یک درجه‏ای یا دو درجه‏ای؟
رشیدیان- آقا من از آقای منتظری سؤال می‏کنم اگر جوابی دارند می‏دهند.
رئیس- «صدور حکم یک درجه‏ای است» یعنی موضوع با همه مقدماتش به دادگاه که می‏رود، استماع دلایل و گواهی شهود و تمام مقدمات که انجام می‏شود آن‏وقت قاضی حکم می‏کند، این حکم قطعی است و دیگر قابل استیناف نیست، مگر این‏که از نظر موازین فقهی مجوزی برای تجدیدنظر داشته باشیم چون حکم قاضی قاطع بوده و حکم فصل خصومت می‏کند.
رشیدیان- حالا اگر آن مجرم با سند کافی اعتراض کرد گفت که این حکم غیر شرعی است چه می‏شود؟
رئیس- این بر طبق موازین فقهی معنایش این است که اگر یک جایی ثابت شد که حکمی خطاست، تجدیدنظر بکند.
رشیدیان- پس از اعتراض وارد می‏شود.
صدوقی- اگر اعتراض مستند به دلیل باشد، درست است.
رئیس- آقای فوزی. (فوزی- من مخالفم). آقای مکارم بفرمایید. (مکارم- من موافقم). آقای رحمانی بفرمایید.
 (رحمانی- این وقتی است که موازین قضا بر طبق فقه اسلامی پیاده شود،
Majlis:1 Volume:3 Sessions:51-67 Page:1822
تصحیح بفرمایید.) ما فرض می‏کنیم که قوانین ما اسلامی است. (رحمانى- این‏طور می‏شود دیگر، وقتی که موازین اسلامی پیاده شود). آقای هاشمی حسینی بفرمایید. (هاشمی- موافقم) آقای آیت شما موافقید یا مخالف؟
دکتر آیت- توضیح است، ما اینجا نوشته‏ایم یک درجه‏ای مگر در مواردی که قانون استثنا می‏کند ولی ما یک مسأله دیوان عالی کشور داریم، درست است که ما در ماهیت وارد نمی‏شود، ولی یک وقت مانع آن کار نشود بعضی اوقات اعاده دادرسی داریم ....
رئیس- اعاده دادرسی اگر بر طبق موازین فقهی درست باشد، عیبی ندارد. خوب آقای خامنه‏ای بفرمایید به عنوان مخالف صحبت کنید، البته مختصر و مفید.
خامنه‏ای- بسم الله الرحمن الرحیم. در طلیعه اصل یک غلط بسیار بزرگ است که نویسندگان این را نمی‏دانم چه فکری پیش خودشان کرده‏اند چون وقتی که این کلمه را می‏گذاشتند من نبودم. می‏خواستم سؤال کنم ولی حالا که مخالفم نمی‏توانم سؤال کنم بلکه باید اعتراض کنم که «صدور حکم یک درجه‏ای است». چه معنی دارد چون «صدور حکم یک درجه‏ای است». یعنی حکم یک بار صادر می‏شود. این جمله منظوری را که ما داشتیم و در قانون هست و در قوانین کشورهای دیگر هم هست نمی‏رساند ... (صدوقی- اسلام می‏گوید). نه منظور این نیست. (موسوی تبریزی- منظور از نظر اسلام است).
خامنه‏ای- (در خطاب به موسوی تبریزی) آقا من که به اندازه شما می‏فهمم عجیب است، اجازه بفرمایید آقا. (صدوقی- مجتهد جامع الشرایط ...) اجازه بفرمایید آقای صدوقی روزهای آخر است همه کم حوصله‏اند و من هم کسالت دارم می‏خواهم بحث به مشاجره نکشد. دو کلمه بگویم و بروم. من آن را که فرمودید می‏دانم «صدور حکم یک درجه‏ای است» اصلش بود «رسیدگی یک درجه است». آن‏که شما می‏فرمایید مسأله، رسیدگی است یعنی مجموعاً از وقتی که دادگاه مشغول می‏شود به پرونده و مراحل مختلف تا صدور رأی و فراغت، این دوره رسیدگی نامیده می‏شود و یک درجه‏ای است یعنی پرونده یک بار مطرح می‏شود.
هاشمی‏نژاد- اتفاقاً این نیست.
رئیس- اجازه بفرمایید صحبت کنند، چون موافق جواب خواهد داد.
خامنه‏ای- اگر من و جناب‏عالی یکدیگر را نمی‏شناختیم مطلب قابل درک بود ولی شما که می‏دانید آن مقداری که می‏خواهید توضیح بدهید من می‏دانم. صدور حکم یک درجه‏ای است، منافات ندارد با این‏که رسیدگی چند درجه‏ای باشد، شما که این را نمی‏خواهید بگویید من منظور شما را می‏دانم و می‏گویم که جمله مفید منظور شما نیست، از این بگذریم، رسیدگی در هر دادگاهی قطعی است و به محکمه دیگر نباید برود و اما ملاک شرعی که ما داریم، و مقبول بنده هم هست، این استثنایی که فرمودید در فقه هم هست، به معنای این است که قاضی مجتهد کامل است و مجتهد بعد از آن‏که ما به تسلط وی و به موضوع حکم اعتماد کردیم صحیح نیست که حکمش را به دست محکمه‏ای دیگر بدهیم که آن را نقض کند، این‏هم صورت‏های مختلفی دارد، آنجایی است که قاضی باشد نه قاضی تحکیم، قاضی منصوب باشد و نصبش هم به لحاظ عقلانى هم لغو است و قاضی است و حکمی روی موازین داده است، اما یکی در همین مصداق‏
Majlis:1 Volume:3 Sessions:51-67 Page:1823
کوچک ما بحث می‏کنیم شما این را برای یک دادگستری که چهار هزار نفر مجتهد داشته باشد که نمی‏دهید، مجتهدینی هستند که در حدود مقررات اظهارنظر می‏توانند بکنند و به آن تسلط عمیقی که مجتهد مورد نظر شما در فقه دارد، نخواهند رسید، پس آن خطایی که شما شق دومش را در نظر گرفته‏اید و استثنا کرده‏اید منکر نیستید که مواردی خواهد بود که قاضی اشتباه بکند، در فقه غیر از این‏که در نامه‏ای از امام به شریح هست که فرمود احکامت را به عرضه کن، قبل از اجرا به من عرضه کن، یعنی احکام تو را نظر نهایی من قطعی خواهد کرد. یعنی حکم تو قطعی نیست، غیر از این ما در فقه داریم که (یعنی در عروه هست) از حکم قاضی شکایت شد به لحاظ عیب و علتی را به لحاظ شخص قاضی، یعنی صلاحیت شخصی به لحاظ تقوا و غیره، قابل رسیدگی هست، اینجا هم ما در نظر گرفته‏ایم جز در مواردی، یعنی استثنا کرده‏ایم پس این به آن صورت قطعی نبود.
هاشمی‏نژاد-- در اسلام اصل چیست آقای خامنه‏ای؟
خامنه‏ای-- اصل این است که اگر مجتهدی باشد جامع الشرایط، حکم او بدون ایراد و بدون استیناف باشد قطعی است و حرفی نیست که شما بخواهید حالا وضع کنید، در دادگاه‏ها هم اگر متضرر از یعنی آن که محکوم شده (محکوم علیه) شکایت استینافی نکند یک درجه‏ای و قطعی می‏شود، ده روز مهلت دارد، پس قبول کردید که در صورت اعتراض یک مواردی هست، و اعتراض با توجه به آن مطلب اولی که بنده عرض کردم، یعنی در خارج، قاضی، آن قاضی مورد نظر شما نیست و شما نمی‏توانید همین‏طور احکام را یک درجه‏ای بکنید و دست قضاتی بدهید که خودتان می‏گویید تسلط کامل ندارند، البته از جهت اخلاقی و غیره، ایرادی نداریم، صلاحیت‏های اخلاقی و شخصی هست، اما اگر شخصی پیدا شد و گفت حکم ایشان بر خلاف شرع نبوده، شما اینجا یکی از دو کار را باید بکنید یا استیناف قائل بشود که همان دو درجه‏ای می‏شود یا قائل به استیناف نشوید که در این صورت خلاف شرع عمل کرده‏اید برای این‏که فقه هم اجازه می‏دهد. پس ما اساساً چیزی به‏عنوان این‏که یک درجه‏ای باشد، ولو این‏که اعتراض بشود، نداریم و این‏که اعتراض نشود و یک درجه‏ای باشد الان هم هست برای این‏که استیناف و تمیز در صورتی است متضرر از حکم اعتراض بکند، پس این اصل چیزی را به دست نمی‏دهد جز این‏که یک اصلی است که جزء قانون اساسی نباید باشد، آن هم به این استحکام بعد یک نظامی را که هنوز سامان نگرفته شما یک دفعه یک درجه‏ای بکنید و قاضی یک درجه‏ای، یعنی حکمی که داد قطعی است ولو اشتباه کرده باشد. قاضی را در دادگاه نظامی تعقیب می‏کنند ولی حکم را عوض نمی‏کنند چون حکم قطعی قابل تعویض نیست. (موسوی تبریزی-- صدور حکم ...) (رئیس- اجازه بدهید صحبت بکنند). حالا می‏آیند جواب می‏دهند. خلاصه کلام آن‏که شما فرمودید اولًا خودش ناقض خودش است، یک درجه‏ای بودن عملًا در خارج، با توجه به واقع‏بینی که باید داشته باشیم، در دادگستری ایجاد اشکال خواهد کرد، یک درجه‏ای در صورتی است که اعتراض نشود، این در فقه هست، لزومی ندارد که بگوییم و اگر اعتراض بشود به هر حال خواهد بود و این دردی را دوا نمی‏کند جز این‏که گره بزند.
یزدی- استثنا هم گذاشته‏اید.
خامنه‏ای- استثنایی که شما گذاشته‏اید یک درجه‏ای را خراب کرده من از بیان خودتان استفاده می‏کنم.
Majlis:1 Volume:3 Sessions:51-67 Page:1824
رئیس-- آقای خامنه‏ای اگر کسی از شما سؤال می‏کند جواب ندهید. آقای یزدی موافق جواب می‏دهد، شما جواب ندهید.
خامنه‏ای-- اجازه بفرمایید قانون اساسی شما صد و شصت اصل بیشتر نیست یک چیزی بگویید که مفید فایده‏ای باشد. بنده نمی‏گویم که یک درجه‏ای بالکل نباشد با توجه به این‏که ذیلش ناقض صدر است، و مهم نیست که در قانون اساسی باشد بنده مخالفم که بر قانون اساسی باشد و این را بگذارید که بعداً در قانون مربوطه بحث کنند.
رئیس-- بسیار خوب، آقای مکارم بفرمایید به عنوان اولین موافق صحبت کنید.
مکارم شیرازی-- بسم الله الرحمن الرحیم. بنده تعجب کردم از بحثی که برادرمان آقای خامنه‏ای در زمینه این مسأله فرمودند برای این‏که سیستم قضائی اسلام تفاوت روشنی با سیستم قضائی غربی دارد. در سیستم قضائی غربی احکام، چند درجه‏ای هست همین اندازه که در دادگاه صالحی حکم شد، تنها با تقاضای یکی از متداعیین ممکن است دوباره در محکمه دیگری مورد بررسی قرار بگیرد ولی در اسلام چنین نیست، اگر در یک محکمه صالح حکم صادر شد دیگر مورد بررسی مجدد قرار نمی‏گیرد، ولی اسلام در اینجا محکم کاری کرده از کمیت دادگاه‏ها کم کرده و بر کیفیت افزوده یعنی شرایط قاضی را در حد بالا گرفته و آن شرایطی که اسلام برای قاضی قائل شده، سبب می‏شود که حکم یک مرحله‏ای استحکام احکام چند مرحله‏ای را داشته باشد و عیوبش را نداشته باشد ما در همین مملکت خودمان که سیستم قضائی آن سابقاً اقتباس از سیستم قضائی غرب شده بود، گرفتار همین مشکلات بودیم اشخاصی برای یک دعوای مختصر سال‏ها در دادگستری سرگردان بودند، هم بودجه مملکت مصرف می‏شود، هم اشخاص به حقشان نمی‏رسیدند، هم گاهی بیش از آن‏چه از نظر مالی مورد دعوی بود، باید خرج وکیل و آمد و شد بکنند، چه بهتر این‏که ما برگردیم به آن سیستم قضائی اسلام، که هم مملکت را از بلاتکلیفی نجات می‏دهد و هزاران پرونده در دادگستری متمرکز نمی‏شود و هم با افزایش کیفیت دادگاه از نظر کمیت صرفه‏جویی می‏شود و اصول اسلامی هم رعایت می‏گردد. و اما این‏که ایشان فرمودند که من می‏دانم که ملاک این حکم در اسلام این است که اگر قاضی جامع الشرایطی حکم بکند نمی‏شود حکمش را نقض کرد اما این قضاتی که ما داریم ولو از نظر اخلاقی صالح هستند ولی از نظر اجتهاد و مراحل عملی اسلامی صلاحیت ندارند، اگر این‏طور است پس برادر بفرمایید اینها احکامش باطل است، اگر نرسد به حد نصاب لازم قضا حکم باطل است، اگر به آن حد نصاب گرچه قاضی مجتهد عادل و یا مأذون از طرف مجتهد باشد بنا بر آن فتوایی که اجازه می‏دهند غیر مجتهد مسأله‏دان هم متصدی قضا بشود بالاخره به حد نصاب لازم قضا در اسلام این دادگاه‏های ما رسیده یا نرسیده اگر نرسد احکام نامشروع و باطل است اگر برسد حکم قاطع و تقاضای تجدیدنظر ممکن نیست منتها عرض کردم این عیبی نیست برای احکام قضائی اسلام چون آقایان می‏دانند آن‏قدر شرایط و محکم‏کاری درباره قاضی شده است که جبران می‏کند کمبود کیفیت را از نظر افزایش کیفیت بنابراین وقتی ما قبول کنیم دادگاه‏های ما برای آینده جامع الشرایط اسلامی هست احکام آنها قطعی خواهد بود وتقاضای استیناف نمی‏شود داد، بلی اگر فسادی ...
صدوقی-- جناب آقای مکارم اگر قاضی نباشد و حکم مرحله‏ای باشد در دومین هم همین اشکال را دارد و اگر مرحله اولی تمام نیست‏
Majlis:1 Volume:3 Sessions:51-67 Page:1825
استینافش هم تمام نیست و این اشکال در همه جا هست.
مکارم شیرازی-- ولی اگر فسادی در حکم پیدا بشود و قاضی جامع الشرایط نبوده باشد اگر مدارک قطعی بر ضد او پیدا بشود خوب این مطالب را هم در فقه ما گفته‏اند که احکام قاضی را در بعضی شرایط می‏شود ابطال کرد اما نه مثل سیستم سابق غربی که تقاضای استیناف بکنند کافی باشد برای تجدید حکم در اسلام تقاضای استیناف به تنهایی کافی نیست بلکه یک مدارک قطعی بر نقض باید باشد و این امر هم دراین حالت استثنا پیش‏بینی شده دیگر چه جای غصه‏ای است چون تصریح شده است جز در مواردی که قانون بر طبق موازین فقهی تجدیدنظر را تجویز می‏نماید و این‏که برادرمان آقای غفوری گفتند که این سبب می‏شود که دست و بال بسته شود با این استثنا ابداً دست و بال بسته نمی‏شود چون ما در قوانین آینده با موازین فقهی استثناهایش را کنارش می‏نویسم و این جز خیلی کلی هست و دست و بال را کاملًا باز گذاشته است و یک جمله هم فرمودند و آخرین جمله است که بنده عرض می‏کنم درباره شریح قاضی و امثال او که علی علیه السلام می‏فرمود وقتی می‏خواهی قضاوت کنی قبل از آن‏که احکام صادر کنی بیا به من بگو که معنای آن چند مرحله‏ای بودن است در حالی که مرحوم صاحب جواهر همین مسأله را متعرض می‏شود و می‏فرماید این دلیل بر این است که اشخاصی بودند که از نظر شرایط صلاحیت قضا نداشته‏اند برای این‏که قضا و قضاوتش درست نبود امام فرمود مدارک را بیاورید من قضاوت کنم بنابراین آن دادگاهی بوده است که قاضی آن صالح نبوده است نه این‏که صالح بوده است و امام می‏فرموده است تو قضاوت که می‏کنی یک بار دیگر من باید در آن تجدیدنظر کنم و دو مرحله‏اى بشود، و این را هم در فقه ما متعرض آن شده‏اند، و نیز این جمله را فرمودند که باید به جای آن رسیدگی گذاشته شود در حالی که رسیدگی ممکن است چند بار بشود.
امام وقتی قاضی از نظر اسلام (حکمت و قضیت) گفت دیگر قابل تجدیدنظر نیست مگر در صورت‏های استثنایی خاص، بنابراین رسیدگی مراحلش مانع ندارد اما حکم که صادر شد دیگر قابل استیناف نیست مگر در آن مواردی که در فقه استثنا شده است. (صدوقی بسیار متین بود).
پرورش-- آقای مکارم اگر در داستان شریح که می‏فرمایید قاضی ناصالح بود چگونه امام او را منصوب می‏کرد؟
مکارم شیرازی-- قضاتی بودند که قبلًا منصوب شده بودند و نمی‏شد که تغییرشان داد و تنها علاج این بوده است که باشند اما قضاوت قطعی نکنند.
خامنه‏ای-- یا این‏که لزوم دارد جایش اینجا هست و یا این‏که اگر اینجا نباشد صدمه‏ای به جایی نمی‏خورد.
مکارم شیرازی-- عرض کنم سازمان قضائی ما باید تغییر کند و فکر می‏کنم در جایش در قانون اساسی هست برای این‏که واقعاً تا به حال سازمان قضائی ما براساس چند مرحله‏ای بوده و یک مرحله‏ای بودن اصلًا سازمان قضائی را دگرگون می‏کند و آن‏چه که دگرگون کننده قانون اساسی باشد مسلماً بهتر است.
ر ئیس-- آقای موسوی تبریزی شما موافقید یا مخالف. (موسوی تبریزی-- بنده موافقم).
آقای جوادی شما؟
Majlis:1 Volume:3 Sessions:51-67 Page:1826
جوادی-- من می‏خواستم مطلبی را که ممکن بود آقای مکارم یادشان برود عرض کنم ولی چون فرمودند دیگر عرضی ندارم فقط باید بنویسیم «صدور حکم یک درجه‏ای غیر قابل نقض است جز در موارد ...» چون در فقه دو مطلب است یکی این‏که تعدد درجه بر نمی‏دارد یکی این‏که قابل نقض نیست این دو مطلب در یک جا نباید بیاید صدور کلمه یک درجه‏ای و غیر قابل نقض است جز در مواردی که قانون طبق موازین فقهی آنجایی که حاکم معزول می‏رود و قاضی جدید می‏آید حق تجدیدنظر از فقه اسلامی برای او هست.
رئیس-- این عبارت غیر قابل نقض را اگر آقایان موافق هستند که اضافه کنیم و با دست رأی بگیریم (هاشمی‏نژاد-- احتیاجی به رأی با دست ندارد، این موازین فقهی است) معنایش این است و این یک توضیح است. (صدوقی-- این توضیح عیبی ندارد). اجازه بفرمایید، آقای غفوری بفرمایید.
دکترغفوری-- حضرت علی علیه السلام در شرایط قاضی نوشته است که قاضی ابا ندارد «من الخیر الی الحق اذا عرفه» معلوم نبود خود قاضی هم اگردلایل جدیدی به دست آورد خودش حکم را می‏تواند عوض کند و تجدیدنظر کند صحبت این است به گفته حضرت علی که یک بی‏گناه چنان‏چه به مجازات برسد این خیلی بیشتر از آن بدی دارد که هزاران نفر گناهکار بخشوده شود.
رئیس-- اگر بنا باشد که اساس قاضی هم سست باشد و حکم، فصل خصومت نکند این بدتر است اگر بنویسیم طبق موازین فقهی شامل همه چیز می‏شود من برای رأی‏گیری می‏خوانم.
یزدی-- این جمله غیر قابل نقض را هم بیاورید.
حجتی کرمانی-- قاضی باید مجتهد باشد حالا در وضع فعلی اجبار پیدا کردیم که نود درصد قاضی‏هایمان غیر مجتهد باشند آن وقت چه می‏شود؟
رئیس-- ما داریم قانون اساسی اسلامی را می‏نویسیم.
حجتی کرمانی-- ما الان قاضی مجتهد که تمام مملکت را بپوشاند نداریم و عملًا پنجاه، شصت درصد قاضی غیر مجتهد داریم که باید معزول بشود.
رئیس-- این شرایط قضات را در جای دیگر نوشته‏ایم ربطی به این اصل ندارد اگر همین قضات هم از طرف مجتهد جامع الشرایط اجازه داشته باشند همان‏ها هم قاضی اسلامی می‏شوند و باز حکم او یک درجه‏ای است.
هاشمی‏نژاد-- ایشان می‏فرمایند ما قاضی یک درجه‏ای نداریم دو درجه‏ای داریم.
رئیس-- اصل را برای گرفتن رأی می‏خوانم.
فوزی-- آن مسأله‏ای که فرمودید مورد انکار نیست که قاضی مأذون از طرف مجتهد باشد بتواند حکم بدهد قدر این مسلم این است که خودش باید فقیه باشد.
رئیس-- ما در این اصل شرایط قاضی را که بحث نکردیم ما داریم در مورد یک درجه‏ای بودن حکم بحث می‏کنیم و ما راجع به حکم شرعی داریم صحبت می‏کنیم ما داریم مطابق موازین اسلام قانون می‏نویسیم اصل خوانده می‏شود.
ربانی املشی-- بعضی از آقایان شبهه دارند و می‏خواهند رأی مخالف بدهند به خاطر این‏که شاید این اصل شامل قضاوت‏های فعلی کشور یعنی قضاوت‏هایی را شامل نیست می‏گوییم اگر این جلسه را بنویسیم به قضاوت‏های واجد الشرایط اسلامی بعد بنویسیم‏
Majlis:1 Volume:3 Sessions:51-67 Page:1827
 «... صور حکم یک درجه‏ای ...»
رئیس-- ما در اصل 4 راجع به این مطلب نوشته‏ایم اجازه می‏فرمایید.
موسوی تبریزی-- اگر سیستم مملکتی ما در آینده سیستم قضائی اسلام است این همان حکم اسلامی است که مقررات آن در کتب قضا آمده است تمام احکام شرع یک درجه‏ای است و صدورش هم یک درجه‏ای است مگر آنجا که «اذا علم خطاء القاضی یا خطاء الشهود» اینجا است که دو درجه‏ای می‏شود.
رئیس-- مطابق اصل چهارم که ما گذرانده‏ایم تمام مقررات و قوانین جزایی مدنی هرچه هست باید مطابق موازین اسلام باشد یعنی اگر خلاف اسلام است باطل است و ارزش ندارد بحث ما در چارچوب اسلام است.
ربانی املشی-- صدور احکام اسلامی یک درجه‏ای که مانعی ندارد.
یزدی-- این مانع دارد یعنی زشت است که در قانون اساسی توضیح واضح داده بشود هر کسی این را بخواند به ما می‏خندد.
رئیس-- اصل را می‏خوانم:
 «صدو حکم یک درجه‏ای و غیر قابل نقض است جز در مواردی که قانون طبق موازین تجدیدنظر را تجویز نماید.»
لطفاً رأی بگیرید.
 (اخذ رأی به عمل آمد و نتیجه آن به‏شرح زیراعلام شد)
رئیس-- عده حاضر در جلسه هنگام اخذ رأی پنجاه و سه نفر، تعداد کل آراء پنجاه و پنج رأی، دو رأی به قید قرعه خارج شد، موافق چهل و چهار نفر، مخالف چهار نفر، ممتنع پنج نفر، رد شد.
3-- طرح اصل 84
رئیس-- اگر آقایان اجازه بفرمایید قبل از این‏که ما بقیه دستور را اجرا کنیم این اصل راکه جلوتر تصویب کرده‏ایم اصل پنجم با آن اصل هشتاد و چهار، یک هماهنگی لازم دارد این را مطمئن هستم که آقایان موافقت خواهند کرد چون این دو اصل تصویب شده فقط می‏خواهیم هماهنگی کنیم. هر کدام از آقایان این اصل را دارند ملاحظه می‏فرمایید.
 «اصل 84-- هرگاه یکی از فقهای واجد الشرایط مذکور در اصل پنجم این قانون از طرف اکثریت قاطع مردم به مرجعیت و رهبری شناخته و پذیرفته شده باشد همان‏گونه که در مورد مرجع عالی‏قدر تقلید و رهبر انقلاب آیت الله العظمی امام خمینی چنین شده است این رهبر ولایت امر و هم مسؤولیت‏های ناشی از آنان را بر عهده دارد.»
از این به بعد را دقت بفرمایید می‏آییم سر اصل پنجم و این یک اصلاح عبارتی است، می‏خواهیم اصل پنجم را با این‏که خواندم هماهنگ کنیم «در غیر این صورت خبرگاران منتخب مردم درباره همه کسانی که صلاحیت مرجعیت و رهبری دارند بررسی و مشورت می‏کند هرگاه یک مرجع را دارای برجستگی خاص برای رهبری بیابند ولو اکثریت نداشته باشند ولی خبرگان او را برجسته تشخیص دادند و او را به عنوان رهبر به مردم معرفی می‏نمایند و اگر نه سه یا پنج مرجع واجد الشرایط رهبری را به عنوان اعضای شورای رهبری تعیین و به مردم معرفی می‏کند»
Majlis:1 Volume:3 Sessions:51-67 Page:1828
پس مفاد این اصل این است که اگر یکی از مراجع خودش اکثریت طبیعی دارد احتیاج به خبرگان نیست و اگر اکثریت طبیعی نباشد مجلس خبرگان تشکیل می‏شود اگر از بین افراد یکی را دیدند برجستگی خاص دارد آن یک نفر را انتخاب می‏کنند اینجا خبرگان را آزاد گذاشته و اگر دیدند که همه هم‏سطح هستند یک شورایی تشکیل می‏دهند. این مفاد اصل 84 است، حالا اصل پنجم را بررسی می‏کنیم «در زمان غیبت حضرت ولی عصر عجل الله تعالی فرج جمهوری اسلامی ایران ولایت امر و امامت است بر عهده فقیه عادل و باتقوا، آگاه به زمان، شجاع، مدیر و مدبر است که اکثریت مردم او را به رهبری شناخته و پذیرفته باشند ...» «در صورتی که یک فرد چنین اکثریتی نداشته باشد شورایی مرکب از فقهای واجد الشرایط بالا عهده‏دار آن می‏گردند». این معنایش این است که اگر کسی اکثریت قطعی ندارد باید با نظر شورا باشد، این با آن اصل نمی‏خواند برای این‏که آن اصل می‏گفت اگر کسی اکثریت طبیعی نداشت خبرگان اگر دیدند یکی برجسته است او را انتخاب می‏کنند اگر برجستگی نیافتند شورا تشکیل می‏دهند. برای این‏که این دو اصل باهم هماهنگ باشند همین اصل پنج تا اینجا ... و در صورتی که ... گیری ندارد از این به بعد اگر عبارت را این‏طور بنویسیم هماهنگی پیدا می‏کند «و اگر چنین اکثریتی حاصل نگردید مجلس خبرگان مطابق قانون تشکیل می‏شود و فرد برجسته یا شورایی از فقهای واجد الشرایط فوق را به ولایت امر انتخاب می‏نماید».
رشیدیان- بنویسید اگر این‏طور نشد و چنان اکثریتی به دست نیاورد طبق اصل هشتاد و چهار عمل خواهد شد.
دکتر آیت- پیشنهاد آقای رشیدیان خوب است.
رئیس- و در صورتی که چنین اکثریتی حاصل نگردید مجلس خبرگان مطابق قانون تشکیل می‏شود و فرد برجسته و یا شورایی از فقهای واجدالشرایط فوق به ولایت امر انتخاب می‏نمایند.
سبحانی- ما گفتیم اول فرد برجسته، اگر برجسته نبود تکلیف را شورا معین می‏کند یا مطابق اصل هشتاد و چهار عمل خواهد شد.
رئیس- و در صورتی که هیچ فقیهی دارای چنین اکثریتی نباشد مطابق اصل هشتاد و چهار عمل می‏شود. (دکترآیت- این خوب است). دیگر رأی گرفتن نمی‏خواهد این دو اصل هر دو تصویب شده حالا آن را هماهنگ کرده‏ایم. (چند تن از نمایندگان- باید برای اضافه کردن یا کم کردن کلمه یا جمله‏ای به اصل، رأی بگیرید). در این اصل تغییری داده نشده است و اصل آن تصویب شده است.
موسوی تبریزی- هر تغییری در اصل احتیاج به رأی دارد.
رئیس- مثلًا در کمیسیون مشترک اگر یک «و» یا «،» اضافه می‏کنیم باید دوباره بیاوریم اینجا بخوانیم و رأی بگیریم؟
اشراقی- این تلفیق دو اصل است باید رأی گرفته شود.
کریمی- باید رأی بگیرید چون کم و زیاد می‏شود رأی می‏خواهد.
رئیس- احتیاج به رأی ندارد این دو اصل تصویب شده است فقط ما آن دو را با هم هماهنگ کردیم مطلب تازه‏ای ندارد.
این‏طور بنوسیم: در صورتی که هیچ فقیهی چنین اکثریتی نداشته باشد طبق اصل هشتاد و چهار یا شورای رهبری مرکب از فقهای واجدالشرایط بالا تعیین و عهده‏دار آن‏
Majlis:1 Volume:3 Sessions:51-67 Page:1829
می‏گردند یک کلمه (تعیین) باید به این جمله اضافه شود تا درست بشود.
رئیس- فقط می‏نویسیم مطابق اصل هشتاد و چهار عمل خواهد شد احتیاج به کلمه (تعیین) ندارد.
4- طرح اصل 2/ 87
رئیس- اصل 2/ 87 را برای رأی می‏خوانیم:
 «اصل 2/ 87- رهبر یا اعضای شورای رهبری جمهوری اسلامی ایران در زمان تصدی امر باید مقیم و ساکن ایران باشند و قانون اساسی جمهوری اسلامی ایران را پذیرفته باشند».
آقای موبد شهرزادی بفرمایید.
رستم شهرزادی- آیا در کشور، مسیحیان اجازه می‏دهند به پاپ ساکن ایتالیا دخالت در امور کشورهای دیگر بکند چون خارجی است اجازه دخالت نمی‏دهند حالا چرا بیاییم یک رهبر خارجی را در امور سیاست مملکت دخالت بدهیم؟
رئیس- اولًا در مذهب مسیح دین از سیاست جداست و ثانیاً پاپ در همه کشورهای مسیحی دخالت می‏کند، به دلیل انسانی نماینده فرستاده خدمت امام برای آمریکا وساطت بکند این بهترین دلیل است که در امور همه دنیا دخالت می‏کنند من اصل را برای رأی می‏خوانم «رهبر یا اعضای رهبری ...»
مکارم شیرازی- اگر تصویب بشود اسباب بهانه افراد می‏شود یا تصویب نشود، یا به صورت صحیحی باشد ما در مورد نخست وزیر شرایطی ننوشتیم اما اگر این اصل تصویب بشود بهانه قرار می‏گیرد در دست افراد مغرض و می‏گویند اینها مقیم بودن، ساکن بودند در ایران را شرط کرده‏اند اما تبعه ایران و ایرانی بودن را شرط نکرده‏اند بنابراین یک نفر خارجی ممکن است ساکن ایران بشود و فرمانده کل قوا هم بشود. (دکتر آیت- ما گفتیم اسلامی باشد). (عده‏ای از نمایندگان- باید پیرو مکتب اسلام باشد).
رئیس- معلوم می‏شود عده به آن اندازه نیست که این اصل رأی بیاورد وقت را تضییع نمی‏کنیم. فردا و پس‏فردا، تا ظهر وقت داریم مقدمه‏ای برای قانون اساسی تنظیم شده است امشب آن را به دقت بررسی کنید چون باید فردا در کمیسیون چک و اصلاح و بررسی شود از این جهت آقایان نظرات خودشان را یادداشت بفرمایند و همین‏طور اصول قانون اساسی که تصویب شده است فردا هم صبح، هم عصر در کمیسیون مشترک مورد بررسی قرار می‏گیرد. روز پنج‏شنبه از ساعت نه تا دوازده برای تصویب و امضای تمام قانون اساسی است آقایانی که در کمیسیون فردا تشریف ندارند پس‏فردا، حق ندارند بگویند ما غایب بودیم و اظهارنظر بکنند هر کسی راجع به الفاظ می‏خواهد اظهارنظر بکند باید فردا حتماً در کمیسیون حاضر شود زیرا اصلاحات لفظی به عمل خواهد آمد، هر کس می‏خواهد اظهارنظر کند در کمیسیون فردا شرکت بکند و روز پنج‏شنبه ظهر، ان شاء الله کار ما تمام است.
5- پایان جلسه‏
رئیس- جلسه را تعطیل می‏کنیم و جلسه علنی روز پنج‏شنبه ساعت نه خواهد بود.
 (جلسه ساعت هفده پایان یافت).
رئیس مجلس بررسی نهایی قانون اساسی- حسینعلی منتظری‏
</section>
Majlis:1 Volume:3 Sessions:51-67 Page:1831
<section type="session" number="67" title="جلسه شصت و هفتم">

 صورت مشروح مذاکرات مجلس بررسی نهایی قانون اساسی جمهوری اسلامی ایران‏

جلسه ساعت 25/ 9 دقیقه روز 24 آبان ماه 1358 هجری قمری برابر با بیست و چهارم ذیحجه 1399 هجری قمری به ریاست آیت الله حسینعلی منتظری تشکیل شد.
<section type="list" numbers="4">
فهرست مطالب:
1- بیانات رئیس پیرامون پایان کار مجلس بررسی نهایی قانون اساسی.
2- بیانات نایب رئیس‏
3- قرائت اصول مصوب قانون اساسی، امضاء آن به وسیله نمایندگان.
4- پایان جلسه‏
</section>
آقایان: دکتر حسن حبیبی وزیر فرهنگ و آموزش عالی و سخنگوی شورای انقلاب- محمد یوسف طاهری قزوینی وزیر راه و ترابری- دکتر اسلامی وزیر پست و تلگراف و تلفن- حجت الاسلام هاشمی رفسنجانی سرپرست وزارت کشور- محمد علی رجایی وزیر آموزش و پرورش- علی اکبر معین‏فر وزیر نفت- ناصر میناچی وزیر ارشاد ملی- دکتر کاظم یزدی معاون وزارت بهداری- دکتر ابراهیم یزدی- قطب‏زاده- قدوسی- سید علی خامنه‏ای- صدر حاج سید جوادی- مهدوی کنی و سفرای کشورهای اسلامی و خبرنگاران داخلی و خارجی و تماشاچیان در جلسه حضور داشتند.
دبیرخانه مجلس بررسی نهایی قانون اساسی‏
Majlis:1 Volume:3 Sessions:51-67 Page:1833
1- بیانات رئیس پیرامون پایان کار مجلس بررسی نهایی قانون اساسی‏
رئیس- اعوذ بالله من الشیطان الرجیم. بسم الله الرحمن الرحیم. «لَقَدْ أَرْسَلْنا رُسُلَنا بِالْبَیِّناتِ وَ أَنْزَلْنا مَعَهُمُ الْکِتابَ وَ الْمِیزانَ لِیَقُومَ النَّاسُ بِالْقِسْطِ وَ أَنْزَلْنَا الْحَدِیدَ فِیهِ بَأْسٌ شَدِیدٌ وَ مَنافِعُ لِلنَّاسِ». ملت مبارز ایران، برادران و خواهران گرامی بالاخره مجلس بررسی قانون اساسی کار خودش را به پایان رساند و این وظیفه خطیری که ملت ایران و رهبر بزرگ و علمای اعلام و مراجع عظام به عهده نمایندگان گذاشته بودند و وظیفه‏ای بود خدایی و الهی انجام دادند قانون اساسی در دوازده فصل مشتمل بر یکصد و هفتاد و پنج اصل تنظیم شد و در اختیار شما ملت قرار گرفته است با یک مقدمه و یک خاتمه‏ای مشتمل بر چند آیه و حدیث به عنوان نمونه از پایه‏های قانون اساسی. البته مشکلاتی که نمایندگان در این مدت داشتند یکی این بود که اظهارنظرهای زیادی از همه قشرهای ملت ایران رسیده بود وآقایان نمایندگان خودشان را موظف می‏دیدند که آنها را بررسی کنند وانگهی برای این‏که قانون محکم باشد از اول در آیین‏نامه قید شد که به هر اصلی اقلًا بایستی دو سوم مجموع نمایندگان رأی بدهند نه دو سوم عده حاضر در جلسه، دو سوم مجموع نمایندگان و قهراً برای خیلی از نمایندگان مشکلاتی پیدا می‏شد از باب این‏که از شهرهای خیلی دور بودند و وظیفه‏های سنگین دیگری بر دوش داشتند، گاهی می‏شد بعضی‏ها نمی‏توانستند شرکت کنند آن وقت در حقیقت تصویب هر اصلی محتاج بود به اکثریت قریب به اتفاق حاضرین و آن را هم همه خواهران و برادران توجه دارند که بالاخره هر کس فکری دارد فکرها مختلف است توافق اقلًا هفتاد و دو نفر، چهل و هشت نفر بود توافق چهل و هشت فکر و مغز در یک عبارت و جمله قهراً وقت می‏گیرد و حتی بعضی از اصل‏ها چهل و هفت رأی آورد و رد شد بنابراین، این متنی که از قانون اساسی در اختیار شما گذاشته شده است با حداقل چهل و هشت رأی بوده است و خیلی از اصول به اتفاق آراء یا اکثریت قریب به اتفاق بوده است و شاید فقط دو سه اصل با چهل و هشت رأی تصویب شده باشد و قهراً خانم، آقایان نمایندگانی که آن را امضاء می‏کنند به این معنی امضاء می‏کنند که اصول این قانون اساسی را اکثریت قریب به اتفاق نمایندگان تصویب کرده‏اند ضمناً از همه برادران و خواهرانی که در این مدت زحمت کشیدند و نظریات خودشان را درباره اصول این اساسی برای مجلس بررسی قانون اساسی فرستادند و همین‏طور از کارمندان و خدمه و اشخاصی که در اینجا در این مدت واقعاً زحمت کشیدند برای این‏که این نمایندگان هر کدام از شهرهای دوری به اینجا آمده بودند و قهراً مراجعین زیادی داشتند و اینجا رفت و آمد زیاد بود و کارمندان و کارگران و پاسدارانی که اینجا خدمت می‏کردند محتمل زحمت‏های زیادی می‏شدند، بعضی شب‏ها مجبور می‏شدند تا صبح بیدار بمانند مثل دیشب که برای تهیه این متن که الان در اختیار همه قرار گرفته است تا صبح کار می‏کردند اما از همه آنها تشکر می‏کنیم و از شورای انقلاب و وزراى‏
Majlis:1 Volume:3 Sessions:51-67 Page:1834
محترم و سفرا کشورهای برادران مسلمانمان که به جلسه تشریف آورده‏اند از همه‏شان تشکر می‏کنیم و به آنها خیر مقدم می‏گوییم که جلسه ما را مزین فرمودند، امیدواریم که قانون اساسی بالاخره مورد توجه ملت باشد و انتظارمان این است که خود ملت الحمدلله باسوادند به شایعه و حرف‏های خیلی گوش نکنند در درجه اول متن قانون اساسی را مطالعه بکنند همیشه مدرکشان «آقای می‏گویند» نباشد که مثلًا می‏گویند قانون اساسی چه‏جوری است و چه‏جوری بود! خودشان مطالعه بکنند البته ممکن است آقایان نمایندگان با بعضی جملاتی که در بعضی از اصول هست مخالفتی داشته باشند اما آن نظر شخص خودشان است و این را توجه دارید که مطلبی که بنا است با شور تصویب بشود در همه دنیا هیچ‏وقت اتفاق آراء حاصل نمی‏شود قهراً دو سوم مجموع نمایندگان بالاترین ملاک بوده است که ما قرار داده‏ایم برادران و خواهران ما در هر جا هستند و صدای ما را می‏شنوند این قانون اساسی را با دقت مطالعه کنند و ان شاء الله امیدواریم که هر چه زودتر شورای انقلاب و وزارت کشور وسایل رفراندوم یا همه‏پرسی را فراهم کنند تا هر چه زودتر کشور وضع مستقری پیدا کند برای این‏که دشمنان خارجی و ایادی آنها در داخل سعی دارند که این انقلاب پر شکوه ما را درآن توطئه کنند بنابراین هر چه زودتر باید وضع کشور ما استقرار پیدا کند و از همه برادران و خواهران می‏خواهم و تقاضا می‏کنم که همین‏طوره در همه‏پرسی راجع به جمهوری اسلامی تمام قشرها بدون انتظار مزد، خودشان فعالیت می‏کردند من اشخاصی را می‏دیدم که وضع مادیشان هم هیچ خوب نبود پول قرض می‏کردند و بنزین می‏خریدند برای ماشینشان و می‏رفتند در دهات و کمک می‏کردند و به وزارت کشور برای آن رفراندوم برای این‏که نیروی وزات کشور کم بود همه مردم خودشان را مسؤول این کار می‏دانستند چون انقلاب وابسته به همه است، انقلاب همگانی است همه اقشار ملت حتی اقلیت‏های دینی در این انقلاب سهیم بوده‏اند و انقلاب متعلق به خودشان است کشور متعلق به خودشان است بنابراین همه خودشان پاسدار انقلاب خواهند بود در این همه‏پرسی راجع به قانون اساسی ان شاء الله عنقریب انجام می‏شود، و همین‏طور در انتخابات بعد راجع به ریاست جمهوری و انتخاب نمایندگان مجلس شورای ملی، همه ملت باید وظیفه خودش بداند و درآن شرکت کند زیرا انقلاب اسلامی شده است تا حساب دولت و ملت از هم جدا نباشد، شما ملت خودتان در حقیقت دولت هستید، خودتان باید رئیس‏جمهور انتخاب کنید، خودتان بایستی مجلس شورای ملی را تشکیل بدهید و نمایندگان آن را انتخاب کنید، نمایندگانی که مورد نظرتان هستند، واجد شرایطاند، مسلمانند، متعهدند، به کشور علاقه دارند و می‏خواهند به برادران و خواهرانشان و به اسلام و مسلمین خدمت کنند. تمام این کوشش‏ها که شد و الحمدلله دارد برطرف می‏شود، ولو بعضی از عناصر می‏خواهند تخریب کنند و هر وقت به مناسبتی مسائل مختلفی را عنوان می‏کنند، گاهی اختلاف مذهبی را عنوان می‏کنند، گاهی اختلاف دیگر را و گاهی از برادران خودمان، برادران اهل سنت، که در کشور ما پاسداری واقعی کشورمان هستند، در کردستان، در بلوچستان در ترکمن صحرا در جنوب، توجه دارید که برادران اهل سنت، پاسداران کشور هستند و امیدواریم این پاسداری را خوب انجام بدهند و اگر چنان‏چه یک کسانی به عناوین مختلف می‏خواهند آنها را گول بزنند و از سایر برادرانشان جدا بکنند، توجه داشته باشید که بالاخره اسلام خواسته‏های آنها را بهتر تأمین‏
Majlis:1 Volume:3 Sessions:51-67 Page:1835
می‏کند تا کاخ کرملین یا کاخ سفید واشنگتن، اسلام، هزار و چهار صد سال قبل حقوق همه مسلمانان را محترم شمرده است و ائمه معصومین شیعه هم در زمان خودشان به این مسائل عنایت داشتند که وحدت کلمه بین مسلمانان محفوظ باشد، و دیدید رهبر انقلاب ما هم پیامی که امسال برای حجاج فرستاند مخصوصاً به همه حجاج دستور دادند که در نمازهای جماعت و جمعه و سایر اجتماعات برادران اهل سنت در مکه شرکت کنند و این را وظیفه همه شیعیان قرار دادند و این وظیفه‏ای است که ما سعی بکنیم در اتحاد و وحدت کلمه، چون کیان کشور ما و حفظ کشور ما وابسته به حفظ اسلام است، و اگر در این قانون اساسی که در اختیار ما ادعا کنیم که قانون اساسی که ما تنظیم کرده‏ایم صد در صد اشتباه ندارد، چون غیر از معصومین سلام الله علیهم اجمعین، همه افراد بشر خطاکارند، خداوند تبارک وتعالی می‏فرماید «وَ لَوْ کانَ مِنْ عِندِ غَیرِ اللَّهِ لَوَجَدُواْ فِیهِ اخْتِلَافًا کَثِیرًا» در قرآن، کتاب خدا، اشتباه و اشکالی پیدا نمی‏شود، ولی در نوشته‏های بشر بالاخره ممکن است اشتباه و اشکالی وجود داشته باشد. ما سعی خود را کرده‏ایم که در این قانون اساسی اشتباه نباشد، ولی خوب ممکن است ما خطا کرده باشیم. ما از همه مردم می‏خواهیم که این اصول مصوب را مطالعه کنند و در رفراندومی که در پیش داریم همه مردم، برادران اهل تسنن، برادران شیعه، مردها، زن‏ها و همه گروه‏ها، مثل همه‏پرسی‏های سابق ان شاء الله شرکت کنند و تا هرچه زودتر کشور ما، وضع ثابت و مستقلی پیدا کند. ضمناً از گرفتاری‏هایی که دراین مدت برای ارتش ما و برای پاسداران انقلاب در مرزهای کشور و در شهرها پیدا شد و بسیاری از افسران، سربازان، پاسداران شهید شدند، بایستی که مورد توجه همه ما باشد. برای همه آنها از خداوند طلب مغفرت می‏کنیم. شهادت امری است موروث از بزرگان ما، شهادت سبب کمال انسان است. راه رفتنی را انسان هرچه زودتر برود، زودتر سعادتمند شده است البته درصورتی که راه مستقیم را انتخاب کرده باشد و این راه، راه خدمت به میهن و خدمت به اسلام باشد، و ضمناً از مصیبتی که در اثر زلزله پریروز برای برادران و خواهران خراسانی ما پیدا شده است و عده‏ای مصیبت‏زده و داغدار شده‏اند، ضمن تسلیت به کسانی که داغ دیده‏اند و شهید داده‏اند، از خداوند برای شهدای آنها طلب مغفرت می‏کنیم. جلسه امروز برای این تشکیل شده است که مقدمه و اصول قانون اساسی خوانده بشود و آقایان نمایندگان هم امضاء بفرمایند تا برای آینده در حقیقت یک سندی باشد و عرض کردم که معنی امضاء یعنی این‏که دو سوم مجموع نمایندگان رأی داده‏اند. این، یک واقیعتی است. ضمناً از این‏که یکی از نمایندگان محترم ما، مرحوم آیت الله طالقانی به رحمت ایزدی پیوستند خوب است که امروز یادی هم از ایشان کنیم. خداوند ان اشاء الله درجات ایشان که عالی است متعالی کند و به بازماندگان ایشان هم اجر جزیل عنایت فرماید. والسلام علیکم و رحمه الله و برکاته. از آقای بهشتی می‏خواهم چنان‏چه فرمایشی دارند، بفرمایند.
2- بیانات نایب رئیس‏
دکتر بهشتی- مطالب را جناب آقای منتظری فرمودند، من هم از همه همکاران عزیزی که در این مدت مجلس صمیمانه با ما همکاری کردند، از پاسداران عزیزی که همکاری صمیمانه‏ای با ما داشتند، از کارمندان، کارکنان، ماشین‏نویسان و مسؤولان تشکر
Majlis:1 Volume:3 Sessions:51-67 Page:1836
می‏کنم، و این تشکر از همه آنها است، ضمناً در موقعی که جناب آقای منتظری یاد می‏کردند از هم‏میهنانمان که از آنها دعوت می‏شود صمیمانه در همه‏پرسی شرکت کنند، مناسب می‏دانم که از همه هم‏میهنانمان غیر مسلمان زرتشتی، مسیحی و کلیمی هم دعوت کنم که فعالانه در همه‏پرسی شرکت کنند و همچنین لازم می‏دانم از نمایندگان آنها، و از همکاری و رفاقتی که با آنها در اینجا پیدا کردیم به خوبی یاد کنم. ما در این مدت در حقیقت چهار دوست از نمایندگان شما هم‏میهن غیر مسلمانی که مؤمن به خدا و وحی و معاد هستند، پیدا کردیم امیدواریم تحقق جمهوری اسلامی، تحقق آرمان همه آنها هم باشد. یک نکته دیگری که کلمه فرمایش جناب آقای منتظری است این است (ملت ما هم به این نکته توجه کنند) که قانون اساسی در حقیقت تعیین خطوط اصلی تحقق بخشیدن به آرمان انقلاب و جهموری اسلامی است بقیه کار با خود ملت است، همان‏طوری که مکرر در طول انقلاب گفته شده است این انقلاب، انقلاب ملت است و حتی رهبری از ملت الهام می‏گیرد کار از دیگران ساخته است همکاری با شما و کوشش برای هماهنگ کردن تلاش‏های شما است نمایندگانی که انقلاب می‏کنند نمایندگانی باشند که بتوانند قوانین تفصیلی را که می‏تواند راه اجرای اصول قانون اساسی را هموار بکند، به خوبی بیابند و تنظیم کنند، کارکنانی که از این پس دولت در تمام مقاطع انتخاب می‏کند با نظر ملت تعیین خواهد شد حتی در یک شهر و روستا بدون نظر ملت، مسؤولان اجرایى نخواهیم داشت نمی‏خواهیم داشت نمی‏خواهم بگویم انتخابات می‏کنیم نمی‏خواهیم بگویم با نظرخواهی ملت تعیین خواهند شد ما برای نظام آینده بهترین نامی که می‏توانیم انتخاب بکنیم همان نام اصیل اسلامی است نظام امت است و امامت و امتی که همین‏طور از نظر واژه و ریشه با هم یک ریشه دارند و از یک مصدر هستند در مقام عینیت هم یکی هستند و این آرزوی بزرگ ما، باز هم من این مطلبی را که جناب آقای منتظری یاد کردند به سهم خودم یاد کنم از فقید است و امام عالم بزرگ مجاهد مرحوم آیت الله طالقانی که جایشان در این جلسه اختتامیه بسی خالی است امیدوار هستم که نتایج کار مجلس و نتایج تحقق یافتن جمهوری اسلامی برای ایشان و همه شهدای این انقلاب شادی‏آور باشد با طلب رحمت و مغفرت برای ایشان و همه شهیدان عزیزی که این قانون اساسی می‏تواند یکی از نتایج ارزنده و درخشنده شهادت آنها باشد.
رئیس- با اجازه آقای دکتر بهشتی چون فرمایشات ایشان مستدرک بوده مستدرک المستدرک و به عنوان هیأت رئیسه از نمایندگان محترم مجلس بررسی قانون اساسی که در این سه ماه به خودشان زحمت هموار کردند و از شهرهای دور تشریف آوردند و همه ملت هم توجه دارند که آقایان بدون حقوق و هیچ‏گونه مزایای مادی صرف وقت می‏کردند با این‏که هر کدام در شهر خودشان مسؤولیت‏ها و گرفتاری‏ها و زندگی مرتبی داشتند اینجا خودشان را در فشار و زحمت قرار دادند و این سه ماه را به صورت زندگی طلبگی به سر بردند ما از آنها تشکر می‏کنیم خدا ان شاء الله به حق محمد و آل محمد به کسانی که به اسلام و کشور و ملت خدمت می‏کنند اجر عنایت بکند.
Majlis:1 Volume:3 Sessions:51-67 Page:1837
3- قرائت اصول مصوب قانون اساسی و امضاء آن به وسیله نمایندگان‏
رئیس- با اجازه دوستان کارمان را شروع می‏کنیم مقدمه و اصول قانون اساسی بدون شرح و تفسیر خوانده می‏شود. ان شاء الله بعداً در مصاحبه‏های رادیو تلویزیونی برای ملت ایران بیشتر شکافته خواهد شد.
 بسم الله الرحمن الرحیم‏

لَقَدْ أَرْسَلْنَا رُسُلَنَا بِالْبَیِّنَاتِ وَأَنْزَلْنَا مَعَهُمُ الْکِتَابَ وَالْمِیزَانَ لِیَقُومَ النَّاسُ بِالْقِسْطِ
مقدمه‏
قانون اساسی جمهوری اسلامی ایران مبین نهادهای فرهنگی، اجتماعی، سیاسی و اقتصادی جامعه ایران براساس اصول و ضوابط اسلامی است که انعکاس خواست قبلی است امت اسلامی می‏باشد. ماهیت انقلاب عظیم اسلامی ایران و روند مبارزه مردم مسلمان از ابتدا تا پیروزی که در شعارهای قاطع و کوبنده همه قشرهای مردم تبلور می‏یافت این خواست اساسی را مشخص کرده و اکنون در طلیعه این پیروزی بزرگ ملت ما با تمام وجود نیل به آن را می‏طلبد.
ویژگی بنیادی این انقلاب نسبت به دیگر نهضت‏های ایران در سده اخیر مکتبی و اسلامی بودن آن است، ملت مسلمان ایران پس از گذر از نهضت ضد استبدادی مشروطه و نهضت ضد استعماری ملی شدن نفت به این تجربه گرانبها دست یافت که علت اساسی و مشخص عدم موفقیت این نهضت‏ها متکی نبودن مبارزات بوده است. گرچه در نهضت‏های اخیر خط فکری اسلامی و رهبری روحانیت مبارز سهم اصلی و اساسی را بر عهده داشت ولی به دلیل دور شدن این مبارزات از مواضع اصیل اسلامی، جنبش‏ها به سرعت به رکود کشانده شد، از اینجا وجدان بیدار ملت به رهبری مرجع عالیقدر تقلید حضرت آیت الله العظمی امام خمینی ضرورت پیگیری خط نهضت اصیل مکتبی و اسلامی را دریافت و این بار روحانیت مبارزه کشور که همواره در صف مقدم نهضت‏های مردمی بوده و نویسندگان و روشنفکران متعهد با رهبری ایشان تحرک نوینی یافت. (آغاز نهضت اخیر ایران در سال هزار و سیصد و هشتاد و دو هجری قمری برابر با هزار و سیصد و چهل و یک هجری شمسی می‏باشد).
طلیعه نهضت‏
اعتراض در هم کوبنده امام خمینی به توطئه آمریکای انقلاب سفید که گامی در جهت تثبیت پایه‏های حکومت استبداد و تحکیم وابستگی‏های سیاسی، فرهنگی و اقتصادی ایران به امپریالیزم جهانی بود عامل حرکت یکپارچه ملت گشت و متعاقب آن انقلاب عظیم و خونبار امت اسلامی در خرداد ماه چهل و دو که در حقیقت نقطه آغاز شکوفایی این قیام شکوهمند و گسترده بود مرکزیت امام را به عنوان رهبری اسلامی تثبیت و مستحکم نمود و علی‏رغم تبعید ایشان از ایران در پی اعتراض به قانون ننگین کاپیتولاسیون (مصونیت مستشاران آمریکایی)
Majlis:1 Volume:3 Sessions:51-67 Page:1838
پیوند مستحکم است با امام همچنان استوار یافت و ملت مسلمان و به ویژه روشنفکران متعهد و روحانیت مبارزه راه خود را در میان تبعید و زندان، شکنجه و اعدام ادامه دادند.
در این میان قشر آگاه و مسؤول جامعه در سنگر مسجد حوزه‏های علمیه و دانشگاه به روشنگری پرداخت و با الهام از مکتب انقلابی و پربار اسلام تلاش پیگیر و ثمربخشی را در بالا بردن سطح آگاهی و هشیاری مبارزاتی و مکتبی ملت مسلمان آغاز کرد. رژیم استبداد که سرکوبی نهضت اسلامی را با حمله دژخیمانه به فیضیه و دانشگاه و همه کانون‏های پرخروش انقلاب آغاز نموده بود به مذبوحانه‏ترین اقدامات ددمنشانه جهت رهایی از خشم انقلابی مردم دست زد و در این میان جوخه‏های اعدام، شکنجه‏های قرون وسطایی و زندان‏های خون صدها زن و مرد جوان و با ایمان که سحرگاهان در میدان‏های تیر فریاد الله اکبر سر می‏دادند یا در میان کوچه و بازار هدف گلوله‏های دشمن قرار می‏گرفتند انقلاب اسلامی ایران را تداوم بخشید، بیانیه‏ها و پیام‏های پی‏درپی امام به مناسبت‏های مختلف آگاهی و عزم امت اسلامی را عمق و گسترش هرچه فزون‏تر داد.
حکومت اسلامی‏
طرح حکومت اسلامی بر پایه ولایت فقیه که در اوج خفقان و اختناق رژیم استبدادی از سوی امام خمینی ارائه شد انگیزه مشخص و منسجم نوینی را در مردم مسلمان ایجاد نمود و راه اصیل مبارزه مکتبی اسلام را گشود که تلاش مبارزان مسلمان و متعهد را در داخل کشور فشرده‏تر ساخت.
در چنین خطی نهضت ادامه یافت تا سرانجام نارضایتی‏ها و شدت خشم مردم بر اثر فشار و اختناق روز افزون در داخل و افشاگری و انعکاس مبارزه به وسیله روحانیت و دانشجویان مبارز در سطح جهانی، بنیان‏های حاکمیت رژیم را به اصطلاح باز کردن فضای سیاسی کشور شدند تا به گمان خویش دریچه اطمینانی به منظور پیشگیری از سقوط حتمی خود بگشایند. اما ملت برآشفته و آگاه و مصمم به رهبری قاطع و خلل‏ناپذیر امام قیام پیروزمند و یکپارچه خود را به طور گسترده و سراسری آغاز نمود.
خشم ملت‏
انتشار نامه توهین‏آمیزی به ساحت مقدس روحانیت و به ویژه امام خمینی در هفده دی ماه پنجاه و شش از طرف رژیم حاکم این حرکت را سریع‏تر نمود و باعث انفجار خشم مردم در سراسر کشور شد و رژیم برای مهار کردن آتشفشان خشم مردم کوشید این قیام معترضانه را با به خاک و خون کشیدن، خاموش کند اما این خود، خون بیشتری در رگ‏های انقلاب جاری ساخت و تپش‏های پی‏درپی انقلاب در هفته‏ها و چهلم‏های یادبود شهدای انقلاب، جاری و گرمی و جوشش یکپارچه و هرچه فزون‏تری به این نهضت در سراسر کشور بخشید و در ادامه و استمرار حرکت مردم تمامی سازمان‏های کشور با اعتصاب یکپارچه خود
Majlis:1 Volume:3 Sessions:51-67 Page:1839
و شرکت در تظاهرات خیابانی در سقوط رژیم استبدادی مشارکت فعالانه جستند، هم‏بستگی گسترده مردان و زنان از همه اقشار و جناح‏های مذهبی و سیاسی در این مبارزه به طرز چشم‏گیری تعیین‏کننده بود، و مخصوصاً زنان به شکل بارزی در تمامی صحنه‏های این جهاد بزرگ حضور فعال و گسترده‏ای داشتند، صحنه‏های از آن نوع که مادری در آغوش، شتابان به سوی میدان نبرد و لوله‏های مسلسل نشان می‏داد بیانگر سهم عمده و تعیین‏کننده این قشر بزرگ جامعه در مبارزه بود.
بهایی که ملت پرداخت‏
نهال انقلاب پس از یک سال و اندی مبارزه مستمر و پیگیر با باروری از خون بیش از شصت هزار زخمی و معلول و با بر جای نهادن میلیاردها تومان خسارت مالی در میان فریادهای استقلال، آزادی، حکومت اسلامی به ثمر نشست و این نهضت عظیم که با تکیه بر ایمان و وحدت و قاطعیت رهبری در مراحل حساس و هیجان‏آمیزنهضت و نیز فداکاری ملت به پیروزی رسید موفق به در هم کوبیدن تمام محاسبات و مناسبات و نهادهای امپریالیستی گردید که در نوع خود سر فصل جدیدی بر انقلاب گسترده مردمی در جهان شد.
بیست و یک و بیست و دو بهمن سال یک هزار و سیصد و پنجاه و هفت روزهای فرو ریختن بنیاد شاهنشاهی شد و استبداد داخلی و سلطه خارجی متکی بر آن را در هم شکست و با این پیروزی بزرگ طلیعه حکومت اسلامی که خواست دیرینه مردم مسلمان است نوید پیروزی نهایی را داد. ملت ایران به طور یکپارچه و با شرکت مراجع تقلید و علمای اسلام و مقام رهبری در همه‏پرسی جمهوری اسلامی تصمیم نهایی و قاطع خود را بر ایجاد نظام نوین جمهوری اسلامی اعلام کرد و با اکثریت 2/ 98% به نظام جمهوری اسلامی رأی مثبت داد.
اکنون قانون اساسی جمهوری اسلامی ایران به عنوان بیانگر نهادها و مناسبات سیاسی؛ اجتماعی، فرهنگی و اقتصادی جامعه باید راه گشای تحکیم پایه‏های حکومت اسلامی و ارائه‏دهنده طرح نوین نظام حکومتی بر ویرانه‏های نظام طاغوتی قبلی گردد.
شیوه حکومت در اسلام‏
حکومت از دیدگاه اسلام برخاسته از طبقاتی و سلطه‏گری فردی یا گروهی نیست بلکه تبلور آرمان سیاسی ملتی هم‏کیش و هم‏فکر است که به خود سازمان می‏دهد تا در روند تحول فکری و عقیدتی راه خود را به سوی هدف نهایی (حرکت به سوی الله) بگشاید.
ملت ما در جریان تکامل انقلابی خود از غبارها و زنگارهای طاغوتی زدوده شد و از آمیزه‏های فکری بیگانه خود را پاک نمود و به مواضع فکری و جهان‏بینی اصیل اسلامی بازگشت و اکنون بر آن است که با موازین اسلامی جامعه نمونه (اسوه) خود را بنا کند بر چنین پایه‏ای، رسالت قانون اساسی این است که زمینه‏های اعتقادی نهضت را عینیت بخشد و شرایطی را به وجود آورد که در آن انسان با ارزش‏های والا و جهان شمول پرورش یابد.
قانون اساسی با توجه به محتوای اسلامی انقلاب ایران که حرکتی برای پیروزی تمامی مستضعفین بر مستکبرین بود زمینه تداوم این انقلاب را در داخل و خارج کشور فراهم می‏کند.
Majlis:1 Volume:3 Sessions:51-67 Page:1840
به ویژه در گسترش روابط بین‏المللی با دیگر جنبش‏های اسلامی و مردم می‏کوشند تا راه تشکیل امت واحد جهانی را همواره کند «إِنَّ هَذِهِ أُمَّتُکُمْ أُمَّهً وَاحِدَهً وَأَنَا رَبُّکُمْ فَاعْبُدُونِ» و استمرار مبارزه در نجات ملل محروم و تحت ستم در تمامی جهان قوام یابد.
با توجه به ماهیت این نهضت بزرگ، قانون اساسی تضمین‏گر نفی هرگونه استبداد فکری و اجتماعی و انحصار اقتصادی می‏باشد و در خط گسستن از سیستم استبدادی، در سپردن سرنوشت مردم به دست خودشان تلاش می‏کند (وَ یَضَعُ عَنْهُمْ إِصْرَهُمْ وَ الْأَغْلالَ الَّتِی کانَتْ عَلَیْهِمْ).
در ایجاد نهادها و بنیادهای سیاسی که خود پایه تشکیل جامعه است براساس تلقی مکتبی، صالحان، عهده‏دار حکومت و اداره مملکت می‏گردند (أَنَّ الْأَرْضَ یَرِثُها عِبادِیَ الصَّالِحُونَ) و قانون‏گذاری که مبین ضابطه‏های مدیریت اجتماعی است بر مدار قرآن و سنت، جریان می‏یابد بنابراین نظارت دقیق و جدی از ناحیه اسلام‏شناسان عادل و پرهیزکار و متعهد (فقهای عادل) امری محتوم و ضروری است و چون هدف از حکومت، رشد دادن انسان در حرکت به سوی نظام الهی است (و الی الله المصیر) تا زمینه بروز و شکوفایی استعدادها به منظور تجلی ابعاد خدا گونگی انسان فراهم آید (تخلقوا باخلاق الله) و این جز در گروه مشارکت فعال و گسترده تمامی عناصر اجتماع در روند تحول جامعه نمی‏تواند باشد.
با توجه به این جهت قانون اساسی زمینه چنین مشارکتی را در تمام مراحل تصمیم‏گیری‏های سیاسی و سرنوشت‏ساز برای همه افراد اجتماع فراهم می‏سازد تا در مسیر تکامل انسان هر فردی خود دست‏اندرکار و مسؤول رشد و ارتقا و رهبری گردد که این همان تحقق و حکومت مستضعفین در زمین خواهد بود. (وَ نُرِیدُ أَنْ نَمُنَّ عَلَى الَّذِینَ اسْتُضْعِفُوا فِی الْأَرْضِ وَ نَجْعَلَهُمْ أَئِمَّهً وَ نَجْعَلَهُمُ الْوارِثِینَ).
ولایت فقیه عادل‏
براساس ولایت امر و امامت مستمر قانون اساسی زمینه تحقق رهبری فقیه جامع الشرایطی را که از طرف مردم به عنوان رهبر شناخته می‏شود (مجاری الامور بید العلما بالله الامناء علی حلاله و حرامه) آماده می‏کند تا ضامن عدم انحراف سازمان‏های مختلف از وظایف اصیل اسلامی خود باشد.
اقتصاد وسیله است نه هدف‏
در تحکیم بنیادهای اقتصادی اصل رفع نیازهای انسان در جریان رشد و تکامل اوست نه همچون دیگر نظام‏های اقتصادی تمرکز و تکاثر ثروت و سودجویی، زیرا که در مکاتب مادی، اقتصاد خود هدف است و بدین جهت در مراحل رشد، اقتصاد عامل تخریب و فساد و تباهی می‏شود ولی در اسلام اقتصاد وسیله است و از وسیله انتظاری جز کارآیی بهتر در راه وصول به هدف نمی‏توان داشت.
با این دیدگاه برنامه اقتصاد اسلامی فراهم کردن زمینه مناسب برای بروز خلاقیت‏های متفاوت انسانی است و بدین جهت تأمین امکانات مساوی و متناسب و ایجاد کار برای همه‏
Majlis:1 Volume:3 Sessions:51-67 Page:1841
افراد و رفع نیازهای ضروری جهت استمرار حرکت تکاملی او بر عهده حکومت اسلامی است.
زن در قانون اساسی‏
در ایجاد بنیادهای اجتماعی اسلامی، نیروهای انسانی که تاکنون در خدمت استثمار همه جانبه خارجی بودند هویت اصلی و حقوق انسانی خود را باز می‏یابند و در این بازیابی طبیعی است که زنان به دلیل ستم بیشتری که تاکنون طاغوتی متحمل شده‏اند استیفای حقوق آنان بیشتر خواهد بود.
خانواده واحد بنیادین جامعه و کانون اصلی رشد و تعالی انسان است و توافق عقیدتی و آرمان‏های در تشکیل خانواده که زمینه‏ساز اصلی حرکت تکاملی و رشد یابنده انسان است اصل اساسی بوده و فراهم کردن امکانات جهت نیل به این مقصود از وظایف حکومت اسلامی است، زن در چنین برداشتی از واحد خانواده، از حالت (شیئی بودن) و یا (ابزار کار بودن) در خدمت اشاعه مصرف‏زدگی و استثمار خارج شده و ضمن باز یافتن وظیفه خطیر و پرارج مادی در پرورش انسان‏های مکتبی پیش آهنگ و خود هم‏رزم مردان در میدان‏های فعال حیات می‏باشد و در نتیجه پذیرای مسؤولیتی خطیرتر و در دیدگاه اسلامی برخوردار از ارزش و کرامتی والاتر خواهد بود.
ارتش مکتبی‏
در تشکیل و تجهیز نیروهای دفاعی کشور توجه بر آن است که ایمان و مکتب، اساس و ضابطه باشد. بدین جهت ارتش جمهوری اسلامی و سپاه پاسداران انقلاب در انطباق با هدف فوق شکل داده می‏شوند و نه تنها حفظ و حراست از مرزها بلکه با رسالت مکتبی یعنی جهاد در راه خدا و مبارزه در راه گسترش حاکمیت قانون خدا در جهان را نیز عهده‏دار خواهند بود. «وَ أَعِدُّوا لَهُمْ مَا اسْتَطَعْتُمْ مِنْ قُوَّهٍ وَ مِنْ رِباطِ الْخَیْلِ تُرْهِبُونَ بِهِ عَدُوَّ اللَّهِ وَ عَدُوَّکُمْ وَ آخَرِینَ مِنْ دُونِهِمْ».
قضا در قانون اساسی‏
مسأله در رابطه با پاسداری از حقوق مردم در خط حرکت اسلامی، به منظور پیشگیری از انحرافات موضعی در درون امت اسلامی امری است حیاتی، از این رو ایجاد سیستم قضائی بر پایه عدل اسلامی و متشکل از قضات عادل و آشنا به ضوابط دقیق دینی پیش‏بینی شده است، این نظام به دلیل حساسیت بنیادی و دقت در مکتبی بودن آن لازم است به دور از هر نوع رابطه و مناسبت بنیادی و دقت در مکتبی بودن آن لازم است به دور از هر نوع رابطه و مناسبات ناسالم باشد. (و اذا حکمتهم بین الناس ان تحکموا بالعدل).
قوه مجریه‏
قوه مجریه به دلیل اهمیت ویژه‏ای که در رابطه با اجرای احکام و مقرارت اسلامی به منظور رسیدن و روابط و مناسبات عادلانه حاکم بر جامعه دارد و همچنین ضرورتی که این مسأله حیاتی در زمینه‏سازی وصول به هدف نهایی حیات خواهد داشت بایستی راهگشای‏
Majlis:1 Volume:3 Sessions:51-67 Page:1842
ایجاد جامعه اسلامی باشد، نتیجتاً محصور شدن در هر نوع نظام دست و پا گیر پیچیده که وصول به این هدف را کند و یا خدشه‏دار کند از دیدگاه اسلامی نفی خواهد شد بدین جهت نظام بوروکراسی که زاییده و حاکمیت‏های طاغوتی است به شدت طرد خواهد شد تا نظام اجرایی با کارایی بیشتر و سرعت افزون‏تر در اجرای تعهدات اداری به وجود آید.
وسایل ارتباط جمعی‏
وسایل ارتباط جمعی (رادیو- تلویزیون) بایستی در جهت روند تکاملی انقلاب اسلامی در خدمت اشاعه فرهنگ اسلامی قرار گیرد و در این زمینه از برخورد سالم اندیشه‏های متفاوت بهره جوید و از اشاعه و ترویج خصلت‏های تخریبی و ضد اسلامی جداً پرهیز کند.
پیروی از اصول چنین قانونی که آزادی و کرامت ابنا بشر را سرلوحه اهداف خود دانسته و راه رشد و تکامل انسان را می‏گشاید بر عهده همگان است و لازم است که امت مسلمان با انتخاب مسؤولین کاردان و مؤمن و نظارت مستمر بر کار آنان به طور فعالانه در ساختن جامعه اسلامی مشارکت جویند به امید این‏که در بنای جامعه نمونه اسلامی (اسوه) که بتواند الگو و شهیدی بر همگی مردم جهان باشد موفق گردد. (و کذالک جعلنا کم امته وسطا لتکونوا شهداء علی الناس)
نمایندگان‏
مجلس خبرگان متشکل از نمایندگان مردم، کار تدوین قانون اساسی را براساس بررسی پیش‏نویس پیشنهادی دولت و کلیه پیشنهادی که از گروه‏های مختلف مردم رسیده بود در دوازده فصل که مشتمل بر یکصد و هفتاد و پنج اصل می‏باشد در طلیعه پانزدهمین قرن هجرت پیغمبر اکرم صلی الله علیه و آله و سلم بنیان‏گذار مکتب رهایی‏بخش اسلام با اهداف و انگیزه‏های مشروح فوق به پایان رساند. به این امید که این قرن، قرن حکومت جهانی مستضعفین و شکست تمامی مستکبرین گردد.
****************** ربانی شیرازی- این نکته را باید متذکر شد که استناد فقط به خود قانون اساسی می‏شود کرد نه به مقدمه آن.
رئیس- صحیح است.
ربانی شیرازی- پس این، باید در مقدمه ذکر شود.
حجتی کرمانی- عرض کنم که چند تا اصل بوده که خیلی ضروری بوده است که در قانون اساسی بیاید ولی تصویب نشد، به طور کلی من می‏خواهم پیشنهاد کنم که ...
رئیس- به جز این اصولی که تصویب شده است و الان آنها را در همین جلسه قرائت می‏کنیم اصول دیگری مطرح نیست، پیشنهاد خیلی زیاد بوده، اصول دیگری هم بوده است و ان شاء الله آنها باشد برای مجلس بررسی متن قانون اساسی، اجازه بفرمایید کارمان را ادامه بدهیم.
حجتی کرمانی- پیشنهاد من این است که مجلس باید کاری کند که وقتی خدمت‏
Majlis:1 Volume:3 Sessions:51-67 Page:1843
امام می‏رویم ...
رئیس- از عموم نمایندگان تقاضا می‏کنیم اجازه بفرمایین کارمان ادامه پیدا کند.
حجتی کرمانی- اجازه بدهید پیشنهادم را عرض کنم.
رئیس- البته امام امت و مراجع تقلید برای همه ما محترم‏اند و نظر آنها هم بسیار محترم است و ملت مسلمان ایران هم پیرو مراجع تقلید و خصوصاً رهبر عالیقدر حضرت آیت الله امام خمینی هستند بنابراین ما قانون اساسی را به آقایان تقدیم می‏کنیم و مراجع تقلید اگر نظری داشتند علی عین.
حجتی کرمانی- من همین را می‏خواستم عرض کنم که ما باید کاری کنیم که از نظر قانونی هم طوری باشد که وقتی امام و مراجع تقلید دیگر هم این اصول را دیدند، اولًا مرجعی وجود داشته باشد که کسانی که نظری نسبت به این قانون دارند به آنها بدهند و یک هیأتی هم مأمور باشد که این نظرات را به اطلاع امام و مراجع دیگر برساند و تصمیم نهایی را هم قانوناً به آنها واگذار کنیم.
رئیس- لازم نیست که ما قانوناً به آنها واگذار کنیم برای این‏که مراجع تقلید و مخصوصاً رهبر انقلاب خودشان مجتهد عالیقدر هستند که نظریاتشان برای همه ملت ایران و برای آقایان نمایندگان محترم است، به هر حال اجازه بفرمایید برنامه کارمان ادامه پیدا کند.
حجتی کرمانی- در مورد این قانون اساسی معمولًا باید اجتهادی عمل کرد نه تقلیدی ما اینجا به عنوان آدم‏هایی که خودمان نظر می‏دهیم می‏نشینیم نه چون مراجع تقلید گفته‏اند، آنها برای ما معظم و محترم هستند و امام هم به همان دلیل فرموده‏اند که ما در اینجا بنشینیم و گرد هم بیاییم و الان خودشان آن‏چه صلاح می‏دانستند صادر می‏فرمودند. من نظرم این است که یک نمایندگی قانونی به مراجع داده شود که به اصلاح شکل تفویض امر به آنها باشد.
رئیس- شما می‏فرمایید آقایان نمایندگان اختیار بدهند به مراجع؟ مراجع خودشان اختیارات کافی دارند.
حجتی کرمانی- از طرف نمایندگان مردم می‏خواهم بگویم که به آنها اختیار داده شود.
رحمانی- نمایندگی قابل تفویض نیست.
رئیس- بسیار خوب آقای حجتی مطالب شما را همه آقایان متوجه شدند.
حجتی کرمانی- من می‏خواهم با این کار زمینه‏های مساعدی که برای ضد انقلاب درست شده است همه اینها به کلی از بین برود. (همهمه نمایندگان) چون مطالب صحیحی وجود دارد که درست در خط امام است، یک عده بچه‏های خوب هستند، یک عده متفکرین سالم هستند که صمیمانه به انقلاب عشق می‏ورزند و در طول این مدت مطالبی گفته‏اند و الان هم مطالبی دارند. پس باید یک مرجعی باشد که اینها هم مطالبشان را که می‏گویند در آنجا شنیده و جمع‏آوری شود. من خودم عصر نمی‏توانم خدمت امام بیایم چون باید به بابل برویم و در آنجا دوستان خیلی ناراحت هستند. اگر شما بتوانید این پیام را به امام برسانید که چنین مطلبی و پیشنهادی هست. ایشان یک مأموریتی به افرادی بدهند، و خود قم مرجع این کار باشد و کسانی که مطالبی دارند و برای دلسوزی به مملکت می‏خواهند بگویند، به آنجا بروند و بگویند.
Majlis:1 Volume:3 Sessions:51-67 Page:1844
دکتر آیت- به هیچ وجه این کار درست نیست.
حجتی کرمانی- و تصمیم نهایی هم به عهده خود امام و مراجع تقلید باشد.
رئیس- بسیار خوب مطلب شما روشن شد.
حجتی کرمانی- من می‏خواهم طوری نباشد که ضد انقلاب بتواند سوءاستفاده کند بلکه راهی باز شود که این مطالب به خود امام برسد و آقا هم دستور بدهید که این مطالب مورد بررسی قرار بگیرد و اگر حرف حقی هست در همین متن گنجانده شود.
فاتحی- همه مطالب و مسائل دقیق به سمع امام می‏رسد آن هم در اسرع وقت، دیگر چنین کارهایی لازم نیست.
رئیس- بسیار خوب، پیام شما را هم آقای حجتی شنیدیم، از آقای بهشتی خواهش می‏کنیم که متن اساسی را قرائت بفرمایند، البته هر وقت خسته شدند دیگر دوستان هیأت رئیسه کمک فرمایند. (به شرح زیر خوانده شد)
 بسم الله الرحمن الرحیم‏

 فصل اول‏

 اصول کلی‏

اصول اول‏
حکومت ایران جهموری اسلامی است که ملت ایران، براساس اعتقاد دیرینه‏اش به حکومت حق و عدل قرآن، در پی انقلاب اسلامی پیروزمند خود به رهبری عالیقدر تقلید آیت الله العظمی امام خمینی، در همه‏پرسی دهم و یازدهم فروردین ماه یک هزار و سیصد و پنجاه و هشت هجری شمسی برابر با اول و دوم جمادی الاول سال یک هزار و سیصد و نود و نه هجری قمری با اکثریت 2/ 98% کلیه کسانی که حق رأی داشتند، به آن رأی مثبت داد.
اصل دوم‏
جمهوری اسلامی، نظامی است بر پایه ایمان به:
1- خدای یکتا (لا اله الا الله) و اختصاص حاکمیت و تشریع به او و لزوم تسلیم در برابر امر او.
2- وحی الهی و نقش سازنده آن در سیر تکاملی انسان به سوی خدا.
3- معاد و نقش سازنده آن در سیر تکاملی انسان به سوی خدا.
4- عدل خدا خلقت و تشریع.
5- امامت و رهبری مستمر و نقش اساسی آن در تداوم انقلاب اسلام.
6- کرامت و ارزش والای انسان و آزادی توام با مسؤولیت او در برابر خدا، که از راه:
الف- اجتهاد مستمر فقهای جامع الشرایط براساس کتاب و سنت معصومین سلام الله‏
Majlis:1 Volume:3 Sessions:51-67 Page:1845
علیهم اجمعین.
ب- استفاده از علوم و فنون و تجارب پیشرفته بشری و تلاش در پیشبرد آنها
ج- نفی هرگونه ستم‏کشی و سلطه‏پذیری‏
قسط و عدل و استقلال سیاسی و اقتصادی و اجتماعی و فرهنگی و هم‏بستگی ملی را تأمین می‏کند.
اصل سوم‏
دولت جمهوری اسلامی ایران موظف است برای نیل به اهداف مذکور در اصل دوم، همه امکانات خود را برای امور زیر به کار برد.
1- ایجاد محیط مساعد برای رشد فضائل اخلاقی براساس ایمان و تقوا و مبارزه با کلیه مظاهر فساد و تباهی.
2- بالا بردن سطح آگاهی‏های عمومی در همه زمینه‏ها با استفاده صحیح از مطبوعات و رسانه‏های گروهی و وسایل دیگر.
3- آموزش و پرورش و تربیت‏بدنی رایگان برای همه، در تمام سطوح و تسهیل و تعمیم آموزش عالی.
4- تقویت روح بررسی و تتبع و ابتکار در زمینه‏های علمی، فنی، فرهنگی و اسلامی از طریق تأسیس مراکز تحقیق و تشویق محققان.
5- طرد کامل استعمار و جلوگیری از نفوذ اجانب.
6- محو هرگونه استبداد و خودکامگی و انحصارطلبی.
7- تأمین آزادی‏های سیاسی و اجتماعی در حدود قانون.
8- مشارکت عامه مردم در تعیین سرنوشت سیاسی، اقتصادی اجتماعی و فرهنگی و خویش.
9- رفع تبعیضات ناروا و ایجاد امکانات عادلانه برای همه، در تمام زمینه‏های مادی و معنوی.
10- ایجاد نظام اداری صحیح و حذف تشکیلات غیر ضرور.
11- تقویت کامل بنیه دفاع ملی از طریق آموزش نظامی عمومی برای حفظ استقلال و تمامیت ارضی و نظام اسلامی کشور.
12- پی‏ریزی اقتصاد صحیح و عادلانه بر طبق ضوابط اسلامی جهت ایجاد رفاه و رفع فقر و برطرف ساختن هر نوع محرومیت در زمینه‏های تغذیه و مسکن و کار و بهداشت و تعمیم بیمه.
13- تأمین خودکفایی در علوم و فنون و صنعت و کشاورزی و امور نظامی و مانند اینها.
14- تأمین حقوق همه جانبه افراد از زن و مرد و ایجاد امنیت قضائی عادلانه برای همه و تساوی عموم در برابر قانون.
15- توسعه و تحکیم برادری اسلامی و تعون عمومی بین همه مردم.
16- تنظیم سیاست خارجی کشور براساس معیارهای اسلام، تعهد برادرانه نسبت به همه مسلمانان و حمایت بی‏دریغ از مستضعفان جهان.
Majlis:1 Volume:3 Sessions:51-67 Page:1846
اصل چهارم‏
کلیه قوانین و مقرارت مدنی، جزایی، مالی، اقتصادی، فرهنگى، نظامی، سیاسی و غیر اینها باید براساس موازین اسلامی باشد. این اصل بر اطلاق یا عموم همه اصول قانون اساسی و قوانین و مقرارت دیگر حاکم است و تشخیص این امر بر عهده فقهای شوراری نگهبان است.
اصل پنجم‏
در زمان غیبت حضرت ولی عصر، عجل الله تعالی فرجه، در جمهوری اسلامی ایران ولایت امر و امامت بر عهده فقیه عادل و باتقوا، آگاه به زمان، شجاع، مدیر و مدبر است، که اکثریت مردم او را به رهبری شناخته و پذیرفته باشند و در صورتی که هیچ فقیهی دارای چنین اکثریتی نباشد رهبر یا شورای رهبری مرکب از فقهای واجد شرایط بالا طبق اصل یکصد و هفتم عهده‏دار آن می‏گردد.
اصل ششم‏
در جمهوری اسلامی ایران امور کشور باید به اتکا آراء عمومی اداره شود از راه انتخاب رئیس‏جمهور، نمایندگان مجلس شورای ملی، اعضای شوراها و نظایر اینها، یا از راه همه‏پرسی در مواردی که در اصول دیگر این قانون معین می‏گردد.
اصل هفتم‏
طبق دستور قرآن کریم: «وَ أَمْرُهُمْ شُورَى بَیْنهُم» «وَ شَاوِرْهُمْ فىِ الْأَمْر» شوراها، مجلس شورای ملی، شورای استان، شهرستان، محل، بخش، روستا و نظایر اینها از ارگان تصمیم‏گیری و اداره امور کشورند.
موارد، طرز تشکیل و حدود اختیارات و وظایف شوراها را این قانون و قوانین ناشی از آن معین می‏کند.
اصل هشتم‏
در جمهوری اسلامی ایران دعوت به خیر، امر به معروف و نهی از منکر وظیفه‏ای است همگانی و متقابل بر عهده مردم نسبت به یکدیگر، دولت نسبت به مردم و مردم نسبت به دولت. شرایط و حدود و کیفیت آن را قانون معین می‏کند. «وَ الْمُؤْمِنُونَ وَ الْمُؤْمِنَاتُ بَعْضُهُمْ أَوْلِیَاءُ بَعْضٍ یَأْمُرُونَ بِالْمَعْرُوفِ وَ یَنْهَوْنَ عَنِ الْمُنکَرِ»
اصل نهم‏
در جمهوری اسلامی ایران آزادی و استقلال و وحدت وتمامیت ارضی کشور از یکدیگر تفکیک‏ناپذیرند و حفظ آنها وظیفه دولت وآحاد ملت است. هیچ فرد یا گروه یا مقامی حق‏
Majlis:1 Volume:3 Sessions:51-67 Page:1847
ندارد به نام استفاده از آزادی به استقلال سیاسی، فرهنگی، اقتصادی و نظامی و تمامیت ارضی ایران کمترین خدشه‏ای وارد کند و هیچ مقامی حق ندارد به نام حفظ استقلال و تمامیت ارضی کشور آزادی‏های مشروع را، هر چند با وضع قوانین و مقررات، سلب کند.
اصل دهم‏
از آنجا که خانواده واحد بنیادی جامعه اسلامی است، همه قوانین و مقررات و برنامه‏ریزی‏های مربوط باید در جهت آسان کردن تشکیل خانواده، پاسداری از قداست آن و استوارى روابط خانوادگی بر پایه و اخلاق اسلامی باشد.
اصل یازدهم‏
به حکم آیه کریمه «إِنَّ هَذِهِ أُمَّتُکُمْ أُمَّهً وَاحِدَهً وَ أَنَا رَبُّکُمْ فَاعْبُدُون» همه مسلمانان یک امتند و دولت جمهوری اسلامی ایران موظف است سیاست کلی خود را بر پایه ائتلاف و اتحاد ملل اسلامی قرار دهد و کوشش پیگیر به عمل آورد تا وحدت سیاسی، اقتصادی و فرهنگی جهان اسلام را تحقق بخشد.
اصل دوازدهم‏
دین رسمی ایران، اسلام و مذهب جعفری اثنی‏عشری است و این اصل الی الابد غیر قابل تغییر است و مذاهب دیگر اسلامی اعم از حنفی، شافعی، مالکی، حنبلی و زیدی دارای احترام کامل می‏باشند و پیروان این مذاهب در انجام مراسم مذهبی، طبقه خودشان آزادند و در تعلیم و تربیت دینی و احوال شخیصه (ازدواج، طلاق، ارث و وصیت) و دعاوی مربوط به آن در دادگاه‏ها رسمیت دارند و در هر منطقه‏ای که پیروان نهج البلاغه از این مذاهب اکثریت داشته باشند، مقررات محلی درحدود اختیارات شوراها بر طبق آن مذاهب خواهد بود، با حفظ حقوق پیروان سایر مذاهب‏
اصل سیزدهم‏
ایرانیان زرتشتی، کلیمی و مسیحی تنها اقلیت‏های دینی شناخته می‏شوند که در حدود قانون در انجام مراسم دینی خود آزادند در احوال شخیصه و تعلیمات دینی بر طبق آیین خود عمل می‏کنند.
اصل چهاردم‏
به حکم آیه شریفه «لَّا یَنْهَئکمُ اللَّهُ عَنِ الَّذِینَ لَمْ یُقَاتِلُوکُمْ فىِ الدِّینِ وَ لَمْ یخْرِجُوکمُ مِّن دِیَارِکُمْ أَن تَبرُّوهُمْ وَ تُقْسِطُواْ إِلَیهِمْ إِنَّ اللَّهَ یحِبُّ الْمُقْسِطِین» دولت جمهوری اسلامی ایران و مسلمانان موظفند نسبت به افراد غیر مسلمان با اخلاق حسنه و قسط و عدل اسلامی عمل نمایند و حقوق انسانی آنان را رعایت کنند. آن اصل در حق کسانی اعتبار دارد که بر ضد اسلام و جهموری اسلامی ایران توطئه و اقدام نکنند.
Majlis:1 Volume:3 Sessions:51-67 Page:1848
 فصل دوم‏

 زبان، خط، تاریخ و پرچم رسمی کشور

اصل پانزدهم‏
زبان و خط رسمی و مشترک مردم ایران فارسی است. اسناد و مکاتبات و متون رسمی و کتب درسی باید با این زبان و خط باشد ولی استفاده از زبان‏های محلی قومی در مطبوعات و رسانه‏ای گروهی و تدریس ادیبات آن در مدارس، در کنار زبان فارسی آزاد است.
اصل شانزدهم‏
از آنجا که زبان قرآن و علوم و معارف اسلامی عربی است و ادبیات فارسی کامل با آن آمیخته است این زبان باید پس از دوره ابتدایی تا پایان دوره متوسطه در همه کلاس‏ها و در همه رشته‏ها تدریس شود.
اصل هفدهم‏
مبدأ تاریخ رسمی کشور هجرت پیامبر اسلام (صلی الله علیه و آله و سلم) است و تاریخ هجری شمسی و هجری قمری هر دو معتبر است اما مبنای کار ادارات دولتی هجری شمسی است. تعطیل رسمی هفتگی روز جمعه است.
اصل هجدهم‏
پرچم رسمی ایران به رنگ‏های سبز و سفید و قرمز با علامت مخصوص جمهوری اسلامی و شعار «الله اکبر» است.
 فصل سوم‏

 حقوق ملت‏

اصل نوزدهم‏
مردم ایران از هر قوم و قبیله که باشند از حقوق مساوی برخوردارند و رنگ، نژاد، زبان و مانند اینها سبب امتیاز نخواهد بود.
اصل بیستم‏
همه افراد ملت اعم از زن و مرد یکسان در حمایت قانون قرار دارند و از همه حقوق انسانی، سیاسی، اقتصادی، اجتماعی و فرهنگی با رعایت موازین اسلام برخوردارند.
Majlis:1 Volume:3 Sessions:51-67 Page:1849
اصل بیستم و یکم‏
دولت موظف است حقوق زن را در تمام جهات با رعایت موازین اسلامی تضمین نماید و امور زیر را انجام دهد.
1- ایجاد زمینه‏های مساعد برای رشد شخصیت زن و احیای حقوق مادی ومعنوی او.
2- حمایت مادران، بالخصوص در دوران بارداری و حضانت فرزند، و حمایت از کودکان بی‏سرپرست.
3- ایجاد دادگاه صالح برای حفظ کیان و بقای خانواده‏
4- ایجاد بیمه خاص بیوگان و زنان سالخورده و بی‏سرپرست.
5- اعطای قیمومیت فرزندان به مادران شایسته در جهت غبطه آنها در صورت نبودن ولی شرعی.
اصل بیست و دوم‏
حیثیت، جان، مال، مسکن و شغل اشخاص از تعرف مصون است مگر در مواردی که قانون تجویز کند.
اصل بیست و سوم‏
تفتیش عقاید ممنوع است و هیچ‏کس را نمی‏توان به صرف داشتن عقیده‏ای مورد تعرض و مؤاخذه قرار داد.
اصل بیست و چهارم‏
نشریات و مطبوعات در بیان مطالب آزادند مگر آن‏که مخل به مبانی اسلام یا حقوق عموعی باشد. تفصیل آن را قانون معین می‏کند.
اصل بیست و پنجم‏
بازرسی و نرساندن نامه‏ها، ضبط و فاش کردن مکالمات تلفنی، افشای مخابرات تلگرافی و تلفکس، سانسور، عدم مخابره و نرساندن آنها، استراق سمع و هرگونه تجسس ممنوع است مگر به حکم قانون.
اصل بیست و ششم‏
احزاب، جمیعت‏ها، انجمن‏های سیاسی و صنفی و انجمن‏های اسلامی یا اقلیت‏های دینی شناخته شده آزادند، مشروط به این که اصول استقلال، آزادی، وحدت ملی، موازین اسلامی و اساس جمهورى اسلامی را نقض نکنند. هیچ‏کس را نمی‏توان از شرکت در آنها منع کرد یا به شرکت در یکی از آنها مجبور ساخت.
Majlis:1 Volume:3 Sessions:51-67 Page:1850
اصل بیست و هفتم‏
تشکیل اجتماعات و راهپیمایی‏های بدون حمل سلاح، به شرط آن‏که مخل به مبانی اسلام نباشد آزاد است.
اصل بیست و هشتم‏
هر کس حق دارد شغلی را که بدان مایل است و مخالف اسلام و مصالح عمومی و حقوق دیگران نیست برگزیند.
دولت موظف است با رعایت نیاز جامعه به مشاغل گوناگون برای همه افراد مکان اشتغال به کار و شرایط مساوی را برای احراز مشاغل ایجاد نماید.
اصل بیست و نهم‏
برخورداری از تأمین اجتماعی از نظر بازنشستگی، بیکاری، پیری، از کار افتادگی، بی‏سرپرستی، در راه ماندگی، حوادث و سوانح و نیاز به خدمات بهداشتی و درمانی و مراقبت‏های پزشکی به صورت بیمه و غیره حقی است همگانی.
دولت مکلف است طبق قوانین از محل درآمدهای عمومی و درآمدهای حاصل از مشارکت مردم، خدمات و حمایت‏های مالی فوق را برای یک یک افراد کشور تأمین کند.
اصل سی‏ام‏
دولت موظف است وسایل آموزش و پرورش رایگان را برای همه ملت تا پایان دوره متوسطه فراهم سازد و وسایل تحصیلات عالی را تا حد کفایی کشور به طور رایگان گسترش دهد.
اصل سی و یکم‏
داشتن مسکن متناسب با نیاز، حق هر فرد و خانواده ایرانی است. دولت موظف است با رعایت اولویت برای آنها که نیازمندترند به خصوص روستانشینان و کارگران زمینه اجرای این اصل را فراهم کند.
اصل سی و دوم‏
هیچ‏کس را نمی‏توان دستگیر کرد مگر به حکم و ترتیبی که قانون معین می‏کند. در صورت بازداشت، موضوع اتهام باید با ذکر دلایل بلافاصله کتباً به متهم ابلاغ و تفهیم شود و حداکثر صرف مدت بیست و چهار ساعت پرونده مقدماتی به مراجع مصالحه قضائی ارسال و مقدمات و محاکمه، در اسرع وقت فراهم از این گردد. متخلف اصل طبق قانون مجازات می‏شود.
Majlis:1 Volume:3 Sessions:51-67 Page:1851
اصل سی و سوم‏
هیچ‏کس را نمی‏توان از محل اقامت خود تبعید کرد یا از اقامت در محل مورد علاقه‏اش ممنوع یا به اقامت در محلی مجبور ساخت، مگر در مواردی که قانون مقرر می‏دارد.
اصل سی و چهارم‏
دادخواهی حق مسلم هر فرد است و هر کس می‏تواند به منظور داد خواهی به دادگاه‏های صالح رجوع نماید. همه افراد ملت حق دارند این‏گونه دادگاه‏ها را در دسترس داشته باشند و هیچ‏کس را نمی‏توان از دادگاهی که به موجب قانون حق مراجعه به آن را دارد منع کرد.
اصی سی و پنجم‏
در همه دادگاه‏ها طرفین دعوی حق دارند برای خود وکیل انتخاب نمایند و اگر توانایی انتخاب وکیل را نداشته باشند باید برای آنها امکانات تعیین وکیل فراهم گردد.
اصل سی و ششم‏
حکم به مجازات و اجراء آن باید تنها از طریق دادگاه صالح و به موجب قانون باشد.
اصل سی و هفتم‏
اصل، برائت است و هیچ‏کس از نظر قانون مجرم شناخته نمی‏شود، مگر این‏که جرم او در دادگاه صالح ثابث گردد.
اصل سی و هشتم‏
هرگونه شکنجه برای گرفتن اقرار و یا کسب اطلاع ممنوع است. اجبار شخص به شهادت، اقرار یا سوگند مجاز نیست و چنین شهادت و اقرار و سوگندی فاقد ارزش و اعتبار است.
متخلف از این اصل طبق قانون مجازات می‏شود.
اصل سی و نهم‏
هتک حرمت و حیثیت کسی که به حکم قانون دستگیر، بازداشت، زندانی یا تبعید شده به هر صورت که باشد ممنوع و موجب مجازات است.
اصل چهلم‏
هیچ‏کس نمی‏تواند اعمال حق خویش را وسیله اضرار به غیر یا تجاوز به منافع عمومی قرار دارد.
Majlis:1 Volume:3 Sessions:51-67 Page:1852
اصل چهل و یکم‏
تابعیت کشور ایران حق مسلم هر ایرانی است و دولت نمی‏تواند از هیچ ایرانی سلب تابعیت کند، مگر به درخواست او یا در صورتی که به تابعیت کشور دیگری در آید.
اصل چهل و دوم‏
اتباع خارجه می‏توانند در حدود قوانین به تابعیت ایران در آیند و سلب تابعیت این‏گونه اشخاص در صورتی که دولت دیگری تابعیت آنها را بپذیرد یا خود آنها درخواست کنند.
 فصل چهارم‏

 اقتصاد و امور مالی‏

اصل چهل و سوم‏
برای تأمین استقلال اقتصادی جامعه و ریشه‏کن کردن فقر و محرومیت و بر آوردن نیازهای انسان در جریان رشد، با حفظ آزادگی او، اقتصاد جمهوری اسلامی ایران براساس ضوابط زیر استوار می‏شود:
1- تأمین نیازهای اساسی: مسکن، خوراک، پوشاک، بهداشت، درمان، آموزش و پرورش و امکانات لازم برای تشکیل خانواده برای همه.
2- تأمین شرایط و امکانات کار برای همه به منظور رسیدن به اشتغال کامل و قرار دادن وسایل کار در اختیار همه کسانی که قادر به کارند ولی وسایل کار ندارند، در شکل تعاونی، از راه وام بدون بهره یا بهره به هر راه مشروع دیگر که نه تمرکز و تداول ثروت در دست افراد و گروه‏های خاص منتهی شود و نه دولت را صورت یک کارفرمای بزرگ مطلق در آورد. این اقدام با رعایت ضرورت‏های حاکم بر برنامه ریزى عمومی اقتصاد کشور، در هر یک از مراحل رشد صورت گیرد.
3- تنظیم برنامه اقتصادی کشور به صورتی که شکل و محتوا و ساعات کار چنان باشد که هر فرد علاوه بر تلاش شغلی، فرصت و توان کافی برای خودسازی معنوی، سیاسی و اجتماعی و شرکت فعال در رهبری کشور و افزایش مهارت و ابتکار داشته باشد.
4- رعایت آزادی انتخاب شغل، و عدم اجبار افراد به کاری معین و جلوگیری از بهره‏کشی از کار دیگری‏
5- منع اضرار به غیر و انحصار و احتکار و ربا و دیگر معاملات باطل و حرام.
6- منع اسراف و تبذیر در همه شؤون مربوط به اقتصاد، اعم از مصرف، سرمایه‏گذاری، تولید، توزیع و خدمات.
7- استفاده از علوم و فنون و تربیت افراد ماهر به نسبت احتیاج برای توسعه و پیشرفت اقتصاد کشور.
Majlis:1 Volume:3 Sessions:51-67 Page:1853
8- جلوگیری از سلطه اقتصادی بیگانه بر اقتصاد کشور.
9- تأکید بر افزایش تولیدات کشاورزی، دامی و صنعتی که نیازهای عمومی را تأمین کند و کشور را به مرحله خود کفایتی برساند و از وابستگی برهاند.
اصل چهل و چهارم‏
نظام اقتصادی جمهوری اسلامی ایران بر پایه سه بخش دولتی، تعاونى و خصوصی با برنامه‏ریزی منظم و صحیح استوار است.
بخش دولتی شامل کلیه صنایع بزرگ، صنایع مادر، بازرگانی خارجی، معادن بزرگ، بانک‏داری، بیمه، تأمین نیرو، سدها و شبکه‏های بزرگ آب‏رسانی، رادیو و تلویزیون، پست و تلگراف و تلفن، هواپیمایی، کشتی‏رانی، راه و راه‏آهن و مانند اینها است که به صورت مالکیت عمومی و در اختیار دولت است.
بخش تعاونی شامل شرکت‏ها و مؤسسات تعاونی تولید و توزیع است که در شهر و روستا بر طبق ضوابط اسلامی تشکیل می‏شود.
بخش خصوصی شامل آن قسمت از کشاورزی، دامداری، صنعت، تجارت و خدمات می‏شود که مکمل فعالیت‏های اقتصادی دولتی و تعاونی است.
مالکیت در این سه بخش تا جایی که با اصول دیگر این فصل مطابق باشد و از محدوده قوانین اسلام خارج نشود و موجب رشد و توسعه اقتصادی کشور گردد و مایه زیان جامعه نشود مورد حمایت قانون جمهوری اسلامی است.
تفصیل ضوابط و قلمرو شرایط هر سه بخش را قانون معین می‏کند.
اصل چهل و پنجم‏
انفال و ثروت‏های عمومی از قبیل زمین‏های موات یا رها شده، معادن، دریاها، دریاچه‏ها، رودخانه و سایر آب‏های عمومی، کوه‏ها، دره‏ها، جنگل‏ها، نیزارها، بیشه‏های طبیعی، مراتعی که حریم نیست، ارث بدون وارث، و اموال مجهول‏المالک و اموال عمومی که از غاصبین مسترد می‏شود، در اختیار حکومت اسلامی است تا بر طبق مصالح عامه نسبت به آنها عمل نماید، و ترتیب استفاده از هر قانون معین می‏کند.
اصل چهل و ششم‏
هر کس مالک حاصل کسب و کار مشروع خویش است و هیچ‏کس نتواند به عنوان مالکیت نسبت به کسب و کار خود امکان کسب و کار را از دیگری سلب کند.
اصل چهل و هفتم‏
مالکیت شخصی که از راه مشروع باشد محترم است. ضوابط آن را قانون معین می‏کند.
Majlis:1 Volume:3 Sessions:51-67 Page:1854
اصل چهل و هشتم‏
در بهره‏برداری از منابع طبیعی و استفاده از درآمدهای ملی در سطح استان‏ها و توزیع فعالیت‏های اقتصادی میان استان‏ها و مناطق مختلف کشور، باید تبعیض در کار نباشد. به طوری که هر منطقه فراخور نیازها و استعداد رشد خود، سرمایه و امکانات لازم در دسترس داشته باشد.
اصل چهل و نهم‏
دولت موظف است ثروت‏های ناشی از ربا، غصب، رشوه، اختلاس، سرقت، قمار، سوءاستفاده از موقوفات سوء استفاده از مقاطعه کاری‏ها و معاملات دولتی، فروش زمین‏های موات و مباحات اصلی، دایر کردن اماکن فساد و سایر موارد غیر مشروع را گرفته و به صاحب حق رد کند و در صورت معلوم نبودن او به بیت‏المال بدهد این حکم باید با رسیدگی و تحقیق و ثبوت شرعی به وسیله دولت اجرا شود.
اصل پنجاهم‏
در جمهوری اسلامی، حفاظت محیط زیست که نسل امروز و نسل‏های بعد باید در آن حیات اجتماعی رو به رشدی داشته باشند، وظیفه عمومی تلقی می‏گردد. از این رو فعالیت‏های اقتصادی و غیر آن که با آلودگی محیط زیست یا تخریب غیر قابل جبران آن ملازمه پیدا کند، ممنوع است.
اصل پنجاه و یکم‏
هیچ نوع مالیات وضع نمی‏شود مگر به موجب قانون. موارد معافیت و بخشودگی و تخفیف مالیاتی به موجب قانون مشخص می‏شود.
اصل پنجاه و دوم‏
بودجه سالانه کل کشور به ترتیبی که در قانون مقرر می‏شود از طرف دولت تهیه و برای رسیدگی و تصویب به مجلس شورای ملی تسلیم می‏گردد. هرگونه تغییر در ارقام بودجه نیز تابع مراتب در قانون خواهد بود.
اصل پنجاه و سوم‏
کلیه دریافت‏های دولت در حساب‏های خزانه‏داری کل متمرکز می‏شود و همه پرداخت‏ها در حدود اعتبارات مصوب به موجب قانون انجام می‏گیرد.
اصل پنجاه و چهارم‏
دیوان محاسبات کشور مستقیماً زیر نظر مجلس شورای ملی می‏باشد. سازمان و اداره امور آن در تهران و مراکز استان‏ها به موجب قانون تعیین خواهد شد.
Majlis:1 Volume:3 Sessions:51-67 Page:1855
اصل پنجاه و پنجم‏
دیوان محاسبات به کلیه حساب‏های وزارت‏خانه، مؤسسات، شرکت‏های دولتی و سایر دستگاه‏هایی که به نحوی از انحاء از بودجه کل کشور استفاده می‏کنند به ترتیبى که قانون مقرر می‏دارد رسیدگی یا حساب‏رسی می‏نماید که هیچ هزینه‏ای از اعتبارات مصوب تجاوز نکرده و هر وجهی در محل خود به مصرف رسیده باشد. دیوان محاسبات، حساب‏ها و اسناد و مدارک مربوطه را برابر قانون جمع‏آوری و گزارش تفریق بودجه هر سال را به انضمام نظرات خود به مجلس شورای ملی تسلیم می‏نماید. این گزارش باید در دسترس عموم گذاشته شود.
 فصل پنجم‏

 حق حاکمیت ملت و قوای ناشی از آن‏

اصل پنجاه و ششم‏
حاکمیت مطلق بر جهان و انسان از آن خداست و هم او انسان را بر سرنوشت اجتماعی خویش حاکم ساخته است. هیچ‏کس نمی‏تواند این حق الهی را از انسان سلب کند یا درخدمت منافع فرد یا گروهی خاص قرار دهد و ملت این حق خداداد را از طرقی که در اصول بعد می‏آید اعمال می‏کند.
اصل پنجاه و هفتم‏
قوای حاکم در جمهوری اسلامی ایران عبارتند از: قوه مقننه، قوه مجریه و قوه قضائیه که زیر نظر ولایت امر و امامت است، بر طبق اصول آینده این قانون اعمال می‏گردند. این قوا مستقل از یکدیگرند و ارتباط میان آنها به وسیله رئیس‏جمهور برقرار می‏گردد.
اصل پنجاه و هشتم‏
اعمال قوه مقننه از طریق مجلس شورای اسلامی ملی است که از نمایندگان منتخب مردم تشکیل می‏شود و مصوبات آن پس از طی مراحلی که در اصول بعد می‏آید برای اجرا به قوه مجریه و قضائیه ابلاغ می‏گردد.
اصل پنجاه و نهم‏
در مسائل بسیار مهم اقتصادی، سیاسی و فرهنگی ممکن است اعمال قوه مقننه از راه همه‏پرسی و مراجعه مستقیم به آراء مردم صورت گیرد درخواست مراجعه به آراء عمومی باید به تصویب دو سوم مجموع نمایندگان مجلس برسد.
اصل شصتم‏
اعمال قوه مجریه جز در اموری که در این قانون مستقیماً بر عهده رهبری گذارده شده، از
Majlis:1 Volume:3 Sessions:51-67 Page:1856
طریق رئیس‏جمهور وزیر و وزرا است.
اصل شصت و یکم‏
اعمال قوه قضائیه به وسیله دادگاه‏های دادگستری است که باید طبق موازین اسلامی تشکیل شود و به حل و فصل دعاوی و حفظ حقوق عمومی و گسترش و اجرای عدالت و اقامه حدود الهی بپردازد.
 فصل ششم‏

 قوه مقننه‏

 مبحث اول- مجلس شورای اسلامی‏

اصل شصت و دوم‏
مجلس شورای ملی از نمایندگان ملت که به طور مستقیم و با رأی مخفی انتخاب می‏شوند تشکیل می‏گردد.
شرایط انتخاب‏کنندگان و انتخاب‏شوندگان و کیفیت انتخابات را قانون معین خواهد کرد.
اصل شصت و سوم‏
دوره نمایندگی مجلس شورای ملی چهار سال است. انتخابات هر دوره باید پیش از پایان دوره قبل برگزار شود به طوری که کشور در هیچ زمان بدون مجلس نباشد.
اصل شصت و چهارم‏
عده نمایندگان مجلس شورای ملی دویست و هفتاد نفر است و پس از هر ده سال در صورت زیاد شدن جمعیت کشور در هر حوزه انتخابی به نسبت هر یک‏صد و پنجاه هزار نفر یک نماینده اضافه می‏شود. زرتشتیان وکلیمیان هر کدام یک نماینده و مسیحیان آشوری و کلدانی مجموعاً یک نماینده و مسیحیان ارمنی جنوب و شمال هرکدام یک نماینده انتخاب می‏کنند و در صورت افزایش جمعیت هر یک ازاقلیت‏ها پس از هر ده سال به ازای هر یکصد و پنجاه هزار نفر اضافی یک نماینده اضافی خواهند داشت. مقرارات مربوط به انتخابات را قانون معین می‏کند.
اصل شصت و پنجم‏
پس از برگزاری انتخابات، جلسات مجلس شورای ملی با حضور دو سوم مجموع نمایندگان رسمیت می‏یابد و تصویب طرح‏ها و لوایح طبق آیین‏نامه مصوب داخلی انجام می‏گیرد مگر در مواردی که در قانون اساسی نصاب خاصی تعیین شده باشد.
Majlis:1 Volume:3 Sessions:51-67 Page:1857
برای تصویب آیین‏نامه داخلی موافقت دو سوم حاضران لازم است.
اصل شصت و ششم‏
ترتیب انتخاب رئیس و هیأت رئیسه مجلس و تعداد کمیسیون‏ها و دوره تصدی آنها و امور مربوط به مذاکرات و انتظامات مجلس به وسیله آیین‏نامه داخلی مجلس معین می‏گردد.
اصل شصت و هفتم‏
نمایندگان باید در نخستین جلسه مجلس به ترتیب زیر سوگند یاد کنند و متن قسم‏نامه را امضاء نمایند.
بسم الله الرحمن الرحیم‏
 «من در برابر قرآن مجید، به خدای قادر و متعال سوگند یاد می‏کنم و با تکیه برشرف انسانی خویش تهعد می‏نمایم که پاسدار حریم اسلام و نگهبان دستاوردهای انقلاب اسلامی ملت ایران و مبانی جمهورى اسلامی باشم، ودیعه‏ای را که ملت به ما سپرده به عنوان امینی عادل پاسداری کنم و در انجام وظایف وکالت، امنیت و تقوا را رعایت نمایم و همواره به استقلال و اعتلای کشور و حفظ حقوق ملت و خدمت به مردم پای‏بند باشم، از قانون اساسی دفاع کنم و در گفته‏ها و نوشته‏ها و اظهارنظرها، استقلال کشور و آزادی مردم تأمین مصالح آنها را مدنظر داشته باشم».
نمایندگان اقلیت‏های دینی این سوگند را با ذکر کتاب آسمانی خود یاد خواهند کرد.
نمایندگانی که در جلسه نخست شرکت ندارند و در اولین جلسه‏ای که حضور پیدا می‏کنند مراسم سوگند را به جای آورند.
اصل شصت وهشتم‏
در زمان جنگ واشغال نظامی کشور به پیشنهاد رئیس‏جمهور و تصویب سه چهارم مجموع نمایندگان و تأیید شورای نگهبان انتخابات نقاط اشغال شده یا تمامی مملکت برای مدت معینی متوقف می‏شود و در صورت عدم تشکیل مجلس جدید، مجلس سابق همچنان به کار خود ادامه خواهد داد.
اصل شصت و نهم‏
مذاکرات مجلس شورای ملی باید علنی باشد و گزارش کامل آن از طریق رادیو و روزنامه رسمی برای اطلاع عموم منتشر شود. در شرایط اضطراری، در صورتی که رعایت امنیت کشور ایجاب کند، به تقاضای نخست‏وزیر یا یکی از وزرا یا ده نفر از نمایندگان، جلسه غیر علنی تشکیل می‏شود. مصوبات جلسه غیر علنی در صورتی معتبر است که با حضور شورای نگهبان به تصویب سه چهارم مجموع نمایندگان برسد. گزارش و مصوبات این جلسات باید پس از برطرف شدن شرایط اضطراری برای عموم منتشر گردد.
Majlis:1 Volume:3 Sessions:51-67 Page:1858
اصل هفتادم‏
رئیس‏جمهور، نخست‏وزیر و وزیران به اجتماع یا به انفراد حق شرکت در جلسات علنی مجلس را دارند و می‏توانند مشاروان خود را همراه داشته باسند و در صورتی که نمایندگان لازم بدانند، رئیس و نخست‏وزیر ووزرا مکلف به حضورند وهرگاه تقاضا کنند مطالبشان استماع می‏شود.
دعوت رئیس‏جمهور به مجلس باید به تصویب اکثریت برسد.
اصل هفتاد و یکم‏
مجلس شواری ملی درعموم مسائل در حدود مقرر در قانون اساسی می‏تواند قانون وضع کند.
اصل هفتاد و دوم‏
مجلس شورای ملی نمی‏تواند قوانینی وضع کند که با اصول واحکام مذهب رسمی کشور یا قانون اساسی مغایرت داشته باشد. تشخیص این امر به ترتیبی که در اصل نود و ششم آمده بر عهده شورای نگهبان است.
اصل هفتادو سوم‏
شرح و تفسیر قوانین عادی در صلاحیت مجلس شورای ملی است. مفاد این اصل مانع از تفسیری که دادرسان، در مقام تمیز حق، از قوانین می‏کنند نیست.
اصل هفتاد و چهارم‏
لوایح قانونی پس از تصویب هیأت وزیران به مجلس تقدیم می‏شود و طرح‏های قانونی به پیشنهاد حداقل پانزده نفر از نمایندگان، در مجلس شورای ملی مقابل طرح است.
اصل هفتاده و پنجم‏
طرح‏های قانونی وپیشنهادها واصلاحاتی که نمایندگان در خصوص لوایح قانونی عنوان می‏کننند و به تقلیل درآمد عمومی یا افزایش هزینه‏های عمومی می‏انجامد، در صورتی قابل طرح است که در آن طریق جبران کاهش درآمد یا تأمین هزینه جدید نیز معلوم شده باشد.
اصل هفتادو ششم‏
مجلس شورای ملی حق تحقیق و تفحص در تمام امور کشور را دارد.
Majlis:1 Volume:3 Sessions:51-67 Page:1859
اصل هفتاد و هفتم‏
عهدنامه‏ها، مقاوله‏نامه‏ها، قراردادها و موافقت‏نامه‏های بین‏المللی باید به تصویب مجلس شورای ملی برسد.
اصل هفتاد وهشتم‏
هرگونه تغییر در خطوط مرزی ممنوع است مگر اصلاحات جزئی با رعایت مصالح کشور به شرط این‏که یک‏طرفه نباشد و به استقلال وتمامیت ارضی کشور لطمه نزند و به تصویب چهار پنجم مجموع نمایندگان مجلس شورای ملی برسد.
اصل هفتاد و نهم‏
برقراری حکومت نظامی ممنوع است. در حالت جنگ و شرایط اضطراری نظیر آن دولت حق دارد با تصویب مجلس شورای ملی موقتاً محدودیت‏های ضروری را برقرار نماید، ولی مدت آن به هر حال نمی‏تواند بیش از سی روز باشد و در صورتی که ضرورت همچنان باقی باشد دولت موظف است مجدداً از مجلس کسب مجوز کند.
اصل هشتادم‏
گرفتن و دادن وام یا کمک‏های بدون عوض داخلی و خارجی از طرف دولت باید با تصویب مجلس شورای ملی باشد.
اصل هشتاد و یکم‏
دادن امتیاز تشکیل شرکت‏ها و مؤسسات در امور تجارتی و صنعتی و کشاورزی و معادن و خدمات به خارجیان مطلقاً ممنوع است.
اصل هشتاد و دوم‏
استخدام کارشناسان خارجی از طرف دولت ممنوع است مگر در مورد ضرورت با تصویب مجلس شورای ملی.
اصل هشتاد و سوم‏
بناها و اموال دولتی که از نفایس ملی باشد قابل انتقال به غیر نیست مگر با تصویب مجلس شورای ملی، آن هم در صورتی که از نفایس منحصر به فرد نباشد.
اصل هشتاد و چهارم‏
هر نماینده در برابر تمام ملت مسؤول است و حق دارد در همه مسائل داخلی و خارجی‏
Majlis:1 Volume:3 Sessions:51-67 Page:1860
کشور اظهارنظر نماید.
اصل هشتاد و پنجم‏
سمت نمایندگی قائم به شخص است و قابل واگذاری به دیگری نیست. مجلس نمی‏تواند اختیار قانون‏گذاری را به شخص یا هیأتی واگذار کند، ولی در موارد ضروری می‏تواند اختیار وضع بعضی از قوانین را با رعایت اصل هفتاد و دوم به کمیسیون‏های داخلی خود تفویض کند، در این صورت این قوانین در مدتی که مجلس تعیین می‏نماید به صورت آزمایشی اجرا می‏شود و تصویب نهایی آنها با مجلس خواهد بود.
اصل هشتاد و ششم‏
نمایندگان مجلس در مقام ایفای وظایف نمایندگی در اظهارنظر و رأی خود کاملًا آزادند و نمی‏توان آنها را به سبب نظراتی که در مجلس اظهار کرده‏اند یا آرائی که در مقام ایفای وظایف نمایندگی خود داده‏اند تعقیب یا توقف کرد.
اصل هشتاد و هفتم‏
هیأت وزیران پس از تشکیل و معرفی و پیش از هر اقدام دیگر باید از مجلس رأی اعتماد بگیرد. در دوران تصدی نیز در مورد مسائل مهم و مورد اختلاف می‏تواند از مجلس تقاضای رأی اعتماد کند.
اصل هشتاد و هشتم‏
در هر مورد که نماینده‏ای از وزیر مسؤول درباره یکی از وظایف او سؤال کند آن وزیر موظف است در مجلس حاضر شود و به سؤال جواب دهد و این جواب نباید بیش از ده روز به تأخیر افتد مگر با عذر موجه تشخیص مجلس شورای ملی.
اصل هشتاد و نهم‏
نماینگان مجلس می‏توانند در مواردی که می‏دانند هیأت وزیران یا هر یک از وزرا را استیضاح کنند استیضاح وقتى قابل طرح در مجلس است که با امضای حداقل ده نفر از نمایندگان به مجلس تقدیم شود.
هیأت وزیران یا وزیر مورد استیضاح باید ظرف مدت ده روز پس از طرح آن در مجلس حاضر شود و به آن پاسخ گوید و از مجلس رأی اعتماد بخواهد. در صورت عدم حضور هیأت وزیران یا وزیر برای پاسخ نمایندگان مزبور درباره استیضاح خود توضیحات لازم را می‏دهند و در صورتی که مجلس مقتضی بداند اعلام رأی عدم اعتماد خواهد کرد.
اگر مجلس رأی اعتماد نداد هیأت وزیران یا وزیر مورد استیضاح عزل می‏شود. در هر دو صورت نخست‏وزیر یا وزرای مورد استیضاح نمی‏توانند در هیأت وزیرانی که بعد از آن تشکیل می‏شود عضویت پیدا کنند.
Majlis:1 Volume:3 Sessions:51-67 Page:1861
اصل نودم‏
هر کسی شکایتی از طرز کار مجلس یا قوه مجریه یا قوه قضائیه داشته باشد، می‏تواند شکایت خود را کتباً به مجلس شورای ملی عرضه کند. مجلس موظف است به این شکایت رسیدگی کند و پاسخ کافی دهد و در مواردی که شکایت به قوه مجریه و یا قوه قضائیه مربوط است رسیدگی و پاسخ از آنها بخواهد و در مدت متناسب نتیجه را اعلام نماید و در مواردی که مربوط به عموم باشد به اطلاع عامه برساند.
اصل نود و یکم‏
به منظور پاسداری از احکام اسلام و قانون اساسی از نظر عدم مغایرت مصوبات مجلس شورای ملی با آنها شورایی به نام شورای نگهبان با ترکیب زیر تشکیل می‏شود.
1- شش نفر از فقهای عادل و آگاه به مقتضیات زمان و مسائل روز. انتخاب این عده با رهبر یا شش شورای رهبری است.
2- شش نفر حقوق‏دان در رشته‏های مختلف حقوقی، از میان حقوق‏دانان مسلمانی که به وسیله شورای عالی قضائی به مجلس شورای ملی معرفی می‏شوند و با رأی مجلس انتخاب می‏گردند.
اصل نود و دوم‏
اعضای شورای نگهبان برای مدت شش سال انتخاب می‏شوند ولی در نخستین دوره پس از گذشتن سه سال، نیمی از اعضای هر گروه به قید قرعه تغییر می‏یابند و اعضای تازه‏ای به جای آنها انتخاب می‏شوند.
اصل نود و سوم‏
مجلس شورای ملی بدون وجود شورای نگهبان اعتبار قانونی مگر در مورد تصویب اعتبار نامه نمایندگان و انتخاب شش نفر حقوق‏دان اعضای شورای نگهبان.
اصل نود و چهارم‏
کلیه مصوبات مجلس شورای ملی باید به شورا ی نگهبان فرستاده شود. شورای نگهبان موظف است آن را حداکثر ظرف ده روز از تاریخ وصول از نظر انطباق بر موازین اسلام و قانون اساسی مورد بررسی قرار دهد و چنان‏چه آن را مغایر ببیند برای تجدیدنظر به مجلس باز گرداند. در غیر این صورت مصوبه قابل اجرا است.
اصل نود و پنجم‏
در مواردی که شورای نگبهان مدت ده روز را برای رسیدگی به اظهارنظر نهایی کافی نداند، می‏تواند از مجلس شورای ملی حداکثر برای ده روز دیگر با ذکر دلیل خواستار تمدید وقت شود.
Majlis:1 Volume:3 Sessions:51-67 Page:1862
اصل نود و ششم‏
تشخیص عدم مغایرت مصوبات مجلس شورای ملی با احکام اسلام با اکثریت فقهای شورای نگهبان و تشخیص عدم تعارض آنها با قانون اساسی بر عهده اکثریت همه اعضای شورای نگهبان است.
اصل نود و هفتم‏
اعضای شورای نگهبان به منظور تسریع در کار می‏توانند هنگام مذاکره درباره لایحه یا طرح قانونی در مجلس حاضر شوند و مذاکرات را استماع کنند. اما وقتی طرح یا لایحه‏ای فوری در دستور کار مجلس قرار گیرد، اعضای شورای نگهبان باید در مجلس حاضر شوند و نظر خود را اظهار نمایند.
اصل نود و هشتم‏
تفسیر قانون اساسی به عهده شورای نگهبان است که با تصویب سه چهارم آنان انجام می‏شود.
اصل نود و نهم‏
شورای نگهبان نظارت بر انتخاب رئیس‏جمهور، انتخابات مجلس شورای ملی و مراجعه به آرای عمومی و همه‏پرسی را بر عهده دارد.
 فصل هفتم‏

 شوراها

اصل یکصدم‏
برای پیش‏برد سریع برنامه‏های اجتماعی اقتصادی عمرانی، بهداشتی، فرهنگی، آموزشی و سایر امور رفاهی از طریق همکاری مردم با توجه مقتضیات محلی اداره امور هر روستا، بخش، شهر، شهرستان یا استان با نظارت شورایی به نام شورای ده، بخش، شهر، شهرستان یا استان صورت می‏گیرد که اعضای آن را مردم همان محل انتخاب می‏کنند.
شرایط انتخاب‏کنندگان و انتخاب‏شوندگان و حدود وظایف و اختیارت و نحوه انتخاب و نظارت شوراهای مذکور و تسلسل مراتب آنها را که باید رعایت اصول وحدت ملی و تمامیت و نظارت شوراهای مذکور و سلسله مراتب آنها را که با رعایت اصول ملی و تمامیت ارضی و نظارت جمهوری اسلامی و تابعیت حکومت مرکزی باشد قانون معین می‏کند.
اصل یکصد و یکم‏
به منظور جلوگیری ازتبعیض و جلب همکاری در تهیه برنامه‏های عمرانی و رفاهی‏
Majlis:1 Volume:3 Sessions:51-67 Page:1863
استان‏ها و نظارت بر اجرای هماهنگ آنها، شورای عالی استان‏ها مرکب از نمایندگان شوراهای استان‏ها تشکیل می‏شود. نحوه تشکیل و وظایف این شورا را قانون معین می‏کند.
اصل یکصد و دوم‏
شواری عالی استان‏ها حق دارد در حدود وظایف خود طرح‏هایی تهیه و مستقیماً یا از طریق دولت به مجلس شورای ملی پیشنهاد کند. این طرح‏ها باید در مجلس مورد بررسی قرار بگیرد.
اصل یکصد و سوم‏
استانداران، فرمانداران، بخشداران و سایر مقامات کشوری که از طرف دولت تعیین می‏شوند در حدود اختیارات شوراها ملزم به رعایت تصمیمات آنها هستند.
اصل یکصد و چهارم‏
به منظور تأمین قسط اسلامی و همکاری در تهیه برنامه‏ها وایجاد هماهنگی در پیشرفت امور در واحدهای تولیدی، صنعتی و کشاورزی، شوراهایی مرکب از نمایندگان کارگران و دهقانان و دیگر کارکنان و مدیران، و در واحدهای آموزشی، ادارای، خدماتی و مانند اینها شوراهایی مرکب از نمایندگان اعضاى این واحدها تشکیل می‏شود. چگونگی تشکیل این شوراها و حدود وظایف و اختیارات آنها را قانون معین می‏کند.
اصل یکصد و پنجم‏
تصمیمات شوراها نباید مخالف موازین اسلام و قوانین کشور باشد.
اصل یکصد و ششم‏
انحلال شوراها جز در صورت انحراف از وظایف قانونی ممکن نیست. مرجع تشخیص انحراف و ترتیب انحلال شوراها و طرز تشکیل مجدد آنها را قانون معین می‏کند.
شورا در صورت اعتراض به انحلال حق دارد به دادگاه صالح شکایت کند و دادگاه موظف است خارج از نوبت به آن سیدگی کند.
 فصل هشتم‏

 رهبر یا شورای رهبری‏

اصل یکصد و هفتم‏
هرگاه یکی از فقهای واجد شرایط مذکور در اصل پنجم این قانون از طرف اکثریت قاطع مردم به مرجعیت و رهبری شناخته و پذیرفته شده باشد، همان‏گونه که در مورد مرجع عالیقدر تقلید و رهبر انقلاب آیت الله العظمی امام خمینی چنین شده است، این رهبر، ولایت امر
Majlis:1 Volume:3 Sessions:51-67 Page:1864
و همه مسؤولیت‏های ناشی از آن را بر عهده دارد. در غیر این صورت خبرگان منتخب مردم درباره همه کسانی که صلاحیت مرجعیت و رهبری دارند بررسی و مشورت می‏کنند. هرگاه یک مرجع را دارای برجستگی خاص برای رهبری بیابند او را به عنوان رهبر به مردم معرفی می‏نمایند، وگرنه سه یا پنج مرجع واجد الشرایط رهبری را به عنوان اعضای شورای رهبری تعیین و به مردم معرفی می‏کنند.
اصل یکصد و هشتم‏
قانون مربوط به تعداد و شرایط خبرگان، کیفیت انتخاب آنها و آیین‏نامه داخلی جلسات آنان برای نخستین دوره به وسیله فقهای اولین شورای نگهبان تهیه و با اکثریت آراء آنان تصویب شود و به تصویب نهایی رهبر انقلاب برسد. از آن پس هرگونه تغییر و تجدیدنظر در این قانون در صلاحیت مجلس خبرگان است.
اصل یکصد و نهم‏
شرایط و صفات رهبری یا اعضای شورای رهبری:
1- صلاحیت علمی و تقوایی لازم برای افتاء و مرجعیت.
2- بینش سیاسی و اجتماعی و شجاعت و قدرت و مدیریت کافی برای رهبری.
اصل یکصد و دهم‏
وظایف و اختیارات رهبری:
1- تعیین فقهای شورای نگهبان.
2- نصب عالی‏ترین مقام قضائی کشور.
3- فرماندهی کل نیروی‏های مسلح به ترتیب زیر:
الف- نصب و عزل رئیس ستاد مشترک‏
ب- نصب و عزل فرمانده کل سپاه پاسداران انقلاب اسلامی.
ج- تشکیل شورای عالی دفاع ملی، مرکب از هفت نفر از اعضای زیر:
- رئیس‏جمهور
- نخست‏وزیر
- رئیس ستاد مشترک‏
- فرمانده کل سپاه پاسداران انقلاب اسلامی‏
- دو مشاور به تعیین رهبر
د- تعیین فرماندهان عالی نیروها به پیشنهاد شورای عالی دفاع.
ه- اعلان جنگ و صلح و بسیج نیروها به پیشنهاد شورای عالی دفاع.
4- امضای حکم ریاست جمهوری پس از انتخاب مردم.
صلاحیت داوطلبان ریاست جمهوری از جهت دارا بودن شرایطی که در این قانون می‏آید باید قبل از انتخابات به تأیید شورای نگهبان و در دوره اول به تأیید رهبری برسد.
Majlis:1 Volume:3 Sessions:51-67 Page:1865
5- عزل رئیس‏جمهوری با در نظر گرفتن مصالح کشور، پس از حکم دیوان عالی کشور به تخلف وی از وظایف قانونی یا رأی مجلس شورای ملی به عدم کفایت سیاسی او.
6- عفو یا تخفیف مجازات محکومین، در حدود موازین اسلامی، پس از پیشنهاد دیوان عالی کشور.
اصل یکصد و یازدهم‏
هرگاه رهبر یا یکی از اعضای شورای رهبری از انجام وظایف قانونی رهبری ناتوان شود یا فاقد یکی از شرایط مذکور در اصل یکصد و نهم گردد از مقام خود بر کنار خواهد شد. تشخیص این امر به عهده خبرگان مذکور در اصل یکصد و هشتم است.
مقرارت تشکیل خبرگان برای رسیدگی و عمل به این اصل در اولین اجلاسیه خبرگان تعیین می‏شود.
اصل یکصد و دوازدهم‏
رهبر یا اعضای شورای رهبری در برابر قوانین با سایر افراد کشور مساوی هستند.
 فصل نهم‏

 قوه مجریه‏

مبحث اول- ریاست جمهوری‏
اصل یکصد و سیزدهم‏
پس از مقام رهبری رئیس‏جمهور عالی‏ترین مقام رسمی کشور است و مسؤولیت اجرای قانون اساسی و تنظیم روابط قوای سه‏گانه و ریاست قوه مجریه را جز در اموری که مستقیماً به رهبری مربوط می‏شود، بر عهده دارد.
اصل یکصد و چهاردهم‏
رئیس‏جمهور برای مدت چهار سال با رأی مستقیم مردم انتخاب می‏شود و انتخاب مجدد او به صورت متوالی تنها برای یک دوره بلامانع است.
اصل یکصد و پانزدهم‏
رئیس‏جمهور باید از میان رجال مذهبی و سیاسی که واجد شرایط زیر باشند انتخاب گردد.
ایرانی‏الاصل، تابع ایران، مدیر و مدبر، دارای حسن سابقه و امانت و تقوا، مؤمن و معتقد به مبانی جمهوری اسلامی ایران و مذهب رسمی کشور.
Majlis:1 Volume:3 Sessions:51-67 Page:1866
اصل یکصد و شانزدهم‏
نامزدهای ریاست جمهوری باید قبل از شروع انتخابات آمادگی خود را رسماً اعلام کنند. نحوه برگزاری رئیس‏جمهوری را قانون معین می‏کند.
اصل یکصد و هفدهم‏
رئیس‏جمهور با اکثریت مطلق آراء شرکت‏کنندگان انتخاب می‏شود، ولی هرگاه در دور نخست هیچ یک از نامزدها چنین اکثریتی به دست نیاورد، روز جمعه هفته بعد برای بار دوم رأی گرفته می‏شود. در دور دوم تنها دو نفر از نامزدها که در دور نخست آراء بیشتری داشته‏اند شرکت می‏کنند، ولی اگر بعضی از نامزدهای دارنده آراء بیشتر، از شرکت در انتخابات منصرف شوند از میان بقیه، دو نفر که در دوره نخست بیش از دیگران رأی داشته‏اند برای انتخابات مجدد معرفی می‏شوند.
اصل یکصد و هجدهم‏
مسؤولیت نظارت بر انتخابات ریاست جمهوری طبق اصل نود و نهم بر عهده شورای نگهبان است ولی قبل از تشکیل نخستین شورای نگهبان بر عهده انجمن نظارتی است که قانون تعیین می‏کند.
اصل یکصد و نوزدهم‏
انتخاب رئیس‏جمهور جدید باید حداقل یک ماه پیش از پایان دوره ریاست جمهوری قبلی انجام شده باشد و در فاصله انتخاب رئیس‏جمهور جدید و پایان دوره ریاست جمهوری سابق رئیس‏جمهور پیشین وظایف رئیس‏جمهوری را انجام می‏دهد.
اصل یکصد و بیستم‏
هرگاه در فاصله ده روز پیش از رأی‏گیری یکی از نامزدهایی که صلاحیت او طبق این قانون احراز شده فوت کند، انتخابات به مدت دو هفته به تأخیر می‏افتد. اگر در فاصله دور نخست و دور دوم نیز یکی از دو نفر حائز اکثریت دور نخست فوت کند، مهلت انتخابات برای دو هفته تمدید می‏شود.
اصل یکصد و بیست ویکم‏
رئیس‏جمهور در مجلس شواری ملی در جلسه‏ای که با حضور رئیس دیوان عالی کشور اعضای شورای نگهبان قانون اساسی تشکیل می‏شود به ترتیب زیر سوگند یاد می‏کند و سوگندنامه را امضاء می‏نماید:
بسم الله الرحمن الرحیم‏
 «من به عنوان رئیس‏جمهور در پیشگاه قران کریم و در برابر ملت ایران به خداوند
Majlis:1 Volume:3 Sessions:51-67 Page:1867
قادر متعال سوگند یاد می‏کنم که پاسدار مذهب رسمی و نظام جمهوری اسلامی و قانون اساسی کشور باشم و همه استعداد و صلاحیت خویش را در راه ایفای مسؤولیت‏هایی که بر عهده گرفته‏ام به کار گیرم و خود را وقف خدمت به مردم و اعتلای کشور، ترویج دین و اخلاق، پشتیبانی از حق وگسترش عدالت سازم و از هرگونه خودکامگی بپرهیزم و از آزادی و حرمت اشخاص و حقوقی که قانون اساسی برای ملت شناخته است حمایت کنم. در حراست از مرزها و استقلال سیاسی و اقتصادی و فرهنگی کشور از هیچ اقدامی دریغ نورزم و با استعانت از خداوند و پیروی از پیامبر اسلام و ائمه اطهار علیهم السلام قدرتی را که به عنوان امانتی مقدس به من سپرده است همچون امنیتی پارسا و فداکار نگاهدار باشم وآن را به منتخب ملت پس از خود سپارم»
اصل یکصد و بیست و دوم‏
رئیس‏جمهور در حدود اختیارات و وظایف خویش در برابر ملت مسؤول است، نحوه رسیدگی به تخلف از این مسؤولیت را قانون معین می‏کند.
اصل یکصد و بیست و سوم‏
رئیس‏جمهور موظف است مصوبات مجلس یا نتیجه همه‏پرسی را پس از طی مراحل قانونی و ابلاغ به وی امضاء کند و برای اجرا در اختیار مسؤولان بگذارد.
اصل یکصد و بیست و چهارم‏
رئیس‏جمهور فردی را برای نخست‏وزیری نامزد می‏کند و پس از کسب رأی تمایل از مجلس شورای ملی حکم نخست‏وزیری برای او صادر می‏نماید.
اصل یکصد و بیست و پنجم‏
امضای عهدنامه‏ها، مقاوله‏نامه‏ها، موافقت‏نامه‏ها و قراردادهای دولت ایران با سایر دولت‏ها و همچنین امضای پیمان‏های مربوط به اتحادیه‏های بین‏المللی پس از تأیید مجلس شورای ملی با رئیس‏جمهوری نماینده قانونی او است.
اصل یکصد و بیست و ششم‏
تصویب‏نامه‏ها و آیین‏نامه‏های دولت پس از تصویب هیأت وزیران به اطلاع رئیس‏جمهور می‏رسد و در صورتی که آنها را بر خلاف قوانین بیابد با ذکر دلیل برای تجدیدنظر به هیأت وزیران می‏فرستد.
اصل یکصد و بیست و هفتم‏
هرگاه رئیس‏جمهور لازم بداند جلسه هیأت وزیران در حضور او و به ریاست وی تشکیل می‏شود.
Majlis:1 Volume:3 Sessions:51-67 Page:1868
اصل یکصد و بیست و هشتم‏
رئیس‏جمهور استوارنامه سفیران را امضاء می‏کند واستوارنامه سفیران کشورهای دیگر را می‏پذیرد.
اصل یکصد و بیست و نهم‏
اعطای نشان‏های دولتی با رئیس‏جمهور است.
اصل یکصد و سی‏ام‏
در هنگام غیبت یا بیماری رئیس‏جمهور شورایی به نام شورای موقت ریاست جمهوری مرکب از نخست‏وزیر، رئیس مجلس شورای ملی و رئیس دیوان مالی کشور وظایف او را انجام می‏دهد، مشروط بر این که عذر رئیس‏جمهور بیش از دو ماه ادامه نیابد و نیز در مورد عزل رئیس‏جمهور یا در موردی که مدت ریاست جمهوری سابق پایان یافته و رئیس‏جمهور جدید بر اثر موانعی هنوز انتخاب نشده، وظایف ریاست جمهوری بر عهده این شورا است.
اصل یکصد و سی و یکم‏
در صورت فوت، کناره‏گیری یا بیماری بیش از دو ماه و عزل رئیس‏جمهور، یا موجبات دیگری از این‏گونه شورای موقت ریاست جمهوری موظف است ترتیبی دهد که حداکثر ظرف پنجاه روز رئیس‏جمهور جدید انتخاب شود و در این مدت وظایف و اختیارات ریاست جمهوری را جز در امر همه‏پرسی بر عهده دارد.
اصل یکصد و سی و دوم‏
در مدتی که وظایف رئیس‏جمهور بر عهده شورای موقت ریاست جمهوری است دولت را نمی‏توان استیضاح کرد یا به آن رأی اعتماد داد و نیز نمی‏توان برای تجدیدنظر در قانون اساسی اقدام نمود.
مبحث دوم- نخست‏وزیر و وزرا
اصل یکصد و سی و سوم‏
وزرا به پیشنهاد نخست‏وزیر و تصویب رئیس‏جمهور معین و برای گرفتن رأی اعتماد به مجلس معرفی می‏شوند. تعداد وزیران و حدود اختیارات هر یک از آنان را قانون معین می‏کند.
اصل یکصد و سی و چهارم‏
ریاست هیأت وزیران با نخست‏وزیر است که بر کار وزیران دارد و با اتخاذ تدابیر
Majlis:1 Volume:3 Sessions:51-67 Page:1869
لازم به هماهنگ ساختن تصمیم‏های دولت می‏پردازد و با همکاری وزیران، برنامه و خط مشی دولت را تعیین و قوانین را اجرا می‏کند. نخست‏وزیر در برابر مجلس مسؤول اقدامات هیأت وزیران است.
اصل یکصد و سی و پنجم‏
نخست‏وزیر تا زمانی که مورد اعتماد مجلس است در سمت خود باقی می‏ماند استعفای دولت به رئیس‏جمهور تسلم می‏شود و تا تعیین دولت جدید نخست‏وزیر به وظایف خود ادامه می‏دهد.
اصل یکصد و سی و ششم‏
هرگاه نخست‏وزیر بخواهد وزیری را عزل کند و وزیر دیگری را به جای او برگزیند، باید این عزل و نصب با تصویب رئیس‏جمهور جدید از مجلس رأی اعتماد بگیرد و در صورتی که پس از ابراز اعتماد مجلس به دولت، نیمی از اعضای هیأت وزیران تغییر نمایند دولت باید مجدداً از مجلس تقاضای رأی اعتماد کند.
اصل یکصد و سی و هفتم‏
هر یک از وزیران، مسؤول وظایف خاص خویش در برابر مجلس است، ولی در اموری که به تصویب هیأت وزیران می‏رسد مسؤول اعمال دیگران نیز هست.
اصل یکصد و سی و هشتم‏
علاوه بر مواردی که هیأت وزیران یا وزیری مأمور آیین‏نامه‏های اجرایی قوانین می‏شود هیأت وزیران حق دارد برای انجام وظایف اداری و تأمین اجرای قوانین و تنظیم سازمان‏های اداری به وضع تصویب‏نامه بپردازد. هر یک از وزیران نیز در حدود وظایف خویش و مصوبات هیأت وزیران حق وضع آیین‏نامه و صدور بخش‏نامه را دارد، ولی مفاد این مقرارت نباید با متن و روح قوانین مخالف باشد.
اصل یکصد و سی و نهم‏
صلح دعاوی راجع به اموال عمومی و دولتی یا ارجاع آن به داوری در هر مورد موکول به تصویب هیأت وزیران است و باید به اطلاع مجلس برسد. در مواردی که طرف دعوی خارجی باشد و در موارد مهم باید به تصویب مجلس نیز برسد. موارد مهم را قانون تعیین می‏کند.
اصل یکصد و چهلم‏
رسیدگی به اتهام رئیس‏جمهو ونخست‏وزیران در مورد جرائم عادی با اطلاع‏
Majlis:1 Volume:3 Sessions:51-67 Page:1870
مجلس شورای ملی در دادگاه‏های دادگستری انجام می‏شود.
اصل یکصد و چهل و یکم‏
رئیس‏جمهور، نخست‏وزیر، و وزیران و کارمندان دولت نمی‏توانند بیش از یک شغل دولتی داشته باشند و داشتن هر نوع شغل دیگر در مؤسساتی که تمام یا قسمتی از سرمایه آن متعلق به دولت یا مؤسسات عمومی است و نمایندگی مجلس شورای ملی و وکالت دادگستری و مشاوره حقوقی و نیز ریاست و مدیریت عامل یا عضویت در هیأت مدیره انواع مختلف شرکت‏های خصوصی، جز شرکت‏های تعاونی ادارات و مؤسسات برای آنان ممنوع است.
سمت‏های آموزشی در دانشگاه‏ها و مؤسسات تحقیقاتی از این حکم مستثنی است.
نخست‏وزیر می‏تواند در موارد ضرورت به موقت تصدی برخی از وزارت‏خانه‏ها را بپذیرد.
اصل یکصد و چهل و دوم‏
دارایی رهبر یا اعضای شورای رهبری، رئیس‏جمهور، نخست‏وزیر، و همسر و فرزندان آنان قبل و بعد از خدمت، توسط دیوان عالی کشور رسیدگی می‏شود که بر خلاف حق، افزایش نیافته باشد.
مبحث سوم- ارتش و سپاه پاسداران انقلاب اسلامی‏
اصل یکصد و چهل و سوم‏
ارتش جمهوری اسلامی ایران پاسدارى از استقلال و تمامیت ارضى و نظام جمهورى اسلامى کشور را بر عهده دارد.
اصل یکصد و چهل و چهارم‏
ارتش جمهوری اسلامی ایران ارتشی اسلامى باشد که ارتشی مکتبی و مردمی است و باید افرادی شایسته را به خدمت بپذیرد که به اهداف انقلاب اسلامی مؤمن و در راه تحقق آن فداکار باشند.
اصل یکصد و چهل و پنجم‏
هیچ فرد خارجی به عضویت در ارتش و نیروهای انتظامی کشور پذیرفته نمی‏شود.
اصل یکصد و چهل و ششم‏
استقرار هرگونه پایگاه نظامی خارجی در کشور هر چند به عنوان استفاده‏های صلح‏آمیز باشد ممنوع است.
Majlis:1 Volume:3 Sessions:51-67 Page:1871
اصل یکصد و چهل و هفتم‏
دولت باید در زمان صلح از افراد و تجهیزات فنی ارتش در کارهای امدادی، آموزشی، تولیدی، و جهاد سازندگی، با رعایت کامل موازین عدل اسلامی استفاده کند در حدی که به آمادگی رزمی آسیبی وارد نیاید.
اصل یکصد و چهل و هشتم‏
هر نوع بهره‏برداری شخصی از وسایل و امکانات ارتش و استفاده شخصی از افراد آنها به صورت گماشته، راننده شخصی و نظایر اینها ممنوع است.
اصل یکصد و چهل و نهم‏
ترفیع درجه نظامیان و سلب آن به موجب قانون است.
اصل یکصد و پنجاهم‏
سپاه پاسداران انقلاب اسلامی که در نخستین روزهای پیروزی این انقلاب تشکیل شد، برای ادامه نقش خود در نگهبانی از انقلاب اسلامی و دستاوردهای آن پا بر جا می‏ماند. حدود وظایف و قلمرو مسؤولیت این سپاه در رابطه با وظایف و قلمرو مسؤولیت نیروهای مسلح دیگر با تأکید بر همکاری و هماهنگی برادرانه میان آنها به وسیله قانون تعیین می‏شود.
اصل یکصد و پنجاه و یکم‏
به حکم آیه کریمه «وَ أَعِدُّوا لَهُمْ مَا اسْتَطَعْتُمْ مِنْ قُوَّهٍ وَ مِنْ رِباطِ الْخَیْلِ تُرْهِبُونَ بِهِ عَدُوَّ اللَّهِ وَ عَدُوَّکُمْ وَ آخَرینَ مِنْ دُونِهِمْ لا تَعْلَمُونَهُمُ اللَّهُ یَعْلَمُهُمْ» دولت موظف است برای همه افراد کشور برنامه و امکانات آموزشی نظامی را طبق موازین اسلامی فراهم نماید، به طوری که همه افراد همواره توانایی دفاع مسلحانه از کشور و نظام جمهوری اسلامی ایران را داشته باشند، ولی داشتن اسلحه باید با اجازه مقامات رسمی باشد.
 فصل دهم‏

 سیاست خارجی‏

اصل یکصد و پنجاه و دوم‏
سیاست خارجی جمهوری اسلامی ایران براساس نفی هرگونه سلطه‏جویی و سلطه‏پذیری، حفظ استقلال همه جانبه و تمامیت ارضی کشور، دفاع از حقوق همه مسلمانان و عدم تعهد در برابر قدرت‏های سلطه‏گر و روابط صلح‏آمیز متقابل با دولت غیر محارب استوار است.
Majlis:1 Volume:3 Sessions:51-67 Page:1872
اصل یکصد و پنجاه و سوم‏
هرگونه قرارداد که موجب سلطه بیگانه بر منابع طبیعی و اقتصادی، فرهنگ، ارتش و دیگر شؤون کشور گردد ممنوع است.
اصل یکصد و پنجاه و چهارم‏
جمهوری اسلامی ایران سعادت انسان در کل جامعه بشری را آرمان خود می‏داند و استقلال و آزادی و حکومت حق و عدل را حق همه مردم جهان می‏شناسد. بنابراین در عین خودداری کامل از هرگونه دخالت در امور ملت‏های دیگر از مبارزه حق‏طلبانه مستضعفین در برابر مستکبرین در هر نقطه از جهان حمایت می‏کند.
اصل یکصد و پنجاه و پنجم‏
دولت جمهوری اسلامی ایران می‏تواند به کسانی که پناهندگی سیاسی بخواهند پناه دهد مگر این‏که بر طبق قوانین ایران خائن و تبهکار شناخته شوند.
 فصل یازدهم‏

 قوه قضائیه‏

اصل یکصد و پنجاه و ششم‏
قوه قضائیه قوه‏ای است مستقل که پشتیبان حقوق فردی و اجتماعی و مسؤول تحقق بخشیدن به عدالت و عهده‏دار وظایف زیر است:
1- رسیدگی و صدور حکم در مورد تظلمات، تعدیات، شکایات، حل و فصل دعاوی و رفع خصوصیات و اخذ تصمیم و اقدام لازم در آن قسمت از امور حسبیه که قانون معین می‏کند.
2- احیای حقوق عامه و گسترش عدل و آزادی‏های مشروع.
3- نظارت بر حسن اجرای قوانین.
4- کشف جرم و تعقیب و مجازات و تعزیر مجرمین و اجرای حدود و مقرارت مدون جزایی اسلام‏
5- اقدام مناسب برای پیشگیری از وقوع جرم و اصلاح مجرمین.
اصل یکصد و پنجاه و هفتم‏
به منظور انجام مسؤولیت‏های قوه قضائیه شورایی به نام شورای عالی قضائی تشکیل می‏گردد که بالاترین مقام قوه قضائیه است و وظایف آن به شرح زیر می‏باشد:
1- ایجاد تشکلات لازم در دادگستری به تناسب مسؤولیت‏های اصل یکصد و پنجاه و ششم.
2- تهیه لوایح قضائی متناسب با جمهوری اسلامی.
Majlis:1 Volume:3 Sessions:51-67 Page:1873
3- استخدام قضات عادل و شایسته و عزل و نصب آنها و تغییر محل مأموریت و تعیین مشاغل و ترفیع آنان و مانند اینها از امور اداری، طبق قانون.
اصل یکصد و پنجاه و هشتم‏
شورای عالی قضائی از پنج عضو تشکیل می‏شود.
1- رئیس دیوان عالی کشور
2- دادستان کل کشور
3- سه نفر قاضی مجتهد و عادل به انتخاب‏
اعضای این شورا برای مدت پنج سال و طبق قانون انتخاب می‏شوند و انتخاب مجددشان بلامانع است. شرایط انتخاب‏شونده و انتخاب‏کننده را قانون معین می‏کند.
اصل یکصد و پنجاه و نهم‏
مرجع رسمی تظلمات و شکایات دادگستری است. تشکیل دادگاه‏ها و تعیین صلاحیت آنها منوط به حکم قانون است.
اصل یکصد و شصتم‏
وزیر دادگستری مسؤولیت کلیه مسائل مربوط به روابط قوه قضائیه با قوه مجریه و قوه مقننه را بر عهده دارد و از میان کسانی که شواری عالی قضائی به نخست‏وزیر پیشنهاد می‏کند انتخاب می‏گردد.
اصل یکصد و شصت و یکم‏
دیوان عالی کشور به منظور نظارت بر اجرای صحیح قوانین در محاکم و ایجاد وحدت رویه قضائی و انجام مسؤولیت‏هایی که طبق قانون به آن محول می‏شود براساس ضوابطی که شورای عالی تعیین می‏کند تشکیل می‏گردد.
اصل یکصد و شصت و دوم‏
رئیس دیوان عالی شورا و دادستان کل باید مجتهد، عادل و آگاه به امور قضائی باشند و رهبری با مشورت قضات دیوان عالی کشور آنها را برای مدت پنج سال به این سمت منصوب می‏کند
اصل یکصد و شصت و سوم‏
صفات و شرایط قاضی موازین فقهی به وسیله قانون معین می‏شود.
Majlis:1 Volume:3 Sessions:51-67 Page:1874
اصل یکصد و شصت و چهارم‏
قاضی را نمی‏توان از مقامی که شاغل آن است بدون محاکمه و ثبوت جرم یا تخلفی که موجب انفصال است به طور موقت یا دائم منفصل کرد یا بدون رضای او محل خدمت یا سمتش را تغییر داد مگر به اقتضای مصلحت جامعه با تصویب اعضای شورای عالی قضائی به اتفاق آراء. نقل انتقال دوره‏ای قضات بر طبق ضوابط کلی که قانون تعیین می‏کند صورت می‏گیرد.
اصل یکصد و شصت و پنجم‏
محاکمات، علنی انجام می‏شود و حضور افراد بلامانع است مگر آن‏که به تشخیص دادگاه علنی بودن آن عفت عمومی یا نظم عمومی باشد یا در دعاوی خصوصی طرفین دعوا تقاضا کنند که محاکمه علنی نباشد.
اصل یکصد و شصت و ششم‏
احکام دادگاه‏ها باید مستدل و مستند به مواد قانون و اصولی باشد که براساس آن حکم صادر شده است.
اصل یکصد و شصت و هفتم‏
قاضی موظف است کوشش کند حکم هر دعوا را در قوانین مدونه بیابد و اگر نیابد با استناد به منافع معتبر اسلامی یا فتوای معتبر حکم قضیه را صادر نماید و نمی‏تواند به بهانه سکوت یا نقض یا اجمال یا تعارض قوانین مدونه از رسیدگی به دعوا و صدور حکم امتناع ورزد.
اصل یکصد و شصت و هشتم‏
رسیدگی به جرائم سیاسی و مطبوعاتی علنی است و با هیأت منصفه در محاکم دادگستری صورت می‏گیرد. نحوه انتخاب، شرایط، اختیارات هیأت منصفه و تعریف جرم سیاسی را قانون براساس موازین اسلامی معین می‏کند.
اصل یکصد و شصت و نهم‏
هیچ فعل یا ترک فعلی به استناد قانونی که بعد ازآن وضع شده است جرم محسوب نمی‏شود.
اصل یکصد و هفتادم‏
قضات دادگاه‏ها مکلفند از اجرای تصویب‏نامه‏ها و آیین‏نامه‏های دولتی که مخالف با قوانین و مقررات اسلامی یا خارج از حدود اختیارات قوه مجریه است خودداری کنند؛ و هر
Majlis:1 Volume:3 Sessions:51-67 Page:1875
کس می‏تواند ابطال این‏گونه مقررات را از دیوان عدالت اداری تقاضا کند.
اصل یکصد و هفتاد و یکم‏
هرگاه در اثر تقصیر یا اشتباه قاضی در موضوع یا در حکم یا در تطبیق حکم بر مورد خاص ضرر مادی یا معنوى متوجه کسی گردد در صورت تقصیر، مقصر طبق موازین اسلامی ضمان است و در غیر این صورت خسارت به وسیله دولت جبران می‏شود، و درهر حال از متهم اعاده حیثیت می‏گردد.
اصل یکصد و هفتاد و دوم‏
برای رسیدگی به جرائم مربوط به وظایف خاص نظامی یا انتظامی اعضا ارتش، ژاندارمری، شهربانی و سپاه پاسدارن انقلاب اسلامی محاکم نظامی مطابق قانون تشکیل می‏گردد، ولی به جرائم عمومی آنان یا جرائمی که در مقام ضابط دادگستری مرتکب شوند در محاکم عمومی رسیدگی می‏شود.
دادستانی و دادگاه‏های نظامی بخشی از قوه قضائیه کشور و مشمول اصول مربوط به این قوه هستند.
اصل یکصد و هفتاد و سوم‏
به منظور رسیدگی به شکایات، تظلمات و اعتراضات مردم نسبت به مأمورین یا واحدها یا آیین‏نامه‏های دولتی و احقاق حقوق آنها دیوانی به نام عدالت اداری زیر نظر شورای عالی قضائی تأسیس می‏گردد. حدود اختیارات و نحوه عمل این دیوان را قانون تعیین می‏کند.
اصل یکصد و هفتاد و چهارم‏
براساس حق نظارت قوه قضائیه نسبت به حسن جریان امور و اجرا صحیح قوانین در دستگاه‏های اداری سازمانی به نام «سازمان بازرسی کل کشور» زیر نظر شورای عالی قضائی تشکیل می‏گردد. حدود اختیارات و وظایف این سازمان را قانون معین می‏کند.
فصل دوازدهم‏
رسانه‏های گروهی‏
اصل یکصد و هفتاد و پنجم‏
در رسانه‏های گروهی (رادیو و تلویزیون) آزادی انتشارات و تبلیغات طبق موازین اسلامی باید تأمین شود. این رسانه‏ها زیر نظر مشترک قوای سه‏گانه قضائیه (شورای عالی قضائی)، مقننه و مجریه اداره خواهد شد. ترتیب آن را قانون معین می‏کند.
Majlis:1 Volume:3 Sessions:51-67 Page:1876
قانون اساسی جمهوری اسلامی ایران که در دوازده فصل مشتمل بر یکصد و هفتاد و پنج اصل تنظیم گردیده و با اکثریت دو سوم مجموع نمایندگان مجلس بررسی نهایی قانون اساسی به تصویب رسیده است در تاریخ بیست و چهارم آبان ماه یک هزار و سیصد و پنجاه و هشت هجری شمسی با بیست و چهارم ذی‏الحجه یک هزار و سیصد و نود و نه هجری قمری به تصویب نهایی رسید.
رئیس- از همه آقایان برادران و خواهرانی که در این جلسه شرکت فرمودند مخصوصاً از برادران سفرای کشورهای اسلامی که میهمان ما هستند تشکر می‏کنیم و امیدواریم که خداوند به همه ما توفیق بدهد که در راه وحدت اسلام و مسلمین کوشش کافی انجام پذیرد.
سبحانی- آقای منتظری در اصل هشتاد و یکم تا دیروز ظهر کلمه مطلقاً نبود.
رئیس- آقای سبحانی بود.
مقدم مراغه‏ای- آقای منتظری بنده یک تذکری دارم.
ر ئیس- بفرمایید.
مقدم مراغه‏ای- می‏خواستم عرض کنم که این مقدمه را از قانون اساسی جدا کنید چون در جلسه طرح نشده.
رئیس- در جلسه مشترک طرح شده است ولی البته ملاک استناد نیست.
مقدم مراغه‏ای- چون نظرات گروه‏های مختلف و آنهایی که مجاهدت‏ها کردند و فدایی دادند در اینجا ذکر نشده.
دکتر آیت- البته مقدم عقیده شما این است.
موسوی تبریزی- یک مورد در این مقدمه قانون اساسی به ما نشان بدهید تا ببینیم در کجا حقوق بعضی‏ها ضایع شده است؟ کلی نفرمایید.
دکتر بهشتی- الان ملاحظه می‏فرمایید که مقدمه اینجا خوانده شد البته متأسفانه من در این چند روز نمی‏توانستم در جلسات شرکت کنم مگر به ندرت ولی گزارش داده‏اند که مقدمه در جلسه مشترک گروه‏ها خوانده شد و حالا هم اینجا یک جلسه رسمی است در این جلسه خوانده شد و امضاء می‏شود و اگر حضرت‏عالی نقطه نظری دارید آقای مراغه‏ای، بعد سؤال بفرمایید تا ببینیم واقعاً این چیزی که شائبه‏اش در ذهن شما آمده است هست یا نیست چون من که خواندم دیدم سوابق مبارزات ایران را به یکصد سال قبل برده با شرکت همه گروها و قشرها و به هر حال فکر می‏کنیم آن بخش که مربوط به سابقه مبارزات است و یک پاراگراف چند سطری هست از آن درجه یک مقدمه، بیش از سابقه مبارزات است و یک پاراگراف چند سطری تفصیل گفته شود و جای این بحث در این جلسه نیست، خواهش می‏کنم اگر بحثی هست موکول بفرمایید به دیداری که بعد با شما خواهیم داشت.
رئیس- آقای دانش‏راد شما فرمایشی دارید؟ بفرمایید.
دانش‏راد- بسم الله الرحمن الرحیم. چون آخرین جلسه مجلس است من می‏خواستم از این‏
Majlis:1 Volume:3 Sessions:51-67 Page:1877
فرصت استفاده بکنم، و از حسن ظن هیأت رئیسه مجلس و از صمیمیت و علاقمندی نمایندگان محترم که آزادی کامل را در حق اقلیت‏های دینی کشور رعایت کردند و اجازه دادند در هر موردی که ما بحثی داشتیم مثل یک هم‏وطن خوب در آن بحث شرکت بکنیم خواه در مسائل مربوط به اقلیت دینی خودمان و خواه در مسائل عمومی مملکتی و خواه در مسائل حقوقی در مسائل اقتصادی و غیره حوصله کردند فرصت دادند و ابراز علاقه کردند می‏خواستم بدین وسیله تشکر بکنم و از طرفی خیال می‏کنم اجازه داشته باشم این تشکر را از طرف بقیه همکاران اقلیت‏های دینی دیگر انجام بدهیم. می‏خواستم در اینجا به هم‏کیشان خودم کلیمیان ایران، و شاید لازم باشد به سایر هم‏وطنان غیر مسلمان یادآوری بکنم که قانون اساسی که تدوین شده در حدی که فرصت بررسی‏اش بوده مترقی‏ترین قانون اساسی است که در کشورهای اسلامی و در کشورهای مسیحی امکان تدوینش بوده و چون آزادی کامل انسان‏ها و حفظ حقوق انسانی همه مردم در آن رعایت شده و همه مردم اعم از هر نوع مذهب و دینی که داشته باشند می‏توانند با نهایت آزادی در ساختن وطن مشترکشان همکاری بکنند امیدوارم همان‏طوری که آقای دکتر بهشتی فرمودند که بین ما رفاقت پیدا شد بین همه مردم این کشور صرف‏نظر از این‏که چه دینی دارند این رفاقت که وجود داشته است تحکیم بشود و ادامه پیدا بکند و همه در یک صف واحد برای ساختن ایرانی مستقل و آزاد همکاری بکنند.
دکتر بهشتی- با اجازه دوستان من این قسمت خاتمه را که مشتمل بر آیات و روایاتی است و به عنوان قسمتی از مبانی قانون اساسی در خصوص اسلامی تهیه شده می‏خوانم:
 (به شرح زیر خوانده شد)
خاتمه‏
بخشی از آیات و روایات که زیربنای قانون اساسی است‏
حق- فصل سوم‏
1- أما بعد، فقد جعل الله سبحانه لی علیکم حقا بولایه أمرکم و لکم علىّ من الحق مثل الذى لى علیکم و الحق اوسع الاشیاء فى التواصف و أضیقها فى التناصف لا یجری لأحد إلا جرى علیه و لا یجری علیه إلا جرى له. (نهج البلاغه فیض الاسلام- خطبه 207- ص 681)
2- الذلیل عندی عزیز حتى آخذ الحق له و القوی عندی ضعیف حتى آخذ الحق منه. (نهج البلاغه فیض الاسلام- خطبه 37- ص 121)
3- لا تضیعن حق أخیک اتکالا على ما بینک و بینه فإنه لیس لک بأخ من أضعت حقه. (نهج البلاغه فیض الاسلام- نامه 31- ص 933).
حقوق انسانی و رفتار با غیر مسلمانان- اصل 14
1- و اشعر قبلک الرحمه للرعیه، و المحبه لهم، و اللطف بهم، و لاتکونن علیهم سبعا ضاریا تغتنم اکلهم، فانهم صنفان: اما اخ لک فی الدین، واما نظیر لک فی الخلق، یفرط منهم الزلل، و تعرض لهم العلل. (نهج البلاغه فیض الاسلام- نامه 53- ص 993).
2- لا یَنْهاکُمُ اللَّهُ عَنِ الَّذینَ لَمْ یُقاتِلُوکُمْ فِی الدِّینِ وَ لَمْ یُخْرِجُوکُمْ مِنْ دِیارِکُمْ أَنْ تَبَرُّوهُمْ‏
Majlis:1 Volume:3 Sessions:51-67 Page:1878
وَ تُقْسِطُوا إِلَیْهِمْ إِنَّ اللَّهَ یُحِبُّ الْمُقْسِطین. (سوره ممتحنه- 8)
برابری و عدم امتیاز- اصل 19
1- یَأَیهَ‏ا النَّاسُ إِنَّا خَلَقْنَاکمُ مِّن ذَکَرٍ وَ أُنثىَ وَ جَعَلْنَاکمْ شُعُوبًا وَ قَبَائلَ لِتَعَارَفُواْ إِنَّ أَکْرَمَکمْ عِندَ اللَّهِ أَتْقَاکُمْ إِنَّ اللَّهَ عَلِیمٌ خَبِیر. (سوره حجرات- 13).
2- یا أیها الناس ألا إن ربکم واحد و إن أباکم واحد ألا لا فضل لعربی على عجمی و لا عجمی على عربی و لا لأسود على أحمر و لا لأحمر على أسود إلا بالتقوى. (حدیث نبوی تفسیر قرطبی «الجامع الاحکام قرآن» جز 16- ص 342)
زن- اصل 20- 21
1- وَ مِنْ ءَایَاتِهِ أَنْ خَلَقَ لَکمُ مِّنْ أَنفُسِکُمْ أَزْوَاجًا لِّتَسْکُنُواْ إِلَیْهَا وَ جَعَلَ بَیْنَکُم مَّوَدَّهً وَ رَحْمَهً. (سوره روم- 21)
2- مَنْ عَمِلَ صَالِحًا مِّن ذَکَرٍ أَوْ أُنثىَ وَ هُوَ مُؤْمِنٌ فَلَنُحْیِیَنَّهُ حَیَوهً طَیِّبَهً وَ لَنَجْزِیَنَّهُمْ أَجْرَهُم بِأَحْسَنِ مَا کَانُواْ یَعْمَلُون. (سوره نحل- 97)
3- ... وَ لَهُنَّ مِثْلُ الَّذِى عَلَیهِنَّ بِالمَعْرُوفِ وَ لِلرِّجَالِ عَلَیهِنَّ دَرَجَه ... (سوره بقره- 228)
4- لا تملّک المرأه ما جاوز نفسها، فإنّ المرأه ریحانه و لیست‏
بقهرمانه (نهج البلاغه فیض الاسلام- نامه 31- ص 939).
حریت- اصل- 22- 28
و لاتکن عبد غیرک و قد جعلک الله حرا. (نهج البلاغه فیض الاسلام- نامه- 31- ص 929)
امکان دادخواهی عمومی- اصل 34
وتجلس لهم مجلسا عاما فتتواضع فیه للَّه الذی خلقک، و تقعد عنهم جندک و أعوانک من أحراسک و شرطک حتى یکلّمک متکلّمهم غیر متتعتع، فإنّی سمعت رسول اللَّه «ص» یقول فی غیر موطن: «لن تقدّس امّه لا یؤخذ للضعیف فیها حقّه من القویّ غیر متتعتع». (نهج البلاغه فیض السلام- نامه 53- ص 1021)
لاضرر- اصل 40
قضی رسول الله (ص‏
) ... و قال لاضرر و لاضرار
. (وسایل الشیعه- جلد 17- شفعه- باب 5- ص 319)
اصل اطاعت- اصول 4- 72- 91- 105- 170
1- یَأَیهَ‏ا الَّذِینَ ءَامَنُواْ أَطِیعُواْ اللَّهَ وَ أَطِیعُواْ الرَّسُولَ وَ أُوْلىِ الْأَمْرِ مِنکمْ فَإِن تَنَازَعْتُمْ فىِ شىْ‏ءٍ فَرُدُّوهُ إِلىَ اللَّهِ وَ الرَّسُولِ إِن کُنتُمْ تُؤْمِنُونَ بِاللَّهِ وَ الْیَوْمِ الاْخِرِ ... (سوره نساء- 59)
Majlis:1 Volume:3 Sessions:51-67 Page:1879
2- ... وَ مَنْ لَمْ یَحْکُمْ بِما أَنْزَلَ اللَّهُ فَأُولئِکَ هُمُ الْکافِرُونَ. (سوره مائده- 44)
3- ... وَ مَن لَّمْ یحْکُم بِمَا أَنزَلَ اللَّهُ فَأُوْلَئکَ هُمُ الظَّالِمُون. (سوره مائده- 45)
4- ... وَ مَن لَّمْ یحْکُم بِمَا أَنزَلَ اللَّهُ فَأُوْلَئکَ هُمُ الْفَاسِقُون. (سوره مائده- 47)
5- ... إِنِ الْحُکْمُ إِلَّا لله ... (سوره انعام- 57)
6- ... وَ مَن یَتَعَدَّ حُدُودَ اللَّهِ فَأُوْلَئکَ هُمُ الظَّالِمُون. (سوره بقره- 229)
7- لا طاعه لمخلوق فی معصیه الخالق‏
. (نهج البلاغه فیض السلام- حکمت 156- ص 1167)
امر به معروف (اصل 8)
1- وَ الْمُؤْمِنُونَ وَ الْمُؤْمِنَاتُ بَعْضُهُمْ أَوْلِیَاءُ بَعْضٍ یَأْمُرُونَ بِالْمَعْرُوفِ وَ یَنْهَوْنَ عَنِ الْمُنکَرِ ... (سوره توبه- 71)
2- وَ لْتَکُن مِّنکُمْ أُمَّهٌ یَدْعُونَ إِلىَ الخَیرِ وَ یَأْمُرُونَ بِالمَعْرُوفِ وَ یَنْهَوْنَ عَنِ الْمُنکَرِ ... (آل عمران- 104)
اتباع احسن- مناسب اصل 8
... فَبَشِّرْ عِبَادِ الَّذِینَ یَسْتَمِعُونَ الْقَوْلَ فَیَتَّبِعُونَ أَحْسَنَه ... (سوره زمر- 17 و 18)
رفع عسر و حرج و اضطرار- فصل 3
1- ... یُرِیدُ اللَّهُ بِکُمُ الْیُسْرَ وَ لَا یُرِیدُ بِکُمُ الْعُسْر ... (سوره بقره- 185)
2- ... وَ مَا جَعَلَ عَلَیْکمْ فىِ الدِّینِ مِنْ حَرَج ... (سوره حج- 78)
3- ... مَا یُرِیدُ اللَّهُ لِیَجْعَلَ عَلَیْکُم مِّنْ حَرَج ... (سوره مائده- 6)
4- ... فَمَنِ اضْطُرَّ غَیرَ بَاغٍ وَ لَا عَادٍ فَلَا إِثْمَ عَلَیْهِ ... (سوره بقره- 173)
اقتصاد- اموال و ارضی- فصل 4
1- وَ لَا تُؤْتُواْ السُّفَهَاءَ أَمْوَالَکُمُ الَّتىِ جَعَلَ اللَّهُ لَکمْ قِیَامًا ... (سوره نساء- 5)
2- یَأَیُّهَا الَّذِینَ ءَامَنُواْ لَا تَأْکُلُواْ أَمْوَالَکُم بَیْنَکُم بِالْبَاطِلِ إِلَّا أَن تَکُونَ تجَرَهً عَن تَرَاضٍ ... (سوره نساء- 29)
3- هُوَ الَّذِى خَلَقَ لَکُم مَّا فىِ الْأَرْضِ جَمِیعًا ... (سوره بقره- 29)
4- یَأَیُّهَا النَّاسُ کلُواْ مِمَّا فىِ الْأَرْضِ حَلَالًا طَیِّبًا ... (سوره بقره- 169)
5- یَسَلُونَکَ عَنِ الْأَنفَالِ قُلِ الْأَنفَالُ لِلَّهِ وَ الرَّسُولِ ... (سوره انفال- 1)
6- عن موسی بن جعفر (ع): الْأَنْفَالُ کُلُّ أَرْضٍ خَرِبَهٍ قَدْ بَادَ أَهْلُهَا وَ کُلُّ أَرْضٍ لَمْ یُوجَفْ عَلَیْهَا بِخَیْلٍ وَ لَا رِکَابٍ وَ لَکِنْ صَالَحُوا صُلْحاً وَ أَعْطَوْا بِأَیْدِیهِمْ عَلَى غَیْرِ قِتَالٍ وَ لَهُ رُؤوسُ الْجِبَالِ وَ بُطُونُ الْأَوْدِیَهِ وَ الْآجَامُ وَ کُلُّ أَرْضٍ مَیْتَهٍ لَا رَبَّ لَهَا وَ لَهُ صَوَافِی الْمُلُوکِ مَا کَانَ فِی أَیْدِیهِمْ مِنْ غَیْرِ وَجْهِ الْغَصْبِ لِأَنَّ الْغَصْبَ کُلَّهُ مَرْدُودٌ وَ هُوَ وَارِثُ مَنْ لَا وَارِثَ لَهُ‏
. (وسائل الشیعه- جلد 4- انفال- باب 1- ص 365)
Majlis:1 Volume:3 Sessions:51-67 Page:1880
7- محمد بن سنان عن ابی الحسن (ع) قال: سالته عن ماء الوادی فقال: ان المسلمین شرکاء فی الماء و النار و الکلاء. (وسائل الشیعه- جلد 17- احیاء موات- باب 5- ص 331)
8- و ایاک والاستئثار بما الناس فیه اسوه. (نهج البلاغه فیض اسلام- نامه 53- ص 1031)
9- إنّ هذا المال لیس لی و لا لک، و إنّما هو فی‏ء للمسلمین و جلب أسیافهم، فإنّ شرکتهم فی حربهم کان لک مثل حظّهم، و إلّا فجناه أیدیهم لا تکون لغیر أفواههم. (نهج البلاغه فیض الاسلام- خطبه 223 ص 728)
10- ... ان الارض لله یورثها من یشاء من عباده ... (سوره اعراف- 128)
11- سکونی عن ابی عبد الله (ع) قال: قال رسول الله (ص):
من غرس شجرا او حفر وادیا بدءا لم یسبقه إلیه أحد و أحیا أرضا میته فهى له قضاءا من اللّه و رسوله‏
. (وسائل الشیعه- جلد 17- احیاء موات- باب 2- ص 328)
12- محمد بن مسلم عن ابی جعفر (ع) قال:
أَیُّمَا قَوْمٍ أَحْیَوْا شَیْئاً مِنَ الْأَرْضِ وَ عَمَرُوهَا فَهُمْ أَحَقُّ بِهَا.
 (وسائل الشیعه- جلد 17- احیاء موات- باب 1- ص 326)
13- یونس عن العبد الصالح (موسی بن جعفر (ع) قال:
إِنَّ الْأَرْضَ لِلَّهِ تَعَالَى جَعَلَهَا وَقْفاً عَلَى عِبَادِهِ فَمَنْ عَطَّلَ أَرْضاً ثَلَاثَ سِنِینَ مُتَوَالِیَهً لِغَیْرِ مَا عِلَّهٍ أُخِذَتْ مِنْ یَدِهِ وَ دُفِعَتْ إِلَى غَیْرِهِ‏
. (وسائل الشیعه- جلد 17- احیاء موات- باب 17- ص 345)
تمرکز ثروت- اصل 43
1- ... کلَاَّ إِنَّ الْانسَانَ لَیَطْغَى* أَن رَّءَاهُ اسْتَغْنى. (سوره علق- 6 و 7)
2- مَّا أَفَاءَ اللَّهُ عَلىَ رَسُولِهِ مِنْ أَهْلِ الْقُرَى فَللهِ وَ لِلرَّسُولِ وَ لِذِى الْقُرْبىَ وَ الْیَتَامَى وَ الْمَسَاکِینِ وَ ابْنِ السَّبِیلِ کىْ لَا یَکُونَ دُولَهَ بَینَ الْأَغْنِیَاءِ مِنکُم ... (سوره حشر- 7)
3- ... وَ الَّذِینَ یَکْنزُونَ الذَّهَبَ وَ الْفِضَّهَ وَ لَا یُنفِقُونهَا فىِ سَبِیلِ اللَّهِ فَبَشِّرْهُم بِعَذَابٍ أَلِیم. (سوره توبه- 34)
4
- فَدَعِ الْإِسْرَافَ مُقْتَصِداً وَ اذْکُرْ فِی الْیَوْمِ غَداً وَ أَمْسِکْ مِنَ الْمَالِ بِقَدْرِ ضَرُورَتِکَ وَ قَدِّمِ الْفَضْلَ لِیَوْمِ حَاجَتِک.
 (نهج البلاغه فیض الاسلام- نامه 21- ص 871)
منع احتکار و تعیین قیمت‏ها اصل 43
1- قال رسول الله (ص):
الْجَالِبُ مَرْزُوقٌ وَ الْمُحْتَکِرُ مَلْعُون‏
. (وسائل الشیعه- جلد 6 آداب تجارت- باب 27- جلد 313)
2-
أنه عن الحکره فمن رکب النهی فأوجعه ثم عاقبه بإظهار ما احتکر
. (نهج‏السعاده جزء 5- کتاب علی الی رفاعه علی الاهواز- ردیف 120- ص 31)
3
- وَ اعْلَمْ مَعَ ذَلِکَ أَنَّ فِی کَثِیرٍ مِنْهُمْ (تجار) ضِیقاً فَاحِشاً وَ شُحّاً قَبِیحاً وَ احْتِکَاراً لِلْمَنَافِعِ وَ تَحَکُّماً فِی الْبِیَاعَاتِ وَ ذَلِکَ بَابُ مَضَرَّهٍ لِلْعَامَّهِ وَ عَیْبٌ عَلَى الْوُلَاهِ فَامْنَعْ مِنَ الِاحْتِکَارِ فَإِنَّ رَسُولَ اللَّهِ (ص) مَنَعَ مِنْهُ وَ لْیَکُنِ الْبَیْعُ بَیْعاً سَمْحاً: له مَوَازِینِ عَدْلٍ وَ أَسْعَارٍ لَا تُجْحِفُ بِالْفَرِیقَیْنِ‏
Majlis:1 Volume:3 Sessions:51-67 Page:1881
مِنَ الْبَائِعِ وَ الْمُبْتَاعِ فَمَنْ قَارَفَ حُکْرَهً بَعْدَ نَهْیِکَ إِیَّاهُ فَنَکِّلْ بِهِ وَ عَاقِبْهُ فِی غَیْرِ إِسْرَاف.
 (نهج البلاغه فیض الاسلام- نامه 53- ص 1017 و 1018)
ربا- اصل 43
1- الَّذِینَ یَأْکُلُونَ الرِّبَواْ لَا یَقُومُونَ إِلَّا کَمَا یَقُومُ الَّذِى یَتَخَبَّطُهُ الشَّیْطَانُ مِنَ الْمَسِ ذَالِکَ بِأَنَّهُمْ قَالُواْ إِنَّمَا الْبَیْعُ مِثْلُ الرِّبَوا وَ أَحَلَّ اللَّهُ الْبَیْعَ وَ حَرَّمَ الرِّبَوا ... (سوره بقره- 275)
2- یَأَیُّهَا الَّذِینَ ءَامَنُواْ اتَّقُواْ اللَّهَ وَ ذَرُواْ مَا بَقِىَ مِنَ الرِّبَواْ إِن کُنتُم مُّؤْمِنِینَ* فَإِن لَّمْ تَفْعَلُواْ فَأْذَنُواْ بِحَرْبٍ مِّنَ اللَّهِ وَ رَسُولِهِ وَ إِن تُبْتُمْ فَلَکُمْ رُءُوسُ أَمْوَالِکُمْ لَا تَظْلِمُونَ وَ لَا تُظْلَمُون. (سوره بقره- 278 و 279)
3-
عن علی (ع) قال: لَعَنَ رَسُولُ اللَّهِ ص فِی الرِّبَا خَمْسَهً آکِلَهُ وَ مُؤْکِلَهُ وَ شَاهِدَیْهِ وَ کَاتِبَه.
 (وسائل الشیعه- جلد 6- ربا- باب 4- ص 430)
اسراف وتبذیر- اصل 43
1- ... کُلُواْ وَ اشرَبُواْ وَ لَا تُسرِفُواْ إِنَّهُ لَا یحِبُّ الْمُسرِفِین. (سوره اعراف- 31)
2- ... وَ لَا تُبَذِّرْ تَبْذِیرًا* إِنَّ الْمُبَذِّرِینَ کانُواْ إِخْوَانَ الشَّیَاطِینِ ... (سوره اسراء- 26- 27)
برگرداندن اموال دولتی غصب شده- اصل 45
 (فیما رده علی (ع) علی المسلمین من قطائع عثمان)
و اللَّه لو وجدته قد تزوّج به النّساء و ملک به الإماء لرددته، فإنّ فی العدل سعه؛ و من ضاق علیه العدل فالجور علیه أضیق. (نهج البلاغه فیض الاسلام- خطبه 15- ص 66)
ویژگی‏های رهبری- اصول 5- 109- 115
1- ... أَ فَمَن یهْدِى إِلىَ الْحَقِ أَحَقُّ أَن یُتَّبَعَ أَمَّن لَّا یهِدِّى إِلَّا أَن یهْدَى فَمَا لَکمْ کَیْفَ تحْکُمُون. (سوره یونس- 35)
2- ... إِنَّ اللَّهَ اصْطَفَاهُ عَلَیْکُمْ وَ زَادَهُ بَسْطَهً فىِ الْعِلْمِ وَ الْجِسْمِ ... (سوره بقره- 247)
3
- إنّ اللَّه تعالى فرض على ائمّه الحق، أن یقدّروا أنفسهم بضعفه الناس.
 (نهج البلاغه فیض الاسلام خطبه 200- ص 663)
4- امام حسین: مجاری الأمور و الاحکام على أیدی العلماء باللَّه، الأمناء على حلاله و حرامه. (تحف العقول- 238)
5
- لا ینبغی أن یکون الوالی على الفروج، و الدّماء، و المغانم، و الاحکام، و امامه المسلمین، البخیل فتکون فی أموالهم نهمته؛ و لا الجاهل فیضلّهم بجهله؛ و لا الجافی فیقطعهم بجفائه؛ و لا الحائف للدّول فیتّخذ قوما دون قوم؛ و لا المرتشی فی الحکم فیذهب بالحقوق و یقف بها دون المقاطع؛ و لا المعطّل للسّنه فیهلک الأمّه
. (نهج البلاغه فیض الاسلام- خطبه 131- ص 407)
6- قال رسول الله (ص):
ما ولت امه قط امرها رجلا و فیهم اعلم منه الا لم یزل امرهم‏
Majlis:1 Volume:3 Sessions:51-67 Page:1882
یذهب سفالا حتی یرجعوا الی ماترکوا (کتاب سیلم بن قیس- عن علی (ع)
7
- أفضل عباد اللَّه عند اللَّه، إمام عادل هدی و هدى، فأقام سنّه معلومه و أمات بدعه مجهوله
 (نهج البلاغه فیض الاسلام- خطبه 163- ص 526)
8-
ولکنّی آسى أن یلی أمر هذه الأمّه سفهاؤها و فجّارها، فیتّخذوا مال اللَّه دولا، و عباده خولا، و الصّالحین حربا، و الفاسقین حزبا
. (نهج البلاغه فیض الاسلام- نامه- 62- ص 1050)
9-
لا یقیم أمر اللَّه سبحانه، إلّا من لا یصانع، و لا یضارع، و لا یتّبع المطامع‏
. (نهج البلاغه فیض الاسلام- حکمت 107- ص 1137)
10-
إِذَا کَانَ أُمَرَاؤُکُمْ خِیَارَکُمْ وَ أَغْنِیَاؤُکُمْ سُمَحَاءَکُمْ وَ أَمْرُکُمْ شُورَى بَیْنَکُمْ فَظَهْرُ الْأَرْضِ خَیْرٌ لَکُمْ مِنْ بَطْنِهَا وَ إِذَا کَانَ أُمَرَاؤُکُمْ شِرَارَکُمْ وَ أَغْنِیَاؤُکُمْ بُخَلَاءَکُمْ وَ أُمُورُکُمْ إِلَى نِسَائِکُمْ فَبَطْنُ الْأَرْضِ خَیْرٌ لَکُمْ مِنْ ظَهْرِهَا
. (تحف العقول- عن النبی- ص 36)
شوری- اصل 7: فصول 6- 7
1- ... وَ شَاوِرْهُمْ فىِ الْأَمْر فَإِذَا عَزَمْتَ فَتَوَکَّلْ عَلىَ الله ... (سوره آل عمران- 159)
2- ... وَ أَمْرُهُمْ شُورَى بَیْنهُم ... (سوره شوری- 38)
3- من استبدّ برأیه هلک، و من شاور الرّجال شارکها فی عقولها. (نهج البلاغه فیض الاسلام- حکمت 152- ص 1165)
وزراء و عمال- فصل 9- مبحث 2
1- إِنَّ شَرَّ وُزَرَائِکَ مَنْ کَانَ لِلْأَشْرَارِ قَبْلَکَ وَزِیراً وَ مَنْ شَرِکَهُمْ فِی الْآثَامِ فَلَا یَکُونَنَّ لَکَ بِطَانَهً فَإِنَّهُمْ أَعْوَانُ الْأَثَمَهِ وَ إِخْوَانُ الظَّلَمَهِ وَ أَنْتَ وَاجِدٌ مِنْهُمْ خَیْرَ الْخَلَفِ مِمَّنْ لَهُ مِثْلُ آرَائِهِمْ وَ نَفَاذِهِمْ وَ لَیْسَ عَلَیْهِ مِثْلُ آصَارِهِمْ وَ أَوْزَارِهِمْ وَ آثَامِهِمْ مِمَّنْ لَمْ یُعَاوِنْ ظَالِماً عَلَى ظُلْمِهِ وَ لَا آثِماً عَلَى إِثْمِهِ.
 (نهج البلاغه فیض الاسلام- نامه 53- ص 999)
2- ثُمَّ انْظُرْ فِی أُمُورِ عُمَّالِکَ فَاسْتَعْمِلْهُمُ اخْتِیَاراً وَ لَا تُوَلِّهِمْ مُحَابَاهً وَ أَثَرَهً فَإِنَّهُمَا جِمَاعٌ مِنْ شُعَبِ الْجَوْرِ وَ الْخِیَانَهِ وَ تَوَخَّ مِنْهُمْ أَهْلَ التَّجْرِبَهِ وَ الْحَیَاءِ مِنْ أَهْلِ الْبُیُوتَاتِ الصَّالِحَهِ وَ الْقَدَمِ فِی الْإِسْلَامِ الْمُتَقَدِّمَهِ.
 (نهج البلاغه فیض الاسلام- نامه 53- ص 1011)
3
- و ان عملک لیس لک بطعمه، و لکنه فی عنقک امنه.
 (نهج البلاغه فیض الاسلام- نامه 5- ص 839)
ارتش و تهیه نیرو- فصل 9- مبحث 3
1- وَ أَعِدُّواْ لَهُم مَّا اسْتَطَعْتُم مِّن قُوَّهٍ وَ مِن رِّبَاطِ الْخَیْلِ تُرْهِبُونَ بِهِ عَدُوَّ اللَّهِ وَ عَدُوَّکُمْ وَ ءَاخَرِینَ مِن دُونِهِمْ لَا تَعْلَمُونَهُمُ اللَّهُ یَعْلَمُهُمْ ... (سوره انفاق- 60)
2- فالجنود باذن اللَّه حصون الرعیّه، و زین الولاه، و عزّ الدین، و سبل الأمن، و لیس تقوم الرعیه الّا بهم. (نهج البلاغه فیض الاسلام- نامه 53- ص 1003)
Majlis:1 Volume:3 Sessions:51-67 Page:1883
سلطه بیگانه- اصل 153
... وَ لَن یجْعَلَ اللَّهُ لِلْکَافِرِینَ عَلىَ المُؤْمِنِینَ سَبِیلا. (سوره نساء- 141)
اعانت مظلوم- اصل 154
وکونا للظالم خصما، و للمظلوم عونا.
 (نهج البلاغه فیض الاسلام- نامه 47- ص 977)
قضات- فصل 11
1- ثمّ اختر للحکم بین الناس أفضل رعیتک فی نفسک! ممّن لا تضیق به الأمور، و لا تمحکه الخصوم، و لا یتمادى فی الزّلّه، و لا یحصر من الفی‏ء الى الحقّ إذا عرفه، و لا تشرف نفسه على طمع، و لا یکتفی بأدنى فهم دون أقصاه، و أوقفهم فی الشبهات، و آخذهم بالحجج، و أقلّهم تبرّما بمراجعه الخصم، و أصبرهم على تکشّف الأمور، و أصرمهم عند اتّضاح الحکم؛ ممّن لا یزدهیه اطراء، و لا یستمیله اغراء. (نهج البلاغه- فیض الاسلام- نامه 53- ص 1009 و 1010)
2- عُمَرَ بْنِ حَنْظَلَهَ قَالَ سَأَلْتُ أَبَا عَبْدِ اللَّهِ (ع) عَنْ رَجُلَیْنِ مِنْ أَصْحَابِنَا بَیْنَهُمَا مُنَازَعَهٌ فِی دَیْنٍ أَوْ مِیرَاثٍ ... قَالَ یَنْظُرَانِ إِلَى مَنْ کَانَ مِنْکُمْ قَدْ رَوَى حَدِیثَنَا وَ نَظَرَ فِی حَلَالِنَا وَ حَرَامِنَا وَ عَرَفَ أَحْکَامَنَا فَلْیَرْضَوْا بِهِ حَکَماً فَإِنِّی قَدْ جَعَلْتُهُ عَلَیْکُمْ حَاکِماً فَإِذَا حَکَمَ بِحُکْمِنَا فَلَمْ یَقْبَلْهُ مِنْهُ فَإِنَّمَا اسْتَخَفَّ بِحُکْمِ اللَّهِ وَ عَلَیْنَا رَدَّ وَ الرَّادُّ عَلَیْنَا الرَّادُّ عَلَى اللَّهِ وَ هُوَ عَلَى حَدِّ الشِّرْکِ بِاللَّه. (وسائل الشیعه- جلد 18- صفات القاضی- باب 11- ص 99)
3- قال امیرالمومنین (ع):
مَنِ ابْتُلِیَ بِالْقَضَاءِ فَلْیُوَاسِ بَیْنَهُمْ فِی الْإِشَارَهِ وَ فِی النَّظَرِ وَ فِی الْمَجْلِس.
 (وسائل الشیعه- جلد 18- آداب القاضی- باب 3- ص 157)
خطای قاضی- اصل 171
اصبع بن نباته قال: قَضَى أَمِیرُ الْمُؤْمِنِینَ (ع) أَنَّ مَا أَخْطَأَتِ الْقُضَاهُ فِی دَمٍ أَوْ قَطْعٍ فَهُوَ عَلَى بَیْتِ مَالِ الْمُسْلِمِین. (وسائل الشیعه- جلد 18- آداب القاضی- باب 10- ص 165)
نظارت و بازرسی به عمال- اصل 164
ثم تفقّد أعمالهم (عمال)، و ابعث العیون من أهل الصدق و الوفاء علیهم، فإنّ تعاهدک فی السرّ لامورهم حدوه لهم على استعمال الامانه و الرّفق بالرعیه. (نهج البلاغه فیض الاسلام، نامه 53- ص 1011 و 1012)
هاشمی‏نژاد- جناب آقای منتظری پیشنهاد داشتم در زمینه ترجمه قانون اساسی، چون این قانون در سطح بین‏المللی ترجمه می‏شود و بسیاری از مفاهیم اسلامی آن ممکن است برای غیر مسلمانان نامفهوم ونامعلوم باشد، برای این‏که یک منبع رسمی‏تر از زبان فارسی داشته‏
Majlis:1 Volume:3 Sessions:51-67 Page:1884
باشیم خواهش می‏کنم هیأت رئیسه دستور بدهد که دو هیأت به زبان انگلیسی و به زبان فرانسوی این قانون اساسی را ترجمه بکنند.
رئیس- چرا زبان عربی را نمی‏گویید؟
هاشمی‏نژاد- و زبان عربی، تا کسانی که می‏خواهند به قانون اساسی ما مراجعه کنند یک منبع رسمی وجود داشته باشد.
رئیس- ان شاء الله این کار انجام می‏شود. آقایان نمایندگان برای امضاء قانون اساسی تشریف بیاورند. (نمایندگان به ترتیب زیر، ذیل قانون اساسی را امضاء کردند). آقایان حسینعلی منتظری- سید محمد حسینی بهشتی- سید حسن آیت- دکتر روحانی- حسن عضدی- جعفر اشراقی- سید کاظم اکرمی- سید محمد علی انگجی- میرزا محمد انواری- محمد جواد باهنر- حاج شیخ‏هادی باریک‏بین- حاج شیخ محمدتقی بشارت- دکتر سرگون بیت اوشانا- سید اکبر پرورش- عبدالله جوادی آملی- میرزا جواد حاج طرخانی- محمدجواد حجتی کرمانی- سید منیرالدین حسینی هاشمی- عبدالرحمن حیدری- حسین خادمی- ابوالقاسم خزعلی- مهندس عزیز دانش‏راد- سید عبدالحسین دستغیب- عبدالرحیم ربانی- محمدمهدی ربانی رانکوهی- حسینعلی رحمانی- محمد رشیدیان- دکتر عباس شیبانی- جعفر سبحانی- موبد رستم شهزادی- لطف الله صافی- محمد صادقی- دکتر سید عبدالله ضیایی‏نیا- سید حسن طاهری- سید جلال طاهری- حبیب‏الله طاهری- سید محمدباقر طباطبائی سلطانی- علی‏محمد عرب- جواد فاتحی- میرزا علی فلسفی تنکابنی- دکتر علی قائمی امیری- سید علی‏اکبر قرشی- شیخ محمد کرمی- سید جعفر کرمی دیوکلاهی- خانم منیره گرجی- سید محمد کیاوش- دکتر علی گلزاده غفوری- سید اسدالله مدنی- میرزا علی مشکینی- علی مرداخانی ارنگه (تهرانی)- شیخ ابوالحسن مقدسی- مهندس رحمت‏الله مقدم مراغه‏ای- ناصر مکارم شیرازی- سید ابوالفضل موسوی- سید موسوی قهدریجانی- سید کریم موسوی کریمی اردبیلی- سید محمدعلی موسوی جزایری- حاج سید اسماعیل موسوی زنجانی- حمیدالله میرمرادزهی- سید محمد حسن نبوی- سید حبیب هاشمی‏نژاد.
Majlis:1 Volume:3 Sessions:51-67 Page:1885
4- پایان جلسه‏
رئیس- با اجازه نمایندگان محترم جلسه را ختم می‏کنیم.
 (جلسه ساعت دوازده و بیست دقیقه پایان یافت.)
رئیس مجلس بررسی نهایی قانون اساسی- حسینعلی منتظری‏
</section>
</section>